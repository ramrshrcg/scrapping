शीर्षक,विवरण
युवा अधिकारकर्मी विपिन बुढाथोकीलाई 'उत्कृष्ट युवा पुरस्कार',काठमाडौं : नेपाल जेसीजले प्रत्येक वर्ष प्रदान गर्ने उत्कृष्ट युवा पुरस्कार २०२२ बाट विपिन बुढाथोकी सम्मानित भएका छन्। मानव अधिकार तथा सामाजिक न्यायको क्षेत्रमा उल्लेखनीय योगदान पुर्याएबापत युवा अधिकारकर्मी बुढाथोकीलाई नगद तथा स्वर्ण पदकसहित सम्मानित गरिएको हो। नेपाल जेसीजको ४९औं साधारण सभा तथा महाधिवेशन२०२२ मा मानव अधिकारको संरक्षणमा बुढाथोकीले खेलेको भूमिकालाई कदर गर्दै मधेश प्रदेशका मुख्यमन्त्री लालबाबु राउतले पुरस्कार वितरण तथा सम्मान गरेका हुन्। नेपाल जेसीजका राष्ट्रिय अध्यक्ष लालमणि भण्डारीको अध्यक्षतामा सुरु भएको कार्यक्रम ३ दिनसम्म चल्नेछ।
शीतलहरबाट बच्न चीनले छुट्यायो एक खर्बभन्दा बढी बजेट,"बेइजिङ : शीतलहरलाई सामना गर्नका लागि चीनले एक खर्ब रुपैयाँभन्दा बजेट छुट्याएको छ। चीनको अर्थ मन्त्रालय र आपतकालीन व्यवस्थापन मन्त्रालयले प्राकृतिक प्रकोप राहत कोषमा ५५८ बिलियन यूयान (एक खर्ब तीन अर्ब ८३ करोड नेपाली रुपैयाँ) व्यवस्थापन गरेका छन्। केन्द्रीय प्राकृतिक प्रकोप राहत कोषमा रकम व्यवस्थापन गरिएको र यसले जनतालाई सुरक्षित र न्यानोमा राख् मद्दत पुग्ने मन्त्रालयले बिहीबार विज्ञप्तिमार्फत जनाएको छ। उक्त रकम स्थानीय सरकारले यससम्बन्धी कार्य सञ्चालन गर्न, जनतालाई तत्काल राहत वितरण गर्न, अनुमगन तथा निरीक्षण लगायतका कार्यमा खर्च हुने छ। नोभेम्बर सुरु भएसँगै चीनमा चारवटा चिसोका लहर देखिएका थिए। जसमा धेरै चिसो, हिमपात, ठूलो वर्षा र हुरी बतास चलेका छन्। नोभेम्बरदेखि डिसेम्बर १२ सम्म चिसोका कारण ३५ हजार चिनियाँ नागरिक प्रभावित भए। यसमा ३७५ मिलियन चिनियाँ यूयान बराबरको आर्थिक क्षति भयो।"
लिटरेचर फेस्टिभलमा सांगीतिक साँझ,"पोखरा : संगीतकार गोपाल योञ्जनको स्मृतिको २५ औं वर्षगाँठको छेको पारेर फेवाताल किनारमा बिहीबार उनका गीत गुञ्जिए। गोपालकी जीवन साथी रिन्छिनले कवि विप्लव प्रतीकसँग स्मरण पनि साटिन्। नेपाल लिटरेचर फेस्टिभलको दसौं संस्करण पोखराको लेकसाइडस्थित बाराही घाटमा सुरु हुँदा गोपाल योञ्जन सम्झनामा आएका हुन्। फेस्टिभलको पूर्वसन्ध्यामा बुधबार पनि सांगीतिक साँझ भएको थियो। कवि नवराज पराजुलीले कविता सुनाए भने उज्ज्वल सागरले गीत गाए। फेस्टिभलको औपचारिक उद्घाटन भने बिहीबार भयो। उद्घाटनपछि पोखरा महानगरपालिका मेयर धनराज आचार्यले लिटरेचर फेस्टिभलजस्तो दुर्लभ अवसर पोखराले पाउनु गर्वको कुरा भएको बताए। उनले भने, यसको निरन्तरता यहीँ हुनुपर्छ र सबै पोखरेलीहरूले यसलाई सम्बोधन गर्नुपर्छ। मेयर आचार्यले यसअघिका फेस्टिभलमा प्रदीप गिरिहरूजस्ता वक्ताहरूले दिएको भाषण र संवादलाई पनि सम्झिएका थिए। लिटरेचर फेस्टिभलमै प्रदीप गिरिबाट महाभारतको कथा सुनेपछि ४२ दिन लगाएर ४ ठेली पुस्तकको महाभारतको कथा पढेको पनि मेयर आचार्यले सुनाए। गण्डकी प्रज्ञा प्रतिष्ठानका कुलपति सूर्य खड्का बिखर्चीले प्रतिष्ठान कार्यक्रमसँग सधैँ हातेमालो गर्ने प्रतिबद्धता जनाए। काठमाडौं विश्वविद्यालयका रजिस्ट्रार तथा अर्थशास्त्री डा अच्यूत वाग्लेले नेपाल २०९० शीर्षकमा विद्वत्प्रवचन दिए। उनले नेपालले अपनाउनुपर्ने विकासको शैली र यहाँका सम्भावना एवम् राजनीतिकसामाजिक नेतृत्वले लिनुपर्ने बाटाबारे चर्चा गरे। सरल रेखाको परिकल्पनामा अबको एक दशकपछिको नेपाल निःसन्देह आशावादी छ। यो मुलुक अहिलेभन्दा धेरै समृद्धिशाली र गौरवशाली हुनेछ। जनताको भागमा पर्ने सुखको मात्रा र सुखानुभूति गर्ने आमजनताको संख्यामा बढोत्तरी हुनेछ। निश्चय नै आशाका किरणहरू पर्याप्त छन्, उनले भने। लिटरेचर फेस्टिभलका कार्यकारी निर्देशक नीरज भारीले एक दशक लामो यात्रा तय गर्न फेस्टिभललाई सघाउनेहरुलाई धन्यवाद दिए। फेस्टिभलको पहिलो दिन बाल विकास विज्ञ डा मीनाक्षी दाहालसँग घरबाट स्कुलसम्म शीर्षकमा फिस्टेल एकेडेमीका कार्यकारी निर्देशक दिनकर नेपालले छलफल गरे। बुकवर्म फाउन्डेसनले आयोजना गरेको फेस्टिभल ११ गतेसम्म चल्दैछ। शुक्रबार पूर्वप्रधानमन्त्री केपी शर्मा ओलीसँग अन्नपूर्ण पोस्टका प्रधान सम्पादक अखण्ड भण्डारीले अन्तरंग कुराकानी गर्ने लगायत कार्यक्रम छन्।"
वीरगञ्ज महानगरले ३० युनिटसम्म खपत गर्ने उपभोक्ताको विद्युत महसुल तिरिदिने,"वीरगञ्ज : वीरगञ्ज महानगरपालिकाले मासिक ३० युनिटसम्म विद्युत खपत गर्ने नगरवासीको विद्युत महसुल रकम व्यहोर्ने भएको छ। बिहीबार महानगरपालिका र विद्युत प्राधिकरणबीच सम्झौता भएसँगै यही पुस १ गते देखिको नगरवासीको ३० युनिटसम्मको विद्युत महसुल निःशुल्क हुने भएको हो। अब मासिक ३० युनिटसम्म विद्युत् खपत गर्ने प्रयोगकर्ताको न्यूनतम शूल्क र इनर्जी शुल्क महानगरले नै भुक्तानी गर्ने सम्झौतामा उल्लेख छ। बिहीबार महानगरको सभाहलमा आयोजित पत्रकार सम्मेलनका बीच मेयर राजेशमान सिंहले आफूहरूले निर्वाचनका बेला जनताकाबीच गरिएको प्रतिबद्धता बमोजिम नगरवासीको विद्युत महसुल निशुल्क गर्ने सम्झौता गरेको बताए। महानगरको मेयरमा सपथ लिएसँगै सिंहले पहिलो बैठकबाटै विद्युत महशुल निशुल्क गर्ने निर्णय गर्नुका साथै नगरपरिषदबाट समेत निर्णय पारित गराएका थिए । हामीले सपथ लिएसँगै यो निर्णय कार्यान्वयन गराउने प्रयास गरेका हौँ, भनेको भन्दा केही महिना ढिला हुन पुगेको छ, उनले , लाभग्राही पहिचान र तथ्यांक संकलन गर्न समय लाग्यो, अब ढिलै भए पनि यो महिनादेखि कार्यान्वयनमा ल्याउन हामी सफल भएका छौँ। सम्झौता बमोजिम अब मासिक ३० युनिटसम्म विद्युत खपत गर्ने प्रयोगकर्ताको न्यूनतम शूल्क र इनर्जी शुल्क महानगरले भुक्तानी गर्ने उनले बताए। ८ बुँदे सम्झौतामा महानगरपालिकाभित्रका ग्राहस्थ (घरेलु) मिटरमा ५ र १५ एम्पीअरको एमसिबी प्रयोग गरी अधिकतम् ३० युनिट खपत गर्ने ग्राहकको विद्युत महशुल र न्युनतम मासिक महशुल महानगरले व्यहोर्ने उल्लेख छ। यस्तै महानगरभित्र सञ्चालित सिंगल फेज कृषि मिटरको सम्पूर्ण ग्राहकको मासिक विद्युत महशुल पनि महानगरले नै व्यहोर्ने छ। महानगरले प्राधिकरणको खातामा अग्रिम रकम भुक्तानी गर्ने र त्यही अनुरूप प्राधिकरणले हरेक महिना रिबेटसहितको ग्राहकको शुल्क फर्छ्यौट गर्ने छ। सम्झौता बमोजिमको सुविधा प्राप्त गर्न ग्राहकले सम्झौता लागू हुनुपूर्वको आफ्नो बक्यौता भने चुक्ता गरेको हुनु पर्ने पनि सम्झौतामा उल्लेख छ। कुनै कारणबस सम्झौता बमोजिमको शुल्क भुक्तान हुन छुट भए उपभोक्ताले मासिक मिटर रिडिङ भएको मितिले ६ दिनभित्र प्राधिकरणको कार्यालयमा दावी गर्न सकिने पनि उल्लेख छ। नगरवासीको प्रतिघर मासिक ३० युनिटसम्म विद्युत महसुल र इनर्जी शुल्क निःशुल्क गर्ने वीरगञ्ज महानगर मधेस प्रदेशमै पहिलो पालिका बनेको छ। सम्झौतामा महानगरपालिकाका प्रमुख प्रशासकीय अधिकृत लक्ष्मी प्रसाद पौडेल र नेपाल विद्युत प्राधिकरण वीरगञ्ज वितरण केन्द्रका प्रमुख जितेन्द्र कुमार झा र सिमरा वितरण केन्द्रका प्रमुख रामु श्रेष्ठले हस्ताक्षर गरेका छन्। पत्रकार सम्मेलनमै उक्त सम्झौतापत्र आदान प्रदान पनि गरिएको थियो।"
हिमालयन एयरलाइन्सको सेल्फग्राउन्ड ह्यान्डेलिङ अनुमति स्थगित,काठमाडौं : त्रिभुवन अन्तर्राष्ट्रिय विमानस्थलमा हिमालयन एयरलाइन्सले पाएको भूमिस्थप्रबन्ध (सेल्फ ग्राउन्डह्यान्डेलिङ) को अनुमति स्थगित भएको छ। नेपाल नागरिक उड्डयन प्राधिकरणको पुस ४ गते बसेको बैठकले अर्को निर्णय नभएसम्मका लागि अनुमतिपत्र नवीकरण स्थगन गर्ने निर्णय गरेको हो। एयरलाइन्सले २०७७ साल असोजमा आफ्नो उडानको ग्राउन्डह्यान्डेलिङ सेवा आफैं सञ्चालन गर्ने गरी यस्तो अनुमति पाएको थियो। अनुमति पाएको एक वर्षभित्र एयरलाइन्सले ग्राउन्ड इक्युप्मेन्ट खरिद गरी सेवा सञ्चालन गर्नुपर्ने भए पनि सो सर्त पूरा नगरेकाले अनुमतिपत्र स्थगित गरिएको प्राधिकरणका सूचना अधिकारी ज्ञानेन्द्र भुलले जानकारी दिए। अहिले त्रिभुवन अन्तर्राष्ट्रिय विमानस्थलमा नेपाल वायुसेवा निगमले ग्राउन्डह्यान्डेलिङको सेवा दिइरहेको छ। हिमालयन एयरलाइन्सले सेल्फग्राउन्डह्यान्डेलिङको अनुमति पाउँदा राष्ट्रिय ध्वजावाहक निगमको आम्दानी गुमेर थप आर्थिक भार पर्ने अवस्था थियो। सोही अवस्थालाई समेत दृष्टिगत गर्दै प्राधिकरणले यस्तो निर्णय लिएको उनको भनाइ छ। यद्यपि प्राधिकरणले एयरलाइन्सलाई पठाएको पत्रमा भने हाल ग्राउन्डह्यान्डेलिङ प्रयोजनका लागि इक्विप्मेन्ट यन्त्र उपकरण व्यवस्थापनका लागि स्थान उपलब्ध गराउने अवस्था नभएको भन्दै अनुमतिपत्र स्थगन गर्नुपरेको उल्लेख गरिएको छ।
सार्वजनिक ठाउँमा मोबाइल चार्ज गर्दै हुनुहुन्छ? केबलबाटै ह्याक हुनसक्छ,"काठमाडौं : हामी कहिलेकाही चार्जर बोक्न बिर्सन्छौं त कहिले सार्वजनिक स्थलतिर पुग्दा मोबाइलमा चार्ज सकिन लाग्यो भने चार्ज गर्न लागिहाल्छौं। यसरी चार्ज गर्दा ठूलो जोखिम निम्तिन सक्छ। कहिले तपाईंलाई यस्तो भएको छ चार्ज गर्ने समयमा आफ्नो मोबाइलको विवरण जस्तै बैंकसँग सम्बन्धित, च्याट, संवेशनशील फोटो लगायतका विवरण अरू ठाउँमा गएको। यस्तो हुनसक्छ। ह्याकरले मोबाइलबाट व्यक्तिगत विवरण चोरी गर्ने तथा भाइरस स्टल गरिदिन सक्छन्। यसलाई जुस ज्याकिङ भनिन्छ। मोबाइलमा हामीले जोड्ने जुन केबल प्रयोग गर्छौं त्यसमा मोबाइल चार्ज गर्ने मात्र काम गर्दैन डाटा ट्रान्सफर गर्ने काम पनि गर्छ। सार्वजनिक ठाउँमा रहेका पावर सकेटलाई ह्याकरले अधीनमा लिएका हु्नसक्छन्। हामीले सामान्य तथा विशेष जुन खालका केबल प्रयोग गरेपनि ह्याकरले सहजै डाटा ट्रान्सफर गर्न सक्छन्। ह्याकरले पावर सकेटलाई अधीनमा लिएर त्यसमा कुनै डिभाइस इन्सटल गरेको हुनसक्छ। केही हार्डवयर यस्ता आउँछन जसले जुस ज्याकिङको काम गर्छन्। हामीले मोबाइल चार्जमा राखेपछि हाम्रो मोबाइलको डाटा तानेर ह्याकरलाई पठाउने काम गर्छन्। तर यी कुरा हामीले थाहा पाउँदैनौं। किनकी त्यहाँ चार्ज भइरहेको देखाउँछ। हामीले ल्यापटपमा मोबाइल जोड्दा अनुमति माग्छ तर जुस ज्याकिङमा सिधैं कनेक्ट हुन्छ। अर्थात अनुमति चाहिँदैन। यसका लागि हामीले 'पावर बैंक' बोकेर जानु राम्रो हुन्छ।"
हराएका पदमलाल कनकाई नदी किनारमा मृत फेला,"झापा : कनकाई नगरपालिका४ स्थित इलुवाबारी निवासी अन्दाजी ५५ वर्षीय पदमलाल बास्तोला मृत फेला परेको छ। बास्तोलाको शव शिवसताक्षी१० टेक्रास्थित कनकाई नदी किनारको काँसघारीमा बिहीबार दिउँसो ४ बजे शङ्कास्पद अवस्थामा फेला परेको हो। इलाम देउमाई नगरपालिका घर भई हाल कनकाईस्थित इलुवाबारीमा भाइको घर बस्दै आएका बास्तोला बुधबार दिउँसो २ बजेदेखि सम्पर्कविहीन बनेका थिए। उनको टाउको र अनुहारमा धेरै चोट देखिएको छ। शवको प्रकृति हेर्दा हत्या भएको स्थानीयले आंशका गरेका छन्। शिवसताक्षी १० का वडाध्यक्ष हर्कबहादुर सिगुले भने, 'टाउकोमा चोटैचोट छ, हातभरि रगत देखिन्छ, शव रगतमा मुछिएको जस्तो छ, हेर्दा आत्महत्या जस्तो देखिँदैन। यता घटनास्थलमा पुगेका प्रहरी टोलीले हत्या वा आत्महत्या अहिले नै केही भन्ने अवस्था नभएको जानकारी गराए। यता शवको कानुनी प्रक्रिया पूरा गरी पोस्टमार्टमका लागि बिपी कोइराला स्वास्थ्य विज्ञान प्रतिष्ठान धरान पठाउने तयारी भइरहेको इलाका प्रहरी कार्यालय बिर्तामोडका डीएसपी रुगम बहादुर कुँवरले जानकारी दिए।"
विभेद अन्त्य गर्न कानूनको प्रभावकारी कार्यान्वयन हुनुपर्छ : प्रदेश प्रमुख मिश्र,"जनकपुरधाम : मधेस प्रदेश प्रमुख हरिशंकर मिश्रले जातीय भेदभाव तथा छुवाछुत अन्त्य गर्न बनेका ऐन र कानूनको प्रभावकारी कार्यान्वयन हुनुपर्ने बताएका छन्। बिहीबार मधेस प्रदेश स्तरीय दलित सम्मेलन उद्घाटन गर्दै प्रदेश प्रमुख मिश्रले छुवाछुत र जातिय भेदभाव अन्त्यका लागि ऐन कानुनहरू बनेपनि कार्यान्वयन पक्ष कमजोर भएकाले अझै दलित समुदायमाथि थिचोमिचो र भेदभाव भइरहेकाले ऐन कानुनको प्रभावकारी कार्यान्वयन हुनुपर्ने बताएको हो। नेपाल छुवाछुत मुक्त भएको एक दशक भन्दा बढी समय भइसक्यो तर अझै समाजमा छुवाछुत, भेदभाव कायम छ, प्रदेश प्रमुख मिश्रले भने,जातिपाती भेदभाव, छुवाछुत सामाजिक कलंक हो, यसलाई सबै मिलेर हटाउनुपर्छ। एक अर्कालाई दोषारोपण गर्न छाडेर सबैले आफ्नो पुरानो सोच र विचारमा परिवर्तन गरेर भेदभाव जस्तो सामाजिक कलङ्कलाई हटाउनुपर्ने उनले बताए। पाएको अधिकारलाई संरक्षण गर्दै थप अधिकारका लागि कर्तव्यसँगै संघर्ष गर्नुपर्ने प्रदेश प्रमुख मिश्रले दलित अधिकारकर्मीहरूलाई सुनाए। आजसम्म कसैले पनि कुनै अधिकार मागेर पाएको छैन। संघर्ष गर्नुपरेको छ। दलितहरूले पनि अधिकारका लागि कर्तव्यसँगै एकजुट भएर संघर्ष गर्नुपर्छ, उनले भने। मधेस प्रदेशसभा सदस्यमा नवनिर्वाचित लखन दासले अहिलेको निर्वाचन प्रणालीबाट दलित समुदायको संसदीय राजनीतिमा पहुँच पुग्न नसक्ने भन्दै निर्वाचन प्रणालीमाथि नै विमर्ष गर्नुपर्ने बेलाआएको बताए। अहिले भइरहेको खर्चिलो, भड्किलो निर्वाचन प्रणालीमा दलितहरूले भागलिनै नसक्ने बताउँदै पुर्ण समाुनपातिक निर्वाचन प्रणालीमा जानुपर्ने तर्क दासले गरेका थिए। अहिले राजनीतिक दलहरूले एक त दलितलाई टिकट नै दिँदैन, दिइहाल्यो भनेपनि चुनाव खर्चकै कारण जित्न सक्ने अवस्था छैन,प्रदेशसभा सदस्य दासले भने,अहिले जोसँग पैसा छ, त्यसले मात्र चुनाव लड्न सक्छ र जित्न सक्छ। दलित समुदाय पैसा र राजनीतिक पहुँचमा कमजोर भएको पछाडी रहेकाले निर्वाचन प्रणाली फेर्नुपर्ने उनले बताए। मुलुकमा थुप्रै राजनीतिक परिवर्तनहरू भएपनि दलित समुदायमाथिको उत्पीडनमा कमी आउन नसकेकाले दलित आन्दोलनलाई साझा आन्दोलन बनाउनुपर्ने दलित अधिकारकर्मी विनोद कुमार विसुन्केले बताए। प्रदेश, राष्ट्र स्तरीय नेटवर्क बनाएर आन्दोलनमा जुट्नुपर्ने उनको भनाइ थियो। संघीय, प्रदेश र स्थानीय सरकारबाट दलित समुदायका लागि ल्याएका ऐन कानुनको गम्भीर समिक्षा गर्न प्रदेशस्तरीय दलित सम्मेलन आयोजना गरिएको विसुन्केले बताए। दलित जनकल्याण युवा क्लब लहान, दिव्य युवा क्लब पर्सा, महिला सशक्तीकरण अभियान, महोतरी र राष्ट्रिय दलित पत्रकार संघको आयोजनामा प्रदेश स्तरीय दलित सम्मेलन गरिएको थियो। सम्मेलनबाट १५ बुँदे घोषणापत्र जारी भएको छ।"
"ओलीप्रचण्डको अन्तरंग कुराकानी, बन्ला वाम गठबन्धनको सरकार?","काठमाडौं : राष्ट्रपतिबाट सरकार गठन आह्वान भएको चौथो दिन नवनिर्वाचित सांसदहरूले शपथग्रहण गरे। नयाँ बानेश्वरस्थित संसद भवन पुगेका माओवादी अध्यक्ष प्रचण्डले गठबन्धनकै नेतृत्वमा सरकार बन्ने दाबी गरे। उनले सञ्चारकर्मीसँग भने, 'सबै प्रक्रिया सहज ढंगले अघि बढ्छ। सरकार यही गठबन्धनको बन्छ। गठबन्धनको सरकार बने पनि आफू प्रधानमन्त्री बन्नेनबन्नेबारे उनले एकिन जवाफ दिन सकेनन्। 'प्रधानमन्त्रीबारे सल्लाह गर्दैछौं' भन्दै प्रचण्ड पन्छिएका थिए। हुन पनि हो, प्रचण्ड प्रधानमन्त्री हुने निर्क्योल अझै भइसकेको छैन। तर यतिबेला उनी राजनीतिको केन्द्रबिन्दुमा छन्। सत्तारुढ दलभित्रै प्रधानमन्त्रीका लागि तीव्र लबिङ गरिरहेका प्रचण्ड विपक्षी भनिएका नेकपा एमालेसँग पनि निरन्तर सम्बाद गरिरहेका छन्। नेकपा विभाजनपछि एकअर्कालाई हेर्नसमेत नरुचाउने ओलीप्रचण्ड पछिल्ला दुई दिनदेखि सार्वजनिकरूपमै कानेखुसी गरेर चर्चामा छन्। बुधबार राष्ट्रपति कार्यालयमा छोटो सम्बाद गरेका ओलीप्रचण्डले बिहीबार संसद भवनमा एकसाथ चियापान कार्यक्रममा सरिक भएका थिए। दुई नेताको निकट्ताले प्रष्ट भनिरहेको छ नयाँ सरकारमार्फत् दुवै जना 'पावर सेयरिङ'मा बस्न चाहन्छन्। एमाले उपाध्यक्ष सुवासचन्द्र नेम्वाङले एमालेलाई राष्ट्रपति दिए प्रचण्डलाई प्रधानमन्त्री स्वीकार्न तयार रहेको प्रस्तावले पनि यो कुरालाई पुष्टि गर्छ। प्रचण्डले बिहीबार जनता समाजवादी पार्टीका अध्यक्ष उपेन्द्र यादवसँग भेटेर आफूलाई प्रधानमन्त्री बनाउन आग्रह गरेका थिए। सोही प्रस्ताव बोकेर यादव साँझ बालकोट पुगेका थिए। स्रोतका अनुसार यादवले प्रचण्डलाई प्रधानमन्त्री बनाउन ओलीसँग प्रस्ताव गरेका थिए। चुनावी तालमेलसमेत गरेका यादव ओलीका लागि भरपर्दो हुनसक्ने भनेरै प्रचण्डले कुरा बुझ्न पठाएको खुमलटार स्रोत बताउँछ। त्यसका लागि प्रचण्डले गठबन्धन छोडेर आउनुपर्ने ओलीले शर्त तेर्स्याएको एमालेका एक नेताले बताए। 'यादवजीले प्रचण्डलाई प्रधानमन्त्री बनाउन सहयोग गर्नुपर्यो भन्दै आउनुभएको थियो। अध्यक्षज्युले त्यसका लागि गठबन्धन छोडेर आउनुपर्यो नि भनेर जवाफ दिनुभएको थियो,' ती नेताले भने। सरकार गठनको काउन्टडाउन : पहिलो दिन दलहरूले केके गरे? प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला देउवामाथि चर्को दबाब प्रचण्डले प्रधानमन्त्री देउवामाथि दबाब बढाउँदै लगेका छन्। माओवादीका दोस्रो तहका नेतामार्फत् निरन्तर सम्बाद गराइरहेका प्रचण्डका पक्षमा बिहीबार नेपाल समाजवादी पार्टीका अध्यक्षद्वय बाबुराम भट्टराई र महेन्द्र राय यादव बालुवाटार पुगेका थिए। उनीहरूले पनि प्रचण्डलाई प्रधानमन्त्रीका रूपमा अगाडि बढाउनुपर्ने सुझाव दिएका थिए। भट्टराईले गठबन्धनभित्र छलफल गरेर सबै पद बाँडफाँड गर्नुपर्ने अहिलेको आवश्यकता भएको बताएका थिए। हुनतः भट्टराई आफैँ पनि राष्ट्रपति पदका लागि लबिङ गर्दै आएका छन्। बिहीबार साँझ भने प्रचण्ड नेकपा एकीकृत समाजवादीका अध्यक्ष माधव कुमार नेपालाई लिएर बालुवाटार पुगेका थिए। सरकार गठनको समयसीमा नजिकिँदै गर्दा दुई अध्यक्षले देउवामाथि दबाब बढाएको स्रोत बताउँछ। प्रचण्डजस्तै माधव कुमार नेपालले पनि राष्ट्रपति बन्ने आकांक्षा देखाएक छन्। उनले निकट नेताहरूसँग त्यसको पक्षमा सम्बाद बढाउन पनि आग्रह गरेका छन्। यद्यपि संसद भवनमा उनले उक्त कुरामा कुनै सत्यता नरहेको दाबी गरे। राष्ट्रपतिको उम्मेदवार बन्ने विषयमा सोधिएको प्रश्नमा उनले आफूले कल्पनाका आधारमा जवाफ नदिने बताए। 'नेपाली राजनीतिले गरेको आफ्नो भूमिकाको अपेक्षाअनुसार अघि बढ्छु,' उनले भने। राप्रपाको आफ्नै अडान त्यस्तै राष्ट्रिय प्रजातन्त्र पार्टीका अध्यक्ष राजेन्द्र लिङदेनले कांग्रेस र एमालेको सरकार बन्नुपर्ने बताए। संसद भवमा सञ्चारकर्मीसँग उनले स्थिरताका लागि दुई पार्टीको सरकार बन्नुपर्ने बताए। सरकार निर्माणमा हाम्रो चासो छैन। तर कांग्रेस र एमाले मिलेर सरकार बनोस् भन्ने चाहना हो। स्थिरताका लागि भए पनि कांग्रेस र एमाले मिलेर सरकार बनाउनुपर्छ,' उनले भने। त्यस्तै राष्ट्रिय स्वतन्त्र पार्टीका सभापति रवि लामिछानेले सरकारमा जानेबारे अहिलेसम्म कुनै निर्णय नभएको बताए। 'सरकारमा जाने नजानेबारे एक दुई दिनमै निर्णय हुन्छ। हाम्रा एजेण्डा सम्बोधन हुने हकमा सरकारमा जान्छौं,' उनले भने। उनले अन्य दलका नेतासँग छलफल भए पनि माधव नेपालसँग हुन बाँकी रहेको बताए। त्यसपछि मात्रै ठोस निर्णय लिने उनको भनाइ छ। दलको नेता चुनिए प्रचण्ड, जसपामा तनाव कायमै माओवादी अध्यक्ष प्रचण्ड संसदीय दलमा सर्वसम्मत चयन भएका छन्। सिंहदरवारमा भएको संसदीय दलको बैठकले प्रचण्डलाई दलको नेतामा चयन गरेको हो। त्यस्तै प्रमुख सचेतकमा हितराज पाण्डे चुनिएका छन्। वर्षमान पुन र जनार्दन शर्माले आकांक्षा देखाएपछि उपनेता भने चयन हुन सकेन। यसअघि सात राजनीतिक दलले संसदीय दलको नेता टुंग्याएका थिए। नेपाली कांग्रेस, नेकपा एमाले, नेकपा एकीकृत समाजवादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। जसपा र नागरिक उन्मुक्ति पार्टीले भने दलको नेता छान्न सकेको छैन। जसपामा आकांक्षी बढी भएपछि दलको नेता छान्न सकस भएको हो। नागरिक उन्मुक्तिले अध्यक्ष रञ्जिता श्रेष्ठलाई चयन गर्ने भनिए पनि आधिकारिक निर्णय गर्न नसकेको हो। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्। यो पनि पढ्नुस् : प्रधानमन्त्रीका लागि देउवा र प्रचण्डबीच 'म्युजिकल चेयर'"
पर्यटन दशकको रणनीतिक कार्ययोजना तयार,"काठमाडौं : नेपाल पर्यटन दशक (२०२३२०३२) को रणनीतिक कार्ययोजना तयार भएको छ। रणनीतिक कार्ययोजनाका रुपरेखा तयार गर्न गठित कार्यदलले आफ्नो प्रतिवेदन बिहीबार संस्कृति, पर्यटन तथा नागरिक उड्डयनमन्त्री जीवनराम श्रेष्ठलाई बुझाएको छ। कार्ययोजनामा नेपालमा सबै मौसम र वर्षैभरी पर्यटन प्रवर्द्धन गर्ने लक्ष्यका साथ सन् २०२३ देखि २०३२ सम्म हरेक वर्ष सम्पन्न गरिने कार्यक्रमबारे उल्लेख गरिएको छ। नेपाल आउने विदेशी पर्यटकको संख्या सन् २०३२ सम्ममा ३५ लाख पुऱ्याउने, पर्यटन क्षेत्रको पुनरुत्थान गर्दै आगामी दुई वर्षभित्र पर्यटन क्षेत्रलाई कोरोना संक्रमणकालभन्दा पूर्ववत अवस्थामा पुऱ्याउने कार्ययोजनामा उल्लेख छ। आगामी १० वर्ष भित्र पर्यटन क्षेत्रमा थप १० लाख नयाँ रोजगारी सिर्जना गर्ने कार्ययोजनामा उल्लेख छ। विश्वव्यापी कोभिड महामारीका कारण विगत तीन वर्षमा पर्यटन क्षेत्र नराम्ररी प्रभावित भएकोले दीर्घकालीन सोंच सहितको पुनरुत्थान आवश्यक भएकाले पर्यटन दशक (२०२३२०३२) को अवधारणा ल्याइएको मन्त्री श्रेष्ठले बताए। नेपालको भौगोलिक, प्राकृतिक, वातावरणीय, सामाजिक, सांस्कृतिक, धार्मिक विविधतालाई पर्यटन क्षेत्रसँग आवद्ध गर्ने साथै पर्यटकीय सम्भाव्यताका आधारमा विशेष पर्यटकीय क्षेत्र घोषणा गरी त्यस्ता क्षेत्रमा बहुपक्षीय पूर्वाधारको विकास गर्ने कार्ययोजनामा उल्लेख छ। पर्यटकहरूको आगमनलाई अभिवृद्धि गर्न हवाई सेवालाई थप व्यवस्थित, नियमित र गुणस्तरीय बनाउँदै अन्य मुलुकका वायुयानहरूसँगको अन्तर सञ्जालमा आवद्ध गर्ने कार्ययोजनामा उल्लेख छ। पर्यटन प्रवर्द्धन र क्षेत्रको विकास गर्न सार्वजनिक, निजी तथा सामुदायिक क्षेत्रको सहकार्य एवम् साझेदारीमा वृद्धि गर्ने, आन्तरिक, क्षेत्रीय एवम् विश्व पर्यटन बजारमा नेपालका पर्यटकीय स्थलको प्रभावकारी बजारीकरणका लागि प्रवर्द्धनात्मक कार्यक्रमहरू सञ्चालन गर्ने तथा नयाँ पर्यटकीय क्षेत्रको पहिचान तथा प्रचारप्रसार गरी प्रदेश सरकार र स्थानीय सरकारको प्रत्यक्ष सहभागितामा पर्यटनको लाभ स्थानीय समुदायसम्म पुग्ने कार्यक्रमहरू सञ्चालन गरिने कार्ययोजनामा उल्लेख छ। नेपाल पर्यटन दशक (२०२३२०३२) को रणनीतिक कार्ययोजना तयार गर्न पर्यटन विज्ञ प्रचण्डमान श्रेष्ठको संयोजकत्वमा पाँच सदस्यीय कार्यदल गठन गरिएको थियो। नेपाल पर्यटन दशकले विश्व पर्यटन बजारमा नेपाललाई अग्रणी स्थानमा स्थापित गर्न सहयोग पुग्ने मन्त्री श्रेष्ठले बताए।"
दोलखामा थामी संग्रहालय र तिलक पोखरी निर्माण तीव्र,"दोलखा : दोलखाको भीमेश्वर नगरपालिका१ मा निर्माणाधीन थामी संग्रहालय र तिलक पोखरी निर्माणले गति लिएको छ। पर्यटन विभागले सम्झौता अनुसारको रकम नपठाएको भएपनि सीमान्तकृत थामी जातिको उद्गम थलो सुष्पाको राङराङथलीमा संग्रहालयसहितको पोखरीको कामले गति लिएको भीमेश्वर नगरपालिकाले जनाएको छ। पर्यटन विभाग र नगरपालिकाको साझेदारीमा सुरु भएको संग्रहालय सहितको तिलकपोखरी निर्माणका लागि प्रतिवद्धता अनुसारको रकम हालसम्म उपलब्ध नगराएको भीमेश्वर नगरपालिकाका इन्जिनियर सुरेश राउतले बताए। आर्थिक समस्याका बाबजुद नगरपालिकाको सक्रियतामा ७० प्रतिशत काम सकिएको इन्जिनियर राउतले बताए। संग्रहालय निर्माण, पोखरीको संरक्षण लगायतका कामका लागि झण्डै सात करोडको प्रस्ताव तयार भएको थियो। उक्त कामका लागि चार करोड ४७ लाख ५८ हजार छ सय १७ रुपैयाँ २१ पैसामा ठेक्का लागेको थियो। उक्त कामको लागि पर्यटन विभागले ६० प्रतिशत (दुई करोड ५० लाख रुपैयाँँ) रकम उपलब्ध गराउने प्रतिवद्धता गरेको भएपनि हालसम्म १९ लाख रुपैयाँमात्र प्राप्त भएको ईन्जिनियर राउतको भनाई छ। संग्रहालयको भवनको ढलानको काम सकिएको, पोखरीको काम सकिएको, कम्पाउण्डको काम र तालिम हलको काम भइरहेको इन्जिनियर राउतले बताए। अहिलेसम्म दुई करोड १९ लाख ४० हजार एक सय ५३ रुपैयाँ बराबरको काम भएको राउतले बताए। नगरपालिकाले तिलकपोखरीको संरक्षणसँगै थामी संग्रहालय निर्माण सकिएपछि थामी जातिसंग सम्बन्धित बिभिन्न ऐतिहासिक सामग्रीहरू संग्रहालयमा राख्ने योजना बनाएको र त्यसले थामी जातिसम्बन्धि जानकारी राख्न चाहने पर्यटकलाई सहज हुने नगरप्रमुख इश्वर नारायण मानन्धर बताउछन्। परापूर्वकालमा सिमाङघाट, कुमाङघाटबाट भक्तपुर हुँदै यापति र सोनारीसहित तीन दाजुभाइको जोडी हाल दोलखाको भीमेश्वर नगरपालिका५ मा पर्ने किरातिछाप आएको किंवदन्ती छ। उनीहरू मध्य यापति र सोनारी वडा नम्बर १ मा पर्ने सुष्पाको राङराङथलीमा आएर बसोबास गरेको भनाइ छ। किरातीछाप हुँदै राङराङथली आएर एउटा ओडारमा बसेका दुई बुढाबुढी यापति र सोनारीले आफुले लगाउने कपडा बनाउन अल्लोको बोक्रा तिलकपोखरीमा भिजाएर पकाउने र त्यसको कपडा बनाएर लाउने गरेको किंवदन्ती रहेको यापति सोनारी संरक्षण तथा सम्वर्द्धन समाज नेपालका अध्यक्ष भानुदास थामी बताउँछन्।"
प्रचण्डसँग भेटेर उपेन्द्रले गरे सत्ता समीकरणबारे ओलीसँग छलफल,"काठमाडौं : नेकपा एमाले अध्यक्ष केपी शर्मा ओली र जनता समाजवादी पार्टीका अध्यक्ष उपेन्द्र यादवबीच भेटवार्ता भएको छ। बिहीबार साँझ बालकोटमा उनीहरूबीच भेटवार्ता भएको हो। सत्ता समीकरणको विषयमा उनीहरूबीच छलफल भएको स्रोतले जानकारी दियो। राष्ट्रपति विद्या देवी भण्डारीले सरकारको गठनको आह्वान गरेसँगै नेताहरू भेटघाटमा सक्रिय छन्। यादवले आज बिहानमात्रै माओवादी केन्द्रका अध्यक्ष पुष्पकमल दाहाल प्रचण्डसँग भेटवार्ता गरेका थिए। खुमलटारमा भएको भेटमा प्रचण्डले आफूलाई प्रधानमन्त्री बनाउन यादवलाई आग्रह गरेका थिए। उनले समाजवादी शक्ति निर्माण गर्दै सरकारमा सहभागी हुन यादवलाई प्रस्तावसमेत गरेका थिए। प्रचण्डलाई प्रधानमन्त्री बनाउन सहयोगका लागि यादव बालकोट पुगेको स्रोतको दाबी छ। 'उपेन्द्रजीले प्रचण्डजीलाई प्रधानमन्त्री बनाउन ओलीसँग सहयोग माग्नुभएको हो। गठबन्धनबाट छुटिएर आए त्यसबारे सोच्न सकिने अध्यक्षजीले जवाफ दिनुभएको थियो,' बालकोट स्रोतले भन्यो। प्रचण्डलाई प्रधानमन्त्री बनाउने लबिङसहित यादव ओलीसँग छलफलका लागि बालकोट पुगेका हुन्। प्रचण्डले प्रधानमन्त्री हुनका लागि कांग्रेस र एमाले दुबैसँग सम्बाद गरिरहेका छन्।"
नेपाल टी २० लिग पर्सीदेखि,"काठमाडौं : नेपाल क्रिकेट संघ (क्यान)को आयोजनामा भोलिदेखि सुरु हुने भनिएको नेपाल टी २० लिग एक दिनपछि सरेको छ। क्यानले प्राविधिक कारणले शुक्रबारदेखि हुने तय भएको बताएको छ। यस्तै, प्रतियोगिताको दुई दिनअघि क्यानले प्रतियोगिताको निर्देशक परिवर्तन गरेको छ। यसअघि क्यानका कार्यबाहक सचिव प्रशान्त विक्रम मल्ललाई त्यो जिम्मेवारी दिइएको थियो। तर, बिहीबार अध्यक्ष चतुर बहादुर चन्दले जारी गरेको प्रेस विज्ञप्तिमा निर्देशक क्यानका महाप्रबन्धक वृत्तान्त खनाललाई नियुक्त गरिएको उल्लेख छ। क्यानले यसअघि नै प्रतियोगिताको उद्घाटन खेल काठमाडौं नाइट्स र पोखरा एभेन्जर्सबीच खेल हुने बताइसकेको छ। पहिलो संस्करणमा ६ टोलीको सहभागिता रहने छ। जसमा काठमाडौं नाइट्स, पोखरा एभेन्जर्स, फार वेस्टर्न युनाइटेड, जनकपुर रोयल्स, विराटनगर सुपर किङ्स र लुम्बिनी अल स्टार्स छन्।"
माओवादी संसदीय दलको बैठक सिंहदरबारमा सुरु,"काठमाडौं : नेकपा माओवादी केन्द्र संसदीय दलको बैठक सिंहदरबारमा सुरु भएको छ। संसदीय दलको बैठकले दलको नेता चुन्नेछ। माओवादी केन्द्र संसदीय दलको नेतामा पुष्पकमल दाहाल प्रचण्ड चुनिने निश्चित छ। संसदीय दलको बैठक अघि पार्टी कार्यालय पेरीसडाँडाँमा बसेको पदाधिकारी बैठकमा सत्ता समिकरण, संसदीय दलको नेता उपनेता चयन र भावी रणनितीबारे छलफल भएको थियो। उपनेतामा भने वर्षमान पुन अनन्त र जनार्दन शर्माको दाबी छ।"
उपनेताको विवाद टुंग्याउन माओवादीको पदाधिकारी बैठक,"काठमाडौं : नेकपा माओवादी केन्द्रको पदाधिकारी बैठक पार्टी कार्यालय पेरीसडाँडामा जारी छ। बैठकमा सत्ता समीकरण, संसदीय दलको नेता, उपनेता चयन र भावी रणनीतिबारे छलफल भइरहेको छ। संसदीय दलको बैठक बस्नुअघि पदाधिकारी बैठक बसेको हो। माओवादी केन्द्र संसदीय दलको नेतामा पुष्पकमल दाहाल प्रचण्ड चुनिने निश्चित छ। उपनेतामा भने वर्षमान पुन अनन्त र जनार्दन शर्माको दाबी छ। संसदीय दलको बैठक सिंहदरवार माओवादी संसदीय दलको कार्यालयमा डाकिएको छ।"
शिक्षकको हत्यामा संलग्न दुई अभियुक्त सार्वजनिक,बैतडी : गत शनिबार बैतडीको पाटनमा मृत अवस्थामा फेला परेका शिक्षक धनबहादुर बिष्टको हत्याको आरोपमा पक्राउ परेका दुई जनालाई प्रहरीले सार्वजनिक गरेको छ। जिल्ला प्रहरी कार्यालय बैतडीले आज दिउँसो २ बजे पत्रकार सम्मेलनको आयोजना गरी अभियुक्त दम्पती सार्वजनिक गरेको हो। जिल्लाको पुर्चौडी नगरपालिका३ न्वादेउ घर भई कृष्ण मावि मै कम्प्युटर डिप्लोमा चौथो सेमेस्टरमा अध्ययन गरिरहेकी १९ वर्षीया बिमला बोहरा र उनका श्रीमान २५ वर्षीय प्रजा बोहरा हत्यामा संलग्न रहेको खुलेको प्रहरीले जनाएको छ । पुस १ गते राती ९:४५ बजे बिमला सौचालय जान भनी बाहिर निस्किएकी र केहिबेरसम्म पनि बिमला कोठामा नफर्किएपछि श्रीमान् प्रजा बाहिर निस्केको समयमा कोठामा जाने सिडीमा शिक्षक बिष्टले अंगालो हाली हातपात गर्न खोजेको र सहन नसकी बिमलाका श्रीमानले कुटपिट गरी हत्या गरेको अनुसन्धानबाट खुलेको प्रहरी नायव उपरीक्षक प्रेमबहादुर शाहीले जानकारी दिए। कृष्ण माविको छात्राबासमा बसेर अध्ययनरत युवती र उनका श्रीमानलाई सीआइबीको टोली आएपछि पक्राउ गरिएको थियो। उनीहरुलाई नियन्त्रणमा लिएर अनुसन्धान गर्दा उनीहरुको हत्यामा संलग्नता रहेको प्रहरीको प्रारम्भिक अनुसन्धानबाट पुष्टि भएको छ। शिक्षक बिष्ट सोही छात्राबासको माथिल्लो तलामा बस्दै आएका थिए। छात्राबासको तल्लो तलामा ती युवती आफ्ना भाइहरुसँगै बसेर पढ्दै आएकी थिइन्। घटना भएको दिन बिष्टले ती युवतीलाई बोलाएको र सोही विषयमा विवाद हुँदा हत्या भएको खुलेको प्रहरीले जनाएको छ। शिक्षक बिष्ट पुस २ गते छात्राबासको पछाडि मृत अवस्थामा भेटिएका थिए। बिष्टको हत्या भएको भन्दै घटनाको अनुसन्धान गरेर दोषीलाई कारबाहीको दायरामा ल्याउन माग गर्दै सोही दिनदेखि पाटनमा आन्दोलन भइरहेको छ। आन्दोलनले यातायात र सो क्षेत्रका विद्यालयको पढाइ प्रभावित बनेको छ। मृतकका परिवारले शव अझैसम्म पनि बुझेका छैनन्।
"स्याङ्जामा सुन्तला उत्पादन बढ्यो, मूल्य बढेन","स्याङ्जा : यसवर्ष स्याङ्जामा सुन्तला उत्पादनमा वृद्धि भएपनि किसानले उचित मूल्य पाएका छैनन्। यहाँका पाखा, पखेरा र बारीमा सुन्तला पाकेर पहेंलपुर छन्। तर, किसानले भने मेहनत अनुरूपको बजार भाउ नपाएपछि कृषकमा चिन्ता छाएको छ। पुसको पहिलो साता बितिसके पनि गतवर्षकै मूल्यमा व्यापारीले सुन्तला मूल्य दिँदा किसानले बोटमै सुन्तला राखेका छन्। गत वर्षकै मूल्यमा व्यापारीले सुन्तला किन्न लागेपछि बिक्री नगरेको भीरकोट नगरपालिका७ का सुन्तला किसान शालिकग्राम अर्यालले बताए। अर्यालको झण्डै २० रोपनी जग्गामा सुन्तला पाकेर राता र पहेंला भएका छन्। उनले भने, व्यापारीले प्रतिकिलो ७० रुपैयाँ दिन पनि अनकनाएपछि सुन्तला नबेचिकन राखेको छु। जब, ७० रुपैयाँमाथि भाउ आउँछ त्यतिबेला बेच्नेछु। यसैगरी पुतलीबजार नगरपालिका१० का मुक्तिप्रसाद अधिकारी पनि सुन्तलाले भनेजस्तो मूल्य नपाएको बताउँछन्। वर्षभरि गरेको लगानी व्यापारीले सस्तोमा खरिदगरी महंगोमा बिक्री गर्ने गरेकाले किसान मर्कामा पर्ने गरेको उनको भनाइ छ। त्यसो त उनी लगायत यहाँका ठूला बगैंचा हुने धेरै किसानले सुन्तला बिक्री गरेका छैनन्। लगानी अनुरूपको मूल्य नपाउनु किसानका साझा समस्या रहेको अर्का सुन्तला किसान मीनप्रसाद कोइराला भन्छन्। केही किसानले भने बिक्री गरेका छन्। यहाँ कात्तिकको अन्तिम सातादेखि नै सुन्तला बिक्री हुनेगर्छ। जति छिटो बिक्री भयो उत्ति कम मूल्य र जति समय राख्न सक्यो उती मूल्य बढी आउने गर्छ। स्याङ्जामा यसवर्ष झण्डै सवा अर्बको सुन्तला उत्पादन भएको प्रधानमन्त्री कृषि आधुनिकीकरण परियोजना सुन्तला सुपरजोन र कृषि ज्ञान केन्द्रले गरेको छ। सुन्तला सुपरजोन सञ्चालक समितिका अध्यक्ष ताराप्रसाद अर्यालका अनुसार, अघिल्ला वर्ष यतीवेला झण्डै एक तिहाई सुन्तलाका बोट रित्तिसकेका हुन्थे। गतवर्ष ७७ करोडको सुन्तला उत्पादन भएको थियो। यसवर्ष पनि अनुकुल मौषमी वातावरणका कारण सुन्तला उत्पादन बढेको छ। यहाँ काठमाडौं, नारायणघाट, भारत, सिलगुडीदेखिका व्यापारी आएका छन्। सुन्तलाका भाउ नमिलेकै कारण उनीहरू फर्कने गरेका छन्। वडा नं ७ मा मात्र झण्डै १५ करोडको सुन्तला रहेको उनको भनाइ छ। सुन्तलाबाटै बर्सेनि जिल्लामा करोडौं रुपैयाँ भित्रिन्छ। जिल्लाका ९७ वडा मध्ये ६८ वडावाहेक सबैमा सुन्तला राम्रो हुन्छ। सुन्तलाका लागि उपयुक्त हावापानी मिलेका कारण जिल्लामा सुन्तलाजोन हुँदै विगत २ वर्षदेखि सुपरजोन परियोजना कार्यान्वयनमा छ। पुतलीबजार, वालिङ, भीरकोट, चापाकोट, गल्याङ नगरपालिकाका अधिकांश वडामा सुन्तला खेती हुन्छ। दहथुम, अर्जुनचौपारी, एलादी, मनकामना, खिलुङ देउराली, ठूलाडिही, फापरथुम, बहाकोट, ओरष्टे, पौवेगौडे लगायतका वडा सुन्तला उत्पादनका मुख्य पकेट क्षेत्र हुन। स्याङ्जाका ५ वटा नगरपालिका र ६ गाउपालिका मध्ये ८१० वडामा वाहेक सबै क्षेत्रमा सुन्तला खेती राम्रो हुन्छ। सुन्तला किसानले ५० हजारदेखि ३० लाखसम्म आम्दानी गर्ने दर्जनौं किसानहरू छन्। प्रत्येक वडामा लाखौं रुपैयाँका सुन्तला उत्पादन हुन्छन यहाँ। उत्तर फर्केको अधिकांश बारी, पाखा, बनमा समेत लटरम्मै सुन्तला झुलेका छन्। ८ देखि १२ सय मीटर उचाई र उत्तर फर्केको जमिनमा सुन्तलाको उत्पादन हुन्छ। बिरुवा रोपेको ५ देखि ७ वर्षभित्रमा फल दिन्छ भने कलमी बिरुवाले भने २ वर्षमै फल दिने हुदाँ सुन्तला खेतीप्रति यहाँका किसानको रुचि बढी छ।"
अध्यागमनको प्रक्रिया पूरा भएपछि मात्रै चार्ल्स शोभराजलाई रिहाइ गरिने,"काठमाडौं : बिकिनी किलर चार्ल्स शोभराजलाई अध्यागमनको प्रक्रिया पूरा भएपछि मात्रै रिहाइ गरिने भएको छ। केन्द्रीय कारागारका जेलर ईश्वरी प्रसाद पाण्डेले अध्यागमनको प्रक्रिया बाँकी रहेकाले अहिल्यै रिहाइ नगरेको बताए। उनले प्रक्रिया पूरा भएसँगै रिहाइ गर्ने जानकारी दिए। सर्वोच्च अदालतले बुधबार चार्ल्स शोभराजलाई कैदमुक्त गरी १५ दिनभित्र आफ्नै देश पठाउन आदेश दिएको थियो। न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले आज निजलाई आजै कैदमुक्त गरी १५ दिनभित्र आफ्नो देश फर्काउन आदेश दिएको हो। 'अन्य मुद्दामा थुनामा राख्नु नपर्ने भए निजलाई आजै कैदबाट छाडी दिन तथा यो आदेश भएको १५ दिनभित्र देश फर्काउन आवश्यक व्यवस्थासमेत गर्न यो आदेश जारी गरिएको छ,' सर्वोच्चको आदेशमा भनिएको छ, 'सम्बन्धित जिल्ला अदालतमार्फत कारागार कार्यालय जगन्नाथ देवल काठमाडौंमा छिटो साधनद्वारा आदेशको जानकारी पठाइदिनु।' शोभराजको तर्फबाट अदालतमा दायर भएको बन्दी प्रत्यक्षीकरणको रिट निवेदनमा अदालतले निरन्तर कैदमा राख्नु कैदीबन्दीको मानव अधिकार मापदण्ड, संविधान तथा कानूनप्रदत्त अधिकार अनुकूल नदेखिएको व्याख्या गरेको छ। आदेशमा शोभराजको उमेर ७५ वर्ष भइसकेको तथा मुटुसम्बन्धी रोगबाट पीडित भई उपचारको अवस्थामा रहेको तथा तोकिएको कैदमध्ये ७५ प्रतिशत (१९ वर्ष) कैद सजाय भोगिसकेको देखिएको उल्लेख छ। फ्रान्सेली नागरिक शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो।"
पोखरा क्षेत्रीय अन्तर्राष्ट्रिय विमानस्थलमा प्रदर्शन उडान सफल,"कास्की : पोखरा क्षेत्रीय अन्तर्राष्ट्रिय विमानस्थलमा प्रदर्शन उडानको सुरुआत गरिएको छ। विमानस्थलमा आज यति एयरलाइन्सले पहिलो प्रदर्शन उडान सफलतापूर्वक सम्पन्न गरेको हो। एयरलाइन्सका प्रवक्ता सुदर्शन बर्तौलाले दिउँसो २:१५ बजे पुरानो विमानस्थलबाट उडान भइ पोखरा क्षेत्रीय अन्तर्राष्ट्रिय विमानस्थलमा २:२७ मा अवतरण भएको जानकारी दिए। 'मुलुकको तेस्रो अन्तर्राष्ट्रिय विमानस्थलमा आज यतिले प्रदर्शन उडान सम्पन्न गरेको छ। उडानका क्रममा पाइटलहरुले विमानस्थल प्राविधिकरूपमा सञ्चालनका लागि तयार भएको प्रतिक्रिया दिनुभएको छ,' उनले भने। विमानका पाइटल प्रमोदराज गौतमले प्राविधिकरूपमा विमानस्थल अन्तर्राष्ट्रिय स्तरको भएको र अवतरण पनि सहज भएको बताए। विमानस्थल आगामी पुस १७ देखि सञ्चालनमा आउन लागेको छ। विमानस्थलमा बुध्द एयरले पनि दिउँसो ३:६ बजे विमानस्थलमा अवतरण गरेको छ।"
तलब भत्ता दुर्गममा संकटमा परेकालाई सहयोगमा खर्च गर्ने घोषणा,"गोरखा : गोरखा१ बाट प्रतिनिधिसभा सदस्यमा निर्वाचित सांसद राजेन्द्र बजगाईंले सांसद भएबापत पाउने तलब भत्ता आफ्नो निर्वाचन क्षेत्रका संकटमा परेका नागरिकको सेवाका लागि खर्च गर्ने घोषणा गरेका छन्। प्रतिनिधिसभा सदस्यका रूपमा बिहीबार शपथ ग्रहणको क्रममा सांसद बजगाईंले आफ्नो तलब भत्ता दुर्गम भेगमा विपतमा परेकाहरूको सेवामा खर्च गर्ने प्रतिवद्धता व्यक्त गरेका हुन्। मैले संसद सदस्य भएवापत पाउने तलब भत्ता गोरखा क्षेत्र नम्बर १ को विपदमा परेका पीडितहरूका लागि खर्च गर्ने घोषणा गर्दछु, उनले शपथपछि आफ्नो फेसबुक तथा ट्वीटरमा लेखेका छन्। उनको निर्वाचन क्षेत्रमा अहिलेसम्म सडक सञ्जालले नछोएको चुमनुब्री गाउँपालिका तथा धार्चे गाउँपालिकाका विभिन्न गाउँबस्ती विकट छन्। त्यहाँका गम्भीर बिरामी तथा घाइते र सुत्केरी हुन नसकेकाहरूको हेलिकप्टरबाट उद्धार गर्नुपर्ने बाध्यतामा छन्। सो कार्यका लागि बजगाईंले लामो समयदेखि सेवा गर्दै आएका थिए। आज मैले सांसदको सपथ लिइरहँदा गोरखा १ को भूगोल सम्झिएँ। त्यहाँका जनताका दुख सम्झिएँ। त्यसैले सांसदका लागि आउने पारिश्रमिक मैले गोरखा १ मा विपदमा परेकाहरूलाई सहयोग गर्ने प्रतिबद्धता जनाएको छु, उनले भनेका छन्। उनले मतदाता धन्यवाद अभियानअन्तर्गत हालै गोरखा १ मा पर्ने ५६ वडाका घाइते, बिरामी तथा सुत्केरी उद्धारका लागि एकएक वटा स्टेचरसमेत हस्तान्तरण गरेका थिए। सांसद बजगाईंले आफू गोरखा १ का गरिब र भौगोलिक रूपमा विकट क्षेत्रका बासिन्दाको सहयोगका लागि जनप्रतिनिधि बन्न सफल भएको कहिल्यै नबिर्सिने पनि उल्लेख गरेका छन्।"
बागलुङपोखरा साइकल र्याली,"बागलुङ : पर्यटन प्रवर्द्धन गर्ने उद्देश्यले बिहिबार बागलुङको कालीका भगवती मन्दिरदेखि पोखराको विन्ध्यवासिनी मन्दिरसम्म साइकल यात्रा (र्याली) गरिएको छ। बागलुङ र पोखराको पर्यटन प्रबद्र्धन गर्ने उद्देश्यको साथ साइकल सिटी पोखराले टुर दि पोखराको छैठौं संस्करणका अवसरमा बागलुङ सदरमुकाममा रहेको प्रसिद्ध कालीका भगवती मन्दिरदेखि पोखराको विन्ध्यवासिनी मन्दिरसम्म साइकल यात्रा आयोजना गरिएको हो। साइकल यात्राको समन्वय बागलुङ नगरपालिका, उद्योग वाणिज्य संघ, शालिग्राम संग्रहालय लगायतका संघसंस्थाहरूले गरेका थिए। साइकल सिटी पोखराले बातावरणको संरक्षण, पर्यटन प्रबद्र्धन र इन्धनको खपत गर्ने उद्दश्येले थोपा थोपा इन्धन बचाउ भन्दै मन्दिरदेखि मन्दिरसम्म साइकल यात्रा गरेको जनाएको छ। विदेशी साइकल पर्यटक तथा आन्तरिक पर्यटनलाई आमन्त्रण गर्दै थोपा थोपा इन्धन बचाउ भन्ने नाराका साथ पोखरामा आयोजना गरिएको प्रतियोगिताको सन्देश बागलुङबाट दिइएको हो। साइकल यात्राको उद्घाटनमा गण्डकी प्रदेशका पर्यटन, उद्योग, वाणिज्य तथा आपूर्ति मन्त्री मणिभद्र शर्माले साइकल यात्राले पर्यटन प्रबर्धन गर्न र स्वस्थ जीवनको लागि महत्वपूर्ण भूमिका खेल्ने बताए। उनले साइकल यात्राले पर्यावरण सन्तुलन राख्न समेत महत्वपूर्ण भूमिका खेल्ने बताए। पर्यावरणको रक्षा र पर्यटन प्रबद्र्धनका लागि र्यालीको महत्वपूर्ण सन्देश रहेको छ, मन्त्री शर्माले भने, साइकल यात्रा पर्यावरणको संरक्षण र मानवीय जीवनको लागि फदलायी हुनेछ भने साइकल संस्कृति पद्धतिलाई मानवीय जीवन पद्धतिसँग जोड्न आवश्यक रहेको छ। वातावरण संरक्षणमा चेतनामूलक सन्देश प्रवाह गर्दै आयोजना गरिएको साइकल र्यालीले बागलुङ र पोखरालाई पर्यटनका माध्यमबाट नजिक बनाउन सहयोग पुग्ने बागलुङ उद्योग वाणिज्य सङ्घका अध्यक्ष नरेश कँडेलले बताए। बागलुङ नगरपालिका वडा नम्बर १२ का वडा अध्यक्ष तथा कार्यवाहक नगरप्रमुख कोपिलामणि शर्माले पोखरामा हुँदै गरेको मेयरकप साइकल दौड प्रतियोगिताका अवसरमा पोखरामा आउने पर्यटकलाई बागलुङसम्म आउने वातावरण बनाउन र्यालीका लागि अनुरोध गरिएको बताए। उनले साइकल र्यालीलाई सफल बनाउन बागलुङमा मिलेर व्यवस्थापन गरेको बताए। यो र्यालीको बागलुङमा मिलेर व्यवस्थापन गरेका र्छौं, बागलुङ नगरपालिकाका कार्यवाहक नगरप्रमुख शर्माले भने, पोखरा आउने पर्यटकलाई बागलुङमा पनि घुम्ने ठाउँ छन् भन्ने सन्देश र्यालीले दिनेछ। उनले साइकल यात्राले पोखरादेखि सिधै मुस्ताङ पुग्ने पर्यटकले यसपछि बागलुङको बाटो रोज्ने समन्वय गरेका संस्थाहरूको विश्वास छ। पोखरा प्रस्थान गर्नुअघि करिब १ सय ५० जना साइकलयात्रीले बागलुङको बाङ्गेचौररामरेखाट्राफिक चोक, समिट चोक, पेन्सन क्याम्पस, उपल्लाचौर हुँदै शालिग्राम सङ्ग्रहालयसम्म परिक्रमा गरेका थिए। र्यालीमा काठमाडौं, सिन्धुपाल्चोक, बाँके, रुपन्देही, सुनसरी, नुवाकोट, धादिङ, स्याङ्जा, तनहुँलगायतका जिल्लाका साइकल यात्रीहरूको सहभागिता रहेको थियो। साइकल सिटि पोखराले टुर दि पोखराको छैठौँ संस्करण अन्तरगत राष्ट्रिय स्तरको प्रतियोगिता सम्पन्न गरेको छ। यही पुष ९ गते पोखरामा साइकल र्याली गर्ने छ। पोखरामा हुने र्यालीमा करिब एक हजारभन्दा बढी साइकल यात्री सहभागी हुने बताइएको छ।"
बंगलादेशसँग सोझो सेटमा हार्यो नेपाल,"ढाका : नेपाल यू२३ भलिबल टिम काभा भलिबल च्याम्पियनसिपको पहिलो खेलमा घरेलु टिम बंगलादेशसँग सोझो सेटमा पराजित भएको छ। ढाकामा बिहीबारदेखि सुरु भएको प्रतियोगिताको पहिलो खेलमा प्रतिस्पर्धात्मक प्रदर्शन गरे पनि नेपालले हार टार्न सकेन। पहिलो सेट २६२४ को पराजय भोगेको नेपाल नेपालले दोस्रो सेटमा २५२२ मा सीमित भयो। नेपालले अन्तिम सेटमा २५२१ ले पराजित भएसँगै नेपालले अंक जोड्ने मौका गुमायो। बिहीबारदेखि सुरु भएको च्याम्पियनसिप ११ गतेसम्म चल्नेछ। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार मुलुकको सहभागिता छ। नेपालले दोस्रो खेलमा पुष ८ गते श्रीलंकासँग र पुष ९ गते किर्गिस्तानसँग लिग चरणको अन्तिम खेल खेल्ने छ। नेपाल भलिबल संघ (एनभीए)ले खुला छनोटबाट ८० खेलाडी चुनेको थियो। दोस्रो चरणमा ८० बाट २० जनामा घटाइएका खेलाडीबाट १४ जनाको अन्तिम टिम घोषणा भएको थियो। बंगलादेश पुगेको नेपाली टिमः धिरोजकुमार बस्नेत, रवि केसी, सन्तोष खत्री, अर्जुन नेपाली, रूपबहादुर गुराउ, विष्णु बस्नेत, सफल विक, सन्तोष महत्ता, मनिष मानन्धर, हेमन्त मल्ल, वेशप्रकाश जोशी, सम्राट भण्डारी, गौरव पाण्डे, भीमराज गुरुङ।"
महिन्द्र रायले भोलि शपथ लिने,"काठमाडौं : प्रतिनिधिसभाका नवनिर्वाचित सांसद महिन्द्र राय यादवले शुक्रबार बिहान पद तथा गोपनीयताको शपथ लिने भएका छन् । उमेरसम्बन्धी प्राविधिक कारणले आज शपथ लिन नसकेपछि उनलाई संघीय संसद् सचिवालयले भोलि मात्र शपथ गराउने तयारी गरेको छ । यादवलाई प्रतिनिधिसभाका ज्येष्ठ सदस्य पशुपति शम्शेर जबराले शुक्रबार बिहान सिंहदरबारस्थित संसद् सचिवालयमा शपथ गराउने छन्। सचिवालयले प्रतिनिधिसभाका नवनिर्वाचित सांसदलाई बिहीबार शपथ गराउने कार्यक्रम राखेको थियो । नयाँबानेश्वरस्थित संघीय संसद् भवनमा आज आयोजित समारोहमा दुई सय ७० सांसद्ले ज्येष्ठ सदस्य राणाबाट पद तथा गोपनीयताको शपथ लिएका थिए। यादवसँगै सांसद प्रेमबहादुर आले, माया राई र रामकुमार राई आज शपथ लिन अनुपस्थित भए। आले पारिवारिक शोकमा र राई सुत्केरी भइ अस्पतालमा छिन्। खोटाङबाट निर्वाचित सांसद रामकुमार राई हवाईजहाज छुटेकाले शपथ ग्रहण समारोहमा उपस्थित हुन नसकेको संसद् सचिवालयले जनाएको छ । यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए ।"
"माओवादी संसदीय दलको नेतामा प्रचण्ड सर्वसम्मत,प्रमुख सचेतकमा हितराज पाण्डे","काठमाडौंः नेकपा माओवादी केन्द्र संसदीय दलको नेतामा पार्टी अध्यक्ष पुष्पकमल दाहाल 'प्रचण्ड' सर्वसम्मत चयन भएका छन् । सिंहदरबारमा बसेको संसदीय दलको बैठकबाट प्रचण्ड सर्वसम्मत दलको नेता चयन भएका हुन् । दलको प्रमुख सचेतकमा हितराज पाण्डे चुनिएका छन् । यस्तै राष्ट्रियसभा दलको नेतामा नारायणकाजी श्रेष्ठ चयन भएका छन्। माओवादी केन्द्रमा ३२ सांसद छन् । संसदीय दलको बैठक अघि माओवादी पदाधिकारी बैठक बसेको थियो । बैठकमा सत्तासमीकरण, आगामी रणनीतिलगायत विषयमा छलफल भएको थियो ।"
देउवासँग भेटवार्ता गर्न प्रचण्ड र नेपाल पुगे बालुवाटार,"काठमाडौं : प्रधानमन्त्री शेरबहादुर देउवासँग भेटवार्ता गर्न माओवादी अध्यक्ष पुष्पकमल दाहाल प्रचण्ड र नेकपा एकीकृत समाजवादी पार्टीका अध्यक्ष माधव कुमार नेपाल बालुवाटार पुगेका छन्। बिहीबार साँझ सत्ता समीकरणको विषयमा छलफल गर्न गठबन्धनका तीन नेताबीच छलफल भइरहेको बालुवाटार स्रोतले जानकारी दियो। छलफलमा कांग्रेसबाट उपसभापति पूर्णबहादुर खड्का, नेता कृष्णप्रसाद सिटौला र सञ्चार तथा सूचना प्रविधि मन्त्री ज्ञानेन्द्र कार्की सहभागी छन्। राष्ट्रपति विद्या देवी भण्डारीले सरकार गठनका लागि पुस १० गतेसम्मको समय तोकेको छ। तीन दिन बाँकी रहँदा गठबन्धनका नेताहरू सरकार गठनका लागि सम्बाद सुरु गरेका हुन्। यसअघि नेपाल अस्वस्थ भएपछि सम्बाद हुन सकेको थिए। बुधबारमात्रै देउवा र प्रचण्ड नेपाललाई भेट्न त्रिवि शिक्षण अस्पताल पुगेका थिए।"
पूर्वाधार निर्माणले पर्यटकका लागि सहज बन्दै पाटेनागीकुइभिर,"इलाम : लेकाली जीवनशैलीमा रमाउन चाहने पर्यटकका लागि पर्यटकीय क्षेत्र पाटेनागीकुइभिरसहज बनेको छ। इलाम नगरपालिकाकै अग्लो डाँडो पाटेनागी र नजिकै रहेको कुइभिर क्षेत्रमा पदमार्ग र पर्यटक बास बस्ने पूर्वाधार निर्माण गरिएपछि पर्यटकहरूको आकर्षण बढेको हो। इलाम नगरपालिकाले कच्ची सडक जोड्नुका साथै पदमार्ग निर्माण गरिएपछि पर्यटकहरू पाटेनागी पुग्ने क्रम बढेको इलाम नगरपालिका प्रमुख प्रशासकीय अधिकृत गणेश कुमार खड्काले बताए। इलाम र देउमाई नगरपालिकाको सीमा बाघखोरबाट ७ किलोमिटरमा पुग्न सकिने पाटेनागीको उच्च भाग ३ हजार ४२ मिटरसम्म पदमार्गले जोडिएको छ। यहाँबाट उत्तरमा दर्जनौं हिमशृंखला, विभिन्न गाउँ, सहर र वरपरका पर्यटकीयस्थल देखिन्छन्। हजारौं रोपनीको खुला भूभाग रहेकाले पदमार्ग निर्माणपछि यहाँ रमाउन आउने पर्यटकको संख्या बढिरहेको हो। गुराँस, कटुस, क्यामुना, झिगाने, चुथ्रो, फलामे र अँगेरीका बुट्यान रहेको पाटेनागीको धेरै भाग चाहिँ खुला चौर छ। पाटेनागी पुग्ने बेला भेटिने पहिलो गन्तव्य र आकर्षकस्थल हो कुइभिर हो। कुइभिर सयौं मिटर अग्लो चट्टानी भिर रहेको छ। कुइभिरबाट सुरु भएको पदमार्ग पाटेनागीको अग्लो स्थान लौहाकिलसम्म जोडिएको छ। कुइभिर पल्लोपट्टिको डाँडाबाट शिरदेखि पुछारसम्म नियाल्दा यो भिर हेर्न निकै आनन्द आउने गरेको र कुइभिरको डाँडासम्म पदमार्ग जोडिएकाले झनै सजिलो भएको इलाम नगरपालिका ३ का वडाध्यक्ष हेमबहादूर सुनुवारले बताए। पर्यटनको अथाह सम्भावना भएर पनि प्रचारप्रसार र उपयुक्त पूर्वाधार निर्माण अभावमा यो ओझेलिएको पाटेनागी कुइभिर क्षेत्रमा पर्यटन पूर्वाधार निर्माणले झनै सहज बनाएको नगरपालिका प्रवक्ता नुतनदेव दुलालले बताए।"
बागमती प्रदेशमा सवारी दुर्घटनामा परी १४२ जनाको मृत्यु,"काठमाडौं : बागमती प्रदेशमा ६३९ वटा सवारी दुर्घटना हुँदा १४२ जनाको मृत्यु भएको छ। यी दुर्घटनामा एक हजार ४२३ जना मानिस घाइते भएका छन्। यो आर्थिक वर्ष २०७९८० को साउनदेखि मंसिरसम्मको तथ्यांक हो। बागमती प्रदेश प्रहरी कार्यालय मातहतका १० (उपत्यकाका ३ जिल्ला बाहेक) जिल्लाको तथ्यांक मात्र समावेश छ। यान्त्रिक, मानवीय, वातावरणीय र सडकको भौतिक अवस्था गरी सवारी दुर्घटनाका प्रमुख चारवटा कारण हुन्छन। बागमती प्रदेशमा भएको सवारी दुर्घटनाको कारण विश्लेषण गर्दा अधिकांश सवारी दुर्घटना मानवीय त्रुटिका कारणले हुने गरेको देखिएको बागमती प्रदेश प्रहरी कार्यालयले जनाएको छ। त्यसपछि क्रमश: सडकको अवस्था, सवारी साधनको यान्त्रिक कारण र अन्य वातावरणीय कारण देखिएको छ। यसैगरी सवारी दुर्घटनामा परी सबैभन्दा बढी २ पाङ्ग्रे (मोटरसाइकलस्कूटर) संलग्न रहेको छ भने क्रमशः जीपकार, ट्रक, ट्यांकर, बस, टेम्पो, माइक्रो, ट्रेक्टर, टिपर संलग्न रहेको देखिन्छ।"
"नेप्सेमा झिनो अंकको गिरावट, १ अर्बमाथिको सेयर कारोबार","काठमाडौं : सेयर कारोबारको अन्तिम दिन आज सेयर बजार झिनो अंकले घटेको छ। नेप्से परिसूचक ००१ अंकले घटेर १८६१२१ विन्दुमा अडिएको छ। नेप्से घटेपनि सेयर कारोबार अघिल्लो कारोबार दिन बुधबारभन्दा बढेको छ। यसदिन १ अर्बमाथिको सेयर कारोबार भएको छ। बुधबार ८६ करोड बराबरको सेयर खरिदबिक्री भएको थियो। २४७ कम्पनीको ३१ लाख ११ हजार८३३ कित्ता सेयर १ अर्ब ११ करोड ९७ लाख ७ हजार ९२१ रुपैयाँको सेयर कारोबार भयो। दुई कम्पनीको सेयर मूल्यमा सकारात्मक सर्किट ब्रेक लाग्यो। सिर्जनशील लघुवित्त वित्तीय र धवलागिरि लघुवित्त वित्तीयको सेयर मूल्य १० प्रतिशतले बढेको हो। यस्तै आदर्श लघुवित्त र कालिका पावर कम्पनीको सेयर मूल्य ८ प्रतिशत बढिले बढ्यो। आज ११ समूहको सूचक नकारात्मक देखिएका छन्। होटल्स एन्ड टुरिजम समूहको सूचक सर्वाधिक २२८ प्रतिशतले घटेको हो। बैंकिङ, म्युचुअल र अदर्श समूहको सूचक उकालो लागेको हो। अर्दश समूहको सूचक २०४ प्रतिशतले बढेको हो।"
यस्तो देखियो शपथ समारोह (फोटोफिचर),काठमाडौं : प्रतिनिधिसभाका नवनिर्वाचित सांसदहरुले पद तथा गोपनीयताको शपथ लिएका छन्। नयाँ बानेश्वरस्थित संसद भवनमा बिहीबार आयोजित समारोहमा ज्येष्ठ सदस्य पशुपति शमशेर जबराले शपथ खुवाएका हुन्। ज्येष्ठ सदस्य राणाले राष्ट्रपति विद्यादेवी भण्डारीसमक्ष बुधबार शपथ लिएपछि आज अन्य सांसदहरुलाई शपथ खुवाएका हुन्। शपथ समारोहमा अधिकांश सांसदहरुले राष्ट्रिय पोशाक लगाएका थिए भने कतिपयले आफ्नो संस्कृतिक झल्काउने पोशाकमा आएका थिए। प्रतिनिधिसभामा प्रत्यक्ष निर्वाचित एक सय ६५ र समानुपातिक प्रणालीबाट निर्वाचित एक सय १० गरी कूल दुई सय ७५ सांसद छन् । १४ सांसदले मातृभाषामा शपथ लिएका हुन्।
"चीनमा कोरोनाको नयाँ भेरिएन्ट देखियो, नेपालमा सतर्कता अपनाउन स्वास्थ्य मन्त्रालयको आग्रह","काठमाडौं : चीनमा कोरोना भाइरसको नयाँ सबभेरियन्ट बीएफ७ देखिएसँगै नेपालले पनि चासो देखाएको छ। नेपालसँग सीमा जोडिएको चीनमा संक्रमितको संख्या बढ्दो क्रममा देखिएको हो। स्वास्थ्य तथा जनसंख्या मनत्रालयले नेपालमा कोरोना संक्रमणको संख्या घटे पनि विश्वव्यापीरूपमा केही देशहरूमा संक्रमणका नयाँ स्वरुपमा जोखिम बढिरहेको बताएको छ। स्वास्थ्य मन्त्रालयका सहप्रवक्ता डा समीरकुमार अधिकारीका अनुसार छिमेकी देशहरूमा संक्रमणको पछिल्ला अवस्थाबाट सुसूचित हुँदै सजग हुन आवश्यक रहेको बताए। अधिकारीले भने, केही देशहरूमा संक्रमणका नयाँ भेरियन्ट पुष्टि हुँदै फैलिँदै गरेको अवस्थामा स्वास्थ्य तथा जनसंख्या मन्त्रालयले निगरानी बढाउने एवं सम्बन्धित देशहरूसँग समन्वय गर्ने कार्य गरिरहेको छ। पछिल्लो एक महिनामा देशका विभिन्न स्थानबाट संकलित नमुनाको जिनसिक्वेन्सिग पछि आज बिहीबार मात्रै राष्ट्रिय जनस्वास्थ्य प्रयोगशालाबाट प्राप्त ४८ जनाको नतिजाअनुसार सबैमा ओमिक्रोन भेरियन्ट पुष्टि भएका छन्। जसअनुसार ओमीक्रोन भेरीएन्ट बीए२, बीए २७५, बीए २७५१, बीए २७५२, बीए २७५३, बीए २७५५, बीए २७५६, बीए२७६, बीए५२, बीए५२१,बीएम१, बिएम ११३, बिएन १३,बी क्यूब ११,बिक्यूव १२,बिवाइ१ पुष्टि भएका छन्। स्वास्थ्य मन्त्रालयका अनुसार पछिल्लो समय छिमेकी मुलुकहरूमा पुष्टि भएका बिएफ ७ हालसम्म नेपालमा पुष्टि भएको छैन। सहप्रवक्ता डा अधिकारीले भने, कोभिड१९ को संक्रमणको जोखिम फरक स्वरुपमा देखिरहेको पछिल्लो अवस्थालाई मध्य नजर गर्दै स्वास्थ्य तथा जनसंख्या मन्त्रालय सबैमा मास्कको प्रयोग गर्नु हुन, एक अर्कामा भौतिक रुपमा दुरी कायम राख्नु हुन र व्यक्तिगत हातको सरसफाईमा विशेषत ध्यान दिनुहुन अनुरोध छ। साथै सम्पूर्ण प्रवेश बिन्दुका हेल्थ डेस्कहरूले तथा स्वास्थ संस्थाहरूले आवश्यक स्क्रिनिङ, निगरानी, सतर्कता एवंम आवश्यक तयारी अवस्थामा रहनुहुन पनि यसै विज्ञप्तिमार्फत् सतर्क गराइन्छ। चीनमा संक्रमित संख्या बढेपछि भारतले पनि उच्च सतर्कता अपनाएको छ। भारत सरकारले दिल्लीलगायत केही प्रदेशमा मास्क अनिवार्य गरेको छ। क्याबिनेट र संसदमा समेत मास्क अनिवार्य बनाइएको भारतीय सञ्चारमाध्यमहरूले जनाएका छन्। विदेशबाट आएकाहरूको जिनसिक्वेन्सीङ अनिवार्य गरिएको भारतीय अधिकारीहरूले जनाएका छन्।"
राप्रपाका सांसदको थप शपथः 'भ्रष्टाचार गरेर खानु आमाको रगत खानु सरह मानेर काम गर्नेछु',काठमाडौंः राष्ट्रिय प्रजातन्त्र पार्टीका १३ सांसदले थप शपथग्रहण गरेका छन्। राप्रपाका सांसदहरूले प्रतिनिधि सभा ज्येष्ठ सदस्य पशुपतिशमशेर राणाले गराएको शपथमा एक वाक्य 'थप शपथ' लिएका हुन्। थप शपथमा भ्रष्टाचार गरेर खानु आमाको रगत खानु सरह मानेर काम गर्नेछु भन्ने वाक्य उल्लेख छ। राप्रपाका १४ जना प्रतिनिधिसभा सदस्यमा निर्वाचित भएका छन्। अघिल्लो कार्यकाल झैं आज बिहीबार पनि निर्धारित शपथका अतिरिक्त थप शपथसहित प्रतिनिधिसभा सदस्य पदको शपथग्रहण कार्यक्रममा सहभागी भएको लिङदेनले बताएका छन्।
मुस्ताङको वारागुङमा अल्ट्रासाउण्ड सेवा,"जोमसोम : मुस्ताङको वारागुङ मुक्तिक्षेत्र गाउँपालिकामा पहिलो पटक ग्रामीण भेगका गर्भवतीलाई लक्षित गरी प्रसूति सम्बन्धी भिडियो एक्सरे(अल्ट्रासाउण्ड) सेवा सञ्चालनमा ल्याइएको छ। पालिकाले विभिन्न किसिमको स्वास्थ्य परीक्षण गर्न ल्याव समेत सञ्चालनमा ल्याएको छ। गाउँपालिकाले कागबेनी स्वास्थ्य शाखाबाट बिहीबार भिडियो एक्सरे तथा ल्याव एकै साथ सञ्चालनमा ल्याएको हो। गाउँपालिकाले स्वास्थ्य सेवाको पहुँच विस्तार गरी प्रसूति सेवालाई सरल, सहज, भरपर्दो र सेवामैत्री बनाउन सेवा सुरु गरेको स्वास्थ्य संयोजक खगेन्द्र बोहोराले जानकारी दिए। गाउँपालिकाले गत आर्थिक वर्ष विनियोजित १५ लाख बजेटले भिडियो एक्सरे उपकरण खरिद गरी सेवा सञ्चालनमा ल्याएको हो। भौगोलिक रूपले विकट वारागुङ मुक्तिक्षेत्रका ग्रामीण क्षेत्रका महिलालाई यातायातको असुविधाका कारण स्वास्थ्य शाखामा जान नसकेको अवस्थामा घरमै गएर भिडियो एक्सरे सेवा प्रदान गर्न सकिने स्वास्थ्य संयोजक बोहराले बताए। यसअघि सदरमुकाम जोमसोम पुगेर प्राप्त गर्न सकिने यो सुविधा अब पालिकाको स्वास्थ्य शाखाबाटै उपलब्ध हुने भएपछि सेवाग्राही महिलालाई सहज हुने भएको छ।"
"सञ्चारमन्त्री कार्की र राजदूत थम्पसनबीच भेट, सत्ता समीकरणबारे अमेरिकी चासो","काठमाडौं : सञ्चार तथा सूचना प्रविधि मन्त्री ज्ञानेन्द्र बहादुर कार्की र नेपालका लागि अमेरिकी राजदूत डिन आर थम्पसनबीच भेट भएको छ। सरकारका प्रवक्ता एवम् मन्त्री कार्कीलाई भेट्न अमेरिकी राजदूत थम्पसन बिहीबार बिहान सिंहदरबार पुगेका थिए। भेटवार्ता द्विपक्षीय सहयोग आदानप्रदानका विषयमा छलफल भएको छ। राजदूत थम्पसनले पछिल्लो नेपालको पछिल्लो राजनीतिक अवस्था, सम्भावित सत्ता समीकरणलगायत विषयमा चासो राखेका थिए। नेपालको सम्भावित सत्ता समीकरणबारे अमेरिकाले गहिरो चासो व्यक्त गरिरहेको छ। राजदूतमार्फत नेपालमा विकसित भइरहेको पछिल्लो राजनीतिक अवस्थालाई अमेरिकाले नजिकबाट नियालिरहेको छ। नेपालका लागि अमेरिकी राजदूत थम्पसनले प्रधानमन्त्री शेरबहादुर देउवालाई पनि मंगलबार अपरान्ह बालुवाटार पुगेर भेट गरेका थिए।"
राष्ट्रपति भण्डारी औद्योगिक प्रदर्शनी उद्घाटन गर्न बुटवलमा,"बुटवल : राष्ट्रपति विद्यादेवी भण्डारी राष्ट्रिय औद्योगिक प्रदर्शनी उद्घाटनका लागि बिहीबार बुटवल आएकी छन्। रुपन्देही उद्योग सङ्घले आयोजना गरेको १५औँ राष्ट्रिय औद्योगिक प्रदर्शनी कृषि, प्रविधि तथा पर्यटन महोत्सव २०७९ को उद्घाटनका लागि राष्ट्रपति भण्डारी बुटवल आएकी हुन्। राष्ट्रपति भण्डारी नेपाली सेनाको हेलिकोप्टरमार्फत् रुपन्देहीको रामनगरस्थित नेपाली सेनाको ब्यारेकमा दिउँसो १:१० बजे अवतरण गरेकी थिइन्। उनले आज बुटवल मण्डपमा आयोजित एक समारोहकाबीच औद्योगिक प्रदर्शनीको औपचारिक उद्घाटन गर्ने उद्योग सङ्घका अध्यक्ष माधवप्रसाद पौडेलले जानकारी दिए। राष्ट्रपतिको स्वागतका लागि प्रदर्शनीस्थल बुटवल मण्डपमा विशेष तयारी गरिएको छ भने जिल्लामा सुरक्षा व्यवस्थासमेत कडा बनाइएको छ। महोत्सव उद्घाटनपश्चात बुटवल नजिकैको शिद्धबाबा मन्दिरमा राष्ट्रपति भण्डारीले पूजाअर्चना गर्ने इलाका प्रहरी कार्यालय बुटवलका प्रमुख ठगबहादुर केसीले जानकारी दिए। मण्डपमा प्रदर्शनीका लागि आवश्यक भौतिक निर्माणको काम पूरा भएको सङ्घले जनाएको छ। मण्डपमा स्टल, सचिवालय, मञ्च, मनोरञ्जनस्थल तथा पेभेलियनहरूको निर्माण सकिएको छ भने प्रदर्शनीस्थल बुटवल मण्डपलाई सजाएर चिटिक्क पारिएको प्रदर्शनी प्रबन्धक यादवप्रसाद भण्डारीले जानकारी दिए। स्वदेशी उत्पादनको प्रदर्शन र बजारीकरण गर्ने मुख्य उद्देश्य राखेर आयोजना गरिएको प्रदर्शनीमा विभिन्न प्रकृतिका स्वदेशी उत्पादन तथा प्रविधिका चार सय ५० स्टल छन्। समृद्ध नेपाल निर्माणको आधार, स्वेदशी उद्यमशीलताको विस्तार भन्ने मूल नाराससहित आयोजित प्रदर्शनीमा प्रविधिबारे जानकारी दिने, उद्योगी र उपभोक्ताहरूको सोझो सम्पर्कको स्थापना गर्ने, उत्पादित वस्तुहरूको बजार प्रवर्द्धन र गुणात्मक प्रतिस्पर्धाको विकास गर्ने, विभिन्न विषयमा अन्तरक्रिया गर्ने जनाइएको छ। यसपटकको प्रदर्शनीमा सात लाख दर्शकले अवलोकलन गर्ने र २५ करोडको आर्थिक कारोबार हुने लक्ष्य राखिएको अध्यक्ष पौडेलले बताए। प्रदर्शनीलाई मनोरञ्जनात्मक बनाउन सांस्कृतिक कार्यक्रमको पनि व्यवस्था गरिएको छ।"
भावी राष्ट्रपतिबारे कल्पनाका आधारमा जवाफ दिन्नँ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले सरकार गठनका विषयमा नेताहरुबीच कुनै छलफल नभएको बताएका छन्। बिहीबार संसद भवन नयाँ बानेश्वरमा सञ्चारकर्मीसँग कुरा गर्दै अध्यक्ष नेपालले दलहरु नेता चयनका लागि व्यस्त रहेको र आफू पनि बिरामी रहेकाले गठबन्धनमा सरकार गठनका विषयमा कुनै छलफल नै नभएको बताए । उनले छिटै गठबन्धनको बैठक बसेर सरकार गठनका विषयमा छलफल हुने जानकारी दिए। त्यस्तै राष्ट्रपतिको उम्मेदवार बन्ने विषयमा सोधिएको प्रश्नमा उनले आफूले कल्पनाका आधारमा जवाफ नदिने बताए। पद बाँडफाँटका विषयमा तीन नेताहरुबीच छलफल चलाउनुपर्ने उनको भनाइ छ । उनले नेपाली राजनीतिले गरेको आफ्नो भूमिकाको अपेक्षाअनुसार आफू अघि बढ्ने बताए।
एउटै गाउँबाट एक करोडको सुन्तला बिक्री,"स्याङ्जा : स्याङ्जाको एउटै गाउँबाट रु एक करोडभन्दा बढीको सुन्तला बिक्री भएको छ। वालिङ नगरपालिका वडा नं ४ सुन्तलाबारीबाट यसवर्षमात्रै रु एक करोडभन्दा बढीको सुन्तला बिक्री भएको हो। सुन्तलाबारी गाउँका २२ घरधुरीले सुन्तलाको ठेक्का तथा खुद्रा बिक्रीबाट राम्रो आम्दानी गर्न सफल भएको सुन्तलाबारी सामुदायिक होमस्टे अन्तर्गत सुन्तला बगैँचा व्यवस्थापन समितिका अध्यक्ष खेमराज गुरुङले बताए। 'अहिले ठूला बगैँचाको सुन्तला ठेक्कामार्फत् एक करोडको बिक्री भइसकेको छ', उनले भने, 'अब साना बगैँचाका करिब सात लाख बराबरका सुन्तला बिक्री हुन बाँकी छ।' यहाँ उत्पादन भएका सुन्तला पोखरा, बुटवल, मुग्लिनलगायतका ठाउँबाट ठेकेदार आइ बोट वा बगैँचा नै खरिद गर्छन्। तौल गरी बेच्दा प्रतिकेजी ६० देखि ७० मात्रै पर्ने भएकाले किसानले बोट नै ठेक्का दिने गरेका छन्। 'गतवर्ष कति मूल्य थियो र अहिले कस्तो फलेको छ भन्ने आधारमा मूल्याङ्कन गर्छौं', उनले भने, 'अन्दाजी ४०५० हजार फाइदा हुने गरी ठेक्का दिइने भएकाले बजार खोज्नुपर्दैन, ढुवानी तथा टिप्नका लागि कामदार पनि चाहिन्न।' गाउँमा रहेका २२ घरले न्यूनतम एक लाख ५० हजारदेखि बढीमा १३ लाखसम्म सुन्तला बिक्रीबाट आम्दानी गरेको उनको भनाइ छ। सुन्तला बिक्रीबाट पाँच लाखभन्दा बढी आम्दानी गर्ने घरधुरीको सङ्ख्या धेरै छ। गतवर्ष यस गाउँबाट रु ८७ लाख ७४ हजार बराबरको सुन्तला बिक्री भएको थियो। यसवर्ष सुन्तला गतवर्षको तुलनामा धेरै र बाक्लो फलेकाले आम्दानी पनि बढेको उनले बताए। गत वर्ष एघार हजार सुन्तलाका बोट रहेपनि यस वर्ष तीन हजार तीन सय सुन्तलाका नयाँ बोट थपिएका छन्। प्रधानमन्त्री कृषि आधुनिकीकरण परियोजना सुन्तला सुपरजोनले यस गाउँलाई पनि समेटेपछि बगैँचा विस्तार गरिएको हो। 'यहाँ उत्पादन भएको सुन्तला सबै बिक्री हुँदैनन्' उनले भने, 'गाउँमा होमस्टे सञ्चालनमा रहेकाले यहाँ आउने पाहुना तथा आफन्तलाई कोसेलीस्वरुप सुन्तला दिने गरिएको छ।' यो गाउँको नाम पनि सुन्तालासँगै जाडिएको छ। अन्य समयको तुलनामा यस समयमा होमस्टेमा आउने पाहुनाको सङ्ख्यामा बढी हुनेगरेको छ। रासस"
"उपेन्द्र यादवसमक्ष प्रचण्डले भने, मलाई प्रधानमन्त्री बनाउन सहयोग गर्नुस्","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले जनता समाजवादीका अध्यक्ष उपेन्द्र यादवबीच भेटवार्ता भएको छ। बिहीबार बिहान खुमलटारमा प्रचण्ड र यादवले सत्ता समीकरण र समसामयिक राजनीतिकबारे छलफल भएको छ। भेटमा प्रचण्डले यादवसमक्ष आफूलाई प्रधानमन्त्रीमा सहयोग गर्न आग्रह गरेको खुमलटारस्रोतले जनाएको छ। प्रचण्डले सहयोगको अपेक्षा गरेपछि यादवले पार्टीभित्र छलफल गरेर अगाडि बढ्ने आश्वसन दिएका छन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड सत्ता समीकरण निर्माणको आन्तरिक गृहकार्यलाई तीब्र पारेका छन्। राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। सत्ता समीकरण निर्माणबारे कांग्रेस र एमालेसँग समेत समानान्तर वार्तामा रहेका माओवादी केन्द्रका अध्यक्ष प्रचण्डले कांग्रेसका सभापति एवं प्रधानमन्त्री शेरबहादुर देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका थिए। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। जसरी पनि पहिलो लटमा प्रधानमन्त्री बन्ने चाहना राखेका प्रचण्डले देउवालाई दबाब बढाउँदै लगेका छन्। बुधबार अर्थमन्त्रीसमेत रहेका पार्टीका उपमहासचिव जनार्दन शर्मा प्रचण्डका दूत बनेर बालुवाटार पुगेका थिए। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाएका थिए। तर त्यसका लागि प्रचण्डलाई पहिले सरकारको नेतृत्व दिनुपर्ने उनको आग्रह थियो। यता केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं।"
"माधव नेपालसँग मात्रै कुरा गर्न बाँकी छ, त्यसपछि सरकारमा सहभागीताबारे निर्णय लिन्छौं : रवि लामिछाने","काठमाडौंः राष्ट्रिय स्वतन्त्र पार्टीका सभापति रवि लामिछानेले सरकारमा जानेबारे अहिलेसम्म कुनै निर्णय नभएको बताएका छन् । बिहीबार शपथ ग्रहणपछि सञ्चारकर्मीसँग कुरा गर्दै लामिछानेले सरकारमा सहभागीताबारे रास्वपाले अहिलेसम्म कुनै निर्णय नगरेको बताएका हुन् । लामिछानेले भने, सरकारमा जाने नजानेबारे एक दुई दिनमै निर्णय हुन्छ । हाम्रा एजेण्डा सम्बोधन हुने हकमा सरकारमा जान्छौं । एक दुई दिनमै सरकारमा जाने नजाने बारे निर्णय गर्छौं । सरकार बनाउन पुग्ने जनमत आफूहरुसँग नभएको उनको भनाइ छ। सबै दलका नेतासँग छलफल भएको र अब माधव नेपालसँग मात्रै कुरा गर्न बाँकी रहेको लामिछानेले बताए । लामिछानेले राष्ट्रपतिमा निर्दलीय र स्वच्छ छवि भएको व्यक्ति आउनुपर्ने बताए"
शपथअघि संसद भवनमा सर्वदलीय बैठक,काठमाडौं : प्रतिनिधिसभाका सांसदहरुको शपथअघि संसद भवनमा सर्वदलीय बैठक बसेको छ। ज्येष्ठ सदस्य पशुपति शमशेर जबराले बोलाएको बैठकमा प्रतिनिधिसभामा प्रतिनिधित्व गर्ने राजनीतिक दलका प्रतिनिधि सहभागी छन्। बैठकमा शपथसम्बन्धी कार्यक्रमको जानकारी गराइनेछ। सांसदको शपथ समय दिउँसो १ बजे तोकिएको छ ।
२२ चालकलाई कारबाही,"काठमाडौं : काठमाडौंको सोह्रखुट्टेमा आज गरिएको विशेष चेकिङका क्रममा अत्यधिक धुवाँ फाल्ने २२ वटा सवारी साधनका चालक कारबाहीमा परेका छन्। अत्यधिक धुवाँ फाल्ने भाडाका बस, माइक्रो, ट्याक्सी र निजी चारपाङग्रे गरी २२ वटा सवारी साधनका चालकलाई कारबाही गरिएको काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। उनका अनुसार यातायात व्यवस्था विभाग, वातावरण विभाग तथा काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको टोलीले आज बिहान सोह्रखुट्टेमा ४० वटा सवारी साधनलाई चेक गर्दा २२ वटा कारवाहीमा परेको हो। कारबाही गरिएका सवारी साधनलाई आजै वातावरण विभाग पठाइएको छ। सवारी साधन मर्मतपश्चात तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिने छ।"
सरकार सहज ढंगले गठबन्धनकै बन्छ : प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले हालको गठबन्धनकै नेतृत्वमा सरकार बन्ने दावी गरेका छन् । प्रतिनिधि सभामा शपथ ग्रहणपछि सञ्चारकर्मीसँग कुरा गर्दै प्रचण्डले गठबन्धनले निरन्तरता पाउने बताएका हुन् । प्रचण्डले भने,सबै प्रक्रिया सहज ढंगले अघि बढ्छ । सरकार सहज ढंगले यही गठबन्धनको सरकार बन्छ । प्रचण्डले प्रधानमन्त्री को बन्छ ? भन्नेबारे बोल्न भने चाहेनन् । उनले भने,' प्रधानमन्त्रीबारे सल्लाह गर्दैछौं। अझै निर्णय लिइसकेका छैनौं।'"
ग्लोबल आइएमई बैंक र राजधानी डेरीबीच समझदारी पत्रमा हस्ताक्षर,"काठमाडौं : ग्लोबल आइएमई बैंक लिमिटेड र राजधानी डेरी प्रालिबीच कृषि कर्जाको सहजीकरणसम्बन्धी समझदारी पत्रमा हस्ताक्षर भएको छ। उक्त समझदारी पत्रमा बैंकका प्रमुख कार्यकारी अधिकृत रत्नराज बज्राचार्य र राजधानी डेरीका अध्यक्ष राजकुमार दाहालले हस्ताक्षर गरेका छन्। समझदारीअनुसार बैंकले राजधानी डेरीको सिफारिसमा काभ्रेपलाञ्चोक जिल्लाको बेथानचोक गाउँपालिका तथा आसपासका दुग्ध उत्पादक किसानहरूलाई सहुलितयपूर्ण कर्जा उपलब्ध गराउनेछ। कृषि व्यवसाय गरिरहेका ग्रामीण क्षेत्रका कृषकलाई उद्यमी बनाउन पुँजी लगायत प्राविधिक सीप विकास गर्न यसबाट सहयोग पुग्ने अपेक्षा गरिएको छ। साथै दुग्ध व्यवसायको माध्यमबाट कृषकहरूलाई उत्पादनसँग जोड्न, थप रोजगारी सिर्जना गर्न र स्वरोजगारी बनाउन यसले सहयोग पुग्नेछ। बैंकले समयसमयमा यस्ता विभिन्न किसिमका योजनाहरू ल्याई आफ्ना ग्राहकलाई लाभान्वित गर्दै आएको छ। ग्लोबल आइएमई मुलुकका ७७ जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकले २९२ शाखा, २७० एटिएम, २७५ शाखा रहित बैंकिङ्ग सेवा, ५१ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालयसमेत गरी ८९० भन्दा बढी सेवा केन्द्रबाट ३० लाखभन्दा बढी ग्राहकमाझ सेवा प्रदान गर्दैआएको छ।"
प्रतिनिधिसभाका सांसदले लिए शपथ,काठमाडौं : प्रतिनिधिसभाका नवनिर्वाचित सांसदहरुले पद तथा गोपनीयताको शपथ लिएका छन्। नयाँ बानेश्वरस्थित संसद भवनमा आयोजित समारोहमा ज्येष्ठ सदस्य पशुपति शमशेर जबराले शपथ खुवाएका हुन्। ज्येष्ठ सदस्य जबराले राष्ट्रपति विद्यादेवी भण्डारीबाट बुधबार शपथ लिएपछि आज अन्य सांसदहरुलाई शपथ खुवाएका हुन्। तस्बिर : अशोक दुलाल शपथ समारोहमा अधिकांश सांसदहरुले राष्ट्रिय पोशाक लगाएका थिए भने कतिपयले आफ्नो संस्कृतिक झल्काउने पोशाकमा सजिएका थिए। १४ सांसदले मातृभाषामा शपथ लिएका हुन्। प्रतिनिधिसभाको निर्वाचन भएको ३३ दिनपछि सांसदले बिहीबार शपथ लिएका हुन्। प्रतिनिधिसभामा प्रत्यक्ष निर्वाचित एक सय ६५ र समानुपातिक प्रणालीबाट निर्वाचित एक सय १० गरी कूल दुई सय ७५ सांसद छन् । शपथपछि सांसदहरुलाई सांसदको लोगो वितरण गरिएको थियो। संसद बैठकबाट सभामुख चयन नभएको अवस्थामा सांसदमध्येका ज्येष्ठ सदस्यले शपथ खुवाउने प्रावधान छ। अब राष्ट्रपति भण्डारीबाट संसद अधिवेशन आह्वान भएपछि तोकिएको समयमा बैठक बस्नेछ।
धनुषामा विङ्गर र मोटरसाइकल ठोक्किँदा दुई जनाको मृत्यु,धनुषा : धनुषाको सबैला नगरपालिकामा विङ्गर र मोटरसाइकल आपसमा ठोक्किँदा दुई युवकको मृत्यु भएको छ । धनुषाको वीरेन्द्र बजारबाट सबैलातर्फ जाँदै गरेको ना ५ज ८४४० नंको विङ्गर र ज११प ५४७३ नम्बको मोटरसाइकल ठोक्किएर दुर्घटना हुँदा मोटरसाइकलमा सवार धनुषाको सहिदनगर नगरपालिका५ धवौली निवासी २० वर्षीय अरुण मण्डल र २५ वर्षीया ज्ञानी मण्डलको मृत्यु भएको प्रहरीले जनाएको छ । दुर्घटनामा परी अरुणको घटनास्थलमै र ज्ञानीको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रहरी नायब उपरीक्षक प्रदीपबहादुर क्षेत्रीले जानकारी दिए। मृतक दुवैको शव परीक्षणका लागि जनकपुरस्थित प्रादेशिक अस्पतालमा राखिएको र घटनाबारे थप अनुसन्धान भइरहेको उनको भनाइ छ। रासस
आगामी एक हप्ता काठमाडौं उपत्यकाको फोहर व्यवस्थापन प्रभावित हुने,"काठमाडौं : बाटो मर्मतको काम गर्नुपर्ने भएकाले आगामी एक हप्ता काठमाडौं उपत्यकाको फोहर व्यवस्थापनको काम प्रभावित हुने भएको छ। यसअघि फोहर व्यवस्थापन गर्दै आएको स्थान नुवाकोटको सिसडोलदेखि दीर्घकालीन फोहर व्यवस्थापनस्थल बञ्चरेडाँडासम्म जाने करिब दुई किलोमिटर बाटो मर्मतको काम भइरहेकाले आगामी एक हप्ता व्यवस्थापनको काम नहुने भएको हो। सहरी विकास मन्त्रालयले फोहरका गाडी आवतजावत् गर्दा बाटो मर्मतको काममा समस्या आएको भन्दै काठमाडौं महानगरपालिकालाई केही दिन फोहरका गाडी नपठाउन गरेको आग्रहअनुसार व्यवस्थापन कार्य रोक्न लागिएको हो। शुक्रबारदेखि काठमाडौं उपत्यकाका १८ स्थानीय तहको फोहर व्यवस्थापनको काम रोकिने कामपा वातावरण विभाग प्रमुख सरिता राईले जानकारी दिए। बाटो मर्मतकै कारण यसअघि पनि बिहान ४ देखि दिउँसो १२ बजेसम्म मात्रै उपत्यकाबाट फोहरका गाडी अन्तिम व्यवस्थापनस्थलसम्म पुग्ने गरेका थिए। महानगरपालिकाले आज एक सूचना जारी गर्दै सोही अवधिमा आआफ्नो घर पसल व्यवसायबाट उत्पन्न हुने कुहिने र नकुहिने फोहरलाई सडक, चोक, सार्वजनिकस्थलमा नफाली घरभित्रै छुट्टाछुट्टै राख्न अपिल गरेको छ। हरेक दिन उपत्यकाबाट एक हजार दुई सय मेट्रिक टन फोहर सिसडोलमा व्यवस्थापन हुँदै आएको छ। यसमध्ये सबैभन्दा बढी कामपामा पाँच सय मेट्रिकटन फोहर निस्किने गर्दछ। निजी र कामपाका गरी दैनिक कम्तीमा दुई सय गाडीले फोहर लैजाने गरेकामा अहिले मुस्किलले ५० गाडीमात्र सिसडोल पुग्ने गरेका छन्। हाल फोहर व्यवस्थापन गरिँदै आएको सिसडोलभन्दा दुई किलोमिटर टाढा बञ्चरेडाँडामा दीर्घकालीन फोहर व्यवस्थापनस्थल निर्माण गरिएको छ। हाल निर्माण भइरहेको दीर्घकालीन ल्यान्डफिलसाइट नुवाकोट र धादिङको सिमानामा पर्छ। उपत्यकाबाट दैनिक उत्सर्जन हुने फोहरमध्ये करिब ७५ प्रतिशत सिसडोलमा व्यवस्थापन गरिँदै आएको थियो।"
प्रतिनिधिसभाका सांसदको शपथ ग्रहण (लाइभ),काठमाडौं : प्रतिनिधिसभाका नवनिर्वाचित सांसदहरुको पद तथा गोपनीयताको शपथ सुरु भएको छ। नयाँ बानेश्वरस्थित संसद भवनमा आयोजित समारोहमा ज्येष्ठ सदस्य पशुपति शमशेर जबराले शपथ गराउँदैछन्। ज्येष्ठ सदस्य जबराले राष्ट्रपति विद्यादेवी भण्डारीबाट बिहीबार शपथ लिएपछि आज अन्य सांसदहरुलाई शपथ खुवाउन लागेका हुन्।
स्थिरताका लागि कांग्रेस र एमाले मिलेर सरकार बनाउनुपर्छ : राजेन्द्र लिङदेन,"काठमाडौंः राष्ट्रिय प्रजातन्त्र पार्टीका अध्यक्ष राजेन्द्र लिङदेनले आफूहरु सरकारमा नजाने बताएका छन् । प्रतिनिधिसभामा शपथ लिएपछि लिङदेनले राप्रपा सरकारमा नजाने बताएका हुन् । उनले भने , सरकार निर्माणमा हाम्रो चासो छैन । कांग्रेस र एमाले मिलेर सरकार बनोस् भन्ने हो । किन भने स्थिरताका लागि पनि कांग्रेस र एमाले मिलेर सरकार बनाउनुपर्छ । नभए गठबन्धनको सरकार बनोस् भन्ने हो । सरकार बन्दा हिजोको अवस्थाभन्दा फरक बन्नुपर्छ । '"
काभा यू२३ च्याम्पियनसिपमा नेपाल र बंगलादेश भिड्दै,"ढाका : सेन्ट्रल एसियन भलिबल एसोसिएसन (काभा) यू२३ पुरुष भलिबल च्याम्पियनसिपमा नेपालले बिहीबार बंगलादेसँग खेल्दैछ। नेपाली समयअनुसार दिउँसो ३:४५ बजे हुने खेलमा नेपालले आयोजक बंगलादेशको सामना गर्दैछ। पहिलो खेलमा जितसहित नेपाल प्रतियोगिताको सुखद् सुरुआतको अपेक्षासहित कोर्टमा उत्रिँदै छ। प्रतियोगिताका लागि खेलाडी छनोट तथा टिम निर्माणमा एक महिनामा भएको थियो। त्यसैले छोटो सयमको तयारीपछि बंगलादेश पुगेको नेपाली टिमको कठिन परीक्षा हुने निश्चित छ। नेपाली टोलीका मुख्य प्रशिक्षक जगदीश भट्र्टले नेपाल जितका लागि खेल्ने बताउँछन्। छोटो तयारी र अनुभवको कमीका बाबजुद नेपालले आफ्नो उत्कृष्ट दिने प्रशिक्षक भट्टले बताए। पहिलो पटक काभा यू२३ पुरुष भलिबल टिम तयार पारेका हौं। खेलाडीमा अनुभवको कमी छ। हामीले तयारी पनि एक महिना मात्र गर्न पायौं। तर, हामीसँग भएको सबै अनुभव यहाँ लगाउने छौं, उनले भने। काभा यू२३ पुरुष भलिबल च्याम्पियनसिपका लागि नेपाली टिम मंगलबार बंगलादेशको राजधानी ढाका आएको थियो। च्याम्पियनसिप आज देखि ११ गतेसम्म आयोजना हुनेछ। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार मुलुकको सहभागिता छ। नेपालले दोस्रो खेलमा पुष ८ गते श्रीलंकासँग र पुष ९ गते किर्गिस्तानसँग लिग चरणको अन्तिम खेल खेल्ने छ। नेपाल भलिबल संघ (एनभीए)ले खुला छनोटबाट ८० खेलाडी चुनेको थियो। दोस्रो चरणमा ८० बाट २० जनामा घटाइएका खेलाडीबाट १४ जनाको अन्तिम टिम घोषणा भएको थियो। बंगलादेश पुगेको नेपाली टिमः धिरोजकुमार बस्नेत, रवि केसी, सन्तोष खत्री, अर्जुन नेपाली, रूपबहादुर गुराउ, विष्णु बस्नेत, सफल विक, सन्तोष महत्ता, मनिष मानन्धर, हेमन्त मल्ल, वेशप्रकाश जोशी, सम्राट भण्डारी, गौरव पाण्डे, भीमराज गुरुङ।"
"बालुवाटारमा देउवा र भट्टराईबीच भेटवार्ता, सहमतिमा अगाडि बढ्नुपर्नेमा जोड","काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवा र नेपाल समाजवादी पार्टीका अध्यक्ष डा बाबुराम भट्टराईबीच भेटवार्ता भएको छ। बिहीबार बिहान देउवालाई भेट्न पूर्वप्रधानमन्त्री डा भट्टराई बालुवाटार पुगेका हुन्। संसदीय दलको नेता निर्वाचित भएपछि प्रधानमन्त्री तथा नेपाली कांग्रेसका सभापति शेरबहादुर देउवालाई नेपाल समाजवादी पार्टीको तर्फबाट बधाई दिन बालुवाटार पुगेको बताएका छन्। देउवा र भट्टराईको छलफल भइरहेको समयमा नै नेसपाका अर्का अध्यक्ष महेन्द्र राय यादव पनि बालुवाटार पुगेका थिए। प्रतिनिधि सभामा माओवादी केन्द्रको चुनाव चिन्हबाट लडेको नेपाल समाजवादी पार्टीले एक सिट जितेको छ। उनीहरुबीच सत्ता समीकरण र आगामी रणनीतिबारे छलफल भएको छ। स्रोतका अनुसार भट्टराईले देउवा समक्ष अहिलेको गठबन्धन जोगाउन नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई प्रधानमन्त्री स्वीकार गरेर अगाडि बढ्नुपर्ने बताएका छन्। उनले गठबन्धनभित्र छलफल गरेर सबै पद बाँडफाँड गर्नुपर्ने अहिलेको आवश्यकता भएको बताएका छन्। भट्टराईसमेत राष्ट्रपति पदमा आफू दाबेदार रहेको भन्दै लबिङ गर्दै आइरहेका छन्। प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला प्रचण्डलाई प्रधानमन्त्रीको अफर गरेर ओलीलिङ्देन भेटवार्ता प्रधानमन्त्री देउवा र राजदूत थम्पसनबीच भेट, सत्ता समीकरणबारे अमेरिकी चासो कांग्रेस संसदीय दलको नेतामा देउवा निर्वाचित छैठौं पटक निर्वाचित संसदीय दलको नेता देउवाको राजनीतिक यात्रा देउवा संसदीय दलको नेता बन्दा गठबन्धनलाई सहज ! माधव नेपाललाई भेट्न अस्पताल पुगे प्रधानमन्त्री देउवा र माओवादी अध्यक्ष प्रचण्ड देउवालाई भेटेर अर्थमन्त्रीले भने गठबन्धन जोगाउन यसपटक प्रचण्डलाई प्रधानमन्त्री बनाऔं उपेन्द्र यादवसमक्ष प्रचण्डले भने, मलाई प्रधानमन्त्री बनाउन सहयोग गर्नुस्"
शपथका लागि संसद भवन पुग्दै सांसदहरु,काठमाडौं : प्रतिनिधिसभाका नवनिर्वाचित सांसदहरु शपथ ग्रहणका लागि संसद भवन पुग्न थालेका छन्। नयाँ बानेश्वरस्थित संसद भवनमा आज दिउँसो १ बजे सांसदहरुलाई शपथ ग्रहण गराउने कार्यसूची रहेको छ। प्रतिनिधिसभाका ज्येष्ठ सदस्य पशुपति शमशेर जबराले नविर्वाचित सांसदहरुलाई शपथ खुवाउनेछन्। राणालाई बुधबार राष्ट्रपति विध्यादेवी भण्डारीले शपथ खुवाएकी हुन्। शपथ गराएलगत्तै सांसदलाई संसद्को लोगोसमेत प्रदान गरिनेछ। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ।
मोटरसाइकल पल्टिँदा चालकको मृत्यु,सिरहा : सिरहाको मिर्चैया नगरपालिका७ फुलबरियामा मोटरसाइकल पल्टिँदा चालकको मृत्यु भएको छ। मृत्यु हुनेमा स्थानीय ३५ वर्षीय प्रवीण तिवारी रहेका छन्। मंगलम अस्पतालबाट थप उपचारकोालागि फुल कुमारी मेमोरियल अस्पताल लैजाने क्रममा तिवारीको बाटोमै मृत्यु भएको सिरहा प्रहरीले जनाएको छ। हिजो बेलुकी सवा ८ बजे प्रदेश २०१००३ प ६९२२ नम्बरको मोटरसाइकल अनियन्त्रित भएर पल्टिएको थियो।
संसद भवन पुगेका नवनिर्वाचित सांसद (फोटोफिचर),काठमाडौं : प्रतिनिधिसभाका नवनिर्वाचित सांसदहरु शपथ ग्रहणका लागि संसद भवन पुगेका छन्। नयाँ बानेश्वरस्थित संसद भवनमा आज दिउँसो १ बजे सांसदलाई शपथ ग्रहण गराउने कार्यसूची रहेको छ। संसद भवन पुगेका सांसदहरुले अधिकांशले राष्ट्रिय पोशाक लगाएका छन् भने कतिपयले आफ्नो संस्कृतिक झल्काउने पोशाक लगाएका छन्। प्रतिनिधिसभाका ज्येष्ठ सदस्य पशुपति शमशेर जबराले नविर्वाचित सांसदहरुलाई शपथ खुवाउनेछन्।
बीपी प्रतिष्ठानको शिक्षाध्यक्षमा प्रा डा शर्मा नियुक्त,धरान : बीपी कोइराला स्वास्थ्य विज्ञान प्रतिष्ठान धरानको रिक्त रहेको शिक्षाध्यक्ष (रेक्टर) पदमा प्रा डा सञ्जिवकुमार शर्मा नियुक्त भएका छन्। उनलाई स्वास्थ्यमन्त्री तथा प्रतिष्ठानका सहकुलपति भवानी खापुङ्ले नियुक्त गरेका हुन्। प्रतिष्ठानको पूर्व मेडिसिन विभाग प्रमुख तथ मिर्गौला तथा मुटुरोग विशेषज्ञ रहेका शर्माले बिहिबार कार्यभार सम्मलेका छन्। उनलाई प्रतिष्ठानका निवर्तमान रेक्टर डाक्टर गुरु खनाल लगायतका चिकित्सक र कर्मचारीले स्वागत गरेका थिए। नव नियुक्त रेक्टर शर्माले आफ्नो कार्यकालमा प्रतिष्ठानको शिक्षा र स्वास्थ्य क्षेत्रको सुधारमा व्यापक परिवर्तन गर्ने प्रतिवद्धता जनाएका छन्। उनले प्रतिष्ठानको सुधारका लागि यहाँ कार्यरत चिकित्सक र कर्मचारीलाई समेत सहयोग गर्न अनुरोध गरेका छन्। प्रतिष्ठान बचाउन सबै एकजुट भए मात्र सम्भव हुने भन्दै शर्माले आफ्नो कार्यकालमा कुनै पनि नराम्रो नियम विपरितका काम नगर्ने बताए। शर्मा प्रतिष्ठानका कुशल र इमानदार चिकित्सकका रुपमा चिनिन्छन्। प्रतिष्ठानको माइक्रो बायोलोजी विभागाका प्रमुख डाक्टर नारायण भट्टराईले शर्माको नियुक्तिले प्रतिष्ठान सुधारमा सहयोग पुग्ने बताए। उनले प्रतिष्ठानमा कार्यरतमध्य योग्य र इमान्दार छवी बनाएका शर्मालाइ रेक्टर नियुक्त गर्ने भन्दै स्वास्थ्यमन्त्री भवानी खापुङलाई धन्यवाद दिएका छन्।
पेलेले अस्पतालमै क्रिसमस मनाउने,"रियो दी जेनिरियो : क्यान्सरसँग जुधिरहेका ब्राजिलियन महान् फुटबलर पेलेले अस्पतालमै क्रिसमस मनाउने भएका छन्। क्यान्सरले कठिन अवस्थामा रहेका पेलेलाई नियमित उपचार र निगरानीमा राख्नुपर्ने भएको परिवारलाई उदृत गर्दै रोएटर्सले बताएको छ। तीन पटक ब्राजिललाई विश्वकप जिताएका पेले गत नोभेम्बरमा अल्बर्ट आइन्सटाइन अस्पतालमा भर्ना भएका थिए। उनको श्वासप्रश्वासमा संक्रमण भएको चिकित्सकहरूले बताएका छन्। गत वर्षको सेप्टेम्बरमा पेटबाट ट्युमर निकालेपछि पेले निरन्तर उपचार गराइरहेका छन्। हाम्रो घरमा क्रिसमस रद्द भएको छ, उनकी छोरी केली नासिमेन्टोले स्वास्थ्यकर्मीलाई धन्यवाद दिँदै इन्स्टाग्राममा भनेकी छन्, हामीले चिकित्सकसँगको सल्लाहपछि यहीँ बस्ने निर्णय गरेका छौं। यसपाली हामी आइन्सटाइन अस्पतालले दिएको नयाँ परिवारसँग मनाउने छौं।"
पदको बार्गेनिङमा एमाले लागेको छैन : केपी शर्मा ओली,"काठमाडौं : नेकपा एमालेका अध्यक्ष केपी शर्मा ओलीले निर्वाचनमा गठबन्धन असफल भएको दाबी गरेका छन्। १६५ सिटमा गठबन्धन गर्दापनि सत्तारुढ दलको बहुमत नआएको उनीहरु पराजित भएको स्पष्ट पारेका हुन्। ओलीले भने,उहाँहरु चरम असफलतातिर जानुभएको छ। निर्वाचनको परिणामले देश अस्थिरतातर्फ जाने देखिएको छ। पूर्वप्रधानमन्त्री ओलीले अहिले एमालेको ध्यान सरकारमा केन्द्रितभन्दा पनि समस्याप्रति चिन्तित र सचेत रहेको उल्लेख गरे। उनले एमाले सरकारमा जान नहतारिएको दाबी गरे। उनले भने,मेरो पार्टीले सरकारको नेतृत्वको पुगिहालौं वा गठबन्धन बन्न नदिन लागि हालौं भन्नेतिर छैन। पूर्वप्रधानमन्त्री ओलीले अहिलेको गठबन्धनले अर्थतन्त्र उकास्न नसक्ने टिप्पणी गरे। ओलीले राजनीतिक, सामाजिक र आर्थिक तीन वटा गम्भीर समस्या पैदा भएर देश गम्भीरतर्फ गएकाले सरकारको नेतृत्व गर्नेले त्यसलाई ध्यान दिनुपर्ने धारणा राखे। ओलीले अन्य पार्टीसँग एमालेले राखेका सर्त लागू भए मात्र सहकार्य गर्ने सक्ने स्पष्ट पारे। उनले भने,वैचारिक र कार्यक्षमताका हिसाबले हाम्रो पार्टी शासन चलाउन योग्य हो तर अंक गणितमा पुगेन। तर एमाले पदको बार्गेनिङमा लागेको छैन। कसैसँग मिल्दा पद दिन्छ दिन्न भन्ने होइन। हामी देशप्रतिको जवाफदेहिता, परिस्थितिसँगको गम्भीरता बुझिरहेका छौं, सामना कसरी गर्ने भन्ने कमिटमेन्ट चाहन्छौं। प्रचण्डले र शेरबहादुरले के कमिटमेन्ट गर्छन् त्यसतर्फमात्र एमालेको ध्यान रहेको उनले उल्लेख गरे। ओलीले एमालेसँग प्रचण्डले प्रतिबद्धतासहित सहकार्यको प्रस्ताव गरे सहकार्य गर्न सक्ने संकेत गरे।"
"आज डिसेम्बर २२ : दिन छोटो, रात लामो किन हुन्छ ?","काठमाडौं : आज यस वर्षको सबैभन्दा छोटो दिन र लामो रात परेको छ। पृथ्वीको उत्तरी खण्डमा सबैभन्दा छोटो दिन आज परेको हो। दक्षिणी खण्डमा भने आज वर्षको लामो दिन र छोटो रात पर्छ। सबैभन्दा छोटो दिनलाई विन्टर सोल्स्टाइस भनिन्छ। हरेक वर्ष जाडोमा हुने सोल्स्टाइसको समयमा उत्तरी खण्ड सूर्यबाट २३५ डिग्रीले टाढा हुन्छ। जसकारण सूर्यको किरण अन्य समयभन्दा थोरै आउँछ र रात लामो हुन्छ। अन्य ग्रहजस्तै पृथ्वी पनि २३५ डिग्रीमा झुकेको छ। झुकेको अक्षमा पृथ्वीको परिक्रमाका कारण सूर्यका किरणहरु एक ठाउँमा बढी र अर्को ठाउँमा कम पर्छन्। भारतीय ज्योतिषमा यसलाई मकर सायन भनिन्छ। जाडो सोल्स्टाइसको समयमा दक्षिणी गौलार्द्धमा अधिक सूर्यको प्रकाश हुन्छ र उत्तरी गोलार्द्धमा कम प्रकाश हुन्छ। यसकारण यसदिन सूर्य दक्षिणी गोलार्द्धमा लामो समयसम्म रहन्छ जसका कारण आज दिन लामो हुन्छ। अर्जेन्टिना,अष्ट्रेलिया र दक्षिण अफ्रिका जस्ता देशमा आजबाट गर्मी सुरु हुन्छ। हरेक वर्ष यो सोल्स्टाइस डिसेम्बरको २१ वा २२ मा पर्ने खगोल वैज्ञानिक बताउँछन्। के हो सोल्स्टाइस ? सोल्सटाइस ल्याटिन शब्द हो। यो सोल्सिटमबाट आएको हो। ल्याटिन शब्द सोलको अर्थ सूर्य र सेस्टेयरको अर्थ स्थिर हुनु हो। यसको अर्थ हुन्छ 'सूर्य स्थिर' छ। यही प्राकृतिक परिवर्तनका कारण डिसेम्बर २२ मा सबैभन्दा छोटो दिन र लामो रात हुन्छ। यो खगोलिय घटना हो। कतिपय मुलुकमा आजको दिनलाई उत्सवका रुपमा मनाउने गर्छन्।"
नारायणी अस्पतालमा १५ शैययाको आकस्मिक डायलासिस सेवा,वीरगञ्ज : पर्साको वीरगञ्जस्थित सरकारी स्वामित्वमा रहेको नारायणी अस्पतालमा आकस्मिक डायलासिस सेवा सञ्चालनमा आएको छ । राउण्ड टेबल नेपालको समन्वय र सिद्धार्थ बैंकको आर्थिक सहयोगमा अस्पतालमा १५ शैययाको डायलासिस सेवा सञ्चालनमा आएको हो । आइसियु कक्षका लागि भवन निर्माण गरी डायलासिस सेवा सुरु गरिएको अस्पतालका मेडिकल सुपरिटेन्डेन्ट डा वीरेन्द्र प्रधानले जानकारी दिए। नियमित सेवा लिइरहेका बिरामीको अवस्था जटिल बनेमा आकस्मिक डायलासिस कक्षमा उपचार गरिने छ । साथै निमोनियालगायत रोगका कारण एक्कासि मिर्गौलामा असर परेका बिरामीको समेत उपचार गरिने डा प्रधानले जानकारी दिए। आकस्मिक डायलसिस सेवा लिनेले केही शुल्क तिनुपर्ने र शुल्कबापत डायलासिस गर्ने क्रममा चाहिने विभिन्न सामग्री अस्पतालले नै प्रदान गर्ने डा प्रधानले बताए। यसबाहेक नियमित डायलासिस गर्न आउने दीर्घ मिर्गौला रोगीको हकमा अन्य बेलाजस्तै निःशुल्क सेवा दिने उनको भनाइ छ । निजी अस्पतालले आकस्मिक डायलसिस सेवाको रु १० हजारदेखि रु १२ हजार शुल्क लिने गरेका छन् । नारायणी अस्पतालले जम्मा पाँच हजार शुल्क तोकेको छ । पन्ध्र शैयया रहेको आकस्मिक डायलसिसमा दुई शैयया एचआइभी सङ्क्रमितका लागि छुट्याइएको छ । अहिले नारायणी अस्पतालमा २० देखि २२ वटा डायलसिस मेसिन छन् । यी सबै मेसिन २४सै घण्टा तीन सिफ्ट गरी सञ्चालनमा आए ४० जनासम्मको दैनिक डायलासिस गर्न सकिने डा प्रधानले बताए। उनले भवन निर्माणका लागि सिद्धार्थ बैंकले ५५ लाख र अन्य सहयोगी दाताबाट पाँच लाख सहयोग गरी कूल ६० लाखमा डायलासिस सेवा सञ्चालनमा आएको बताए। रासस
गोरखा नगरपालिकामा आधारभूत स्वास्थ्य सेवा,"गोरखा : गोरखामा आधारभूत स्वास्थ्य सेवा सुरु हुने भएको छ । संविधानको धारा ३५, १ अनुसार नगरपालिकाले आधारभूत स्वास्थ्य सेवा दिने तयारी गरेको हो । आधारभूत स्वास्थ्य सेवा सञ्चालन गर्न तयार गरिएको आधारभूत स्वास्थ्य सेवा सञ्चालन निर्देशिका २०७९ गत शुक्रबार सम्पन्न नगर कार्यपालिकाको बैठकले अनुमोदन गरेको छ । कार्यान्वयनका सन्दर्भमा नगरपालिका र गोरखा अस्पताल बीच धेरै चरणमा बैठक बसिसकेको र अब छिट्टै कार्यान्वयन गर्ने स्वास्थ्य शाखा प्रमुख इश्वर रेग्मीले जानकारी दिए । आधारभूत स्वास्थ्य सेवासम्बन्धी निर्देशिकामा १० वटा विभिन्न बुँदाहरु समावेश छन् । यो कार्यान्वयन भएपछि आधारभूत स्वास्थ्य सेवा दिने गोरखा नगरपालिका देशभरकै पहिलो पालिका बन्ने छ । नेपालको संविधान २०७२ को धारा ३५, १ मा आधारभूत स्वास्थ्य सेवालाई मौलिक हकका रुपमा परिभाषित गर्दै यो सेवा दिने जिम्मेवारी स्थानीय तहको भएको उल्लेख छ । मौलिक हक भनेर परिभाषित भइसके पनि कार्यान्वयन भने मेरो जानकारीमा रहेसम्म कुनै पनि पालिकाले गरेका छैनन्, रेग्मीले भने, अब नेपालमै पहिलो पटक हामीले कार्यान्वयन गर्दैछौँ । आधारभूत स्वास्थ्य सेवाअन्तर्गत विभिन्न १० वटा सूचकहरु रहेको उनको भनाइ छ । आधारभूत स्वास्थ्य सेवा लागु भएपछि पाँचबर्षभन्दा मुनिका बालबालिकाका लागि सरकारले तोकेका सबै खोप नगरपालिकाले निशुल्क रुपमा उपलब्ध गराउनु पर्ने छ । त्यस्तै निमोनिया, झाडापखाला, दादुरा, रुबेला, कुपोषण र मलेरिया रोगको नगरपालिकाले निशुल्क उपचार गराउनु पर्ने, गर्भवती जाँच, सुत्केरी र सुत्केरीपछिको निशुल्क रुपमा स्वास्थ्य जाँच र उपचार सेवाको नगरपालिकाले व्यवस्था गर्ने यस अन्तर्गत पर्दछ । त्यस्तै पोषण जाँच गर्ने र कुपोषण भएमा पोषणको व्यवस्था गर्ने तथा नियमित रुपमा भिटामिन कार्यक्रमअन्तर्गत बालभिटा, जिङ्क, आइरन चक्की खुवाउने कार्यक्रम पनि आधारभूत स्वास्थ्यसेवा भित्र पर्ने रेग्मीले बताए । परिवार नियोजनलाई व्यवस्थित गर्ने पनि आधारभूत स्वास्थ्यसेवा अन्तर्गत पर्ने उनको भनाइ छ । आधारभूत स्वास्थ्य सेवाअन्तर्गत अब नगरपालिकाले सबै खालका सरुवा रोगको निशुल्क परीक्षण र उपचार गराउनेछ । नसर्ने रोग पीडित र शारीरिक बिकलाङ्ग भएकाहरुको खोजी गर्ने र न्यूनिकरण गर्ने जिम्मेवारी पनि नगरपालिकाले पूरा गर्नेछ । गोरखा अस्पतालमा अलग्गै एकाइ तयार गरी नगरभित्रका ज्येष्ठ नागरिकहरुको नियमित स्वास्थ्य परीक्षण गर्ने र दीर्घरोगहरुको निशुल्क उपचार गर्ने दायित्व पनि नगरपालिकाले बहन गर्ने भएको छ । त्यसैगरी कार्डबाहक नगरबासीलाई १८ प्रकारका सर्जिकल सेवा, १९ प्रकारका प्रयोगशाला सेवा र ९८ प्रकारका औषधी निशुल्क उपलब्ध गराउने दायित्व पनि नगरपालिकाले बहन गर्ने स्वास्थ्य शाखा प्रमुख रेग्मीले बताए । त्यस्तै विद्यालय स्वास्थ्य शिक्षा, वातावरण प्रदुषण न्यूनिकरण अभियान सञ्चालन गर्ने, अकुपञ्चर, फिजियोथेरापी, योगा लगायतका अन्य स्वास्थ्य सेवा प्रवद्र्धन गर्ने उल्लेख भएको निर्देशिका नगरपालिकाले अनुमोदन गरिसकेको छ । आधारभूत स्वास्थ्य सेवाले नगरबासीको स्वास्थ्यसम्बन्धी मौलिक अधिकार सुनिश्चित हुने नगरपापालिकाका मेयर कृष्ण रानाले जानकारी दिए । ९८ प्रतिशतका औषधीहरु निशुल्क हुने, कतिपय विशेषज्ञ सेवा पनि उपलब्ध गराइने उनले बताए । कार्यान्वयनका सन्दर्भमा विभिन्न सरोकारवाला निकायसित धेरै पटक बैठक भइसकेकाले अब छिट्टै कार्यान्वयन हुने नगरपालिकाले जनाएको छ ।"
शिक्षक हत्याको आरोपमा श्रीमानश्रीमती पक्राउ,बैतडी : गत शनिबार बैतडीको पाटनमा मृत अवस्थामा फेला परेका शिक्षक धनबहादुर बिष्टको हत्या आरोपमा प्ररहीले दुई जनालाई पक्राउ गरेको छ। सुर्नया गाउँपालिका २ ग्वानी घर भएका पाटनस्थित कृष्ण माविमा पढाउँदै आएका शिक्षक विष्टको हत्या गरेको आरोपमा प्रहरीले कृष्ण माविमा कम्प्युटर डिप्लोमा अध्यय गरिरहेकी पुर्चौडी नगरपालिकाकी बिमला बोहरा र उनका श्रीमान् प्रजा बोहरालाई प्रहरीले पक्राउ गरेको हो। जिल्ला प्रहरी कार्यालय बैतडीले बिहीबार दिउँसो २ बजे पत्रकार सम्मेलनमार्फत उनीहरुलाई सार्वजनिक गर्ने तयारी गरेको जिल्ला प्रहरी कार्यालय बैतडीका डिएसपी प्रेम शाहीले बताए। कृष्ण माविको छात्राबासमा बसेर अध्ययनरत युवती र उनका श्रीमानलाई सीआइबीको टोली आएपछि पक्राउ गरिएको थियो। उनीहरुलाई नियन्त्रणमा लिएर अनुसन्धान गर्दा उनीहरुको हत्यामा संलग्नता रहेको प्रहरीको प्रारम्भिक अनुसन्धानबाट पुष्टि भएको छ। शिक्षक बिष्ट सोही छात्राबासको माथिल्लो तलामा बस्दै आएका थिए। छात्राबासको तल्लो तलामा ती युवती आफ्ना भाइहरुसँगै बसेर पढ्दै आएकी थिइन्। घटना भएको दिन बिष्टले ती युवतीलाई बोलाएको र सोही विषयमा विवाद हुँदा हत्या भएको खुलेको प्रहरीले जनाएको छ। यद्यपि यस विषयमा पूर्ण विवरण आउन बाँकी छ। शिक्षक बिष्ट पुस २ गते छात्राबासको पछाडि मृत अवस्थामा भेटिएका थिए। बिष्टको हत्या भएको भन्दै घटनाको अनुसन्धान गरेर दोषीलाई कारबाहीको दायरामा ल्याउन माग गर्दै सोही दिनदेखि पाटनमा आन्दोलन भइरहेको छ। आन्दोलनले यातायात र सो क्षेत्रका विद्यालयको पढाइ प्रभावित बनेको छ। मृतकका परिवारले विष्टको शव अझैसम्म पनि बुझेका छैनन्।
अन्योलमा टीट्वेन्टी लिग,"काठमाडौं : पहिलो संस्करणको फ्रेन्चाइज क्रिकेट प्रतियोगिता नेपाल टीट्वेन्टी लिग सुरु हुन अब एक दिन मात्रै बाँकी छ। प्रतियोगितामा सहभागी टिमले धमाधम टोली पनि घोषणा गरिरहेका छन्। तर, प्रतियोगिता शुक्रबारबाट हुनेमा भने नेपाल क्रिकेट संघ (क्यान) कै पदाधिकारी आश्वस्त छैनन्। नेपाल टीट्वेन्टी लिग पूर्व घोषित मितिमै हुन गाह्रो छ। अहिलेसम्म यथेष्ठ तयारी नै हुन सकेको छैन, क्यानका एक पदाधिकारी भन्छन्, खेलाडीको भिसा र श्रम स्वीकृतिको काम पनि हुन सकेको छैन। क्यानले प्रतियोगिताका लागि अहिलेसम्म राष्ट्रिय खेलकुद परिषद्बाट स्वीकृतिसमेत लिएको छैन। यस्तै क्यानले विदेशी खेलाडीलाई अनअराइभल भिसा र श्रम स्वीकृति पनि दिलाउन सकेको छैन। राष्ट्रिय खेलकुद परिषद्का कानुन शाखा प्रमुख नारायणराज अर्याल टीट्वेन्टी लिगलाई परिषद्ले स्वीकृत दिँदा सर्वोच्च अदालतको अवहेलना हुने बताउँछन्। एभरेष्ट प्रिमियर लिगका आमिर अख्तरले क्यान र भारतीय कम्पनी सेभेनथ्री स्पोर्ट्सबीचको सम्झौता गैरकानुनी रहेको भन्दै सर्वोच्च अदालतमा मुद्दा दायर गरेका छन्। त्यो मुद्दाको किनारा नलाग्दै परिषद्ले स्विकृति दिनु अदालतको अपहेलना गर्नु हो, अर्याल भन्छन्, प्रक्रिया नमिलाई विदेशी खेलाडी ल्याउने काम भएको छ। विदेशी खेलाडीको भिसादेखि श्रम स्वीकृतिसम्मको काम पनि अन्योलमै छ। नेपाल सुपर लिगमा सहभागी ६ टोलीले जिम्बावे, श्रीलंका, मलेसिया, अफगानिस्तान, इङ्ल्यान्ड, पाकिस्तान, भारत, वेस्ट इन्डिज र यूएईका ३१ खेलाडी ल्याउन लागेका थिए। केही खेलाडी नेपाल आइसक्दा पनि उनीहरूको श्रम स्वीकृतिको टुंगो लाग्न सकेको छैन। क्यानले यसअघि नै राष्ट्रिय खेलकुद परिषद् र अन्तर्राष्ट्रिय क्रिकेट काउन्सिलको स्वीकृति लिएको जनाएको थियो। तर, त्यो स्वीकृति अमूर्त रहेको कानुन शाखाका प्रमुख अर्याल बताउँछन्। पहिले लिएको स्वीकृति अमूर्त छ। त्यसमा नेपाल टीट्वेन्टी लिगलाई स्वीकृति दिएको भन्ने स्पष्ट छैन, अर्याल भन्छन्। पहिलेको स्वीकृतिलाई परिषद्ले नमानेपछि क्यानले मंगलबार पत्र लेख्दै स्वीकृतिका लागि माग गरेको थियो। त्यो पत्र पनि कार्यसमितिको निर्णयबाट नगरी पाँच सदस्यीय समितिबाट गरेकाले त्यसमा पनि खोट देखिएको अर्याल बताउँछन्। क्यानले गर्ने बृहत प्रतियोगिताका लागि कार्यसमितिबाट निर्णय गर्नु आवश्यक हुन्छ। तर, क्याले पाँच सदस्यीय कमिटीले प्रतियोगिताको स्वीकृतिको माग गरेको छ। त्यसमा पनि तीन जनाको मात्रै हस्ताक्षर छ, अर्याल भन्छन्, यसले प्रतियोगितालाई लिएर क्यानकै पदाधिकारीबीच पनि मतभेद रहेको स्पष्ट देखिन्छ। उनले टीट्वेन्टी लिगको रणनीतिक साझेदारका रुपमा रहेको सेभेनथ्री स्पोर्ट्स कम्पनी पनि गैरकानुनी रहेको बताए। सेभेनथ्री स्पोर्ट्स कम्पनी पनि गैरकानुनी छ। त्यो कम्पनी नेपालमा दर्ता नै भएको छैन, अर्यालले भने, सेभेनथ्री स्पोर्ट्स गैरकानुनी रहेकाले उनीहरूले अरु तीन वटा कम्पनी दर्ता गर्न लागेका रहेछन्। त्यसका लागि परिषद्को राय माग भएको थियो। हामीले विभिन्न कारणले दर्ता गर्न नमिल्ने भन्ने राय दिएका छौं। उनका अनुसार कम्पनीको उद्देश्यमा सट्टेबाजी गर्ने प्रावधान पनि राखिएकाले परिषद्ले दर्ता गर्न नमिल्ने राय दिएको हो। नेपाल टीट्वेन्टी लिगको पहिलो संस्करण यही पुस ८ देखि २६ गतेसम्म कीर्तिपुरस्थित त्रिवि क्रिकेट मैदानमा हुने क्यानले जनाएको छ। क्यानले यसअघि नै प्रतियोगिताको उद्घाटन खेल काठमाडौं नाइट्स र पोखरा एभेन्जर्सबीच खेल हुने बताइसकेको छ। पहिलो संस्करणमा ६ टोलीको सहभागिता रहने छ। जसमा काठमाडौं नाइट्स, पोखरा एभेन्जर्स, फार वेस्टर्न युनाइटेड, जनकपुर रोयल्स, विराटनगर सुपर किङ्स र लुम्बिनी अल स्टार्स छन्।"
फेवा किनारमा साहित्य महोत्सव,"पोखरा : फेवाताल किनारमा बुधबारदेखि साहित्य महोत्सव सुरु भएको छ । ताल किरनार गौरीघाट स्थित होटल ग्लेसियरको प्राङ्गणमा बुधबार साँझ कवि नवराज पराजुलीको कविता बाचन र गीतकार, गायक उज्ज्वल सागरको प्रस्तुती रहेको थियो । साहित्य महोत्सवको पूर्वसन्ध्यामा पराजुलीका कविता र उज्ज्वल सागरको गीतमा सहभागीहरु रमाएका थिए । पराजुलीले संगीतको धुनमा कविता बाचन गरेका थिए भने सागरले गितार बजाएर प्रस्तुति दिएका थिए । माया प्रेमका कविता र गीतमा युवाहरु रमाएका थिए । साहित्य महोत्सवको औपचारिक उद्घाटन भने बिहीबार १ बजे फेवाताल किनारको बाराहीघाटको चौरमा हुनेछ । उद्घाटन कार्यक्रम लगतै विद्धत्वपूवचन, नेपाल २०९०, अर्थशास्त्री प्राध्यापक अच्युत वाग्लेको रहने छ । घरबाट स्कुलसम्म विषयमा डा मीनाक्षी दाहाल र शिशिर खनालसँग दिनकर नेपाल रहने छन् । बिहीबार अन्तिम प्रस्तुती गोपाल योञ्जनको सम्झनामा गोपालय सांगीतिक प्रस्तुती रहने आयोजकले बताएका छन् । गोपालय गीतकार, गायक तथा संगीतकार गोपाल योञ्जनको स्वगारोहणको २५ वर्षमा सम्मानमा संगीतिक प्रस्तुति गर्न लागिएको हो । फेस्टिभलमा विभिन्न देशका लेखक, कलाकार, पत्रकार, साहित्यकारको सहभागीता रहदै आएको छ । पर्यटकीय सहर पोखरा पछिल्लो समय अन्तराष्ट्रिय रुपमै साहित्यिक सहरको रुपमा पनि परिचित हुँदै गएको छ । महोत्सवमा अघिल्ला संस्करणका झै देशविदेशका करिब दुई सय साहित्यकार, राजनीतिज्ञ, लेखक पत्रकार, कलाकार, सम्पादक एवम् विशिष्ट व्यक्तित्वको उपस्थित रहने निर्देशक भारीले जानकारी दिए । महोत्सवमा ५० भन्दा बढी सेसन, सांगीतिक साँझ र रोचक सामाग्री समावेश गरिने इभेन्ट म्यानेजर सुजाना खत्रीले जानकारी दिइन् । साहित्य महोत्सवमा दैनिक हजारौं साहित्यानुरागी भेला हुने आयोजकको विश्वास छ । हरेक सत्रहरुमा वक्ताहरुसँग नयाँ विषयहरुबारे विमर्श र साक्षात्कार हुने फेस्टिभलका सदस्य केशवशरण लामिछानेले बताए । यस वर्ष फेस्टिभलमा सन् २०२२ का बुकर पुरस्कार विजेता श्रीलंकाली लेखक सेहान करुणातिलका, लेखक एवम पत्रकार अक्षय मुकुल, सहप्रध्यापक एवंम लेखक सुकेतु मेहता, लेखक एवम् फिल्म निर्माता सवा करिम खान, लेखक श्रेयना भट्टाचार्यलगायत अन्तर्राष्ट्रिय चर्तित व्यक्तित्वहरुको सहभागिता हुने आयोजक संस्थाले जनाएको छ । साहित्व महोत्सवमा पूर्वप्रधानमन्त्री केपी शर्मा ओली, नेताहरु गगन थापा, विश्वप्रकाश शर्मा, सिके राउत, गभर्नर महाप्रसाद अधिकारी, डा भगवान कोइराला, मास्टरसेफ सन्तोष साह, पत्रकार एवम लेखक विजय कुमारलगायतको सहभागीता रहने बताइएको छ । सन् २०११ देखि काठमाडौंमा साहित्य महोत्सव गर्दै आएको बुकवर्मले पाँचौं संस्करणदेखि पोखरामा आयोजना गर्दै आएको हो । झम्सिखेलस्थित ज्ञान मण्डलाको सानो प्राङ्गणमा सुरु भएको नेपाल लिटरेचर फेस्टिभल दशौं संस्करणसम्म आइपुग्दा नेपाल ट्रस्टको स्वामित्वमा रहेको बाराहीघाट स्थित खुला चौरमा भव्यताको साथ हुँदै आएको छ ।"
अब नाइट बस नयाँबसपार्कमा मात्र पार्किङ गर्न पाइने,"काठमाडौं : काठमाडौंको गोंगबुस्थित नयाँ बसपार्कमा मात्र रात्रिबस पार्किङ गर्न पाइने भएको छ । ट्राफिक प्रहरीले सरोकारवाला निकायसँग छलफल गरी मुलुकको सङ्घीय राजधानी काठमाडौंबाट देशका विभिन्न जिल्लाका लागि छुट्ने रात्रिबस गोंगबुस्थित नयाँ बसपार्कबाट मात्र पार्किङ गर्न पाइने व्यवस्था गरेको हो । काठमाडौं उपत्यका ट्राफिक प्रहरी कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले रात्रिबस जथाभावी पार्किङ गर्नाले सवारी दुर्घटनाको जोखिम हुनुका साथै ट्राफिक जामसमेत हुने भएकाले अबदेखि नयाँ बसपार्कबाट मात्र सञ्चालन गर्नुपर्ने व्यवस्था गरिएको राससलाई जानकारी दिए। 'ललितपुरको ग्वार्कोमा बन्न लागेको फ्लाई ओभर निर्माणसँगै रात्रिबस चक्रपथ वरपर सञ्चालन हुँदा सवारी साधनको जाम बढेकाले नयाँ बसपार्कबाट मात्र सञ्चालन गर्नुपर्ने व्यवस्था मिलाएका हौँ', प्रवक्ता भट्टले भने। यसअघि रात्रिबस उपत्यकाको चाबहिल, गौशाला, कोटेश्वर, कलङ्की, गोँगबु, माछापोखरीलगायतका क्षेत्रमा पार्किङ गरिँदै आएका थिए । नेपाल यातायात व्यवसायी राष्ट्रिय महासङ्घका अध्यक्ष विजयबहादुर स्वाँरले नागरिकलाई सहज ढङ्गले सेवा सञ्चालन गर्ने गरी यातायात क्षेत्रलाई अगाडि बढाउनुपर्ने बताए। 'रात्रिबसलाई नयाँ बसपार्कबाट सञ्चालन गर्नेबारे यातायात व्यवसायीलाई कुनै आपत्ती छैन, रातको समयमा व्यवस्थितरुपमा चढाउनेझार्ने गर्नसके यात्रुलाई समेत सहज हुन्छ', उनले भने। अध्यक्ष स्वाँरले कार्यालयको समयबाहेकका अन्य समयमा चक्रपथ वरपर सहज ढङ्गले चढाउनेझार्ने गरेर बसपार्कभित्र आएर बस्ने वातावरण निर्माण गर्नुपर्ने बताए। उनले ट्राफिक जरिवना रकम पाँच सयबाट बढाएर एक हजार पाँच सय बनाएको भन्दै आपत्ति जनाए। यातायात क्षेत्रलाई व्यवस्थितरुपमा सञ्चालन गर्नका लागि अधिकार सम्पन्न यातायात प्राधिकरण गठन गर्नुपर्ने उनको भनाइ थियो । विसं २०५६ मा काठमाडौं महानगरपालिका र ल्होत्से बहुउद्देश्यीय प्रालिबीच सार्वजनिकनिजी साझेदारीअन्तर्गत सम्झौता गरेर काठमाडौं महानगरपालिका२६ गोँगबुमा एक सय ६१ रोपनी क्षेत्रफलमा सञ्चालनमा ल्याइएको नयाँ बसपार्कमा दुई हजारभन्दा बढी सवारी साधन अटाउँछन् । उक्त बसपार्कबाट हाल देशभर ६० भन्दा बढी जिल्लामा सवारी साधन आवतजावत हुँदै आएका छन् ।"
पहिरोले झस्काइरहन्छ,"अछाम : गाउँ सुनसान छ। स्थानीयका आँखा अहिले पनि ओभानो छैनन्। आफन्त गुमाउँदाको पीडा स्थानीयको आँखामा प्रष्टै देखिन्थ्यो। स्थानीय घरि पहिरोले पुरेको घरहरू हेर्छन् त घरि पहिरोले खोसेका आफन्तहरू सम्झन्छिन्। पुस्तौंदेखि बसिरहेको ठाउँमा यसपालि पहिरो गयो। गाउँ नै शोकमा डुब्यो। उनीहरूलाई पहिरोपछिको बज्रपातले झस्काइरहन्छ। अछामको तुर्माखाँद गाउँपालिका५ नाडास्थित काँडाचौर गाउँमा गत भदौ ३१ गते पहिरो जाँदा ९ जनाले ज्यान गुमाएका थिए। स्थानीय मनसरादेवी शाही त्यो दिनलाई यसरी सम्झिन्छिन्, रातको समयमा एक्कासि पहिरो खसेछ, ब्यूँझिएर हेर्दा केही घरहरू पहिरोले पुरिसकेको थियो। अँध्यारो थियो, बाहिर हेर्नसक्ने अवस्था नै थिएन। त्यसरी पहिरो आउँला भनेर सोचेकै थिएनौँ। उनको घर भने जोगिएको रहेछ। स्थानीय दिलबहादुर शाहीले पहिरोले दिएको पीडा अझै भुल्न सकेका छैनन्। त्यो दिनको घटनापछि उनलाई रातमा राम्ररी निन्द्रा पर्दैन। मेरो त सास उसै दिन बसेको हो। रातमा निन्द्रा पर्दैन, काखमा खेल्ने नातिनातिनाहरू सम्झिँदा आँसु रोकिँदैन, शाही भन्छन्। छोराबुहारी र नातिलाई पहिरोले लगेपछि दिलबहादुरका आँखा अहिले पनि ओभाना छैनन्। पहिरोले खुसी खोसेको उनी बताउँछन्। शाही भन्छन्, मेरा छोराबुहारी र दुई नातिलाई पहिरोले लग्यो। मेरा भाइका दुई बुहारी, एक छोरो र दुई नातिनीको पहिरोमा पुरिएर ज्यान गयो। पहिरो खसेको ठाउँ देखाउँदै दिलबहादुर। उनका अनुसार पहिरोबाट जोगिएकाहरू आफन्तको शरणमा छन्। स्थानीय झरनादेवी शाही गाउँका महिलाको होस् नै उडिसकेको बताउँछिन्। त्यो घटना सम्झिँदा पनि शरीर काप्न थाल्छ, उनी भन्छिन्, परिवारका सदस्य र आफन्त गुमाएको पीडाले झस्काइरहन्छ। उनले खेतीपाती गर्ने जग्गाजमिनसमेत पहिरोले बगाएको बताइन्। बारीमा उत्पादन भएको खाद्यान्नले वर्षदिन पुग्थ्यो। किनेर खान पर्दैनथ्यो, अहिले त हातमुख जोड्न पनि गाह्रो परिरहेको छ, पहिरोको त्रास कम नभएको उनको भनाइ छ। पहिरोपछि भूकम्पको धक्काले उठिबास लाग्ने हो कि भन्ने चिन्तामा स्थानीय छन्। पहिरोले दिएको पीडा त अझै उस्तै छ। त्यसपछिका भूकम्पको धक्काले धेरै घरहरू चर्किएका छन्, तत्काल त केही नहोला, आउँदो वर्षात्मा पहिरोले उठिबास लगाउने डरले आत्तिाएका छौँ, स्थानीय लक्ष्मीकुमारी शाहीले भनिन्। पहिरोको पीडाले झस्काइरहने यो गाउँका स्थानीय सुरक्षित बासको पर्खाइमा छन्। स्थानीय विष्णुबहादुर शाही पहिरोपछि गाउँमा विकराल अवस्था सृजना भएको बताउँछन्। तीनै तहका सरकार र संघ संस्थाहरूले राहत दिनुभएको छ, उनी भन्छन्। अब सुरक्षित स्थानमा बस्ती सारिदिनुपर्ने उनीहरूको माग छ। शाहीका अनुसार यहाँका ११५ घरपरिवार पहिरोको जोखिममा छन्। त्यसमध्ये २५ वटा घरहरू पहिरोको उच्च जोखिममा रहेको शाहीले बताए। नेताहरूले हामीलाई खाने गास र बासको व्यवस्था गर्ने आश्वासन त दिनुभएको छ। तर कहिले पूरा हुने हो टुंगो छैन, शाही भन्छन्। गाउँपालिकाका अध्यक्ष डम्बरबहादुर बिसीले पहिरोमा परी ज्यान गुमाएका र घर पूर्ण रूपमा क्षति भएका परिवारलाई वैकल्पिक व्यवस्थापन गर्ने योजना लिएको बताए। हामीले आवश्यक कागजातहरू गृह मन्त्रालयमा पेस गरिसकेको छौं। केही दिनभित्र उनीहरूको पुनर्बासका लागि स्वीकृत भएर आएपछि हामी आवश्यक काम अघि बढाउँछौं, उनले भने। गाउँपालिकाभरमा पहिरो प्रभावितहरूलाई घर पुनर्निर्माणसँगै जीविकोपार्जनमा सहयोग पुग्ने गरी व्यवस्थापन गर्ने अध्यक्ष बिसीको भनाइ छ। पीडितलाई जनही १४ हजार अछामको तुर्माखाँद गाउँपालिका५ नाडास्थित काँडाचौर गाउँका पहिरो पीडितले जनही १४ हजार रुपैयाँ सहयोग प्राप्त गरेका छन्। बाढी पहिरोका कारण काँडाचौर गाउँका तीन घरपरिवारका ९ जनाले ज्यान गुमाउनुभयो, अध्यक्ष बिसीले भने, गाउँपालिकाभर अन्य मानवीय क्षति नभए पनि भौतिक क्षतिहरू धेरै भएका छन्। यसअघि गाउँपालिकाले मृतक परिवारलाई जनही ५० हजार र किरिया खर्चस्वरूप २५ हजार रुपैयाँ उपलब्ध गराएको अध्यक्ष बिसीले बताए। अध्यक्ष बिसीका अनुसार अहिले विभिन्न प्रक्रिया सकेर गाउँपालिकाको समन्वय र डीसीए नेपालको सहयोगमा सोसेक नेपालले जनही १४ हजार रुपैयाँ रकम वितरण गरेको हो। पहिरो प्रभावितहरूलाई थोरै भए पनि जीविकोपार्जनमा सहयोग पुगोस् भन्ने उद्देश्यले राहतस्वरूप सो रकम सहयोग गरिएको संस्थाका उपाध्यक्ष कवि रिजालले बताए। पहिरो प्रभावित काँडाचौर गाउँकी स्थानीय मनसरादेवी शाहीले राहत सहयोगले पहिरोले दिएको पीडामा मल्हम लागेको बताइन्।"
पोखरा अन्तर्राष्ट्रिय विमानस्थलमा बुद्ध र यतिले डेमो उडान गर्दै,पोखरा : निर्माण सम्पन्न भएर सञ्चालनको तयारीमा रहेको पोखरा अन्तराष्ट्रिय विमानस्थलमा आज बुद्ध एयर र यति एयरले प्रदर्शन (डेमो) उडान गर्दै छन् । बुद्ध एयरले दिउँसो २ बजे डेमो उडान गर्ने गरी तयारी गरेको बुद्ध एयर पोखराका प्रमुख गौतम बरालले जानकारी दिए । ७० जना क्षमताको जहाज पुरानो विमानस्थलबाट उडेर नयाँ विमानस्थलमा अवतरण गर्ने गरी डेमो उडान गर्ने तयारी रहेको बुद्ध एयरका प्रवक्ता दीपेन्द्र कर्णले बताए । यति एयरले पनि उति नै समयमा उडान गर्ने बताएको छ । ७० सिट क्षमताका जहाज पुरानो विमानस्थलबाट नयाँमा अवतरण गर्ने गरी डेमो उडानको तयारी गरिएको यति एयर पोखरा प्रमुख राम लामिछानेले बताए । पोखरा अन्तर्राष्ट्रिय विमानस्थल अंग्रेजी नयाँ वर्ष सन् २०२३ को पहिलो दिन जनवरी १ बाट संचालनको तयारीमा छ । विमानस्थल संचालनको तयारीकालागि आवश्यक तयारी भइरहेको पोखरा अन्तर्राष्ट्रिय विमानस्थलका प्रमुख बिक्रम गौतमले बताए । कर्मचारीलाई आवश्यक तालिम दिने देखि अफिस व्यवस्थापनको काम अन्तिम चरणमा पुगेको बताएको छ । आयोना बनाउन जग्गा अधिग्रहण गरेको ४६ वर्ष पछि सरकारले सन् २०२१ जुलाई १० भित्र सम्पन्न गर्ने गरी पोखरा अन्तर्राष्ट्रिय विमानस्थलको शिलान्यास २०७३ वैशख १ गते भएको थियो । कोरोनाको कारण सामान आयात प्रभावित र कामदार अभाव भएपछि एक वर्ष म्याद थपिएको थियो । विमानस्थल निर्माणको काम सुरु गरेको ५ वर्षमा निर्माण सम्पन्न भएको हो । कोरोना महामारीका कारण २६ असोज २०७८ मा निर्माण सम्पन्न हुनु पर्नेमा ढिला भएको चिनियाँ निर्माण कम्पनीले बताएको थियो । विमानस्थल निर्माणका लागि नागरिक उड्डयन प्राधिकरण र चाइना सीएएमसी इन्जिनियरिङबीच ८ जेठ २०७१ मा सम्झौता भएर निर्माण सुरु भएको थियो । २०७८ चैत १२ गते चिनियाँ विदेशमन्त्री वाङ यी नेपाल भ्रमणमा रहदा निर्माण कम्पनीले विमानस्थलका काम बाँकै रहदै नयाँ विमानस्थल नेपाल सरकारलाई हस्तान्तरण गरेको थिए । निर्माण सम्पन्न नहुँदै विमानस्थल हस्तान्तरण भएको भन्दै त्यतीबेला आलोचना भएको थियो । चीनको झन्डै २२ अर्ब सहुलियतपूर्ण ऋणमा विमानस्थल निर्माण भएको हो । २०३२ सालमा पहिलो पटक पोखरा अन्तर्राष्ट्रिय विमानस्थल निर्माणकालागि जग्गा अधिग्रहण गर्न सुरु भएको थियो । ३८ सय ९९ रोपनीमा विमानस्थल रहेको आयोजनाले जनाएको छ । अन्तर्राष्ट्रिय उड्डयन संस्था (आइकाओ) को मापदण्डभित्र रहेर फोरडी मोडलमा विमानस्थल बनेको हो । यस विमानस्थलमा बोइङ ७५७ र एआरबस ३२० सम्मका विमान उडान तथा अवतरण गर्न सक्ने बताइएको छ ।
श्रीलंकासम्म विद्युत् निर्यातको सम्भावना छ,"कुलमान घिसिङ नेपाल विद्युत प्राधिकरणका कार्यकारी निर्देशकको रुपमा अहिले दोस्रो कार्यकालमा काम गर्दैछन्। अहिले प्राधिकरण नाफा छ र लगानी गर्ने अवस्थामा पुगेको उनको भनाई छ। तर पूर्वाधार निर्माणका लागि सरकारले दिएको बजेट थोरै भएको घिसिङको गुनासो छ। प्राधिकरणले गुरु योजना नै बनाएर अबको ५ वर्षमा ४५ खर्ब रूपैयाँ अति जरुरी पूर्वाधार निर्माणका लागि मात्र आवश्यक भएकाले दातृ निकायलाई गुहारिरहेको बताउँछन्। करिब ६ वर्षदेखि प्राधिकरणको नेतृत्वमा रहेर काम गरिरहेका घिसिङसँग उर्जा क्षेत्रको समसामायिक विषयमा अन्नपूर्णकर्मी सुनिता कार्कीले गरेको कुराकानी : विद्युतीय ऊर्जा उत्पादनको अवस्था कस्तो छ ? अहिले नेपालमा विद्युतीय ऊर्जाको जडित क्षमता करिब २३५५ मेगावाट पुगेको छ। विगत एकडेढ वर्षदेखि करिब ७ सय मेगावाटले विद्युत उत्पादन बढेको छ। यसै वर्षबाट विद्युत निर्यात पनि सुरु भएको छ। मेरो दोस्रो कार्यकालको सुरुबाट नै निर्यात सुरु भएको छ। जेठदेखि यता ७ महिनामा करिब ११ अर्बको बिजुली निर्यात भएको छ। करिब ७ अर्ब भारतीय रूपैयाँ संचितिमा थपिएको छ। नेपालमा डलर खर्च गरेर भारतीय रूपैयाँ किन्नुपर्छ। यसले शोधानान्तर बचतमा पनि सहयोग पुगेको छ। चरम लोडसेडिङको अवस्थाबाट बढी भएर निर्यातसम्म पुगेका छौं। तर, अहिले पनि पुसाबाट वैशाखसम्म आयात गर्नुपर्ने अवस्था भने छ। अहिले थप निर्यातका लागि तयारी गर्दैछौं। गएको वर्षायाममा हामीले ४०९ मेगावाट निर्यात गर्यौ। भारतसँगको सहमति नै त्यत्ति थियो। त्यति हुँदा पनि दशैं, तिहार निर्वाचनको समयमा पनि यसपटक खपत बढ्न सकेन। त्यो हुँदा केही विद्युत् खेर पनि गयो। त्यसलाई ठूलो मान्नु हुँदैन। कुनै दिनमा त कुनै रातको समयमा खेर गएको छ। खपतको स्थिति कस्तो छ ? अहिलेको उच्च माग करिब १८ सय मेगाबाट छ भने ऊर्जाको माग करिब १५ सय मेगाबाट छ। उच्च माग वर्षको १ दिनको सबैभन्दा बढी विद्युत् खपतको घण्टालाई लिइन्छ जुन वर्षायाममा लिने गरिन्छ। त्यो समयमा तराईमा बढी लोड आवश्यक हुन्छ। अहिलेको काठमाडौंमा मात्र विद्युत्को माग बढी हुन्छ। तर, हामीले इनर्जी खपतलाई हेर्ने हो भने कुल जडित क्षमताको सरदर १५ सय मेगावाटको खपतलाई राम्रो भनिन्छ। उच्च मागभन्दा ऊर्जाको खपत बढेको राम्रो हो। प्राधिकरणमा मेरो कार्यकाल सुरु हुनुपूर्व ३ अर्ब ७० करोड युनिट विद्युत् वार्षिक रूपमा खपत हुन्थ्यो अहिले ९ अर्ब युनिट विद्युत् खपत हुन्छ। तीन गुणाले खपत बढेको छ। गत वर्ष २३ प्रतिशतले खपत बढेको छ। विगत ६ वर्षको सरदर खपत १५२० वर्षको हाराहारीमा छ। कोभिडलगायतका कारणले बीचमा खपत केही घट्यो। तर पनि १५२० वर्षको सरदर खपतलाई राम्रो मान्नुपर्छ। कुनै पनि इनर्जीको खपतको यत्तिको अनुपातमा बढ्दैन। लोडसेडिङपछि एकैपटक ३५ प्रतिशतले खपत बढेको थियो। यस वर्षको स्थिति अलि फरक छ। मुलुकको अर्थतन्त्र चापमा छ। धेरै ठाउँमा क्यास फ्लोको समस्या छ। बैंकहरूमा लगानी गर्ने पैसा छैन। उद्योगहरू नै खपत कम छ भन्दै उत्पादन नै घटाइरहेका छन्। त्यसले गर्दा प्राधिरकणले जुन रूपमा खपत बढ्न भन्ने अनुमान गरेको थियो। त्यो नभई करिब १०१२ प्रतिशतले यो वर्ष खपत बढ्ने देखिन्छ। खपत बढ्नेसँगै अर्थतन्त्रको आकार पनि बढ्दै जानुपर्ने हुन्छ। कुल ग्राहस्थ उत्पादन १० प्रतिशत पुग्यो भने अर्थतन्त्र चलायमान बन्छ। उद्योग कलकारखाना बढ्छन् अनि विद्युत्को माग पनि बढ्छ। अर्थतन्त्र ओरालो लाग्ने, कलकारखाना नबढ्ने अनि प्राधिकरणले खपत बढाएन भनेर हुन्छ ? अहिले खपतका उपकरणहरू पनि बढ्दै छन्। विद्युतीय गाडी बढेको छ। चार्जिङ स्टेसनलगायत देशभर पूर्वाधार भएको हुँदा विद्युतीय गाडीको प्रयोग बढिरहेको छ। सबै ठाउँमा त राख्न सकेका छैनौ। तर, पनि अहिलेको प्रवाहलाई पुग्ने गरेर चार्जिङ स्टेसन निर्माण भएका छन्। यसले गर्दा पनि हाम्रो रातिको विद्युत् खपत बढाएको छ। चार्जिङ स्टेसन नभएर नै खपतमा अवरोध भएको भन्छन् नि ? चार्जिङ स्टेसनको सवालमा प्राधिकरणले निर्माण गरिरहेको ५१ चार्जिङ स्टेसन प्रवद्र्धनका लागि राखेको हो। चार्जिङ स्टेसन भनेको एक किसिमले पेट्रोल पम्प जस्तै हो। यो निर्माणका लागि निजी क्षेत्रलाई पनि खुल्ला गरेका छौं। निजी क्षेत्रबाट पनि केही स्टेसन राखिएका छन् भने गाडी वितरकहरूले पनि ठाउँठाउँमा चार्जिङ स्टेसन राखेका छन्। फेरि यी गाडीहरू चार्जिङ स्टेसनमा मात्र गएर चार्ज हुने भन्ने होइन। घरमा पनि चार्ज गर्न सकिन्छ। पूर्वाधारको कारणले विद्युतीय गाडी नै नचल्ने भन्ने होइन। हरेक घरमा हरेक व्यक्ति यस्ता गाडी चार्ज गर्न सक्छन्। हामीले देशैभरी बस, ठूला गाडी, माइक्रोलगायतलाई होस भनेर दु्रत गतिको चार्ज गर्ने गरी ५१ चार्जिङ स्टेसन राखिएको हो। स्मार्ट र फास्ट किसिमका यस्ता चार्जिङ स्टेसनमा गाडीहरू घन्टौं बस्नै पर्दैन। १ घण्टामा फुल चार्ज हुन्छ। सबै ठाउँमा चार्जिङ स्टेसन राख्न ठाउँ किन्न पनि सकिंदैन। अहिले नगरपालिका, पुलिस स्टेसनलगायतमा ठाउँ उपलब्ध भइरहेका छन्। थप चार्जिङ स्टेसन बढाउँदै जाने योजनामा प्राधिकरण छ। वितरणतर्फ, प्रसारणतर्फ पूर्वाधार बढाउन नसकेर खपत नबढेको भनिन्छ। तालुक मन्त्रालयले पनि प्राधिकरणले पूर्वाधारमा थप लगानी गर्नुपर्छ भन्छ ? पूर्वाधार निर्माणमा प्राधिकरण कहिले पनि चुकेको छैन। प्राधिकरणले पूर्वाधार बढाउन सकेन भनिरहँदा पूर्वाधार विकासका लागि समन्वयकारी भूमिका मन्त्रालयले निभाएको छ कि छैन भन्ने पनि हुन्छ। वनको स्वीकृति ७ वर्षसम्म पाइँदैन, ४ वर्षसम्म अदालतको कारबाहीमा परेर स्टे अर्डर आउँदा सुनुवाइ हुँदैनलगायतका समस्या समाधान गर्न कुनकुन निकायले सहयोग गरेको छ ? सहयोग नै नगरेको भन्न त मिल्दैन तर जति गर्नुपर्ने हो त्यति सहयोग प्राधिकरणले पाएको छैन। हामीले हरेक मन्त्रालयबाट सहयोग खोजेको त्यो पाइएको छैन। पूर्वाधारमा प्राधिकरण्ले धेरै लगानी गरिरहेको छ, धेरै पूर्वाधार बनिरहेका छन्। तर, त्यो पुरा हुन दिइएको छैन। त्यति हुँदाहुँदै पनि धेरै पूर्वाधार निर्माण सम्पन्न भएका छन्। विद्युत् प्राधिकरणसँग भएको स्रोत परिचालन गरेर पूर्वाधार निर्माण भइरहेका छन्। हिजो प्राधिकरणसँग १ रूपैयाँ लगानी गर्ने अवस्थामा थिएन। तलब खानको लागि पनि बाहिरबाट ऋण लिनुपर्ने अवस्था थियो। आज प्राधिकरण नाफा छ र लगानी गर्ने अवस्थमा पुगेको छ। पूर्वाधार निर्माणका लागि सरकारले दिएको बजेट थोरै छ। वितरण प्रणाली सुधार गर्नका लागि मात्रै ५०औं अर्ब आवश्यक छ। यसका लागि देशभरको सबस्टेसनको सुधार गर्नुपर्नेछ। प्रसारणलाइनको क्षमता बढाउनुपर्ने छ। जेठदेखि यता ७ महिनामा करिब ११ अर्बको बिजुली निर्यात। करिब ७ अर्ब भारतीय रूपैयाँ संचितिमा थपिएको छ। अहिलेको उच्च माग करिब १८ सय मेगाबाट छ भने ऊर्जाको माग करिब १५ सय मेगाबाट छ। प्राधिकरण रेट बढाएर होइन रेट घटाएर नाफामा गएको हो। अहिले २५ प्रतिशत रेट घटाएर पनि प्राधिकरण नाफामा जाँदा पनि प्रश्न उठ्ने गरेको छ। अब उद्योगहरूले पनि विद्युत् खपतको तालिका बनाएर प्राधिकरणमा पेस गर्नुपर्ने र सो तालिकाअनुसार खपत नगरे जरिवाना तिराउने व्यवस्था गरिंदैछ प्राधिकरणले गुरु योजना नै बनाएको छ कि अबको ५ वर्षमा ४५ खर्ब रूपैयाँ अति जरुरी पूर्वाधार निर्माणका लागि मात्र आवश्यक छ। त्यो बजेट कहाँबाट आउँछ ? यसका लागि हामीले अहिले दातृ निकायलाई गुहारेका छौं। उपत्यकाको पूर्वाधारमा मात्रै प्राधिकरणले करिब १५ अर्ब रूपैयाँ लगानी गरेको छ। पूर्वाधारका लागि एउटा बजेटको अवरोध अर्को अन्तर निकाय समन्वय हुन नसक्दा भएका काम पनि पूरा हुन सकिरहेका छैनन्। यस्तो स्थितिमा पनि प्राधिकरण आफैंले काम गरिरहेको छ। प्राधिकरण आफंैले ४०५० अर्ब लगानी गरेको छ। अनि कुनै पनि पूर्वाधारको काम गर्न ४५ वर्ष लाग्छ। सर्भे, डिजाइन, टेन्डर र त्यसपछि निर्माणको चरणमा जाने हो। त्यो प्रक्रिया सबैले पुर्याउनैपर्छ। त्यसका लागि बजेटको सुनिश्चितता हुनुपर्यो। बजेटको कसैले कुरा गर्दैनन्। प्राधिकरण नाफामा जाने तर महसुल दर समायोजन गर्न सकेको देखिँदैन नि ? विगत ४५ वर्षमा यो देशमा कुन उपभोग्य वस्तुको मूल्य घटेको छ। विद्युत्को मूल्य मात्र घटेको छ। प्राधिकरणले विगत ३ वर्षमा २५ प्रतिशत विद्युत्को महसुल दर घटाएको छ। १ प्रतिशत भनेको १ अर्ब रूपैयाँभन्दा बढी घटाएको हो। करिब २५ अर्ब रूपैयाँ ३ वर्षमा घटेको छ। यति घटाएर पनि प्राधिकरणले १५२० अर्ब नाफा गर्न सफल भएको छ। कोभिडको समयमा उद्योगलगायत उपभोक्तालाई दिएको छुट मात्रै ७ अर्ब रूपैयाँ छ। यसको सोधभर्ना अहिलेसम्म भएको छैन। १५२० वर्षसम्म लगातार घाटामा गएको संस्था हो, प्राधिरकण। ५५ लाख ग्राहकमध्येमा २२ लाख ग्राहकले ३० रूपैयाँ मात्र तिर्छन्। किनभने २० युनिटभन्दा कम विद्युत् प्रयोग गर्नेलाई माग शुल्क मात्र लिइएको छ। काठमाडौंमा बस्ने कतिपयले पनि ३० रूपैयाँ मात्र तिर्छन्। चार्जिङ स्टेसनलाई ५ रूपैयाँमा दिइएको छ। सिंचाइलाई २ रूपैयाँ प्रतियुनिट दिइएको छ। अहिले प्राधिकरणले ८ रूपैयाँ ४० पैसामा विद्युत् किनेर २ रूपैयाँमै दिइरहेको छ। राज्यप्रतिको दायित्व पनि त प्राधिकरणले पूरा गरिरहेको छ। क्षतिपूर्ति भने कत्ति पनि पाइएको छैन। प्राधिकरण रेट बढाएर होइन रेट घटाएर नाफामा गएको हो। अहिले २५ प्रतिशत रेट घटाएर पनि प्राधिकरण नाफामा जाँदा पनि प्रश्न उठ्ने गरेको छ। प्राधिकरणको नाफाको कुरा गर्दा डेडिकेटेड, ट्रंक लाइनको करिब २० अर्बको बक्यौता जोडेर नाफा भएको भनिन्छ। तर यो उठाउनका लागि प्राधिकरणले खासै पहल गरेको देखिदैन नि ? डेडिकेटेड र ट्रंकलाइनबापतको रकम हरेक वर्षको प्राधिकरणको नाफामा छैन। पहिला ब्यालेन्स सिटमा मात्र राखेको हो। त्यसपछिका वासलातमा राखिएको छैन। तर, त्यसबापतको जरिवानाको पैसा भने यो नाफामा जोडिएको छ। यो बक्यौता प्राधिकरणको मात्र नभई नेपाल सरकारको पनि दायित्व हो। यो बक्यौता उठाउन औद्योगिक ग्राहकको लाइन काट्नुपर्छ। त्यसमा औद्योगिक ग्राहक, सरकार, अदालती प्रक्रिया सबैको अवरोध छ। कोभिडको समयमा यो विषय अघि ल्याउन हुँदैन भनेर तत्कालीन सरकारले काटेको लाइन पनि जोड्न लगायो। हामीले उठाउनुपर्छ नै भनेका छौं। कि राज्यले कसरी उठाउने भनिदिन पर्यो नभए हामीले लाइन काट्ने नै हो। औद्योगिक क्षेत्रको लाइन काट्ने बित्तिकै करिब ५ सय मेगावाट खेर जान्छ र अर्बौंको घाटा हुन्छ। नयाँ सरकार गठन भएसँगै यो विषय उठाउँछौं र सेटल गराउँछौं। यता, सडकबत्तीको साढे ५ अर्ब छ। सबैभन्दा बढी काठमाडौं महानगरपालिकासँग छ। यसमा प्राधिकरण र सरकारसँगको हिसाबकिताब मिलान गर्दा पनि यो विषय सल्टिन्छ। सतप्रतिशतको विद्युतीकरणका लागि प्राधिकरणले के गर्दैछ ? सरकारले आगामी २ वर्षमा सतप्रतिशत विद्युतीयकरण गर्ने घोषणा गरेको छ। तर, बजेट आएको छ ८४ करोड रूपैयाँ मात्रै। यो रकम एउटा वडालाई पनि पुग्दैन। केही वर्षअघिसम्म २४ घन्टा लोडसेडिङ भएका गाउँमा पनि छन्। किनभने कुनै पनि क्षेत्रमा विद्युतीकरण नै भएको छैन भने त्यहाँ त २४ घन्टा लोडसेडिङ भए सरह हो नि। मेरो कार्यकालको सुरुदेखि नै प्राथमिकता दिएर गरेको काम विद्युतीकरण हो। म आउँदा ६० प्रतिशत जनताको पहुँचमा मात्र विद्युत् थियो। अहिले ९५ प्रतिशत जनताको पहुँचमा ग्रिडको विद्युत् छ। विद्युत् उत्पादनको सय वर्षमा ६० प्रतिशत र करिब ५ वर्षमा ३५ प्रतिशत बढी विद्युतीकरण बढेको छ। म्यासिभ विद्युतीकरण भएको छ। अबको २ वर्षभित्र देशभरी विद्युतीकरण गर्ने भनेर कर्णाली र सुदूरपश्चिममा मात्रै २५ अर्बको काम चलिरहेको छ। विदेशबाट ऋण लिएर लगानी गररहेका छौं। २५ अर्ब लगानी गरेर प्राधिकरणले पाउने भनेको प्रतिघर मासिक ३० रूपैयाँ हो। महिनामा ५ करोड पनि उठ्दैन। पहिलो नम्बरमा लोडसेडिङ अन्त्य गर्यौं भने दोस्रो नम्बरमा देशभरी सतप्रतिशत विद्युतीकरण गर्ने भन्ने नै हो। ४०५० वर्षमा पनि नसक्ने काम हामीले केही वर्षमभित्रै सम्पन्न गर्दैछौं। निर्यातमा पनि गइसकेकोले अब विद्युत् उत्पादन पुगेर नै प्राधिकरणले नदी प्रवाहमा आधारित (आरओआर) विद्युत् खरिद सम्झौता (पीपीए) रोकेको हो त ? करिब ५ हजार मेगावाटका आरओआर आयोजनाको पीपीए रोकिएको करिब ४ वर्ष भयो। अब खुल्दैन ? अहिले पीपीएलाई धेरै हाउगुजी बनाइएको छ। खोले पनि नहुने नखोले पनि नहुने जस्तो देखिन्छ। मन्त्रिपरिषद्बाट पारित भएबमोजिम थप १५ सयको पीपीए गर्न सकिन्छ। तर, बाँकी को के गर्ने ? राज्यलाई आवश्यक परेका बेलामा पीपीए गर्छ। राज्यलाई आवश्यक पर्दैन भने सधै पीपीए गरिरहनुपर्छ भन्ने छैन। तर, यसको मतलब राज्यले अहिले पुग्यो भनेर चुप लागेर बस्ने भने होइन। अहिले पीपीए भएका आयोजना अबको ७ वर्षपछि तयार हुन्छन्। हामीले कम्तीमा १० वर्षको योजना बनाउने हो। त्यहीअनुसार नै पीपीए गर्ने हो। त्यसमा पनि हिउँदमा पनि पुग्ने गरेर पीपीए गर्ने हो भने धेरै पीपीए गर्नपर्यो। किनभने नदी प्रवाहका आयोजना उत्पादनमा हिउँदमा करिब ३० प्रतिशतमा सीमित हुन्छ। यसका लागि फेरि वर्षायाममा बढी विद्युत् बिक्री गर्ने वातावरण पनि तयार हुनपर्यो। नभए आन्तरिक खपतले मात्र धान्दैन र बिजुली खेर जान्छ। भूराजनीतिका हिसाबले हामीले हिउँदमा पनि बिजुली पुग्ने गरेर नै योजना बनाउने हो। हामीले अर्धजलासययुक्त, जलाशययुक्त आयोजनाको पीपीए गरिरहेका छौं। पीपीए गरेका नै करिब २ हजार मेगावाटभन्दा बढी आयोजनाको वित्तीय व्यवस्थापन भएको छैन। राज्यले एउटा कोटा बनाएको त्यो त परिवर्तन हुनपर्यो। नीतिमा परिवर्त हुन पर्यो। अहिले नीति संशोधनको प्रक्रियामा छ। आगामी १० वर्षको प्रक्षेपणअनुसार केही पीपीए खुलाउनुपर्छ। ७ हजारभन्दा बढीको पीपीए भइसकेको छ। अझै १०१२ हजार मेगावाटको पीपीए गर्दा राज्यलाई फाइदा हुन्छ। तर, नेपालका लागि आरओआर चाहिँदैन। तर, यसलाई फाल्ने भनेको होइन किनभने अहिले भारतमा बेच्ने भनेको पीआरओआर नै हो। अहिलेसम्म ऊर्जा पर्याप्तताको मात्र कुरा उठेको छ। तर, ऊर्जा सुरक्षाको कुरा उठ्न सकेको छैन। ऊर्जा सुरक्षाका लागि पनि विद्युत् उत्पादन बढाउन जरुरी छैन र ? गत वर्ष रुसयुक्रेनको युद्धले कोइलाको आयातमा प्रभाव पर्दा भारतले नेपाललाई बिजुली दिन सकेन र केहि दिन हाम्रा उद्योगमा पनि लोडसेडिङ भयो। यो भनेको बाह्य कारणको असर हो। अहिलेसम्म ऊर्जा सुरक्षाका लागि रिजर्भ मार्जिनको कुरा नै गरिएको छैन। जर्मनमा करिब ८५ हजार मेगावाटको डिमान्ड छ तर जडित क्षमता २ लाख मेगावाट छ। भारतसँग ग्रीड जोडिएकोले धेरै भएको बिजुली खेर नफालेर निर्यात भइरहेको छ र आवश्यक परेकाबेलामा आयात पनि भइरहेको छ। सिस्टमले नै १५२० प्रतिशत रिजर्भ राख्ने डिमान्ड गर्छ। हामीले कम्तीमा २ सय मेगावाट रिजर्भ राख्नुपर्ने हो। तर, सतप्रतिशत निर्यात भइरहेको छ। विद्युतीय प्रणाली भरपर्दो हुन पनि रिजर्भ अवधारणालाई कार्यान्वयन गर्नुपर्छ। तर, रिजर्भ जति गर्यो त्यसको मूल्य पर्छ। त्यो खेर फाले बराबर नै हो। यसको मूल्य उपभोक्ताको महसुलमा पर्छ कि प्राधिकरणलाई घाटा हुन्छ। त्यो रिजर्भ मार्जिन भारतीय ग्रिडले दिएको छ। थप विद्युत् जोडिंदै छ। अब भारतमा थप विद्युत् निर्यातको पहल र वंगलादेशमा पनि विद्युत् बेच्ने भन्ने कहाँसम्म पुगेको छ ? अहिले ४०९ मेगावाट विद्युत् भारतमा बेच्ने सम्झौता भएको छ। अबका जेठसम्म विद्युत् निर्यात हुँदैन। जेठपछि भारतमा थप विद्युत् निर्यातका लागि भारत सरकार सकारात्मक छ। भर्खरै भारतीय ऊर्जा सचिवलाई पनि भेटेर आएका छौं। थप विद्युत् निर्यात गर्ने भन्ने नै छ। हाम्रो पूर्वाधार पनि बनाउनुपर्ने छ भने थप ५६ सय मेगावाट आयोजनाहरूको विद्युत् निर्यातको स्वीकृतिका लागि पनि भारत पठाउँदैछौं। हामीले भन्ने बित्तिकै हुँदैन। २ देशको कुटनीतिक विषय पनि हुन्छ। अहिले हामीले दैनिक बिडिङ गरिरहेका छौं। भारतसँग ६६ महिनाको वा २५ वर्षसम्मको दीर्घकालीन विद्युत् खरिद सम्झौता गर्ने सम्बन्धमा छलफल भइरहेको छ। आयातको सम्बन्धमा बढीमा ३ वर्षको हिउँदसम्मका लागि भारतबाट बिजुली किन्नुपर्छ। बंगलादेशसँग निर्यात गर्ने विषय भारतसँग पनि जोडिन्छ। यसका लागि एउटा त्रिपक्षीय भेट आवश्यक छ। अहिले भारत र बंगलादेशको प्रसारणलाइनको क्षमता थप विद्युत् प्रसारण गर्न सक्ने अवस्थाको छैन। भारतबाट अहिले ११६० मेगावाट बंगलादेशले आयात गरिरहेको छ। त्यस प्रसारणलाइनको क्षमताका करिब १२ सय मेगावाटको छ। थप लाइन बनाउने चरणमा छ। त्यसका लागि अझै वर्षौं लाग्छ। भारतको अछामदेखि बंगलादेशको पार्वतेपुर हुँदै बिहार जोड्ने गरेर ७५० केभीको प्रसारणलाइन बनाउने भनिएको छ। यसबीचमा करिब ५० मेगावाट मात्र भए पनि बंगलादेश निर्यात गर्ने भन्ने हो। बंगलादेश पनि इच्छुक छ। एक महिनाभित्र सचिवस्तरीय भेट हुँदैछ। त्यसमा फेरि छलफल गरिन्छ। भारतको सहमति पनि आवश्यक छ। विद्युत्को आन्तरिक खपत बढाउन प्राधिकरणले के गर्दैछ ? सबैभन्दा पहिला अन्तर मन्त्रालय, अन्तर निकाय समन्वय हुन आवश्यक छ। लगानी गर्न सरकारसँग बजेट छैन भने प्राधिकरण आफैं गर्छ। तर, त्यसका लागि प्राधिकरणलाई टिक्न दिनपर्यो। प्राधिकरणले नाफा गरेको पैसा लगानी गरौंभन्दा कहिले उद्योगलाई छुट, दररेट घटाउनुपर्ने भन्दै अवरोध गरिन्छ। अहिले हामीले करिब १९ सहरको गुरुयोजना बनाएका छौं। जसमा आगामी ५० वर्षमा कति माग आउँछ, त्यसका लागि कति वितरण प्रणाली, प्रसारणलाइन, सबस्टेसन बनाउनुपर्छ भनेर उल्लेख छ। यसअनुसार लगानी पनि हुनुपर्छ। तत्काल आवश्यक क्षेत्रमा लगानी पनि भइरहेको छ। यस्तै, अब उद्योगहरूले पनि विद्युत् खपतको तालिका बनाएर प्राधिकरणमा पेस गर्नुपर्ने र सो तालिकाअनुसार खपत नगरे जरिवाना तिराउने व्यवस्था गरिंदैछ। एक हप्ताको तालिका बनाउने र कति चाहिन्छ त्यति लिने। चाहिन्छ भनेर लिएन भने जरिवाना तिर्ने हो। मन लागी विद्युत् खपत गर्ने, कहिले उद्योग चलाउने कहिले नचलाउने गरेर विद्युत् खेर फाल्न अब पाइने छैन। खपतलाई बढाउन र स्थायी गर्न यो नियम लागू गर्नैपर्छ। यस्तै, खपत बढाउन आगामी ५० वर्षसम्मको टाइमलाइन राखेर प्रसारण, वितरण र सबस्टेसनहरू विस्तार, सुधार र थप गर्नेगरी काम अघि बढाइएको छ। नेपाललाई विद्युत्मा आत्मनिर्भर गर्दै भारत, बंगलादेश र श्रीलंकासम्म विद्युत् निर्यात गर्ने प्राधिकरणको योजना छ।"
ढाँट्दाको परिणाम,"एक रातको कुरा हो। चार जना विद्यार्थी राति अबेर पार्टीमा गए। त्यसैले उनीहरूले अर्का दिनका लागि निर्धारित परीक्षाका लागि अध्ययन गरेनन्। बिहान उठे तर अब के गर्ने ? चारै जना दोधारमा परे। भेला भएर उनीहरूले योजना बनाए। आफूले आफूलाई फोहोर देखिने स्वरूपमा बदले। त्यसपछि उनीहरू डिनको कार्यालय पुगे। चारमध्ये एकले डिनलाई भन्यो, हामी हिजो राति एउटा बिहेमा गयौं। फर्कने क्रममा गाडीको टायर पन्चर भयो। गाडी धकेलेर घरसम्म ल्याउँदा हामी नचिनिने भएछौं। डिनले चारै जना विद्यार्थी परीक्षा दिन सक्ने अवस्थामा नरहेको बुझे। उनले एकछिन सोचे र भने, तिमीहरूले तीन दिनपछि पुनः परीक्षा दिनू। उनीहरूले डिनलाई धन्यवाद दिए। त्यो समयभित्र आफूहरू परीक्षाका लागि तयार हुने पनि बताए। दिन बित्दै गए। डिनले तोकेको दिन पनि आयो। तेस्रो दिन, उनीहरू डिनका अगाडि हाजिर हुन पुगे। उनले विशेष अवस्थाको परीक्षा भएकाले त्यसका लागि चारै जनालाई छुट्टाछुट्टै कक्षाकोठामा बस्न भने। तीन दिनसम्म समय भएकाले तयारी राम्रो गरेकोमा उनीहरू सहमत भए। परीक्षामा एक सय अंकसहित दुई प्रश्न मात्र सोधिएका थिए। पहिलो प्रश्न थियो, तपाईंको नाम ? जसको अंक १ प्राप्त हुने भनी तोकिएको थियो। र दोस्रो प्रश्न, कुन टायर फुट्यो ? यस प्रश्नको वैकल्पिक चार उत्तर पनि लेखिएको थियो। जसमा अगाडि बायाँ, अगाडि दायाँ, पछाडि बायाँ र पछाडि दायाँ। एउटा सही उत्तर दिनुपर्ने थियो। यो उत्तर मिलाए उनीहरूले ९९ नम्बर पाउँथे।"
कावासोतीको एक विद्यालयमा १३ जोडी जुम्ल्याहा विद्यार्थी,"कावासोती : कावासोती३ स्थित संस्थागत सिद्धार्थ आवासीय माध्यमिक विद्यालयमा १३ जोडी जुम्ल्याहा विद्यार्थी अध्ययन गरिरहेका छन् । नर्सरीदेखि कक्षा १० सम्म अध्ययन गर्ने १३ जुम्ल्याहा जोडी रहेका विद्यालयका संस्थापक प्रध्यानाध्यपक भोजराज दाहालले बताए। 'विगतमा पनि जुम्ल्याहा विद्यार्थी विद्यालयमा पढ्न आउने गरेका थिए, एकैपल्ट यतिधेरै जुम्ल्याहा विद्यार्थी पढ्न आएका यसपटक नै हो, यो आफैँमा दुर्लभ संयोग हो', दाहालले भने, 'एउटै शैक्षिक सत्रमा १३ जोडी जुम्ल्याहा विद्यार्थी हामीसँग हुँदा गर्व लागेको छ ।' जुम्ल्याहा जन्म आफैँमा दुर्लभ जन्म भएको बताउँदै प्रिन्सिपल दाहालले जुम्ल्याहा विद्यार्थीको आफ्नो विद्यालयको गौरव भएको बताउँछन्। 'एउटै विद्यालयमा १३ जोडी जुम्ल्याहा हुनु हाम्रा लागि दुर्लभ मात्रै होइन ऐतिहासिक पनि हो, हामी यी नानी बाबुको अध्ययन अध्यापनमा कुनै कमी हुन नदिने गरेर लागेका छौं', दाहालले भने। जुम्ल्याहा विद्यार्थी अध्यापन गराउँदै आएका शिक्षकसँग पनि फरक खालको अनुभव छ । जुम्ल्याहा विद्यार्थी एउटै कक्षामा रहेकाले ऊनीहरुमा सहकार्य प्रतिस्पर्धाको भावाना रहेको विद्यालयका सामाजिक शिक्षक ईश्वर पौडेल बताउँछन्। विद्यार्थीलाई अध्यापन गराउने क्रममा शिक्षक अनुहारमा एकरुपता भएकाले कहिलेकाहीँ झुक्किने गरे पनि जुम्ल्याहा जोडीसँग व्यवहार गर्न सजिलो हुने पौडेल बताउँछन्। तेह्र जोडी जुम्ल्याहा विद्यार्थी अरु विद्यार्थीजस्तै पढाइ र अतिरिक्त क्रियाकलापमा अब्बल रहेका उनले बताए। विद्यालयको कक्षा १० मा पढ्ने जुम्ल्याहा दाजुबहिनी निहाल क्षेत्री र निहारिका क्षेत्री दुवैले जुम्ल्याहा भएर जन्मिन पाएकोमा गर्व लागेको बताए । एउटै कक्षाको पढाइ भएकाले घरमा अध्ययन गर्न सजिलो भएको भन्दै उनीहरु घरमा अभिभावकको माया बराबर पाउने गरेको बताउँछन्। उनीहरु जस्तै विद्यालयकै कक्षा ८ मा पढ्ने रीतिका सापकोटा र रिया सापकोटा दिदी बहिनी हुन्। दिदी बहिनी त्यसै माथि एउटै कक्षामा अध्ययन गर्ने भएकाले कहिलेकाहीँ साथीहरु र शिक्षक शिक्षिकासमेत झुक्किने गरेको अनुभव उनीहरुको छ । जुम्ल्याहा सन्तान जन्मिँदा सुरुका केही वर्ष हुर्काउन बढाउन सम्स्या भएको भए पनि दुवै सन्तानले सँगसँगै प्रगति गरेको देख्दा भने फरक खालको खुसी महसुस हुने गरेको कावासोती२ का जुम्ल्याहा सन्तानका पिता रिसिकान्त सापकोटा बताउँछन्। जुम्ल्याहा सन्तानलाई आमाको दूध, पोषणलगायतका कुराहरु आवश्यक मात्रमा पुर्याएर सुरु सुरुमा हुर्काउन गाह्रो भए पनि हुर्किंदै गएपछि धेरै कुराहरु मेल खाने भएकाले उनीहरुलाई बुझ्न झनै सजिलो हुने सापकोटा बताउँछन्। 'सँगै पढ्ने, सँगै खेल्ने, एकअर्काको भावना अरु बच्चाहरुले भन्दा छिट्टै बुझ्ने भएकाले पनि रमाइलो लाग्छ', उनले भने। विसं २०४६ मा स्थापना भएको उक्त विद्यालयले आफ्नो ३३औँ वार्षिकोत्सवमा मङ्गलबार जुम्ल्याहा सन्तान र उनीहरुका अभिभावकलाई सम्मान गरेको छ । रासस"
सांसदको शपथ लिएर माधव नेपाल फेरि अस्पताल नै फर्किने,"काठमाडौं : पूर्वप्रधानमन्त्री एवम् नेकपा एकीकृत समाजवादी पार्टी नेपालका अध्यक्ष माधवकुमार नेपाल त्रिवि शिक्षण अस्पताल, महाराञ्जगन्जबाट सांसद पदको शपथका लागि नयाँ बानेश्वर आउने भएका छन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। उपचाररत अध्यक्ष नेपाल अस्पतालबाट शपथ ग्रहण गर्न बानेश्वर आउने समाजवादी प्रेस संगठनका उपाध्यक्ष विश्वमणि सुवेदीले जानकारी दिए। सुवेदीका अनुसार शपथ ग्रहण गरेपछि नेपाल पुन : अस्पताल नै फर्किने भएका छन्। बुधबार नेपाललाई भेट्न प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' त्रिवि शिक्षण अस्पताल पुगेका थिए। छातिमा संक्रमण देखिएपछि नेपाल मंगलबार अस्पताल भर्ना भएका हुन्। उनको स्वास्थ्यमा क्रमिक सुधार आएको अस्पतालले जनाएको छ। छात्ति रोग विशेषज्ञ डा सन्तकुमार दास नेतृत्वको टोलीले नेपालको उपचार गरिरहेको छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। निर्वाचन आयोगले दिएको सांसदहरूको सूचीमा महिन्द्र राय यादवको उमेर ८५ वर्ष उल्लेख भए पनि उनले आफ्नो नागरिकतामा उमेर धेरै भएको भन्दै शपथ नलिने जानकारी गराएपछि आयोगले संसद् सचिवालयलाई ८१ वर्षीय राणालाई ज्येष्ठ सदस्यको नाम पठाएको थियो। सचिवालयले राष्ट्रपतिलाई बुझाएको नामको आधारमा बुधबार राणाले शपथ लिएका हुन्। शपथ गराएलगत्तै सांसदलाई संसद्को लोगोसमेत प्रदान गरिने उनले बताए। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ।"
"चिसो बढ्यो : काठमाडौं उपत्यकामा बिहानैदेखि हुस्सु, उडान प्रभावित","काठमाडौं : काठमाडौं उपत्यकासहित देशका अधिकांश स्थानको मौसम बदली भएको छ। बिहीबार बिहानैदेखि काठमाडौं उपत्यकामा बाक्लो हुस्सु लागेको छ। उपत्यकामा बिहानैदेखि हुस्सु र कुहिरोका कारण त्रिभुवन अन्तर्राष्ट्रिय विमानस्थलमा उडान प्रभावित भएका छन् । बाक्लो हुस्सु लाग्दा बाह्य तथा आन्तरिक उडान प्रभावित बनेका हुन्। विमानस्थलका महाप्रबन्धक प्रेमनाथ ठाकुरले बिहान केही विमान अवतरण हुन सकेपनि त्यसपछि बाह्य र आन्तरिक उडान हुन नसकेको जानकारी दिए। 'खराब मौसमका कारण केही विमानलाई डाइभर्ट गरिएको छ,'उनले भने। मौसममा सुधार आएपछि नियमितरुपमा विमान उडान हुने महाप्रबन्धक ठाकुरले बताए। काठमाडौंसहित देशका पहाडि तथा तराईका भूभागमा हुस्सु कुहिरो लागेको छ। हाल नेपालको पूर्वी भागमा पश्चिमी न्युन चापीय प्रणालीको आंशिक प्रभाव रहेकाले मौसममा परिवर्तन भएको मौसम पूर्वानुमान महाशाखाले जनाएको छ। हाल प्रदेश १,बागमती र गण्डकी प्रदेशको भूभागमा आंशिक बदली रही तराईका थोरै भूभागमा हुस्सु लागेको छ। आज दिउँसो प्रदेश १ र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। राती भने प्रदेश १ को पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। तराईका केही भूभागमा बिहानीपख हुस्सुकुहिरो लाग्ने र देशका अधिकांश भूभागमा तापक्रम क्रमिक रूपमा घट्दै जाने संभावना रहेको हुनाले आवश्यक सावधानी अपनाउनु मौसमविद्हरुले आग्रह गरेका छन्।"
भरतपुरमा आजदेखि हर्न निषेध,"भरतपुर : चितवनको भरतपुरमा बिहीबारदेखि हर्न निषेध गरिएको छ। भरतपुर महानगरपालिकाले साना तथा ठूला सवारी साधनको समेत व्यवस्थापन गर्ने भएको छ। बढ्दो सहरीकरणले सवारी साधन व्यवस्थापनमा समस्या देखिएसँगै महानगरले केन्द्रीय बस टर्मिनल र नारायणगढ बसपार्कमा आजदेखि अनिवार्य पार्किङको व्यवस्था गरेको छ। एक साताअघि महानगरपालिकामा बसेको सरोकारवालाको बैठकले सवारी साधन व्यवस्थापन गर्न विभिन्न निर्णय गरी आजदेखि कार्यान्वनमा ल्याउने समझदारीसहित निर्णय गरेको थियो । उक्त निर्णयअनुसार पूर्वबाट काठमाडौँपोखरा जाने यात्रुबाहक बस, मिनी बस, माइक्रोलगायतका भाडाका सवारी साधनका यात्रु चढाउने तथा झार्ने कार्य केन्द्रीय बसपार्कबाट बाइपास सडक प्रयोग गरी आँपटारीबाट बाहिरिनुपर्नेछ। पूर्वबाट पश्चिम बुटवल, धनगढी, महेन्द्रनगरसम्म जाने यात्रुबाहक सवारी साधनका यात्रु चढाउने तथा झार्ने काम केन्द्रीय बसपार्कमा गरी चौबिसकोठी, लाइन्सचोक हुँदै पुलचोकबाट बाहिरिने व्यवस्था गरिएको छ। पश्चिम जाने यात्रुबाहक सवारी साधनले केन्द्रीय बर्सपार्कबाट यात्रु चढाउने तथा झार्ने गरी जानुपर्ने नियम बनाइएको छ। यस्तै भरतपुर महानगरपालिका क्षेत्रको रिङरोडमा चल्ने सवारी साधनको पार्किङ स्थल नारायणगढ बसपार्क हुनेछ। भरतपुरबाट टाँडी, पर्सा, भण्डरा, लोथरसम्म जाने यात्रुबाहक बसका लागि पार्किङ केन्द्रीय बसपार्कमा गर्नुपर्ने व्यवस्था मिलाइएको छ। नारायणगढ बजारको पुलचोकबाट पोखरा बसपार्कतर्फ जाने ट्रक र लामो दूरीका बस प्रवेशमा निषेध गरिएको छ। यस्तै काठमाडौँ पोखराबाट पूर्व वा पश्चिमतर्फ जाने यात्रुबाहक सवारी साधन ट्रक, लहरी, टिपरजस्ता मालबाहक सवारी साधनलाई आँपटारीबाट नारायणघाट बजारतर्फ जान निषेध गरिएको छ। महानगरको गोन्द्राङदेखि पुलचोक आँपटारीसम्मको बजार क्षेत्रमा हर्न बजाउन निषेध गरिएको छ। यस्तै नारायणगढ तथा भरतपुरमा रहेका राजमार्गको पेटी तथा सडकको दाँयाबायाँ भागमा निजी तथा भाडाका सवारी साधनलाई पार्किङमा निषेध गरिएको छ। भरतपुर महानगरपालिका प्रमुख रेनु दाहालले महानगरको परिकल्पना अनुसार सवारी साधनलाई व्यवस्थापन गर्न लागिएको बताए। बाहिर छरिएर राखिने सवारी साधनका कारण सहरको सुन्दरतामा ह्रास आएको र आवागमनसमेत प्रभावित भएका कारण बजार र पार्किङ व्यवस्थापनको काम गर्न लागिएको उनले जानकारी दिए। जिल्ला ट्राफिक प्रहरी कार्यालयका प्रमुख धर्मबहादुर अधिकारीले आजदेखि ट्राफिक व्यवस्थापनको काम परिवर्तन हुने र दुई बसपार्क पूर्णरुपमा सञ्चालनमा आउने बताए। उनले पटकपटक यातायात व्यवसायीसँग छलफल गरेर निर्णय कार्यान्वयन गर्न लागिएको बताए। रासस"
त्रिभुवन विमानस्थलबाट उडान नियमित,काठमाडौं : बिहीबार बिहानदेखिको प्रतिकूल मौसमका कारण ठप्प भएको त्रिभुवन अन्तर्राष्ट्रिय विमानस्थलबाट हुने आन्तरिक तथा बाह्य उडान अहिले नियमित सुरु भएको छ । त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठकुरका अनुसार आज बिहानैदेखि लागेको बाक्लो हुस्सु र कुहिरोका कारण केही समय उडान तथा अवतरण बन्द भए पनि अहिले उडान तथा अवतरण पुनः सुरु भएको हो । कुहिरो र हुस्सु हटेपछि अहिले विमानस्थलमा जहाज उडान तथा अवतरण भइरहेका उनले बताए। मौसम खुलेपछि मात्रै उडान अवतरण सुरु भएको विमानस्थलले जनाएको छ । कुहिरो र हुस्सुका कारण केही विमान होल्डमा रहेकाले अहिले मौसम खुलेपछि उडान अवतरणमा केही ढिलाइ हुनसक्ने विमानस्थलले जनाएको छ ।
नवनिर्वाचित सांसदले आज शपथ ग्रहण गर्दै,"काठमाडौं : प्रतिनिधिसभाका नवनिर्वाचित सांसदले आज शपथ ग्रहण गर्दैछन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। निर्वाचन आयोगले दिएको सांसदहरूको सूचीमा महिन्द्र राय यादवको उमेर ८५ वर्ष उल्लेख भए पनि उनले आफ्नो नागरिकतामा उमेर धेरै भएको भन्दै शपथ नलिने जानकारी गराएपछि आयोगले संसद् सचिवालयलाई ८१ वर्षीय राणालाई ज्येष्ठ सदस्यको नाम पठाएको थियो। सचिवालयले राष्ट्रपतिलाई बुझाएको नामको आधारमा बुधबार राणाले शपथ लिएका हुन्। शपथ गराएलगत्तै सांसदलाई संसद्को लोगोसमेत प्रदान गरिने उनले बताए। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ। १२ बजे सर्वदलीय बैठक प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन्। राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई आज १२ बजे शंकर हलमा बोलाएका हुन्। बैठकमा संसद्मा प्रतिनिधित्व गर्ने सबै दलका प्रतिनिधि र स्वतन्त्र सांसदलाई बोलाइएको संघीय संसद् सचिवालयका प्रवक्ता रोजनाथ पाण्डेले बताए। बैठकपछि राणाले सांसदहरूलाई पद तथा गोपनियताको शपथ गराउनेछन्। राष्ट्रिय पोसाकमा शपथ लिन एमालेको निर्देशन नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय सचिव डा भीष्म अधिकारीले जानकारी दिए। एमालेले संसदीय दलको नेतामा पार्टी अध्यक्ष ओलीलाई सर्वसम्मत चयन गरेको छ। एमालेले प्रतिनिधिसभातर्फ ७८ सिट प्राप्त गरेको छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो। २ सय ७५ सदस्यीय प्रतिनिधिसभामा कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
युक्रेनलाई नयाँ हतियार पठाए द्वन्द्व चर्किने रुसको चेतावनी,"मस्को : युक्रेनलाई थप हतियार उपलब्ध गराए द्वन्द्व चर्किने चेतावनी बुधबार क्रेमलिनले दिएको छ। युक्रेनी राष्ट्रपति भ्लादिमिर जेलेन्स्कीको ह्वाइट हाउस भ्रमणका क्रममा वासिङ्टनले कीभका लागि नयाँ हतियार प्याकेज घोषणा गर्ने सम्भावना भएकोले क्रेमलिनले युक्रेनलाई सहयोगी राष्ट्रले थप हतियार उपलब्ध गराउँदा द्वन्द्व चर्किने चेतावनी दिएको हो। युक्रेनी राष्ट्रपति जेलेन्स्कीले बुधबार वासिङ्टनमा अमेरिकी समकक्षी जो वाइडेनसँग भेटवार्ता गरेका छन्। ह्वाइट हाउसकी प्रवक्ता करिन जिन पियरेले मङ्गलबार र युक्रेनी राष्ट्रपति जेलेन्स्की स्वयंले बुधबार मात्र भ्रमण कार्यक्रमबारे पुष्टि गरेका थिए। पियरेले एक विज्ञप्ति जारी गर्दै भने, 'यो भ्रमणले युक्रेनलाई जति सक्दो लामो समयसम्म सहयोग गर्ने अमेरिकाको दृढ प्रतिबद्धतालाई दर्शाउनेछ।' जेलेन्स्कीले बुधबार गरेको ट्वीटर सन्देशमा आफ्नो अमेरिका भ्रमणबारे पुष्टि गर्दै लेखेका थिए, 'युक्रेनको लचकता र प्रतिरक्षा क्षमतालाई मजबुत बनाउन म अमेरिका जाँदैछु।'"
राजनीतिका बाछिटा,"जुनसुकै लोकतान्त्रिक मुलुकमा हुने आम निर्वाचनलाई त्यस देशका आम नागरिकका सपनासँग जोडेर हेर्ने गरिन्छ। आम निर्वाचनपश्चात् निर्माण हुने सरकारले नागरिकका सपना हकहितमा बदल्ने दृढ संकल्पसहित आगामी यात्रा आरम्भ गर्ने गर्दछ। त्यसैले आम निर्वाचनलाई राष्ट्र निमार्णका निम्ति राष्ट्रिय पर्व हो भनिन्छ। निर्वाचनले राजनीति स्थायित्व प्रदान गर्छ र राजनीतिक स्थायित्वले विकास, समृद्धि, सुशासनका साथै नीतिगत तहमा उब्जेका प्रश्नहरूसमेत हल गर्छ। जसकारण राजनीतिलाई मूल नीति र निर्वाचनलाई लोकतन्त्रको श्वासप्रश्वास हो भन्ने गर्छन्। दल र मतदाताको सम्बन्ध कस्तो छ भन्ने विषयको छिनोफानो समेत आवधिक निर्वाचनमार्फत निर्धारण हुन्छ। बहुमत मतदाताको मतदानबाट निर्वाचित हुने जनप्रतिनिधि नै संविधान र कानुनले व्यवस्था गरेबमोजिमको समयावधिका लागि वैधता प्राप्त गर्छन्। वस्तुतथ्य; आम निर्वाचन देश, जनता, विकास र समृद्धिका निम्ति बिहानीको उषा किरण हो। तर हामीले उपयोग गरिराखेको निर्वाचन प्रणालीबाट राजनीतिक स्थायित्वको अपेक्षा गर्न गाह्रो देखिन्छ। यद्यपि अर्को व्यवस्था नहुँदासम्म यसको प्रयोग गर्नेले गलत गरे पनि संसदीय व्यवस्था भएको मुलुकमा आवधिक निर्वाचन दिने परिणाले नै सरकार निर्माणको द्वार खोल्छ। जुन देश आवधिक निर्वाचन समयमा सम्पन्न गर्छन्, ती देशका सरकारले जनताको आवश्यकताबमोजिम विकास गरेको देखिन्छ। समयमा निर्वाचन हुने कुरा र निर्वाचनपछि आउने परिणामले देशको विकास र समाजमा सुशासन कायम गर्ने कुरामा महत्त्वपूूर्ण भूूमिका निर्वाह गरेको हुन्छ। जुनसुकै मुलुकका निम्ति आम निर्वाचन र निर्वाचनले दिने परिणाम मुलुक निर्माणको मियो हो। आम नागरिकको न्यायोचित विकास र समृद्धिका निम्ति राजनीतिक स्थायित्व पहिलो सर्त हो। सरकार गठन विघटन हुने खेलले जनताको मात्रै होइन देशको समेत हित गर्दैन। संसारमा यस्ता धेरै देशहरू छन् सत्ता खिचातानीका कारण देशको अस्तित्वसमेत खतरामा परेको छ। संघीय लोकतान्त्रिक गणतन्त्रात्मक नेपालको घोषणापश्चात् २०७९ मंसिर ४ गते दोस्रो आम निर्वाचन सम्पन्न भएको छ। तर निर्वाचनले दिने परिणाम कुनै पार्टीका निम्ति सुखद हुने गरी दिएको छनै। बरु उल्टै आगामी दिन देशका निम्ति कष्टकर र भयावह हुने देखिन्छन्। प्रतिपक्ष कमजोर पार्न र मंसिर ४ पछि बन्ने सरकारको समेत सुनिश्चितता गर्न बनेको गठबन्धनले सोचेजस्तो परिणाम नल्याउँदा गठबन्धनमा आबद्ध दलका नेताहरू हतास मनस्थितिमा देखिन्छन्। जसका कारण गठबन्धन भित्रबाटै असन्तुष्टिका स्वरहरू सुनिन थालेका छन्। प्रधानमन्त्री, राष्ट्रपतिलगायतका पद प्राप्तिको भागबन्डामै गठबन्धनभित्र भाँडभैलो हुने देखिन्छ। पहिलो चरणमा प्रधानमन्त्री को हुने भन्ने दौड सुरु भइसकेको छ, र प्रधानमन्त्री हुन अवाञ्छित गतिविधि हुन थालिसकेका छन्। अर्कोतिर नयाँ सरकार गठनका निम्ति छिमेकी देशका उच्च पदस्थ कर्मचारीहरूको अनावश्यक पहल कदमी बढेको देखिन्छ। नयाँ सरकार गठनको पूूर्वसन्ध्यामा भइरहेका गतिविधि नियाल्दा लाग्छ मंसिर ४ मा सम्पन्न चुनावको परिणाम पहिल्यै सुनियोजित गरेर ल्याइएको हो कि जस्तो। विगतदेखि नेपालको राजनीतिमा धेरै अदृश्य र रहस्यमयी घटनाहरू हुने गरेका छन्। जस्तै जननेता मदनकुमार भण्डारीको रहस्यमयी जिप दुर्घटना, दरबार हत्याकाण्ड, दसवर्षे सशस्त्र विद्रोह, बाह्रबुँदे दिल्ली सम्झौता, नेकपाको विघटन र परमादेशमार्फत प्रधानमन्त्रीको नियुक्तिजस्ता काण्डका पछाडिको सत्यतथ्य अहिलेसम्म इतिहासमा मात्र कैद छ। नेपालको राजनीतिमा कतिबेला के हुन्छ, कहाँबाट कसरी हुन्छ भन्ने कुरा पूवार्नुमान गर्न त्यति सजिलो छैन। चाहे त्यो २०४६ सालमा सम्पन्न जनआन्दोलन अघि होस् वा पछिल्लो कालखण्डमा होस् नेपालमा देशभक्त शक्ति सधैं कमजोर हुने गरेको इतिहास साक्षी छ। २०१५ सालमा बीपी कोइरालालाई कमजोर बनाउने देशीविदेशी लिगेसी अहिले पनि छ। नेपालमा जुनसुकै नामका दल र जेसुकै विचार पछ्याउने भए पनि अन्ततोगत्वा संघर्ष देशभक्त धार र सम्झौतापरस्त धारको बीचमा हुने गरेको देखिन्छ जसको अन्तरसंघर्षका कारण नेपालको राजनीतिमा प्रत्येक दशकमा नेपाली जनताले आन्दोलन गर्नुपर्ने स्थितिको सिर्जना हुँदै आएको छ। मंसिर ४ मा सम्पन्न आमनिर्वाचनमा आएको मत परिणामले राजनीतिक अस्थिरतालाई मात्र होइन अरू धेरै विकृतिलाई आमन्त्रण गरेको छ। े राजनीतिलाई हेर्ने बुझ्ने आम नागरिकको नजरमा केही न केही बदलाव ल्याउने र मूूल्य, मान्यता र सिद्धान्तमा आधारित राजनीतिकभन्दा पनि उतारचढावमा आधारित राजनीतिक लाइनको देखासिकी हुने देखिन्छ। समग्रमा भन्दा नागरिकका समस्या उजागर र समाधान गर्ने संसद् भवन जात्रा भवनमा परिणत हुने त्यत्तिकै खतरा बढेको छ। राजनीतिक स्थायित्वका निम्ति प्रमुख दलको दायित्व राजनीतिक नेतृत्वका निम्ति सम्भावना र चुनौती एक सिक्काका दुई पाटा हुन्। चुनौतीलाई अवसरमा परिणत गर्न सक्ने कौशलता भएको व्यक्ति नै नेता हो। विगतमा पनि नेपालको राजनीतिक सही बाटोमा डोर्याउन नेपालका नेताहरूले आफ्नो राजनीतिक योग्यता प्रदर्शन गरेका थुप्रै दृष्टान्त छन्। व्यवस्था परिवर्तनका निम्ति भएका आन्दोलनमा देखाएको सुझबुझ होस् वा नेपालको संविधान २०७२ को घोषणा गर्दा होस् नेपालका प्रमुख दलका नेताहरू एक ठाउँमा उभिँदा नै देशले धेरै राजनीतिक उपलब्धि प्राप्त गरेको इतिहास गवाह छ। भर्खरै सम्पन्न निर्वाचनले कुनै दललाई एकल सरकार निर्माण गर्ने गरी बहुमत दिएको छैन। नयाँ सरकार निर्माणका निम्ति नेतृत्व गर्ने दलले धेरै साना दलका ढोका ढकढक्याउन् पर्ने देखिन्छ। यो अवस्थाबाट निर्माण भएको सरकारले न त जनताका काम गर्न सक्छ न त देशमा सुशासन कायम गर्न सक्छ। आम नागरिकको अवस्था परिवर्तन गर्नलाई स्थायी सरकार अनिवार्य हुनै पर्छ। तर अहिलेको अवस्थामा स्थायी सरकार बन्ने कुरा असम्भव प्रायः छ। आउन सक्ने विषम परिस्थितिको आकलन नगरी सत्ताका निम्ति मरिहत्ते गर्ने र अप्राकृतिक लेनदेन सत्ता गठबन्धनको नाममा हुने देखिएका छन्। अहिले तिनै पात्रहरू गठबन्धको केन्द्र भागमा भएको अवस्था छ त्यसैले धेरै आशंका हुन् स्वाभाविक नै हुन्छ। देशमा अहिले पनि राजनीतिक संक्रमणकाल कायम छ। संघीयता, लोकतन्त्र र संविधानको औचित्य माथि प्रश्न गर्ने शक्तिहरू कमजोर अवस्थामा छैनन्। बरु उल्टै प्रमुख राजनीतिक दलका नेताहरूको सत्ता लुछाचुँडीका कारण संगठित र बलिया हुँदै आइरहेका छन्। त्यसैले सम्भावित चुनौतीलाई आकलन गर्दै यतिबेला विचारका आधारमा दल ध्रुवीकरण वा एकता हुने अवस्थाभन्दा पनि राजनीति स्थायित्व र राष्ट्रिय आवश्यकताका आधारमा एकता हुने अवस्था आएको छ। अहिलेको राष्ट्रिय आवश्यकता भनेको जनताको खुसी र देशको समृद्धि नै प्रमुख हो। अर्कोतिर विश्व राजनीतिमा धेरै उतारचढाव आइरहेका छन्। ती उतारचढावका बाछिटाबाट नेपालको राजनीतिलाई बचाउनु पर्ने दायित्वसमेत नेपालका प्रम्ख दलको नै हो। मंसिर ४ को जनादेशलाई जनताको हितमा सदुपयोग गर्न पनि नेकपा एमाले र नेपाली कांग्रेसका नेताहरूले नै सोच्नुपर्ने देखिन्छ। नेपाली जनताका विकास र समृद्धिका सपना पूरा गर्ने उद्देश्य राख्दै २०७४ र २०७९ गरी दुई आम निर्वाचन सम्पन्न भएका छन्। यो एक दशकभित्र जनताले अनुभूति हुने गरी काम हुन सकेनन् भने नागरिकका मनभित्र रहेका प्रश्नहरू सडकमा प्रकट नहोलान् भन्न सकिन्न। त्यसैले जनताको हितलाइ केन्द्र भागमा राख्दै हिजो आन्दोलनमा गरिएका वाचा पूरा गर्न दुई ठूूला प्रमुख दलले दुई पाइला पछाडि एक पाइला अगाडि गर्नुपर्ने अवस्था आएको छ।"
फोहोर कि मोहर ?,"हाम्रो मानवीय धरातलमा खानुमात्रै होइन। खाद्यवस्तु उब्जाउनु, वनस्पति र जीवहरूसहित समग्र वातावरणको रक्षा गर्नु पनि आवश्यकता हो। काठमाडौं, पोखरा, वीरगन्जलगायत अन्य सहरी पालिकाका नागरिकका विभिन्न क्रियाकलापहरूबाट विसर्जित फोहोर समस्या बनिरहेको छ। ल्यान्डफिल्डलाई दिगो, कम लागतमा र आर्थिक चक्रमा जोडेर भेटिभर प्रणालीबाट व्यवस्थापन गर्न सकिन्छ। सिसडोल, बन्चरे, पोखरा ल्यान्डफिल्ड घुमी अध्ययन गरी थोरै विषयवस्तुबारे लेखिएको छ। हाम्रा क्रियाकलापहरूले उत्पादन गरेका फोहोरमैलाहरूका पोका र पुन्तुराहरू बनाएर हामी फालिरहेका छौं। फोहोरको समस्या यहाँ हाम्रो घरदेखि सुरु भएर ल्यान्डफिल्डसम्म पुग्दछ। हामीले फालेका फोहोरजन्य वस्तु र पदार्थहरू मुलुकको अर्थतन्त्रदेखि हामीले टेकेको आर्थिक भूगोल, सामाजिक र सांस्कृतिक भूगोल, ठाउँ, परिधि र हाम्रा संस्कृति र सभ्यताहरूसम्म जोडिन्छन्। फालिएको फोहोरको पोको कोट्याउँदा समाजको वास्तविक वस्तुस्थिति थाहा हुन्छ। नेपालमा वार्षिक करिब ७ लाख टन फोहोर उत्पादन हुन्छ। २ सय ९३ सहरी स्थानीय तहहरू (कुल ७ सय ५३ स्थानीय तहका सरकारहरू) मात्रै संकलन गरिएको फोहोरको लागि ल्यान्डफिलहरू राखेका छन्। सन् १९६० को दशकसम्म ठोस अग्र्यानिक फोहोर आफैं परिवारले व्यवस्थापन गर्दथे। जनसंख्याको चाप, आर्थिक स्तरमा वृद्धि र उपभोग्य वस्तुहरूमा वृद्धि भएपछि फोहोर बागमती किनारातिर लगेर फाल्न थाले। यसले समस्या निम्त्यायो। सन् १९७१ तिर अन्तर्राष्ट्रिय दाताहरू यसतर्फ आकर्षित भए। सन् १९८१ मा जीटीजेडको सहयोगमा ठोस फोहोर व्यवस्थापन आयोजना सुरु गरियो ! यस आयोजनाले दस वर्ष काम गर्यो। फोहोर गोकर्ण ल्यान्डफिल्ड साइटमा फालियो। सन् २००० मा गोकर्ण ल्यान्डफिल्ड बन्द भएपछि पुनः छरछार गरेर नदी किनारामा नै फोहोर फाल्न थालियो। सन् २००३ मा बागमती, विष्णुमती किनारातीर नै फोहोर फाल्ने गरिएको थियो। फोहोरमैला व्यवस्थित विसर्जन गर्नु स्थानीय सरकारको अर्को प्रमुख दायित्व र जिम्मेदारी हो। यसले पर्याप्त मात्रामा गुणस्तरीय सामाजिक तथा आर्थिक विकासमा योगदान पुर्याउँछ। सन् २००५ देखि सिसडोल ल्यान्डफिल्ड साइट बनेपछि त्यहाँ फोहोर फाल्न सुरु गरियो। एक वर्षलाई भनेर सिसडोलमा फोहोर फाल्न सुरु गरिएको थियो। तर, उपत्यकामा जथाभावी ठोस, अग्र्यानिक, इन् अग्र्यानिक, भारी धातु र विषादी, फर्मास्युटिकलका फोहोरहरू १७ वर्ष त्यही फोहोर फालियो। फोहोरको सुप लिचेट जमाउने पोखरी बनाइयो। फोहोरका गाडीको तौल नाप्ने मेसिन ऋण र अनुदान लिएर बनाइयो ! फोहोरको सुप जम्मा गर्ने पोखरी बनाएर सो सुप कोल्पु खोलामा नै हालेको देखिन्छ । फोहोरको तौल गाडीसहित मापन गर्ने फोहोरले नै पुरियो। हाल आएर बन्चरेडाँडामा त्यही सिसडोलको फोहोरमाथिको बाटो भएर फोहोर लगेर फालिँदै छ। खास केही लिचेट जम्मा गर्ने पोखरी बनाइए पनि कोल्पुको मुखमा त्यो राखिएको देखिन्छ। मास्तिर पहिरोले डाँडा ताछी सकेको देखिन्छ। खास कुनै व्यवस्थापन छैन। हामीले सिसडोल र बन्चरेलाई भेटिभर प्रणालीबाट व्यवस्थापन गरौं भनेर प्रस्ताव राखेका छौ। सन् १९८११९९० का वर्षहरूमा जर्मन सरकारको प्राविधिक र आर्थिक सहयोगमा व्यवस्थित रूपले फोहोर फाल्न सुरु गरिएको हो। यही समयमा टेकु ट्रान्सफर स्टेसन र कम्पोस्टिङ प्लान्ट केन्द्र स्थापना गरिए। जर्मन सरकारले छोडी दिएपछि यो नेपाल सरकारको ठोस फोहोर व्यवस्थापन र स्रोत परिचालन केन्द्रको जिम्मेवारीमा आयो। सन् २०११ को ठोस फोहोर व्यवस्थापन ऐन १५ जुन २०११ देखि लागू भएको छ। नेपालको फोहोर व्यवस्थापनका लागि क्षमता निर्माण भनेर सन् २०१० मा एसियन विकास बैंकबाट पाँच लाख डलर प्राप्त गरेको देखिन्छ। सन् २०१३ मा पुन चार वर्षको अवधिमा ठोस फोहोर व्यवस्थापन सेवाहरू विस्तार गर्न झन्डै ४३ लाख डलरको अनुदान स्वीकृत गरिएको थियो। यसबाट अनुमानित आठ लाख मानिसहरू लाभान्वित हुने अपेक्षा गरिएको थियो। तानसेन, धनकुटा, ललितपुर, घोराही र पोखरा पालिकाहरूमा ल्यान्डफिल, संकलन र डिस्पोजलको लागि आधारभूत कार्य गर्ने ठोस फोहोर व्यवस्थापन प्रणाली र सेवाहरूको लागि बासिन्दाहरूबाट शुल्क उठाउने प्रणालीमा पहुँच हुनु आवश्यक थियो। अहिले पनि आवश्यक छ। केन्द्रीय तथ्यांक विभाग (२०२०) को अध्ययन अनुसार, हामीले उत्पादन गरेको जैविक फोहोर ५४ प्रतिशत, अकार्बनिक ३३ प्रतिशत र अन्य फोहोर १२७ प्रतिशत देखाएको छ। पोखरा, काठमाडौं, वीरगन्ज महानगरपालिकाहरू र ७ सय ५० नगरपालिकाहरूलाई घचघच्याउन तथा स्थानीय नीतिहरू र योजनाहरू बनाउनु आवश्यक छ। आफ्नो नगरपालिकामा रहेका प्राकृतिक स्रोत बारे ज्ञान राख्नु जरुरी छ। वातावरण नबिग्रिने गरी परिचालन गर्नुपर्छ। फोहोर फालिसकेका र नयाँ ल्यान्डफिल्ड व्यवस्थित गर्न कम लागत पर्ने एकीकृत बायो इन्जिनियरिङभित्र भेटिभर प्रणालीमा जानुपर्छ। योजना बनाई कार्यान्वयन गर्नुपर्छ। पुराना ल्यान्डफिल्ड बन्द गर्न र नयाँ ल्यान्डफिल्ड खोल्न भेटिभर प्रणालीमा नयाँ नीति, नयाँ कानुनको तर्जुमा गर्नुपर्छ। सामाजिक समावेशिता र बाह्य वातावरणीय बढाउँदै आर्थिक व्यावहारिता बढाउनु पर्ने आवश्यकता देखिन्छ। ल्यान्डफिल्ड साइट बन्द गर्ने विषयलाई वा नयाँ ल्यान्डफिल्ड साइटहरूलाई नगर र पालिकावासीको क्रियाकलापहरूमा जोड्दै अर्थतन्त्र संक्रमण, उपभोग र उत्पादन प्रणालीसँग जोड्नु पर्छ। फोहोर व्यवस्थापन कार्य गर्न दिगो, कम लागत, उत्पादनमूलक र वातावरणीय अनुकूलन भेटिभर प्रणालीबाट गर्न सकिने विषयलाई आत्मसात् गर्नुपर्छ। स्रोतहरूको उपलब्धता केवल भौतिक मात्रामा मात्र निर्भर हुनु हुँदैन। प्राविधिक, परिचालन, आर्थिक, सामाजिक, वातावरणीय र नियामक अवस्थाहरूमा पनि निर्भर गर्दछ । जसले यी स्रोतहरूको पुनः प्राप्तिलाई सक्षम बनाउँदछ वा रोक्दछ। हाम्रो मानवीय समाजका लागि ताजा पानीको स्रोतमा पहुँच पुग्नुपर्ने विषय महत्त्वपूर्ण विषय हो ! खाद्य सुरक्षाका लागि आवश्यक पर्ने खानेपानी, घरेलु पानी र सिँचाइको पानीको बढ्दो मागलाई पूर्ति गर्नु स्थानीय, प्रदेश र केन्द्र सरकारको दायित्व र जिम्मेवारी हो। यसरी नै हामीले उत्पादन गरेको फोहोरमैला व्यवस्थित विसर्जन गर्नु स्थानीय सरकारको अर्को प्रमुख दायित्व र जिम्मेदारी हो। यसले पर्याप्त मात्रामा गुणस्तरीय सामाजिक तथा आर्थिक विकासमा योगदान पुर्याउँछ। स्थानीय सरकारले वीरगन्जको सिर्सिया, पोखराको फुस्रे र सेती र काठमाडौंको कोल्पु खोला किनारामा फोहोर मैलाको व्यवस्थापन गर्न सकेको छैन। खोला तलतिरको र वरिपरिको मानवीय जनजीवन कष्टकर बन्न पुगेको प्रस्ट देखिन्छ ! यससँगै त्यही क्षेत्रमा रहेका चराचुरुंगीहरू, जंगली जनावरहरू, जीवजन्तुको संसार, वनस्पतिको संसार, पानीभित्र रहने र बाहिर रहने सूूक्ष्म जीवहरूलाई हामी दिनदिनै नष्ट गर्न लागि परेको प्रस्ट देखिन्छ। अर्कोतर्फ, वातावरण, जलवायु संकटदेखि क्योटो प्रोटोकलदेखिकै ठूला विषयवस्तुका ज्ञाता भए पनि स्थानीय स्तरमा कार्य गरेको देखिँदैन।"
युक्रेनले कहिल्यै आत्मसमर्पण गर्दैन : जेलेन्स्की,"वासिङटन डिसी : युक्रेनी राष्ट्रपति भ्लादिमिर जेलेन्स्कीले अमेरिकी कङ्ग्रेसमा सम्बोधन गर्दै युक्रेनले कहिल्यै पनि आत्मसमर्पण नगर्ने बताए। उनले सम्बोधनमा युक्रेन स्वतन्त्रताका लागि भएको लडाइँले आउँदा पुस्ता कस्तो विश्वमा जिउनेछन् भन्ने परिभाषित गर्ने बताए। जेलेन्स्कीले सबै प्रतिकूलताका विरुद्धयुक्रेन जीवित रहेको र मुकाबला गरिरहेको उल्लेख गरे। उनले अमेरिकी जनता र कङ्ग्रेसलाई सहयोग गरेकोमा धन्यवाद पनि दिए। उनले रुसी अत्याचारले नियन्त्रण गुमाएको भए पनि युक्रेनले कहिल्यै आत्मसमर्पण नगर्ने बताए। अमेरिकी राष्ट्रपति बाइडनले युक्रेनलाई थप सैन्य सहायताका रूपमा झण्डै दुई अर्ब अमेरिकी डलर दिने पुष्टि बताए। उक्त सहयोगमा युक्रेनले माग गरिरहेको अमेरिकी पेट्रोइट भनिने जमिनदेखि हवाई प्रहारको क्षेप्यास्त्र प्रहार सम्बन्धी प्रणाली समेत समावेश छ। बुधबार रुसी राष्ट्रपति भ्लादिमिर पुटिनले युद्धका लागि आफ्नो देशलाई दोष दिन नहुने बताएका थिए। तेस्रो देशका नीतिहरू जिम्मेवार रहेको उनको भनाइ छ। जेलेन्स्कीले युक्रेनलाई सघाउन अमेरिकाले दिने आर्थिक प्याकेज विश्वव्यापी सुरक्षाका लागि भएको लगानी हुने बताए। उनले अमेरिकीहरूलाई क्रिसमसको शुभकामना दिंदै युक्रेनीहरूले मैनबत्तिमा उक्त पर्व मनाउने बताए। उनले युक्रेनले 'पूर्ण विजय' हासिल गरेर मात्र छाड्ने भन्दै मन्तव्य सकेका थिए। बाइडनले युक्रेनका लागि व्यापक सहायताका रूपमा नयाँ वर्षमा झण्डै ४५ अर्ब डलर सहयोग गर्ने बाचा गरेका छन्। यसलाई संसदले स्वीकृति दिन भने बाँकी नै छ। बाइडनले जेलेन्स्कीलाई रुससँगको युद्धमा 'आवश्यक पर्दासम्म' अमेरिका युक्रेनसँग रहने बताए। 'तपाईँ कहिल्यै एक्लै उभिनुहुनेछैन,' ह्वाइटहाउसमा बाइडनले जेलेन्स्कीलाई भने। जेलेन्स्की युक्रेनमा रुसले अतिक्रमण सुरु गरेपछि पहिलो विदेश भ्रमणका रूपमा अमेरिका पुगेका हुन्। बीबीसी"
"जापानमा कोभिड सङ्क्रमणको आठौं लहर, संक्रमित बढ्दै","टोकियो : जापानमा कोरोना भाइरसको आठौं लहर चलिरहेको छ। यो लहरमा दुई लाख छ हजार नौ सय ४३ जना सङ्क्रमित भएका छन्। स्वास्थ्य मन्त्रालय र स्थानीय सरकारका अनुसार आठौं लहरमा देशभर दुई लाख छ हजार नौ सय ४३ जना सङ्क्रमित थपिएका हुन्। गत अगस्ट २५ यता पहिलोपटक त्यहाँ सङ्क्रमितको सङ्ख्या दुई लाख पुगेको छ। राजधानी टोकियोमा २१ हजार एक सय ८६ नयाँ बिरामी थपिएका छन्। गत साताको तुलनामा आज राजधानीमा दुई हजार तीन सय ७४ जना सङ्क्रमित फेला परेका हुन्। टोकियोमा लगातार बिरामी बढेका छन्। ओसाका, कावानागा, साइता, होन्सुलगायत प्रमुख शहरमा पनि कोभिड१९ का सङ्क्रमित बढेका छन्। पछिल्लो महामारीका कारण बुधबार दुई सय ९६ जनाको मृत्यु भएको छ।"
कांग्रेसमा पुस्तान्तरणको नाराले पाएन सार्थकता,"काठमाडौं : कांग्रेस संसदीय दलका नेतामा डा शेखर कोइराला समूहबाट एक मात्र उम्मेदवार थिए, महामन्त्री गगन थापा। अर्का महामन्त्री विश्वप्रकाश शर्मा, उपाध्यक्ष धनराज गुरुङदेखि युवा नेता प्रदीप पौडेलसम्म नेताको समर्थन थियो। अर्थात्, युवा पुस्तामा नेतृत्व हस्तान्तरणको अभियानका कारण थापाको पक्षमा माहोल राम्रै देखिन्थ्यो। पार्टीका ८९ सांसदमध्ये ३२ जनाले खुलेरै समर्थन गरेका थिए। पार्टी सभापति शेरबहादुर देउवा पक्षधर केही सांसदको समर्थन जुट्नेमा पनि विश्वस्त थिए थापा। जसकारण संसदीय दलमा देउवालाई कडै टक्कर दिनेमा देउवाइतर पक्षका सांसद ढुक्क थिए। तर, परिणाम अपेक्षाकृत भएन। दलका नेता चयन गर्न बुधबार भएको चुनावमा थापालाई २५ जनाले मात्रै मत दिए। देउवा ६४ मत पाएर निर्वाचित भएका छन्। यससँगै पार्टीलाई अवसर आए पुनः मुलुकको बागडोर सम्हाल्न देउवालाई बाटो खुलेको छ। हाम्रो समूहसँग ३२ सांसद थिए। संस्थापन समूहको केही मत तान्दा पनि कम्तीमा ३७ मत आउने अपेक्षा थियो, नेता अर्जुननरसिंह केसीले भने, तर, २५ मात्रै आयो। यसको अर्थ हो कि आफ्नै भनिएकाहरूले पनि मत दिएनन्। कांग्रेसमा नेतृत्व परिवर्तन र रूपान्तरणको मुद्दाले १४औं महाधिवेशनदेखि नै चर्चा पायो। महामन्त्री थापाले यही मुद्दा उठाएर संसदीय दलमा चुनाव लडेका हुन्। संस्थापनइतर पक्षका अरू नेतालाई ब्याक गरे। डा कोइराला पनि आकांक्षी थिए। तर, थापाले दाबी नछाडेपछि उनी पछि हटे। युवा नेताको समर्थनसँगै थापा मैदानमा उत्रिएका थिए। उनले महामन्त्री लड्दा पनि पहिलोपटक चुनाव हारेको प्रसंग उल्लेख गर्दै संसदीय दलमा पनि पहिलोपटक चुनाव हार्दैमा फरक नपर्ने बताए। मैले पार्टीको महामन्त्रीमा पहिलो प्रयासमा पराजय भोगेकै हुँ, थापाले भने, त्यस बेला ल्याएको ५ सय मतलाई अर्को महाधिवेशनमा ३ हजार पुर्याएँ। संसदीय दलको नेता बन्ने र पार्टीको तर्फबाट प्रधानमन्त्रीको उम्मेदवार हुने मेरो चाहना थियो। अहिलेको परिणामलाई स्वीकार गर्छु। फेरि संसदीय दलको नेता बन्ने प्रयासमै निरन्तर लाग्नेछु। आफ्नै समूहबाट सोचेजति मत नआएको विषयमा खोजी गर्ने उनले बताए। किन त्यस्तो अवस्था आयो भन्नेमा खोजी हुन्छ, उनले भने, सत्य कुरा पत्ता त लागिहाल्छ। करिब चिनिसकिएको अवस्था पनि छ। फोटो खिचेको आरोप संसदीय दलको चुनावमा मतदान गर्न जाँदा सांसदहरूले मोबाइल लैजान पाउने वा नपाउने भन्नेमा विवाद थियो। निर्वाचन समितिमा मोबाइल ल्याउन दिने वा नदिनेबारे दुई धारणा आएका थिए। एकथरिले लैजान पाउनुपर्छ भन्ने र अर्कालेले लैजान दिनुहुन्न भन्ने अडान राखेका थिए। उक्त नियम केहीबेर कार्यान्वयन भए पनि संस्थापन समूहका केही सांसदले मतदान गरेको फोटो खिचेको आरोप थापा पक्षधर नेताले लगाएका छन्। यो विषयमा महामन्त्री थापाले पनि विरोध जनाएका थिए। सांसदजस्तो मान्छेलाई भोट हालेको फोटो नखिच्नु भनेर कति भन्नु ?, उनले आक्रोश पोखे, ६७ जनाले खिचेको देखियो। बार्गेनिङ गरेपछि प्रमाण देखाउनका लागि उहाँहरूले फोटो राख्नुभएको हो। कोइराला पक्षीय सांसद सरिता प्रसाईंले थापालाई ककसले मत दिएनन् र किन मत दिएनन् भन्नेबारे बुझ्ने काम भइरहेको बताइन्। कुनै असन्तुष्टि छ कि आर्थिक चलखेल भएका छन् कि सूक्ष्म रूपले बुझ्ने काम भइरहेको छ, उनले भनिन्। संस्थापन पक्षका सांसद किशोरसिंह राठौरले भने इतर पक्षले रातभर परिवर्तन र रूपान्तरणका पक्षमा मतदान गर्न दबाब दिएको आरोप लगाए। परिवर्तन र रूपान्तरणका पक्षमा उभिएर महामन्त्री थापालाई मत दिनुहोस् भन्ने म्यासेज रातभरि मोबाइलमा आए, नेता राठौरले भने, उहाँहरू महामन्त्री भएपछि एक वर्षमा केके परिवर्तन भयो ? संसदीय दलको नेता हुँदैमा के परिवर्तन गर्नुहुन्छ उहाँहरू ? परिवर्तन चाहने हो भने पहिला पार्टीभित्रै परिवर्तनकारी काम गरेर देखाउनुहोस् सामाजिक सञ्जाल मात्र तताउने काम गरेर हुन्छ ? हामीचाहिँ परिवर्तनविरोधी हो ? यसरी उल्टियो माहोल कम्तीमा ३४ र बढीमा ३७ सांसदको हिसाब लगाइरहेको थापा समूहका नेता एकाएक २५ को नतिजा आउनुमा सत्ता र शक्तिको आडमा चलखेल भएको आरोप लगाउँछन्। महाधिवेशन बेलाको हिसाबअनुसार कोइरालाथापा पक्षमा २७ सांसद थिए। त्यसमा अर्का महामन्त्री विश्वप्रकाश शर्मा, प्रदीप पौडेल, दीपक गिरी र रूपा विकको भोट थपिँदा ३१ सांसद थिए। थापा समूहले हिसाब गरेका स्याङ्जाका राजु थापा, काठमाडौंका सन्तोष चालिसे, राजेन्द्र केसी, र अर्का नेता श्याम घिमिरे पनि लिस्टमा थिए। यद्यपि घिमिरे संस्थापन निकटकै नेता हुन्। केसी पनि जता प्रकाशमान सिंह त्यतै उभिने पक्षका हुन्। यी नेतालाई आफ्नो पक्षमा मानेर थापा पक्ष बुधबार बिहानसम्म आपूले मत पाउनेमा ढुक्क थियो। थापानिकट एक नेताले भने, हाम्रो अंकगणित नै गलत थियो कि भन्ने पनि लाग्छ। देउवा समूहको भोट क्रस गराउन लाग्दा आफ्नै समूहको मत गुम्यो। त्यसको महसुस सांसदहरूले भोट हाल्दै गरेको तस्बिर खिच्न थालेपछि भयो। रामचन्द्र पौडेल, डा शशांक कोइराला, प्रकाशमान सिंह, विमलेन्द्र निधिलगायत नेता पनि देउवा पक्षमा लागेका थिए। राजेन्द्र बजगाईं, दीपक गिरी र सुनील शर्मा जो थापाको लिस्टमा देखिए पनि मत भने देउवालाई हालेको इतर पक्षको आरोप छ। अर्का नेता डा चन्द्र भण्डारीले भने, गगनतिर अरू बेला खुल्ने नेता पनि यसपटक खुलेनन्। हाम्रो टिमले अपेक्षा गरेका अरू ७ देखि १० मत आएनन्। इतर समूहका एक शीर्ष नेताले भने, गगनजीको मत उहाँहरूको व्यवहारकै कारण पनि कम आएको हो। मंगलबार राति सादा पोसाकका प्रहरीको परिचयपत्र खोसेर चुनावी स्टन्ट गर्नुले पनि भोटमा असर गर्यो। नचाहिँदो लफडामा नपरौं भनेर हामीले सम्झाइ सक्दा नसक्दै उहाँहरूले सामाजिक सञ्जाल नै भरिदिनुभयो। अर्को तिर हामी उहाँ भनेर बसेका साथीहरूको गन्ती भएन। जब अर्का महामन्त्री र अर्का नेता प्रदीप पौडेलको आगमन भयो त्यसपछि हाम्रो माहोल अब बन्यो भन्ने अहम बढ्यो। त्यसले पनि हामी एकै ठाउँमा उभिएका साथीहरू भड्किनुभयो भन्ने लाग्छ, ती सांसदले भने। इतर समूहका कोइरालानिकट एक नेताले भने, शेखरगगन समूहबाट पार्टीको पदाधिकारी भएका र पदाधिकारी चुनाव हारेका नेताहरूले नै गगनलाई मत नदिएको चर्चा उनको टिममा चलेको छ। संसदीय दलको नेतामा देउवा ढुक्क ! कांग्रेस संसदीय दलको निर्वाचन सुरु (तस्बिरसहित) प्रधानमन्त्री देउवा र राजदूत थम्पसनबीच भेट, सत्ता समीकरणबारे अमेरिकी चासो कांग्रेस संसदीय दलको निर्वाचन सकियो, सुत्केरी सांसदलाई मतदान गराउन अस्पतालमै पुगे प्रतिनिधि कांग्रेस संसदीय दलको नेतामा देउवा निर्वाचित गोप्यरुपमा सरकारमा आलोपालो गर्ने सहमति भए पार्टीले स्वीकार्दैन : गगन थापा सरकारमा नजाने गगनको उद्घोष छैठौं पटक निर्वाचित संसदीय दलको नेता देउवाको राजनीतिक यात्रा देउवा संसदीय दलको नेता बन्दा गठबन्धनलाई सहज ! देउवालाई भेटेर अर्थमन्त्रीले भने गठबन्धन जोगाउन यसपटक प्रचण्डलाई प्रधानमन्त्री बनाऔं अब देउवापछि खोजिने पात्र गगन थापा नै हुन् (भिडियो वार्ता)"
चीनमा कोरोना संक्रमितले अस्पताल भरिँदै : डब्लुएचओद्वारा चिन्ता व्यक्त,"बेइजिङ : विश्व स्वास्थ्य संगठनले चीनमा कोभिड१९ को नयाँ लहरले अस्पतालहरू बिरामीले भरिएको बताएको छ । डब्ल्यूएचओका आपतकालीन प्रमुख डा माइकल रायनले अधिकारीहरूले बिरामीको सङ्ख्या कम रिपोर्ट गर्दै आए पनि सघन उपचार कक्ष (आईसीयू) भरिएको बताए। चीनको तथ्यांकले बुधबार कोरोनाबाट कसैको मृत्यु नभएको देखाएको बताए पनि यसमा शंका भएको उनको भनाइ छ। चीनमा कोरोना महामारी बढेसँगै राजधानी बेइजिङ र अन्य सहरका अस्पतालमा पछिल्लो समय बिरामीको संख्या बढेको छ । सन् २०२० देखि चीनले तथाकथित शून्य कोभिड नीति अन्तर्गत विभिन्न प्रतिबन्धहरू लगाएको छ। उक्त नीतिको अर्थतन्त्रमा परेको दुष्प्रभावलाई आधार मानेर सरकारले दुई साताअघि केही नियमलाई खुकुलो पारेको छ । त्यसयता कोरोना संक्रमितको संख्या बढेको छ । यससँगै वृद्धवृद्धामा मृत्यु हुनेको संख्या बढ्ने डर पनि उत्पन्न भएको छ । चीनको आधिकारिक तथ्यांक अनुसार मंगलबार पाँच र सोमबार दुई जनाको कोरोनाका कारण मृत्यु भएको छ । डा रायनले चीनलाई कोरोना महामारीको वर्तमान अवस्थाबारे जानकारी दिन आग्रह गरेका छन् । उनले भने, चीनमा आईसीयूमा बिरामीको संख्या निकै कम रहेको बताइए पनि यथार्थमा आईसीयू भरिँदै गएको छ । सार्वजनिक स्वास्थ्य र सामाजिक दूरीले मात्रै यो अत्यधिक संक्रामक भाइरसलाई पूर्ण रूपमा रोक्न धेरै गाह्रो हुने हामीले भन्दै आएका छौं।' डा रायनले जेनेभामा भने, 'कोरोनाविरुद्धको खोप नै यसबाट बच्ने उपाय हुन सक्छ।' बीबीसी"
ओह ! मेरो ढाड,"पवित्रा मगर, २६ वर्षीया विवाहित गृहिणी हुन्। विगत केही समयदेखि उनलाई तल्लो पेट दुख्ने, ढाड दुख्ने समस्याले सताएको छ। ४० वर्षीया हेमा आलेको पनि उस्तै समस्या छ। उनलाई पनि तल्लो पेट दुख्ने, योनि मार्गबाट सेतो पानी जाने तथा चिलाउनेजस्ता समस्याले सताएको छ। लता शर्मा, १९ वर्षीया अविवाहित किशोरी हुन्। उनलाई विगत केही समयदेखि योनिमार्गबाट सेतो पानी जाने समस्या थियो। लाजका कारण धेरै दिनसम्म समस्यालाई लुकाएर राखे पनि समस्या बढ्दै गए पछि र चिलाउन पनि थालेपछि मात्र उनी परीरक्षणका लागि अस्पताल आइन्। स्त्रीरोग विभागमा आउने अधिकांश महिलामा यस्ता समस्याहरू रहने गरेको पाइन्छ। कतिलाई त ढाड मात्रै दुख्ने भएकाले हड्डी विभागमा परीक्षण गराएर स्त्रीरोग विभागमा आउने गरेको पाइन्छ। यी समस्याहरू फरकफरक देखिए पनि एउटै रोग (पीआईडी) का कारण भएको हुन सक्छ। बिरामीको लक्षण, पाठेघरको परीक्षण तथा अल्ट्रासाउन्ड (भिडियो एक्सरे) लगायतका परीक्षणहरू गरेर पीआईडी अर्थात् (पेल्भिक इन्फल्मेटरी डिजिज) भएको वा नभएको पत्ता लगाउन सकिन्छ। १५ देखि ३९ वर्षका करिब १३ प्रतिशत महिलामा पीआईडी देखिने गरेको विभिन्न तथ्यांकहरूले देखाएको छ। २० देखि २४ वर्षको उमेरका महिलामा २० प्रतिशतसम्म देखिने यो समस्या यौन रोगहरूको संक्रमण रहेकाहरूमा यसले बढी सताउने गरेको पाइन्छ। हाम्रो देशमा यो समस्या ३ देखि १० प्रतिशत प्रजनन उमेरका महिलामा हुने गरेको अनुमान गर्न सकिन्छ। पीआईडी अर्थात् पेल्भिक इन्फल्मेटरी डिजिज मुख्य रूपमा महिलाको यौन अंगहरूको संक्रमण हो। यस अवस्थामा एउटा जीवाणुले मात्र संक्रमण नगरेर विभिन्न थरीका धेरै वटा जीवाणुहरूले यौनाङहरूलाई संक्रमण गरेको हुन्छ। अण्डबाहिनी नली, अण्डाशय, पाठेघर तथा यसका वरिपरिका जीवाणुहरूले संक्रमण गरेको अवस्थालाई नै पीआईडी भनिन्छ। समान्यतया विवाहित महिलाहरूमा अर्थात् यौनकार्यमा सक्रिय रहेका महिलामा यो समस्या आउने गर्छन्। तर अविवाहित तथा किशोरीहरूलाई पीआईडी नहुने चाहिँ होइन। नाइसेरिया गोनोरिया, क्लामेडिया ट्राइकोमाटिस्, माइकोप्लाज्मा, ईकोलाई, स्ट्रेप्टोकोकस् आदि जीवाणुहरूले पेल्भिक इन्फल्मेटरी डिजिज गराउने हुन्छ। तल्लो पेट दुख्ने, ढाड दुख्ने, यौनाङ चिलाउने, मन्द ज्वरो आउने तथा पिसाबको खराबी हुने यस रोगका लक्षणहरू हुन्। योनिमार्गबाट सेतो पानी तथा पिप बग्ने वा गन्हाउने पानी बग्ने यस रोगका प्रमुख लक्षण हुन्। पीआईडी भएका महिलामा मानसिक तनाव पनि हुन सक्छ। त्यसैले यस्तो बेला खानामा रुचि कम हुने, टाउको दुख्ने आदि पनि हुन सक्छ। एक पटक पीआईडी भएका महिलालाई पटकपटक यो दोहोरिने भएकाले यसले महिलाहरू बढी तनाव महसुस गरेको पाइन्छ। सबै महिलालाई सबै लक्षणहरू नदेखिएको हुन सक्छ। अधिकांशलाई सेतो पानी जाने वा गन्हाउने पानी बग्ने गरेको पाइन्छ। कतिलाई ढाड तथा कम्मरको दुखाइमात्रै पनि हुन सक्छ। करिब २० प्रतिशत पीआईडी भएका महिलालाई बाँझोपन अर्थात् गर्भ नरहने हुन सक्ने तथ्य विभिन्न अध्ययनहरूले देखाएको छ। त्यस्तै, यसैका कारण कति महिलालाई तल्लो पेट दुख्ने समस्याले जरो गाडेको हुन्छ। पीआईडीका कारणले नै इक्टोपिक प्रिग्नेन्सीसमेत हुन सक्ने हुन सक्छ। पीआईडीलाई यौन रोगमा लिइँदैन। तर यौनसँग यस्को गहिरो सम्बन्ध छ। यो समान्यतयाः विवाहित महिलालाई हुने गर्छन् र प्रजनन उमेरमा हुन्छ। धेरै जना यौन साथीहरू भएका महिला तथा पुरुषका पत्नीहरूमा बढी मात्रामा पीआईडी हुने गरेको पाइन्छ। सामान्य अवस्थामा योनिमार्गमा रहेको जीवाणु पनि यौन सम्पर्कको अवस्थामा माथि अर्थात् पाठेघर संक्रमण गर्ने हुन्छ। राम्रोसँग र पूूर्ण अवधि उपचार नगर्नु अनि यौन साथीलाई उपचार नगर्नाले पटकपटक पीआईडी भइरहने हुन सक्छ। पीआईडीबाट बच्न सरसफाइ तथा यौन व्यवहारमा सतर्कता अपनाउनु पर्छ। यो सामान्य जीवाणुहरूको संक्रमणले हुने र सजिलै उपचार गर्न सकिने भएकाले आत्तिनु पर्दैन। चिकित्सकको सल्लाहबमोजिम केही एन्टिबायोटिक्सको प्रयोगले पीआईडीबाट सजिलै मुक्त हुन सकिन्छ। तर कतिपय अवस्थामा योनिमार्गबाट बगेको पानीको परीक्षणलगायत अन्य परीक्षणहरू पनि गर्नुपर्ने हुन सक्छ। धेरै पटक श्रीमान् र श्रीमती दुवैले औषधिहरू प्रयोग गर्नुपर्ने हुन सक्छ। हुन त ढाड दुख्ने कारण धेरै हुन सक्छ। तर प्रजनन उमेरको महिलामा ढाड दुख्ने कारण पनि पीआईडी हुन सक्छ। र पीआईडीको उपचार गरे आराम हुन सक्छ। चिकित्सकले सुझाएको अवधिमा सही तरिकाले यसको उपचार गरे बाँझोपन तथा इक्टोपिक प्रेग्नेन्सीजस्ता जटिलताहरूबाट बच्न सकिन्छ।"
एमालेको सचिवालय बैठक जारी,"काठमाडौं : नेकपा (एमाले)को सचिवालय बैठक जारी रहेको छ। एमाले पार्टी केन्द्रीय कार्यालय सचिव डा भीष्म अधिकारीका अनुसार अध्यक्ष केपी शर्मा ओली निवास बालकोटमा बिहान ८:३० बजेदेखि केन्द्रीय सचिवालयको बैठक जारी रहेको छ। बैठकमा नयाँ सत्ता समिकरण, नयाँ सरकार र आगामी रणनीतिबारे छलफल हुने बताइएको छ। एमालेले प्रतिनिधिसभाको प्रत्यक्ष निर्वाचनमा ४४ सिट र लोकप्रिय मत ल्याएर समानुपातिकतर्फ ३४ सिट प्राप्त गरेको छ। एमालेले संसदीय दलको नेतामा पार्टी अध्यक्ष ओलीलाई सर्वसम्मत चयन गरेको छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। राष्ट्रपति भण्डारीबाट सरकार गठन आह्वान भएको दोस्रो दिन नेकपा एमालेले औपचारिकरूपमा प्रधानमन्त्रीका लागि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रस्ताव गरेको छ। एमाले उपाध्यक्ष सुवासचन्द्र नेम्वाङले मंगलबार बिहान खुमलटार पुगेर औपचारिकरूपमा यस्तो प्रस्ताव गरेका हुन्। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। सांसदको आज शपथ ग्रहण प्रतिनिधिसभाका नवनिर्वाचित सांसदले आज शपथ ग्रहण गर्दैछन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन्। राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई १२ बजे शंकर हलमा बोलाएका हुन्। नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय अधिकारीले जानकारी दिए। सत्ता समीकरणबारे एमालेमाओवादी केन्द्र सघन छलफलमा, ओलीलाई भेटे देव गुरुङले प्रचण्डलाई भेटेर नेम्वाङको प्रस्ताव  तपाईं प्रधानमन्त्री बन्नुहोस्, एमालेलाई राष्ट्रपति एमालेको आवाज युगको आवाज हो : ओली एमाले संसदीय दलको नेतामा ओली सर्वसम्मत प्रचण्डलाई प्रधानमन्त्री बनाउने एमालेको प्रस्तावले गठबन्धनमा खैलाबैला राष्ट्रिय पोसाकमा शपथ लिन एमालेको निर्देशन"
बाइडेनसँग भेट्दै जेलेन्स्की,"वासिङ्टन (एपी) : युक्रेनी राष्ट्रपति भोलोडिमिर जेलेन्स्की अमेरिकी सहयोग जुटाउन बुधबार अमेरिका भ्रमणमा आउँदै छन्। यहाँ रहँदा उनले राष्ट्रपति जो बाइडेनसँग शिखर वार्ता गर्नेछन्। गत फेब्रुअरीमा आफ्नो देशमा छिमेकी मुलुक रूसले आक्रमण गरेपछि पहिलो पटक युक्रेनी राष्ट्रपति विदेश भ्रमणमा निस्किन लागेका हुन्। उनले अमेरिकी संसद्लाई सम्बोधन गर्ने कार्यक्रम छ। युक्रेनको प्रतिरक्षा क्षमता सुदृढ तुल्याउन तथा आफ्नो देश र अमेरिकाबीचको सहयोगबारे छलफल गर्न आफू अमेरिका भ्रमणमा जान लागेको उनले बताएका छन्। अत्यन्त संवेदनशील युक्रेनी राष्ट्रपतिको यो भ्रमण रूसयुक्रेन जारी युद्धका बेला भइरहेको छ। युद्धले दुवै देशमा अकल्पनीय विनाश भएको छ। दुवै पक्षका हजारौं मारिएका तथा घाइते भएका छन्। यो वर्षको खर्चसम्बन्धी प्रस्तावमा अमेरिकी सांसदले मतदान गर्ने समयमा हुन लागेको युक्रेनी राष्ट्रपतिको यो भ्रमणका बेला किएभलाई करिब ४५ अर्ब डलर आपतकालीन सहायता समावेश गरिएको छ। रक्षा मन्त्रालयले पनि क्षेप्यास्त्र उपलब्ध गराउने तयारी गरिरहेको छ। रूसी आक्रमणपछि जेलेन्स्की पहिलो विदेश भ्रमणमा अमेरिकी संसद्लाई पनि सम्बोधन गर्ने कार्यक्रम राष्ट्रपतिको कार्यालयका सञ्चार सचिव करिन जीनपियरेले युक्रेनी राष्ट्रपतिको स्वागतका लागि राष्ट्रपति बाइडेन तत्पर रहेको बताएकी छन्। संसद्मा हुने उनको सम्बोधनले युक्रेनका लागि अमेरिकाको सुदृढ द्विपक्षीय समर्थनलाई प्रदर्शन गर्ने उनको भनाइ छ। यो भ्रमणले युक्रेनलाई आर्थिक, मानवीय र सैन्य सहायताको प्रावधानसहित लामो समयसम्म सहयोग गर्ने संयुक्त राज्य अमेरिकाको दृढ प्रतिबद्धतालाई जोड दिनेछ, उनले मंगलबार राति जारी गरेको वक्तव्यमा भनिएको छ। क्रेमलिनले भने युक्रेनलाई थप हतियार उपलब्ध गराए द्वन्द्व चर्किने चेतावनी दिएको छ। राष्ट्रपति भोलोदिमिर जेलेन्स्कीको ह्वाइट हाउस भ्रमणका क्रममा वासिङ्टनले किभका लागि नयाँ हतियार प्याकेज घोषणा गर्ने अपेक्षबीच क्रेमलिनले युक्रेनलाई सहयोगी राष्ट्रले थप हतियार उपलब्ध गराउँदा द्वन्द्व चर्किने बताएको हो। प्रवक्ता दिमित्री पेस्कोभले भने, यी सबै कुराले निश्चित रूपमा द्वन्द्वलाई बढावा दिन्छ र युक्रेनका लागि राम्रो संकेत गर्दैन। मस्कोले युक्रेनले शान्ति वार्ताबारे आफ्नो अडान परिवर्तन गर्ने अपेक्षा गर्दैन। युक्रेनी राष्ट्रपति भ्लादिमिर जेलेन्स्कीले रूसी राष्ट्रपति भ्लादिमिर पुटिनसँगको वार्ता इन्कार गर्नुहुने छैन।"
कस्तो हुनुपर्छ प्रधानमन्त्री ?,"नेपालका आम सीमान्तकृत वर्ग र उत्पीडित समुदायको उत्साहपूर्ण सहभागिता पहिलो संविधानसभामा रहेको थियो। वर्चस्वशाली समूहको उपस्थिति रक्षात्मक अवस्थाले संविधानसभा नै विघटन गरिएको विदितै छ। त्यो पनि क्रान्तिकारी नाम दिइएको युद्धको नेतृत्वकर्ता बाबुराम भट्टराईबाट विघटन गरिनु संयोग मात्रै थिएन योजनाबद्ध नै थियो। पहिलो संविधानसभामा ६० प्रतिशत समानुपातिक र ४० प्रतिशत प्रत्यक्ष प्रतिनिधित्वको व्यवस्था थियो। यो व्यवस्थाले करिब ३५ सय वर्षअघिबाट धूूलीकरण गरिएका शिल्पी (कथित दलित) समुदाय, अढाई सय वर्र्षदेखि सिरीखुरी पारिएका जनजाति, तराईमधेसी र तेहोरो उत्पीडनमा चेपिएका महिलाहरूको संसद्मा बाहुल्य रहेको थियो। यस्तो अवस्थाले हिजोदेखि सत्तामा रजाइँ गर्दै आएको अनुदारवादी शासक समूहलाई असह्य भयो। त्यसैलै दुनियाँमा कतै नभएको दोस्रो संविधानसभाको निर्वाचन गराइयो। दोस्रो निर्वाचनसँगै ६० र ४० को प्रावधानलाई उल्टाएर ४० प्रतिशत समानुपातिक र ६० प्रतिशत प्रत्यक्ष प्रतिनिधित्वको व्यवस्था गरियो। यसरी शासक समूहले पहिलो संविधानसभा विघटन गरेर प्रतिगमन गरेका थिए। पहिलो संविधानसभाले पारित गरेको व्यवस्था दोस्रो संविधानसभाले स्वीकार्ने ओठे सहमति भयो। तर, व्यवहारमा कार्यान्वयन भएन। केही आंशिक अधिकार र प्रावधानसहित प्रगतिशील नेपालको संविधान २०७२ साल असोज ३ गते जारी गरियो। संविधान जारी भएपछिको दोस्रो आम निर्वाचन संघ र प्रदेशको एकै चरणमा मंसिर ४ गते सम्पन्न भइसकेको छ। यसअघि गत वैशाखमा स्थानीय निकायको चुनाव सम्पन्न भएको थियो। चिसो मौसमलाई आम चुनावले ह्वात्तै तताएको छ। त्योभन्दा पनि बढी आगामी राष्ट्रपति र प्रधानमन्त्री को, को बन्ने भन्ने विषयले व्यापक चर्चा हुन थालेको छ। प्रायः सबैजसो राजनीतिक दलहरूका उम्मेदवार र नेताहरूले राष्ट्रपति र प्रधानमन्त्री पदका लागि आआफ्नो दाबी प्रस्तुत गर्न थालेका छन्। रोचक कुरा के छ भने स्वतन्त्र र एकल उम्मेदवार भएकाहरूले समेत यस पदका लागि आफू योग्य भएको दाबी गरेका छन्। राजनीतिक सिद्धान्तका पिता मानिने एरिसटोटलका अनुसार विचारशूून्य भएर गरेको राजनीति क्षणिक हुन्छ। त्यसले देशलाई माथि उठाउनको साटो आगोको रापतिर धकेल्छ। भनी आफ्नो सिद्धान्तमा उल्लेख गरेका छन्। वर्तमान नेपाली राजनीति आगोको रापतिरै धकेलिरहेको महसुस गर्न सकिन्छ। नेपालमा राणाशासन, पञ्चायती व्यवस्थाको अन्त्य र दरबार हत्याकाण्डसँगै बलियो राष्ट्रिय शक्तिको अभाव वा खाली छ। यो हुनुको मूल कारण राजनीतिक प्रणालीको संस्थागत विकास र सुदृढीकरणको अभाव हो। २०४६ सलामा प्रजातन्त्रको बहालीपछि गिरिजाप्रसाद कोइरालाले र २०७२ सालमा गणतान्त्रिक संविधान जारीपछि केपी शर्मा ओलीको लहडले राजनीतिक प्रणालीको संस्थागत विकास नभई विनाशउन्मुख गरियो। हिजो वंशपरम्परा वा पुस्ता हस्तान्तरण हुने प्रणालीबाट सत्ताको चाबी देखावटी रूपमै भए तापनि जनतामा आएको छ। अहिले त्यो बलियो राष्ट्रिय शक्तिको मियो भनेकै कार्यकारी प्रधानमन्त्रीमा निहित रहन्छ। अक्सर सधैं जनता र देशका लागिभन्दा आफू र आफ्ना लागि केन्द्रित शासनको भुक्तभोगी जनता छन्। अवसरलाई छोप्ने दाउमा राष्ट्रपति र प्रधानमन्त्रीका दाबेदारहरू बढेको हुनुपर्छ। नाममा फरक भए तापनि सबै दलहरूका कामकर्म र क्रियाकलाप उस्तै छन्। राजनीतिक पार्टीहरूको मूल नेतृत्व एउटै वर्ग र जातका भएका कारणले गर्दा तुलनात्मक रूपमा फरक देखिँदैनन्। नीति, विचार, सिद्धान्त र दर्शनका गफ छाँटे पनि सबै दलका पुरातनवादी सोच, विचार, चिन्तन, प्रवृत्ति र कार्यशैली हुबहु मिल्दाजुल्दा छन्। जति पटक प्रधानमन्त्री भए पनि उही सिंहदरबारको भित्तामा थप तस्बिर टाँस्नुबाहेक केही उपलब्धि हुने देखिँदैन। विश्वका देशहरू तीव्र गतिमा आर्थिक विकास र समृद्धिमा अगाडि लम्केका छन्। नेपाल भने कछुवाको गतिमा विकासतर्फ लम्किरहेको छ। उदाहरणका लागि दक्षिण कोरियाका पार्कचुङहिले सन् १९५० को दशकमा जापानी युद्धमा ध्वस्त भएको मुलुकलाई छोटो अवधिमै युगान्तकारी परिवर्तन गर्न सफल भए। महाथिरले मलेसियाको रूपान्तरण गर्ने क्रममा औद्योगीकरणमा जोड दिएको पाइन्छ। सन् १९९० को दशकमा महाथिरले मलेसिया क्यान मलेसियाले गर्न सक्छ, भन्ने नाराका साथ पूर्वाधार निर्माणमा ठूलो लगानी गरेका थिए। छिमेकी देश चीनले सन् १९८० को दशकमा देङसियाओ पेङको उदयसम्म नेपालजस्तै विकाशसील देश थियो। देङसियाओ पेङले छोटो अवधिमा नै चीनलाई विकसित राष्ट्रका रूपमा रूपान्तरण गर्न सफल भए। सिंगापुरका ली क्यान यूूले १० वर्षको खाका तयार पारी विश्वको एक पर्यटकीय मुलुक बनाए। सिंगापुरमा ली क्यान यूूले सानो र गरिब बन्दरगाह सहरलाई विश्वको वित्तीय केन्द्रको रूपमा विकास गरेको इतिहास भेटिन्छ। कुनै समय सिंगापुरमा बढी भ्रष्टाचार हुने मुलुक आज सुशासन र भ्रष्टाचार विरोधी नीतिका कारण अहिले विश्वकै न्यून भ्रष्टाचार हुने मुलुकमा विश्वसामु परिचित छ। यसै क्रममा भारत स्वतन्त्रतापछि लामो समयसम्म नेहरू प्रधानमन्त्री भए। उनी भिजनरी नेता थिए। पहिलो पञ्चवर्षीय योजना बनाउँदा औद्योेगीकरण र शिक्षालाई प्राथमिकता दिएका थिए। वास्तवमा देश हाँक्ने नेतामा दूरदर्शिता र सपना देख्नैपर्ने यी तथ्यहरूले प्रमाणित गर्दछ। ती देशहरू छोटो अवधिमै जनताको जीवनस्तरमा आमूल परिर्वतन ल्याउन सफल भए। नेपालमा पनि विकास केही पनि भएको छैन भन्न मिल्दैन। तर अन्य देशले गरेको विकास तुलना गर्दा यति धेरै वर्ष त्यसै समय खेर गएको सत्य हो। भ्रष्टाचार नियन्त्रणमा सराह्रनीय काम गरेका देशहरू सिंगापुर र हङकङबाट नेपालले शिक्षा लिनुपर्छ। सन् १९६० सम्म भ्रष्ट देशको सूचीमा रहेको हङकङले भ्रष्टाचार नियन्त्रण गर्ने निकाय आईसीएसीको गठनपछि तीन रणनीति जस्तैः दण्ड, निरुत्साहन र शिक्षा अवलम्बन गरी ठूलो उपलब्धि हासिल गर्न सफल भयो। स्मरण रहोस्, सन् १९८० मा चीनको प्रतिव्यक्ति आय २ सय ५० हुँदा नेपालको २ सय ६५ अमेरिकी डलर थियो। सारा प्रतिवेदनहरू समेटेर सन् १९७८ को मध्यतिर चीनले १० वर्षे भिजन तयार पार्यो। नेपाली जनताको योगदान र बलिदानले अढाई सयवर्ष पुरानो राजतन्त्रलाई सहज रूपमा बिदाइ गर्दै देशको सर्वाेच्च पदमा जनताका छोराछोरी राष्ट्रपतिको पदमा विराजमान हुने अवसर प्राप्त भएको हो। संवैधानिक रूपमा आलंकारिक नै भए तापनि मुलुकको प्रथम नागरिकको रूपमा रहने भएकोले यस पदमा सबैको नजर पर्नु स्वाभाविकै हो। दोस्रो जनआन्दोलन भनिएको २०६२०६३ को परिवर्तनपछि पहिलो राष्ट्रपति बन्ने सपना गिरिजाप्रसाद कोइरालाको थियो। शान्तिप्रक्रियामा उल्लेख्य भूमिका रहेकोले उहाँको दाबी रहनु सही नै थियो तर, त्यो अवसर गुम्यो। नेपाल कम्युनिस्ट पार्टी (माओवादी) ले रामराजाप्रसाद सिंहलाई उम्मेदवार बनायो। कांग्रेसले डा रामवरण यादवलाई अघि सार्यो। डारामवरण यादव २०६५ सालमा प्रथम राष्ट्रपति बन्न सफल भए। उपराष्ट्रपतिमा परमानन्द झा चुनिए। तराईमधेसबाट राष्ट्रपति र उपराष्ट्रपतिमा चुनिइसकेका छन्। संविधान जारी भएपछि २०७२ कात्तिक ११ गते एमालेबाट राष्ट्रपतिमा विद्यादेवी भण्डारी र एकीकृत नेकपा (माओवादी) बाट उपराष्ट्रपति नन्दबहादुर पुन (१४ गते) चुनिएका थिए। दुवैजना दुई कार्लकाल दोहोरिएका छन्। संघ र प्रदेशको चुनाव सम्पन्न भइसँगै यी दुवै पद रिक्त हुँदैछ। तराईमधेस र खसबाहुन त्यो पनि महिलाबाट राष्ट्रपतिको रोलक्रम पूूरा भएको छ। जनजातिबाट नन्दबहादुर पुन दुई कार्यकाल उपराष्ट्रपति बनिसकेका छन्। अबको राष्ट्रपतिको स्वाभाविक दाबी र रोलक्रम जनजाति, शिल्पी (कथित दलित) समुदाय, मुस्लिम, पछाडि पारिएको क्षेत्र वा शारीरिक रूपमा अशक्तहरूले अवसर पाउनुपर्छ। यी समूहहरूमध्ये पनि सामाजिकआर्थिक एवं सांस्कृतिक उत्पीडनका हिसाबले शिल्पी समुदायले पहिलो राष्ट्रपति पाउनु न्यायसंगत हुन्छ। यसले नेपालको जातीय, क्षेत्रीय विविधता, ती समुदायको योगदान, बलिदान र जातीय भावनात्मक सन्तुलनका लागि समेत विशेष महत्त्व राख्छ। देशको झुकेको शिर विश्वसामु सगरमाथाजस्तै उँचो हुन्छ। राष्ट्रपति र प्रधानमन्त्री दुवै पदमा एउटै जातको रहनु वर्चस्वशाली वर्गको मनपरीतन्त्र हो। भारतमा पाँच प्रतिशत ब्राह्मणहरूले सत्तामा हालिमुहाली गरेका छन्। तर, त्यहाँ अनुसूचित जातिबाट भारतीय राष्ट्रिय कंग्रेसका तर्फबाट डा के आर नारायाणन राष्ट्रपति बनेको अढाई दशक भइसकेको छ। भारतीय जनता पार्टीले सन् २०१७ मा रामनाथ कोविन्दलाई भारतको १४औं राष्ट्रपति बनायो। नेपाली सीमा जोडिएको उत्तर प्रदेशका कोविन्दले आफ्नो कार्यकाल गत साउनमा पूरा गरिसकेका छन्। त्यसैगरी अनुसूचित जनजाति र महिलाबाट द्रौपदी मुुर्मु अहिले राष्ट्रपतिको भूमिकामा रहेकी छिन्। भारतबाट राम्रो राजनीतिक अभ्यासलाई नेपालका राजनीतिक दलहरूले अनुसरण गर्न सक्नुपर्छ। राजनीतिक दलहरूले हार्ने अवस्थामा उत्पीडितहरूलाई अघि सार्ने तर, जित्ने निश्चित हुँदा र बिर्सिनु नश्लीय मानसिकता हो। देखाउनकै लागि कुलबहादुर गुरुङ, मानबहादुर विश्वकर्मा र रामप्रित पासवानलाई जस्तै पुनः अपमानित नगरियोस्। राज्य संयन्त्रमा संस्थागत भ्रष्टीकरण र अपराधीकरणको निरन्तरता दिइने प्रधानमन्त्री अबको पुस्ताले धान्न सक्ने अवस्था छैन। नेपाल प्राकृतिक स्रोतसाधन र भौगोलिक अवस्थाले विश्वमा अत्यन्तै सम्भावना बोकेको मुलुक हो। पञ्चायतकालको उत्तराद्र्धमा कताबाट उछिट्टिएर एकजना नेवार मरीचमानसिंह श्रेष्ठले प्रधानमन्त्री हुने मौका पाएका थिए। तर, त्यसयताका प्रधानमन्त्रीको सूची नियाल्दा खस, बाहुनबाहेक अरूलाई मौका नै दिइएको छैन। मानि लिऔं नेपालमा खस, बाहुनबाहेक अरू जातको अपुताली नै लागेको जस्तो भएको छ। मुलुक एउटै जातवंशको शासनले गर्दा नै यस्तो गरिबी र मगन्ते त भएको होइन ? गम्भीर समीक्षा गर्ने बेला भएको छ। चाल्र्स कुुलेका मतानुसार परिवार एउटा प्राथमिक समूह हो। यसै समूहमा बालबालिकाहरूको सामाजिक जीवन र आदर्श निर्माण हुन्छ। वास्तवमा परिवार मानव स्वभावको सबैभन्दा महत्त्वपूर्ण क्षेत्र नर्सरी हो। अतः सामाजिक तथा व्यक्तिगत दुवै दृष्टिकोणअनुसार परिवार समाजको एक मौलिक र आधारभूत एकाइ हो। डा चन्द्र भण्डारीका अनुसार नेपालका शासकहरूको जिनमै समस्या भएकोले मुलुकको दुर्गति भएको हो। उहाँको कुरामा सत्यता लुकेको छ। किनकि कुनै पनि मुलुकको प्रगति वा दुर्गति हुनुमा त्यो देशलाई नेतृत्व गर्ने नेतृत्वको पारिवारिक संस्कृतिको अहम् भूमिका रहेको हुन्छ। यति भनिसकेपछि थप भन्नै नपर्ला। यस्तो परिवेशले सदाबहार प्रधानमन्त्री बनिरहने जातवंशलाई रत्तिभर हीनताबोध र पश्चाताप भएको देखिँदैन। बरु निरन्तर प्रधानमन्त्री भइरहने जातहरूले हामीबाट देश उँभो लागेन विकल्प खोजौं भन्न सक्नुपथ्र्यो। उही सत्ताका लागि सत्ता भने जस्तो सदाबहार लुटिरहने सत्तामा टाँसिरहने प्रवृत्ति देखिन्छ। एउटा व्यक्ति र जातीय समूहलाई दुई कार्यकालभन्दा बढी कार्यकारी प्रधानमन्त्री पदमा रहन नपाउने संवैधानिक व्यवस्था गरिनुपर्छ। नेपालको जातीय विविधताअनुसार अरू समुदायले अझै दुई, तीन दशक कार्यकारी प्रधानमन्त्रीको जिम्मेवारी पाउने सम्भावना छैन। तराईमधेस र कथित दलितबाट प्रधानमन्त्री बनाउने इच्छा राख्ने बाबुराम भट्टराई अहिले छविलाल दाहाललाई नै भावी प्रधानमन्त्री भनिसकेका छन्। जनजाति ३७, मधेसी १५ र कथित दलित करिब २० प्रतिशत गरी ७२ प्रतिशतलाई कार्यकारी भूमिकामा बेवास्ता गरिँदैछ। यी समुदाय गणतन्त्र स्थापनापछि कम्तीमा दुई तीनजना कार्यकारी भूमिकामा रहिसक्नु पथ्र्यो। बिडम्बना अझै त्यतातिर छलफलसम्म हुन सकेको छैन। जस्तोसुकै राजनीतिक परिवर्तन भए पनि कहिलेसम्म खस, बाहुनबाट मात्रै कार्यकारी प्रधानमन्त्री बनिरहने ? समाजशास्त्रीहरूका अनुसार जब राज्यसंरचनामा एउटै जातको ५१ प्रतिशत उपस्थिति रहन्छ भने त्यो राज्य अत्यन्तै निरंकुश र एकल जातीय राज्यमा रूपान्तरण हुने खतरा आंैल्याएका छन्। प्रधानमन्त्री दाबी गर्नेहरूसँग देशको समृद्धि, आर्थिक वृद्धि, सुशासन, भ्रष्टाचारअपराध नियन्त्रण, न्याय, पारदर्शिता, देश र जनताको जीवनशैलीमा अमूल परिवर्तन गर्नेजस्ता लोकतान्त्रिक सृदृढीकरणको मार्गचित्र स्पष्ट छैनन्। हेक्का रहोस्, हिजोकै जस्तो राज्य संयन्त्रमा संस्थागत भ्रष्टीकरण र अपराधीकरणको निरन्तरता दिइने प्रधानमन्त्री अबको पुस्ताले धान्न सक्ने अवस्था छैन।"
एउटै शिक्षकको भरमा तीनवटा कक्षा,"स्याङ्जा : स्याङ्जाको वालिङस्थित एक विद्यालयमा एक शिक्षकको भरमा तीनवटा कक्षाको पठन पाठन हुँदै आएको छ । वालिङ नगरपालिका१४ करादीस्थित सौरीखाल्टा माइस्थान आधारभूत विद्यालयमा एक शिक्षक मात्र कार्यरत छन्। तीन कक्षासम्म मात्र पढाइ हुने उक्त विद्यालयमा तीन शिक्षकको दरबन्दी छ । तर एक वर्षयता अरु शिक्षक नआउँदा आफू एक्लैले विद्यालय धान्नुपर्ने बाध्यता रहेको विद्यालयका प्रधानाध्यापकसमेत रहेका धनबहादुर हमालले बताए। 'तीन कक्षासम्म पढाइ हुन्छ, शिक्षक दरबन्दी तीन जनाको छ, तर एक वर्षदेखि मैले मात्र पढाउनु परिरहेको छ', उनले भने, 'दरबन्दी काटिएको पनि छैन, अरु शिक्षक हाजिर हुन आएका छैनन् ।' प्रधानाध्यापक आफैं रहेका हमाल एक्लैले तीनवटा कक्षा एकसाथ सञ्चालन गर्दै आएका छन् । अघिल्लो वर्ष कात्तिकसम्म दुई शिक्षक रहे पनि एकजना बिरामी भएर अवकाश भएपछि गत मङ्सिरदेखि आफू एक्लैले तीनवटा कक्षाका विद्यार्थी हेर्नुपरेको उनको भनाइ छ। 'विद्यालयमा अध्ययनका लागि आउने सबै बालबालिकालाई एउटै कोठामा राखेर कक्षागत समूहसमूह बनाएर पढाउने गरेको छु', हमालले भने, 'यसरी कति दिनसम्म चलाउने होला ? सरोकारवाला निकायलाई पटकपटक जानकारी गराउँदा पनि पदपूर्ति हुन सकेको छैन ।' भौगोलिकरुपमा विकट ठाउँ भएकाले पनि अन्यत्रबाट यहाँ आउन शिक्षकले इच्छा नदेखाएकाले समस्या देखिएको हुनसक्ने उनको भनाइ छ । १३ कक्षा सञ्चालनमा रहेको उक्त विद्यालयमा हाल १२ छात्रछात्रा अध्ययनरत छन् । 'लामो समयसम्म शिक्षण पेसामा रहेँ, अब अवकाश लिन खोजेको थिएँ', हमालले भने, 'कस्लाई छोडेर जाउँ, यस्तै अवस्थमाा छोड्दा अस्तब्यस्त हुन्छ, त्यस्तो गर्न मनले नि मान्दैन, छोड्न नि सकिरहेको छैन ।' उनलाई कुनै काम विशेषले विद्यालयमा बिदा लिन पनि समस्या भइरहेको छ । विद्यालयकै कामको सिलसिलामा कतै जान परेमा कार्यालय सहयोगी तथा गाउँका अभिभावक खोजेर बालबालिका हेर्ने जिम्मा लगाउनुपर्ने बाध्यता रहेको प्रधानाध्यापक हमाल बताउँछन्। दरबन्दीअनुसारका शिक्षक नहुँदा विद्यालयमा निक्कै समस्या आइपरेको छ । पठनपाठन कार्यमा समस्या देखिएको वालिङ१४ का वडाध्यक्ष बोधराज कुँवरले बताए। यसअघि दुई शिक्षक कार्यरत भएको उक्त विद्यालयमा एक शिक्षकले अवकास लिएपछि एकवर्षदेखि एउटै शिक्षकको भरमा विद्यालय रहेको उनले बताए। 'अनुगमनका क्रममा विद्यालयमा जाँदा जुन समस्या देख्यौँ त्यसको समाधानका लागि नगरपालिकाको शिक्षा शाखामा जानकारी गराउँदा पनि निकास निस्केको छैन', उनले भने, 'नगरपालिकाले दरबन्दी मिलान गरेर छिटोभन्दा छिटो समस्याको समाधान गर्नुपर्छ ।' भौगोलिक विकटता र अपायकमा भएका कारणले पनि शिक्षक जान नखोज्ने भएकाले अब नाम नै किटान गरेर शिक्षक पठाउनुपर्ने उनको माग छ । भौगोलिक विकटताका कारण यहाँबाट अर्को विद्यालयमा बालबालिका पठाउन पनि कम्तीमा एक घण्टा लाग्छ । वालिङ नगरपालिका१४ को अर्को विद्यालयमा समायोजन गर्दा पायक नमिल्ने समस्या छ । वालिङ१४ कै हुल्काङ वा भीरकोट नगरपालिका९ को पिपलडाँडा माध्यमिक विद्यालयमा बालबालिका पठाउनुपर्ने हुन्छ । उक्त विद्यालयमा बालबालिकालाई जान एक घण्टा लाग्छ । सौरीखाल्टा माईस्थान आधारभूत विद्यालय आव २०६६६७ सम्म १५ कक्षा सञ्चालनमा रहेको थियो । १५ कक्षा कटौती गरी हाल १३ कक्षामात्रै सञ्चालनमा रहेको छ । वालिङ नगरपालिकाले उक्त विद्यालयमा अर्को कुनै शिक्षक हालसम्म नपठाएको शिक्षा अधिकृत गीता पाठकले बताए। नगरपालिकाले दरबन्दी मिलान सम्बन्धी कार्यविधि बनाउने काम अगाडि बढाएकाले अब छिट्टै समस्याको समाधान हुने उनले बताए। 'विद्यार्थी सङ्ख्याको अनुपातमा कार्यविधिअनुसार दरबन्दी मिलानका लागि अहिले काम गरिरहेका छौँ', उनले भने, 'त्यसलाई अन्तिम रुप दिएर अगाडि बढ्छौँ ।' रासस"
कर्णालीको कहर,"राजधानीमा समृद्धिका ठूलाठूला कुरा हुन्छन्, तर सुदूर कर्णाली भने आधारभूत आवश्यकतामै पिरोलिरहन्छ। खाना, छाना र नानाकै अभावमा रन्थनिरहनु कर्णालीको कहरमा राजधानीको नजर पुग्दैन। त्यसैले त खाद्यान्न पुर्याउनका लागि स्थापित खाद्य व्यवस्थापन तथा व्यापार कम्पनीका डिपोहरू अहिले पनि रित्तै छन् कर्णालीमा। त्यसो त ठूलो चाडपर्व दसैं तिहारकै छेकोमा पनि चामल ढुवानी हुँदैन। कहिले ढुवानीकर्ताको लापरबाही त कहिले सरकारकै ढिलासुस्ती र झमेलायुक्त प्रक्रिया। परिणाम कणालीवासी भोकभोकै। कर्णालीमा खाद्यान्न पूर्तिको चक्र नै उल्टो छ। बाहिरबाट खाद्यान्न लैजाने रीत जुन बसालिएको छ, त्यसैको परिणाम पनि सधैं अभाव महसुस हुने गरेको हो। मुगु, जुम्ला, हुम्ला वा डोल्पा त्यहाँ जे फल्छ र जे सम्भव छ, त्यही फलाउनेभन्दा बाहिरबाट लैजाने थिति बसाल्नु नै पहिलो घातक कर्म हो। कोदो, फापर, जौ, गहुँ वा आलु र स्याउ ती जिल्लामा प्रशस्त फलाउन सकिन्छ। मकै होस् या कोदो, फापर वा गहुँ र जौ ती पनि खाद्यपदार्थ हुन्। चामलमात्रै खाद्यान्न होइन भन्ने संस्कार बसाउनुपर्नेतिर ध्यान पुगेको छैन। त्यहाँ फल्ने खाद्यान्नमा पनि उत्तिकै पोषण पाइन्छ र भोक मेटाउने शक्ति पाइन्छ, जुन चामलमा पाइन्छ। खाद्य संस्कृति पर्यावरणअनुसार बसाउनुको साटो चामल पठाउने नीति बनाउनु आफैंमा विडम्बना हो र आजसम्म पनि त्यही कुरीतिले त्यहाँ भोक उर्वर छ। कर्णालीका बारीमा जे फल्छ, त्यो थोरै फल्छ भन्नेचाहिँ साँचो हो। तीन महिना पनि उब्जनीले नपुगेपछि स्थानीयले सदरमुकामका खाद्य डिपोको भर पर्नुको विकल्प हुन्न। तर सरकारले तीन महिना उब्जनी हुने पाखोबारीहरूमा उन्नत प्रविधि भित्र्याउने योजना बनाएको छैन। प्रविधिको जमानामा मरुभूमिमा पनि खेती सम्भव भइसकेको छ। कर्णाली हिमाली जिल्ला उर्वरा नै नभएका ठाउँ होइनन्, चिसो ठाउँमा धान पो फल्न कठिन हुन्छ, अरू खाद्यान्नलाई त्यहाँको वातावरण पनि अनुकूल हुन्छ। जुन खेतीका लागि वातावरण र मौसम अनुकूल छ, त्यसैमा जोड गर्ने र धेरैभन्दा धेरै फसल फलाउने नीति नहुँदासम्म कर्णालीको भोक मेटिन्न। खेतीबालीको तरिका फेर्ने र खाद्य संस्कृति पनि बदल्ने नगर्दासम्म कहर मेटिन्न। डिपोमा छैन खाद्यान्न खाद्यान्न जोहो गर्न ४ दिन लगाएर सदरमुकाम आउनुपर्छ"
"बाइडेनजेलेन्स्की भेट, बाइडेनले भने : अमेरिका युक्रेनको साथमा उभिनेछ","वासिङटन डिसी : अमेरिकी राष्ट्रपति जो बाइडेनले युक्रेनका राष्ट्रपति भ्लादिमिर जेलेन्स्कीलाई रुससँग युद्ध रहुन्जेल अमेरिका युक्रेनको साथमा रहने बताएका छन्। राष्ट्रपति जेलेन्स्कीको अमेरिका भ्रमणमा राष्ट्रपति बाइडेनले भने, 'तपाई कहिल्यै एक्लो हुनुहुन्न।' यस वर्षको फेब्रुअरीमा युक्रेनमा रुसले आक्रमण गरेपछि जेलेन्स्की पहिलो पटक अमेरिका भ्रमणमा गएका हुन् । अमेरिकी भ्रमणमा, जेलेन्स्कीले जो बाइडेनलाई भेटेपछि दुवैले संयुक्त पत्रकार सम्मेलनलाई सम्बोधन गरेका छन्। जो बाइडेनले अमेरिकाले युक्रेनलाई दुई अर्ब डलरभन्दा बढीको नयाँ प्याकेज सहयोगको रूपमा दिने बताए। यससँगै अमेरिकाले ४५ अर्ब डलरको अर्को प्याकेज दिने वाचा गरे। बुधबार पत्रकार सम्मेलनमा बाइडेनले युक्रेनलाई सहयोग गर्न कुनै चिन्ता नभएको बताए । राष्ट्रपति जेलेन्स्कीले आफ्नो भ्रमणका क्रममा अमेरिकी कांग्रेसलाई पनि सम्बोधन गरेका थिए । उनले कांग्रेस आफ्नो देश अहिले पनि समस्यामा रहेको बताए । उनले आगामी वर्ष यो द्वन्द्वमा ठूलो परिवर्तन हुने पनि संकेत गरे । उनले युक्रेनले कहिल्यै आत्मसमर्पण नगर्ने बताउँदै हतियारको आवश्यकतामा पनि जोड दिए । जेलेन्स्कीले भने, 'हो, हामीसँग हतियार छ तर, के तिनीहरू पर्याप्त छन्? इमानदार भएर भन्दा छैन। रूसी सेनालाई पूर्ण रूपमा हटाउन थप हतियारहरू चाहिन्छ।' आफ्नो सम्बोधनको अन्त्यमा उनले युक्रेनको बहामुट सहरबाट ल्याइएको युद्ध झण्डा संसदलाई दिए, जसमा सैनिकको हस्ताक्षर थियो । बीबीसी"
यूएईमा पासपोर्ट नवीकरण गर्न झमेला,"यूएई : नुवाकोट शिवपुरीका रामकाजी तामाङको पासपोर्टको म्याद २० नोभेम्बरमा सकियो। त्यो बेला कम्पनीले छुट्टी दिएन। तीन सातापछि उनी पासपोर्ट नवीकरण गर्न अबुधावीस्थित नेपाली राजदूतावास पुगे। तर, कर्मचारीले काम गरिदिनुको साटो नजिकै रहेको टाइपिङ सेन्टर देखाएर त्यहाँबाट डेट लिएर आउन भने। तामाङ टाइपिङ सेन्टर पुगे। तर, न उनले पासपोर्टकबो फाराम भर्न पाए न त अर्को दिनको डेट नै। गोरखाका रविन गुरुङ अबुधावीबाट झन्डै २ सय ५० किलोमिटर टाढा रहेको शारजाह सहरमा काम गर्छन्। उनको भिसाको म्याद डिसेम्बर २१ मा सकिने भयो। यूएईको कानुनअनुसार ३० दिनभित्र नयाँ भिसा लगाउनुपर्ने हुन्छ। नयाँ भिसा लगाउन पासपोर्टमा म्याद सकिन कम्तीमा ६ महिनाको समय चाहिन्छ। त्यही कारण पासपोर्ट नवीकरण गुरुङ डिसेम्बर ९ मा अबुधाबी पुगे। उनलाई पनि दूतावासका कर्मचारीले फर्काइदिए। टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भनेको उनले सुनाए। उनी नजिकै रहेको टाइपिङ सेन्टरमा पुगे। तर, उनले त्यहाँ न फाराम भर्न पाए न त कुनै डेट नै। यी त प्रतिनिधि पात्र मात्रै हुन्। नेपाली कामदार यूएईका बिभिन्न राज्यबाट घण्टांै यात्रा गरी पासपोर्ट नवीकरण गर्न अबुधावीस्थित दूतावासमा पुग्छन्। तर, काम नबन्दा निराश बन्दै फर्किन्छन्। तिनै नेपालीमा पर्छन् दैलेखका मातृका लम्साल, खोटाङका हर्कराम लबाद, सिरहाका महेश कपैर, स्याङ्जाका सन्तोष थापा, तनहुँका श्यामसुन्दर सिग्देल, झापाका भीमप्रसाद ढुंगाना, तनहुँका सुबास थापा। उनीहरूजस्ता सयौं नेपाली गत साता दूतावास पुगेर रित्तै फर्किनुपर्यो। उनीहरूलाई पनि दूतावासका कर्मचारीले नजिकैको टाइपिङ सेन्टर देखाए। त्यहाँ गएर फाराम भरी डेट लिएर आउन भने। तर, टाइपिङ सेन्टर जाँदा डेट नपाउने गरेको गुनासो उनीहरूले गरेका छन्। टोकन लिएर गएका सेवाग्राहीसँग पनि दूतावासका कर्मचारीले कुन टाइपिङ सेन्टरबाट फाराम भरेको, कति पैसा तिरेकोलगायत अनावश्यक प्रश्न गर्ने गरेका छन्। फाराम नभरिकन गएकाहरूलाई भने फलानो टाइपिङ सेन्टरमै जानु भनेर नामै तोकेर दूतावासका कर्मचारीले सुझाव दिने गरेका छन्। नयाँ पासपोर्ट बनाउनका लागि भरेको फाराममा ड्यामेज्ड कोठामा टिक नलगाएको भन्दै अबुधाबीस्थित नेपाली राजदूतावासका कर्मचारीले फर्काइदिएको सन्तोष तामाङको कागजात । आफ्नो पासपोर्ट जलेपछि नयाँ बनाउन तामाङले अनलाइन फाराम भरेका थिए । तस्बिर : मेघराज सापकोटा दुबईमा कार्यरत सन्तोष तामाङको पासपोर्ट जल्यो। यात्रा गर्नै नमिल्ने भएपछि नयाँ बनाउन उनी दूतावास पुगे। अनलाइन फाराम भर्दा ड्यामेज मा टिक नलगाएको भन्दै कर्मचारीले उनलाई रित्तै फर्काइदियो। पुनः डिसेम्बर ९ मा दूतावास पुगेका उनी ३७ नम्बरको टोकन लिएर घण्टौं प्रतिक्षालयमा बसे। पासपोर्ट शाखाका कर्मचारीले सच्याउन मिल्ने सामान्य कुरा पनि नगरेर उनलाई फर्काइदिए। अर्को साता कर्मचारीको खुट्टा ढोगेर काम गर्नुपरेको उनले सुनाए। झापाका दीपक शिवाकोटीले टाइपिङ सेन्टर नगई आफंै फाराम भर्न खोजे। १५ दिनसम्म लगातार प्रयास गरे पनि सफल नभएपछि उनी टाइपिङ सेन्टर जानुपर्यो। उनले १ सय दिराम तिरेर फाराम भर्न लगाए। खुल्ने भनेको समयमा सिस्टम डाउन हुने वा चल्दै नचल्दो रहेछ, उनले भने। स्नातक अध्ययन गरेका शिवाकोटीले यत्रो पढेर पनि पासपोर्टको फाराम भर्न नसकेको भन्दै आफैंलाई धिक्कारे ! नेपाल सरकारले यस्तो सिस्टम बनाएछ कि पासपोर्टको फाराम भर्न टाइपिङ सेन्टर नै जानुपर्छ, उनले भने, नेपाल सरकारले तोकेको लागत शुल्क तिरेर पासपोर्ट नवीकरण गर्न पनि पाइएन। किन होला ? नेपाली दूतावास अबुधावीले स्थानीय समयअनुसार हरेक सोमबार ११ बजे अनलाइन फारम (लाइभ इनरोलमेन्ट) खोल्ने गरेको छ। गत नोभेम्बर २८ देखि हरेक सोमबार खोल्ने निर्णय लागू भएको हो। त्यसअघि भने अनलाइन फारम कहिले खुल्ने र कहिले भर्ने भन्ने कुनै टुंगो हुँदैनथ्यो। मैले टाइपिङ सेन्टर नगई आफैं फाराम भर्न खोजें। १५ दिनसम्म लगातार प्रयास गरे पनि सफल नभएपछि टाइपिङ सेन्टर गएँ। १ सय दिराम तिरेर फाराम भर्न लगाएँ। खुल्ने भनेको समयमा सिस्टम डाउन हुने वा चल्दै नचल्दो रहेछ। दीपक शिवाकोटी, यूएई दूतावासका कर्मचारीले टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भने। नजिकै रहेको टाइपिङ सेन्टरमा पुगें। तर, त्यहाँ मैले न फाराम भर्न पाएँ न त कुनै डेट नै। रविन गुरुङ, यूएई केही टाइपिङ सेन्टरले कर्मचारीसँगको मिलेमतोमा राति १२ बजेपछि फाराम भर्ने गरेको गुनासो सेवाग्राहीले गरेपछि दूतावासले हरेक सोमबार ११ बजे अनलाइन फाराम खोल्ने व्यवस्था गरेको हो। अघिल्लो सोमबार खुलेको अनलाइन फाराममा पछिल्लो साताका लागि दैनिक ८० जनाको हिसाबले ४ सय जनाले नयाँ पासपोर्ट फाराम भर्न पाउने सुबिधा पाउने छन्। दूतावासले उक्त व्यवस्था गरे पनि सेवाग्राही कामदार आफंै फाराम भर्न पाउने सुबिधाबाट बन्चित भएका छन्। उनीहरू दुबई र अबुधावीमा खुलेका टाइपिङ सेन्टरकै भर परेका छन्। टाइपिङ सेन्टरले फाराम भरेको कम्तीमा ५० दिरामदेखि १ सय ५० अर्थात् साढे १८ सय रुपैयाँदेखि ५५ सय रुपैयाँ शुल्क असुल्ने गरेका छन्। यही कमाइलाई लक्षित गर्दै दुबई र अबुधावीमा मात्र गरेर १० भन्दा बढी नेपालीका टाइपिङ सेन्टर खुलेका छन्। नेपाली कामदारले नयाँ पासपोर्ट बनाउनुपरे तिनै सेन्टरको भर पर्नुपर्ने बाध्यात्मक अवस्था सिर्जना गरिएको छ। तीन लाखभन्दा बढी नेपाली कार्यरत रहेको यूएईमा दूतावासले दैनिक ८० वटा मात्र पासपोर्टको फाराम बुझ्ने गरेको छ। दुबईमा रहेका केही टाइपिङ सेन्टरले सातामा बढीमा ८१० वटा फाराम मात्र भर्ने गरेका छन्। केहीले दैनिक २० देखि ३० वटासम्म भर्ने गरेको एक सञ्चालकले बताए। यसमा पनि सिन्डिकेट वा सेटिङ रहेको हुन सक्ने उनको भनाइ छ। फाराम खुलेको दिन सोमबार हामीले दिनभर प्रयास गर्दा ४ वटा फाराम मात्र भर्न सक्यौं। अन्य केही सेन्टरले ८ वटा सम्म भरे, नाम नलेखिदिने शर्तमा उनले भने, दूतावास निकट मानिएका केही टाइपिङ सेन्टरले भने दैनिक ३० जना नेपालीहरूलाई आफ्नै बसमा हालेर दूतावास पुर्याउने गरेको छ। मिलेमतो नभई यो कसरी सम्भव छ ? दुबई र अबुधाबीमा खुलेका टाइपिङ सेन्टरहरूले अहिले पनि २ हजारभन्दा बढी कामदारका पासपोर्ट संकलन गरेर पालो कुरेर बसेका छन्। तिनको पालो कहिले आउने हो कुनै ठेगान छैन। राजदूत कृष्णप्रसाद ढकालले दूतावासमा त्यस किसिमको अनधीकृत कार्य नहुने गरेको जिकिर गरे। अत्यावश्यक परेका सेवाग्राहीका काम तुरुन्त गरिदिने गरेको उनको भनाइ छ। सेवाग्राहीलाई सहज सुविधा दिन बिभिन्न प्रयास गरे पनि सफल हुन नसकिरहेको दूतावास स्रोतले जनाएको छ। अनलाइन फाराम हरेक सोमबार खुल्ने भने पनि सेवाग्राहिकै चापको कारण वेबसाइट डाउन हुनाले थप समस्या निम्त्याएको उनको भनाइ छ। मन्त्रालयलाई यसबारे पटकपटक जानकारी गराए पनि समस्या समाधान भएको छैन, दूतावास स्रोतले भन्यो, हामीले अनलाइन सिस्टमलाई छिट्टो अपग्रेड गर्न भनिरहेका छौं। पासपोर्ट शाखामा एक जना कर्मचारीले मात्र काम गर्नुपरेकाले दूतावासको क्षमतामा वृद्धि गरी दैनिक ८० टोकनबाट १ सय ५० पुर्याउन सके केही सहज हुन सक्ने देखिन्छ। एक कर्मचारीले मात्र तत्कालै त्यो सम्भव देखिन्न। यति धेरै कामदार समस्यामा पर्दा पनि यूएईका नेपाली संघसंस्था यस विषयमा मौन बसेका छन्। हालसम्म कुनै पनि संघसंस्थाका प्रतिनिधि पासपोर्ट नवीकरणको समस्याबारे गुनासो लिएर दूतावासमा गएका छैनन्। एनआरएनए यूएई अध्यक्ष ठाकुरप्रसाद ढुंगाना भन्छन्, यूएईमा कार्यरत नेपाली कामदारले आफूलाई चाहिएको बेला पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न पनि महिनौंसम्म पालो पर्खनुपर्ने सम्भवतः यूएईमा मात्र होला। त्यो पनि बग्रेल्ती खुलेका टाइपिङ सेन्टरमा गएर मात्र भर्नुपर्ने। यो त कार्टेलिङ भएन र ? अनलाइन फाराम भर्न टाइपिङ सेन्टरमा पठाउँछन् दूतावासका कर्मचारी तर, कामदारले न फाराम भर्न पाउँछन् न त अर्को डेट नै जानकार भन्छन् पासपोर्ट नबन्दा भिसा नवीकरण नभएका घटना धेरै छन् दुबईमा क्रियाशील व्यवसायी राम तामाङ नेपाली कामदारलाई सर्वसुलभ सेवा दिन हरदम तत्पर रहेको बताउँछन्। कतिपय कामदार आफैंले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं, तामाङ भन्छन्, तर, पछिल्लो दिनहरूमा दूतावासमा पासपोर्टको अनलाइन फाराम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चारपाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफैंले त फाराम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। उनका अनुसार समयमा पासपोर्ट नबन्दा भिसा नवीकरण हुन नसकेका उदाहरण धेरै छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्, उनी भन्छन्, कम्पनीले त्यो बेहोर्दैन, कामदारले तिर्नुपर्छ। यसले रेमिट्यान्स प्रवाहमा समेत असर परेको छ। राष्ट्रको कुल गार्हस्थ्य उत्पादन (जीडीपी)को एक चौथाइभन्दा बढी रेमिट्यान्स पठाउने कामदार नेपाल सरकारले तोकेको शुल्क तिरेर भनेको समयमा पासपोर्ट फारम भर्न नपाउँदा आक्रोशित भएका छन्। टोकन प्रणालीले झन् अनियमितता थपेको उनीहरूको बुझाइ छ। कसैलाई टाइपिङ सेन्टरमा धकेल्ने तरिका ठीक हैन राम तामाङ, व्यवसायी, डकुमेन्ट सेवा सर्भिसेस, दुबई हामी नेपाली कामदारहरूलाई सर्बसुलभ सेवा दिन हरदम तयारतत्पर छौं। कतिपय कामदारहरू आफंैले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं। हामीले व्यवसाय मात्र नगरेर मानवीय धर्म पनि निर्वाह गरेका छौं। पैसा नहुनेलाई निःशुल्क सेवा प्रदान गर्छौं। तर, पछिल्लो दिनहरूमा दूतावासमा पासपोर्टको अनलाइन फारम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चार पाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफंैले त फारम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। शुल्क तिरेपछि सबैले सर्बशुलभ तरिकाले फारम भर्न पाउनुपर्छ। समय नहुनेहरू टाइपिङ सेन्टरमा पनि जान सक्ने भए। तर, कसैलाई जबर्जस्ती टाइपिङ सेन्टरमा धकेल्ने तरिका ठीक हैन। अर्को कुरा, दुनियाँमा दिनमा लाखौंले हेरिने वेबसाइटहरू सजिलै चल्छन्। जाबो केही हजारले लगइन गर्दा ह्याङ हुने कस्तो वेबसाइट बनाएको हो सरकारले ? जवाफ दिनुपर्छ। समयमा पासपोर्ट नवीकरण नभएर यूएईको भिसा नवीकरण हुन नसकेका धेरै उदाहरण छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्। कम्पनीले त्यो बेहोर्दैन, कामदारले तिर्नुपर्छ। यसले रेमिटेन्स प्रवाहमा समेत असर परेको छ। सम्बन्धित निकायको ध्यानाकर्षण होस्। फाराम भर्न टाइपिङ सेन्टरमा पठाउनु कार्टेलिङ भएन र ? ठाकुरप्रसाद ढुंगाना  अध्यक्ष, एनआरएनए यूएई यूएईमा कार्यरत नेपाली कामदारले आफूलाई चाहिएको बेलामा पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न समेत महिनांैसम्म पालो पर्खनुपर्ने सम्भवत यूएईमा मात्र होला। त्यो पनि बग्रेलिती खुलेका टाइपिङ सेन्टरहरूमा गएर मात्र भर्नुपर्ने। यो त कार्टेलिङ भएन र ? छिमेकी देशहरू ओमान, कतार र साउदी अरबतिर बुझ्दा यस्तो समस्या देखिएन। किन यूएईमा कार्यरत नेपालीहरूले चाहिँ भनेको बेला अनलाइन फारम भर्न पाएका छैनन् भन्ने कुरा बुझिनसक्नु छ। प्राविधिक समस्या हो भने समाधान गर्नुपर्यो। दूतावासमा जनशक्ति कम भएको भए वृद्धि गर्नुपर्यो। पासपोर्टको अनलाइन फारममा कोटा सिस्टम उचित छैन। सेवाग्राहीले भनेको र चाहेको बेलामा वेबसाइटमा गएर आफैं पनि फारम भर्न पाउनुपर्छ। चौबिसै घण्टा फाराम खोल्नपर्छ। मजदुरले पैसा तिरेर लिने सुबिधामा यस्तो हेलचेक्याँइ गर्नुभएन। भारतीयहरूले तीन दिनमा आफ्नो पासपोर्ट नवीकरण गर्न सक्छन्। तीन दिनको ठाउँमा ३० दिन होला तर अनलाइन फारम भर्दा नै कामदारहरूलाई सास्ती दिनुभएन। पैसा खर्च गरेर घण्टौंको यात्रा गरेर दूतावास पुगेका मजदुर मन खिन्न पारेर फर्किंदा हामीलाई दुःख लागेको छ। दूतावासलाई मजदुरमैत्री बनाउन सकियो भने मात्र दूतावास हुनुको अर्थ रहन्छ।"
कर्णालीको कहर,"राजधानीमा समृद्धिका ठूलाठूला कुरा हुन्छन्, तर सुदूर कर्णाली भने आधारभूत आवश्यकतामै पिरोलिरहन्छ। खाना, छाना र नानाकै अभावमा रन्थनिरहनु कर्णालीको कहरमा राजधानीको नजर पुग्दैन। त्यसैले त खाद्यान्न पुर्याउनका लागि स्थापित खाद्य व्यवस्थापन तथा व्यापार कम्पनीका डिपोहरू अहिले पनि रित्तै छन् कर्णालीमा। त्यसो त ठूलो चाडपर्व दसैं तिहारकै छेकोमा पनि चामल ढुवानी हुँदैन। कहिले ढुवानीकर्ताको लापरबाही त कहिले सरकारकै ढिलासुस्ती र झमेलायुक्त प्रक्रिया। परिणाम कणालीवासी भोकभोकै। कर्णालीमा खाद्यान्न पूर्तिको चक्र नै उल्टो छ। बाहिरबाट खाद्यान्न लैजाने रीत जुन बसालिएको छ, त्यसैको परिणाम पनि सधैं अभाव महसुस हुने गरेको हो। मुगु, जुम्ला, हुम्ला वा डोल्पा त्यहाँ जे फल्छ र जे सम्भव छ, त्यही फलाउनेभन्दा बाहिरबाट लैजाने थिति बसाल्नु नै पहिलो घातक कर्म हो। कोदो, फापर, जौ, गहुँ वा आलु र स्याउ ती जिल्लामा प्रशस्त फलाउन सकिन्छ। मकै होस् या कोदो, फापर वा गहुँ र जौ ती पनि खाद्यपदार्थ हुन्। चामलमात्रै खाद्यान्न होइन भन्ने संस्कार बसाउनुपर्नेतिर ध्यान पुगेको छैन। त्यहाँ फल्ने खाद्यान्नमा पनि उत्तिकै पोषण पाइन्छ र भोक मेटाउने शक्ति पाइन्छ, जुन चामलमा पाइन्छ। खाद्य संस्कृति पर्यावरणअनुसार बसाउनुको साटो चामल पठाउने नीति बनाउनु आफैंमा विडम्बना हो र आजसम्म पनि त्यही कुरीतिले त्यहाँ भोक उर्वर छ। कर्णालीका बारीमा जे फल्छ, त्यो थोरै फल्छ भन्नेचाहिँ साँचो हो। तीन महिना पनि उब्जनीले नपुगेपछि स्थानीयले सदरमुकामका खाद्य डिपोको भर पर्नुको विकल्प हुन्न। तर सरकारले तीन महिना उब्जनी हुने पाखोबारीहरूमा उन्नत प्रविधि भित्र्याउने योजना बनाएको छैन। प्रविधिको जमानामा मरुभूमिमा पनि खेती सम्भव भइसकेको छ। कर्णाली हिमाली जिल्ला उर्वरा नै नभएका ठाउँ होइनन्, चिसो ठाउँमा धान पो फल्न कठिन हुन्छ, अरू खाद्यान्नलाई त्यहाँको वातावरण पनि अनुकूल हुन्छ। जुन खेतीका लागि वातावरण र मौसम अनुकूल छ, त्यसैमा जोड गर्ने र धेरैभन्दा धेरै फसल फलाउने नीति नहुँदासम्म कर्णालीको भोक मेटिन्न। खेतीबालीको तरिका फेर्ने र खाद्य संस्कृति पनि बदल्ने नगर्दासम्म कहर मेटिन्न।"
पहिरोले झस्काइरहन्छ,"अछाम : गाउँ सुनसान छ। स्थानीयका आँखा अहिले पनि ओभानो छैनन्। आफन्त गुमाउँदाको पीडा स्थानीयको आँखामा प्रष्टै देखिन्थ्यो। स्थानीय घरि पहिरोले पुरेको घरहरू हेर्छन् त घरि पहिरोले खोसेका आफन्तहरू सम्झन्छिन्। पुस्तौंदेखि बसिरहेको ठाउँमा यसपालि पहिरो गयो। गाउँ नै शोकमा डुब्यो। उनीहरूलाई पहिरोपछिको बज्रपातले झस्काइरहन्छ। अछामको तुर्माखाँद गाउँपालिका५ नाडास्थित काँडाचौर गाउँमा गत भदौ ३१ गते पहिरो जाँदा ९ जनाले ज्यान गुमाएका थिए। स्थानीय मनसरादेवी शाही त्यो दिनलाई यसरी सम्झिन्छिन्, रातको समयमा एक्कासि पहिरो खसेछ, ब्यूँझिएर हेर्दा केही घरहरू पहिरोले पुरिसकेको थियो। अँध्यारो थियो, बाहिर हेर्नसक्ने अवस्था नै थिएन। त्यसरी पहिरो आउँला भनेर सोचेकै थिएनौँ। उनको घर भने जोगिएको रहेछ। स्थानीय दिलबहादुर शाहीले पहिरोले दिएको पीडा अझै भुल्न सकेका छैनन्। त्यो दिनको घटनापछि उनलाई रातमा राम्ररी निन्द्रा पर्दैन। मेरो त सास उसै दिन बसेको हो। रातमा निन्द्रा पर्दैन, काखमा खेल्ने नातिनातिनाहरू सम्झिँदा आँसु रोकिँदैन, शाही भन्छन्। छोराबुहारी र नातिलाई पहिरोले लगेपछि दिलबहादुरका आँखा अहिले पनि ओभाना छैनन्। पहिरोले खुसी खोसेको उनी बताउँछन्। शाही भन्छन्, मेरा छोराबुहारी र दुई नातिलाई पहिरोले लग्यो। मेरा भाइका दुई बुहारी, एक छोरो र दुई नातिनीको पहिरोमा पुरिएर ज्यान गयो। पहिरो खसेको ठाउँ देखाउँदै दिलबहादुर। उनका अनुसार पहिरोबाट जोगिएकाहरू आफन्तको शरणमा छन्। स्थानीय झरनादेवी शाही गाउँका महिलाको होस् नै उडिसकेको बताउँछिन्। त्यो घटना सम्झिँदा पनि शरीर काप्न थाल्छ, उनी भन्छिन्, परिवारका सदस्य र आफन्त गुमाएको पीडाले झस्काइरहन्छ। उनले खेतीपाती गर्ने जग्गाजमिनसमेत पहिरोले बगाएको बताइन्। बारीमा उत्पादन भएको खाद्यान्नले वर्षदिन पुग्थ्यो। किनेर खान पर्दैनथ्यो, अहिले त हातमुख जोड्न पनि गाह्रो परिरहेको छ, पहिरोको त्रास कम नभएको उनको भनाइ छ। पहिरोपछि भूकम्पको धक्काले उठिबास लाग्ने हो कि भन्ने चिन्तामा स्थानीय छन्। पहिरोले दिएको पीडा त अझै उस्तै छ। त्यसपछिका भूकम्पको धक्काले धेरै घरहरू चर्किएका छन्, तत्काल त केही नहोला, आउँदो वर्षात्मा पहिरोले उठिबास लगाउने डरले आत्तिाएका छौँ, स्थानीय लक्ष्मीकुमारी शाहीले भनिन्। पहिरोको पीडाले झस्काइरहने यो गाउँका स्थानीय सुरक्षित बासको पर्खाइमा छन्। स्थानीय विष्णुबहादुर शाही पहिरोपछि गाउँमा विकराल अवस्था सृजना भएको बताउँछन्। तीनै तहका सरकार र संघ संस्थाहरूले राहत दिनुभएको छ, उनी भन्छन्। अब सुरक्षित स्थानमा बस्ती सारिदिनुपर्ने उनीहरूको माग छ। शाहीका अनुसार यहाँका ११५ घरपरिवार पहिरोको जोखिममा छन्। त्यसमध्ये २५ वटा घरहरू पहिरोको उच्च जोखिममा रहेको शाहीले बताए। नेताहरूले हामीलाई खाने गास र बासको व्यवस्था गर्ने आश्वासन त दिनुभएको छ। तर कहिले पूरा हुने हो टुंगो छैन, शाही भन्छन्। गाउँपालिकाका अध्यक्ष डम्बरबहादुर बिसीले पहिरोमा परी ज्यान गुमाएका र घर पूर्ण रूपमा क्षति भएका परिवारलाई वैकल्पिक व्यवस्थापन गर्ने योजना लिएको बताए। हामीले आवश्यक कागजातहरू गृह मन्त्रालयमा पेस गरिसकेको छौं। केही दिनभित्र उनीहरूको पुनर्बासका लागि स्वीकृत भएर आएपछि हामी आवश्यक काम अघि बढाउँछौं, उनले भने। गाउँपालिकाभरमा पहिरो प्रभावितहरूलाई घर पुनर्निर्माणसँगै जीविकोपार्जनमा सहयोग पुग्ने गरी व्यवस्थापन गर्ने अध्यक्ष बिसीको भनाइ छ। पीडितलाई जनही १४ हजार अछामको तुर्माखाँद गाउँपालिका५ नाडास्थित काँडाचौर गाउँका पहिरो पीडितले जनही १४ हजार रुपैयाँ सहयोग प्राप्त गरेका छन्। बाढी पहिरोका कारण काँडाचौर गाउँका तीन घरपरिवारका ९ जनाले ज्यान गुमाउनुभयो, अध्यक्ष बिसीले भने, गाउँपालिकाभर अन्य मानवीय क्षति नभए पनि भौतिक क्षतिहरू धेरै भएका छन्। यसअघि गाउँपालिकाले मृतक परिवारलाई जनही ५० हजार र किरिया खर्चस्वरूप २५ हजार रुपैयाँ उपलब्ध गराएको अध्यक्ष बिसीले बताए। अध्यक्ष बिसीका अनुसार अहिले विभिन्न प्रक्रिया सकेर गाउँपालिकाको समन्वय र डीसीए नेपालको सहयोगमा सोसेक नेपालले जनही १४ हजार रुपैयाँ रकम वितरण गरेको हो। पहिरो प्रभावितहरूलाई थोरै भए पनि जीविकोपार्जनमा सहयोग पुगोस् भन्ने उद्देश्यले राहतस्वरूप सो रकम सहयोग गरिएको संस्थाका उपाध्यक्ष कवि रिजालले बताए। पहिरो प्रभावित काँडाचौर गाउँकी स्थानीय मनसरादेवी शाहीले राहत सहयोगले पहिरोले दिएको पीडामा मल्हम लागेको बताइन्।"
यूएईमा पासपोर्ट नवीकरण गर्न झमेला,"यूएई : नुवाकोट शिवपुरीका रामकाजी तामाङको पासपोर्टको म्याद २० नोभेम्बरमा सकियो। त्यो बेला कम्पनीले छुट्टी दिएन। तीन सातापछि उनी पासपोर्ट नवीकरण गर्न अबुधावीस्थित नेपाली राजदूतावास पुगे। तर, कर्मचारीले काम गरिदिनुको साटो नजिकै रहेको टाइपिङ सेन्टर देखाएर त्यहाँबाट डेट लिएर आउन भने। तामाङ टाइपिङ सेन्टर पुगे। तर, न उनले पासपोर्टकबो फाराम भर्न पाए न त अर्को दिनको डेट नै। गोरखाका रविन गुरुङ अबुधावीबाट झन्डै २ सय ५० किलोमिटर टाढा रहेको शारजाह सहरमा काम गर्छन्। उनको भिसाको म्याद डिसेम्बर २१ मा सकिने भयो। यूएईको कानुनअनुसार ३० दिनभित्र नयाँ भिसा लगाउनुपर्ने हुन्छ। नयाँ भिसा लगाउन पासपोर्टमा म्याद सकिन कम्तीमा ६ महिनाको समय चाहिन्छ। त्यही कारण पासपोर्ट नवीकरण गुरुङ डिसेम्बर ९ मा अबुधाबी पुगे। उनलाई पनि दूतावासका कर्मचारीले फर्काइदिए। टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भनेको उनले सुनाए। उनी नजिकै रहेको टाइपिङ सेन्टरमा पुगे। तर, उनले त्यहाँ न फाराम भर्न पाए न त कुनै डेट नै। यी त प्रतिनिधि पात्र मात्रै हुन्। नेपाली कामदार यूएईका बिभिन्न राज्यबाट घण्टांै यात्रा गरी पासपोर्ट नवीकरण गर्न अबुधावीस्थित दूतावासमा पुग्छन्। तर, काम नबन्दा निराश बन्दै फर्किन्छन्। तिनै नेपालीमा पर्छन् दैलेखका मातृका लम्साल, खोटाङका हर्कराम लबाद, सिरहाका महेश कपैर, स्याङ्जाका सन्तोष थापा, तनहुँका श्यामसुन्दर सिग्देल, झापाका भीमप्रसाद ढुंगाना, तनहुँका सुबास थापा। उनीहरूजस्ता सयौं नेपाली गत साता दूतावास पुगेर रित्तै फर्किनुपर्यो। उनीहरूलाई पनि दूतावासका कर्मचारीले नजिकैको टाइपिङ सेन्टर देखाए। त्यहाँ गएर फाराम भरी डेट लिएर आउन भने। तर, टाइपिङ सेन्टर जाँदा डेट नपाउने गरेको गुनासो उनीहरूले गरेका छन्। टोकन लिएर गएका सेवाग्राहीसँग पनि दूतावासका कर्मचारीले कुन टाइपिङ सेन्टरबाट फाराम भरेको, कति पैसा तिरेकोलगायत अनावश्यक प्रश्न गर्ने गरेका छन्। फाराम नभरिकन गएकाहरूलाई भने फलानो टाइपिङ सेन्टरमै जानु भनेर नामै तोकेर दूतावासका कर्मचारीले सुझाव दिने गरेका छन्। नयाँ पासपोर्ट बनाउनका लागि भरेको फाराममा ड्यामेज्ड कोठामा टिक नलगाएको भन्दै अबुधाबीस्थित नेपाली राजदूतावासका कर्मचारीले फर्काइदिएको सन्तोष तामाङको कागजात । आफ्नो पासपोर्ट जलेपछि नयाँ बनाउन तामाङले अनलाइन फाराम भरेका थिए । तस्बिर : मेघराज सापकोटा दुबईमा कार्यरत सन्तोष तामाङको पासपोर्ट जल्यो। यात्रा गर्नै नमिल्ने भएपछि नयाँ बनाउन उनी दूतावास पुगे। अनलाइन फाराम भर्दा ड्यामेज मा टिक नलगाएको भन्दै कर्मचारीले उनलाई रित्तै फर्काइदियो। पुनः डिसेम्बर ९ मा दूतावास पुगेका उनी ३७ नम्बरको टोकन लिएर घण्टौं प्रतिक्षालयमा बसे। पासपोर्ट शाखाका कर्मचारीले सच्याउन मिल्ने सामान्य कुरा पनि नगरेर उनलाई फर्काइदिए। अर्को साता कर्मचारीको खुट्टा ढोगेर काम गर्नुपरेको उनले सुनाए। झापाका दीपक शिवाकोटीले टाइपिङ सेन्टर नगई आफंै फाराम भर्न खोजे। १५ दिनसम्म लगातार प्रयास गरे पनि सफल नभएपछि उनी टाइपिङ सेन्टर जानुपर्यो। उनले १ सय दिराम तिरेर फाराम भर्न लगाए। खुल्ने भनेको समयमा सिस्टम डाउन हुने वा चल्दै नचल्दो रहेछ, उनले भने। स्नातक अध्ययन गरेका शिवाकोटीले यत्रो पढेर पनि पासपोर्टको फाराम भर्न नसकेको भन्दै आफैंलाई धिक्कारे ! नेपाल सरकारले यस्तो सिस्टम बनाएछ कि पासपोर्टको फाराम भर्न टाइपिङ सेन्टर नै जानुपर्छ, उनले भने, नेपाल सरकारले तोकेको लागत शुल्क तिरेर पासपोर्ट नवीकरण गर्न पनि पाइएन। किन होला ? नेपाली दूतावास अबुधावीले स्थानीय समयअनुसार हरेक सोमबार ११ बजे अनलाइन फारम (लाइभ इनरोलमेन्ट) खोल्ने गरेको छ। गत नोभेम्बर २८ देखि हरेक सोमबार खोल्ने निर्णय लागू भएको हो। त्यसअघि भने अनलाइन फारम कहिले खुल्ने र कहिले भर्ने भन्ने कुनै टुंगो हुँदैनथ्यो। मैले टाइपिङ सेन्टर नगई आफैं फाराम भर्न खोजें। १५ दिनसम्म लगातार प्रयास गरे पनि सफल नभएपछि टाइपिङ सेन्टर गएँ। १ सय दिराम तिरेर फाराम भर्न लगाएँ। खुल्ने भनेको समयमा सिस्टम डाउन हुने वा चल्दै नचल्दो रहेछ।दीपक शिवाकोटी, यूएई दूतावासका कर्मचारीले टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भने। नजिकै रहेको टाइपिङ सेन्टरमा पुगें। तर, त्यहाँ मैले न फाराम भर्न पाएँ न त कुनै डेट नै। रविन गुरुङ, यूएई केही टाइपिङ सेन्टरले कर्मचारीसँगको मिलेमतोमा राति १२ बजेपछि फाराम भर्ने गरेको गुनासो सेवाग्राहीले गरेपछि दूतावासले हरेक सोमबार ११ बजे अनलाइन फाराम खोल्ने व्यवस्था गरेको हो। अघिल्लो सोमबार खुलेको अनलाइन फाराममा पछिल्लो साताका लागि दैनिक ८० जनाको हिसाबले ४ सय जनाले नयाँ पासपोर्ट फाराम भर्न पाउने सुबिधा पाउने छन्। दूतावासले उक्त व्यवस्था गरे पनि सेवाग्राही कामदार आफंै फाराम भर्न पाउने सुबिधाबाट बन्चित भएका छन्। उनीहरू दुबई र अबुधावीमा खुलेका टाइपिङ सेन्टरकै भर परेका छन्। टाइपिङ सेन्टरले फाराम भरेको कम्तीमा ५० दिरामदेखि १ सय ५० अर्थात् साढे १८ सय रुपैयाँदेखि ५५ सय रुपैयाँ शुल्क असुल्ने गरेका छन्। यही कमाइलाई लक्षित गर्दै दुबई र अबुधावीमा मात्र गरेर १० भन्दा बढी नेपालीका टाइपिङ सेन्टर खुलेका छन्। नेपाली कामदारले नयाँ पासपोर्ट बनाउनुपरे तिनै सेन्टरको भर पर्नुपर्ने बाध्यात्मक अवस्था सिर्जना गरिएको छ। तीन लाखभन्दा बढी नेपाली कार्यरत रहेको यूएईमा दूतावासले दैनिक ८० वटा मात्र पासपोर्टको फाराम बुझ्ने गरेको छ। दुबईमा रहेका केही टाइपिङ सेन्टरले सातामा बढीमा ८१० वटा फाराम मात्र भर्ने गरेका छन्। केहीले दैनिक २० देखि ३० वटासम्म भर्ने गरेको एक सञ्चालकले बताए। यसमा पनि सिन्डिकेट वा सेटिङ रहेको हुन सक्ने उनको भनाइ छ। फाराम खुलेको दिन सोमबार हामीले दिनभर प्रयास गर्दा ४ वटा फाराम मात्र भर्न सक्यौं। अन्य केही सेन्टरले ८ वटा सम्म भरे, नाम नलेखिदिने शर्तमा उनले भने, दूतावास निकट मानिएका केही टाइपिङ सेन्टरले भने दैनिक ३० जना नेपालीहरूलाई आफ्नै बसमा हालेर दूतावास पुर्याउने गरेको छ। मिलेमतो नभई यो कसरी सम्भव छ ? दुबई र अबुधाबीमा खुलेका टाइपिङ सेन्टरहरूले अहिले पनि २ हजारभन्दा बढी कामदारका पासपोर्ट संकलन गरेर पालो कुरेर बसेका छन्। तिनको पालो कहिले आउने हो कुनै ठेगान छैन। राजदूत कृष्णप्रसाद ढकालले दूतावासमा त्यस किसिमको अनधीकृत कार्य नहुने गरेको जिकिर गरे। अत्यावश्यक परेका सेवाग्राहीका काम तुरुन्त गरिदिने गरेको उनको भनाइ छ। सेवाग्राहीलाई सहज सुविधा दिन बिभिन्न प्रयास गरे पनि सफल हुन नसकिरहेको दूतावास स्रोतले जनाएको छ। अनलाइन फाराम हरेक सोमबार खुल्ने भने पनि सेवाग्राहिकै चापको कारण वेबसाइट डाउन हुनाले थप समस्या निम्त्याएको उनको भनाइ छ। मन्त्रालयलाई यसबारे पटकपटक जानकारी गराए पनि समस्या समाधान भएको छैन, दूतावास स्रोतले भन्यो, हामीले अनलाइन सिस्टमलाई छिट्टो अपग्रेड गर्न भनिरहेका छौं। पासपोर्ट शाखामा एक जना कर्मचारीले मात्र काम गर्नुपरेकाले दूतावासको क्षमतामा वृद्धि गरी दैनिक ८० टोकनबाट १ सय ५० पुर्याउन सके केही सहज हुन सक्ने देखिन्छ। एक कर्मचारीले मात्र तत्कालै त्यो सम्भव देखिन्न। यति धेरै कामदार समस्यामा पर्दा पनि यूएईका नेपाली संघसंस्था यस विषयमा मौन बसेका छन्। हालसम्म कुनै पनि संघसंस्थाका प्रतिनिधि पासपोर्ट नवीकरणको समस्याबारे गुनासो लिएर दूतावासमा गएका छैनन्। एनआरएनए यूएई अध्यक्ष ठाकुरप्रसाद ढुंगाना भन्छन्, यूएईमा कार्यरत नेपाली कामदारले आफूलाई चाहिएको बेला पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न पनि महिनौंसम्म पालो पर्खनुपर्ने सम्भवतः यूएईमा मात्र होला। त्यो पनि बग्रेल्ती खुलेका टाइपिङ सेन्टरमा गएर मात्र भर्नुपर्ने। यो त कार्टेलिङ भएन र ? दुबईमा क्रियाशील व्यवसायी राम तामाङ नेपाली कामदारलाई सर्वसुलभ सेवा दिन हरदम तत्पर रहेको बताउँछन्। कतिपय कामदार आफैंले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं, तामाङ भन्छन्, तर, पछिल्लो दिनहरूमा दूतावासमा पासपोर्टको अनलाइन फाराम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चारपाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफैंले त फाराम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। उनका अनुसार समयमा पासपोर्ट नबन्दा भिसा नवीकरण हुन नसकेका उदाहरण धेरै छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्, उनी भन्छन्, कम्पनीले त्यो बेहोर्दैन, कामदारले तिर्नुपर्छ। यसले रेमिट्यान्स प्रवाहमा समेत असर परेको छ। राष्ट्रको कुल गार्हस्थ्य उत्पादन (जीडीपी)को एक चौथाइभन्दा बढी रेमिट्यान्स पठाउने कामदार नेपाल सरकारले तोकेको शुल्क तिरेर भनेको समयमा पासपोर्ट फारम भर्न नपाउँदा आक्रोशित भएका छन्। टोकन प्रणालीले झन् अनियमितता थपेको उनीहरूको बुझाइ छ। राम तामाङ, व्यवसायी, डकुमेन्ट सेवा सर्भिसेस, दुबई हामी नेपाली कामदारहरूलाई सर्बसुलभ सेवा दिन हरदम तयारतत्पर छौं। कतिपय कामदारहरू आफंैले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं। हामीले व्यवसाय मात्र नगरेर मानवीय धर्म पनि निर्वाह गरेका छौं। पैसा नहुनेलाई निःशुल्क सेवा प्रदान गर्छौं। तर, पछिल्लो दिनहरूमा दूतावासमा पासपोर्टको अनलाइन फारम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चार पाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफंैले त फारम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। शुल्क तिरेपछि सबैले सर्बशुलभ तरिकाले फारम भर्न पाउनुपर्छ। समय नहुनेहरू टाइपिङ सेन्टरमा पनि जान सक्ने भए। तर, कसैलाई जबर्जस्ती टाइपिङ सेन्टरमा धकेल्ने तरिका ठीक हैन। अर्को कुरा, दुनियाँमा दिनमा लाखौंले हेरिने वेबसाइटहरू सजिलै चल्छन्। जाबो केही हजारले लगइन गर्दा ह्याङ हुने कस्तो वेबसाइट बनाएको हो सरकारले ? जवाफ दिनुपर्छ। समयमा पासपोर्ट नवीकरण नभएर यूएईको भिसा नवीकरण हुन नसकेका धेरै उदाहरण छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्। कम्पनीले त्यो बेहोर्दैन, कामदारले तिर्नुपर्छ। यसले रेमिटेन्स प्रवाहमा समेत असर परेको छ। सम्बन्धित निकायको ध्यानाकर्षण होस्। ठाकुरप्रसाद ढुंगाना  अध्यक्ष, एनआरएनए यूएई यूएईमा कार्यरत नेपाली कामदारले आफूलाई चाहिएको बेलामा पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न समेत महिनांैसम्म पालो पर्खनुपर्ने सम्भवत यूएईमा मात्र होला। त्यो पनि बग्रेलिती खुलेका टाइपिङ सेन्टरहरूमा गएर मात्र भर्नुपर्ने। यो त कार्टेलिङ भएन र ? छिमेकी देशहरू ओमान, कतार र साउदी अरबतिर बुझ्दा यस्तो समस्या देखिएन। किन यूएईमा कार्यरत नेपालीहरूले चाहिँ भनेको बेला अनलाइन फारम भर्न पाएका छैनन् भन्ने कुरा बुझिनसक्नु छ। प्राविधिक समस्या हो भने समाधान गर्नुपर्यो। दूतावासमा जनशक्ति कम भएको भए वृद्धि गर्नुपर्यो। पासपोर्टको अनलाइन फारममा कोटा सिस्टम उचित छैन। सेवाग्राहीले भनेको र चाहेको बेलामा वेबसाइटमा गएर आफैं पनि फारम भर्न पाउनुपर्छ। चौबिसै घण्टा फाराम खोल्नपर्छ। मजदुरले पैसा तिरेर लिने सुबिधामा यस्तो हेलचेक्याँइ गर्नुभएन। भारतीयहरूले तीन दिनमा आफ्नो पासपोर्ट नवीकरण गर्न सक्छन्। तीन दिनको ठाउँमा ३० दिन होला तर अनलाइन फारम भर्दा नै कामदारहरूलाई सास्ती दिनुभएन। पैसा खर्च गरेर घण्टौंको यात्रा गरेर दूतावास पुगेका मजदुर मन खिन्न पारेर फर्किंदा हामीलाई दुःख लागेको छ। दूतावासलाई मजदुरमैत्री बनाउन सकियो भने मात्र दूतावास हुनुको अर्थ रहन्छ।"
कर्णालीको कहर,"राजधानीमा समृद्धिका ठूलाठूला कुरा हुन्छन्, तर सुदूर कर्णाली भने आधारभूत आवश्यकतामै पिरोलिरहन्छ। खाना, छाना र नानाकै अभावमा रन्थनिरहनु कर्णालीको कहरमा राजधानीको नजर पुग्दैन। त्यसैले त खाद्यान्न पुर्याउनका लागि स्थापित खाद्य व्यवस्थापन तथा व्यापार कम्पनीका डिपोहरू अहिले पनि रित्तै छन् कर्णालीमा। त्यसो त ठूलो चाडपर्व दसैं तिहारकै छेकोमा पनि चामल ढुवानी हुँदैन। कहिले ढुवानीकर्ताको लापरबाही त कहिले सरकारकै ढिलासुस्ती र झमेलायुक्त प्रक्रिया। परिणाम कणालीवासी भोकभोकै। कर्णालीमा खाद्यान्न पूर्तिको चक्र नै उल्टो छ। बाहिरबाट खाद्यान्न लैजाने रीत जुन बसालिएको छ, त्यसैको परिणाम पनि सधैं अभाव महसुस हुने गरेको हो। मुगु, जुम्ला, हुम्ला वा डोल्पा त्यहाँ जे फल्छ र जे सम्भव छ, त्यही फलाउनेभन्दा बाहिरबाट लैजाने थिति बसाल्नु नै पहिलो घातक कर्म हो। कोदो, फापर, जौ, गहुँ वा आलु र स्याउ ती जिल्लामा प्रशस्त फलाउन सकिन्छ। मकै होस् या कोदो, फापर वा गहुँ र जौ ती पनि खाद्यपदार्थ हुन्। चामलमात्रै खाद्यान्न होइन भन्ने संस्कार बसाउनुपर्नेतिर ध्यान पुगेको छैन। त्यहाँ फल्ने खाद्यान्नमा पनि उत्तिकै पोषण पाइन्छ र भोक मेटाउने शक्ति पाइन्छ, जुन चामलमा पाइन्छ। खाद्य संस्कृति पर्यावरणअनुसार बसाउनुको साटो चामल पठाउने नीति बनाउनु आफैंमा विडम्बना हो र आजसम्म पनि त्यही कुरीतिले त्यहाँ भोक उर्वर छ। कर्णालीका बारीमा जे फल्छ, त्यो थोरै फल्छ भन्नेचाहिँ साँचो हो। तीन महिना पनि उब्जनीले नपुगेपछि स्थानीयले सदरमुकामका खाद्य डिपोको भर पर्नुको विकल्प हुन्न। तर सरकारले तीन महिना उब्जनी हुने पाखोबारीहरूमा उन्नत प्रविधि भित्र्याउने योजना बनाएको छैन। प्रविधिको जमानामा मरुभूमिमा पनि खेती सम्भव भइसकेको छ। कर्णाली हिमाली जिल्ला उर्वरा नै नभएका ठाउँ होइनन्, चिसो ठाउँमा धान पो फल्न कठिन हुन्छ, अरू खाद्यान्नलाई त्यहाँको वातावरण पनि अनुकूल हुन्छ। जुन खेतीका लागि वातावरण र मौसम अनुकूल छ, त्यसैमा जोड गर्ने र धेरैभन्दा धेरै फसल फलाउने नीति नहुँदासम्म कर्णालीको भोक मेटिन्न। खेतीबालीको तरिका फेर्ने र खाद्य संस्कृति पनि बदल्ने नगर्दासम्म कहर मेटिन्न।"
कांग्रेसमा पुस्तान्तरणको नाराले पाएन सार्थकता,"काठमाडौं : कांग्रेस संसदीय दलका नेतामा डा शेखर कोइराला समूहबाट एक मात्र उम्मेदवार थिए, महामन्त्री गगन थापा। अर्का महामन्त्री विश्वप्रकाश शर्मा, उपाध्यक्ष धनराज गुरुङदेखि युवा नेता प्रदीप पौडेलसम्म नेताको समर्थन थियो। अर्थात्, युवा पुस्तामा नेतृत्व हस्तान्तरणको अभियानका कारण थापाको पक्षमा माहोल राम्रै देखिन्थ्यो। पार्टीका ८९ सांसदमध्ये ३२ जनाले खुलेरै समर्थन गरेका थिए। पार्टी सभापति शेरबहादुर देउवा पक्षधर केही सांसदको समर्थन जुट्नेमा पनि विश्वस्त थिए थापा। जसकारण संसदीय दलमा देउवालाई कडै टक्कर दिनेमा देउवाइतर पक्षका सांसद ढुक्क थिए। तर, परिणाम अपेक्षाकृत भएन। दलका नेता चयन गर्न बुधबार भएको चुनावमा थापालाई २५ जनाले मात्रै मत दिए। देउवा ६४ मत पाएर निर्वाचित भएका छन्। यससँगै पार्टीलाई अवसर आए पुनः मुलुकको बागडोर सम्हाल्न देउवालाई बाटो खुलेको छ। हाम्रो समूहसँग ३२ सांसद थिए। संस्थापन समूहको केही मत तान्दा पनि कम्तीमा ३७ मत आउने अपेक्षा थियो, नेता अर्जुननरसिंह केसीले भने, तर, २५ मात्रै आयो। यसको अर्थ हो कि आफ्नै भनिएकाहरूले पनि मत दिएनन्। कांग्रेसमा नेतृत्व परिवर्तन र रूपान्तरणको मुद्दाले १४औं महाधिवेशनदेखि नै चर्चा पायो। महामन्त्री थापाले यही मुद्दा उठाएर संसदीय दलमा चुनाव लडेका हुन्। संस्थापनइतर पक्षका अरू नेतालाई ब्याक गरे। डा कोइराला पनि आकांक्षी थिए। तर, थापाले दाबी नछाडेपछि उनी पछि हटे। युवा नेताको समर्थनसँगै थापा मैदानमा उत्रिएका थिए। उनले महामन्त्री लड्दा पनि पहिलोपटक चुनाव हारेको प्रसंग उल्लेख गर्दै संसदीय दलमा पनि पहिलोपटक चुनाव हार्दैमा फरक नपर्ने बताए। मैले पार्टीको महामन्त्रीमा पहिलो प्रयासमा पराजय भोगेकै हुँ, थापाले भने, त्यस बेला ल्याएको ५ सय मतलाई अर्को महाधिवेशनमा ३ हजार पुर्याएँ। संसदीय दलको नेता बन्ने र पार्टीको तर्फबाट प्रधानमन्त्रीको उम्मेदवार हुने मेरो चाहना थियो। अहिलेको परिणामलाई स्वीकार गर्छु। फेरि संसदीय दलको नेता बन्ने प्रयासमै निरन्तर लाग्नेछु। आफ्नै समूहबाट सोचेजति मत नआएको विषयमा खोजी गर्ने उनले बताए। किन त्यस्तो अवस्था आयो भन्नेमा खोजी हुन्छ, उनले भने, सत्य कुरा पत्ता त लागिहाल्छ। करिब चिनिसकिएको अवस्था पनि छ। संसदीय दलको चुनावमा मतदान गर्न जाँदा सांसदहरूले मोबाइल लैजान पाउने वा नपाउने भन्नेमा विवाद थियो। निर्वाचन समितिमा मोबाइल ल्याउन दिने वा नदिनेबारे दुई धारणा आएका थिए। एकथरिले लैजान पाउनुपर्छ भन्ने र अर्कालेले लैजान दिनुहुन्न भन्ने अडान राखेका थिए। उक्त नियम केहीबेर कार्यान्वयन भए पनि संस्थापन समूहका केही सांसदले मतदान गरेको फोटो खिचेको आरोप थापा पक्षधर नेताले लगाएका छन्। यो विषयमा महामन्त्री थापाले पनि विरोध जनाएका थिए। सांसदजस्तो मान्छेलाई भोट हालेको फोटो नखिच्नु भनेर कति भन्नु ?, उनले आक्रोश पोखे, ६७ जनाले खिचेको देखियो। बार्गेनिङ गरेपछि प्रमाण देखाउनका लागि उहाँहरूले फोटो राख्नुभएको हो। कोइराला पक्षीय सांसद सरिता प्रसाईंले थापालाई ककसले मत दिएनन् र किन मत दिएनन् भन्नेबारे बुझ्ने काम भइरहेको बताइन्। कुनै असन्तुष्टि छ कि आर्थिक चलखेल भएका छन् कि सूक्ष्म रूपले बुझ्ने काम भइरहेको छ, उनले भनिन्। संस्थापन पक्षका सांसद किशोरसिंह राठौरले भने इतर पक्षले रातभर परिवर्तन र रूपान्तरणका पक्षमा मतदान गर्न दबाब दिएको आरोप लगाए। परिवर्तन र रूपान्तरणका पक्षमा उभिएर महामन्त्री थापालाई मत दिनुहोस् भन्ने म्यासेज रातभरि मोबाइलमा आए, नेता राठौरले भने, उहाँहरू महामन्त्री भएपछि एक वर्षमा केके परिवर्तन भयो ? संसदीय दलको नेता हुँदैमा के परिवर्तन गर्नुहुन्छ उहाँहरू ? परिवर्तन चाहने हो भने पहिला पार्टीभित्रै परिवर्तनकारी काम गरेर देखाउनुहोस् सामाजिक सञ्जाल मात्र तताउने काम गरेर हुन्छ ? हामीचाहिँ परिवर्तनविरोधी हो ? कम्तीमा ३४ र बढीमा ३७ सांसदको हिसाब लगाइरहेको थापा समूहका नेता एकाएक २५ को नतिजा आउनुमा सत्ता र शक्तिको आडमा चलखेल भएको आरोप लगाउँछन्। महाधिवेशन बेलाको हिसाबअनुसार कोइरालाथापा पक्षमा २७ सांसद थिए। त्यसमा अर्का महामन्त्री विश्वप्रकाश शर्मा, प्रदीप पौडेल, दीपक गिरी र रूपा विकको भोट थपिँदा ३१ सांसद थिए। थापा समूहले हिसाब गरेका स्याङ्जाका राजु थापा, काठमाडौंका सन्तोष चालिसे, राजेन्द्र केसी, र अर्का नेता श्याम घिमिरे पनि लिस्टमा थिए। यद्यपि घिमिरे संस्थापन निकटकै नेता हुन्। केसी पनि जता प्रकाशमान सिंह त्यतै उभिने पक्षका हुन्। यी नेतालाई आफ्नो पक्षमा मानेर थापा पक्ष बुधबार बिहानसम्म आपूले मत पाउनेमा ढुक्क थियो। थापानिकट एक नेताले भने, हाम्रो अंकगणित नै गलत थियो कि भन्ने पनि लाग्छ। देउवा समूहको भोट क्रस गराउन लाग्दा आफ्नै समूहको मत गुम्यो। त्यसको महसुस सांसदहरूले भोट हाल्दै गरेको तस्बिर खिच्न थालेपछि भयो। रामचन्द्र पौडेल, डा शशांक कोइराला, प्रकाशमान सिंह, विमलेन्द्र निधिलगायत नेता पनि देउवा पक्षमा लागेका थिए। राजेन्द्र बजगाईं, दीपक गिरी र सुनील शर्मा जो थापाको लिस्टमा देखिए पनि मत भने देउवालाई हालेको इतर पक्षको आरोप छ। अर्का नेता डा चन्द्र भण्डारीले भने, गगनतिर अरू बेला खुल्ने नेता पनि यसपटक खुलेनन्। हाम्रो टिमले अपेक्षा गरेका अरू ७ देखि १० मत आएनन्। इतर समूहका एक शीर्ष नेताले भने, गगनजीको मत उहाँहरूको व्यवहारकै कारण पनि कम आएको हो। मंगलबार राति सादा पोसाकका प्रहरीको परिचयपत्र खोसेर चुनावी स्टन्ट गर्नुले पनि भोटमा असर गर्यो। नचाहिँदो लफडामा नपरौं भनेर हामीले सम्झाइ सक्दा नसक्दै उहाँहरूले सामाजिक सञ्जाल नै भरिदिनुभयो। अर्को तिर हामी उहाँ भनेर बसेका साथीहरूको गन्ती भएन। जब अर्का महामन्त्री र अर्का नेता प्रदीप पौडेलको आगमन भयो त्यसपछि हाम्रो माहोल अब बन्यो भन्ने अहम बढ्यो। त्यसले पनि हामी एकै ठाउँमा उभिएका साथीहरू भड्किनुभयो भन्ने लाग्छ, ती सांसदले भने। इतर समूहका कोइरालानिकट एक नेताले भने, शेखरगगन समूहबाट पार्टीको पदाधिकारी भएका र पदाधिकारी चुनाव हारेका नेताहरूले नै गगनलाई मत नदिएको चर्चा उनको टिममा चलेको छ।"
श्रीलंकासम्म विद्युत् निर्यातको सम्भावना छ,"कुलमान घिसिङ नेपाल विद्युत प्राधिकरणका कार्यकारी निर्देशकको रुपमा अहिले दोस्रो कार्यकालमा काम गर्दैछन्। अहिले प्राधिकरण नाफा छ र लगानी गर्ने अवस्थामा पुगेको उनको भनाई छ। तर पूर्वाधार निर्माणका लागि सरकारले दिएको बजेट थोरै भएको घिसिङको गुनासो छ। प्राधिकरणले गुरु योजना नै बनाएर अबको ५ वर्षमा ४५ खर्ब रूपैयाँ अति जरुरी पूर्वाधार निर्माणका लागि मात्र आवश्यक भएकाले दातृ निकायलाई गुहारिरहेको बताउँछन्। करिब ६ वर्षदेखि प्राधिकरणको नेतृत्वमा रहेर काम गरिरहेका घिसिङसँग उर्जा क्षेत्रको समसामायिक विषयमा अन्नपूर्णकर्मी सुनिता कार्कीले गरेको कुराकानी : विद्युतीय ऊर्जा उत्पादनको अवस्था कस्तो छ ? अहिले नेपालमा विद्युतीय ऊर्जाको जडित क्षमता करिब २३५५ मेगावाट पुगेको छ। विगत एकडेढ वर्षदेखि करिब ७ सय मेगावाटले विद्युत उत्पादन बढेको छ। यसै वर्षबाट विद्युत निर्यात पनि सुरु भएको छ। मेरो दोस्रो कार्यकालको सुरुबाट नै निर्यात सुरु भएको छ। जेठदेखि यता ७ महिनामा करिब ११ अर्बको बिजुली निर्यात भएको छ। करिब ७ अर्ब भारतीय रूपैयाँ संचितिमा थपिएको छ। नेपालमा डलर खर्च गरेर भारतीय रूपैयाँ किन्नुपर्छ। यसले शोधानान्तर बचतमा पनि सहयोग पुगेको छ। चरम लोडसेडिङको अवस्थाबाट बढी भएर निर्यातसम्म पुगेका छौं। तर, अहिले पनि पुसाबाट वैशाखसम्म आयात गर्नुपर्ने अवस्था भने छ। अहिले थप निर्यातका लागि तयारी गर्दैछौं। गएको वर्षायाममा हामीले ४०९ मेगावाट निर्यात गर्यौ। भारतसँगको सहमति नै त्यत्ति थियो। त्यति हुँदा पनि दशैं, तिहार निर्वाचनको समयमा पनि यसपटक खपत बढ्न सकेन। त्यो हुँदा केही विद्युत् खेर पनि गयो। त्यसलाई ठूलो मान्नु हुँदैन। कुनै दिनमा त कुनै रातको समयमा खेर गएको छ। खपतको स्थिति कस्तो छ ? अहिलेको उच्च माग करिब १८ सय मेगाबाट छ भने ऊर्जाको माग करिब १५ सय मेगाबाट छ। उच्च माग वर्षको १ दिनको सबैभन्दा बढी विद्युत् खपतको घण्टालाई लिइन्छ जुन वर्षायाममा लिने गरिन्छ। त्यो समयमा तराईमा बढी लोड आवश्यक हुन्छ। अहिलेको काठमाडौंमा मात्र विद्युत्को माग बढी हुन्छ। तर, हामीले इनर्जी खपतलाई हेर्ने हो भने कुल जडित क्षमताको सरदर १५ सय मेगावाटको खपतलाई राम्रो भनिन्छ। उच्च मागभन्दा ऊर्जाको खपत बढेको राम्रो हो। प्राधिकरणमा मेरो कार्यकाल सुरु हुनुपूर्व ३ अर्ब ७० करोड युनिट विद्युत् वार्षिक रूपमा खपत हुन्थ्यो अहिले ९ अर्ब युनिट विद्युत् खपत हुन्छ। तीन गुणाले खपत बढेको छ। गत वर्ष २३ प्रतिशतले खपत बढेको छ। विगत ६ वर्षको सरदर खपत १५२० वर्षको हाराहारीमा छ। कोभिडलगायतका कारणले बीचमा खपत केही घट्यो। तर पनि १५२० वर्षको सरदर खपतलाई राम्रो मान्नुपर्छ। कुनै पनि इनर्जीको खपतको यत्तिको अनुपातमा बढ्दैन। लोडसेडिङपछि एकैपटक ३५ प्रतिशतले खपत बढेको थियो। यस वर्षको स्थिति अलि फरक छ। मुलुकको अर्थतन्त्र चापमा छ। धेरै ठाउँमा क्यास फ्लोको समस्या छ। बैंकहरूमा लगानी गर्ने पैसा छैन। उद्योगहरू नै खपत कम छ भन्दै उत्पादन नै घटाइरहेका छन्। त्यसले गर्दा प्राधिरकणले जुन रूपमा खपत बढ्न भन्ने अनुमान गरेको थियो। त्यो नभई करिब १०१२ प्रतिशतले यो वर्ष खपत बढ्ने देखिन्छ। खपत बढ्नेसँगै अर्थतन्त्रको आकार पनि बढ्दै जानुपर्ने हुन्छ। कुल ग्राहस्थ उत्पादन १० प्रतिशत पुग्यो भने अर्थतन्त्र चलायमान बन्छ। उद्योग कलकारखाना बढ्छन् अनि विद्युत्को माग पनि बढ्छ। अर्थतन्त्र ओरालो लाग्ने, कलकारखाना नबढ्ने अनि प्राधिकरणले खपत बढाएन भनेर हुन्छ ? अहिले खपतका उपकरणहरू पनि बढ्दै छन्। विद्युतीय गाडी बढेको छ। चार्जिङ स्टेसनलगायत देशभर पूर्वाधार भएको हुँदा विद्युतीय गाडीको प्रयोग बढिरहेको छ। सबै ठाउँमा त राख्न सकेका छैनौ। तर, पनि अहिलेको प्रवाहलाई पुग्ने गरेर चार्जिङ स्टेसन निर्माण भएका छन्। यसले गर्दा पनि हाम्रो रातिको विद्युत् खपत बढाएको छ। चार्जिङ स्टेसनको सवालमा प्राधिकरणले निर्माण गरिरहेको ५१ चार्जिङ स्टेसन प्रवद्र्धनका लागि राखेको हो। चार्जिङ स्टेसन भनेको एक किसिमले पेट्रोल पम्प जस्तै हो। यो निर्माणका लागि निजी क्षेत्रलाई पनि खुल्ला गरेका छौं। निजी क्षेत्रबाट पनि केही स्टेसन राखिएका छन् भने गाडी वितरकहरूले पनि ठाउँठाउँमा चार्जिङ स्टेसन राखेका छन्। फेरि यी गाडीहरू चार्जिङ स्टेसनमा मात्र गएर चार्ज हुने भन्ने होइन। घरमा पनि चार्ज गर्न सकिन्छ। पूर्वाधारको कारणले विद्युतीय गाडी नै नचल्ने भन्ने होइन। हरेक घरमा हरेक व्यक्ति यस्ता गाडी चार्ज गर्न सक्छन्। हामीले देशैभरी बस, ठूला गाडी, माइक्रोलगायतलाई होस भनेर दु्रत गतिको चार्ज गर्ने गरी ५१ चार्जिङ स्टेसन राखिएको हो। स्मार्ट र फास्ट किसिमका यस्ता चार्जिङ स्टेसनमा गाडीहरू घन्टौं बस्नै पर्दैन। १ घण्टामा फुल चार्ज हुन्छ। सबै ठाउँमा चार्जिङ स्टेसन राख्न ठाउँ किन्न पनि सकिंदैन। अहिले नगरपालिका, पुलिस स्टेसनलगायतमा ठाउँ उपलब्ध भइरहेका छन्। थप चार्जिङ स्टेसन बढाउँदै जाने योजनामा प्राधिकरण छ। वितरणतर्फ, प्रसारणतर्फ पूर्वाधार बढाउन नसकेर खपत नबढेको भनिन्छ। तालुक मन्त्रालयले पनि प्राधिकरणले पूर्वाधारमा थप लगानी गर्नुपर्छ भन्छ ? पूर्वाधार निर्माणमा प्राधिकरण कहिले पनि चुकेको छैन। प्राधिकरणले पूर्वाधार बढाउन सकेन भनिरहँदा पूर्वाधार विकासका लागि समन्वयकारी भूमिका मन्त्रालयले निभाएको छ कि छैन भन्ने पनि हुन्छ। वनको स्वीकृति ७ वर्षसम्म पाइँदैन, ४ वर्षसम्म अदालतको कारबाहीमा परेर स्टे अर्डर आउँदा सुनुवाइ हुँदैनलगायतका समस्या समाधान गर्न कुनकुन निकायले सहयोग गरेको छ ? सहयोग नै नगरेको भन्न त मिल्दैन तर जति गर्नुपर्ने हो त्यति सहयोग प्राधिकरणले पाएको छैन। हामीले हरेक मन्त्रालयबाट सहयोग खोजेको त्यो पाइएको छैन। पूर्वाधारमा प्राधिकरण्ले धेरै लगानी गरिरहेको छ, धेरै पूर्वाधार बनिरहेका छन्। तर, त्यो पुरा हुन दिइएको छैन। त्यति हुँदाहुँदै पनि धेरै पूर्वाधार निर्माण सम्पन्न भएका छन्। विद्युत् प्राधिकरणसँग भएको स्रोत परिचालन गरेर पूर्वाधार निर्माण भइरहेका छन्। हिजो प्राधिकरणसँग १ रूपैयाँ लगानी गर्ने अवस्थामा थिएन। तलब खानको लागि पनि बाहिरबाट ऋण लिनुपर्ने अवस्था थियो। आज प्राधिकरण नाफा छ र लगानी गर्ने अवस्थमा पुगेको छ। पूर्वाधार निर्माणका लागि सरकारले दिएको बजेट थोरै छ। वितरण प्रणाली सुधार गर्नका लागि मात्रै ५०औं अर्ब आवश्यक छ। यसका लागि देशभरको सबस्टेसनको सुधार गर्नुपर्नेछ। प्रसारणलाइनको क्षमता बढाउनुपर्ने छ। प्राधिकरणले गुरु योजना नै बनाएको छ कि अबको ५ वर्षमा ४५ खर्ब रूपैयाँ अति जरुरी पूर्वाधार निर्माणका लागि मात्र आवश्यक छ। त्यो बजेट कहाँबाट आउँछ ? यसका लागि हामीले अहिले दातृ निकायलाई गुहारेका छौं। उपत्यकाको पूर्वाधारमा मात्रै प्राधिकरणले करिब १५ अर्ब रूपैयाँ लगानी गरेको छ। पूर्वाधारका लागि एउटा बजेटको अवरोध अर्को अन्तर निकाय समन्वय हुन नसक्दा भएका काम पनि पूरा हुन सकिरहेका छैनन्। यस्तो स्थितिमा पनि प्राधिकरण आफैंले काम गरिरहेको छ। प्राधिकरण आफंैले ४०५० अर्ब लगानी गरेको छ। अनि कुनै पनि पूर्वाधारको काम गर्न ४५ वर्ष लाग्छ। सर्भे, डिजाइन, टेन्डर र त्यसपछि निर्माणको चरणमा जाने हो। त्यो प्रक्रिया सबैले पुर्याउनैपर्छ। त्यसका लागि बजेटको सुनिश्चितता हुनुपर्यो। बजेटको कसैले कुरा गर्दैनन्। प्राधिकरण नाफामा जाने तर महसुल दर समायोजन गर्न सकेको देखिँदैन नि ? विगत ४५ वर्षमा यो देशमा कुन उपभोग्य वस्तुको मूल्य घटेको छ। विद्युत्को मूल्य मात्र घटेको छ। प्राधिकरणले विगत ३ वर्षमा २५ प्रतिशत विद्युत्को महसुल दर घटाएको छ। १ प्रतिशत भनेको १ अर्ब रूपैयाँभन्दा बढी घटाएको हो। करिब २५ अर्ब रूपैयाँ ३ वर्षमा घटेको छ। यति घटाएर पनि प्राधिकरणले १५२० अर्ब नाफा गर्न सफल भएको छ। कोभिडको समयमा उद्योगलगायत उपभोक्तालाई दिएको छुट मात्रै ७ अर्ब रूपैयाँ छ। यसको सोधभर्ना अहिलेसम्म भएको छैन। १५२० वर्षसम्म लगातार घाटामा गएको संस्था हो, प्राधिरकण। ५५ लाख ग्राहकमध्येमा २२ लाख ग्राहकले ३० रूपैयाँ मात्र तिर्छन्। किनभने २० युनिटभन्दा कम विद्युत् प्रयोग गर्नेलाई माग शुल्क मात्र लिइएको छ। काठमाडौंमा बस्ने कतिपयले पनि ३० रूपैयाँ मात्र तिर्छन्। चार्जिङ स्टेसनलाई ५ रूपैयाँमा दिइएको छ। सिंचाइलाई २ रूपैयाँ प्रतियुनिट दिइएको छ। अहिले प्राधिकरणले ८ रूपैयाँ ४० पैसामा विद्युत् किनेर २ रूपैयाँमै दिइरहेको छ। राज्यप्रतिको दायित्व पनि त प्राधिकरणले पूरा गरिरहेको छ। क्षतिपूर्ति भने कत्ति पनि पाइएको छैन। प्राधिकरण रेट बढाएर होइन रेट घटाएर नाफामा गएको हो। अहिले २५ प्रतिशत रेट घटाएर पनि प्राधिकरण नाफामा जाँदा पनि प्रश्न उठ्ने गरेको छ। प्राधिकरणको नाफाको कुरा गर्दा डेडिकेटेड, ट्रंक लाइनको करिब २० अर्बको बक्यौता जोडेर नाफा भएको भनिन्छ। तर यो उठाउनका लागि प्राधिकरणले खासै पहल गरेको देखिदैन नि ? डेडिकेटेड र ट्रंकलाइनबापतको रकम हरेक वर्षको प्राधिकरणको नाफामा छैन। पहिला ब्यालेन्स सिटमा मात्र राखेको हो। त्यसपछिका वासलातमा राखिएको छैन। तर, त्यसबापतको जरिवानाको पैसा भने यो नाफामा जोडिएको छ। यो बक्यौता प्राधिकरणको मात्र नभई नेपाल सरकारको पनि दायित्व हो। यो बक्यौता उठाउन औद्योगिक ग्राहकको लाइन काट्नुपर्छ। त्यसमा औद्योगिक ग्राहक, सरकार, अदालती प्रक्रिया सबैको अवरोध छ। कोभिडको समयमा यो विषय अघि ल्याउन हुँदैन भनेर तत्कालीन सरकारले काटेको लाइन पनि जोड्न लगायो। हामीले उठाउनुपर्छ नै भनेका छौं। कि राज्यले कसरी उठाउने भनिदिन पर्यो नभए हामीले लाइन काट्ने नै हो। औद्योगिक क्षेत्रको लाइन काट्ने बित्तिकै करिब ५ सय मेगावाट खेर जान्छ र अर्बौंको घाटा हुन्छ। नयाँ सरकार गठन भएसँगै यो विषय उठाउँछौं र सेटल गराउँछौं। यता, सडकबत्तीको साढे ५ अर्ब छ। सबैभन्दा बढी काठमाडौं महानगरपालिकासँग छ। यसमा प्राधिकरण र सरकारसँगको हिसाबकिताब मिलान गर्दा पनि यो विषय सल्टिन्छ। सतप्रतिशतको विद्युतीकरणका लागि प्राधिकरणले के गर्दैछ ? सरकारले आगामी २ वर्षमा सतप्रतिशत विद्युतीयकरण गर्ने घोषणा गरेको छ। तर, बजेट आएको छ ८४ करोड रूपैयाँ मात्रै। यो रकम एउटा वडालाई पनि पुग्दैन। केही वर्षअघिसम्म २४ घन्टा लोडसेडिङ भएका गाउँमा पनि छन्। किनभने कुनै पनि क्षेत्रमा विद्युतीकरण नै भएको छैन भने त्यहाँ त २४ घन्टा लोडसेडिङ भए सरह हो नि। मेरो कार्यकालको सुरुदेखि नै प्राथमिकता दिएर गरेको काम विद्युतीकरण हो। म आउँदा ६० प्रतिशत जनताको पहुँचमा मात्र विद्युत् थियो। अहिले ९५ प्रतिशत जनताको पहुँचमा ग्रिडको विद्युत् छ। विद्युत् उत्पादनको सय वर्षमा ६० प्रतिशत र करिब ५ वर्षमा ३५ प्रतिशत बढी विद्युतीकरण बढेको छ। म्यासिभ विद्युतीकरण भएको छ। अबको २ वर्षभित्र देशभरी विद्युतीकरण गर्ने भनेर कर्णाली र सुदूरपश्चिममा मात्रै २५ अर्बको काम चलिरहेको छ। विदेशबाट ऋण लिएर लगानी गररहेका छौं। २५ अर्ब लगानी गरेर प्राधिकरणले पाउने भनेको प्रतिघर मासिक ३० रूपैयाँ हो। महिनामा ५ करोड पनि उठ्दैन। पहिलो नम्बरमा लोडसेडिङ अन्त्य गर्यौं भने दोस्रो नम्बरमा देशभरी सतप्रतिशत विद्युतीकरण गर्ने भन्ने नै हो। ४०५० वर्षमा पनि नसक्ने काम हामीले केही वर्षमभित्रै सम्पन्न गर्दैछौं। निर्यातमा पनि गइसकेकोले अब विद्युत् उत्पादन पुगेर नै प्राधिकरणले नदी प्रवाहमा आधारित (आरओआर) विद्युत् खरिद सम्झौता (पीपीए) रोकेको हो त ? करिब ५ हजार मेगावाटका आरओआर आयोजनाको पीपीए रोकिएको करिब ४ वर्ष भयो। अब खुल्दैन ? अहिले पीपीएलाई धेरै हाउगुजी बनाइएको छ। खोले पनि नहुने नखोले पनि नहुने जस्तो देखिन्छ। मन्त्रिपरिषद्बाट पारित भएबमोजिम थप १५ सयको पीपीए गर्न सकिन्छ। तर, बाँकी को के गर्ने ? राज्यलाई आवश्यक परेका बेलामा पीपीए गर्छ। राज्यलाई आवश्यक पर्दैन भने सधै पीपीए गरिरहनुपर्छ भन्ने छैन। तर, यसको मतलब राज्यले अहिले पुग्यो भनेर चुप लागेर बस्ने भने होइन। अहिले पीपीए भएका आयोजना अबको ७ वर्षपछि तयार हुन्छन्। हामीले कम्तीमा १० वर्षको योजना बनाउने हो। त्यहीअनुसार नै पीपीए गर्ने हो। त्यसमा पनि हिउँदमा पनि पुग्ने गरेर पीपीए गर्ने हो भने धेरै पीपीए गर्नपर्यो। किनभने नदी प्रवाहका आयोजना उत्पादनमा हिउँदमा करिब ३० प्रतिशतमा सीमित हुन्छ। यसका लागि फेरि वर्षायाममा बढी विद्युत् बिक्री गर्ने वातावरण पनि तयार हुनपर्यो। नभए आन्तरिक खपतले मात्र धान्दैन र बिजुली खेर जान्छ। भूराजनीतिका हिसाबले हामीले हिउँदमा पनि बिजुली पुग्ने गरेर नै योजना बनाउने हो। हामीले अर्धजलासययुक्त, जलाशययुक्त आयोजनाको पीपीए गरिरहेका छौं। पीपीए गरेका नै करिब २ हजार मेगावाटभन्दा बढी आयोजनाको वित्तीय व्यवस्थापन भएको छैन। राज्यले एउटा कोटा बनाएको त्यो त परिवर्तन हुनपर्यो। नीतिमा परिवर्त हुन पर्यो। अहिले नीति संशोधनको प्रक्रियामा छ। आगामी १० वर्षको प्रक्षेपणअनुसार केही पीपीए खुलाउनुपर्छ। ७ हजारभन्दा बढीको पीपीए भइसकेको छ। अझै १०१२ हजार मेगावाटको पीपीए गर्दा राज्यलाई फाइदा हुन्छ। तर, नेपालका लागि आरओआर चाहिँदैन। तर, यसलाई फाल्ने भनेको होइन किनभने अहिले भारतमा बेच्ने भनेको पीआरओआर नै हो। अहिलेसम्म ऊर्जा पर्याप्तताको मात्र कुरा उठेको छ। तर, ऊर्जा सुरक्षाको कुरा उठ्न सकेको छैन। ऊर्जा सुरक्षाका लागि पनि विद्युत् उत्पादन बढाउन जरुरी छैन र ? गत वर्ष रुसयुक्रेनको युद्धले कोइलाको आयातमा प्रभाव पर्दा भारतले नेपाललाई बिजुली दिन सकेन र केहि दिन हाम्रा उद्योगमा पनि लोडसेडिङ भयो। यो भनेको बाह्य कारणको असर हो। अहिलेसम्म ऊर्जा सुरक्षाका लागि रिजर्भ मार्जिनको कुरा नै गरिएको छैन। जर्मनमा करिब ८५ हजार मेगावाटको डिमान्ड छ तर जडित क्षमता २ लाख मेगावाट छ। भारतसँग ग्रीड जोडिएकोले धेरै भएको बिजुली खेर नफालेर निर्यात भइरहेको छ र आवश्यक परेकाबेलामा आयात पनि भइरहेको छ। सिस्टमले नै १५२० प्रतिशत रिजर्भ राख्ने डिमान्ड गर्छ। हामीले कम्तीमा २ सय मेगावाट रिजर्भ राख्नुपर्ने हो। तर, सतप्रतिशत निर्यात भइरहेको छ। विद्युतीय प्रणाली भरपर्दो हुन पनि रिजर्भ अवधारणालाई कार्यान्वयन गर्नुपर्छ। तर, रिजर्भ जति गर्यो त्यसको मूल्य पर्छ। त्यो खेर फाले बराबर नै हो। यसको मूल्य उपभोक्ताको महसुलमा पर्छ कि प्राधिकरणलाई घाटा हुन्छ। त्यो रिजर्भ मार्जिन भारतीय ग्रिडले दिएको छ। थप विद्युत् जोडिंदै छ। अब भारतमा थप विद्युत् निर्यातको पहल र वंगलादेशमा पनि विद्युत् बेच्ने भन्ने कहाँसम्म पुगेको छ ? अहिले ४०९ मेगावाट विद्युत् भारतमा बेच्ने सम्झौता भएको छ। अबका जेठसम्म विद्युत् निर्यात हुँदैन। जेठपछि भारतमा थप विद्युत् निर्यातका लागि भारत सरकार सकारात्मक छ। भर्खरै भारतीय ऊर्जा सचिवलाई पनि भेटेर आएका छौं। थप विद्युत् निर्यात गर्ने भन्ने नै छ। हाम्रो पूर्वाधार पनि बनाउनुपर्ने छ भने थप ५६ सय मेगावाट आयोजनाहरूको विद्युत् निर्यातको स्वीकृतिका लागि पनि भारत पठाउँदैछौं। हामीले भन्ने बित्तिकै हुँदैन। २ देशको कुटनीतिक विषय पनि हुन्छ। अहिले हामीले दैनिक बिडिङ गरिरहेका छौं। भारतसँग ६६ महिनाको वा २५ वर्षसम्मको दीर्घकालीन विद्युत् खरिद सम्झौता गर्ने सम्बन्धमा छलफल भइरहेको छ। आयातको सम्बन्धमा बढीमा ३ वर्षको हिउँदसम्मका लागि भारतबाट बिजुली किन्नुपर्छ। बंगलादेशसँग निर्यात गर्ने विषय भारतसँग पनि जोडिन्छ। यसका लागि एउटा त्रिपक्षीय भेट आवश्यक छ। अहिले भारत र बंगलादेशको प्रसारणलाइनको क्षमता थप विद्युत् प्रसारण गर्न सक्ने अवस्थाको छैन। भारतबाट अहिले ११६० मेगावाट बंगलादेशले आयात गरिरहेको छ। त्यस प्रसारणलाइनको क्षमताका करिब १२ सय मेगावाटको छ। थप लाइन बनाउने चरणमा छ। त्यसका लागि अझै वर्षौं लाग्छ। भारतको अछामदेखि बंगलादेशको पार्वतेपुर हुँदै बिहार जोड्ने गरेर ७५० केभीको प्रसारणलाइन बनाउने भनिएको छ। यसबीचमा करिब ५० मेगावाट मात्र भए पनि बंगलादेश निर्यात गर्ने भन्ने हो। बंगलादेश पनि इच्छुक छ। एक महिनाभित्र सचिवस्तरीय भेट हुँदैछ। त्यसमा फेरि छलफल गरिन्छ। भारतको सहमति पनि आवश्यक छ। विद्युत्को आन्तरिक खपत बढाउन प्राधिकरणले के गर्दैछ ? सबैभन्दा पहिला अन्तर मन्त्रालय, अन्तर निकाय समन्वय हुन आवश्यक छ। लगानी गर्न सरकारसँग बजेट छैन भने प्राधिकरण आफैं गर्छ। तर, त्यसका लागि प्राधिकरणलाई टिक्न दिनपर्यो। प्राधिकरणले नाफा गरेको पैसा लगानी गरौंभन्दा कहिले उद्योगलाई छुट, दररेट घटाउनुपर्ने भन्दै अवरोध गरिन्छ। अहिले हामीले करिब १९ सहरको गुरुयोजना बनाएका छौं। जसमा आगामी ५० वर्षमा कति माग आउँछ, त्यसका लागि कति वितरण प्रणाली, प्रसारणलाइन, सबस्टेसन बनाउनुपर्छ भनेर उल्लेख छ। यसअनुसार लगानी पनि हुनुपर्छ। तत्काल आवश्यक क्षेत्रमा लगानी पनि भइरहेको छ। यस्तै, अब उद्योगहरूले पनि विद्युत् खपतको तालिका बनाएर प्राधिकरणमा पेस गर्नुपर्ने र सो तालिकाअनुसार खपत नगरे जरिवाना तिराउने व्यवस्था गरिंदैछ। एक हप्ताको तालिका बनाउने र कति चाहिन्छ त्यति लिने। चाहिन्छ भनेर लिएन भने जरिवाना तिर्ने हो। मन लागी विद्युत् खपत गर्ने, कहिले उद्योग चलाउने कहिले नचलाउने गरेर विद्युत् खेर फाल्न अब पाइने छैन। खपतलाई बढाउन र स्थायी गर्न यो नियम लागू गर्नैपर्छ। यस्तै, खपत बढाउन आगामी ५० वर्षसम्मको टाइमलाइन राखेर प्रसारण, वितरण र सबस्टेसनहरू विस्तार, सुधार र थप गर्नेगरी काम अघि बढाइएको छ। नेपाललाई विद्युत्मा आत्मनिर्भर गर्दै भारत, बंगलादेश र श्रीलंकासम्म विद्युत् निर्यात गर्ने प्राधिकरणको योजना छ।"
महिन्द्र रायले भोलि शपथ लिने,काठमाडौं : प्रतिनिधिसभाका नवनिर्वाचित सांसद महिन्द्र राय यादवले शुक्रबार बिहान पद तथा गोपनीयताको शपथ लिने भएका छन् । उमेरसम्बन्धी प्राविधिक कारणले आज शपथ लिन नसकेपछि उनलाई संघीय संसद् सचिवालयले भोलि मात्र शपथ गराउने तयारी गरेको छ । यादवलाई प्रतिनिधिसभाका ज्येष्ठ सदस्य पशुपति शम्शेर जबराले शुक्रबार बिहान सिंहदरबारस्थित संसद् सचिवालयमा शपथ गराउने छन्। सचिवालयले प्रतिनिधिसभाका नवनिर्वाचित सांसदलाई बिहीबार शपथ गराउने कार्यक्रम राखेको थियो । नयाँबानेश्वरस्थित संघीय संसद् भवनमा आज आयोजित समारोहमा दुई सय ७० सांसद्ले ज्येष्ठ सदस्य राणाबाट पद तथा गोपनीयताको शपथ लिएका थिए। यसअघि २०७४ सालको प्रतिनिधिसभामा यादव उपस्थित नभएपछि सांसदलाई महन्थ ठाकुरले ज्येष्ठ सदस्यको हैसियतमा पद तथा गोपनीयताको शपथ गराएका थिए ।
देउवासँग भेटवार्ता गर्न प्रचण्ड र नेपाल पुगे बालुवाटार,"काठमाडौं : प्रधानमन्त्री शेरबहादुर देउवासँग भेटवार्ता गर्न माओवादी अध्यक्ष पुष्पकमल दाहाल प्रचण्ड र नेकपा एकीकृत समाजवादी पार्टीका अध्यक्ष माधव कुमार नेपाल बालुवाटार पुगेका छन्। बिहीबार साँझ सत्ता समीकरणको विषयमा छलफल गर्न गठबन्धनका तीन नेताबीच छलफल भइरहेको बालुवाटार स्रोतले जानकारी दियो। छलफलमा कांग्रेसबाट उपसभापति पूर्णबहादुर खड्का, नेता कृष्णप्रसाद सिटौला र सञ्चार तथा सूचना प्रविधि मन्त्री ज्ञानेन्द्र कार्की सहभागी छन्। राष्ट्रपति विद्या देवी भण्डारीले सरकार गठनका लागि पुस १० गतेसम्मको समय तोकेको छ। तीन दिन बाँकी रहँदा गठबन्धनका नेताहरू सरकार गठनका लागि सम्बाद सुरु गरेका हुन्। यसअघि नेपाल अस्वस्थ भएपछि सम्बाद हुन सकेको थिए। बुधबारमात्रै देउवा र प्रचण्ड नेपाललाई भेट्न त्रिवि शिक्षण अस्पताल पुगेका थिए।"
यस्तो देखियो शपथ समारोह (फोटोफिचर),काठमाडौं : प्रतिनिधिसभाका नवनिर्वाचित सांसदहरुले पद तथा गोपनीयताको शपथ लिएका छन्। नयाँ बानेश्वरस्थित संसद भवनमा बिहीबार आयोजित समारोहमा ज्येष्ठ सदस्य पशुपति शमशेर जबराले शपथ खुवाएका हुन्। ज्येष्ठ सदस्य राणाले राष्ट्रपति विद्यादेवी भण्डारीसमक्ष बुधबार शपथ लिएपछि आज अन्य सांसदहरुलाई शपथ खुवाएका हुन्। शपथ समारोहमा अधिकांश सांसदहरुले राष्ट्रिय पोशाक लगाएका थिए भने कतिपयले आफ्नो संस्कृतिक झल्काउने पोशाकमा आएका थिए। प्रतिनिधिसभामा प्रत्यक्ष निर्वाचित एक सय ६५ र समानुपातिक प्रणालीबाट निर्वाचित एक सय १० गरी कूल दुई सय ७५ सांसद छन् । १४ सांसदले मातृभाषामा शपथ लिएका हुन्।
तलब भत्ता दुर्गममा संकटमा परेकालाई सहयोगमा खर्च गर्ने घोषणा,"गोरखा : गोरखा१ बाट प्रतिनिधिसभा सदस्यमा निर्वाचित सांसद राजेन्द्र बजगाईंले सांसद भएबापत पाउने तलब भत्ता आफ्नो निर्वाचन क्षेत्रका संकटमा परेका नागरिकको सेवाका लागि खर्च गर्ने घोषणा गरेका छन्। प्रतिनिधिसभा सदस्यका रूपमा बिहीबार शपथ ग्रहणको क्रममा सांसद बजगाईंले आफ्नो तलब भत्ता दुर्गम भेगमा विपतमा परेकाहरूको सेवामा खर्च गर्ने प्रतिवद्धता व्यक्त गरेका हुन्। मैले संसद सदस्य भएवापत पाउने तलब भत्ता गोरखा क्षेत्र नम्बर १ को विपदमा परेका पीडितहरूका लागि खर्च गर्ने घोषणा गर्दछु, उनले शपथपछि आफ्नो फेसबुक तथा ट्वीटरमा लेखेका छन्। उनको निर्वाचन क्षेत्रमा अहिलेसम्म सडक सञ्जालले नछोएको चुमनुब्री गाउँपालिका तथा धार्चे गाउँपालिकाका विभिन्न गाउँबस्ती विकट छन्। त्यहाँका गम्भीर बिरामी तथा घाइते र सुत्केरी हुन नसकेकाहरूको हेलिकप्टरबाट उद्धार गर्नुपर्ने बाध्यतामा छन्।सो कार्यका लागि बजगाईंले लामो समयदेखि सेवा गर्दै आएका थिए। आज मैले सांसदको सपथ लिइरहँदा गोरखा १ को भूगोल सम्झिएँ। त्यहाँका जनताका दुख सम्झिएँ। त्यसैले सांसदका लागि आउने पारिश्रमिक मैले गोरखा १ मा विपदमा परेकाहरूलाई सहयोग गर्ने प्रतिबद्धता जनाएको छु, उनले भनेका छन्। उनले मतदाता धन्यवाद अभियानअन्तर्गत हालै गोरखा १ मा पर्ने ५६ वडाका घाइते, बिरामी तथा सुत्केरी उद्धारका लागि एकएक वटा स्टेचरसमेत हस्तान्तरण गरेका थिए। सांसद बजगाईंले आफू गोरखा १ का गरिब र भौगोलिक रूपमा विकट क्षेत्रका बासिन्दाको सहयोगका लागि जनप्रतिनिधि बन्न सफल भएको कहिल्यै नबिर्सिने पनि उल्लेख गरेका छन्।"
"ओलीप्रचण्डको अन्तरंग कुराकानी, बन्ला वाम गठबन्धनको सरकार?","काठमाडौं : राष्ट्रपतिबाट सरकार गठन आह्वान भएको चौथो दिन नवनिर्वाचित सांसदहरूले शपथग्रहण गरे। नयाँ बानेश्वरस्थित संसद भवन पुगेका माओवादी अध्यक्ष प्रचण्डले गठबन्धनकै नेतृत्वमा सरकार बन्ने दाबी गरे। उनले सञ्चारकर्मीसँग भने, 'सबै प्रक्रिया सहज ढंगले अघि बढ्छ। सरकार यही गठबन्धनको बन्छ। गठबन्धनको सरकार बने पनि आफू प्रधानमन्त्री बन्नेनबन्नेबारे उनले एकिन जवाफ दिन सकेनन्। 'प्रधानमन्त्रीबारे सल्लाह गर्दैछौं' भन्दै प्रचण्ड पन्छिएका थिए। हुन पनि हो, प्रचण्ड प्रधानमन्त्री हुने निर्क्योल अझै भइसकेको छैन। तर यतिबेला उनी राजनीतिको केन्द्रबिन्दुमा छन्। सत्तारुढ दलभित्रै प्रधानमन्त्रीका लागि तीव्र लबिङ गरिरहेका प्रचण्ड विपक्षी भनिएका नेकपा एमालेसँग पनि निरन्तर सम्बाद गरिरहेका छन्। नेकपा विभाजनपछि एकअर्कालाई हेर्नसमेत नरुचाउने ओलीप्रचण्ड पछिल्ला दुई दिनदेखि सार्वजनिकरूपमै कानेखुसी गरेर चर्चामा छन्। बुधबार राष्ट्रपति कार्यालयमा छोटो सम्बाद गरेका ओलीप्रचण्डले बिहीबार संसद भवनमा एकसाथ चियापान कार्यक्रममा सरिक भएका थिए। दुई नेताको निकट्ताले प्रष्ट भनिरहेको छ नयाँ सरकारमार्फत् दुवै जना 'पावर सेयरिङ'मा बस्न चाहन्छन्। एमाले उपाध्यक्ष सुवासचन्द्र नेम्वाङले एमालेलाई राष्ट्रपति दिए प्रचण्डलाई प्रधानमन्त्री स्वीकार्न तयार रहेको प्रस्तावले पनि यो कुरालाई पुष्टि गर्छ। प्रचण्डले बिहीबार जनता समाजवादी पार्टीका अध्यक्ष उपेन्द्र यादवसँग भेटेर आफूलाई प्रधानमन्त्री बनाउन आग्रह गरेका थिए। सोही प्रस्ताव बोकेर यादव साँझ बालकोट पुगेका थिए। स्रोतका अनुसार यादवले प्रचण्डलाई प्रधानमन्त्री बनाउन ओलीसँग प्रस्ताव गरेका थिए। चुनावी तालमेलसमेत गरेका यादव ओलीका लागि भरपर्दो हुनसक्ने भनेरै प्रचण्डले कुरा बुझ्न पठाएको खुमलटार स्रोत बताउँछ। त्यसका लागि प्रचण्डले गठबन्धन छोडेर आउनुपर्ने ओलीले शर्त तेर्स्याएको एमालेका एक नेताले बताए। 'यादवजीले प्रचण्डलाई प्रधानमन्त्री बनाउन सहयोग गर्नुपर्यो भन्दै आउनुभएको थियो। अध्यक्षज्युले त्यसका लागि गठबन्धन छोडेर आउनुपर्यो नि भनेर जवाफ दिनुभएको थियो,' ती नेताले भने। देउवामाथि चर्को दबाब प्रचण्डले प्रधानमन्त्री देउवामाथि दबाब बढाउँदै लगेका छन्। माओवादीका दोस्रो तहका नेतामार्फत् निरन्तर सम्बाद गराइरहेका प्रचण्डका पक्षमा बिहीबार नेपाल समाजवादी पार्टीका अध्यक्षद्वय बाबुराम भट्टराई र महेन्द्र राय यादव बालुवाटार पुगेका थिए। उनीहरूले पनि प्रचण्डलाई प्रधानमन्त्रीका रूपमा अगाडि बढाउनुपर्ने सुझाव दिएका थिए। भट्टराईले गठबन्धनभित्र छलफल गरेर सबै पद बाँडफाँड गर्नुपर्ने अहिलेको आवश्यकता भएको बताएका थिए। हुनतः भट्टराई आफैँ पनि राष्ट्रपति पदका लागि लबिङ गर्दै आएका छन्। बिहीबार साँझ भने प्रचण्ड नेकपा एकीकृत समाजवादीका अध्यक्ष माधव कुमार नेपालाई लिएर बालुवाटार पुगेका थिए। सरकार गठनको समयसीमा नजिकिँदै गर्दा दुई अध्यक्षले देउवामाथि दबाब बढाएको स्रोत बताउँछ। प्रचण्डजस्तै माधव कुमार नेपालले पनि राष्ट्रपति बन्ने आकांक्षा देखाएक छन्। उनले निकट नेताहरूसँग त्यसको पक्षमा सम्बाद बढाउन पनि आग्रह गरेका छन्। यद्यपि संसद भवनमा उनले उक्त कुरामा कुनै सत्यता नरहेको दाबी गरे। राष्ट्रपतिको उम्मेदवार बन्ने विषयमा सोधिएको प्रश्नमा उनले आफूले कल्पनाका आधारमा जवाफ नदिने बताए। 'नेपाली राजनीतिले गरेको आफ्नो भूमिकाको अपेक्षाअनुसार अघि बढ्छु,' उनले भने। राप्रपाको आफ्नै अडान त्यस्तै राष्ट्रिय प्रजातन्त्र पार्टीका अध्यक्ष राजेन्द्र लिङदेनले कांग्रेस र एमालेको सरकार बन्नुपर्ने बताए। संसद भवमा सञ्चारकर्मीसँग उनले स्थिरताका लागि दुई पार्टीको सरकार बन्नुपर्ने बताए। सरकार निर्माणमा हाम्रो चासो छैन। तर कांग्रेस र एमाले मिलेर सरकार बनोस् भन्ने चाहना हो। स्थिरताका लागि भए पनि कांग्रेस र एमाले मिलेर सरकार बनाउनुपर्छ,' उनले भने। त्यस्तै राष्ट्रिय स्वतन्त्र पार्टीका सभापति रवि लामिछानेले सरकारमा जानेबारे अहिलेसम्म कुनै निर्णय नभएको बताए। 'सरकारमा जाने नजानेबारे एक दुई दिनमै निर्णय हुन्छ। हाम्रा एजेण्डा सम्बोधन हुने हकमा सरकारमा जान्छौं,' उनले भने। उनले अन्य दलका नेतासँग छलफल भए पनि माधव नेपालसँग हुन बाँकी रहेको बताए। त्यसपछि मात्रै ठोस निर्णय लिने उनको भनाइ छ। दलको नेता चुनिए प्रचण्ड, जसपामा तनाव कायमै माओवादी अध्यक्ष प्रचण्ड संसदीय दलमा सर्वसम्मत चयन भएका छन्। सिंहदरवारमा भएको संसदीय दलको बैठकले प्रचण्डलाई दलको नेतामा चयन गरेको हो। त्यस्तै प्रमुख सचेतकमा हितराज पाण्डे चुनिएका छन्। वर्षमान पुन र जनार्दन शर्माले आकांक्षा देखाएपछि उपनेता भने चयन हुन सकेन। यसअघि सात राजनीतिक दलले संसदीय दलको नेता टुंग्याएका थिए। नेपाली कांग्रेस, नेकपा एमाले, नेकपा एकीकृत समाजवादी, राष्ट्रिय स्वतन्त्र पार्टी, राष्ट्रिय प्रजातन्त्र पार्टी, जनमत पार्टी र लोकतान्त्रिक समाजवादी पार्टीले संसदीय दलको नेता टुंगो लगाएका हुन्। जसपा र नागरिक उन्मुक्ति पार्टीले भने दलको नेता छान्न सकेको छैन। जसपामा आकांक्षी बढी भएपछि दलको नेता छान्न सकस भएको हो। नागरिक उन्मुक्तिले अध्यक्ष रञ्जिता श्रेष्ठलाई चयन गर्ने भनिए पनि आधिकारिक निर्णय गर्न नसकेको हो। यस्तो छ सरकार गठन प्रक्रिया राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। उपधारा २ बमोजिम सात दिनभित्र सरकार नबने उपधारा ३ मा जान्छ। उक्त उपधारामा लेखिएको छ, प्रतिनिधिसभाको निर्वाचनको अन्तिम परिणाम घोषणा भएको मितिले ३० दिनभित्र उपधारा (२) बमोजिम प्रधानमन्त्री नियुक्ति हुनसक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधिसभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्नेछ। २ सय ७५ सदस्यीय प्रतिनिधिसभामा बहुमत पुर्याउन १ सय ३८ सिट चाहिन्छ। कांग्रेस र एमालेबाहेक कुनै पनि दुई दल मिल्दा बहुमत पुग्ने अवस्था छैन। कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्। यो पनि पढ्नुस् : प्रधानमन्त्रीका लागि देउवा र प्रचण्डबीच 'म्युजिकल चेयर'"
माओवादी संसदीय दलको बैठक सिंहदरबारमा सुरु,"काठमाडौं : नेकपा माओवादी केन्द्र संसदीय दलको बैठक सिंहदरबारमा सुरु भएको छ। संसदीय दलको बैठकले दलको नेता चुन्नेछ। माओवादी केन्द्र संसदीय दलको नेतामा पुष्पकमल दाहाल प्रचण्ड चुनिने निश्चित छ। संसदीय दलको बैठक अघि पार्टी कार्यालय पेरीसडाँडाँमा बसेको पदाधिकारी बैठकमा सत्ता समिकरण, संसदीय दलको नेता उपनेता चयन र भावी रणनितीबारे छलफल भएको थियो। उपनेतामा भने वर्षमान पुन अनन्त र जनार्दन शर्माको दाबी छ।"
प्रचण्डसँग भेटेर उपेन्द्रले गरे सत्ता समीकरणबारे ओलीसँग छलफल,"काठमाडौं : नेकपा एमाले अध्यक्ष केपी शर्मा ओली र जनता समाजवादी पार्टीका अध्यक्ष उपेन्द्र यादवबीच भेटवार्ता भएको छ। बिहीबार साँझ बालकोटमा उनीहरूबीच भेटवार्ता भएको हो। सत्ता समीकरणको विषयमा उनीहरूबीच छलफल भएको स्रोतले जानकारी दियो। राष्ट्रपति विद्या देवी भण्डारीले सरकारको गठनको आह्वान गरेसँगै नेताहरू भेटघाटमा सक्रिय छन्। यादवले आज बिहानमात्रै माओवादी केन्द्रका अध्यक्ष पुष्पकमल दाहाल प्रचण्डसँग भेटवार्ता गरेका थिए। खुमलटारमा भएको भेटमा प्रचण्डले आफूलाई प्रधानमन्त्री बनाउन यादवलाई आग्रह गरेका थिए। उनले समाजवादी शक्ति निर्माण गर्दै सरकारमा सहभागी हुन यादवलाई प्रस्तावसमेत गरेका थिए। प्रचण्डलाई प्रधानमन्त्री बनाउन सहयोगका लागि यादव बालकोट पुगेको स्रोतको दाबी छ। 'उपेन्द्रजीले प्रचण्डजीलाई प्रधानमन्त्री बनाउन ओलीसँग सहयोग माग्नुभएको हो। गठबन्धनबाट छुटिएर आए त्यसबारे सोच्न सकिने अध्यक्षजीले जवाफ दिनुभएको थियो,' बालकोट स्रोतले भन्यो। प्रचण्डलाई प्रधानमन्त्री बनाउने लबिङसहित यादव ओलीसँग छलफलका लागि बालकोट पुगेका हुन्। प्रचण्डले प्रधानमन्त्री हुनका लागि कांग्रेस र एमाले दुबैसँग सम्बाद गरिरहेका छन्।"
सरकार सहज ढंगले गठबन्धनकै बन्छ : प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले हालको गठबन्धनकै नेतृत्वमा सरकार बन्ने दावी गरेका छन् । प्रतिनिधि सभामा शपथ ग्रहणपछि सञ्चारकर्मीसँग कुरा गर्दै प्रचण्डले गठबन्धनले निरन्तरता पाउने बताएका हुन् । प्रचण्डले भने,सबै प्रक्रिया सहज ढंगले अघि बढ्छ । सरकार सहज ढंगले यही गठबन्धनको सरकार बन्छ । प्रचण्डले प्रधानमन्त्री को बन्छ ? भन्नेबारे बोल्न भने चाहेनन् । उनले भने,' प्रधानमन्त्रीबारे सल्लाह गर्दैछौं। अझै निर्णय लिइसकेका छैनौं।'"
"माओवादी संसदीय दलको नेतामा प्रचण्ड सर्वसम्मत,प्रमुख सचेतकमा हितराज पाण्डे","काठमाडौंः नेकपा माओवादी केन्द्र संसदीय दलको नेतामा पार्टी अध्यक्ष पुष्पकमल दाहाल 'प्रचण्ड' सर्वसम्मत चयन भएका छन् । सिंहदरबारमा बसेको संसदीय दलको बैठकबाट प्रचण्ड सर्वसम्मत दलको नेता चयन भएका हुन् । दलको प्रमुख सचेतकमा हितराज पाण्डे चुनिएका छन् । माओवादी केन्द्रमा ३२ सांसद छन् । संसदीय दलको बैठक अघि माओवादी पदाधिकारी बैठक बसेको थियो । बैठकमा सत्तासमीकरण, आगामी रणनीतिलगायत विषयमा छलफल भएको थियो ।"
प्रतिनिधिसभाका सांसदले लिए शपथ,काठमाडौं : प्रतिनिधिसभाका नवनिर्वाचित सांसदहरुले पद तथा गोपनीयताको शपथ लिएका छन्। नयाँ बानेश्वरस्थित संसद भवनमा आयोजित समारोहमा ज्येष्ठ सदस्य पशुपति शमशेर जबराले शपथ खुवाएका हुन्। ज्येष्ठ सदस्य जबराले राष्ट्रपति विद्यादेवी भण्डारीबाट बुधबार शपथ लिएपछि आज अन्य सांसदहरुलाई शपथ खुवाएका हुन्। तस्बिर : अशोक दुलाल शपथ समारोहमा अधिकांश सांसदहरुले राष्ट्रिय पोशाक लगाएका थिए भने कतिपयले आफ्नो संस्कृतिक झल्काउने पोशाकमा सजिएका थिए। १४ सांसदले मातृभाषामा शपथ लिएका हुन्। प्रतिनिधिसभाको निर्वाचन भएको ३३ दिनपछि सांसदले बिहीबार शपथ लिएका हुन्। प्रतिनिधिसभामा प्रत्यक्ष निर्वाचित एक सय ६५ र समानुपातिक प्रणालीबाट निर्वाचित एक सय १० गरी कूल दुई सय ७५ सांसद छन् । शपथपछि सांसदहरुलाई सांसदको लोगो वितरण गरिएको थियो। संसद बैठकबाट सभामुख चयन नभएको अवस्थामा सांसदमध्येका ज्येष्ठ सदस्यले शपथ खुवाउने प्रावधान छ। अब राष्ट्रपति भण्डारीबाट संसद अधिवेशन आह्वान भएपछि तोकिएको समयमा बैठक बस्नेछ।
अध्यागमनको प्रक्रिया पूरा भएपछि मात्रै चार्ल्स शोभराजलाई रिहाइ गरिने,"काठमाडौं : बिकिनी किलर चार्ल्स शोभराजलाई अध्यागमनको प्रक्रिया पूरा भएपछि मात्रै रिहाइ गरिने भएको छ। केन्द्रीय कारागारका जेलर ईश्वरी प्रसाद पाण्डेले अध्यागमनको प्रक्रिया बाँकी रहेकाले अहिल्यै रिहाइ नगरेको बताए। उनले प्रक्रिया पूरा भएसँगै रिहाइ गर्ने जानकारी दिए। सर्वोच्च अदालतले बुधबार चार्ल्स शोभराजलाई कैदमुक्त गरी १५ दिनभित्र आफ्नै देश पठाउन आदेश दिएको थियो। न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले आज निजलाई आजै कैदमुक्त गरी १५ दिनभित्र आफ्नो देश फर्काउन आदेश दिएको हो। 'अन्य मुद्दामा थुनामा राख्नु नपर्ने भए निजलाई आजै कैदबाट छाडी दिन तथा यो आदेश भएको १५ दिनभित्र देश फर्काउन आवश्यक व्यवस्थासमेत गर्न यो आदेश जारी गरिएको छ,' सर्वोच्चको आदेशमा भनिएको छ, 'सम्बन्धित जिल्ला अदालतमार्फत कारागार कार्यालय जगन्नाथ देवल काठमाडौंमा छिटो साधनद्वारा आदेशको जानकारी पठाइदिनु।' आदेशमा शोभराजको उमेर ७५ वर्ष भइसकेको तथा मुटुसम्बन्धी रोगबाट पीडित भई उपचारको अवस्थामा रहेको तथा तोकिएको कैदमध्ये ७५ प्रतिशत (१९ वर्ष) कैद सजाय भोगिसकेको देखिएको उल्लेख छ। फ्रान्सेली नागरिक शोभराजलाई सन् २००३ मा कर्तव्य ज्यानको मुद्दामा पक्राउ गरी जिल्ला अदालत भक्तपुरले सर्वस्वसहित जन्मकैदको सजाय सुनाएको थियो।"
"माधव नेपालसँग मात्रै कुरा गर्न बाँकी छ, त्यसपछि सरकारमा सहभागीताबारे निर्णय लिन्छौं : रवि लामिछाने","काठमाडौंः राष्ट्रिय स्वतन्त्र पार्टीका सभापति रवि लामिछानेले सरकारमा जानेबारे अहिलेसम्म कुनै निर्णय नभएको बताएका छन् । बिहीबार शपथ ग्रहणपछि सञ्चारकर्मीसँग कुरा गर्दै लामिछानेले सरकारमा सहभागीताबारे रास्वपाले अहिलेसम्म कुनै निर्णय नगरेको बताएका हुन् । लामिछानेले भने, सरकारमा जाने नजानेबारे एक दुई दिनमै निर्णय हुन्छ । हाम्रा एजेण्डा सम्बोधन हुने हकमा सरकारमा जान्छौं । एक दुई दिनमै सरकारमा जाने नजाने बारे निर्णय गर्छौं । सरकार बनाउन पुग्ने जनमत आफूहरुसँग नभएको उनको भनाइ छ। सबै दलका नेतासँग छलफल भएको र अब माधव नेपालसँग मात्रै कुरा गर्न बाँकी रहेको लामिछानेले बताए । लामिछानेले राष्ट्रपतिमा निर्दलीय र स्वच्छ छवि भएको व्यक्ति आउनुपर्ने बताए"
राप्रपाका सांसदको थप शपथः 'भ्रष्टाचार गरेर खानु आमाको रगत खानु सरह मानेर काम गर्नेछु',काठमाडौंः राष्ट्रिय प्रजातन्त्र पार्टीका १३ सांसदले थप शपथग्रहण गरेका छन्। राप्रपाका सांसदहरूले प्रतिनिधि सभा ज्येष्ठ सदस्य पशुपतिशमशेर राणाले गराएको शपथमा एक वाक्य 'थप शपथ' लिएका हुन्। थप शपथमा भ्रष्टाचार गरेर खानु आमाको रगत खानु सरह मानेर काम गर्नेछु भन्ने वाक्य उल्लेख छ। राप्रपाका १४ जना प्रतिनिधिसभा सदस्यमा निर्वाचित भएका छन्। अघिल्लो कार्यकाल झैं आज बिहीबार पनि निर्धारित शपथका अतिरिक्त थप शपथसहित प्रतिनिधिसभा सदस्य पदको शपथग्रहण कार्यक्रममा सहभागी भएको लिङदेनले बताएका छन्।
उपनेताको विवाद टुंग्याउन माओवादीको पदाधिकारी बैठक,"काठमाडौं : नेकपा माओवादी केन्द्रको पदाधिकारी बैठक पार्टी कार्यालय पेरीसडाँडामा जारी छ। बैठकमा सत्ता समीकरण, संसदीय दलको नेता, उपनेता चयन र भावी रणनीतिबारे छलफल भइरहेको छ। संसदीय दलको बैठक बस्नुअघि पदाधिकारी बैठक बसेको हो। माओवादी केन्द्र संसदीय दलको नेतामा पुष्पकमल दाहाल प्रचण्ड चुनिने निश्चित छ। उपनेतामा भने वर्षमान पुन अनन्त र जनार्दन शर्माको दाबी छ। संसदीय दलको बैठक सिंहदरवार माओवादी संसदीय दलको कार्यालयमा डाकिएको छ।"
स्थिरताका लागि कांग्रेस र एमाले मिलेर सरकार बनाउनुपर्छ : राजेन्द्र लिङदेन,"काठमाडौंः राष्ट्रिय प्रजातन्त्र पार्टीका अध्यक्ष राजेन्द्र लिङदेनले आफूहरु सरकारमा नजाने बताएका छन् । प्रतिनिधिसभामा शपथ लिएपछि लिङदेनले राप्रपा सरकारमा नजाने बताएका हुन् । उनले भने , सरकार निर्माणमा हाम्रो चासो छैन । कांग्रेस र एमाले मिलेर सरकार बनोस् भन्ने हो । किन भने स्थिरताका लागि पनि कांग्रेस र एमाले मिलेर सरकार बनाउनुपर्छ । नभए गठबन्धनको सरकार बनोस् भन्ने हो । सरकार बन्दा हिजोको अवस्थाभन्दा फरक बन्नुपर्छ । '"
भावी राष्ट्रपतिबारे कल्पनाका आधारमा जवाफ दिन्नँ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले सरकार गठनका विषयमा नेताहरुबीच कुनै छलफल नभएको बताएका छन्। बिहीबार संसद भवन नयाँ बानेश्वरमा सञ्चारकर्मीसँग कुरा गर्दै अध्यक्ष नेपालले दलहरु नेता चयनका लागि व्यस्त रहेको र आफू पनि बिरामी रहेकाले गठबन्धनमा सरकार गठनका विषयमा कुनै छलफल नै नभएको बताए । उनले छिटै गठबन्धनको बैठक बसेर सरकार गठनका विषयमा छलफल हुने जानकारी दिए। त्यस्तै राष्ट्रपतिको उम्मेदवार बन्ने विषयमा सोधिएको प्रश्नमा उनले आफूले कल्पनाका आधारमा जवाफ नदिने बताए। पद बाँडफाँटका विषयमा तीन नेताहरुबीच छलफल चलाउनुपर्ने उनको भनाइ छ । उनले नेपाली राजनीतिले गरेको आफ्नो भूमिकाको अपेक्षाअनुसार आफू अघि बढ्ने बताए।
"नेप्सेमा झिनो अंकको गिरावट, १ अर्बमाथिको सेयर कारोबार","काठमाडौं : सेयर कारोबारको अन्तिम दिन आज सेयर बजार झिनो अंकले घटेको छ। नेप्से परिसूचक ००१ अंकले घटेर १८६१२१ विन्दुमा अडिएको छ। नेप्से घटेपनि सेयर कारोबार अघिल्लो कारोबार दिन बुधबारभन्दा बढेको छ। यसदिन १ अर्बमाथिको सेयर कारोबार भएको छ। बुधबार ८६ करोड बराबरको सेयर खरिदबिक्री भएको थियो। २४७ कम्पनीको ३१ लाख ११ हजार८३३ कित्ता सेयर १ अर्ब ११ करोड ९७ लाख ७ हजार ९२१ रुपैयाँको सेयर कारोबार भयो। दुई कम्पनीको सेयर मूल्यमा सकारात्मक सर्किट ब्रेक लाग्यो। सिर्जनशील लघुवित्त वित्तीय र धवलागिरि लघुवित्त वित्तीयको सेयर मूल्य १० प्रतिशतले बढेको हो। यस्तै आदर्श लघुवित्त र कालिका पावर कम्पनीको सेयर मूल्य ८ प्रतिशत बढिले बढ्यो। आज ११ समूहको सूचक नकारात्मक देखिएका छन्। होटल्स एन्ड टुरिजम समूहको सूचक सर्वाधिक २२८ प्रतिशतले घटेको हो। बैंकिङ, म्युचुअल र अदर्श समूहको सूचक उकालो लागेको हो। अर्दश समूहको सूचक २०४ प्रतिशतले बढेको हो।"
नवनिर्वाचित सांसदले आज शपथ ग्रहण गर्दै,"काठमाडौं : प्रतिनिधिसभाका नवनिर्वाचित सांसदले आज शपथ ग्रहण गर्दैछन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। निर्वाचन आयोगले दिएको सांसदहरूको सूचीमा महिन्द्र राय यादवको उमेर ८५ वर्ष उल्लेख भए पनि उनले आफ्नो नागरिकतामा उमेर धेरै भएको भन्दै शपथ नलिने जानकारी गराएपछि आयोगले संसद् सचिवालयलाई ८१ वर्षीय राणालाई ज्येष्ठ सदस्यको नाम पठाएको थियो। सचिवालयले राष्ट्रपतिलाई बुझाएको नामको आधारमा बुधबार राणाले शपथ लिएका हुन्। शपथ गराएलगत्तै सांसदलाई संसद्को लोगोसमेत प्रदान गरिने उनले बताए। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ। प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन्। राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई आज १२ बजे शंकर हलमा बोलाएका हुन्। बैठकमा संसद्मा प्रतिनिधित्व गर्ने सबै दलका प्रतिनिधि र स्वतन्त्र सांसदलाई बोलाइएको संघीय संसद् सचिवालयका प्रवक्ता रोजनाथ पाण्डेले बताए। बैठकपछि राणाले सांसदहरूलाई पद तथा गोपनियताको शपथ गराउनेछन्। नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय सचिव डा भीष्म अधिकारीले जानकारी दिए। एमालेले संसदीय दलको नेतामा पार्टी अध्यक्ष ओलीलाई सर्वसम्मत चयन गरेको छ। एमालेले प्रतिनिधिसभातर्फ ७८ सिट प्राप्त गरेको छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। सोहीअनुसार पुस ७ गते सांसदहरुको शपथ हुन लागेको हो। २ सय ७५ सदस्यीय प्रतिनिधिसभामा कांग्रेसले ८९ एमालेले ७८ सिट जितेका छन्। माओवादीले ३२, रास्वपा २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३, राष्ट्रिय जनमोर्चा र नेमकिपाले ११ सिट जितेका छन्। स्वतन्त्रले ५ सिट जितेका छन्।"
प्रतिनिधिसभाका सांसदको शपथ ग्रहण (लाइभ),काठमाडौं : प्रतिनिधिसभाका नवनिर्वाचित सांसदहरुको पद तथा गोपनीयताको शपथ सुरु भएको छ। नयाँ बानेश्वरस्थित संसद भवनमा आयोजित समारोहमा ज्येष्ठ सदस्य पशुपति शमशेर जबराले शपथ गराउँदैछन्। ज्येष्ठ सदस्य जबराले राष्ट्रपति विद्यादेवी भण्डारीबाट बिहीबार शपथ लिएपछि आज अन्य सांसदहरुलाई शपथ खुवाउन लागेका हुन्।
शपथका लागि संसद भवन पुग्दै सांसदहरु,काठमाडौं : प्रतिनिधिसभाका नवनिर्वाचित सांसदहरु शपथ ग्रहणका लागि संसद भवन पुग्न थालेका छन्। नयाँ बानेश्वरस्थित संसद भवनमा आज दिउँसो १ बजे सांसदहरुलाई शपथ ग्रहण गराउने कार्यसूची रहेको छ। प्रतिनिधिसभाका ज्येष्ठ सदस्य पशुपति शमशेर जबराले नविर्वाचित सांसदहरुलाई शपथ खुवाउनेछन्। राणालाई बुधबार राष्ट्रपति विध्यादेवी भण्डारीले शपथ खुवाएकी हुन्। शपथ गराएलगत्तै सांसदलाई संसद्को लोगोसमेत प्रदान गरिनेछ। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ। मातृभाषामा शपथ लिन चाहने सांसदलाई बिहीबार बिहान ११ बजेसम्मको समय दिइएको छ।
"चिसो बढ्यो : काठमाडौं उपत्यकामा बिहानैदेखि हुस्सु, उडान प्रभावित","काठमाडौं : काठमाडौं उपत्यकासहित देशका अधिकांश स्थानको मौसम बदली भएको छ। बिहीबार बिहानैदेखि काठमाडौं उपत्यकामा बाक्लो हुस्सु लागेको छ। उपत्यकामा बिहानैदेखि हुस्सु र कुहिरोका कारण त्रिभुवन अन्तर्राष्ट्रिय विमानस्थलमा उडान प्रभावित भएका छन् । बाक्लो हुस्सु लाग्दा बाह्य तथा आन्तरिक उडान प्रभावित बनेका हुन्। विमानस्थलका महाप्रबन्धक प्रेमनाथ ठाकुरले बिहान केही विमान अवतरण हुन सकेपनि त्यसपछि बाह्य र आन्तरिक उडान हुन नसकेको जानकारी दिए। 'खराब मौसमका कारण केही विमानलाई डाइभर्ट गरिएको छ,'उनले भने। मौसममा सुधार आएपछि नियमितरुपमा विमान उडान हुने महाप्रबन्धक ठाकुरले बताए। काठमाडौंसहित देशका पहाडि तथा तराईका भूभागमा हुस्सु कुहिरो लागेको छ। हाल नेपालको पूर्वी भागमा पश्चिमी न्युन चापीय प्रणालीको आंशिक प्रभाव रहेकाले मौसममा परिवर्तन भएको मौसम पूर्वानुमान महाशाखाले जनाएको छ।हाल प्रदेश १,बागमती र गण्डकी प्रदेशको भूभागमा आंशिक बदली रही तराईका थोरै भूभागमा हुस्सु लागेको छ। आज दिउँसो प्रदेश १ र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। राती भने प्रदेश १ को पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। तराईका केही भूभागमा बिहानीपख हुस्सुकुहिरो लाग्ने र देशका अधिकांश भूभागमा तापक्रम क्रमिक रूपमा घट्दै जाने संभावना रहेको हुनाले आवश्यक सावधानी अपनाउनु मौसमविद्हरुले आग्रह गरेका छन्।"
पदको बार्गेनिङमा एमाले लागेको छैन : केपी शर्मा ओली,"काठमाडौं : नेकपा एमालेका अध्यक्ष केपी शर्मा ओलीले निर्वाचनमा गठबन्धन असफल भएको दाबी गरेका छन्। १६५ सिटमा गठबन्धन गर्दापनि सत्तारुढ दलको बहुमत नआएको उनीहरु पराजित भएको स्पष्ट पारेका हुन्। ओलीले भने,उहाँहरु चरम असफलतातिर जानुभएको छ। निर्वाचनको परिणामले देश अस्थिरतातर्फ जाने देखिएको छ। पूर्वप्रधानमन्त्री ओलीले अहिले एमालेको ध्यान सरकारमा केन्द्रितभन्दा पनि समस्याप्रति चिन्तित र सचेत रहेको उल्लेख गरे। उनले एमाले सरकारमा जान नहतारिएको दाबी गरे। उनले भने,मेरो पार्टीले सरकारको नेतृत्वको पुगिहालौं वा गठबन्धन बन्न नदिन लागि हालौं भन्नेतिर छैन। पूर्वप्रधानमन्त्री ओलीले अहिलेको गठबन्धनले अर्थतन्त्र उकास्न नसक्ने टिप्पणी गरे। ओलीले राजनीतिक, सामाजिक र आर्थिक तीन वटा गम्भीर समस्या पैदा भएर देश गम्भीरतर्फ गएकाले सरकारको नेतृत्व गर्नेले त्यसलाई ध्यान दिनुपर्ने धारणा राखे। ओलीले अन्य पार्टीसँग एमालेले राखेका सर्त लागू भए मात्र सहकार्य गर्ने सक्ने स्पष्ट पारे। उनले भने,वैचारिक र कार्यक्षमताका हिसाबले हाम्रो पार्टी शासन चलाउन योग्य हो तर अंक गणितमा पुगेन। तर एमाले पदको बार्गेनिङमा लागेको छैन। कसैसँग मिल्दा पद दिन्छ दिन्न भन्ने होइन। हामी देशप्रतिको जवाफदेहिता, परिस्थितिसँगको गम्भीरता बुझिरहेका छौं, सामना कसरी गर्ने भन्ने कमिटमेन्ट चाहन्छौं। प्रचण्डले र शेरबहादुरले के कमिटमेन्ट गर्छन् त्यसतर्फमात्र एमालेको ध्यान रहेको उनले उल्लेख गरे। ओलीले एमालेसँग प्रचण्डले प्रतिबद्धतासहित सहकार्यको प्रस्ताव गरे सहकार्य गर्न सक्ने संकेत गरे।"
एमालेको सचिवालय बैठक जारी,"काठमाडौं : नेकपा (एमाले)को सचिवालय बैठक जारी रहेको छ। एमाले पार्टी केन्द्रीय कार्यालय सचिव डा भीष्म अधिकारीका अनुसार अध्यक्ष केपी शर्मा ओली निवास बालकोटमा बिहान ८:३० बजेदेखि केन्द्रीय सचिवालयको बैठक जारी रहेको छ। बैठकमा नयाँ सत्ता समिकरण, नयाँ सरकार र आगामी रणनीतिबारे छलफल हुने बताइएको छ। एमालेले प्रतिनिधिसभाको प्रत्यक्ष निर्वाचनमा ४४ सिट र लोकप्रिय मत ल्याएर समानुपातिकतर्फ ३४ सिट प्राप्त गरेको छ। एमालेले संसदीय दलको नेतामा पार्टी अध्यक्ष ओलीलाई सर्वसम्मत चयन गरेको छ। राष्ट्रपति विद्यादेवी भण्डारीले मंसिर ४ मा सम्पन्न निर्वाचनमा राजनीतिक दलहरुले स्पष्ट बहुमत प्राप्त गरेको नदेखिएकोले नेपालको संविधानको धारा ७६ को उपधारा (२) बमोजिम प्रतिनिधि सभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई नेपालको प्रधानमन्त्री नियुक्त गर्नका लागि पुस १० गते बेलुका ५ बजेभित्र दावी पेश गर्न आह्वान गरेकी छन्। राष्ट्रपति भण्डारीबाट सरकार गठन आह्वान भएको दोस्रो दिन नेकपा एमालेले औपचारिकरूपमा प्रधानमन्त्रीका लागि नेकपा माओवादी केन्द्रका अध्यक्ष पुष्पकमल दाहाल 'प्रचण्ड'लाई प्रस्ताव गरेको छ। एमाले उपाध्यक्ष सुवासचन्द्र नेम्वाङले मंगलबार बिहान खुमलटार पुगेर औपचारिकरूपमा यस्तो प्रस्ताव गरेका हुन्। केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं। प्रतिनिधिसभाका नवनिर्वाचित सांसदले आज शपथ ग्रहण गर्दैछन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। प्रतिनिधिसभा सांसदको शपथअघि ज्येष्ठ सदस्य पशुपति शमशेर राणाले सर्वदलीय बैठक बोलाएका छन्। राणाले संसदमा प्रतिनिधित्व गर्ने सबै राजनीतिक दलका प्रतिनिधिलाई १२ बजे शंकर हलमा बोलाएका हुन्। नेकपा (एमाले) ले प्रनिनिधिसभाका सांसदलाई शपथ ग्रहण समारोहमा राष्ट्रिय पोसाकमा उपस्थित हुन निर्देशन दिएको छ। एमालेका संसदीय दलका नेता तथा पार्टी अध्यक्ष केपी शर्मा ओलीले पार्टीबाट निर्वाचत सबै सांसदलाई राष्ट्रिय पोसाकमा उपस्थित हुन निर्देशन दिएको पार्टी केन्द्रीय कार्यालय अधिकारीले जानकारी दिए।"
संसद भवन पुगेका नवनिर्वाचित सांसद (फोटोफिचर),काठमाडौं : प्रतिनिधिसभाका नवनिर्वाचित सांसदहरु शपथ ग्रहणका लागि संसद भवन पुगेका छन्। नयाँ बानेश्वरस्थित संसद भवनमा आज दिउँसो १ बजे सांसदलाई शपथ ग्रहण गराउने कार्यसूची रहेको छ। संसद भवन पुगेका सांसदहरुले अधिकांशले राष्ट्रिय पोशाक लगाएका छन् भने कतिपयले आफ्नो संस्कृतिक झल्काउने पोशाक लगाएका छन्। प्रतिनिधिसभाका ज्येष्ठ सदस्य पशुपति शमशेर जबराले नविर्वाचित सांसदहरुलाई शपथ खुवाउनेछन्।
"उपेन्द्र यादवसमक्ष प्रचण्डले भने, मलाई प्रधानमन्त्री बनाउन सहयोग गर्नुस्","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले जनता समाजवादीका अध्यक्ष उपेन्द्र यादवबीच भेटवार्ता भएको छ। बिहीबार बिहान खुमलटारमा प्रचण्ड र यादवले सत्ता समीकरण र समसामयिक राजनीतिकबारे छलफल भएको छ। भेटमा प्रचण्डले यादवसमक्ष आफूलाई प्रधानमन्त्रीमा सहयोग गर्न आग्रह गरेको खुमलटारस्रोतले जनाएको छ। प्रचण्डले सहयोगको अपेक्षा गरेपछि यादवले पार्टीभित्र छलफल गरेर अगाडि बढ्ने आश्वसन दिएका छन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड सत्ता समीकरण निर्माणको आन्तरिक गृहकार्यलाई तीब्र पारेका छन्। राष्ट्रपति विद्यादेवी भण्डारीले संविधानको धारा ७६(२) बमोजिम प्रधानमन्त्री पदमा दाबी गर्न पुस १० (आइतबार)सम्म समयसीमा दिएकी छन्। बहुमत पुर्याउने दलले आइतबार ५ बजेभित्र दाबी पेस गर्नुपर्नेछ। धारा ७६ (१) बमोजिम प्रधानमन्त्री नियुक्ति गर्न कुनै पनि दलले स्पष्ट बहुमत प्राप्त गरेको नदेखिएपछि धारा ७६(२) बमोजिम राष्ट्रपतिले आह्वान गरेकी हुन्। सत्ता समीकरण निर्माणबारे कांग्रेस र एमालेसँग समेत समानान्तर वार्तामा रहेका माओवादी केन्द्रका अध्यक्ष प्रचण्डले कांग्रेसका सभापति एवं प्रधानमन्त्री शेरबहादुर देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका थिए। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। जसरी पनि पहिलो लटमा प्रधानमन्त्री बन्ने चाहना राखेका प्रचण्डले देउवालाई दबाब बढाउँदै लगेका छन्। बुधबार अर्थमन्त्रीसमेत रहेका पार्टीका उपमहासचिव जनार्दन शर्मा प्रचण्डका दूत बनेर बालुवाटार पुगेका थिए। यही गठबन्धनलाई जोगाउँदै नयाँ सरकार बनाउनुपर्ने अर्थमन्त्री शर्माले प्रधानमन्त्री देउवालाई सुझाएका थिए। तर त्यसका लागि प्रचण्डलाई पहिले सरकारको नेतृत्व दिनुपर्ने उनको आग्रह थियो। यता केही दिनअघि माओवादीले नै सत्ता सहकार्यका लागि एमालेसँग औपचारिक प्रस्ताव गरेको थियो। देउवालाई गलाउने रणनीतिका साथ अगाडि बढेका प्रचण्डले महासचिव देव गुरुङलाई दूतका रूपमा बालकोट पठाएका थिए। गुरुङले सत्ता सहकार्यका विषयमा एमाले अध्यक्ष ओलीसँग राय मागेका थिए। देशमा स्थिर सरकार निर्माणका लागि 'वाम शक्ति' अपरिहार्य रहेको भन्दै गुरुङले सत्ता सहकार्यका लागि औपचारिक प्रस्ताव गरेका थिए। सोही प्रस्तावको जवाफसहित मंगलबार नेम्वाङले प्रधानमन्त्रीको प्रस्ताव लिएर खुमलटार पुगेका थिए। 'एमालेमाओवादी' सत्ता सहकार्य गर्दा नेम्वाङले दुई शर्तसमेत अगाडि सारेका थिए। उनले राष्ट्रपति एमालेले पाउनुपर्ने र माधव कुमार नेपाल नेतृत्वको एकीकृत समाजवादीलाई गठबन्धनमा समावेश नगर्ने शर्त प्रचण्डसँग राखेका थिए। दुई शर्त माने एमाले अन्य पदको बाँडफाडमा पनि लचकता देखाउने नेम्वाङले प्रस्ताव गरेको खुमलटार स्रोतले जानकारी दियो। एमाले तपाईं(प्रचण्ड)लाई प्रधानमन्त्री मान्न तयार छ। तपाईं प्रधानमन्त्री बन्नुहोस्, एमाले राष्ट्रपतिमा मान्न तयार छ, दुई नेताबीचको सम्वादलाई उद्दृत स्रोतले भन्यो, बाँकी पदहरू एमालेमाओवादीका शीर्ष नेता बसेर सहमतिमा बाँडफाड गरौंला। देशलाई स्थितरतातर्फ लैजान राजनीतिलाई नयाँ कोर्षबाट अगाडि बढाऔं। तर अहिले एसबिनाको गठबन्धन बनाऔं।"
सांसदको शपथ लिएर माधव नेपाल फेरि अस्पताल नै फर्किने,"काठमाडौं : पूर्वप्रधानमन्त्री एवम् नेकपा एकीकृत समाजवादी पार्टी नेपालका अध्यक्ष माधवकुमार नेपाल त्रिवि शिक्षण अस्पताल, महाराञ्जगन्जबाट सांसद पदको शपथका लागि नयाँ बानेश्वर आउने भएका छन्। संघीय संसद् सचिवालयका अनुसार नयाँबानेश्वरस्थित संसद् भवनमा आज दिउँसो १ बजे नवनिर्वाचित सांसदलाई शपथ ग्रहण गराउने कार्यक्रम छ। उपचाररत अध्यक्ष नेपाल अस्पतालबाट शपथ ग्रहण गर्न बानेश्वर आउने समाजवादी प्रेस संगठनका उपाध्यक्ष विश्वमणि सुवेदीले जानकारी दिए। सुवेदीका अनुसार शपथ ग्रहण गरेपछि नेपाल पुन : अस्पताल नै फर्किने भएका छन्। बुधबार नेपाललाई भेट्न प्रधानमन्त्री एवम् कांग्रेस सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड' त्रिवि शिक्षण अस्पताल पुगेका थिए। छातिमा संक्रमण देखिएपछि नेपाल मंगलबार अस्पताल भर्ना भएका हुन्। उनको स्वास्थ्यमा क्रमिक सुधार आएको अस्पतालले जनाएको छ। छात्ति रोग विशेषज्ञ डा सन्तकुमार दास नेतृत्वको टोलीले नेपालको उपचार गरिरहेको छ। प्रतिनिधिसभाका ज्येष्ठ सदस्य पशुपतिशम्शेर राणाले नवनिर्वाचित सांसदलाई पद तथा गोपनीयताको शपथ गराउने संसद् सचिवालयका प्रवक्ता डा रोजनाथ पाण्डेले जानकारी दिए। निर्वाचन आयोगले दिएको सांसदहरूको सूचीमा महिन्द्र राय यादवको उमेर ८५ वर्ष उल्लेख भए पनि उनले आफ्नो नागरिकतामा उमेर धेरै भएको भन्दै शपथ नलिने जानकारी गराएपछि आयोगले संसद् सचिवालयलाई ८१ वर्षीय राणालाई ज्येष्ठ सदस्यको नाम पठाएको थियो। सचिवालयले राष्ट्रपतिलाई बुझाएको नामको आधारमा बुधबार राणाले शपथ लिएका हुन्। शपथ गराएलगत्तै सांसदलाई संसद्को लोगोसमेत प्रदान गरिने उनले बताए। शपथ ग्रहणका लागि सांसद निर्वाचित भएको प्रमाणपत्र लिएर आउन अनुरोध गरिएको छ। शपथका लागि सचिवालयले नेपाली भाषामा शपथ वक्तव्य तयार पारिसकेको छ।"
शपथअघि संसद भवनमा सर्वदलीय बैठक,काठमाडौं : प्रतिनिधिसभाका सांसदहरुको शपथअघि संसद भवनमा सर्वदलीय बैठक बसेको छ। ज्येष्ठ सदस्य पशुपति शमशेर जबराले बोलाएको बैठकमा प्रतिनिधिसभामा प्रतिनिधित्व गर्ने राजनीतिक दलका प्रतिनिधि सहभागी छन्। बैठकमा शपथसम्बन्धी कार्यक्रमको जानकारी गराइनेछ। सांसदको शपथ समय दिउँसो १ बजे तोकिएको छ ।
कांग्रेसमा पुस्तान्तरणको नाराले पाएन सार्थकता,"काठमाडौं : कांग्रेस संसदीय दलका नेतामा डा शेखर कोइराला समूहबाट एक मात्र उम्मेदवार थिए, महामन्त्री गगन थापा। अर्का महामन्त्री विश्वप्रकाश शर्मा, उपाध्यक्ष धनराज गुरुङदेखि युवा नेता प्रदीप पौडेलसम्म नेताको समर्थन थियो। अर्थात्, युवा पुस्तामा नेतृत्व हस्तान्तरणको अभियानका कारण थापाको पक्षमा माहोल राम्रै देखिन्थ्यो। पार्टीका ८९ सांसदमध्ये ३२ जनाले खुलेरै समर्थन गरेका थिए। पार्टी सभापति शेरबहादुर देउवा पक्षधर केही सांसदको समर्थन जुट्नेमा पनि विश्वस्त थिए थापा। जसकारण संसदीय दलमा देउवालाई कडै टक्कर दिनेमा देउवाइतर पक्षका सांसद ढुक्क थिए। तर, परिणाम अपेक्षाकृत भएन। दलका नेता चयन गर्न बुधबार भएको चुनावमा थापालाई २५ जनाले मात्रै मत दिए। देउवा ६४ मत पाएर निर्वाचित भएका छन्। यससँगै पार्टीलाई अवसर आए पुनः मुलुकको बागडोर सम्हाल्न देउवालाई बाटो खुलेको छ। हाम्रो समूहसँग ३२ सांसद थिए। संस्थापन समूहको केही मत तान्दा पनि कम्तीमा ३७ मत आउने अपेक्षा थियो, नेता अर्जुननरसिंह केसीले भने, तर, २५ मात्रै आयो। यसको अर्थ हो कि आफ्नै भनिएकाहरूले पनि मत दिएनन्। कांग्रेसमा नेतृत्व परिवर्तन र रूपान्तरणको मुद्दाले १४औं महाधिवेशनदेखि नै चर्चा पायो। महामन्त्री थापाले यही मुद्दा उठाएर संसदीय दलमा चुनाव लडेका हुन्। संस्थापनइतर पक्षका अरू नेतालाई ब्याक गरे। डा कोइराला पनि आकांक्षी थिए। तर, थापाले दाबी नछाडेपछि उनी पछि हटे। युवा नेताको समर्थनसँगै थापा मैदानमा उत्रिएका थिए। उनले महामन्त्री लड्दा पनि पहिलोपटक चुनाव हारेको प्रसंग उल्लेख गर्दै संसदीय दलमा पनि पहिलोपटक चुनाव हार्दैमा फरक नपर्ने बताए। मैले पार्टीको महामन्त्रीमा पहिलो प्रयासमा पराजय भोगेकै हुँ, थापाले भने, त्यस बेला ल्याएको ५ सय मतलाई अर्को महाधिवेशनमा ३ हजार पुर्याएँ। संसदीय दलको नेता बन्ने र पार्टीको तर्फबाट प्रधानमन्त्रीको उम्मेदवार हुने मेरो चाहना थियो। अहिलेको परिणामलाई स्वीकार गर्छु। फेरि संसदीय दलको नेता बन्ने प्रयासमै निरन्तर लाग्नेछु। आफ्नै समूहबाट सोचेजति मत नआएको विषयमा खोजी गर्ने उनले बताए। किन त्यस्तो अवस्था आयो भन्नेमा खोजी हुन्छ, उनले भने, सत्य कुरा पत्ता त लागिहाल्छ। करिब चिनिसकिएको अवस्था पनि छ। संसदीय दलको चुनावमा मतदान गर्न जाँदा सांसदहरूले मोबाइल लैजान पाउने वा नपाउने भन्नेमा विवाद थियो। निर्वाचन समितिमा मोबाइल ल्याउन दिने वा नदिनेबारे दुई धारणा आएका थिए। एकथरिले लैजान पाउनुपर्छ भन्ने र अर्कालेले लैजान दिनुहुन्न भन्ने अडान राखेका थिए। उक्त नियम केहीबेर कार्यान्वयन भए पनि संस्थापन समूहका केही सांसदले मतदान गरेको फोटो खिचेको आरोप थापा पक्षधर नेताले लगाएका छन्। यो विषयमा महामन्त्री थापाले पनि विरोध जनाएका थिए। सांसदजस्तो मान्छेलाई भोट हालेको फोटो नखिच्नु भनेर कति भन्नु ?, उनले आक्रोश पोखे, ६७ जनाले खिचेको देखियो। बार्गेनिङ गरेपछि प्रमाण देखाउनका लागि उहाँहरूले फोटो राख्नुभएको हो। कोइराला पक्षीय सांसद सरिता प्रसाईंले थापालाई ककसले मत दिएनन् र किन मत दिएनन् भन्नेबारे बुझ्ने काम भइरहेको बताइन्। कुनै असन्तुष्टि छ कि आर्थिक चलखेल भएका छन् कि सूक्ष्म रूपले बुझ्ने काम भइरहेको छ, उनले भनिन्। संस्थापन पक्षका सांसद किशोरसिंह राठौरले भने इतर पक्षले रातभर परिवर्तन र रूपान्तरणका पक्षमा मतदान गर्न दबाब दिएको आरोप लगाए। परिवर्तन र रूपान्तरणका पक्षमा उभिएर महामन्त्री थापालाई मत दिनुहोस् भन्ने म्यासेज रातभरि मोबाइलमा आए, नेता राठौरले भने, उहाँहरू महामन्त्री भएपछि एक वर्षमा केके परिवर्तन भयो ? संसदीय दलको नेता हुँदैमा के परिवर्तन गर्नुहुन्छ उहाँहरू ? परिवर्तन चाहने हो भने पहिला पार्टीभित्रै परिवर्तनकारी काम गरेर देखाउनुहोस् सामाजिक सञ्जाल मात्र तताउने काम गरेर हुन्छ ? हामीचाहिँ परिवर्तनविरोधी हो ? कम्तीमा ३४ र बढीमा ३७ सांसदको हिसाब लगाइरहेको थापा समूहका नेता एकाएक २५ को नतिजा आउनुमा सत्ता र शक्तिको आडमा चलखेल भएको आरोप लगाउँछन्। महाधिवेशन बेलाको हिसाबअनुसार कोइरालाथापा पक्षमा २७ सांसद थिए। त्यसमा अर्का महामन्त्री विश्वप्रकाश शर्मा, प्रदीप पौडेल, दीपक गिरी र रूपा विकको भोट थपिँदा ३१ सांसद थिए। थापा समूहले हिसाब गरेका स्याङ्जाका राजु थापा, काठमाडौंका सन्तोष चालिसे, राजेन्द्र केसी, र अर्का नेता श्याम घिमिरे पनि लिस्टमा थिए। यद्यपि घिमिरे संस्थापन निकटकै नेता हुन्। केसी पनि जता प्रकाशमान सिंह त्यतै उभिने पक्षका हुन्। यी नेतालाई आफ्नो पक्षमा मानेर थापा पक्ष बुधबार बिहानसम्म आपूले मत पाउनेमा ढुक्क थियो। थापानिकट एक नेताले भने, हाम्रो अंकगणित नै गलत थियो कि भन्ने पनि लाग्छ। देउवा समूहको भोट क्रस गराउन लाग्दा आफ्नै समूहको मत गुम्यो। त्यसको महसुस सांसदहरूले भोट हाल्दै गरेको तस्बिर खिच्न थालेपछि भयो। रामचन्द्र पौडेल, डा शशांक कोइराला, प्रकाशमान सिंह, विमलेन्द्र निधिलगायत नेता पनि देउवा पक्षमा लागेका थिए। राजेन्द्र बजगाईं, दीपक गिरी र सुनील शर्मा जो थापाको लिस्टमा देखिए पनि मत भने देउवालाई हालेको इतर पक्षको आरोप छ। अर्का नेता डा चन्द्र भण्डारीले भने, गगनतिर अरू बेला खुल्ने नेता पनि यसपटक खुलेनन्। हाम्रो टिमले अपेक्षा गरेका अरू ७ देखि १० मत आएनन्। इतर समूहका एक शीर्ष नेताले भने, गगनजीको मत उहाँहरूको व्यवहारकै कारण पनि कम आएको हो। मंगलबार राति सादा पोसाकका प्रहरीको परिचयपत्र खोसेर चुनावी स्टन्ट गर्नुले पनि भोटमा असर गर्यो। नचाहिँदो लफडामा नपरौं भनेर हामीले सम्झाइ सक्दा नसक्दै उहाँहरूले सामाजिक सञ्जाल नै भरिदिनुभयो। अर्को तिर हामी उहाँ भनेर बसेका साथीहरूको गन्ती भएन। जब अर्का महामन्त्री र अर्का नेता प्रदीप पौडेलको आगमन भयो त्यसपछि हाम्रो माहोल अब बन्यो भन्ने अहम बढ्यो। त्यसले पनि हामी एकै ठाउँमा उभिएका साथीहरू भड्किनुभयो भन्ने लाग्छ, ती सांसदले भने। इतर समूहका कोइरालानिकट एक नेताले भने, शेखरगगन समूहबाट पार्टीको पदाधिकारी भएका र पदाधिकारी चुनाव हारेका नेताहरूले नै गगनलाई मत नदिएको चर्चा उनको टिममा चलेको छ।"
"बालुवाटारमा देउवा र भट्टराईबीच भेटवार्ता, सहमतिमा अगाडि बढ्नुपर्नेमा जोड",काठमाडौं : प्रधानमन्त्री तथा नेपाली कांग्रेसका सभापति शेरबहादुर देउवा र नेपाल समाजवादी पार्टीका अध्यक्ष डा बाबुराम भट्टराईबीच भेटवार्ता भएको छ। बिहीबार बिहान देउवालाई भेट्न पूर्वप्रधानमन्त्री डा भट्टराई बालुवाटार पुगेका हुन्। संसदीय दलको नेता निर्वाचित भएपछि प्रधानमन्त्री तथा नेपाली कांग्रेसका सभापति शेरबहादुर देउवालाई नेपाल समाजवादी पार्टीको तर्फबाट बधाई दिन बालुवाटार पुगेको बताएका छन्। देउवा र भट्टराईको छलफल भइरहेको समयमा नै नेसपाका अर्का अध्यक्ष महेन्द्र राय यादव पनि बालुवाटार पुगेका थिए। प्रतिनिधि सभामा माओवादी केन्द्रको चुनाव चिन्हबाट लडेको नेपाल समाजवादी पार्टीले एक सिट जितेको छ। उनीहरुबीच सत्ता समीकरण र आगामी रणनीतिबारे छलफल भएको छ। स्रोतका अनुसार भट्टराईले देउवा समक्ष अहिलेको गठबन्धन जोगाउन नेकपा माओवादी केन्द्रका अध्यक्ष पुष्पकमल दाहाल (प्रचण्ड)लाई प्रधानमन्त्री स्वीकार गरेर अगाडि बढ्नुपर्ने बताएका छन्। उनले गठबन्धनभित्र छलफल गरेर सबै पद बाँडफाँड गर्नुपर्ने अहिलेको आवश्यकता भएको बताएका छन्। भट्टराईसमेत राष्ट्रपति पदमा आफू दाबेदार रहेको भन्दै लबिङ गर्दै आइरहेका छन्।
"सञ्चारमन्त्री कार्की र राजदूत थम्पसनबीच भेट, सत्ता समीकरणबारे अमेरिकी चासो","काठमाडौं : सञ्चार तथा सूचना प्रविधि मन्त्री ज्ञानेन्द्र बहादुर कार्की र नेपालका लागि अमेरिकी राजदूत डिन आर थम्पसनबीच भेट भएको छ। सरकारका प्रवक्ता एवम् मन्त्री कार्कीलाई भेट्न अमेरिकी राजदूत थम्पसन बिहीबार बिहान सिंहदरबार पुगेका थिए। भेटवार्ता द्विपक्षीय सहयोग आदानप्रदानका विषयमा छलफल भएको छ। राजदूत थम्पसनले पछिल्लो नेपालको पछिल्लो राजनीतिक अवस्था, सम्भावित सत्ता समीकरणलगायत विषयमा चासो राखेका थिए। नेपालको सम्भावित सत्ता समीकरणबारे अमेरिकाले गहिरो चासो व्यक्त गरिरहेको छ। राजदूतमार्फत नेपालमा विकसित भइरहेको पछिल्लो राजनीतिक अवस्थालाई अमेरिकाले नजिकबाट नियालिरहेको छ। नेपालका लागि अमेरिकी राजदूत थम्पसनले प्रधानमन्त्री शेरबहादुर देउवालाई पनि मंगलबार अपरान्ह बालुवाटार पुगेर भेट गरेका थिए।"
राष्ट्रपति भण्डारी औद्योगिक प्रदर्शनी उद्घाटन गर्न बुटवलमा,"बुटवल : राष्ट्रपति विद्यादेवी भण्डारी राष्ट्रिय औद्योगिक प्रदर्शनी उद्घाटनका लागि बिहीबार बुटवल आएकी छन्। रुपन्देही उद्योग सङ्घले आयोजना गरेको १५औँ राष्ट्रिय औद्योगिक प्रदर्शनी कृषि, प्रविधि तथा पर्यटन महोत्सव २०७९ को उद्घाटनका लागि राष्ट्रपति भण्डारी बुटवल आएकी हुन्। राष्ट्रपति भण्डारी नेपाली सेनाको हेलिकोप्टरमार्फत् रुपन्देहीको रामनगरस्थित नेपाली सेनाको ब्यारेकमा दिउँसो १:१० बजे अवतरण गरेकी थिइन्। उनले आज बुटवल मण्डपमा आयोजित एक समारोहकाबीच औद्योगिक प्रदर्शनीको औपचारिक उद्घाटन गर्ने उद्योग सङ्घका अध्यक्ष माधवप्रसाद पौडेलले जानकारी दिए। राष्ट्रपतिको स्वागतका लागि प्रदर्शनीस्थल बुटवल मण्डपमा विशेष तयारी गरिएको छ भने जिल्लामा सुरक्षा व्यवस्थासमेत कडा बनाइएको छ। महोत्सव उद्घाटनपश्चात बुटवल नजिकैको शिद्धबाबा मन्दिरमा राष्ट्रपति भण्डारीले पूजाअर्चना गर्ने इलाका प्रहरी कार्यालय बुटवलका प्रमुख ठगबहादुर केसीले जानकारी दिए। मण्डपमा प्रदर्शनीका लागि आवश्यक भौतिक निर्माणको काम पूरा भएको सङ्घले जनाएको छ। मण्डपमा स्टल, सचिवालय, मञ्च, मनोरञ्जनस्थल तथा पेभेलियनहरूको निर्माण सकिएको छ भने प्रदर्शनीस्थल बुटवल मण्डपलाई सजाएर चिटिक्क पारिएको प्रदर्शनी प्रबन्धक यादवप्रसाद भण्डारीले जानकारी दिए। स्वदेशी उत्पादनको प्रदर्शन र बजारीकरण गर्ने मुख्य उद्देश्य राखेर आयोजना गरिएको प्रदर्शनीमा विभिन्न प्रकृतिका स्वदेशी उत्पादन तथा प्रविधिका चार सय ५० स्टल छन्। समृद्ध नेपाल निर्माणको आधार, स्वेदशी उद्यमशीलताको विस्तार भन्ने मूल नाराससहित आयोजित प्रदर्शनीमा प्रविधिबारे जानकारी दिने, उद्योगी र उपभोक्ताहरूको सोझो सम्पर्कको स्थापना गर्ने, उत्पादित वस्तुहरूको बजार प्रवर्द्धन र गुणात्मक प्रतिस्पर्धाको विकास गर्ने, विभिन्न विषयमा अन्तरक्रिया गर्ने जनाइएको छ। यसपटकको प्रदर्शनीमा सात लाख दर्शकले अवलोकलन गर्ने र २५ करोडको आर्थिक कारोबार हुने लक्ष्य राखिएको अध्यक्ष पौडेलले बताए। प्रदर्शनीलाई मनोरञ्जनात्मक बनाउन सांस्कृतिक कार्यक्रमको पनि व्यवस्था गरिएको छ।"
युवा अधिकारकर्मी विपिन बुढाथोकीलाई 'उत्कृष्ट युवा पुरस्कार',काठमाडौं : नेपाल जेसीजले प्रत्येक वर्ष प्रदान गर्ने उत्कृष्ट युवा पुरस्कार २०२२ बाट विपिन बुढाथोकी सम्मानित भएका छन्। मानव अधिकार तथा सामाजिक न्यायको क्षेत्रमा उल्लेखनीय योगदान पुर्याएबापत युवा अधिकारकर्मी बुढाथोकीलाई नगद तथा स्वर्ण पदकसहित सम्मानित गरिएको हो। नेपाल जेसीजको ४९औं साधारण सभा तथा महाधिवेशन२०२२ मा मानव अधिकारको संरक्षणमा बुढाथोकीले खेलेको भूमिकालाई कदर गर्दै मधेश प्रदेशका मुख्यमन्त्री लालबाबु राउतले पुरस्कार वितरण तथा सम्मान गरेका हुन्। नेपाल जेसीजका राष्ट्रिय अध्यक्ष लालमणि भण्डारीको अध्यक्षतामा सुरु भएको कार्यक्रम ३ दिनसम्म चल्नेछ।
दोलखामा थामी संग्रहालय र तिलक पोखरी निर्माण तीव्र,"दोलखा : दोलखाको भीमेश्वर नगरपालिका१ मा निर्माणाधीन थामी संग्रहालय र तिलक पोखरी निर्माणले गति लिएको छ। पर्यटन विभागले सम्झौता अनुसारको रकम नपठाएको भएपनि सीमान्तकृत थामी जातिको उद्गम थलो सुष्पाको राङराङथलीमा संग्रहालयसहितको पोखरीको कामले गति लिएको भीमेश्वर नगरपालिकाले जनाएको छ। पर्यटन विभाग र नगरपालिकाको साझेदारीमा सुरु भएको संग्रहालय सहितको तिलकपोखरी निर्माणका लागि प्रतिवद्धता अनुसारको रकम हालसम्म उपलब्ध नगराएको भीमेश्वर नगरपालिकाका इन्जिनियर सुरेश राउतले बताए। आर्थिक समस्याका बाबजुद नगरपालिकाको सक्रियतामा ७० प्रतिशत काम सकिएको इन्जिनियर राउतले बताए। संग्रहालय निर्माण, पोखरीको संरक्षण लगायतका कामका लागि झण्डै सात करोडको प्रस्ताव तयार भएको थियो। उक्त कामका लागि चार करोड ४७ लाख ५८ हजार छ सय १७ रुपैयाँ २१ पैसामा ठेक्का लागेको थियो। उक्त कामको लागि पर्यटन विभागले ६० प्रतिशत (दुई करोड ५० लाख रुपैयाँँ) रकम उपलब्ध गराउने प्रतिवद्धता गरेको भएपनि हालसम्म १९ लाख रुपैयाँमात्र प्राप्त भएको ईन्जिनियर राउतको भनाई छ। संग्रहालयको भवनको ढलानको काम सकिएको, पोखरीको काम सकिएको, कम्पाउण्डको काम र तालिम हलको काम भइरहेको इन्जिनियर राउतले बताए। अहिलेसम्म दुई करोड १९ लाख ४० हजार एक सय ५३ रुपैयाँ बराबरको काम भएको राउतले बताए। नगरपालिकाले तिलकपोखरीको संरक्षणसँगै थामी संग्रहालय निर्माण सकिएपछि थामी जातिसंग सम्बन्धित बिभिन्न ऐतिहासिक सामग्रीहरू संग्रहालयमा राख्ने योजना बनाएको र त्यसले थामी जातिसम्बन्धि जानकारी राख्न चाहने पर्यटकलाई सहज हुने नगरप्रमुख इश्वर नारायण मानन्धर बताउछन्। परापूर्वकालमा सिमाङघाट, कुमाङघाटबाट भक्तपुर हुँदै यापति र सोनारीसहित तीन दाजुभाइको जोडी हाल दोलखाको भीमेश्वर नगरपालिका५ मा पर्ने किरातिछाप आएको किंवदन्ती छ। उनीहरू मध्य यापति र सोनारी वडा नम्बर १ मा पर्ने सुष्पाको राङराङथलीमा आएर बसोबास गरेको भनाइ छ। किरातीछाप हुँदै राङराङथली आएर एउटा ओडारमा बसेका दुई बुढाबुढी यापति र सोनारीले आफुले लगाउने कपडा बनाउन अल्लोको बोक्रा तिलकपोखरीमा भिजाएर पकाउने र त्यसको कपडा बनाएर लाउने गरेको किंवदन्ती रहेको यापति सोनारी संरक्षण तथा सम्वर्द्धन समाज नेपालका अध्यक्ष भानुदास थामी बताउँछन्।"
वीरगञ्ज महानगरले ३० युनिटसम्म खपत गर्ने उपभोक्ताको विद्युत महसुल तिरिदिने,"वीरगञ्ज : वीरगञ्ज महानगरपालिकाले मासिक ३० युनिटसम्म विद्युत खपत गर्ने नगरवासीको विद्युत महसुल रकम व्यहोर्ने भएको छ। बिहीबार महानगरपालिका र विद्युत प्राधिकरणबीच सम्झौता भएसँगै यही पुस १ गते देखिको नगरवासीको ३० युनिटसम्मको विद्युत महसुल निःशुल्क हुने भएको हो। अब मासिक ३० युनिटसम्म विद्युत् खपत गर्ने प्रयोगकर्ताको न्यूनतम शूल्क र इनर्जी शुल्क महानगरले नै भुक्तानी गर्ने सम्झौतामा उल्लेख छ। बिहीबार महानगरको सभाहलमा आयोजित पत्रकार सम्मेलनका बीच मेयर राजेशमान सिंहले आफूहरूले निर्वाचनका बेला जनताकाबीच गरिएको प्रतिबद्धता बमोजिम नगरवासीको विद्युत महसुल निशुल्क गर्ने सम्झौता गरेको बताए। महानगरको मेयरमा सपथ लिएसँगै सिंहले पहिलो बैठकबाटै विद्युत महशुल निशुल्क गर्ने निर्णय गर्नुका साथै नगरपरिषदबाट समेत निर्णय पारित गराएका थिए । हामीले सपथ लिएसँगै यो निर्णय कार्यान्वयन गराउने प्रयास गरेका हौँ, भनेको भन्दा केही महिना ढिला हुन पुगेको छ, उनले , लाभग्राही पहिचान र तथ्यांक संकलन गर्न समय लाग्यो, अब ढिलै भए पनि यो महिनादेखि कार्यान्वयनमा ल्याउन हामी सफल भएका छौँ। सम्झौता बमोजिम अब मासिक ३० युनिटसम्म विद्युत खपत गर्ने प्रयोगकर्ताको न्यूनतम शूल्क र इनर्जी शुल्क महानगरले भुक्तानी गर्ने उनले बताए। ८ बुँदे सम्झौतामा महानगरपालिकाभित्रका ग्राहस्थ (घरेलु) मिटरमा ५ र १५ एम्पीअरको एमसिबी प्रयोग गरी अधिकतम् ३० युनिट खपत गर्ने ग्राहकको विद्युत महशुल र न्युनतम मासिक महशुल महानगरले व्यहोर्ने उल्लेख छ। यस्तै महानगरभित्र सञ्चालित सिंगल फेज कृषि मिटरको सम्पूर्ण ग्राहकको मासिक विद्युत महशुल पनि महानगरले नै व्यहोर्ने छ। महानगरले प्राधिकरणको खातामा अग्रिम रकम भुक्तानी गर्ने र त्यही अनुरूप प्राधिकरणले हरेक महिना रिबेटसहितको ग्राहकको शुल्क फर्छ्यौट गर्ने छ। सम्झौता बमोजिमको सुविधा प्राप्त गर्न ग्राहकले सम्झौता लागू हुनुपूर्वको आफ्नो बक्यौता भने चुक्ता गरेको हुनु पर्ने पनि सम्झौतामा उल्लेख छ। कुनै कारणबस सम्झौता बमोजिमको शुल्क भुक्तान हुन छुट भए उपभोक्ताले मासिक मिटर रिडिङ भएको मितिले ६ दिनभित्र प्राधिकरणको कार्यालयमा दावी गर्न सकिने पनि उल्लेख छ। नगरवासीको प्रतिघर मासिक ३० युनिटसम्म विद्युत महसुल र इनर्जी शुल्क निःशुल्क गर्ने वीरगञ्ज महानगर मधेस प्रदेशमै पहिलो पालिका बनेको छ। सम्झौतामा महानगरपालिकाका प्रमुख प्रशासकीय अधिकृत लक्ष्मी प्रसाद पौडेल र नेपाल विद्युत प्राधिकरण वीरगञ्ज वितरण केन्द्रका प्रमुख जितेन्द्र कुमार झा र सिमरा वितरण केन्द्रका प्रमुख रामु श्रेष्ठले हस्ताक्षर गरेका छन्। पत्रकार सम्मेलनमै उक्त सम्झौतापत्र आदान प्रदान पनि गरिएको थियो।"
विभेद अन्त्य गर्न कानूनको प्रभावकारी कार्यान्वयन हुनुपर्छ : प्रदेश प्रमुख मिश्र,"जनकपुरधाम : मधेस प्रदेश प्रमुख हरिशंकर मिश्रले जातीय भेदभाव तथा छुवाछुत अन्त्य गर्न बनेका ऐन र कानूनको प्रभावकारी कार्यान्वयन हुनुपर्ने बताएका छन्। बिहीबार मधेस प्रदेश स्तरीय दलित सम्मेलन उद्घाटन गर्दै प्रदेश प्रमुख मिश्रले छुवाछुत र जातिय भेदभाव अन्त्यका लागि ऐन कानुनहरू बनेपनि कार्यान्वयन पक्ष कमजोर भएकाले अझै दलित समुदायमाथि थिचोमिचो र भेदभाव भइरहेकाले ऐन कानुनको प्रभावकारी कार्यान्वयन हुनुपर्ने बताएको हो। नेपाल छुवाछुत मुक्त भएको एक दशक भन्दा बढी समय भइसक्यो तर अझै समाजमा छुवाछुत, भेदभाव कायम छ, प्रदेश प्रमुख मिश्रले भने,जातिपाती भेदभाव, छुवाछुत सामाजिक कलंक हो, यसलाई सबै मिलेर हटाउनुपर्छ। एक अर्कालाई दोषारोपण गर्न छाडेर सबैले आफ्नो पुरानो सोच र विचारमा परिवर्तन गरेर भेदभाव जस्तो सामाजिक कलङ्कलाई हटाउनुपर्ने उनले बताए। पाएको अधिकारलाई संरक्षण गर्दै थप अधिकारका लागि कर्तव्यसँगै संघर्ष गर्नुपर्ने प्रदेश प्रमुख मिश्रले दलित अधिकारकर्मीहरूलाई सुनाए। आजसम्म कसैले पनि कुनै अधिकार मागेर पाएको छैन। संघर्ष गर्नुपरेको छ। दलितहरूले पनि अधिकारका लागि कर्तव्यसँगै एकजुट भएर संघर्ष गर्नुपर्छ, उनले भने। मधेस प्रदेशसभा सदस्यमा नवनिर्वाचित लखन दासले अहिलेको निर्वाचन प्रणालीबाट दलित समुदायको संसदीय राजनीतिमा पहुँच पुग्न नसक्ने भन्दै निर्वाचन प्रणालीमाथि नै विमर्ष गर्नुपर्ने बेलाआएको बताए। अहिले भइरहेको खर्चिलो, भड्किलो निर्वाचन प्रणालीमा दलितहरूले भागलिनै नसक्ने बताउँदै पुर्ण समाुनपातिक निर्वाचन प्रणालीमा जानुपर्ने तर्क दासले गरेका थिए। अहिले राजनीतिक दलहरूले एक त दलितलाई टिकट नै दिँदैन, दिइहाल्यो भनेपनि चुनाव खर्चकै कारण जित्न सक्ने अवस्था छैन,प्रदेशसभा सदस्य दासले भने,अहिले जोसँग पैसा छ, त्यसले मात्र चुनाव लड्न सक्छ र जित्न सक्छ। दलित समुदाय पैसा र राजनीतिक पहुँचमा कमजोर भएको पछाडी रहेकाले निर्वाचन प्रणाली फेर्नुपर्ने उनले बताए। मुलुकमा थुप्रै राजनीतिक परिवर्तनहरू भएपनि दलित समुदायमाथिको उत्पीडनमा कमी आउन नसकेकाले दलित आन्दोलनलाई साझा आन्दोलन बनाउनुपर्ने दलित अधिकारकर्मी विनोद कुमार विसुन्केले बताए। प्रदेश, राष्ट्र स्तरीय नेटवर्क बनाएर आन्दोलनमा जुट्नुपर्ने उनको भनाइ थियो। संघीय, प्रदेश र स्थानीय सरकारबाट दलित समुदायका लागि ल्याएका ऐन कानुनको गम्भीर समिक्षा गर्न प्रदेशस्तरीय दलित सम्मेलन आयोजना गरिएको विसुन्केले बताए। दलित जनकल्याण युवा क्लब लहान, दिव्य युवा क्लब पर्सा, महिला सशक्तीकरण अभियान, महोतरी र राष्ट्रिय दलित पत्रकार संघको आयोजनामा प्रदेश स्तरीय दलित सम्मेलन गरिएको थियो। सम्मेलनबाट १५ बुँदे घोषणापत्र जारी भएको छ।"
पर्यटन दशकको रणनीतिक कार्ययोजना तयार,"काठमाडौं : नेपाल पर्यटन दशक (२०२३२०३२) को रणनीतिक कार्ययोजना तयार भएको छ। रणनीतिक कार्ययोजनाका रुपरेखा तयार गर्न गठित कार्यदलले आफ्नो प्रतिवेदन बिहीबार संस्कृति, पर्यटन तथा नागरिक उड्डयनमन्त्री जीवनराम श्रेष्ठलाई बुझाएको छ। कार्ययोजनामा नेपालमा सबै मौसम र वर्षैभरी पर्यटन प्रवर्द्धन गर्ने लक्ष्यका साथ सन् २०२३ देखि २०३२ सम्म हरेक वर्ष सम्पन्न गरिने कार्यक्रमबारे उल्लेख गरिएको छ। नेपाल आउने विदेशी पर्यटकको संख्या सन् २०३२ सम्ममा ३५ लाख पुऱ्याउने, पर्यटन क्षेत्रको पुनरुत्थान गर्दै आगामी दुई वर्षभित्र पर्यटन क्षेत्रलाई कोरोना संक्रमणकालभन्दा पूर्ववत अवस्थामा पुऱ्याउने कार्ययोजनामा उल्लेख छ। आगामी १० वर्ष भित्र पर्यटन क्षेत्रमा थप १० लाख नयाँ रोजगारी सिर्जना गर्ने कार्ययोजनामा उल्लेख छ। विश्वव्यापी कोभिड महामारीका कारण विगत तीन वर्षमा पर्यटन क्षेत्र नराम्ररी प्रभावित भएकोले दीर्घकालीन सोंच सहितको पुनरुत्थान आवश्यक भएकाले पर्यटन दशक (२०२३२०३२) को अवधारणा ल्याइएको मन्त्री श्रेष्ठले बताए। नेपालको भौगोलिक, प्राकृतिक, वातावरणीय, सामाजिक, सांस्कृतिक, धार्मिक विविधतालाई पर्यटन क्षेत्रसँग आवद्ध गर्ने साथै पर्यटकीय सम्भाव्यताका आधारमा विशेष पर्यटकीय क्षेत्र घोषणा गरी त्यस्ता क्षेत्रमा बहुपक्षीय पूर्वाधारको विकास गर्ने कार्ययोजनामा उल्लेख छ। पर्यटकहरूको आगमनलाई अभिवृद्धि गर्न हवाई सेवालाई थप व्यवस्थित, नियमित र गुणस्तरीय बनाउँदै अन्य मुलुकका वायुयानहरूसँगको अन्तर सञ्जालमा आवद्ध गर्ने कार्ययोजनामा उल्लेख छ। पर्यटन प्रवर्द्धन र क्षेत्रको विकास गर्न सार्वजनिक, निजी तथा सामुदायिक क्षेत्रको सहकार्य एवम् साझेदारीमा वृद्धि गर्ने, आन्तरिक, क्षेत्रीय एवम् विश्व पर्यटन बजारमा नेपालका पर्यटकीय स्थलको प्रभावकारी बजारीकरणका लागि प्रवर्द्धनात्मक कार्यक्रमहरू सञ्चालन गर्ने तथा नयाँ पर्यटकीय क्षेत्रको पहिचान तथा प्रचारप्रसार गरी प्रदेश सरकार र स्थानीय सरकारको प्रत्यक्ष सहभागितामा पर्यटनको लाभ स्थानीय समुदायसम्म पुग्ने कार्यक्रमहरू सञ्चालन गरिने कार्ययोजनामा उल्लेख छ। नेपाल पर्यटन दशक (२०२३२०३२) को रणनीतिक कार्ययोजना तयार गर्न पर्यटन विज्ञ प्रचण्डमान श्रेष्ठको संयोजकत्वमा पाँच सदस्यीय कार्यदल गठन गरिएको थियो। नेपाल पर्यटन दशकले विश्व पर्यटन बजारमा नेपाललाई अग्रणी स्थानमा स्थापित गर्न सहयोग पुग्ने मन्त्री श्रेष्ठले बताए।"
बागमती प्रदेशमा सवारी दुर्घटनामा परी १४२ जनाको मृत्यु,"काठमाडौं : बागमती प्रदेशमा ६३९ वटा सवारी दुर्घटना हुँदा १४२ जनाको मृत्यु भएको छ। यी दुर्घटनामा एक हजार ४२३ जना मानिस घाइते भएका छन्। यो आर्थिक वर्ष २०७९८० को साउनदेखि मंसिरसम्मको तथ्यांक हो। बागमती प्रदेश प्रहरी कार्यालय मातहतका १० (उपत्यकाका ३ जिल्ला बाहेक) जिल्लाको तथ्यांक मात्र समावेश छ। यान्त्रिक, मानवीय, वातावरणीय र सडकको भौतिक अवस्था गरी सवारी दुर्घटनाका प्रमुख चारवटा कारण हुन्छन। बागमती प्रदेशमा भएको सवारी दुर्घटनाको कारण विश्लेषण गर्दा अधिकांश सवारी दुर्घटना मानवीय त्रुटिका कारणले हुने गरेको देखिएको बागमती प्रदेश प्रहरी कार्यालयले जनाएको छ। त्यसपछि क्रमश: सडकको अवस्था, सवारी साधनको यान्त्रिक कारण र अन्य वातावरणीय कारण देखिएको छ। यसैगरी सवारी दुर्घटनामा परी सबैभन्दा बढी २ पाङ्ग्रे (मोटरसाइकलस्कूटर) संलग्न रहेको छ भने क्रमशः जीपकार, ट्रक, ट्यांकर, बस, टेम्पो, माइक्रो, ट्रेक्टर, टिपर संलग्न रहेको देखिन्छ।"
हराएका पदमलाल कनकाई नदी किनारमा मृत फेला,"झापा : कनकाई नगरपालिका४ स्थित इलुवाबारी निवासी अन्दाजी ५५ वर्षीय पदमलाल बास्तोला मृत फेला परेको छ। बास्तोलाको शव शिवसताक्षी१० टेक्रास्थित कनकाई नदी किनारको काँसघारीमा बिहीबार दिउँसो ४ बजे शङ्कास्पद अवस्थामा फेला परेको हो। इलाम देउमाई नगरपालिका घर भई हाल कनकाईस्थित इलुवाबारीमा भाइको घर बस्दै आएका बास्तोला बुधबार दिउँसो २ बजेदेखि सम्पर्कविहीन बनेका थिए। उनको टाउको र अनुहारमा धेरै चोट देखिएको छ। शवको प्रकृति हेर्दा हत्या भएको स्थानीयले आंशका गरेका छन्। शिवसताक्षी १० का वडाध्यक्ष हर्कबहादुर सिगुले भने, 'टाउकोमा चोटैचोट छ, हातभरि रगत देखिन्छ, शव रगतमा मुछिएको जस्तो छ, हेर्दा आत्महत्या जस्तो देखिँदैन। यता घटनास्थलमा पुगेका प्रहरी टोलीले हत्या वा आत्महत्या अहिले नै केही भन्ने अवस्था नभएको जानकारी गराए। यता शवको कानुनी प्रक्रिया पूरा गरी पोस्टमार्टमका लागि बिपी कोइराला स्वास्थ्य विज्ञान प्रतिष्ठान धरान पठाउने तयारी भइरहेको इलाका प्रहरी कार्यालय बिर्तामोडका डीएसपी रुगम बहादुर कुँवरले जानकारी दिए।"
"स्याङ्जामा सुन्तला उत्पादन बढ्यो, मूल्य बढेन","स्याङ्जा : यसवर्ष स्याङ्जामा सुन्तला उत्पादनमा वृद्धि भएपनि किसानले उचित मूल्य पाएका छैनन्। यहाँका पाखा, पखेरा र बारीमा सुन्तला पाकेर पहेंलपुर छन्। तर, किसानले भने मेहनत अनुरूपको बजार भाउ नपाएपछि कृषकमा चिन्ता छाएको छ। पुसको पहिलो साता बितिसके पनि गतवर्षकै मूल्यमा व्यापारीले सुन्तला मूल्य दिँदा किसानले बोटमै सुन्तला राखेका छन्। गत वर्षकै मूल्यमा व्यापारीले सुन्तला किन्न लागेपछि बिक्री नगरेको भीरकोट नगरपालिका७ का सुन्तला किसान शालिकग्राम अर्यालले बताए। अर्यालको झण्डै २० रोपनी जग्गामा सुन्तला पाकेर राता र पहेंला भएका छन्। उनले भने, व्यापारीले प्रतिकिलो ७० रुपैयाँ दिन पनि अनकनाएपछि सुन्तला नबेचिकन राखेको छु। जब, ७० रुपैयाँमाथि भाउ आउँछ त्यतिबेला बेच्नेछु। यसैगरी पुतलीबजार नगरपालिका१० का मुक्तिप्रसाद अधिकारी पनि सुन्तलाले भनेजस्तो मूल्य नपाएको बताउँछन्। वर्षभरि गरेको लगानी व्यापारीले सस्तोमा खरिदगरी महंगोमा बिक्री गर्ने गरेकाले किसान मर्कामा पर्ने गरेको उनको भनाइ छ। त्यसो त उनी लगायत यहाँका ठूला बगैंचा हुने धेरै किसानले सुन्तला बिक्री गरेका छैनन्। लगानी अनुरूपको मूल्य नपाउनु किसानका साझा समस्या रहेको अर्का सुन्तला किसान मीनप्रसाद कोइराला भन्छन्। केही किसानले भने बिक्री गरेका छन्। यहाँ कात्तिकको अन्तिम सातादेखि नै सुन्तला बिक्री हुनेगर्छ। जति छिटो बिक्री भयो उत्ति कम मूल्य र जति समय राख्न सक्यो उती मूल्य बढी आउने गर्छ। स्याङ्जामा यसवर्ष झण्डै सवा अर्बको सुन्तला उत्पादन भएको प्रधानमन्त्री कृषि आधुनिकीकरण परियोजना सुन्तला सुपरजोन र कृषि ज्ञान केन्द्रले गरेको छ। सुन्तला सुपरजोन सञ्चालक समितिका अध्यक्ष ताराप्रसाद अर्यालका अनुसार, अघिल्ला वर्ष यतीवेला झण्डै एक तिहाई सुन्तलाका बोट रित्तिसकेका हुन्थे। गतवर्ष ७७ करोडको सुन्तला उत्पादन भएको थियो। यसवर्ष पनि अनुकुल मौषमी वातावरणका कारण सुन्तला उत्पादन बढेको छ। यहाँ काठमाडौं, नारायणघाट, भारत, सिलगुडीदेखिका व्यापारी आएका छन्। सुन्तलाका भाउ नमिलेकै कारण उनीहरू फर्कने गरेका छन्। वडा नं ७ मा मात्र झण्डै १५ करोडको सुन्तला रहेको उनको भनाइ छ। सुन्तलाबाटै बर्सेनि जिल्लामा करोडौं रुपैयाँ भित्रिन्छ। जिल्लाका ९७ वडा मध्ये ६८ वडावाहेक सबैमा सुन्तला राम्रो हुन्छ। सुन्तलाका लागि उपयुक्त हावापानी मिलेका कारण जिल्लामा सुन्तलाजोन हुँदै विगत २ वर्षदेखि सुपरजोन परियोजना कार्यान्वयनमा छ। पुतलीबजार, वालिङ, भीरकोट, चापाकोट, गल्याङ नगरपालिकाका अधिकांश वडामा सुन्तला खेती हुन्छ। दहथुम, अर्जुनचौपारी, एलादी, मनकामना, खिलुङ देउराली, ठूलाडिही, फापरथुम, बहाकोट, ओरष्टे, पौवेगौडे लगायतका वडा सुन्तला उत्पादनका मुख्य पकेट क्षेत्र हुन। स्याङ्जाका ५ वटा नगरपालिका र ६ गाउपालिका मध्ये ८१० वडामा वाहेक सबै क्षेत्रमा सुन्तला खेती राम्रो हुन्छ। सुन्तला किसानले ५० हजारदेखि ३० लाखसम्म आम्दानी गर्ने दर्जनौं किसानहरू छन्। प्रत्येक वडामा लाखौं रुपैयाँका सुन्तला उत्पादन हुन्छन यहाँ। उत्तर फर्केको अधिकांश बारी, पाखा, बनमा समेत लटरम्मै सुन्तला झुलेका छन्। ८ देखि १२ सय मीटर उचाई र उत्तर फर्केको जमिनमा सुन्तलाको उत्पादन हुन्छ। बिरुवा रोपेको ५ देखि ७ वर्षभित्रमा फल दिन्छ भने कलमी बिरुवाले भने २ वर्षमै फल दिने हुदाँ सुन्तला खेतीप्रति यहाँका किसानको रुचि बढी छ।"
पूर्वाधार निर्माणले पर्यटकका लागि सहज बन्दै पाटेनागीकुइभिर,"इलाम : लेकाली जीवनशैलीमा रमाउन चाहने पर्यटकका लागि पर्यटकीय क्षेत्र पाटेनागीकुइभिरसहज बनेको छ। इलाम नगरपालिकाकै अग्लो डाँडो पाटेनागी र नजिकै रहेको कुइभिर क्षेत्रमा पदमार्ग र पर्यटक बास बस्ने पूर्वाधार निर्माण गरिएपछि पर्यटकहरूको आकर्षण बढेको हो। इलाम नगरपालिकाले कच्ची सडक जोड्नुका साथै पदमार्ग निर्माण गरिएपछि पर्यटकहरू पाटेनागी पुग्ने क्रम बढेको इलाम नगरपालिका प्रमुख प्रशासकीय अधिकृत गणेश कुमार खड्काले बताए। इलाम र देउमाई नगरपालिकाको सीमा बाघखोरबाट ७ किलोमिटरमा पुग्न सकिने पाटेनागीको उच्च भाग ३ हजार ४२ मिटरसम्म पदमार्गले जोडिएको छ। यहाँबाट उत्तरमा दर्जनौं हिमशृंखला, विभिन्न गाउँ, सहर र वरपरका पर्यटकीयस्थल देखिन्छन्। हजारौं रोपनीको खुला भूभाग रहेकाले पदमार्ग निर्माणपछि यहाँ रमाउन आउने पर्यटकको संख्या बढिरहेको हो। गुराँस, कटुस, क्यामुना, झिगाने, चुथ्रो, फलामे र अँगेरीका बुट्यान रहेको पाटेनागीको धेरै भाग चाहिँ खुला चौर छ। पाटेनागी पुग्ने बेला भेटिने पहिलो गन्तव्य र आकर्षकस्थल हो कुइभिर हो। कुइभिर सयौं मिटर अग्लो चट्टानी भिर रहेको छ। कुइभिरबाट सुरु भएको पदमार्ग पाटेनागीको अग्लो स्थान लौहाकिलसम्म जोडिएको छ। कुइभिर पल्लोपट्टिको डाँडाबाट शिरदेखि पुछारसम्म नियाल्दा यो भिर हेर्न निकै आनन्द आउने गरेको र कुइभिरको डाँडासम्म पदमार्ग जोडिएकाले झनै सजिलो भएको इलाम नगरपालिका ३ का वडाध्यक्ष हेमबहादूर सुनुवारले बताए। पर्यटनको अथाह सम्भावना भएर पनि प्रचारप्रसार र उपयुक्त पूर्वाधार निर्माण अभावमा यो ओझेलिएको पाटेनागी कुइभिर क्षेत्रमा पर्यटन पूर्वाधार निर्माणले झनै सहज बनाएको नगरपालिका प्रवक्ता नुतनदेव दुलालले बताए।"
बीपी प्रतिष्ठानको शिक्षाध्यक्षमा प्रा डा शर्मा नियुक्त,धरान : बीपी कोइराला स्वास्थ्य विज्ञान प्रतिष्ठान धरानको रिक्त रहेको शिक्षाध्यक्ष (रेक्टर) पदमा प्रा डा सञ्जिवकुमार शर्मा नियुक्त भएका छन्। उनलाई स्वास्थ्यमन्त्री तथा प्रतिष्ठानका सहकुलपति भवानी खापुङ्ले नियुक्त गरेका हुन्। प्रतिष्ठानको पूर्व मेडिसिन विभाग प्रमुख तथ मिर्गौला तथा मुटुरोग विशेषज्ञ रहेका शर्माले बिहिबार कार्यभार सम्मलेका छन्। उनलाई प्रतिष्ठानका निवर्तमान रेक्टर डाक्टर गुरु खनाल लगायतका चिकित्सक र कर्मचारीले स्वागत गरेका थिए। नव नियुक्त रेक्टर शर्माले आफ्नो कार्यकालमा प्रतिष्ठानको शिक्षा र स्वास्थ्य क्षेत्रको सुधारमा व्यापक परिवर्तन गर्ने प्रतिवद्धता जनाएका छन्। उनले प्रतिष्ठानको सुधारका लागि यहाँ कार्यरत चिकित्सक र कर्मचारीलाई समेत सहयोग गर्न अनुरोध गरेका छन्। प्रतिष्ठान बचाउन सबै एकजुट भए मात्र सम्भव हुने भन्दै शर्माले आफ्नो कार्यकालमा कुनै पनि नराम्रो नियम विपरितका काम नगर्ने बताए। शर्मा प्रतिष्ठानका कुशल र इमानदार चिकित्सकका रुपमा चिनिन्छन्। प्रतिष्ठानको माइक्रो बायोलोजी विभागाका प्रमुख डाक्टर नारायण भट्टराईले शर्माको नियुक्तिले प्रतिष्ठान सुधारमा सहयोग पुग्ने बताए। उनले प्रतिष्ठानमा कार्यरतमध्य योग्य र इमान्दार छवी बनाएका शर्मालाइ रेक्टर नियुक्त गर्ने भन्दै स्वास्थ्यमन्त्री भवानी खापुङलाई धन्यवाद दिएका छन्।
पहिरोले झस्काइरहन्छ,"अछाम : गाउँ सुनसान छ। स्थानीयका आँखा अहिले पनि ओभानो छैनन्। आफन्त गुमाउँदाको पीडा स्थानीयको आँखामा प्रष्टै देखिन्थ्यो। स्थानीय घरि पहिरोले पुरेको घरहरू हेर्छन् त घरि पहिरोले खोसेका आफन्तहरू सम्झन्छिन्। पुस्तौंदेखि बसिरहेको ठाउँमा यसपालि पहिरो गयो। गाउँ नै शोकमा डुब्यो। उनीहरूलाई पहिरोपछिको बज्रपातले झस्काइरहन्छ। अछामको तुर्माखाँद गाउँपालिका५ नाडास्थित काँडाचौर गाउँमा गत भदौ ३१ गते पहिरो जाँदा ९ जनाले ज्यान गुमाएका थिए। स्थानीय मनसरादेवी शाही त्यो दिनलाई यसरी सम्झिन्छिन्, रातको समयमा एक्कासि पहिरो खसेछ, ब्यूँझिएर हेर्दा केही घरहरू पहिरोले पुरिसकेको थियो। अँध्यारो थियो, बाहिर हेर्नसक्ने अवस्था नै थिएन। त्यसरी पहिरो आउँला भनेर सोचेकै थिएनौँ। उनको घर भने जोगिएको रहेछ। स्थानीय दिलबहादुर शाहीले पहिरोले दिएको पीडा अझै भुल्न सकेका छैनन्। त्यो दिनको घटनापछि उनलाई रातमा राम्ररी निन्द्रा पर्दैन। मेरो त सास उसै दिन बसेको हो। रातमा निन्द्रा पर्दैन, काखमा खेल्ने नातिनातिनाहरू सम्झिँदा आँसु रोकिँदैन, शाही भन्छन्। छोराबुहारी र नातिलाई पहिरोले लगेपछि दिलबहादुरका आँखा अहिले पनि ओभाना छैनन्। पहिरोले खुसी खोसेको उनी बताउँछन्। शाही भन्छन्, मेरा छोराबुहारी र दुई नातिलाई पहिरोले लग्यो। मेरा भाइका दुई बुहारी, एक छोरो र दुई नातिनीको पहिरोमा पुरिएर ज्यान गयो। पहिरो खसेको ठाउँ देखाउँदै दिलबहादुर। उनका अनुसार पहिरोबाट जोगिएकाहरू आफन्तको शरणमा छन्। स्थानीय झरनादेवी शाही गाउँका महिलाको होस् नै उडिसकेको बताउँछिन्। त्यो घटना सम्झिँदा पनि शरीर काप्न थाल्छ, उनी भन्छिन्, परिवारका सदस्य र आफन्त गुमाएको पीडाले झस्काइरहन्छ। उनले खेतीपाती गर्ने जग्गाजमिनसमेत पहिरोले बगाएको बताइन्। बारीमा उत्पादन भएको खाद्यान्नले वर्षदिन पुग्थ्यो। किनेर खान पर्दैनथ्यो, अहिले त हातमुख जोड्न पनि गाह्रो परिरहेको छ, पहिरोको त्रास कम नभएको उनको भनाइ छ। पहिरोपछि भूकम्पको धक्काले उठिबास लाग्ने हो कि भन्ने चिन्तामा स्थानीय छन्। पहिरोले दिएको पीडा त अझै उस्तै छ। त्यसपछिका भूकम्पको धक्काले धेरै घरहरू चर्किएका छन्, तत्काल त केही नहोला, आउँदो वर्षात्मा पहिरोले उठिबास लगाउने डरले आत्तिाएका छौँ, स्थानीय लक्ष्मीकुमारी शाहीले भनिन्। पहिरोको पीडाले झस्काइरहने यो गाउँका स्थानीय सुरक्षित बासको पर्खाइमा छन्। स्थानीय विष्णुबहादुर शाही पहिरोपछि गाउँमा विकराल अवस्था सृजना भएको बताउँछन्। तीनै तहका सरकार र संघ संस्थाहरूले राहत दिनुभएको छ, उनी भन्छन्। अब सुरक्षित स्थानमा बस्ती सारिदिनुपर्ने उनीहरूको माग छ। शाहीका अनुसार यहाँका ११५ घरपरिवार पहिरोको जोखिममा छन्। त्यसमध्ये २५ वटा घरहरू पहिरोको उच्च जोखिममा रहेको शाहीले बताए। नेताहरूले हामीलाई खाने गास र बासको व्यवस्था गर्ने आश्वासन त दिनुभएको छ। तर कहिले पूरा हुने हो टुंगो छैन, शाही भन्छन्। गाउँपालिकाका अध्यक्ष डम्बरबहादुर बिसीले पहिरोमा परी ज्यान गुमाएका र घर पूर्ण रूपमा क्षति भएका परिवारलाई वैकल्पिक व्यवस्थापन गर्ने योजना लिएको बताए। हामीले आवश्यक कागजातहरू गृह मन्त्रालयमा पेस गरिसकेको छौं। केही दिनभित्र उनीहरूको पुनर्बासका लागि स्वीकृत भएर आएपछि हामी आवश्यक काम अघि बढाउँछौं, उनले भने। गाउँपालिकाभरमा पहिरो प्रभावितहरूलाई घर पुनर्निर्माणसँगै जीविकोपार्जनमा सहयोग पुग्ने गरी व्यवस्थापन गर्ने अध्यक्ष बिसीको भनाइ छ। पीडितलाई जनही १४ हजार अछामको तुर्माखाँद गाउँपालिका५ नाडास्थित काँडाचौर गाउँका पहिरो पीडितले जनही १४ हजार रुपैयाँ सहयोग प्राप्त गरेका छन्। बाढी पहिरोका कारण काँडाचौर गाउँका तीन घरपरिवारका ९ जनाले ज्यान गुमाउनुभयो, अध्यक्ष बिसीले भने, गाउँपालिकाभर अन्य मानवीय क्षति नभए पनि भौतिक क्षतिहरू धेरै भएका छन्। यसअघि गाउँपालिकाले मृतक परिवारलाई जनही ५० हजार र किरिया खर्चस्वरूप २५ हजार रुपैयाँ उपलब्ध गराएको अध्यक्ष बिसीले बताए। अध्यक्ष बिसीका अनुसार अहिले विभिन्न प्रक्रिया सकेर गाउँपालिकाको समन्वय र डीसीए नेपालको सहयोगमा सोसेक नेपालले जनही १४ हजार रुपैयाँ रकम वितरण गरेको हो। पहिरो प्रभावितहरूलाई थोरै भए पनि जीविकोपार्जनमा सहयोग पुगोस् भन्ने उद्देश्यले राहतस्वरूप सो रकम सहयोग गरिएको संस्थाका उपाध्यक्ष कवि रिजालले बताए। पहिरो प्रभावित काँडाचौर गाउँकी स्थानीय मनसरादेवी शाहीले राहत सहयोगले पहिरोले दिएको पीडामा मल्हम लागेको बताइन्।"
धनुषामा विङ्गर र मोटरसाइकल ठोक्किँदा दुई जनाको मृत्यु,धनुषा : धनुषाको सबैला नगरपालिकामा विङ्गर र मोटरसाइकल आपसमा ठोक्किँदा दुई युवकको मृत्यु भएको छ । धनुषाको वीरेन्द्र बजारबाट सबैलातर्फ जाँदै गरेको ना ५ज ८४४० नंको विङ्गर र ज११प ५४७३ नम्बको मोटरसाइकल ठोक्किएर दुर्घटना हुँदा मोटरसाइकलमा सवार धनुषाको सहिदनगर नगरपालिका५ धवौली निवासी २० वर्षीय अरुण मण्डल र २५ वर्षीया ज्ञानी मण्डलको मृत्यु भएको प्रहरीले जनाएको छ । दुर्घटनामा परी अरुणको घटनास्थलमै र ज्ञानीको जनकपुरधामस्थित प्रादेशिक अस्पतालमा उपचारका क्रममा मृत्यु भएको जिल्ला प्रहरी कार्यालयका प्रहरी नायब उपरीक्षक प्रदीपबहादुर क्षेत्रीले जानकारी दिए। मृतक दुवैको शव परीक्षणका लागि जनकपुरस्थित प्रादेशिक अस्पतालमा राखिएको र घटनाबारे थप अनुसन्धान भइरहेको उनको भनाइ छ। रासस
एउटै शिक्षकको भरमा तीनवटा कक्षा,"स्याङ्जा : स्याङ्जाको वालिङस्थित एक विद्यालयमा एक शिक्षकको भरमा तीनवटा कक्षाको पठन पाठन हुँदै आएको छ । वालिङ नगरपालिका१४ करादीस्थित सौरीखाल्टा माइस्थान आधारभूत विद्यालयमा एक शिक्षक मात्र कार्यरत छन्। तीन कक्षासम्म मात्र पढाइ हुने उक्त विद्यालयमा तीन शिक्षकको दरबन्दी छ । तर एक वर्षयता अरु शिक्षक नआउँदा आफू एक्लैले विद्यालय धान्नुपर्ने बाध्यता रहेको विद्यालयका प्रधानाध्यापकसमेत रहेका धनबहादुर हमालले बताए। 'तीन कक्षासम्म पढाइ हुन्छ, शिक्षक दरबन्दी तीन जनाको छ, तर एक वर्षदेखि मैले मात्र पढाउनु परिरहेको छ', उनले भने, 'दरबन्दी काटिएको पनि छैन, अरु शिक्षक हाजिर हुन आएका छैनन् ।' प्रधानाध्यापक आफैं रहेका हमाल एक्लैले तीनवटा कक्षा एकसाथ सञ्चालन गर्दै आएका छन् । अघिल्लो वर्ष कात्तिकसम्म दुई शिक्षक रहे पनि एकजना बिरामी भएर अवकाश भएपछि गत मङ्सिरदेखि आफू एक्लैले तीनवटा कक्षाका विद्यार्थी हेर्नुपरेको उनको भनाइ छ। 'विद्यालयमा अध्ययनका लागि आउने सबै बालबालिकालाई एउटै कोठामा राखेर कक्षागत समूहसमूह बनाएर पढाउने गरेको छु', हमालले भने, 'यसरी कति दिनसम्म चलाउने होला ? सरोकारवाला निकायलाई पटकपटक जानकारी गराउँदा पनि पदपूर्ति हुन सकेको छैन ।' भौगोलिकरुपमा विकट ठाउँ भएकाले पनि अन्यत्रबाट यहाँ आउन शिक्षकले इच्छा नदेखाएकाले समस्या देखिएको हुनसक्ने उनको भनाइ छ । १३ कक्षा सञ्चालनमा रहेको उक्त विद्यालयमा हाल १२ छात्रछात्रा अध्ययनरत छन् । 'लामो समयसम्म शिक्षण पेसामा रहेँ, अब अवकाश लिन खोजेको थिएँ', हमालले भने, 'कस्लाई छोडेर जाउँ, यस्तै अवस्थमाा छोड्दा अस्तब्यस्त हुन्छ, त्यस्तो गर्न मनले नि मान्दैन, छोड्न नि सकिरहेको छैन ।' उनलाई कुनै काम विशेषले विद्यालयमा बिदा लिन पनि समस्या भइरहेको छ । विद्यालयकै कामको सिलसिलामा कतै जान परेमा कार्यालय सहयोगी तथा गाउँका अभिभावक खोजेर बालबालिका हेर्ने जिम्मा लगाउनुपर्ने बाध्यता रहेको प्रधानाध्यापक हमाल बताउँछन्। दरबन्दीअनुसारका शिक्षक नहुँदा विद्यालयमा निक्कै समस्या आइपरेको छ । पठनपाठन कार्यमा समस्या देखिएको वालिङ१४ का वडाध्यक्ष बोधराज कुँवरले बताए। यसअघि दुई शिक्षक कार्यरत भएको उक्त विद्यालयमा एक शिक्षकले अवकास लिएपछि एकवर्षदेखि एउटै शिक्षकको भरमा विद्यालय रहेको उनले बताए। 'अनुगमनका क्रममा विद्यालयमा जाँदा जुन समस्या देख्यौँ त्यसको समाधानका लागि नगरपालिकाको शिक्षा शाखामा जानकारी गराउँदा पनि निकास निस्केको छैन', उनले भने, 'नगरपालिकाले दरबन्दी मिलान गरेर छिटोभन्दा छिटो समस्याको समाधान गर्नुपर्छ ।' भौगोलिक विकटता र अपायकमा भएका कारणले पनि शिक्षक जान नखोज्ने भएकाले अब नाम नै किटान गरेर शिक्षक पठाउनुपर्ने उनको माग छ । भौगोलिक विकटताका कारण यहाँबाट अर्को विद्यालयमा बालबालिका पठाउन पनि कम्तीमा एक घण्टा लाग्छ । वालिङ नगरपालिका१४ को अर्को विद्यालयमा समायोजन गर्दा पायक नमिल्ने समस्या छ । वालिङ१४ कै हुल्काङ वा भीरकोट नगरपालिका९ को पिपलडाँडा माध्यमिक विद्यालयमा बालबालिका पठाउनुपर्ने हुन्छ । उक्त विद्यालयमा बालबालिकालाई जान एक घण्टा लाग्छ । सौरीखाल्टा माईस्थान आधारभूत विद्यालय आव २०६६६७ सम्म १५ कक्षा सञ्चालनमा रहेको थियो । १५ कक्षा कटौती गरी हाल १३ कक्षामात्रै सञ्चालनमा रहेको छ । वालिङ नगरपालिकाले उक्त विद्यालयमा अर्को कुनै शिक्षक हालसम्म नपठाएको शिक्षा अधिकृत गीता पाठकले बताए। नगरपालिकाले दरबन्दी मिलान सम्बन्धी कार्यविधि बनाउने काम अगाडि बढाएकाले अब छिट्टै समस्याको समाधान हुने उनले बताए। 'विद्यार्थी सङ्ख्याको अनुपातमा कार्यविधिअनुसार दरबन्दी मिलानका लागि अहिले काम गरिरहेका छौँ', उनले भने, 'त्यसलाई अन्तिम रुप दिएर अगाडि बढ्छौँ ।' रासस"
२२ चालकलाई कारबाही,"काठमाडौं : काठमाडौंको सोह्रखुट्टेमा आज गरिएको विशेष चेकिङका क्रममा अत्यधिक धुवाँ फाल्ने २२ वटा सवारी साधनका चालक कारबाहीमा परेका छन्। अत्यधिक धुवाँ फाल्ने भाडाका बस, माइक्रो, ट्याक्सी र निजी चारपाङग्रे गरी २२ वटा सवारी साधनका चालकलाई कारबाही गरिएको काठमाडौं उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। उनका अनुसार यातायात व्यवस्था विभाग, वातावरण विभाग तथा काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको टोलीले आज बिहान सोह्रखुट्टेमा ४० वटा सवारी साधनलाई चेक गर्दा २२ वटा कारवाहीमा परेको हो। कारबाही गरिएका सवारी साधनलाई आजै वातावरण विभाग पठाइएको छ। सवारी साधन मर्मतपश्चात तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिने छ।"
फेवा किनारमा साहित्य महोत्सव,"पोखरा : फेवाताल किनारमा बुधबारदेखि साहित्य महोत्सव सुरु भएको छ । ताल किरनार गौरीघाट स्थित होटल ग्लेसियरको प्राङ्गणमा बुधबार साँझ कवि नवराज पराजुलीको कविता बाचन र गीतकार, गायक उज्ज्वल सागरको प्रस्तुती रहेको थियो । साहित्य महोत्सवको पूर्वसन्ध्यामा पराजुलीका कविता र उज्ज्वल सागरको गीतमा सहभागीहरु रमाएका थिए । पराजुलीले संगीतको धुनमा कविता बाचन गरेका थिए भने सागरले गितार बजाएर प्रस्तुति दिएका थिए । माया प्रेमका कविता र गीतमा युवाहरु रमाएका थिए । साहित्य महोत्सवको औपचारिक उद्घाटन भने बिहीबार १ बजे फेवाताल किनारको बाराहीघाटको चौरमा हुनेछ । उद्घाटन कार्यक्रम लगतै विद्धत्वपूवचन, नेपाल २०९०, अर्थशास्त्री प्राध्यापक अच्युत वाग्लेको रहने छ । घरबाट स्कुलसम्म विषयमा डा मीनाक्षी दाहाल र शिशिर खनालसँग दिनकर नेपाल रहने छन् । बिहीबार अन्तिम प्रस्तुती गोपाल योञ्जनको सम्झनामा गोपालय सांगीतिक प्रस्तुती रहने आयोजकले बताएका छन् । गोपालय गीतकार, गायक तथा संगीतकार गोपाल योञ्जनको स्वगारोहणको २५ वर्षमा सम्मानमा संगीतिक प्रस्तुति गर्न लागिएको हो । फेस्टिभलमा विभिन्न देशका लेखक, कलाकार, पत्रकार, साहित्यकारको सहभागीता रहदै आएको छ । पर्यटकीय सहर पोखरा पछिल्लो समय अन्तराष्ट्रिय रुपमै साहित्यिक सहरको रुपमा पनि परिचित हुँदै गएको छ । महोत्सवमा अघिल्ला संस्करणका झै देशविदेशका करिब दुई सय साहित्यकार, राजनीतिज्ञ, लेखक पत्रकार, कलाकार, सम्पादक एवम् विशिष्ट व्यक्तित्वको उपस्थित रहने निर्देशक भारीले जानकारी दिए । महोत्सवमा ५० भन्दा बढी सेसन, सांगीतिक साँझ र रोचक सामाग्री समावेश गरिने इभेन्ट म्यानेजर सुजाना खत्रीले जानकारी दिइन् । साहित्य महोत्सवमा दैनिक हजारौं साहित्यानुरागी भेला हुने आयोजकको विश्वास छ । हरेक सत्रहरुमा वक्ताहरुसँग नयाँ विषयहरुबारे विमर्श र साक्षात्कार हुने फेस्टिभलका सदस्य केशवशरण लामिछानेले बताए । यस वर्ष फेस्टिभलमा सन् २०२२ का बुकर पुरस्कार विजेता श्रीलंकाली लेखक सेहान करुणातिलका, लेखक एवम पत्रकार अक्षय मुकुल, सहप्रध्यापक एवंम लेखक सुकेतु मेहता, लेखक एवम् फिल्म निर्माता सवा करिम खान, लेखक श्रेयना भट्टाचार्यलगायत अन्तर्राष्ट्रिय चर्तित व्यक्तित्वहरुको सहभागिता हुने आयोजक संस्थाले जनाएको छ । साहित्व महोत्सवमा पूर्वप्रधानमन्त्री केपी शर्मा ओली, नेताहरु गगन थापा, विश्वप्रकाश शर्मा, सिके राउत, गभर्नर महाप्रसाद अधिकारी, डा भगवान कोइराला, मास्टरसेफ सन्तोष साह, पत्रकार एवम लेखक विजय कुमारलगायतको सहभागीता रहने बताइएको छ । सन् २०११ देखि काठमाडौंमा साहित्य महोत्सव गर्दै आएको बुकवर्मले पाँचौं संस्करणदेखि पोखरामा आयोजना गर्दै आएको हो । झम्सिखेलस्थित ज्ञान मण्डलाको सानो प्राङ्गणमा सुरु भएको नेपाल लिटरेचर फेस्टिभल दशौं संस्करणसम्म आइपुग्दा नेपाल ट्रस्टको स्वामित्वमा रहेको बाराहीघाट स्थित खुला चौरमा भव्यताको साथ हुँदै आएको छ ।"
शिक्षकको हत्यामा संलग्न दुई अभियुक्त सार्वजनिक,बैतडी : गत शनिबार बैतडीको पाटनमा मृत अवस्थामा फेला परेका शिक्षक धनबहादुर बिष्टको हत्याको आरोपमा पक्राउ परेका दुई जनालाई प्रहरीले सार्वजनिक गरेको छ। जिल्ला प्रहरी कार्यालय बैतडीले आज दिउँसो २ बजे पत्रकार सम्मेलनको आयोजना गरी अभियुक्त दम्पती सार्वजनिक गरेको हो। जिल्लाको पुर्चौडी नगरपालिका३ न्वादेउ घर भई कृष्ण मावि मै कम्प्युटर डिप्लोमा चौथो सेमेस्टरमा अध्ययन गरिरहेकी १९ वर्षीया बिमला बोहरा र उनका श्रीमान २५ वर्षीय प्रजा बोहरा हत्यामा संलग्न रहेको खुलेको प्रहरीले जनाएको छ । पुस १ गते राती ९:४५ बजे बिमला सौचालय जान भनी बाहिर निस्किएकी र केहिबेरसम्म पनि बिमला कोठामा नफर्किएपछि श्रीमान् प्रजा बाहिर निस्केको समयमा कोठामा जाने सिडीमा शिक्षक बिष्टले अंगालो हाली हातपात गर्न खोजेको र सहन नसकी बिमलाका श्रीमानले कुटपिट गरी हत्या गरेको अनुसन्धानबाट खुलेको प्रहरी नायव उपरीक्षक प्रेमबहादुर शाहीले जानकारी दिए। कृष्ण माविको छात्राबासमा बसेर अध्ययनरत युवती र उनका श्रीमानलाई सीआइबीको टोली आएपछि पक्राउ गरिएको थियो। उनीहरुलाई नियन्त्रणमा लिएर अनुसन्धान गर्दा उनीहरुको हत्यामा संलग्नता रहेको प्रहरीको प्रारम्भिक अनुसन्धानबाट पुष्टि भएको छ। शिक्षक बिष्ट सोही छात्राबासको माथिल्लो तलामा बस्दै आएका थिए। छात्राबासको तल्लो तलामा ती युवती आफ्ना भाइहरुसँगै बसेर पढ्दै आएकी थिइन्। घटना भएको दिन बिष्टले ती युवतीलाई बोलाएको र सोही विषयमा विवाद हुँदा हत्या भएको खुलेको प्रहरीले जनाएको छ। शिक्षक बिष्ट पुस २ गते छात्राबासको पछाडि मृत अवस्थामा भेटिएका थिए। बिष्टको हत्या भएको भन्दै घटनाको अनुसन्धान गरेर दोषीलाई कारबाहीको दायरामा ल्याउन माग गर्दै सोही दिनदेखि पाटनमा आन्दोलन भइरहेको छ। आन्दोलनले यातायात र सो क्षेत्रका विद्यालयको पढाइ प्रभावित बनेको छ। मृतकका परिवारले शव अझैसम्म पनि बुझेका छैनन्।
आगामी एक हप्ता काठमाडौं उपत्यकाको फोहर व्यवस्थापन प्रभावित हुने,"काठमाडौं : बाटो मर्मतको काम गर्नुपर्ने भएकाले आगामी एक हप्ता काठमाडौं उपत्यकाको फोहर व्यवस्थापनको काम प्रभावित हुने भएको छ। यसअघि फोहर व्यवस्थापन गर्दै आएको स्थान नुवाकोटको सिसडोलदेखि दीर्घकालीन फोहर व्यवस्थापनस्थल बञ्चरेडाँडासम्म जाने करिब दुई किलोमिटर बाटो मर्मतको काम भइरहेकाले आगामी एक हप्ता व्यवस्थापनको काम नहुने भएको हो। सहरी विकास मन्त्रालयले फोहरका गाडी आवतजावत् गर्दा बाटो मर्मतको काममा समस्या आएको भन्दै काठमाडौं महानगरपालिकालाई केही दिन फोहरका गाडी नपठाउन गरेको आग्रहअनुसार व्यवस्थापन कार्य रोक्न लागिएको हो। शुक्रबारदेखि काठमाडौं उपत्यकाका १८ स्थानीय तहको फोहर व्यवस्थापनको काम रोकिने कामपा वातावरण विभाग प्रमुख सरिता राईले जानकारी दिए। बाटो मर्मतकै कारण यसअघि पनि बिहान ४ देखि दिउँसो १२ बजेसम्म मात्रै उपत्यकाबाट फोहरका गाडी अन्तिम व्यवस्थापनस्थलसम्म पुग्ने गरेका थिए। महानगरपालिकाले आज एक सूचना जारी गर्दै सोही अवधिमा आआफ्नो घर पसल व्यवसायबाट उत्पन्न हुने कुहिने र नकुहिने फोहरलाई सडक, चोक, सार्वजनिकस्थलमा नफाली घरभित्रै छुट्टाछुट्टै राख्न अपिल गरेको छ। हरेक दिन उपत्यकाबाट एक हजार दुई सय मेट्रिक टन फोहर सिसडोलमा व्यवस्थापन हुँदै आएको छ। यसमध्ये सबैभन्दा बढी कामपामा पाँच सय मेट्रिकटन फोहर निस्किने गर्दछ। निजी र कामपाका गरी दैनिक कम्तीमा दुई सय गाडीले फोहर लैजाने गरेकामा अहिले मुस्किलले ५० गाडीमात्र सिसडोल पुग्ने गरेका छन्। हाल फोहर व्यवस्थापन गरिँदै आएको सिसडोलभन्दा दुई किलोमिटर टाढा बञ्चरेडाँडामा दीर्घकालीन फोहर व्यवस्थापनस्थल निर्माण गरिएको छ। हाल निर्माण भइरहेको दीर्घकालीन ल्यान्डफिलसाइट नुवाकोट र धादिङको सिमानामा पर्छ। उपत्यकाबाट दैनिक उत्सर्जन हुने फोहरमध्ये करिब ७५ प्रतिशत सिसडोलमा व्यवस्थापन गरिँदै आएको थियो।"
ढाँट्दाको परिणाम,"एक रातको कुरा हो। चार जना विद्यार्थी राति अबेर पार्टीमा गए। त्यसैले उनीहरूले अर्का दिनका लागि निर्धारित परीक्षाका लागि अध्ययन गरेनन्। बिहान उठे तर अब के गर्ने ? चारै जना दोधारमा परे। भेला भएर उनीहरूले योजना बनाए। आफूले आफूलाई फोहोर देखिने स्वरूपमा बदले। त्यसपछि उनीहरू डिनको कार्यालय पुगे। चारमध्ये एकले डिनलाई भन्यो, हामी हिजो राति एउटा बिहेमा गयौं। फर्कने क्रममा गाडीको टायर पन्चर भयो। गाडी धकेलेर घरसम्म ल्याउँदा हामी नचिनिने भएछौं। डिनले चारै जना विद्यार्थी परीक्षा दिन सक्ने अवस्थामा नरहेको बुझे। उनले एकछिन सोचे र भने, तिमीहरूले तीन दिनपछि पुनः परीक्षा दिनू। उनीहरूले डिनलाई धन्यवाद दिए। त्यो समयभित्र आफूहरू परीक्षाका लागि तयार हुने पनि बताए। दिन बित्दै गए। डिनले तोकेको दिन पनि आयो। तेस्रो दिन, उनीहरू डिनका अगाडि हाजिर हुन पुगे। उनले विशेष अवस्थाको परीक्षा भएकाले त्यसका लागि चारै जनालाई छुट्टाछुट्टै कक्षाकोठामा बस्न भने। तीन दिनसम्म समय भएकाले तयारी राम्रो गरेकोमा उनीहरू सहमत भए। परीक्षामा एक सय अंकसहित दुई प्रश्न मात्र सोधिएका थिए। पहिलो प्रश्न थियो, तपाईंको नाम ? जसको अंक १ प्राप्त हुने भनी तोकिएको थियो। र दोस्रो प्रश्न, कुन टायर फुट्यो ? यस प्रश्नको वैकल्पिक चार उत्तर पनि लेखिएको थियो। जसमा अगाडि बायाँ, अगाडि दायाँ, पछाडि बायाँ र पछाडि दायाँ। एउटा सही उत्तर दिनुपर्ने थियो। यो उत्तर मिलाए उनीहरूले ९९ नम्बर पाउँथे।"
"आज डिसेम्बर २२ : दिन छोटो, रात लामो किन हुन्छ ?","काठमाडौं : आज यस वर्षको सबैभन्दा छोटो दिन र लामो रात परेको छ। पृथ्वीको उत्तरी खण्डमा सबैभन्दा छोटो दिन आज परेको हो। दक्षिणी खण्डमा भने आज वर्षको लामो दिन र छोटो रात पर्छ। सबैभन्दा छोटो दिनलाई विन्टर सोल्स्टाइस भनिन्छ। हरेक वर्ष जाडोमा हुने सोल्स्टाइसको समयमा उत्तरी खण्ड सूर्यबाट २३५ डिग्रीले टाढा हुन्छ। जसकारण सूर्यको किरण अन्य समयभन्दा थोरै आउँछ र रात लामो हुन्छ। अन्य ग्रहजस्तै पृथ्वी पनि २३५ डिग्रीमा झुकेको छ। झुकेको अक्षमा पृथ्वीको परिक्रमाका कारण सूर्यका किरणहरु एक ठाउँमा बढी र अर्को ठाउँमा कम पर्छन्। भारतीय ज्योतिषमा यसलाई मकर सायन भनिन्छ। जाडो सोल्स्टाइसको समयमा दक्षिणी गौलार्द्धमा अधिक सूर्यको प्रकाश हुन्छ र उत्तरी गोलार्द्धमा कम प्रकाश हुन्छ। यसकारण यसदिन सूर्य दक्षिणी गोलार्द्धमा लामो समयसम्म रहन्छ जसका कारण आज दिन लामो हुन्छ। अर्जेन्टिना,अष्ट्रेलिया र दक्षिण अफ्रिका जस्ता देशमा आजबाट गर्मी सुरु हुन्छ। हरेक वर्ष यो सोल्स्टाइस डिसेम्बरको २१ वा २२ मा पर्ने खगोल वैज्ञानिक बताउँछन्। के हो सोल्स्टाइस ? सोल्सटाइस ल्याटिन शब्द हो। यो सोल्सिटमबाट आएको हो। ल्याटिन शब्द सोलको अर्थ सूर्य र सेस्टेयरको अर्थ स्थिर हुनु हो। यसको अर्थ हुन्छ 'सूर्य स्थिर' छ। यही प्राकृतिक परिवर्तनका कारण डिसेम्बर २२ मा सबैभन्दा छोटो दिन र लामो रात हुन्छ। यो खगोलिय घटना हो। कतिपय मुलुकमा आजको दिनलाई उत्सवका रुपमा मनाउने गर्छन्।"
गोरखा नगरपालिकामा आधारभूत स्वास्थ्य सेवा,"गोरखा : गोरखामा आधारभूत स्वास्थ्य सेवा सुरु हुने भएको छ । संविधानको धारा ३५, १ अनुसार नगरपालिकाले आधारभूत स्वास्थ्य सेवा दिने तयारी गरेको हो । आधारभूत स्वास्थ्य सेवा सञ्चालन गर्न तयार गरिएको आधारभूत स्वास्थ्य सेवा सञ्चालन निर्देशिका २०७९ गत शुक्रबार सम्पन्न नगर कार्यपालिकाको बैठकले अनुमोदन गरेको छ । कार्यान्वयनका सन्दर्भमा नगरपालिका र गोरखा अस्पताल बीच धेरै चरणमा बैठक बसिसकेको र अब छिट्टै कार्यान्वयन गर्ने स्वास्थ्य शाखा प्रमुख इश्वर रेग्मीले जानकारी दिए । आधारभूत स्वास्थ्य सेवासम्बन्धी निर्देशिकामा १० वटा विभिन्न बुँदाहरु समावेश छन् । यो कार्यान्वयन भएपछि आधारभूत स्वास्थ्य सेवा दिने गोरखा नगरपालिका देशभरकै पहिलो पालिका बन्ने छ । नेपालको संविधान २०७२ को धारा ३५, १ मा आधारभूत स्वास्थ्य सेवालाई मौलिक हकका रुपमा परिभाषित गर्दै यो सेवा दिने जिम्मेवारी स्थानीय तहको भएको उल्लेख छ । मौलिक हक भनेर परिभाषित भइसके पनि कार्यान्वयन भने मेरो जानकारीमा रहेसम्म कुनै पनि पालिकाले गरेका छैनन्, रेग्मीले भने, अब नेपालमै पहिलो पटक हामीले कार्यान्वयन गर्दैछौँ । आधारभूत स्वास्थ्य सेवाअन्तर्गत विभिन्न १० वटा सूचकहरु रहेको उनको भनाइ छ । आधारभूत स्वास्थ्य सेवा लागु भएपछि पाँचबर्षभन्दा मुनिका बालबालिकाका लागि सरकारले तोकेका सबै खोप नगरपालिकाले निशुल्क रुपमा उपलब्ध गराउनु पर्ने छ । त्यस्तै निमोनिया, झाडापखाला, दादुरा, रुबेला, कुपोषण र मलेरिया रोगको नगरपालिकाले निशुल्क उपचार गराउनु पर्ने, गर्भवती जाँच, सुत्केरी र सुत्केरीपछिको निशुल्क रुपमा स्वास्थ्य जाँच र उपचार सेवाको नगरपालिकाले व्यवस्था गर्ने यस अन्तर्गत पर्दछ । त्यस्तै पोषण जाँच गर्ने र कुपोषण भएमा पोषणको व्यवस्था गर्ने तथा नियमित रुपमा भिटामिन कार्यक्रमअन्तर्गत बालभिटा, जिङ्क, आइरन चक्की खुवाउने कार्यक्रम पनि आधारभूत स्वास्थ्यसेवा भित्र पर्ने रेग्मीले बताए । परिवार नियोजनलाई व्यवस्थित गर्ने पनि आधारभूत स्वास्थ्यसेवा अन्तर्गत पर्ने उनको भनाइ छ । आधारभूत स्वास्थ्य सेवाअन्तर्गत अब नगरपालिकाले सबै खालका सरुवा रोगको निशुल्क परीक्षण र उपचार गराउनेछ । नसर्ने रोग पीडित र शारीरिक बिकलाङ्ग भएकाहरुको खोजी गर्ने र न्यूनिकरण गर्ने जिम्मेवारी पनि नगरपालिकाले पूरा गर्नेछ । गोरखा अस्पतालमा अलग्गै एकाइ तयार गरी नगरभित्रका ज्येष्ठ नागरिकहरुको नियमित स्वास्थ्य परीक्षण गर्ने र दीर्घरोगहरुको निशुल्क उपचार गर्ने दायित्व पनि नगरपालिकाले बहन गर्ने भएको छ । त्यसैगरी कार्डबाहक नगरबासीलाई १८ प्रकारका सर्जिकल सेवा, १९ प्रकारका प्रयोगशाला सेवा र ९८ प्रकारका औषधी निशुल्क उपलब्ध गराउने दायित्व पनि नगरपालिकाले बहन गर्ने स्वास्थ्य शाखा प्रमुख रेग्मीले बताए । त्यस्तै विद्यालय स्वास्थ्य शिक्षा, वातावरण प्रदुषण न्यूनिकरण अभियान सञ्चालन गर्ने, अकुपञ्चर, फिजियोथेरापी, योगा लगायतका अन्य स्वास्थ्य सेवा प्रवद्र्धन गर्ने उल्लेख भएको निर्देशिका नगरपालिकाले अनुमोदन गरिसकेको छ । आधारभूत स्वास्थ्य सेवाले नगरबासीको स्वास्थ्यसम्बन्धी मौलिक अधिकार सुनिश्चित हुने नगरपापालिकाका मेयर कृष्ण रानाले जानकारी दिए । ९८ प्रतिशतका औषधीहरु निशुल्क हुने, कतिपय विशेषज्ञ सेवा पनि उपलब्ध गराइने उनले बताए । कार्यान्वयनका सन्दर्भमा विभिन्न सरोकारवाला निकायसित धेरै पटक बैठक भइसकेकाले अब छिट्टै कार्यान्वयन हुने नगरपालिकाले जनाएको छ ।"
शिक्षक हत्याको आरोपमा श्रीमानश्रीमती पक्राउ,बैतडी : गत शनिबार बैतडीको पाटनमा मृत अवस्थामा फेला परेका शिक्षक धनबहादुर बिष्टको हत्या आरोपमा प्ररहीले दुई जनालाई पक्राउ गरेको छ। सुर्नया गाउँपालिका २ ग्वानी घर भएका पाटनस्थित कृष्ण माविमा पढाउँदै आएका शिक्षक विष्टको हत्या गरेको आरोपमा प्रहरीले कृष्ण माविमा कम्प्युटर डिप्लोमा अध्यय गरिरहेकी पुर्चौडी नगरपालिकाकी बिमला बोहरा र उनका श्रीमान् प्रजा बोहरालाई प्रहरीले पक्राउ गरेको हो। जिल्ला प्रहरी कार्यालय बैतडीले बिहीबार दिउँसो २ बजे पत्रकार सम्मेलनमार्फत उनीहरुलाई सार्वजनिक गर्ने तयारी गरेको जिल्ला प्रहरी कार्यालय बैतडीका डिएसपी प्रेम शाहीले बताए। कृष्ण माविको छात्राबासमा बसेर अध्ययनरत युवती र उनका श्रीमानलाई सीआइबीको टोली आएपछि पक्राउ गरिएको थियो। उनीहरुलाई नियन्त्रणमा लिएर अनुसन्धान गर्दा उनीहरुको हत्यामा संलग्नता रहेको प्रहरीको प्रारम्भिक अनुसन्धानबाट पुष्टि भएको छ। शिक्षक बिष्ट सोही छात्राबासको माथिल्लो तलामा बस्दै आएका थिए। छात्राबासको तल्लो तलामा ती युवती आफ्ना भाइहरुसँगै बसेर पढ्दै आएकी थिइन्। घटना भएको दिन बिष्टले ती युवतीलाई बोलाएको र सोही विषयमा विवाद हुँदा हत्या भएको खुलेको प्रहरीले जनाएको छ। यद्यपि यस विषयमा पूर्ण विवरण आउन बाँकी छ। शिक्षक बिष्ट पुस २ गते छात्राबासको पछाडि मृत अवस्थामा भेटिएका थिए। बिष्टको हत्या भएको भन्दै घटनाको अनुसन्धान गरेर दोषीलाई कारबाहीको दायरामा ल्याउन माग गर्दै सोही दिनदेखि पाटनमा आन्दोलन भइरहेको छ। आन्दोलनले यातायात र सो क्षेत्रका विद्यालयको पढाइ प्रभावित बनेको छ। मृतकका परिवारले विष्टको शव अझैसम्म पनि बुझेका छैनन्।
कावासोतीको एक विद्यालयमा १३ जोडी जुम्ल्याहा विद्यार्थी,"कावासोती : कावासोती३ स्थित संस्थागत सिद्धार्थ आवासीय माध्यमिक विद्यालयमा १३ जोडी जुम्ल्याहा विद्यार्थी अध्ययन गरिरहेका छन् । नर्सरीदेखि कक्षा १० सम्म अध्ययन गर्ने १३ जुम्ल्याहा जोडी रहेका विद्यालयका संस्थापक प्रध्यानाध्यपक भोजराज दाहालले बताए। 'विगतमा पनि जुम्ल्याहा विद्यार्थी विद्यालयमा पढ्न आउने गरेका थिए, एकैपल्ट यतिधेरै जुम्ल्याहा विद्यार्थी पढ्न आएका यसपटक नै हो, यो आफैँमा दुर्लभ संयोग हो', दाहालले भने, 'एउटै शैक्षिक सत्रमा १३ जोडी जुम्ल्याहा विद्यार्थी हामीसँग हुँदा गर्व लागेको छ ।' जुम्ल्याहा जन्म आफैँमा दुर्लभ जन्म भएको बताउँदै प्रिन्सिपल दाहालले जुम्ल्याहा विद्यार्थीको आफ्नो विद्यालयको गौरव भएको बताउँछन्। 'एउटै विद्यालयमा १३ जोडी जुम्ल्याहा हुनु हाम्रा लागि दुर्लभ मात्रै होइन ऐतिहासिक पनि हो, हामी यी नानी बाबुको अध्ययन अध्यापनमा कुनै कमी हुन नदिने गरेर लागेका छौं', दाहालले भने। जुम्ल्याहा विद्यार्थी अध्यापन गराउँदै आएका शिक्षकसँग पनि फरक खालको अनुभव छ । जुम्ल्याहा विद्यार्थी एउटै कक्षामा रहेकाले ऊनीहरुमा सहकार्य प्रतिस्पर्धाको भावाना रहेको विद्यालयका सामाजिक शिक्षक ईश्वर पौडेल बताउँछन्। विद्यार्थीलाई अध्यापन गराउने क्रममा शिक्षक अनुहारमा एकरुपता भएकाले कहिलेकाहीँ झुक्किने गरे पनि जुम्ल्याहा जोडीसँग व्यवहार गर्न सजिलो हुने पौडेल बताउँछन्। तेह्र जोडी जुम्ल्याहा विद्यार्थी अरु विद्यार्थीजस्तै पढाइ र अतिरिक्त क्रियाकलापमा अब्बल रहेका उनले बताए। विद्यालयको कक्षा १० मा पढ्ने जुम्ल्याहा दाजुबहिनी निहाल क्षेत्री र निहारिका क्षेत्री दुवैले जुम्ल्याहा भएर जन्मिन पाएकोमा गर्व लागेको बताए । एउटै कक्षाको पढाइ भएकाले घरमा अध्ययन गर्न सजिलो भएको भन्दै उनीहरु घरमा अभिभावकको माया बराबर पाउने गरेको बताउँछन्। उनीहरु जस्तै विद्यालयकै कक्षा ८ मा पढ्ने रीतिका सापकोटा र रिया सापकोटा दिदी बहिनी हुन्। दिदी बहिनी त्यसै माथि एउटै कक्षामा अध्ययन गर्ने भएकाले कहिलेकाहीँ साथीहरु र शिक्षक शिक्षिकासमेत झुक्किने गरेको अनुभव उनीहरुको छ । जुम्ल्याहा सन्तान जन्मिँदा सुरुका केही वर्ष हुर्काउन बढाउन सम्स्या भएको भए पनि दुवै सन्तानले सँगसँगै प्रगति गरेको देख्दा भने फरक खालको खुसी महसुस हुने गरेको कावासोती२ का जुम्ल्याहा सन्तानका पिता रिसिकान्त सापकोटा बताउँछन्। जुम्ल्याहा सन्तानलाई आमाको दूध, पोषणलगायतका कुराहरु आवश्यक मात्रमा पुर्याएर सुरु सुरुमा हुर्काउन गाह्रो भए पनि हुर्किंदै गएपछि धेरै कुराहरु मेल खाने भएकाले उनीहरुलाई बुझ्न झनै सजिलो हुने सापकोटा बताउँछन्। 'सँगै पढ्ने, सँगै खेल्ने, एकअर्काको भावना अरु बच्चाहरुले भन्दा छिट्टै बुझ्ने भएकाले पनि रमाइलो लाग्छ', उनले भने। विसं २०४६ मा स्थापना भएको उक्त विद्यालयले आफ्नो ३३औँ वार्षिकोत्सवमा मङ्गलबार जुम्ल्याहा सन्तान र उनीहरुका अभिभावकलाई सम्मान गरेको छ । रासस"
अब नाइट बस नयाँबसपार्कमा मात्र पार्किङ गर्न पाइने,"काठमाडौं : काठमाडौंको गोंगबुस्थित नयाँ बसपार्कमा मात्र रात्रिबस पार्किङ गर्न पाइने भएको छ । ट्राफिक प्रहरीले सरोकारवाला निकायसँग छलफल गरी मुलुकको सङ्घीय राजधानी काठमाडौंबाट देशका विभिन्न जिल्लाका लागि छुट्ने रात्रिबस गोंगबुस्थित नयाँ बसपार्कबाट मात्र पार्किङ गर्न पाइने व्यवस्था गरेको हो । काठमाडौं उपत्यका ट्राफिक प्रहरी कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले रात्रिबस जथाभावी पार्किङ गर्नाले सवारी दुर्घटनाको जोखिम हुनुका साथै ट्राफिक जामसमेत हुने भएकाले अबदेखि नयाँ बसपार्कबाट मात्र सञ्चालन गर्नुपर्ने व्यवस्था गरिएको राससलाई जानकारी दिए। 'ललितपुरको ग्वार्कोमा बन्न लागेको फ्लाई ओभर निर्माणसँगै रात्रिबस चक्रपथ वरपर सञ्चालन हुँदा सवारी साधनको जाम बढेकाले नयाँ बसपार्कबाट मात्र सञ्चालन गर्नुपर्ने व्यवस्था मिलाएका हौँ', प्रवक्ता भट्टले भने। यसअघि रात्रिबस उपत्यकाको चाबहिल, गौशाला, कोटेश्वर, कलङ्की, गोँगबु, माछापोखरीलगायतका क्षेत्रमा पार्किङ गरिँदै आएका थिए । नेपाल यातायात व्यवसायी राष्ट्रिय महासङ्घका अध्यक्ष विजयबहादुर स्वाँरले नागरिकलाई सहज ढङ्गले सेवा सञ्चालन गर्ने गरी यातायात क्षेत्रलाई अगाडि बढाउनुपर्ने बताए। 'रात्रिबसलाई नयाँ बसपार्कबाट सञ्चालन गर्नेबारे यातायात व्यवसायीलाई कुनै आपत्ती छैन, रातको समयमा व्यवस्थितरुपमा चढाउनेझार्ने गर्नसके यात्रुलाई समेत सहज हुन्छ', उनले भने। अध्यक्ष स्वाँरले कार्यालयको समयबाहेकका अन्य समयमा चक्रपथ वरपर सहज ढङ्गले चढाउनेझार्ने गरेर बसपार्कभित्र आएर बस्ने वातावरण निर्माण गर्नुपर्ने बताए। उनले ट्राफिक जरिवना रकम पाँच सयबाट बढाएर एक हजार पाँच सय बनाएको भन्दै आपत्ति जनाए। यातायात क्षेत्रलाई व्यवस्थितरुपमा सञ्चालन गर्नका लागि अधिकार सम्पन्न यातायात प्राधिकरण गठन गर्नुपर्ने उनको भनाइ थियो । विसं २०५६ मा काठमाडौं महानगरपालिका र ल्होत्से बहुउद्देश्यीय प्रालिबीच सार्वजनिकनिजी साझेदारीअन्तर्गत सम्झौता गरेर काठमाडौं महानगरपालिका२६ गोँगबुमा एक सय ६१ रोपनी क्षेत्रफलमा सञ्चालनमा ल्याइएको नयाँ बसपार्कमा दुई हजारभन्दा बढी सवारी साधन अटाउँछन् । उक्त बसपार्कबाट हाल देशभर ६० भन्दा बढी जिल्लामा सवारी साधन आवतजावत हुँदै आएका छन् ।"
पोखरा अन्तर्राष्ट्रिय विमानस्थलमा बुद्ध र यतिले डेमो उडान गर्दै,पोखरा : निर्माण सम्पन्न भएर सञ्चालनको तयारीमा रहेको पोखरा अन्तराष्ट्रिय विमानस्थलमा आज बुद्ध एयर र यति एयरले प्रदर्शन (डेमो) उडान गर्दै छन् । बुद्ध एयरले दिउँसो २ बजे डेमो उडान गर्ने गरी तयारी गरेको बुद्ध एयर पोखराका प्रमुख गौतम बरालले जानकारी दिए । ७० जना क्षमताको जहाज पुरानो विमानस्थलबाट उडेर नयाँ विमानस्थलमा अवतरण गर्ने गरी डेमो उडान गर्ने तयारी रहेको बुद्ध एयरका प्रवक्ता दीपेन्द्र कर्णले बताए । यति एयरले पनि उति नै समयमा उडान गर्ने बताएको छ । ७० सिट क्षमताका जहाज पुरानो विमानस्थलबाट नयाँमा अवतरण गर्ने गरी डेमो उडानको तयारी गरिएको यति एयर पोखरा प्रमुख राम लामिछानेले बताए । पोखरा अन्तर्राष्ट्रिय विमानस्थल अंग्रेजी नयाँ वर्ष सन् २०२३ को पहिलो दिन जनवरी १ बाट संचालनको तयारीमा छ । विमानस्थल संचालनको तयारीकालागि आवश्यक तयारी भइरहेको पोखरा अन्तर्राष्ट्रिय विमानस्थलका प्रमुख बिक्रम गौतमले बताए । कर्मचारीलाई आवश्यक तालिम दिने देखि अफिस व्यवस्थापनको काम अन्तिम चरणमा पुगेको बताएको छ । आयोना बनाउन जग्गा अधिग्रहण गरेको ४६ वर्ष पछि सरकारले सन् २०२१ जुलाई १० भित्र सम्पन्न गर्ने गरी पोखरा अन्तर्राष्ट्रिय विमानस्थलको शिलान्यास २०७३ वैशख १ गते भएको थियो । कोरोनाको कारण सामान आयात प्रभावित र कामदार अभाव भएपछि एक वर्ष म्याद थपिएको थियो । विमानस्थल निर्माणको काम सुरु गरेको ५ वर्षमा निर्माण सम्पन्न भएको हो । कोरोना महामारीका कारण २६ असोज २०७८ मा निर्माण सम्पन्न हुनु पर्नेमा ढिला भएको चिनियाँ निर्माण कम्पनीले बताएको थियो । विमानस्थल निर्माणका लागि नागरिक उड्डयन प्राधिकरण र चाइना सीएएमसी इन्जिनियरिङबीच ८ जेठ २०७१ मा सम्झौता भएर निर्माण सुरु भएको थियो । २०७८ चैत १२ गते चिनियाँ विदेशमन्त्री वाङ यी नेपाल भ्रमणमा रहदा निर्माण कम्पनीले विमानस्थलका काम बाँकै रहदै नयाँ विमानस्थल नेपाल सरकारलाई हस्तान्तरण गरेको थिए । निर्माण सम्पन्न नहुँदै विमानस्थल हस्तान्तरण भएको भन्दै त्यतीबेला आलोचना भएको थियो । चीनको झन्डै २२ अर्ब सहुलियतपूर्ण ऋणमा विमानस्थल निर्माण भएको हो । २०३२ सालमा पहिलो पटक पोखरा अन्तर्राष्ट्रिय विमानस्थल निर्माणकालागि जग्गा अधिग्रहण गर्न सुरु भएको थियो । ३८ सय ९९ रोपनीमा विमानस्थल रहेको आयोजनाले जनाएको छ । अन्तर्राष्ट्रिय उड्डयन संस्था (आइकाओ) को मापदण्डभित्र रहेर फोरडी मोडलमा विमानस्थल बनेको हो । यस विमानस्थलमा बोइङ ७५७ र एआरबस ३२० सम्मका विमान उडान तथा अवतरण गर्न सक्ने बताइएको छ ।
त्रिभुवन विमानस्थलबाट उडान नियमित,काठमाडौं : बिहीबार बिहानदेखिको प्रतिकूल मौसमका कारण ठप्प भएको त्रिभुवन अन्तर्राष्ट्रिय विमानस्थलबाट हुने आन्तरिक तथा बाह्य उडान अहिले नियमित सुरु भएको छ । त्रिभुवन अन्तर्राष्ट्रिय विमानस्थलका महाप्रबन्धक प्रेमनाथ ठकुरका अनुसार आज बिहानैदेखि लागेको बाक्लो हुस्सु र कुहिरोका कारण केही समय उडान तथा अवतरण बन्द भए पनि अहिले उडान तथा अवतरण पुनः सुरु भएको हो । कुहिरो र हुस्सु हटेपछि अहिले विमानस्थलमा जहाज उडान तथा अवतरण भइरहेका उनले बताए। मौसम खुलेपछि मात्रै उडान अवतरण सुरु भएको विमानस्थलले जनाएको छ । कुहिरो र हुस्सुका कारण केही विमान होल्डमा रहेकाले अहिले मौसम खुलेपछि उडान अवतरणमा केही ढिलाइ हुनसक्ने विमानस्थलले जनाएको छ ।
भरतपुरमा आजदेखि हर्न निषेध,"भरतपुर : चितवनको भरतपुरमा बिहीबारदेखि हर्न निषेध गरिएको छ। भरतपुर महानगरपालिकाले साना तथा ठूला सवारी साधनको समेत व्यवस्थापन गर्ने भएको छ। बढ्दो सहरीकरणले सवारी साधन व्यवस्थापनमा समस्या देखिएसँगै महानगरले केन्द्रीय बस टर्मिनल र नारायणगढ बसपार्कमा आजदेखि अनिवार्य पार्किङको व्यवस्था गरेको छ। एक साताअघि महानगरपालिकामा बसेको सरोकारवालाको बैठकले सवारी साधन व्यवस्थापन गर्न विभिन्न निर्णय गरी आजदेखि कार्यान्वनमा ल्याउने समझदारीसहित निर्णय गरेको थियो । उक्त निर्णयअनुसार पूर्वबाट काठमाडौँपोखरा जाने यात्रुबाहक बस, मिनी बस, माइक्रोलगायतका भाडाका सवारी साधनका यात्रु चढाउने तथा झार्ने कार्य केन्द्रीय बसपार्कबाट बाइपास सडक प्रयोग गरी आँपटारीबाट बाहिरिनुपर्नेछ। पूर्वबाट पश्चिम बुटवल, धनगढी, महेन्द्रनगरसम्म जाने यात्रुबाहक सवारी साधनका यात्रु चढाउने तथा झार्ने काम केन्द्रीय बसपार्कमा गरी चौबिसकोठी, लाइन्सचोक हुँदै पुलचोकबाट बाहिरिने व्यवस्था गरिएको छ। पश्चिम जाने यात्रुबाहक सवारी साधनले केन्द्रीय बर्सपार्कबाट यात्रु चढाउने तथा झार्ने गरी जानुपर्ने नियम बनाइएको छ। यस्तै भरतपुर महानगरपालिका क्षेत्रको रिङरोडमा चल्ने सवारी साधनको पार्किङ स्थल नारायणगढ बसपार्क हुनेछ। भरतपुरबाट टाँडी, पर्सा, भण्डरा, लोथरसम्म जाने यात्रुबाहक बसका लागि पार्किङ केन्द्रीय बसपार्कमा गर्नुपर्ने व्यवस्था मिलाइएको छ। नारायणगढ बजारको पुलचोकबाट पोखरा बसपार्कतर्फ जाने ट्रक र लामो दूरीका बस प्रवेशमा निषेध गरिएको छ। यस्तै काठमाडौँ पोखराबाट पूर्व वा पश्चिमतर्फ जाने यात्रुबाहक सवारी साधन ट्रक, लहरी, टिपरजस्ता मालबाहक सवारी साधनलाई आँपटारीबाट नारायणघाट बजारतर्फ जान निषेध गरिएको छ। महानगरको गोन्द्राङदेखि पुलचोक आँपटारीसम्मको बजार क्षेत्रमा हर्न बजाउन निषेध गरिएको छ। यस्तै नारायणगढ तथा भरतपुरमा रहेका राजमार्गको पेटी तथा सडकको दाँयाबायाँ भागमा निजी तथा भाडाका सवारी साधनलाई पार्किङमा निषेध गरिएको छ। भरतपुर महानगरपालिका प्रमुख रेनु दाहालले महानगरको परिकल्पना अनुसार सवारी साधनलाई व्यवस्थापन गर्न लागिएको बताए। बाहिर छरिएर राखिने सवारी साधनका कारण सहरको सुन्दरतामा ह्रास आएको र आवागमनसमेत प्रभावित भएका कारण बजार र पार्किङ व्यवस्थापनको काम गर्न लागिएको उनले जानकारी दिए। जिल्ला ट्राफिक प्रहरी कार्यालयका प्रमुख धर्मबहादुर अधिकारीले आजदेखि ट्राफिक व्यवस्थापनको काम परिवर्तन हुने र दुई बसपार्क पूर्णरुपमा सञ्चालनमा आउने बताए। उनले पटकपटक यातायात व्यवसायीसँग छलफल गरेर निर्णय कार्यान्वयन गर्न लागिएको बताए। रासस"
