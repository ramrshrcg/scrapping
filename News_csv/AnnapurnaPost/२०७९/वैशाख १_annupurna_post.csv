शीर्षक,विवरण
"पशुपतिनाथमा तीन लाख दर्शनार्थी, २८० भक्तजनले गरे विशेष पूजा","काठमाडौं : नयाँ वर्षको पहिलो दिन पशुपतिनाथ मन्दिरलगायत देशभरका मठ मन्दिरमा पूजा आराधना एवं दर्शनका लागि भक्तजनको भीड लागेको छ। पशुपतिनाथ मन्दिरमा बिहान ४ बजेदेखि नै भक्तजनको भीड लागेको थियो। पशुपतिनाथमा तीजको जत्तिकै दर्शनार्थी आएकाले तीन लाखभन्दा बढीले मूल मन्दिर प्रवेश गरी दर्शन गरेको पशुपति क्षेत्र विकास कोष संस्कृति संरक्षण महाशाखाका प्रमुख गौरीशङ्कर पराजुलीले राससलाई जानकारी दिए। नयाँ वर्षका लागि कोषले पश्चिम मूल ढोकामा यस वर्षदेखि सजावटसहित नववर्षको शुभकामना ब्यानर टाँगेको थियो। बिहानैदेखि पशुपति क्षेत्रमा राष्ट्रदेवको दर्शन गरेर नयाँ वर्ष मनाउन चाहने भक्तजनको भीड लागेको थियो। बेलुकी ५ बजेसम्म करिब तीन लाख भक्तजनले पशुपतिमा आई दर्शन गरेको उनले सुनाए। आज बेलुकीसम्म दर्शन गर्न चाहने भक्तजनका लागि व्यवस्था गरिएको कोषले जनाएको छ। अहिले पनि पशुपतिनाथमा भइरहेको आरतीलगायत धार्मिक गतिविधिमा हजारौँ दर्शनार्थी लाम लागेका छन्। दर्शनार्थी व्यवस्थापन गर्न नेपाल प्रहरी, सशस्त्र प्रहरी, पहरा गणका प्रहरी पनि खटिएका थिए। पशुपतिनाथमा आज नयाँ वर्षका अवसरमा २८० जनाले रसिद काटेर विशेष पूजा गरेका छन्। पशुपतिनाथमा २२० र वासुकीनाथमा ६० जना भक्तजनले रसिद काटेर विशेष पूजा गरेको कोषका प्रवक्ता रेवतीरमण अधिकारीले बताए। काठमाडौँको उत्तरी भेगस्थित गोकर्णेश्वर र बूढानीलकण्ठ नगरपालिकाको सङ्गममा रहेको वाग्द्वार 'वाग्मती नदीको उद्गमस्थल', टोखा नगरपालिकास्थित सपनतीर्थ, भक्तपुरमा मनाइने बिस्केट जात्रा, कीर्तिपुरस्थित चम्पादेवीमा लाग्ने जात्रालगायत देशभर लाग्ने मेलामा पनि यस वर्ष मानिसको भीड लागेको छ।"
भूउपयोग व्यवस्थापन कार्यलाई सरकारले उच्च प्राथमिकतामा राखेको छ : प्रधानमन्त्री,"काठमाडौं : प्रधानमन्त्री शेरबहादुर देउवाले भूउपयोग व्यवस्थापनको कार्यलाई सरकारले उच्च प्राथमिकतामा राखेको बताएका छन्। लिखत रजिस्ट्रेशन पारित भएको १०० वर्ष पुगेका अवसरमा भूमि व्यवस्था, सहकारी तथा गरिबी निवारण मन्त्रालयले आज आयोजना गरेको कार्यक्रममा उनले भूमि प्रशासनको क्षेत्रमा रहेका जनताका गुनासोको यथोचित सम्बोधन गर्दै यस क्षेत्रलाई स्वच्छ, स्वचालित र पारदर्शी बनाउन आवश्यक रहेकामा जोड दिए। प्रधानमन्त्री देउवाले भने, भूमि प्रशासनसम्बन्धी सेवामा सुशासन अभिवृद्धि गर्दै भूमिको नापजाँच तथा तथ्याङ्कलाई थप गुणस्तरीय र विश्वसनीय बनाउनुपर्छ। जग्गाको लगत र पुराना ऐतिहासिक अभिलेखको सुरक्षा र व्यवस्थापनलाई प्राथमिकताका साथ अघि बढाउनुपर्ने खाँचो छ। यस सन्दर्भमा भूमि प्रशासनलाई चुस्त बनाउन अहिले मन्त्रालयले सेवा प्रवाहको आधुनिकीकरण गर्ने, अनलाइन प्रविधिबाटै जग्गाको कारोबार गर्ने, आफ्नो विवरण आफैँ हेर्नसक्ने, कार्यालयमा नगइकनै सेवा प्राप्त गर्नसक्ने प्रणालीको विकास गरेको जानकारी पाउँदा मलाई खुसी लागेको छ। यसलाई थप सुदृढ, व्यवस्थित र प्रभावकारी बनाउँदै जानुपर्छ। नेपालमा पहिलो पटक विसं १९७९ वैशाख १ गते घर जग्गा कारोबारको लिखत रजिस्ट्रेशन पारित भएको एक शताब्दी पुरा भएको ऐतिहासिक अवसरमा कार्यक्रम आयोजना गरिएको हो। नेपालका करीब दुई तिहाइ परिवार भूमिमा आश्रित रहेको उल्लेख गर्दै उनले ग्रामीण क्षेत्रमा अधिकांश परिवारको जीविकोपार्जनको मुख्य साधन भूमि नै भएको बताए। नेपालको संविधानले सामाजिक न्याय र समानताको प्रत्याभूति गर्ने सन्दर्भमा मौलिक हकअन्तर्गत नै भूमिहीन दलितलाई एकपटक जग्गा उपलब्ध गराउने व्यवस्था गरेको छ। त्यस्तै किसानलाई कृषियोग्य जग्गामा पहुँच उपलब्ध गराउने, भूमिहीन सुकुम्बासी, मुक्त कमैया, हलिया र अव्यवस्थित बसोबासीको व्यवस्थापन गर्ने विषय पनि संविधानले सुनिश्चित गरेको छ। भूमिको पूर्णरूपमा समुचित उपयोग हुन नसकेको, धेरै जग्गा बाँझो र उपयोगविहीन अवस्थामा रहन गएको कारण एकातर्फ उत्पादन घटेको र खाद्य असुरक्षा बढेको छ भने अर्कोतर्फ खाद्यान्न आयात बढ्न पुगी व्यापार घाटा अस्वाभाविकरूपमा बढेको छ। उनले विकास निर्माण कार्य सञ्चालन गर्न र उद्योगधन्दा कलकारखाना खोल्न जग्गा उपलब्ध गर्ने कार्य प्रत्यक्षरूपमा भूमिसँग सम्बन्धित रहेकाले यससँग सम्बन्धित समस्यालाई सम्बोधन गर्नुपर्ने बताए।"
एलन मस्कले गरे ४३ अर्ब डलरमा ट्वीटर खरीद गर्ने प्रस्ताव,न्युयोर्क : विश्वकै अग्रणी अर्बपति एलन मस्कले सामाजिक सञ्जाल कम्पनी ट्वीटर खरीद गर्ने निर्णय गरेका छन्। टेस्ला र स्पेसएक्सका मालिक मस्कले ट्वीटर खरीद प्रतिशेयर ५४२० डलरको प्रस्ताव पत्र ट्वीटरका अध्यक्ष ब्रेट टेलरलाई बुधबार पठाएका छन्। न्युयोर्क टाइम्सकाअनुसार ट्वीटरमा हाल सबैभन्दा बढी शेयर (९२ प्रतिशत) मस्कसँग छ। जबकी ट्वीटरका संस्थापक ज्याक डर्सीको २२५ प्रतिशतमात्रै शेयर छ। मस्कले प्रस्ताव गरेको शेयर मूल्यअनुसार कम्पनीको लागत करिब ४३ अर्ब डलर पुग्नेछ। बीबीसीले भने ४१ अर्ब डलरको योगफल निकालेको छ। यो मूल्यमा मस्कले ट्वीटर खरीद गर्न चाहेका हुन्। मस्कले ट्वीटरका अध्यलाई लेखेको प्रस्ताव पत्रमा अहिलेकै स्वरुपमा कम्पनी चल्न नसक्ने र ट्वीटरलाई एक निजी कम्पनीमा परिणत गरेर प्रभावकारी बनाउन जरुरी रहेको उल्लेख गरेका छन्। वर्तमान संरचनामा कम्पनी आफ्नो सामाजिक दायित्व पूरा गर्न नसक्ने र अगाडि पनि नबढ्ने मस्कको ठहर छ। उनले आफ्नो प्रस्तावलाई सबैभन्दा उत्तम र अन्तिम प्रस्ताव भनेका छन्। यसलाई स्वीकार नगरेमा आफूले भएको शेयर पनि बेचेर बाहिरिनेबारे सोच्नुपर्ने उल्लेख गरेका छन्। ट्वीटर कम्पनीले मस्कको प्रस्तावमाथि समीक्षा हुने प्रतिक्रिया दिएको छ।
"भारत १५ वर्षभित्र अखण्ड बन्ने आरएसएस प्रमुखको घोषणा, नेपालसमेत पर्ने अखण्ड भारत अवधारणा के हो?","काठमाडौं : भारतको हिन्दू राष्ट्रवादी छाता संगठन राष्ट्रिय स्वयंसेवक संघ (आरएसएस)का प्रमुख मोहन भागवतले भारत १५ वर्षभित्र अखण्ड बन्ने घोषणा गरेका छन्। उत्तराखण्डको हरिद्वारमा बुधबार मन्दिर उद्घाटन गर्न पुगेका भागवतले १५ वर्षभित्र भारत फेरि अखण्ड भारत बन्ने र आफूहरुले यो सबै आफ्नै आँखाले देख्ने बताए। नवभारत टाइम्सकाअनुसार सन्त र ज्योतिषीहरुले २० देखि २५ वर्षमा भारत फेरि अखण्ड भारत हुने भविष्यवाणी गरेको भन्दै भागवतले सबै मिलेर यो कार्यको गति बढाएमा १० देखि १५ वर्षभित्र अखण्ड भारत बन्ने बताएका थिए। सनातन धर्म नै हिन्दु राष्ट्र भएको बताएका भागवतले भारत लगातार प्रगति पथमा अगाडि बढिरहेको बताएका छन्। यसमा बाधक बन्नेहरु समाप्त हुने उनको चेतावनी थियो। भारतको सत्तारुढ भाजपासँग जोडिएको आरएसएसका प्रमुखको यो बयानको भारतमै विरोध सुरु भएको छ। बीबीसी हिन्दीकाअनुसार विपक्षी कंग्रेस आईका प्रवक्ता सुप्रिया श्रीनेतले भारतको सीमाभित्र घुसेको चीनलाई फर्काउन नसक्ने सरकारले भागवतको अखण्ड भारतको जवाफ दिनुपर्ने बताइन्। उनले अखण्ड भारत, हिन्दु राष्ट्रको कुरा गर्ने भागवतलाई सीमामा घुसपैठ गरिरहेको चीनलाई किन फिर्ता नपठाएको भनेर प्रश्न गरिन्। अखण्ड भारतको अवधारणा अखण्ड भारतलाई अखण्ड हिन्दुस्तान पनि भनिन्छ। यो एक एकीकृत भारतीय उपमहाद्वीपको अवधारणा हो। अवधारणाले आधुनिक भारत, पाकिस्तान, अफगानिस्तान, बंग्लादेश, नेपाल, भुटान, तिब्बत, श्रीलंका, माल्दिभ्स र म्यानमार एकै राष्ट्र हो भन्ने मान्यता राख्छ। ब्रिटिस उपनिवेशले विगतमा अलग भए पनि फेरि एकीकृत गर्ने अभियानका रुपमा यो अवधारणलाई लिने गरिएको छ। यो बेलाबेला भारतीय नेताहरुबाट समेत मुखरित हुने गरेको छ। खासगरी भाजपाका नेताहरुले यसको वकालत गर्छन्। भाजपामा आरएसएसको जबरजस्त प्रभाव छ। भारतीय राष्ट्रिय कंग्रेस र कम्युनिस्ट पार्टीहरुले विरोध गर्छन्। उपनिवेशकालमा बेलायतको फुटाउ र राज गर नीतिविरुद्धको अभियानका हकमा अखण्ड भारतको अवधारणालाई गान्धीले पनि समर्थन गरेका थिए। अखण्ड भारतको निर्माण वैचारिकरुपमा हिन्दुत्व (हिन्दु राष्ट्रवाद)को अवधारणासँग जोडिएको छ। आरएसएसको पाठ्य पुस्तकमा अखण्ड भारतको अवधारणामा पाकिस्तान, बंगलादेश, नेपाल, भुटान र म्यानमार समावेश छ। पाकिस्तान र चीनसँग सीमा जोडिएको काश्मिरलाई आफ्नो भूभाग मान्छ। अखण्ड भारतको अवधारणालाई भारतीय प्रधानमन्त्री नरेन्द्र मोदी र भाजपाका राष्ट्रिय महासचिव राम माधवको समर्थन रहेको बताइन्छ। सन् २०१५ मा महासचिव रामले पाकिस्तान र बंगलादेश एक दिन एक हुने बयान दिएका थिए। त्यस्तै सन् २०१९ मा आरएसएस नेता इन्द्रेश कुमारले २०२५ सम्म पाकिस्तान भारतसँग फेरि जोडिने र युरोपियन युनियन शैलीमा यस क्षेत्रका राष्ट्रमा भारतीय सहयोगी सरकार सुनिश्चित हुनेगरी अखण्ड भारत बन्ने बताएका थिए। २०२० मा आरएसएसका प्रचारकले अखण्ड भारत अवधारणामा आधारित क्यालेण्डर जारी गरेका थिए।"
चार जनामा कोरोना सङ्क्रमण पुष्टि,"काठमाडौं : देशभर पछिल्लो २४ घण्टामा चार जनामा कोभिड१९ को सङ्क्रमण पुष्टि भएको छ। स्वास्थ्य तथा जनसङ्ख्या मन्त्रालयका अनुसार पछिल्लो समय तीन हजार ३४२ को परीक्षण गर्दा उक्त सङ्ख्यामा सङ्क्रमण पुष्टि भएको हो। योसँगै नेपालमा पीसीआर विधिबाट गरिएको परीक्षणमा कोरोना भाइरस सङ्क्रमितको सङ्ख्या नौ लाख ७८ हजार ६३४ पुगेको छ। एन्टिजेन परीक्षण विधिबाट सङ्क्रमितको सङ्ख्या एक लाख ४० हजार १५८ रहेको छ। पछिल्लो समय थप ४४ जना निको भएका छन्। योसँगै निको हुनेको सङ्ख्या नौ लाख ६६ हजार २०४ पुगेको छ। निको हुने दर ९८ दशमलव ७ प्रतिशत रहेको पनि मन्त्रालयले जनाएको छ। पछिल्लो समय कारोनाका कारण कसैको पनि मृत्यु भएको छैन। नेपालमा यस रोगबाट हालसम्म मृत्यु हुनेको सङ्ख्या ११ हजार ९५१ पुगेको छ। त्यसैगरी, पछिल्लो समय ६१ हजार २७८ ले खोप लगाएको पनि मन्त्रालयले जानकारी दिएको छ। हाल सक्रिय सङ्क्रमितको सङ्ख्या ४७९ रहेको छ। अहिले होम आइसोलेसनमा ४५५ रहेका छन्। त्यसैगरी संस्थागत आइसोलेसनमा २४, आइसियुमा १२ र भेन्टिलेटरमा एक जनाले उपचार गराइरहेका छन्।"
२०७८ लाई फर्केर हेर्दा : अपराधको ग्राफ उक्लिँदै,"काठमाडौं : समाजमा घटेका फरकफरक किसिमको अपराधलाई हेर्दा २०७८ साल खासै शान्तिपूर्ण बन्न सकेन। डरलाग्दा र क्रूर घटनाले वर्षभरि नै समाजमा त्रास फैलाइरह्यो। प्रहरी तथ्यांकअनुसार घरेलु हिंसा, आर्थिक अपराध, जघन्य तथा कर्तव्य ज्यान, बलात्कार तथा अनलाइनबाट हुने अपराधमा वृद्धि भयो। लागुऔषध ओसारपसार तथा बेचविखन अपराध पनि बढ्यो। महानगरीय प्रहरी परिसर प्रमुख एसएसपी सुदीप गिरीका अनुसार सामाजिक घट्ना तथा राजनीतिक विषयले पनि वर्षभरि देशको शान्ति सुरक्षामा प्रत्यक्ष असर गर्यो। समाजलाई अपराधमुक्त गर्न पूरै नसकेपछि शान्ति सुरक्षा प्रदान गर्ने विषयमा नेपाल प्रहरी तथा अन्य सुरक्षा निकायको विशेष भूमिका रह्यो। २०७८ सालमा राजनीतिमा व्यापक उतारचढाव पनि भयो। कहिले संसद विघटन र पुनःस्थापना त कहिले एमसीसीको पक्षविपक्षमा सडक र सदन तातिरह्यो। देशको शान्ति सुरक्षाका लागि खटिएका सुरक्षाकर्मी राजनीतिक मुद्दामा समेत दिनरात खटिए। एमसीसीको विषयमा महिनौंसम्म सडक आन्दोलनमय बन्यो। गिरी भन्छन्, कोभिडको समय भएकाले पनि हुनसक्छ अनलाइनमार्फत् हुने चोरी, ठगी तथा साइबर अपराधको संख्यामा उल्लेख्य वृद्दि भयो। कोभिडले बेरोजगार बनेका धेरै व्यक्ति अपराधतिर पनि संग्लन भए। कोही अपराधको निसानामा परे। अनलाइन क्लास, क्रिप्टोकरेन्सी, बिटक्वाइनजस्ता नयाँ आर्थिक अपराध पनि देखिए। अपराधमुक्त समाजको परिकल्पना गर्न नसकिने र जनसंख्या वृद्धि, छिटो पैसा कमाउने लालच, व्यक्ति केन्द्रीत सुखसुविधाको चाहना, इन्टरनेटको दुरुपयोग, गरिबीलगायत कारणले अपराधको तथ्यांक उकालो लागेको उनको बुझाइ छ। महानगरीय अपराध महाशाखाका प्रमुख एसएसपी बसन्त कुँवरका अनुसार अनलाइनसँग सम्बन्धित अपराध बढ्दो क्रममा छ। हातहातमा मोबाइल र घरघरमा इन्टरनेटको सुविधासँगै आर्थिक अपराध बढेको छ। टेक्नोलोजी बेसका अपराध चुनौतीको रुपमा रहेकाले राज्य संवेदनशिल हुनुपर्ने उनको बुझाइ छ। 'अहिले त बैंकमा रहेको रकम मोबाइलबाट यताउता पठाउनसक्ने सुविधा आइसक्यो। अनलाइनबाट जुवा खेल्न सकिने भयो। पहिले मानिस भेला भएर गरिने रमाइलो अहिले अनलाइनमा लाइभ हुन थाल्यो,' उनले भने। मानिसको सनक, इमोसन र मानसिक अवस्थाको उपजको रुपमा अपराध बढ्ने बताउँदै उनले केही जघन्य र अति क्रूर अपराध पनि २०७८ मा घटेको जानकारी दिए। 'केही घटनालाई हेरेर सम्रग समाजको मूल्यांकन गर्नु ठीक होइन। अन्य देशको तुलनामा नेपाली समाज शान्तिपूर्ण नै छ,' उनले भने। परम्परागत गुण्डागर्दी गर्ने, घर फोर्ने, अपहरण तथा फिरौतीलगायतका अपराध भने केही घटे पनि अघिल्लो वर्ष बालबालिकामाथि हुने अपराध र जबरजस्तीकरणीको घटना वृद्धि भएको उनले बताए। २०७८ सालको वैशाखमा काठमाडौं१० मा मोहनराज भण्डारीले भाउजु रोशनीराज भण्डारीको हत्या गरी प्रहरी परिसर टेकुमा गएर आत्मसर्मपण गरेका थिए। त्यस्तै भदौमा सँखुवासभाको मादीमा तेजबहादुर कार्कीको परिवारको सामूहिक हत्या भयो। ६ जनाको उनीहरुको परिवारको हत्यामा स्थानीय तथा छिमेकी लोकबहादुर कार्कीलगायतको संग्लनता देखिएको थियो। कमिसनको विवादमा तीन जना व्यापारीको शिलशिलाबद्धरुपमा भएको हत्याकाण्ड पनि गत वर्षको चर्चित घटना हो। सिराहाका अनिलकुमार मण्डलले राजेन्द्रकुमार श्रेष्ठ, मोहन प्रसाद लिम्बु र शम्भु चौधरीको योजनाबद्धरुपमा हत्या गरेका थिए। गत पुसमा सँखुवासभाका अनिश जिमी राईले प्रेमिका युनिशा राईलाई चक्कु प्रहार गरी हत्या गरे। काठमाडौंको बौद्धमा बस्दै आएका उनीहरु पब्जी खेलिरहेका बेला झगडा भएको र हत्या गरी आत्महत्या गरेको खुल्न आएको थियो। त्यस्तै झापा दमकका दिनेश सिग्देल कान्छी श्रीमती अनिता केसी र उनका प्रेमी सरोज भण्डारीको योजनामा मारिए। निकै क्रूर तरिकाले दिनेशको हत्या गरी अनिताले शवलाई टुक्रा पारेर भेडेटार सडक खण्डमा फालेका थिए। बहराइनबाट आएको अर्को दिन नै मारिएका दिनेशले लगाएको मास्कको आधारमा हत्यारा पत्ता लागेको थियो। २०७८ सालमा आफन्तबाट हुने अपराधमा पनि उल्लेख्य मात्रामा वृद्धि भएको देखिन्छ। नेपाली सेनाका भरत गुरुङको हत्या उनकै सहकर्मी गंगाधर ढकालले गरेको घटना पनि चर्चित रह्यो। गंगाधरको प्रक्राउसँगै सेनाको हतियार चोरीको आरोपमा कारागारमा रहेका लवकुमार गुरुङ र सरोज तामाङको मुद्दा पनि उल्टियो। चितवनको सुजिता भण्डारी आत्महत्या केश, पोखराको नुभिव उप्रेती हत्या, काठमाडौंको रामकोटमा सुर्वणमान प्रधानको परिवारले सामूहिकरुपमा विष सेवन गरी आत्महत्या प्रयास गरेको घटना पनि गत वर्षको चर्चित घटना हो। सांसद मोहन बानिया र अभिनेता पल शाहविरुद्ध जबरजस्ती करणीको उजुरी परेको घटनाले पनि राम्रैसँग स्थान पायो। कैलालीको अर्जुन दास प्रकरण, सर्लाहीका ८ वर्षीय बालक आकाश ठाकुरको अपहरण गरी हत्या, उदयपुरकी १० कक्षामा पढ्ने छात्रा कविता सुनुवारको आफ्नै साथीले गरेको हत्या, उपचारका लागि माता कहाँ पुर्याइएकी १४ वर्षीया बालिका रोशनी श्रेष्ठको हत्या तथा मोरङकी डेढ वर्षीया बालिकाको बलात्कारपछि हत्या घटना पनि गत वर्षको मुख्य अपराध हुन्। पछिल्लो समय अपराधका विविध आयामहरु देखिँदै आएकाले समाज अपराधको असरबाट अछुतो हुन नसकेको प्रहरीको बुझाइ छ।"
"'लेखराज भट्टका कारण सुदूरपश्चिममा कुनै असर गर्दैन, माओवादी एक्लैले पनि कम्तिमा २१ सिट जित्छ'","आसन्न स्थानीय तह निर्वाचनमा सत्ता साझेदार दलहरुले चुनावी गठबन्धन गर्ने सैद्धान्ति सहमति गरेका छन्। तर कुन मोडालिटीमा गठबन्धन गर्ने विषयमा अझै सहमति भइसकेको अवस्था छैन। सुदूरपश्चिम प्रदेशका ९ जिल्लामा ८८ पालिकाहरु छन्। ती पालिकाहरुमा नेकपा माओवादी केन्द्रले कस्तो रणनीति लिएर चुनावी मैदानमा उत्रिँदैछ? 'हेबीवेट' नेता लेखराज भट्ट एमाले गइसकेपछि माओवादीलाई त्यस क्षेत्रमा कस्तो असर परेको छ? गठबन्धन गर्दा माओवादीले सुदूरपश्चिममा कति पालिकामा दाबी गरेको छ? यिनै विषयमा केन्द्रीत रहेर राष्ट्रियसभा सदस्य एवं माओवादीको सुदूरपश्चिम प्रदेश अध्यक्ष हरिराम चौधरी 'उत्सव'सँग अन्नपूर्णकर्मी मदन चौधरीले कुराकानी गरेका छन्। स्थानीय निर्वाचनमा सत्ता साझेदार दलहरुले देशव्यापी गठबन्ध गर्ने मोटामोटी सहमति गरेका छन्। सुदूपश्चिममा गठबन्धन गर्ने तयारी कस्तो छ? गठबन्ध गर्न हामी सबै सैद्धान्तिकरुपमा सहमत छौं। संविधानसभाको विघटन गर्ने केपी ओलीको असंवैधानिक कदमविरुद्ध हामीले गठबन्धन बनाएका हौं। गठबन्धनलाई छोडेर चुनावमा जाँदा फेरि पनि केपी ओलीले हिजोको कुरा दोहोर्याउने खतरा देखिन्छ। त्यसकारण संविधानको रक्षा गर्न चुनाबी गठबन्धन गर्न गइरहेका छौं। सुदूरपश्चिममा पनि पाँच वटै दलले गठबन्धन गर्न गइरहेको छ। नेपाली कांग्रेस सुदूरपश्चिम प्रदेशमा सरकार बाहिर थियो, हामीले हालसालै कांग्रेसलाई सरकारमा सहभागी गराएका छौं। त्यसले गठबन्धको बलियो आधारसमेत बनेको छ। सबै दलहरुबीच सैद्धान्तिक सहमति जुटे पनि कुन मोडालिटीमा गठबन्धन गर्ने भन्ने विषय छलफलकै क्रममा छ। कांग्रेसले यसअघि कति पालिका जितेको थियो, माओवादीले कति जितेको थियो, यसैलाई हामीले मुख्य आधार बनाएका छौं। नेकपा एमालेले जितेका पालिकाहरुका विषयमा भने कसरी अघि बढ्ने भन्ने निष्कर्षमा पुगिसकेका छैनौं। गठबन्धन गर्दैगर्दा पाँच दलले सुदूरपश्चिममा कसरी भागबण्डा गर्दैछ? कुन दलको राम्रो आधार कुन पालिकामा छ, मुख्य प्राथमिकता हामीले यसैलाई बनाएका छौं। कुन दलले कुन पालिका वा कति पालिका लिने विषय टुंगो लागेको छैन। वैशाख ५ गतेभित्र एउटा प्रतिवेदन जसरी पनि केन्द्रमा पठाउनुपर्ने छ। त्यसपछि कुन दलले कुनकुन पालिका लिन सक्छन्, त्यसको तयारी गर्छौं। सुदूरपश्चिममा हामीले सकेनौं भने त्यसको छिनोफानो केन्द्रले गर्छ। पहिलो आधार भनेको जित्नसक्ने, पार्टीको विचार र अहिले अवस्थालाई सामाना गर्न सक्ने व्यक्तिलाई नै उम्मेदवार बनाउँछौं। त्यतिमात्र होइन, हामीले अघिल्लो चुनावालाई पनि समीक्षा गर्छौं। सबैको नजर अहिले धनगढी उपमहानगरमा छ। त्यहाँ यसअघि कांग्रेसले जितेको हो। भनेपछि स्वभाविकरुपमा धनगढीमा कांग्रेसले पाउँछ उसो भए? धनगढी उपमहानगरपालिका कसले लिने भन्ने कुरा अहिल्यै टुंगो लागेको छैन। त्यहाँ कांग्रेसपछिको दोस्रो ठूलो मत माओवादीको हो। त्यसैले दाबी हाम्रो पनि रहन्छ। तर त्यसलाई सहमतिको आधारमा टुंग्याउने कुरा छ। धनगढीमा कांग्रेस वा एकीकृत समाजवादीले दाबी गर्छ वा लिन्छ भने कैलालीका अन्य पालिकामा माओवादीको संख्या बढ्नुपर्छ। तीनवटा पालिका मिलेर उपमहानर बनेको छ भनेपछि त्यो बराबर अरु तीन पालिका अरु दलले पाउनुपर्छ। धनगढी हामीले कांग्रेसका लागि खुला राखेका छौं। भागबण्डा वडासम्मै हुन्छ कि पालिका प्रमुखउपप्रमुखमा मात्र केन्द्रीत रहन्छ? हाम्रो लक्ष्य वडासम्मै भागबण्डा गर्नुपर्छ भन्ने हो। एउटा वडामा एउटा पार्टीले मात्र लिँदा त्यस ठाउँमा मत केन्द्रीत गर्न गाह्रो हुन्छ। माओवादीले कस्तो व्यक्तिलाई उम्मेदवार बनाउँदैछ? पहिलो आधार भनेको जित्नसक्ने, पार्टीको विचार र अहिले अवस्थालाई सामाना गर्न सक्ने व्यक्तिलाई नै उम्मेदवार बनाउँछौं। त्यतिमात्र होइन, हामीले अघिल्लो चुनावालाई पनि समीक्षा गर्छौं। अघिल्लो चुनावमा कुन उम्मेदवारले कस्तो मत ल्याएको थियो। कैलालीको कुरा गर्ने हो भने सबै पालिकामा हाम्रो दोस्रो ठूलो मत हो। कञ्चनपुरमा पनि लगभग उस्तै छ। समग्र सुदूरपश्चिममा हेर्ने हो भने पनि माओवादीको मत दोस्रो ठूलो हो। दोस्रो ठूलो मत ल्याउने उम्मेदवार पनि प्राथमिकतामा हुनेछन्। महिला सहभागिताका कुरा पनि छन्। महिला, दलितका विषयलाई माओवादीले नै सुरुदेखि एजेण्डा बनाउँदै ल्याएको अवस्था छ। वडादेखि प्रमुखसम्म कसलाई कसरी समेट्न सकिन्छ, हामीले सबै कुरामा विचार गरिरहेका छौं। कैलाली र कञ्चनपुर आदिवासी जनजातिको आधार भएको जिल्ला हो। त्यसलाई विशेष ध्यान दिन्छौं। कैलाली, कञ्चनपुरमा थारु कलस्टरको ठूलो उपस्थिति छ। उनीहरुलाई कसरी समेट्ने योजना बनाउनुभएको छ? कैलाली, कञ्चनपुरमा हेर्ने हो भने माओवादीबाट थारु कलस्टरले मात्र जितेको छ। अरु कलस्टरले चुनाव नै जित्न सकेन। त्यसैले थारु कलस्टरलाई विशेष ढंगले हेरेका छौं। सुदूरपश्चिम प्रदेशमै पनि थारु कलस्टरको ठूलो भूमिका हुनसक्ने हामीले आँकलन गरेका छौं। पछिल्लो समय माओवादीलाई पहिचान पक्षधरको वकालत गर्न छोडेको भन्ने आरोप पनि लाग्ने गरेको छ? विशेषतः हामीलाई थारुको एजेण्डा बिर्सिएको भन्ने आरोप लाग्ने गरेको छ। संविधान निर्माण प्रक्रियादेखि हालसम्म थारुका मात्र होइन, पहिचान पक्षधरका एजेण्डा स्थापित गर्न अग्रपंक्तिमा रहेर काम गर्यौं। तर सोँचेअनुरुप नसकेकै हो। किनकि संसदमा हाम्रो 'मेजोरिटी' छैन। केपी ओली नेतृत्वमा जुन सरकार हामीले बनाएका थियौं, त्यो दुई तिहाइको नजिक थियो। संविधान संशोधन गर्नसकिने अवस्थामा पनि थियो। विडम्बना हामीले एकता जोगाउन सकेनौं। एकता जोगाउन नसक्नुको कारण पनि पहिचानलगायतका एजेण्डा कारण हुन्। पर्याप्त जनमत ल्याउन नसक्नु हाम्रो कमजोरी रहेको स्वीकार गर्छौं। आज शेरबहादुर देउवालाई हेरौं वा केपी ओलीलाई हेरौं, उहाँहरु कुनै पनि हालतमा पहिचान पक्षधरको वकालत गर्नुहुन्न। बरु त्यसलाई जातीयरुपमा ब्याख्या गर्नुहुन्छ र विभिन्न आरोप लगाउनुहुन्छ। माओवादीको एजेण्डाअनुसार संघीयता कार्यान्वयन हुँदैगर्दा आदिवासी जनजातिका धेरै कलस्टहरुमा हामी न्याय गर्न सकेका छैनौं। त्यो समस्या आज पनि उस्तै छ। त्यही भएर हामी हरेक सरकारमा मेजोरिटीमा आउनुपर्छ। पहिचान पक्षधरका एजेण्डा स्थापित गर्न सबैले हामीलाई साथ दिनुपर्छ। जनमत कमजोर हुनु पनि त तपाइँहरुकै दोष होला नि? दोषी हामी पनि छौं। माओवादी पार्टी विघटन हुनु, पार्टी विघटन भएपछि जनताहरु स्वभाविकरुपमा विकेन्द्रीकरण हुन्छन्। कमजोरी हाम्रो पार्टीको पनि भएको छ। तर समग्रमा माओवादीलाई कमजोर पार्न षड्यन्त्र भएको छ। माओवादीलाई कमजोर पारेर आफूअनुकूल काम गर्न विभिन्न शक्तिहरु लागिपरेका छन्। तर त्यसै बसेका छैनौं। बरु अपूरा कामहरुलाई कसरी पूरा गर्न सकिन्छ भन्नेतिर केन्द्रीत भएका छौं। सुदूरपश्चिमा माओवादीको ठूलो 'फ्याक्टर' लेखराज भट्ट पनि थिए, तर उहाँ अहिले एमालेमा गएको अवस्था छ। उहाँको अनुपस्थितमा सुदूरपश्चिममा माओवादीलाई कस्तो असर पर्छ? लेखराजजी एमालेमा जाँदैमा माओवादीको जनमतमा खासै असर पर्छजस्तो लाग्दैन। लेखराजजीले लामो समय माओवादीबाट सुदूरपश्चिमको नेतृत्व लिनुभयो। माओवादीले त ठूलो बलिदानी गरेर आजको दिनसम्म आइपुगेको हो। साँच्चै भन्ने हो भने हजारौं युवाहरुको अगुवाइ गर्ने नेता अर्को पार्टीमा जाँदा उहाँप्रति वितृष्णा पैदा भएको छ। उहाँ पटकपटक मन्त्री हुनुभयो, पटकपटक ठूलो जिम्मेवारीमा बस्नुभयो। तर चटक्क एक्लै छाडेर जाँदा र माओवादीको नेता कार्यकर्ता सँगै लैजान नसक्नु उहाँको ठूलो कमजोरी छ। त्यसकारण उहाँले आफ्नो कमीकमजोरीलाई ढाकछोप गर्नका लागि र ती कमीकमजोरीबाट भाग्नका लागि उहाँ पार्टी छोडेको बुझिन्छ। उहाँप्रति समर्थन गर्ने माओवादी नेता कार्यकर्ताहरु छैनभन्दा पनि हुन्छ। माओवादीले सुदूरपश्चिम प्रदेशमा कति पालिका जित्ने लक्ष्य लिएको छ? हामीले मोटामोटी २५ देखि ३० वटा पालिका सुरक्षित गरेका छौं। माओवादी एक्लै चुनावमा जाँदा पनि २०२१ सिट ल्याउँछ। गठबन्धन गर्दा २५ देखि ३० पालिका जित्छौं। त्यतिमा हाम्रो दाबी पनि छ।"
"कर्णालीमा २९५ मतदानस्थल अति संवेदनशील, कालिकोटमा धेरै","सुर्खेत : कर्णालीमा झण्डै तीन सय वटा मतदानस्थल सुरक्षाका हिसाबले अति संवेदनशील आंकलन गरिएको छ। स्थानीय तहको निर्वाचन नजिकिँदै गर्दा निर्वाचन सुरक्षा समितिले तयार पारेको विवरणअनुसार प्रदेशभर २९५ वटा मतदानस्थल अति संवेदनशील औंल्याइएका हुन्। जसमध्ये कालिकोटमा सबैभन्दा धेरै ७३ वटा मतदानस्थल संवेदनशील मानिएका छन्। जहाँ २०७४ को स्थानीय तहको निर्वाचनमा मतदानस्थलमै झडप हुँदा एकजना उम्मेदवारको मृत्यु भएको थियो। यस्तै म्यादी प्रहरीले नै आन्दोलन गर्दा प्रहरीले गोली नै चलाउनु परेको थियो। त्यसक्रममा सदरमुकाम मान्मामा एकजना म्यादीको ज्यान गएको थियो। म्यादी प्रहरीले तोकिएको तलबभन्दा कम ज्याला दिइएको भन्दै जिल्ला प्रहरी कार्यालयमा नै आक्रमण गरेका थिए। यसैकारणले यसपटक कालिकोटलाई संवेदनशील जिल्लाको रुपमा लिइएको हो। यस्तै सुर्खेतमा २०, दैलेखमा ४६, सल्यानमा ३८, रुकुमपश्चिममा १९ र डोल्पाका २३ मतदानस्थललाई अति संवेदनशील मानिएको छ। हुम्लाका नौ, जुम्लाका ४०, मुगुमा २६ र जाजरकोटका एउटा मतदानस्थल अति संवेदनशील रहेको प्रदेश निर्वाचन कार्यालय सुर्खेतले जनाएको छ। त्यस्तै सुर्खेतका ८५, दैलेखका ५५, सल्यानका ६०, रुकुपश्चिमका ४५, डोल्पाका २६, हुम्लाका ३०, जुम्लाका १४, मुगुका १९, कालीकोटका २६ र जाजरकोटका ५४ वटा मतदानस्थल संवेदनशील ठानिएका छन्। मतदानस्थललाई अति संवेदनशील, संवेदनशील र सामान्य गरी तीन तहमा विभाजन गरिएको प्रदेश निर्वाचन कार्यालय सुर्खेतका प्रमुख दुर्गाप्रसाद चालिसेले जानकारी दिए। आगामी स्थानीय तह निर्वाचनमा प्रदेशभर कुल १० लाख एक हजार दुईसय ८२ जना मतदाताले भाग लिँदैछन्। निर्वाचनलाई शान्तिपूर्ण वातावरणमा सम्पन्न गर्न आयोगले प्रदेशभर नौसय सात मतदानस्थल र एक हजार तीन सय ८५ वटा मतदान केन्द्र निर्धारण गरिएको जनाएको छ। निर्वाचनको सुरक्षाका लागि ठूलो मात्रामा सुरक्षाकर्मी परिचालन गरिने प्रदेश प्रहरी कार्यालय सुर्खेतले जनाएको छ। नेपाल प्रहरी, सशस्त्र प्रहरीसँगै निर्वाचनमा ठूलो संख्यामा म्यादी प्रहरीसमेत खटाइने छ। निर्वाचका लागि कर्णालीमा सात हजार सातसय १३ जना म्यादी प्रहरी भर्ना गरिएको छ। आगामी निर्वाचनमा सुर्खेतमा एकसय ३८ मतदानस्थल र दुईसय ९१ मतदान केन्द्र तोकिएका छन्। दैलेखमा एकसय ३८ मतदानस्थल र दुईसय सात मतदान केन्द्रहरु निर्धारण गरिएका छन्। सल्यानमा एकसय १४ मतदानस्थल र दुईसय एक मतदान केन्द्रहरु तोकिएका छन्। त्यस्तै रुकुमपश्चिममा ७६ मतदानस्थल र एकसय ३९ मतदान केन्द्र निर्धारण गरिएका छन्। डोल्पामा ६६ मतदानस्थल र ६६ वटै मतदान केन्द्रहरु निर्धारण गरिएको छ। जाजरकोटमा ८५ मतदानस्थल र एकसय ४२ मतदान केन्द्रहरु तोकिएका छन्। हुम्लामा ५२ मतदानस्थल र ५४ मतदान केन्द्र रहने छन्। यस्तै मुगुमा ६१ मतदानस्थल र ६३ वटा मतदान केन्द्र र जुम्लामा ७९ मतदानस्थल र एकसय दुई वटा मतदान केन्द्र निर्धारण गरिएको प्रदेश निर्वाचन कार्यालय जनाएको छ। कालिकोटमा मात्रै ७३ वटा मतदानस्थल अति संवेदनशील ठानिएका छन्। आगामी निर्वाचनका लागि कालिकोटमा एकसय मतदानस्थल र एकसय १९ मतदान केन्दहरु निर्धारण गरिएका छन्। तिमध्ये एउटा मात्रै मतदानस्थल सामान्य रहेको छ। कालिकोटमा मतदानस्थलको सुरक्षाका लागि ८०४ जना म्यादी प्रहरी भर्ना गरिएको छ। आउँदो निर्वाचनमा कालिकोटका ८० हजार ४१६ जना मतदाताले भाग लिने पाउनेछन्।"
फिलिपिन्समा बाढीपहिरोबाट मृत्यु हुनेको संख्या ११५ पुग्यो,मनिला : फिलिपिन्समा बाढी र पहिरोबाट ज्यान गुमाउनेको सङ्ख्या ११५ पुगेको छ। उद्धारकर्ताहरूले पहिरोको कारण माटोमा पुरिएका थप शव निकालेको सरकारी अधिकारीहरुले बताएका छन्। शक्तिशाली आँधीका कारण लेयटको मध्य प्रान्तको बेबे सहर वरपरका गाउँहरूमा थुप्रैको ज्यान गएको बताइएको छ। त्यसको पुष्टि भने हुन सकेको छैन। शक्तिशाली आँधी र धेरै दिनदेखि जारी वर्षाका कारण दश हजार बढी नागरिक विस्थापित भएका छन्। कैयौं मानिसहरू अझै हराइरहेका छन्। हराइरहेकाहरुको खोजीकार्य तीव्रा पारिएको सरकारी अधिकारीले उल्लेख गरेका छन्।
भीम रावलको प्रश्न सूर्य बिक्री हुने व्यवसायिक चिन्ह हो?,"काठमाडौं : नेकपा एमालेका नेता भीम रावलले सूर्य चिन्हबाट अरु दलका नेताहरुलाई पनि उठ्न सक्ने सहमति गरेपछि आपत्ति जनाएका छन्। उनले सूर्य बिक्री हुने व्यवसायिक चिन्ह हो? भन्दै प्रश्न उठाएका छन्। विपरीत सिद्धान्त भएका राप्रपा र परिवार दलका उम्मेदवारले एमालेको सूर्य चिन्हमा लड्ने तर एमाले हुनु नपर्ने रे! के सूर्य चिन्ह बिक्री हुने व्यवसायिक चिन्ह हो र? यसलाई ठूलो ठेकेदारले ठेक्का लिएर सानो ठेकेदारलाई काम दिएजस्तो गर्न मिल्छ र? दलीय प्रणाली र कम्युनिष्ट पार्टीको फजितीमात्र!, उनले सामाजिक सञ्जालमा लेखेका छन्। एमालेले बुधबार राप्रपा नेपाल र नेपाल परिवार दलसँग चुनावी तालमेलको सहमति गर्दै सूर्य चिन्हमा उम्मेदवार उठाउन सहमति गरेको थियो।"
परम्परागत पोसाकमा मौलिक नृत्य,"ताप्लेजुङ : ताप्लेजुङमा नयाँ वर्षको अवसरमा आज थेरिङनाम सांस्कृतिक मेला आयोजना गरिएको छ। लिम्बु भाषामा थेरेङनामको अर्थ वैशाखे मेला हो। लिम्बु जातिले साउनमा सिसेक्वा, माघमा कक्फेक्वा र वैशाखमा थेरेङनाम मेला आयोजना गर्ने गरेको छ। आधुनकितासँगै पुराना चाडपर्व लोप हुन थालेकाले संस्कार र संस्कृति संरक्षणका लागि मेला आयोजना गरिएको हो। मेलामा प्रतियोगितात्मक च्याब्रुङ नृत्य प्रस्तुत गरिएको छ। हाफ म्याराथुन, छेलो र धुनवाण प्रतियोगिता मेलामा समावेश गरिएको छ। पुरुषतर्फ २१ किलोमिटर हाफ म्याराथुन प्रतियोगितामा मोहन कुमार राई प्रथम बने। कोरोना संक्रमणका कारण मेला तथा महोत्वसव ठप्प भएयता पहिलो औपचारिक कार्यक्रम भएको हो। किरात याक्थुङ चुम्लुङ फुङलिङ नगरकार्य समितिको आयोजनामा महोत्सव गरेको हो।"
पोखराको मेयर उम्मेदवार छान्न एमालेभित्र चुनाव हुँदै,"पोखरा : पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्ने भएको छ। अघिल्लो पालि पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। एमाले पोखरा महानगर कमिटीका अध्यक्ष दिलीप न्यौपानेका अनुसार मेयरका आकांक्षी कार्यकर्ताहरुको मतका आधार छनोट गर्न शुक्रबार निर्वाचन गर्ने गरी कार्यतालिका बनाइएको छ। सहमतिको प्रयास पनि जारी रहेको उनले जनाए। अध्यक्ष न्यौपानेले बिहीबार साँझ निर्वाचन कार्यतालिका सार्वजनिक गर्दै शुक्रबार जिल्ला पार्टी कार्यालयमा मतदान गर्ने बताए। पोखराको मेयरमा एमालेबाट १२ र उपमेयरमा ११ जनाले आकांक्षा देखाएका छन्। पोखरा महानगर कमिटी १ सय १० सदस्यीय छ। कमिटीका सदस्यले मतदान गर्ने छन्। मेयर र उपमेयरको नाम सिफारिस गर्ने प्रयोजनका लागि गठित निर्वाचन कमिटीले पार्टीको विधान तथा निर्वाचन नियमावली (संशोधन सहित)२०६९को अधिनमा रहेर निर्वाचन गर्न लागेको अध्यक्ष न्यौपानेले जानकारी दिए। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारी आकांक्षी छन्। तर शुक्रबार यीमध्ये कतिपयले उम्मेदवारी नदिन पनि सक्छन्। नयाँ आकांक्षी पनि देखा पर्नसक्ने पार्टी स्रोत बताउँछ। महानगर उपमेयरमा पोखरा १९ का वडाध्यक्ष शोभामोहन पौडेल, वामदेव ढुंगाना, टीकाराम पंगेनी, तेजनारायण अधिकारी, सञ्जीवबहादुर कोइराला, देवका पहारी, जीवनप्रसाद आचार्य, बैनबहादुर अधिकारी क्षेत्री, हरिमाया गुरुङ, बलराम गायक र सुष्मा पौडेल आकांक्षी हुन्। एमालेले कास्कीको रुपमा गाउँपालिकामा भने बहालवाल अध्यक्ष नवराज ओझा र उपाध्यक्ष लालसुबा गुरुङलाई दोहोर्याउने निर्णय पालिका कमिटीबाट गरेको छ। उम्मेदवार बन्ने भएपछि अध्यक्ष ओझाले पालिकाको गाडी सुविधा त्यागिसकेका छन्। कास्कीको अर्का गाउँपालिका मादी गाउँपालिकामा अध्यक्ष तथा उपाध्यक्ष छान्न लागि शुक्रबार छलफल हुँदैछ। मादीमा अध्यक्षका लागि विष्णुमाया पौडेल आचार्य, बालकृष्ण गुरुङ, बुद्धिसागर सापकोटा, शिव गुरुङ (महेन्द्र), पसबहादुर बास्तोला (श्याम) जसबहादुर गुरुङ, सुदिप सापकोटाको दाबी छ। उपाध्यक्षका लागि निर्मला सुवेदी, प्रतीक्षा पौडेल, राजु अधिकारी, सिर्जना अर्याल र कल्पना गुरुङले इच्छा देखाएका छन्। कास्कीको माछापुच्छ्रे गाउँपालिकामा पनि एमालेले उम्मेदवार तय गरिसकेको छैन। अर्को गाउँपालिका अन्नपूर्णमा भने सहमतिको नजिक पुगेको पार्टी स्रोत बताउँछ। एमाले केन्द्रीय सचिव पद्मा अर्याल, स्थायी समितिका सदस्य खगराज अधिकारी र पोलिटब्युरो सदस्य जगतबहादुर विश्वकर्माले उम्मेदवार निर्धारणका लागि सहजीकरणको प्रयास गरिरहेका छन्।"
अंश विवादमा वृद्ध बाबुको हत्या,विराटनगर : मोरङको बेलबारीमा जग्गा अंशवण्डाको विवादलाई लिएर बिहीबार दिउँसो छोराले वृद्ध बाबुको हत्या गरेका छन्। बेलबारी नगरपालिका७ काफ्ले टोलका ३१ वर्षीय बासुदेव कार्कीले बुवा ६२ वर्षीय जयबहादुर कार्कीको हत्या गरेको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठकाअनुसार अंशको विषयलाई लिएर बासुदेव र उनका भाइ २८ वर्षीय तीर्थराज कार्कीबीच झगडा भएको प्रारम्भिक अनुसन्धानबाट खुलेको छ। दाजुभाइको झगडा छुट्याउन गएका बेला बासुदेवले बुवा जयबहादुरको हत्या गरेको डीएसपी श्रेष्ठले बताए। उनकाअनुसार झगडा छुट्याउन खोज्दा बासुदेवले दिउँसो १२:३० बजेतिर बुवालाई कुटपिट गर्नुका साथै ढुंगा बिछ्याएको आँगनमा पछारिदिएका थिए। छोराले आँगनमा पछारेपछि गम्भीर घाइते भएका जयबहादुरको उपचारका क्रममा विराटनगरको विराट नर्सिङ होम एवं विराटनगर अस्पतालमा दिउँसो ३:३० बजेतिर मृत्यु भएको प्रहरीले जनाएको छ। वैदेशिक रोजगारीमा गएका तीर्थराज भने केही दिनअघि मात्रै दुबईबाट घर फर्किएका हुन्। बासुदेव भने परिवारबाट अलग भएर डेढ महिनाअघिदेखि सुनसरीको इटहरीमा बस्दै आएको खुलेको छ। बासुदेवले आमा ५८ वर्षीया उमादेवी कार्कीमाथि समेत कुटपिट गरेको प्रहरीले जनाएको छ। प्रहरीका अनुसार छोराको कुटपिटबाट उमादेवीको अनुहार र टाउकोमा चोट लागेको छ। कार्की परिवारमा केही समयदेखि जग्गा अंशवण्डासम्बन्धी विवाद रहेको स्थानीयले बताएका छन्। उनीहरुकाअनुसार बुवाले दाजुभाइलाई जग्गा छुट्याइदिए पनि पास गर्न बाँकी रहेको र त्यही विषयलाई लिएर भएको झगडा हत्यामा परिणत हुन पुगेको हो। प्रहरीले बाबुको हत्यामा संलग्न अभियोगमा बासुदेवलाई पक्राउ गरेको छ। उनका भाइ तीर्थराजलाई पनि नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए।
वर्षमा एकपटक फूल्ने फूल हेर्न लाखौंको घुइँचो फोटो फिचर,"सिरहा : पूर्वपश्चिम लोकमार्गअन्तर्गत सिरहाको लहान नगरपालिका१२ भोटियाटोल चौकदेखि करिब डेढ किलोमिटर दक्षिणमा पर्छ, १० विघा क्षेत्रफलमा फैलिएको सल्हेश फूलबारी। जहाँ अनेकौं थरिका बोट विरुवा छन्। तीमध्ये हारमको दुई वटा रुख पनि छ। जसमा हरेक नयाँ वर्षको पहिलो दिन सुनाखरी (चाँदीगाभा) फूल फूल्छन्। त्यही फूल हेर्न यहाँ वैशाख १ गते घुइँचो लाग्ने गर्छ। सुनाखरी फूल फूल्ने हारमको रुख नजिकै प्रतिमासहित मालिनीहरुको मन्दिर छ। त्यसको पचास मिटर दक्षिणमा सल्हेशको मन्दिर छ। यो फूलबारीको कथा चौधौं शताब्दीका लोकनायक राजा सल्हेश र उनका प्रेमीका मालिनीहरुको (रेशमा, कुशमा र दौना) गाथासँग जोडिएको जनविश्वास छ। तत्कालीन समयमा सिरहा सदरमुकामलाई महिसोथा गढ राज्य भनिन्थ्यो। त्यहीको राज्यको राजा थिए, सल्हेश। उनी आफ्नो राज्यबाट आएर मानिक दहमा स्नान गर्ने, फूलबारीमा फूल लिने, सिल्हट अखाडामा कुस्ती खेल्ने फेरी सल्हेश गढमा गएर कूलदेवी देवतालाई पूजा गर्ने कथन छ। फूलबारी मालिनीहरुको थियो। उनीहरु तत्कालीन समयका मोरङ राज्यको हिनपैत माइलका छोहरुहरु हुन्। फूलबारी नजिकै सल्हेशले कुस्ती खेल्ने अखाडा थियो। मालिनीहरुले सल्हेशलाई प्रत्येक दिन फूल अर्पण गर्थिन्। त्यही क्रममा मालिनीहरुले लोककल्याणमा लागेका राजा सल्हेशसँग एकतर्फी प्रेम गर्न थाल्छिन्। विहे गरेपनि सल्हेश नगरेपनि सल्हेशजस्तो मालिनीहरुले प्रतिज्ञा गरेको हुन्थिन्। उनीहरुको विह भएनभएको अझैसम्म कुनै दस्तावेजमा उल्लेख भएको देखिँदैन। सल्हेशलाई फूल अर्पण गर्ने दिनको सम्झनामा यो फूल फूल्ने गरेको भनाइ छ। प्रत्येक वर्ष वैशाख १ गते फूलबारी मेला भर्न आउनेहरुले फूल फूल्ने रुखलाई पनि पूजा गर्छन्। यही फूल मालिनीले सल्हेशलाई दिने गरेको किबदन्ती छ। सल्हेश र मालिनीहरुबीचको प्रेम प्रगाढ थियो। यो फूल फूल्ने उनीहरुकै प्रेमको प्रतिक हो भन्ने जनविश्वास छ, पूजारी जितेन्द्र धामी दनुवारले भने, फूलबारीमा अनेकौं रुखहरु भए पनि माला आकारको ती फूलहरु मालिनीको गहबर छेउमा एउटै जराबाट निस्केको दुई वटा रुखमा मात्र देखिने गरेको छ। त्यही फूलको रुपमा सल्हेश र मालिनी प्रत्येक वैशाख १ गते स्वयं प्रकट हुने गरेको जनविश्वासले फूल हेर्न घुइँचो लाग्ने गरेको छ। फूल हेर्न सिरहा, सप्तरी, उदयपुर, सिन्धुली, धनुषा, महोत्तरी, सर्लाही तथा भारत उतरविहारका दरभंगा, मोतिहारी, समस्तीपुर, मधुवनी, सितामढी, वेगुसराय, मुझपरपुर, पटना र बैशाली स्थानहरुबाट गाउँहरुबाट सर्वसाधारणहरु आउने गर्छन्। यस वर्ष पनि एक दिन अघिदेखि नै भारतबाट श्रद्धालुहरु फूलबारी आइसकेका छन्। उनीहरु फूलबारी एकरात बास बस्ने र बैशाख १ गते फूल हेरेर घर फर्किने गर्छन्। भारत मोतिहारीका रविशंकर पासमानका अनुसार सल्हेश पासमान जातिको कूल देवता भएकाले आफूहरु वर्षौदेखि यहाँ पूजा गर्न आउने गरेका छौं। मेला भर्न आएकाहरुले मनोकामना पूरा गराउन अनेक थरिका भाकल गर्ने गरेका छन्। निसन्तानहरु सन्तान प्राप्तिका लागि, दीर्घरोगीहरू सुस्वास्थ्य र मनोकामना पूरा गर्न सलहेसको पूजा गर्छन्। भाकल पूरा भएपछि सलहेसलाई बोकापाठीको बलि दिने र कागजको छाता (झाप) चढाउने परम्परा छ। यहाँ जस्तै सल्हेशको गाथा जोडिएको सिरहा सदरमुकामस्थित महिसोथागढ, लहान नगरपालिका१८ स्थित पकडिया गढ, २० नम्बर वडास्थित ब्राम्हण गोर्छारी, २४ नम्बर वडास्थित मानिक दह र लक्ष्मीपुरपतारी गाउँपालिकास्थित पतारी पोखरीमा सँगसँगै मेला आयोजना हुने गरेको छ। ती स्थानहरुमा राजा सल्हेशलगायत उनको गाथासँग जोडिएका पात्रहरूको हात्तीमा सवार मूर्तिहरु देख्न पाइन्छ। अध्ययनले यस्तो भन्छ वनस्पति विभागले अध्ययन गरेरे सन् २०१६ मा एउटा पुस्तक प्रकाशन गरेको छ। जसमा सल्हेश फूलबारीमा पाइने हरेक बोट विरुवाको बारेमा उल्लेख गरिएको छ। डेन्ड्रोवियम एफाइलम नामक सुनाखरी रुख एवं हाँगामा टाँसिएर रहेको हुन्छ। नेपालको पूर्व र मध्यभागमा समुन्द्री सतहबाट १५ सय मिटर सम्मको उचाइमा यो अर्किड प्रजातिको उपस्थिति रहेको पाइन्छ। देख्नमा अति नै सुन्दर फूल चैतको अन्तिम हप्तादेखि बैशाखको आधाआधीसम्म फूल्छ। यस वर्ष पनि चैत २८ गतेदेखि नै फूल्न सुरु भइसकेको थिए। शोभनीयरुपमा विश्वभर एवं नेपालमा यसको ठूलो महत्व रहिआएको छ भने यसको काण्डबाट विभिन्न किसिमका शक्तिबर्द्धक र कोषीय अंगको वृद्धि हुने खालका औषधिहरु बनाइन्छन्।"
मुस्ताङमा उम्मेदवार छान्न कांग्रेसएमालेको दौडधुप,"जोमसोम : आसन्न स्थानीय तह निर्वाचन नजिकिँदै गर्दा मुस्ताङका मुख्य राजनीतिक पार्टी नेपाली कांगेस र नेकपा एमालेलगायतका पार्टीले उम्मेदवार छान्न दौडधुप गरिरहेका छन्। जिल्लामा स्थानीय तहका उम्मेवार छान्ने दौडधुप चलेपनि हालसम्म कुनै दलले उम्मेदवारको टुंगो लगाउन सकेको छैन। मुस्ताङमा कांग्रेस, एमाले, माओवादी केन्द्र र एकीकृत समाजवाली पार्टीले जिल्लाका ५ स्थानीय तह र त्यहाँका वडावडामा गोप्य बैठक बसेर उम्मेदवार छान्न दौडधुप गरेका छन्। कांगेस र एमालेले विवादरहित ढंगले निर्वाचनमा आफ्नो पार्टीको उम्मेदवार विजयी बनाउन पालिका र स्थानीय तहका कोठे बैठक बसेर उम्मेदवार चयन गर्न जुटेका हुन्। नेपाली कांग्रेस जिल्ला कार्यसमिति मुस्ताङका सचिव विकल शेरचनले ५ वटै पालिका र वडाहरुमा उम्मेदवार चयन गर्ने प्रक्रिया अन्तिम चरणमा पुगेको जानकारी दिए। हामीले करिब करिब उम्मेदवार छान्ने काम अन्तिम चरणमा पुर्याएका छौं। केहीमा अझै टुङ्गोमा पुग्न बाँकी छ। अब केही दिनभित्रै उम्मेदवार छनोट गरेर सार्वजनिक गर्छौं,' उनले भने। देशभरि पाँच दलीय गठबन्धन गरेर चुनावमा जाने निर्णय भएकाले जिल्लामा गठबन्धनको कार्यदल बनेको शेरचनले जानकारी दिए। गठबन्धनलाई सँगै लिएर सम्बन्धित पालिका र वडाहरुमा गठबन्धनको मतभारका आधारमा उम्मेदवार चयन गर्नेगरी सहमति भएको र त्यसलाई कार्यान्वयनमा लैजाने उनले बताए। त्यस्तै नेकपा एमालेले पनि स्थानीय तह निर्वाचनका लागि उम्मेदवार छान्ने काम अन्तिम चरणमा पुर्याएको जिल्ला कमिटी उपाध्यक्ष रमेश गुरुङले जानकारी दिए। उनले ५ वटै स्थानीय तह र वडाहरुमा उम्मेदवार छान्ने काम अन्तिम चरणमा पुगेको र अर्को हप्ता उम्मेदवारको नाम सार्वजनिक हुने बताए। मुस्ताङमा एमाले पार्टीमा उम्मेदवार चयन गर्ने विषयमा मतभेद नरहेको र सहमतीबाटै उम्मेदवार चयन गर्ने गरी पार्टी लागिपरेको बताए।"
रौतापोखरी र ताप्लीमा भव्य मेला,"उदयपुर : विगत वर्षझैँ यस वर्ष पनि उदयपुरका ऐतिहासिक धार्मिक तथा पर्यटकिय क्षेत्र रौतापोखरी र ताप्ली पोखरीमा धार्मिक मेला लागेको छ। नयाँ वर्षको अवसरमा रौतामाई गाउँपालिका वडा नं ६ स्थित रौतापोखरी र ताप्लि गाउँपालिका २ ओख्लेमा रहेको ताप्लि पोखरीमा मेला लागेको हो। ऐतिहासिक तथा धार्मिक महत्व बोकेका यी दुबै स्थलको नामबाटै गाउँपालिकाको नामाकरण गरिएको छ। कोभिड१९ का कारण विगत दुई वर्षदेखि लाग्न नसकेको मेला यस वर्ष स्थानीयले भव्यरुपमा लगाएका छन्। कोभिडको कारण देखाउँदै स्थानीय प्रशासनले मेला, पर्वजस्ता भिडभाड हुने र्कायक्रममा रोक लगाएसँगै रोकिएको मेला यसवर्ष स्थानीयले निकै खुसीसाथ लगाएका हुन्। मेला हेर्न र पूजाआरधना गर्न उदयपुर, सिराहा, सप्तरी, मोरङ, सुनसरी, धनुषा, खोटाङलगायतका जिल्ला र छिमेकी मुलुक भारतबाटसमेत दर्शनार्थीको भिड लागेको स्थानीय मनोज कार्कीले बताए। उनले सोचदै नसोचेका ठाउँबाट भक्तजनहरुको घुइँचो लागेकाले व्यवस्थापनमा केही कठिनाइ भएको बताए। दुई वर्षदेखि मेला लागेको थिएन, यस वर्ष पनि सामान्यरुपले लगाउने सोचकासाथ कहीँ कतै खबर नगरी लगाउने योजना थियो, तर दर्शनार्थीको भिडले आयोजकलाई व्यवस्थापनमा कठिनाइ भएको छ,' उनले भने। रौता भगवतीको दर्शनबाट मनोकामना पूरा हुने विश्वास भएकाले नयाँ वर्षमा भगवतीको दर्शन गर्न आउने भक्तजनको संख्या वर्षेनि बढ्दै गएको उनले बताए। रौता र ताप्ली क्षेत्र पर्यटकीय स्थल भएकाले समेत त्यस क्षेत्रमा मानिसहरुको भीड लाग्ने गरेको हो। नयाँ वर्षको विदाको सदुपयोग गर्दै कर्मचारीदेखि व्यापारसमेत सदरमुकाम गाईघाटबाट बाक्लो उपस्थित जनाएका छन्।"
आचारसंहिता उल्लंघन गर्नेलाई कारबाही गर्ने आयोगको चेतावनी,"काठमाडौं : निर्वाचन आयोगले आचारसंहिता उल्लंघन गर्नेलाई कारबाही गर्ने चेतावनी दिएको छ। बिहीबार आयोजित नियमित पत्रकार सम्मेलनमा प्रवक्ता शालिग्राम शर्मा पौडेलले आचारसंहिता उल्लंघन गर्नेहरुलाई 'नोटिस'मा राखेको बताए। 'निर्वाचन आचारसंहिता उल्लंघनका घटना आयोगले 'नोटिस' गरिरहेको छ। सम्बन्धितलाई आयोगले पत्राचारसमेत गरिरहेको छ,' पौडेलले भने, 'कतिपय अध्ययन भइरहेको छ। यसमा बुझ्ने, स्पष्टता खोज्ने र त्यसपछि आवश्यक कारबाही हुन्छ।' उनले चुनाव चिन्हको सबालमा आधिकारिक व्यक्तिले दत्खस्त गरेर दिएको अवस्थामा अरु पार्टीको चुना चिन्हबाट लड्न पाउने बताए। 'आधिकारिक चिन्ह लिएको उम्मेदवार त्यहीँ पार्टीको हो भनेर चिनिन्छ। जुन दलको चुनाव चिन्ह लिएर लड्यो त्यो त्यहीँ पार्टीकै उम्मेदवार मानिन्छ,' उनले भने। त्यस्तै मुख्य निर्वाचन अधिकृत तथा निर्वाचन अधिकृत र निर्वाचन कार्यालय प्रमुखका लागि निर्वाचन सञ्चालन तथा कार्य व्यवस्थापन प्रादेशिक प्रशिक्षण सम्पन्न भएको उनले बताए। त्यस्तै प्रशिक्षण जनकपुर, बुटबल र हेटौडामा पनि आयोजना हुने उनको भनाइ थियो। उनले निर्वाचन आचारसंहितामा योगदान पुर्याउन विभिन्न प्रदेशमा सञ्चारकर्मीलाई अभिमुखीकरण दिनेसमेत जानकारी दिए।"
"तीन महिना लगाएर चारवटै निकुञ्जमा खिँचियो बाघको तस्बिर, विश्लेषणमा संख्या बढ्ने आंकलन","गुलरिया : बर्दियाबाँके कम्प्लेक्समा बाघको तस्बिर लिने काम सकिएलगत्तै तस्विर विश्लेषणको थालनी गरिएको छ। बर्दियाबाँके राष्ट्रिय निकुञ्ज मध्यवर्ती क्षेत्र तथा बाघ पाइने आसपासका जंगल तथा सामुदायिक वनहरुमा अटोमेटिक क्यामरामार्फत कैद गरिएका बाघका तस्बिरहरुको विश्लेषण शुरु भएको छ। चितवनपर्सा कम्प्लेक्सबाट मंसिर १९ गतेदेखि क्यामरा जडान गर्ने कार्य शुभारम्भ गरेको १० दिनपछि बर्दियाबाँके कम्प्लेक्समा क्यामरा राखिएको थियो। तीन महिनापछि चारवटै निकुञ्जमा बाघको तस्विर खिच्ने कार्य सकिएको छ। शुक्लाफाँटा राष्ट्रिय निकुञ्जमा लिइएको बाघका तस्बिर विश्लेषणको तयारी भैरहेको छ। अटोमेटिक क्यामरामा लिइएका तस्बिरहरुको डाटा सुरक्षित गर्ने काम सकिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। क्यामरामा कैद भएका पाटेबाघका तस्विरहरु विश्लेषण हुँदैछ। बाघको पाटा छुट्याएर अलग्याइन्छ। फरक फरक पाटा गनेर बाघको संख्या निर्धारण हुन्छ। तस्विरहरु विश्लेषण गर्न तीन महिनाको समय लाग्छ। अधिकृत श्रेष्ठले भने, ग्लोबल टाइगर डे का अवसरमा नतिजा सार्वजनिक गर्न मिल्नेगरी काम गरिरहेका छौं। पर्यटकहरुले निकुञ्जमा धेरै बाघहरु देखेको आधारमा बाघको संख्या बढ्ने अनुमान गरेका छौं। बाघका तस्बिरहरु गन्दैछौं। केही महिनाभित्रै वास्तविक तथ्यांक बाहिर ल्याउँछौ। बर्दियामा ४१८ र बाँकेमा ३९८ गरी ८१६ वटा ग्रिडमा क्यामरा जडान गरिएको बाघ गणना कार्यमा प्राविधिक सहयोग गर्दै आइरहेको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत डा रविन कडरियाले बताए। प्रति ग्रिड दुई वटा क्यामराका दरले कम्प्लेक्समा १ हजार ६३२ वटा अटोमेटिक क्यामरा जडान गरी बाघका तस्विर खिँचिएका हुन्। कोषमार्फत नै तस्बिर विश्लेषणको काम भैरहेको छ। उनले भने, हामीले बाघको संख्या, भालेपोथी, बासस्थानलगायत बाघ पाइने क्षेत्रको समेत विश्लेषण गर्छौ। तथ्यांकमा आधारित विश्लेषण हुन्छ। यतिखेर बाघका तस्बिर स्टोर गरी एनालाइसिस भैरहेको छ। पछिल्लो तथ्यांक अनुसार चितवनमा ९३, बर्दिया ८७, बाँके २१, पर्सा १८ र शुक्लाफाँटा राष्ट्रिय निकुञ्जमा १६ वटा गरी नेपालमा २३५ वटा लोपोन्मुख पाटेबाघ छन्। यसबर्ष बाघको संख्या बढ्ने चौतर्फी अनुमान गरिएको छ। निकुञ्जमा आउने पर्यटकले दिनहुँ बाघ देख्ने गरेका छन्। बाघको साइटिङ निरन्तर भएकाले पनि बर्दियामा पाटेबाघको संख्या बढ्ने अनुमान गरिएको छ। प्रभावकारी बासस्थान क्षेत्र, प्रचुर घाँसे मैदान, बाघका आहारा प्रजातीहरुको घनत्व भएका कारण बर्दियामा बाघको संरक्षण प्रभावकारी मानिन्छ। बाघ बढेसँगै मानवबाघ विचको द्वन्द्व चरम अवस्थामा पुगेको छ। द्वन्द्व निरुपण गर्दै सहअस्तित्व कायम गर्न समयमै पहल गर्नुपर्ने समुदायको माग छ। तस्बिर गणना सकिएपछि बाघको बासस्थानलगायत विचरण क्षेत्रको वास्तविकता पत्ता लाग्छ। कडरियाले थपे, बाघ गणनाबाट विभिन्न कुराहरुको अध्ययनसमेत हुने भएकाले मानवबाघ द्वन्द्व नियन्त्रणमासमेत योजना बनाउन सहज हुन्छ। बाघको आनीवानीलगायत यसबाट जोगिने उपायहरुका बारेमा समुदायलाई सचेत पार्दै आएको कडरियाले बताए।"
बेलायतले कोरोनाविरुद्धको अर्को नयाँ खोपलाई गर्यो अनुमोदन,"लन्डन : बेलायतले अस्ट्रियाफ्रान्सेली औषधि निर्माता भाल्नेभाको नयाँ कोरोनाभाइरस खोपलाई अनुमोदन गरेको छ। बेलायतको नियामक प्राधिकरण एमएचआरएले बिहीबार उक्त जानकारी दिएको छ। भाल्नेभाको नयाँ कोरोनाभाइरस खोपले आवश्यक सुरक्षा, गुणस्तर र प्रभावकारिता मापदण्डहरू पूरा गरेको पाइएपछि स्वीकृति दिइएको छ, औषधि तथा स्वास्थ्य सेवा उत्पादन नियामक निकायले एक विज्ञप्तिमा उक्त जानकारी दिइएको छ।"
महाकाली नदीको चार लेनको पक्की पुलको निर्माण सुस्त गतिमा,"महेन्द्रनगर : बितेको छ महिनायता कञ्चनपुरको महाकाली नदीमा निमार्णाधीन चार लेनको पक्की पुल निर्माणले गति लिन सकेको छैन। सुदूरपश्चिमकै ठूलो आयोजनाभित्र पर्ने चार लेनको ८०० मिटर लम्बाइको पक्की पुलसँगै बन्ने ड्याम, पहुँचमार्गलगायतमा प्रक्रियागत उल्झन देखिएपछि ढिलाइ भएको छ। गत कात्तिक पहिलो साता महाकाली नदीमा आएको बाढीपछि यहाँ पुलको काम प्रभावित बन्न पुगेको थियो। त्यसयता पुलको काम छिटपुटरूपमा भए पनि बाँध निर्माणलगायतका काम भने सुरु नै हुनसकेको छैन। पुलको चौतर्फी बन्ने पोखरीका लागि गाइडबण्ड बनाउन डिजाइन परिर्वतन स्वीकृत भए पनि भेरियसन अर्डर नहुँदा काम अगाडि बढ्न नसकेको पुल निर्माण कम्पनीको भनाइ छ। यसअघि ठूला ढुङ्गाको गाइडबण्ड बनाउने सम्झौतामा रहे पनि ठूलो ढुङ्गाको व्यवस्थापन हुन नसकेपछि डिजाइन परिर्वतनको पहल भएको हो। गाइडबण्ड बनाउन करिब एक लाख ८१ हजार घनमिटर ढुङ्गा आवश्यक थियो। पुल निमार्णको जिम्मा पाएको कुमार श्रेष्ठ निर्माण कम्पनी तथा चाइना फ्युल कन्स्ट्रक्सन कम्पनी (सिएफसी) जेभीका इञ्जीनियर किशोरराज पाण्डेयले गाइडबण्डको डिजाइन परिर्वतन भए पनि भेरियसन अर्डर नहुँदा आर्थिक विषय नटुङ्गिएको बताए। 'गत फागुन २३ गते डिजाइन परिर्वतन भए पनि भेरियसन अर्डर नुहँदा काम ढिला भयो, इञ्जीनियर पाण्डेयले भने, 'डिजाइन परिर्वतनसँगै रकम पनि तलमाथि हुन्छ।' 'अब वर्षात् नजिकिँदैछ र यसका कारण खोलाभित्रको काम प्रभावित हुन्छ। अन्य निर्माण भने चलिरहेको छ,' उनले भने। गत जेठ र कात्तिकमा महाकालीमा आएको बाढीले निर्माण कम्पनीको करिब रु २० करोडभन्दा बढीको क्षति पुर्याएको थियो। त्यसैगरी पुलसँगै सात दशमलव आठ किलोमिटर छ लेनको पहुँचमार्गअन्तर्गत चार किलोमिटरभन्दा बढी सडक कालोपत्र भइसकेको छ। रु तीन अर्ब ६६ करोडको लागतमा निर्माण हुन लागेको पुल आयोजनाको ७६ प्रतिशत वित्तीय प्रगति भइसकेको छ। पुल बने सुदूरपश्चिमको आर्थिक समृद्धिमा फड्को मार्ने आशा गरिएको उक्त आयोजनाको निर्माण द्रूतगतिमा गर्न महाकाली तटीय क्षेत्रका स्थानीयवासीले पनि दबाब दिँदै आएका छन्। योजनामा पुलको दुवैतर्फ पाँच हजार ४०० मिटर बाँध निर्माण गर्नुपर्ने व्यवस्था छ। विसं २०७४ भदौबाट पुल निर्माण सुरु भएकामा कारोना महामारीका कारण दुई पटकसम्म प्रभावित बनेको थियो।"
कलैया उपमहानगरमा कांग्रेसबाहेक तीन दलको छुट्टै मोर्चा घोषणा,"कलैया : सत्तारुढ पाँच दलीय गठबन्धनले स्थानीय संयन्त्रमार्फत् तालमेल र उम्मेदवारको टुंगो लगाउने नीति लिए पनि स्थानीय स्तरमा भने त्यसको कार्यान्यवन जटिल बन्दै गएको छ। केन्द्रीय तहमा गठबन्धनलाई जोगाएर अघि बढ्दै गरेको पाँच दलको स्थिति जिल्लामा भने फरक छ। केन्द्रीय गठबन्धनलाई जिल्लाले नस्वीकार्ने अवस्था देखिएको छ। जीतपुरसिमरामा कांग्रेसले एक्लै चुनाव लड्ने घोषणा गरेको केही दिनमै कलैया उपमहानगरमा कांग्रेसबाहेक अन्य दल एक देखिएका छन्। पाँच दलीय गठबन्धनमध्ये तीन दलले बिहीबार पत्रकार सम्मेलन गरेर निर्वाचन लड्ने घोषणा गरेका छन्। जनता समाजवादी पार्टी, नेकपा माओवादी केन्द्र र नेकपा एकीकृत समाजवादीले पत्रकार सम्मेलन गरेर निर्वाचनमा एक भएर जाने घोषणा गरेका हुन्। पत्रकार सम्मलेनमा कांग्रेस र राष्ट्रिय जनमोर्चाको उपस्थिति थिएन। पाँच दलको गठबन्धनले कांग्रेसको नेतृत्वमा रहने जिल्ला स्तरीय संयन्त्रले तालमेलको टुंगो लगाउने नीति बनाए पनि कलैया उपमहानगरपालिकामा तीन दलले छुट्टै गठबन्धन बनाएका हुन्। कांग्रेस गठबन्धनमा आए तालमेल हुने अन्यथा तीन दल एक भएर अघि बढ्ने जानकारी पत्रकार सम्मेलनमा दिइएको छ। जसपा कलैया नगरका अध्यक्ष शिवनाथ पटेलले आगामी निर्वाचनमा तीन दलबीच गठबन्धन गरेर अघि बढ्ने सहमति भएको जानकारी दिए। त्यसैगरी नेकपा माओवादी केन्द्रका अध्यक्ष मुकेश साहले पाँच दलीय गठबन्धनमा रहेका अन्य दलसँग छलफल भइरहेको र अन्य दल नआए तीन दल मिलेर अघि बढ्ने निर्णय भएको जानकारी दिए। नेकपा एसका नगर अध्यक्ष अरुण खनालले तीन दलबीचको सहमतीलाई जानकारी गराउन पत्रकार सम्मेलन गरिएको बताए। पत्रकार सम्मेलनमा जसपा नेता प्रमोद गुप्ता, रामकिशोर यादव, नेकपा एसका ध्रुव यादवलगायत तीन दलका नेता कार्यकर्ता उपस्थित थिए। केन्द्रीय गठबन्धनले कलैया उपमहानगरको नेतृत्व नेपाली कांग्रेसलाई दिने संकेत पाएपछि जिल्लामा अन्य तीन दल एक भएका हुन्। कांग्रेसले यसअघि कलैया उपमहानगरपालिकामा प्रमुख र उपप्रमुख दुवै जितेको थियो। विजयी भएको पालिका कांग्रेसलाई दिने निश्चितजस्तै भएपछि अन्य दलले छुट्टै मोर्चा बनाएका हुन्।"
२० वर्षमा नभएको विकास पाँच वर्षमा,"भक्तपुर : स्थानीय निकाय नहुँदा २० वर्षमा हुन नसकेको विकास स्थानीय सरकार आएको पाँच वर्षमा भएको नगरप्रमुखले बताएका छन्। चाँगुनारायण नगरपालिकाका प्रमुख सोमप्रसाद मिश्रले २० वर्षमा हुन नसकेको काम जनप्रतिनिधिले पछिल्लो पाँच वर्षको अवधिमा गरेको बताएका हुन्। चाँगुनारायण र सूर्यविनायक नगरपालिकाको समन्वयमा इलेक्ट्रो एमएस इन्टरनेशनल नेपालले भक्तपुरमा आयोजना गरेको कार्यक्रममा उनले भने, चाँगुनारायण नगरपालिका क्षेत्रमा मेयरसँग उद्यमशिलता कार्यक्रम, बैंक खाता छोरीको सुरक्षाजस्ता कार्यक्रम देशमै नमूना बने। शिक्षा, स्वास्थ्य, युवा स्वरोजगारजस्ता विषयमा चाँगु नगरका कार्यक्रम प्रभावकारी भए। सडक, पुल, भवन, खानेपानी जस्ता भौतिक संरचनाको निर्माण तीव्र भएको मिश्रले बताए। सामाजिकआर्थिक रुपान्तरण गर्ने कार्यक्रमले पनि विकास गरेको उनको भनाइ छ। सूर्यविनायक नगरपालिकाका प्रमुख वासुदेव थापाले नगरप्रमुख हुँदा भाडाको चार कोठामा दरबन्दीका चार कर्मचारीबाट काम सुरु गरेको बताए। अहिले आफ्नै भवनमा छौं। सबै वडा कार्यालय भवन, नगर अस्पताल, स्वास्थ्य संस्थाहरू निर्माण गर्यौं, उनले भने, पाँच वर्षमा १२१ वटा कार्यपालिका बैठक बिनाविवाद सम्पन्न गर्यौं। उनले ११० किलोमिटर सडक कालोपत्र गरेको, ६५ वटा ऐन बनाएको, ३७ स्कुल, ३३ पुल, ८ वटा ट्रस पुल, एक झोलुङे पुल बनाएको जानकारी दिए। संघीय, प्रदेशसमेतको बजेट मिसाएर सूर्यविनायकले चौतर्फी विकास गरेको उनको भनाइ थियो। कार्यक्रममा राष्ट्रिय सूचना आयोगका पूर्वआयुक्त यशोदा तिमल्सिनाले सूचनाको हकबारे जानकारी गराएकी थिइन्।"
"गोरखामा कांग्रेस, माओवादी गठबन्धनको विकल्प छैन","गोरखा : दुवै पार्टीका कार्यकर्ता तहबाट चुनावी तालमेलका विषयमा तीव्र असन्तुष्टि र आलोचना भइरहेको बेलामा नेकपा माओवादी केन्द्रका जिल्ला इन्चार्ज कृष्ण धितालले कांग्रेस र माओवादी केन्द्र बीच चुनावी तालमेल गर्ने विषय अकाट्य रहेको बताएका छन्। दुवै पार्टीले गोप्य रुपमा एमालेसित गठबन्धन गर्न अलग अलग बहश गरिरहेको बेलामा केन्द्र स्तरको संयन्त्रले सत्ता गठबन्धनका दलबाहेक अन्य दलसित चुनावी तालमेल नगर्न निर्देशन गरेपछि अन्य विकल्पहरु समाप्त भएको बताए। गठबन्धनका लागि केन्द्रीय संयन्त्रबाट स्पष्ट आधारसहितको निर्देशन आएको छ। गठबन्धनभित्रै तालमेल गर्ने भन्ने छ, इन्चार्ज धितालले भने, अब कुन पार्टीलाई कति सिट भन्नेमा छलफल सुरु हुन्छ। एकदुई दिनमा घनिभूत रुपमा छलफल गरी यो विषय टुंग्याउँदैछौँ। कार्यकर्ता तहबाट भने एमालेसँग चुनावी तालमेल गर्न दबाब आइरहेको उनले बताए। विचार मिल्ने दलसित गठबन्धन गर्नुपर्छ भन्ने तर्क कार्यकर्ता तहबाट जोडदार रुपमा आइरहेको छ, उनले भने, हिजोका दिनमा बाम गठबन्धन गर्दा एक खालको सुमधुर वातावरण बनिसकेको छ। त्यसले पनि सहज हुन्छ भन्ने पनि कार्यकर्ताको तर्क छ। युद्धको समयमा कांग्रेससँगको तिक्तता, गोरखामा माओवादी र कांग्रेस एक अर्काका मुख्य प्रतिस्पर्धी भएकाले तालमेल तेस्रो शक्ति एमालेसित गर्नुपर्छ भन्ने कार्यकर्ताको दबाव छ। तर सत्ता गठबन्धनबाहेकका दलसित तालमेल गर्ने सम्भावना समाप्त भइसकेको उनले बताए। कार्यकर्ता तहमा रहेको असन्तुष्टि मेटाउन गठबन्धन दलका नेताहरु संयुक्त टोली बनाएर घरदैलो गर्नुपर्ने उनको भनाइ छ। कार्यकर्तालाई यो विषय बुझाउन केही समय लाग्न सक्छ, इन्चार्ज धितालले भने हामी गठबन्धनका दलहरु संयुक्त रुपमा टोली बनाएर प्रचार प्रसार गर्ने, अभियान चलाउने, भोट हाल्न सिकाउने गर्छौं, र कार्यकर्तालाई बुझाउँछौँ। गठबन्धनभित्रका जनता समाजवादी र नेकपा एकीकृत समाजवादीलाई पनि यथोचित सिटसहित सँगै लैजाने योजनामा रहेको उनले बताए। यहाँ मात्र हेरेर भएन, केन्द्रको सत्तामा पनि गठबन्धनका दलहरु सबैको भूमिका महत्वपूर्ण छ, त्यसैले दलको स्तरअनुसार तालमेल गर्ने र सबैलाई सँगै लैजाने गरी छलफल गरेका छौँ। अहिलेको गठबन्धनले भोलि बन्ने सरकारलाई पनि ध्यान दिनुपर्ने बताउँदै उनले स्थानीय तहको चुनावलाई मात्र हेर्न नहुने बताए। कार्यकर्ताले पनि गठबन्धनको विषयलाई बुझ्नुपर्ने र निर्देशन विपरित जानेलाई पार्टीले कारबाही गर्नुपर्ने अवस्था आउने नेकपा माओवादी केन्द्रका इन्चार्ज कृष्ण धितालले बताए। गठबन्धन हुने भएपछि पार्टीभित्र आकांक्षी भने धेरै देखिएको उनले बताए। टिकट पाएपछि निश्चित रुपमा चुनाव जितिन्छ भन्ने छ। अहिले पार्टीभित्रै उम्मेद्वार धेरै हुँदा समस्या भएको छ। माओवादी कांग्रेस लगायतका दलहरु बीच चुनावी तालमेल हुँदा गोरखामा जित्ने ग्यारेन्टी हुने र आकांक्षी पनि बढ्ने उनले बताए।"
नयाँ वर्षमा अर्थतन्त्र,"नयाँ वर्ष। नयाँ उमंगले नयाँ योजना र नयाँनयाँ विकासको खोजी गर्छ। अर्थात्, सबैमा नयाँ ऊर्जा प्रदान गरेको हुन्छ। त्यसैले त, नयाँ वर्षको माहोल नै फरक र उत्सवमय हुन्छ। सबैमा पुराना सोच र असफलतालाई छोडेर नयाँ सफलता हासिल गर्ने नयाँ ऊर्जाशक्ति जागृत गराउँछ। विगतका वर्षमा मात्रै हामी रमाउनु भएन। किनकि, त्यतिबेला अर्थतन्त्रको संकटले सबै वर्ग र समुदायमा भय सिर्जना गराएको थियो। समाचारहरू हेर्यो वा सुन्यो, जताततै निराशाजनक मात्रै। राजनीतिक क्रियाकलापहरू मनोबल कमजोर बनाउने खालका मात्रै देख्यौं, सुन्यौं र पढ्यौं। नयाँ वर्षले सबैको चिन्ता दूर गरोस्। विकास र राजनीति गतिशीलता र निरन्तर उन्नति नै विकास हो। विकास भनेकै सामाजिक परिवर्तन ल्याउने माध्यम भएकोले राजनीति र विकास एकअर्काका परिपूरक मानिन्छन्। फोहोरबाट मोहोर फलाउन सकिने प्रविधि र ज्ञानको विकास भइसकेको अवस्थामा हाम्रोजस्तो प्राकृतिक स्रोत, साधन र ऊर्जाले भरिपूर्ण देशमा अर्थतन्त्र विकास हुन नसक्नु दुःखको कुरा हो। यसको कारण पत्ता लगाएर सबैको विकासप्रतिको ऐक्यबद्धता जुटन सक्यो भने विकासको गति प्रभावकारी हुने निश्चितै छ। आज, जसरी राजनीतिक गठबन्धन र निर्वाचनमा सबै ऊर्जा केन्द्रित छ, त्यो ऊर्जालाई आर्थिक विकासको सोचमा लगाउन सके देश विकासले ह्वात्तै गति लिनेछ । त्यसका लागि नागरिकको खल्बलिएको मनस्थितिलाई सहज बनाउन ढिला गर्नुहुन्न। देश विकासको महसुस जनताले त्यतिबेला गर्छन, जतिबेला प्रत्येक नागरिकको जीवनस्तर सुधार हुन्छ। कुनै पनि नागरिकले न्यूनतम आवश्यकताबाट वञ्चित हुनु नपरोस्। अनि शान्तिपूर्ण ढंगले जीवन जिउने वातावरण मिलोस्। आर्थिक, सामाजिक, भावनात्मक, मनोवैज्ञानिक र आध्यात्मिक रूपमै सहज जीवन बाँच्ने वातावरण नै निम्नतम् आवश्यकता भित्र पर्छन्। तर, नेपाली नागरिकले यस्तो अनुभूति गर्न पाउने अवस्था कहिले आउला ? एकपटक घोत्लिनैपर्ने हुन्छ। स्वास्थ्य सचेतना र पोषणसम्बन्धी तालिमको क्रममा पंक्तिकार एकपटक हिमाली जिल्ला हुम्ला पुगेकी थिएँ। त्यो समयमा महिलाको समूहमा एउटा प्रश्न राखेको थिएँ तपाईंहरूका समस्या कस्ता छन् ? उनीहरूबाट जवाफ आयो समस्या हाम्रा सबै राम्रा छन्। मैले भाषा बुझाउन जानिन कि भनेर त्यहीँका स्थानीयमार्फत फेरि प्रश्न र जवाफ दुबै दोहोयाएर सोध्न लगाएँ। एउटी महिला भएको नाताले मैले उनीहरूको मनोविज्ञान सजिलै बुझेको थिएँ समस्या झेल्नु नियति नै हो। भगवान् रिसाएकोले हामीलाई गरिब बनाउनुभयो। भगवान्ले नदिएकोले हामीले पाएनौं। र यो जे छ स्वीकार्नै पर्छ, त्यसैले समस्या जे आए राम्रै छन् भन्ने आशय बुझिन्थ्यो। स्रोतसाधनको पहिचान र उपभोग भएका स्रोतसाधनको सही पहिचान गरी उपभोग गर्न सक्नुपर्छ। विकसित राष्ट्रले कृत्रिम ऊर्जा प्रयोग गरेर प्राकृतिक रूपमा उपभोग गर्न थालिसकेको अवस्थामा हामीले हाम्रै स्रोतसाधनको पहिचान र उपयोग गर्न सकेका छैनांै। विकासको मापन पैसा र भौतिक विकास मात्र नभएर त्यसले प्रभाव पार्ने जलवायु परिवर्तन अनि वातावरण प्रदूषणको अवस्थालाई नजरअन्दाज गर्न मिल्दैन। एकातिर उत्पादन, निर्यात, विदेशी मुद्राको आर्जन महत्वपूर्ण पक्ष छन् भने अर्कोतिर, रोजगारी सिर्जना, मानव संसाधनको सही सदुपयोगको पाटोलाई नजरअन्दाज गरिएको अनुभूति हुन्छ। ऊर्जा के हो ? स्रोत के हो ? त्यसको परिचालनको तरिका के हो ? भन्ने सामान्य जानकारी पनि हुन नसक्दा पनि विकासोन्मुख अवस्थामै रहिरहनुपर्ने बाध्यता छ। हामीकहाँ भएको जल, जमिन र जडीबुटीले पर्यटन, उद्योग, सीप, सिर्जनात्मकता र रोजगारीमा कति योगदान दिन सक्छ होला ? आँकडा कहिले निकाल्ने ?यिनको मूल्यांकन, अनुगमन र अभ्यासबिनानै अर्थतन्त्रको दायरा जादुको रूपमा बढाउन त सकिन्न होला। स्रोत साधनको परिचालन, निर्यात प्रवद्र्धन तथा आर्थिक वृद्धि दिगो विकासका आधार हुन्। जीवन निर्वाहलाई सहजीकरण गर्न रोजगारी, मानव अधिकार, मौलिक हकको प्रत्याभूति, सेवा छनोटको अवसर, सामाजिकीकरण, समानुपातिक समावेशीकरणजस्ता अन्तरवस्तुको सम्बोधन हुनु पनि दिगो विकासको आधारस्तम्भभित्रै पर्छन्। विकासका लक्ष्यहरू त्यसै कार्यान्वयन हुँदैनन्। लक्ष्यमा पुग्नका लागि उपयुक्त रणनीति, कार्यक्रम, स्रोत परिचालन, संस्थागत व्यवस्था, क्रियाकलाप सञ्चालन र प्रभावकारी अनुगमन पूर्वसर्त हुन्। नेपालले दिगो विकास लक्ष्यलाई समयबद्ध रूपमा कार्यान्वयन गर्ने रणनीति बनाएको छ। दिगो विकास लक्ष्य दीर्घकालीन विकास गन्तव्य भएकाले यसलाई राष्ट्रिय, प्रादेशिक एवं स्थानीय योजना र क्षेत्रगत कार्यक्रममा समाहित नगरी कार्यान्वयनमा ल्याउन सकिँदैन। दिगो विकास लक्ष्यका पाँच रणनीतिक स्तम्भ छन्ः पृथ्वीमा रहेका प्राकृतिक साधनस्रोत र वातावरण भावी पुस्ताका लागि समेत संरक्षण, सबै प्रकारका गरिबी र भोकमरीको अन्त्य गरी मानव मर्यादा एवं समानता कायम, प्रकृतिसँग सामञ्जस्य कायम गर्दै समृद्ध र समुन्नत जीवनको सुनिश्चितता, शान्त, न्यायपूर्ण र समावेशी समाज निर्माण र सशक्त विश्वव्यापी साझेदारीद्वारा दिगो विकासको एजेन्डा कार्यान्वयन र सबै आयामलाई सम्बोधन गर्ने भएकाले सहस्राब्दी विकास लक्ष्यको तुलनामा यसका लक्ष्य र सहायक लक्ष्यहरू पनि धेरै छन्। दिगो विकासका १७ लक्ष्य, १६९ सहायक लक्ष्य र करिब तीन सय मापनयोग्य सूचक निर्धारण गरिएका छन्। प्राकृतिक संसाधनको दिगो तथा बुद्धिमत्तापूर्ण उपयोगमार्फत गरिएको विकासले मानवीय आवश्यकताको परिपूर्ति र दिगोपना सुनिश्चित गर्छ।"
नयाँ वर्षमा पोखरामा चहलपहल (तस्बिरसहित),"पोखरा : पोखराको फेवाताल किनारमा बुधबार राति नयाँ वर्ष २०७९ लाई गीतसंगित र नृत्य सहित भव्य स्वागत गरिएको छ। पोखरामा रहेका विदेशी पर्यटक पनि नेपाली नयाँ वर्षमा नेपाली गीतसंगितमा झुमेका थिए। होटल संघ नेपाल पोखराको आयोजनामा फेवाताल किनारको ३ किलोमिटर क्षेत्रको सडकमा बुधबारदेखि सडक महोत्सवको आयोजना गरिएको हो। कोभिडका कारण दुई वर्षपछि नव वर्ष महोत्सव भएको हो। नयाँ वर्षमा रातभर पोखराको फेवाताल किनार जाग्राम भएको थियो। नयाँ वर्ष मनाउन देशका विभिन्न सहर र गाउँपालिकाबाट पोखरा आउने स्वदेशी पर्यटक र विदेशी पर्यटक समेतका कारण सडक महोत्सवमा भीडभाड र चहलपहल भएको थियो। नयाँ वर्षको दुई दिन ८० पोखराका होटलमा ८० प्रतिशत अकुपेन्सी रहेको होटल संघ नेपाल पोखराका अध्यक्ष लक्ष्मण सुवेदीले बताए। पोखराका चल्तीका होटल एक हप्ताका लागि भरिभराउ रहेका छन्। नयाँ वर्षको पहिलो दिन लामो समय तुवालोले धुम्म भएको आकाश बिहानैदेखि खुलेर हिमाल टल्केका छन्। मठमन्दिरहरुमा बिहानैदेखि दर्शनार्थीको भीड लागेको छ। पोखराको फेवातालको मध्य भागमा रहेको बाराही मन्दिरमा दर्शन गर्न जान डुंगा चढ्न बिहानैदेखि लामो लाइन लागेको छ। स्वदेशी र विदेशी पर्यटक समेतको चापका कारण फेवातालमा डुंगा चढ्नेको भीड लागेको हो। विन्ध्यवासिनी, भद्रकाली मन्दिरमा पनि दर्शनार्थीको चहलपहल बढेको छ। पोखराको फेवाताल किनारमा बुधबार राति २०७८ लाई बिदाई र नयाँ वर्ष २०७९ लाई स्वागत गर्न भेला भएका स्वदेशी तथा विदेशी पर्यटक। कोरोना संक्रमण नियन्त्रण भएका लकडाउन र कडाइका कारण शुन्यको अवस्थासम्म पुगेको पर्यटन उद्योग तेस्रो लहरको कोरोनापछि पर्यटक आगमन बिस्तारै बढ्दो क्रममा रहेको पोखराका पर्यटन व्यवसायिले बताएका छन्। आन्तरिक पर्यटक र भारतीय पर्यटक मात्र होइन तेस्रो मुलुकका पर्यटकका आगमन पनि पछिल्लो समयमा बढ्दो क्रम रहेको हो। पुन नयाँ भेरियन्टको संक्रमण नदेखिए पर्यटन उद्योगले लय समाउने गरी पर्यटकको आगमनमा बढोतरी हुँदै गएको पोखरा पर्यटन परिषदका अध्यक्ष गोपीबहादुर भट्राईले बताए। तेस्रो मुलुकका पर्यटकका आगमन पनि बढ्दो क्रममा रहेकोले लामो अन्यौल तर तनावमा रहेको पर्यटन उदोगमा नयाँ आशा र विश्वास पलाएको होटल संघ नेपाल पोखराका अध्यक्ष सुवेदीले बताए। पर्यटकीय सहर पोखरामा होटलमा मात्र ४ अर्बभन्दा बढी लगानी रहेको होटल संघ पोखरा नेपालका अध्यक्ष सुवेदीले बताए। १२ सय होटलमा १५ हजारभन्दा बढीले रोजगारी पाएको पनि उनले सुनाए। नयाँ वर्ष २०७९ को पहिलो दिन पोखराको फेवातलको मध्यभागमा रहेको तालवाराही मन्दिरको दर्शन गर्न डुंगमा चढ्न लाइनमा बसेका भक्तजन। यति ठूलो लगानी रहेको पर्यटन उद्योगमा कोभिडका कारण पर्यटक आगमन शुन्यमा रहँदा धेरै व्यवसायीको लगानी जोखिममा रहेकोले सरकारले राहात र पर्यटन प्रवर्द्धनमा सहयोग गर्नु पर्ने व्यवसायीले बताएका छन्। पोखराको पर्यटन उद्योगमा कुल लगानी ५ खर्ब बढी रहेको पोखरा पर्यटन परिषदका अध्यक्ष भट्राईले बताए। नयाँ वर्ष २०७९ को पहिलो दिन लामो समय लाग्दै आएको तुवालो हटेर देखिएको अन्नपूर्ण हिमाल।"
राज्यको उत्तराधिकारी,"कुनै देशमा शक्तिशाली राजा थिए । उनी वृद्ध भइसकेका थिए । सन्तान थिएनन्। धेरै डाक्टरलाई देखाउदा पनि सन्तान प्राप्त हुन सकेको थिएन। जसकारण भावी उत्तराधिकारीका बारेमा धेरै चिन्तित थिए। अन्ततः उनले राज्यको लगाम सक्षम युवालाई सुम्पने निर्णय गरे। त्यसका लागि भव्य दरबार निर्माण गरिएको थियो। दरबारको ढोकामा गणितको समीकरण लेखिएको थियो । ढोकामा समीकरण समाधान गर्नुहोस् र ढोका खोल्नुहोस्। जो ढोका खोल्न सफल हुन्छ, उसलाई राज्यको उत्तराधिकारी पनि घोषित गरिनेछ, लेखिएको थियो। बिहानदेखि साँझसम्म युवाहरू आएर ढोकामा लेखिएको गणितीय समीकरण हल गर्ने प्रयास गर्थे। तर कसैले समाधान गर्न सकेनन्। धेरै दिन बित्यो। त्यसपछि राजाले अन्य राज्यका गणितज्ञलाई पनि बोलाए। अन्त्यमा तीन जना मात्रै बाँकी रहे। तिनीहरूमध्ये दुई अर्को राज्यका गणितज्ञ थिए। तेस्रो चाहिँ गाउँका एक साधारण युवक थिए। दुवै गणितज्ञ समीकरण हल गर्नमा व्यस्त थिए। त्यो युवक एउटा कुनामा उभिएर उनीहरूलाई हेरिरहेको थियो। राजाले उभिएको देखेर युवकलाई नजिकै बोलाए र सोधे, किन ढोकाको समीकरण समाधान गर्दैनौ ? युवकले भन्यो, महाराज म यहाँ यी प्रख्यात गणितज्ञलाई हेर्न आएको हुँ। उनीहरू आफ्नो राज्यका महान् गणितज्ञ हुन्। तिनीहरूलाई समीकरण समाधान गर्न दिनुहोस्। यति भन्दै युवक एउटा कुनामा बसेर गणितज्ञलाई हेर्न थाल्यो। दिन बित्यो। साँझ पर्यो। तर समीकरण हल गर्न सकेनन्। दिनभर उसको मनमा एउटै प्रश्न घुमिरह्यो कि यो समीकरणमा के छ ? यो कसरी हल हुनेछ ? र यो दरबारको ढोका कसरी खुल्छ ? दुवैले सक्दो प्रयास गर्दा पनि समाधान गर्न सकेनन्। अनि हार माने। त्यसपछि कुनामा बसेको युवक उठ्यो र ढोकामा गएर बिस्तारै धक्का दियो। उसले ढोका धकेल्नेबित्तिकै ढोका खुल्यो। ढोका खोल्नेबित्तिकै राजाले सोधे, तिमीले के गर्र्यौं कि दरबारको ढोका खुल्यो ? युवकले भने, जब म बसेर सबैले गणित समीकरण हल गरिरहेको देखिरहेको थिएँ, मेरो मनमा यस्तो विचार आयो कि, ढोका खोल्ने कुनै समीकरण नहुन सक्छ। त्यसैले म गएँ र पहिले गएर ढोका धकेले। ढोका खुल्यो। ढोका खोल्ने कुनै समीकरण थिएन। राजाले उनको जवाफ सुनेर धेरै खुसी भए। युवकलाई त्यो दरबार दिइयो र राज्यको भावी उत्तराधिकारी पनि घोषणा गरियो।"
लाप्राकमा बैशाख ५ गतेदेखि तीन दिने ग्रामीण चलचित्र महोत्सव,"गोरखा : गोरखाको दुर्गम लाप्राक गाउँमा ग्रामीण चलचित्र महोत्सव हुने भएको छ। सेलिब्रेटी नेपालले आउँदो बैशाख ५ गतेदेखि तीनदिने ग्रामीण चलचित्र महोत्सव आयोजना गर्न लागेको हो। महोत्सवमा विभिन्न भाषामा बनेका सांस्कृतिक चलचित्र, वृत्तचित्र, सर्टमुभी र फिचर फिल्म प्रदर्शन गर्ने आयोजक संस्थाका रघुनाथ सापकोटाले जानकारी दिए । तीन दिनको अवधिमा ३५ वटा चलचित्र प्रदर्शन गरिने उनले बताए। एउटा ग्रामीण भेगका अर्को ग्रामीण भेगमा बनेका चलचित्र प्रदर्शन गर्दा त्यस्ता चलचित्रको प्रवद्र्धन हुने हाम्रो विश्वास छ, सापकोटाले भने, त्यसैले हामीले तराईका गाउँमा बनेका चलचित्र पहाडी, हिमाली गाउँहरुमा देखाउने, पहाडी गाउँमा बनेका चलचित्र तराई तथा हिमाली गाउँहरुमा देखाउँदैछौँ। साथै गाउँका स्थानीय दन्त्यकथाहरु सुन्ने कार्यक्रम पनि राखिने उनले बताए। चलचित्र महोत्सवको बारेमा जानकारी दिन आयोजित पत्रकार सम्मेलनमा धार्चे ४ का वडाअध्यक्ष राज गुरुङले लाप्राक र यस आसपासमा स्थानीय भाषाका धेरै चलचित्र निर्माण तथा सुटिङ भएको भन्दै ग्रामीण चलचित्र महोत्सव आयोजना गरेपछि झन यसको विकास हुने विश्वास व्यक्त गरे।"
गठबन्धनको बन्धनमा कांग्रेस,"राष्ट्रिय मान्यता प्राप्त दलहरूले २०७८ सालमा महाधिवेशन सम्पन्न गरे। पार्टीका तल्ला कमिटीबाटै चुनावी प्रतिस्पर्धाको अभ्यास गरे। हरेक तहमा निर्वाचनको अपेक्षा राख्नुको मुख्य उद्देश्य नै, सबै तहमा प्रजातान्त्रिक अभ्यासबाट नेतृत्व चयन होस् भन्ने हो। नेपाली कांग्रेस र राष्ट्रिय प्रजातन्त्र पार्टीले प्रतिस्पर्धाको माध्यमबाट मुख्य नेतृत्व चयन गरे। एमालेलगायतका केही पार्टीहरूले भने निर्विरोध र सहमतिको प्रक्रियालाई अवलम्बन गरे। कांग्रेसमा क्रियाशील सदस्य नै महाधिवेशनमा मतदाता हुने भएकाले सदस्यता विवादले निकै प्राथमिकता पायो। वडादेखि केन्द्रीय सभापति निर्वाचनको प्रक्रियासम्म दुई खेमामा विभाजित भई पार्टीभित्र आपसी प्रतिस्पर्धा भयो। त्यसको प्रत्यक्ष अनुभव कांग्रेसका सबै कार्यकर्ताले गरे। तर त्यतिबेला, कांग्रेसका केही जिम्मेवार कार्यकर्ताले भनेकै थिए, पार्टीको संरचनागत निर्वाचनको प्रत्यक्ष प्रभाव स्थानीय तह निर्वाचनमा पर्न सक्छ भनेर। हालको गठबन्धनमा रहेका नेताको विज्ञप्तिले त्यतिबेला पार्टीभित्र प्रतिस्पर्धा गरेका कांग्रेसका कार्यकर्ताहरूले वास्तविक निर्वाचन लड्न नपाउने हुन् कि भन्ने ठूलो डर र पीर छ। देउवालाई प्रधानमन्त्री बन्ने रहर कि बाध्यता २०७४ मा धनगढीमा आयोजित चुनावी आमसभालाई सम्बोधनका क्रममा प्रधानमन्त्री शेरबहादुर देउवाले आफू पुनः प्रधानमन्त्री बन्ने घोषणा गरेका थिए। तत्कालीन कांग्रेस सरकारको अलोकप्रियता र रातारात बनेको वाम गठबन्धन को रापतापबीच देउवाको प्रधानमन्त्री बन्ने उद्घोषलाई ठट्टाको रूपमा पनि लिइएको थियो। उक्त निर्वाचनमा कांग्रेसले सोचेजस्तो जनमत पनि पाएन। विपक्षी दल बनेर संवैधानिक धर्म निर्वाह गरेको थियो। ओली सरकारको अराजकता, विभिन्न विवादास्पद नियुक्तिविरुद्ध कांग्रेसले सैद्धान्तिक र सांकेतिक विरोध गरेर प्रतिपक्षीको भूमिकामा थियो। तर, तत्कालीन नेकपामा एकता भंग, एमाले विभाजन र केपी ओलीबाट उपेन्द्र यादवले पाएको अपमानले गर्दा नयाँ राजनीतिक माहोल सिर्जना भयो। देउवाले नचाहँदा नचाहदै पनि सरकारको नेतृत्व गर्नुपर्ने परिस्थिति बन्यो। ओलीविरुद्ध सरकारको नेतृत्व गर्ने क्षमता, राजनीतिक संस्कार र प्रतिबद्धता भएको पात्र शेरबहादुर देउवा मात्रै राष्ट्रिय राजनीतिमा थिए। तत्कालीन नेकपाको विवाद चरम उत्कर्षमा पुगेका बेला माओवादी पक्षबाट प्रधानमन्त्री बन्न देउवालाई निकै पटक आग्रह पनि गरिएको थियो। तर, २०७४ सालको स्थानीय तह निर्वाचनमा फाइदा लिइसकेपछि संसदीय निर्वाचनमा माओवादीले दिएको धोकालाई कांग्रेस नेतृत्वले बिर्सेको थिएन। त्यही कारण माओवादीको प्रस्तावलाई नेतृत्वले सहजै पत्याएन। अर्थात्, प्रधानमन्त्री बन्न रुचि पनि देखाएन। पछि पुष्पकमल दाहाल, माधव नेपाल र उपेन्द्र यादवले सामूहिक रूपमै आग्रह गरेपछि मात्रै ओलीविरुद्ध सरकारको नेतृत्व लिन देउवा तयार भएका हुन्। अर्थात्, देउवाले बाध्यात्मक अवस्थामा मात्रै सरकारको नेतृत्व गरेको तथ्य सबै राजनीतिक दलले स्वीकार गर्नुपर्छ। लोकतन्त्र, संवैधानिक प्रक्रिया, गरिमा र मर्यादामा आँच आउने स्थितिमा मात्रै देउवा नेतृत्व लिन अघि सरेका हुन्। निर्वाचनमा नजाँदा कांग्रेसलाई हानि विश्वव्याधि कोरोना महामारीका बीच पनि कमिसन खेल, भागबन्डामा संवैधानिक नियुक्ति, जताततै राजनीतिक हस्तक्षेप, ७० करोड कमिसन बार्गेनिङलगायतका घटनाका कारण ओली नेतृत्वको सरकार जनतामा बदनाम थियो। अर्कोतिर सत्तारूढ दलले जहिले पनि विरोधी लहरको पनि सामना गर्नुपर्दछ। त्यही बेला, ओलीले संसद् विघटन गरेर चुनावको घोषणा गरेका थिए। वामपन्थीमा तिक्तता, सरकारको अलोकप्रियता, महामारीमा जनताले पाएको पीडा र ओली नेतृत्वको सरकारका ज्यादतिविरुद्ध कांग्रेस एक ठाउँ उभिन सक्ने परिस्थितिका कारण त्यतिबेला चुनाव भएको भए बहुमत ल्याउनबाट कांग्रेसलाई कसैले पनि रोक्ने स्थिति थिएन। त्यतिबेला चुनाव भएको भए कम्युनिस्टहरूको कचिंगल, तिक्तता र मधेस केन्द्रित दलमा भएको फुटको प्रत्यक्ष फाइदा कांग्रेसलाई पुग्थ्यो। केन्द्रबाटै कसैको ज्वाईं, कसैको भाइ र कसैको छोरीलाई उम्मेदवार तोकी पठाएमा पार्टी नेतृत्वको निर्णय कार्यान्वयनमा लैजान निकै कठिन हुनसक्छ। अर्कोतिर ओली सरकारका ज्यादतिविरुद्ध कांग्रेसका देशभरका कार्यकर्ता एक ढिक्का भएर संघर्षमा उत्रने परिस्थिति पनि थियो। त्यसले पार्टीलाई पनि एक ढिक्का बनाउँथ्यो। निर्वाचन लड्ने र जित्ने तेज कार्यकर्तामा बिछट्टै थियो। तर, कार्यकर्ताको त्यो ऊर्जा, ओज र तेज पार्टीको १४औं महाधिवेशनमा खर्च भयो। वडादेखि केन्द्रसम्म आपसी प्रतिस्पर्धामा सेलायो। अहिले त्यो ऊर्जा पुनर्ताजगी सर्भिसिङ गर्नुपर्ने अवस्थामा पुगेको छ। अतः खण्डित एवं विभाजित कम्युनिस्ट पार्टी र संघर्षशील मधेसी दललाई जीवन बुटी दिन शेरबहादुर देउवाले सरकारको नेतृत्व गरे। त्यसबाट कांग्रेसलाई नोक्सान मात्रै पुग्यो। वाम एकताको डर के कति ? २०४८ सालको निर्वाचनका बेला झन्डै ५० राजनीतिक दलसँग कम्युनिस्ट पार्टीको ट्याग थियो। २०४८ पछिका पाँचवटा संसदीय चुनावमा वाम एकता भएन। २०७४ सालमा वाम एकता त भयो, तर तीन वर्ष पनि टिक्न सकेन।२०७४ सालको संसदीय निर्वाचनमा एमाले, माओवादी र मधेसी जनअधिकार फोरमबीच एकता गराउन चिनियाँ कूटनीतिज्ञको ठूलो भूमिका थियो। एमाले र माओवादीले प्रत्यक्ष रूपमा गठबन्धन नै गरे। मधेसी जनअधिकार फोरम भने अप्रत्यक्ष रूपमा गठबन्धनमा समावेश भयो। गठबन्धनमा प्रत्यक्ष समावेश भए मधेस आन्दोलनको भावना प्रतिकूल हुने देखेरै फोरम अप्रत्यक्ष रूपमा गठबन्धनमा सहभागी भएको थियो। चुनावपछि बन्ने सरकारमा भने समावेश हुने प्रतिबद्धता फोरमले जनाएको थियो। त्यतिबेला निर्वाचनमा कांग्रेसविरुद्ध सबै दल एकजुट भएको तथ्य छर्लङ्गै छ। चिनियाँ कूटनीतिज्ञले नफुट्ने गरी वामपन्थी गठबन्धन बनाइदिएका थिए। तर, पात्रको प्रवृत्ति अध्ययन नै नगरी गठबन्धन बनाइदिँदा तीन वर्ष पनि टिक्न सकेन। माओवादी र समाजवादीमा रहेको नेतृत्व (पात्रको बनोट)अनुसार पनि वाम गठबन्धन टिक्नु असम्भव थियो। चीनबाट उपचार गराएर भर्खरै स्वदेश फर्केका माओवादीका एक नेताले फेरि वाम गठबन्धनको नारा घन्काएका छन्। तर, ओलीको वाम र प्रचण्डको वामबीच एकता गर्न पात्र र प्रवृत्ति परिवर्तन नहुन्जेल सम्भव छैन भन्ने हेक्का राख्न जरुरी छ। अर्थात्, प्रवृत्ति जन्मजात हुन्छ, र क्षणिक परिवर्तन घातक मात्रै हुने कुरालाई सबैले महसुस गर्नुपर्छ। अतः कांग्रेसले वाम एकताको डर मान्नु पर्दैन। गठबन्धनको उपहास यतिबेला पाँचदलीय सत्ता गठबन्धनको उद्देश्य ओली नेतृत्वको एमालेलाई हराउने मात्रै हो। २०७४ सालको निर्वाचनमा पर्साको वीरगन्ज महानगरपालिकामा एमाले उम्मेदवार चौथो स्थानमा थिए। चौथो नम्बरको उम्मेदवार हराउन पाँच दलले संयुक्त उम्मेदवारी दिनुपर्ने अवस्था सिर्जना गरिँदैछ। यस्तो अवस्था अधिकांश नगरगाउँपालिकामा छ। यसलाई दलीय व्यवस्था माथिको प्रहार र प्रजातन्त्रको उपहासभन्दा अरू के भन्ने ? यस्ता थुप्रै दृश्यहरू आसन्न निर्वाचनमा देखिने सम्भावना बढेको छ। कांग्रेसले गठबन्धन गर्न हुन्छ त ? सामान्यतयाः गठबन्धन २ प्रकारका हुन्छन्। एक प्रत्यक्ष र अर्को अप्रत्यक्ष। २०७४ सालको संसदीय निर्वाचनमा एमाले र माओवादी प्रत्यक्ष गठबन्धनमा थिए भन्ने जसपा र तमलोपाले अप्रत्यक्ष गठबन्धन बनाएका थिए। धनुषा ३ मा माओवादीका उम्मेदवार रामसिंह यादव चुनावी मैदानमा थिए। तर, उनले चाल नपाउँदै सर्लाही निवासी राजेन्द्र महतोले रामसिंह यादवलाई जाने मत पनि पाएर चुनाव जिते। त्यसबेला कांग्रेसलाई हराउने उम्मेदवारलाई जिताउने रणनीति वाम गठबन्धनले बनाएको थियो। वास्तविकता थाहा पाएपछि रामसिंह यादव निर्वाचन बदर गर्न सर्वोच्च अदालत पनि पुगे। अझै फैसला विचाराधीन छ। बारामा फोरमका रामसहाय यादव फराकिलो मतान्तरले विजयी भएका थिए। फोरमसँगको अप्रत्यक्ष गठबन्धनकै कारण माओवादी र एमालेले यादवलाई जिताउन भूमिका खेलेका थिए। पर्साको ठोरीमा जनता समाजवादी पार्टीका एक सय भन्दा पनि कम कार्यकर्ता छन्। नेकपाका मतदाता धेरै छन्। चुनावमा कांग्रेसका रमेश रिजाल र जसपाका लक्ष्मण लाल कर्ण प्रतिस्पर्धामा थिए। तर, जसपाका कर्णले ठोरीबाट पाँच सयभन्दा बढी मत पाए। वामपन्थीको भोट पाएर कर्णले निर्वाचन जिते। यी अप्रत्यक्ष गठबन्धनका उदाहरण हुन्। कांग्रेस सबै पालिकामा बलियो छैन। निर्वाचनमा टिकट पाउने रहर र निर्वाचित हुने यथार्थ उम्मेदवारले बुझेका छन्। प्रत्येक राजनैतिक दलका कार्यकर्ताले भूगोल र सामाजिक परिवेशको मूल्यांकन गरेका छन्। अतः आफ्नो भौगोलिक र सामाजिक परिवेशमा प्रत्यक्ष वा अप्रत्यक्ष गठबन्धनको सहजीकरण गर्ने जिम्मा जिल्ला स्तरमा दिनुपर्ने हुन्छ। गठबन्धनमा पाँच दल छन्। जिल्ला स्तरमा कुनै एक दलले अकर्मण्यता देखाएको खण्डमा अरु चार दलको निश्चय पनि निर्णायक भूमिका हुन्छ। तर, केन्द्रबाटै कसैको ज्वाईं, कसैको भाइ र कसैको छोरीलाई उम्मेदवार तोकी पठाएमा पार्टी नेतृत्वले आफ्नो निर्णयको मर्यादा जोगाउन निकै संघर्ष गर्नुपर्ने हुन्छ।"
नवौं राष्ट्रिय खेलकुद जेठमा,"काठमाडौं : नवौं राष्ट्रिय खेलकुद प्रतियोगिता २०७९ जेठमा आयोजना हुने भएको छ। बुधबार बसेको मन्त्रिपरिषद् बैठकले नवौं राष्ट्रिय खेलकुद प्रतियोगिता जेठ २२ देखि २८ गतेसम्म गण्डकी प्रदेशमा आयोजना गर्ने निर्णय गरेको हो। युवा तथा खेलकुद मन्त्रालयको प्रस्तावमा मन्त्रिपरिषद् बैठकले प्रतियोगिताको मिति तय गरेको युवा तथा खेलकुदमन्त्री महेश्वर गहतराजले जानकारी दिए। बुधबार बसेको मन्त्रिपरिषद् बैठकले नवौं राष्ट्रिय खेलकुद प्रतियोगिता आगामी २०७९ साल जेठ २२ देखि २८ गतेसम्म गण्डकी प्रदेशको राजधानी तथा सुन्दर पर्यटकीय नगरी पोखरामा गर्ने ऐेतिहासिक निर्णय गरेको छ, मन्त्री गहतराजले भने, नवौं राष्ट्रिय खेलकुद प्रतियोगिता १९औं एसियाली खेलकुदको छनोट प्रतियोगिता पनि हो। १९औं एसियाली खेलकुद २०७९ भदौ २५ गतेदेखि असोज ९ गतेसम्म चीनको हान्झाउ सहरमा आयोजना हुँदैछ। यसअघि आठौं राष्ट्रिय खेलकुद प्रतियोगिता लुम्बिनी प्रदेशमा २०७६ वैशाख ५ देखि ११ गतेसम्म सञ्चालन भएको थियो। त्यही प्रतियोगिताको समापनका अवसरमा गण्डकी प्रदेशले नवौं राष्ट्रिय खेलकुद प्रतियोगिताको जिम्मेवारी लिएको थियो। राष्ट्रिय खेलकुद परिषद्का तत्कालिन सदस्यसचिव तथा कार्यकारी समितिका संयोजक केशवकुमार विष्टले तत्कालिन गण्डकी प्रदेश खेलकुद विकास समितिका अध्यक्ष सम्पन्न श्रेष्ठलाई नवौं संस्करणको प्रतियोगिता आयोजनाका लागि झन्डा हस्तान्तरण गरेका थिए। आठौं राष्ट्रिय खेलकुदमा ३५ खेल समावेश गरिएको थियो। अधिकांश खेलहरू लुम्बिनी प्रदेशको बाँके, बर्दिया, दाङ, कपिलवस्तु र रूपन्देही जिल्लामा सञ्चालन भएको थियो। भौतिक पूर्वाधार अभावका कारण स्क्वास ललितपुर, प्याराग्लाइडिङ कास्की र गल्फ काठमाडौंमा आयोजना गरिएको थियो। प्रतियोगितामा नेपाल पुलिस क्लब, त्रिभुवन आर्मी क्लब, एपीएफ क्लब, सातवटै प्रदेश र गैरआवासीय नेपाली संघ (एनआरएनए) बाट आउने नौ देशका खेलाडीसहित पाँच हजार दुई सय ११ खेलाडीको सहभागिता रहेको थियो। प्रतियोगितामा विभागीय टोली त्रिभुवन आर्मी क्लब, नेपाल पुलिस क्लब र सशस्त्र प्रहरी बलको एपीएफले शीर्ष तीन स्थान हात पारेका थिए। प्रतियोगितामा सर्वाधिक १२ स्वर्ण आर्मीकी गौरिका सिंहले जितेकी थिइन्। पदक तालिकामा पहिलो स्थान हात पारेको आर्मीले तीन सय ७२ मध्ये एक सय ४० स्वर्ण जित्यो। यस्तै ८१ रजत र ६७ कांस्य जित्दै समग्रमा टिम च्याम्पियन बन्यो। यसैगरी दोस्रो स्थानको पुलिसले ६२ स्वर्ण, ४९ रजत र ४६ कांस्य तथा तेस्रो भएको एपीएफले ५३ स्वर्ण, ७० रजत र ८१ कांस्य प्राप्त गर्यो। विभागीय टोलीपछि सर्वाधिक पदक बागमती प्रदेशले जितेको थियो। प्रदेश ३ ले २२ स्वर्ण, ४० रजत र ६० कांस्य जितेको थियो।"
युक्रेनबाट सेना फिर्ता गर्न रुसलाई अष्ट्रेलियाको आह्वान : १४ रुसी कम्पनीमाथि नयाँ प्रतिबन्ध,"अष्ट्रेलिया : अष्ट्रेलिया सरकारले युक्रेनबाट तुरुन्तै आफ्नो सैन्य बल फिर्ता गर्न रुसलाई आह्वान गर्दै १४ रुसी राज्यस्वामित्व भएका उद्यमहरू विरुद्ध लक्षित आर्थिक प्रतिबन्ध लगाएको छ। एक आधिकारिक विज्ञप्तिअनुसार सूचीमा यातायात कम्पनी कामज र शिपिंग कम्पनीहरू सेभमाश र युनाइटेड शिपबिल्डिङ कर्पोरेशन जस्ता रक्षा सम्बन्धित कम्पनीहरू समावेश छन्। प्रतिबन्धहरू इलेक्ट्रोनिक कम्पोनेन्ट कम्पनी रुजेलोक्ट्रोनिक्ससँग सम्बन्धित छ जसले रूसी इलेक्ट्रोनिक्स कम्पोनेन्टहरूको लगभग ८० प्रतिशत उत्पादन ओगट्दछ । तिनीहरू रूसी रेलवेसँग पनि सम्बन्धित छन् जुन विश्वको सबैभन्दा ठूलो यातायात कम्पनीहरू मध्ये एक हो। अष्ट्रेलियाली सरकारले रुसका सरकारी स्वामित्वका उद्यमहरूलाई लक्षित गरी जारी प्रतिबन्धात्मक कदमले रुसी अर्थतन्त्रलाई बढावा दिने उनीहरूको क्षमतालाई कमजोर पार्ने उद्देश्य रहेको बताएको छ । युक्रेनको सार्वभौमसत्ता र क्षेत्रीय अखण्डताको लागि आफ्नो समर्थन दोहोर्याउँदै, अष्ट्रेलिया सरकारले रुस सरकारका लागि राजस्वका यी महत्त्वपूर्ण स्रोतहरूसँगको कारोबार रोक्न र उनीहरूले रुसमाथि दबाब बढाउँदै गएका छन् । रासस"
नेपालगन्जमा कारको ठक्करबाट तीनजनाको मृत्यु : मृतकका परिवारले गरे चक्काजाम,"नेपालगन्ज : कारको ठक्करबाट हजुरआमा र नातिसँगै तीन जनाको मृत्यु भएपछि बिहीबार नेपालगन्जको वीपी चोकमा चक्काजाम गरिएको छ। आइतबार राति १२ बजेतिर सुर्खेत रोडको वीपी चोक क्षेत्र नजिक नेपालगन्ज१० निवासी २८ वर्षीय इन्द्रबहादुर थापाले चलाएको प्रदेश ३०१२३ च ८४८१ नम्बरको कारले ठक्कर दिँदा नेपालगन्ज११ निवासी ६५ वर्षीया समिना इद्रिसी, पाँच वर्षीय कसिम इद्रिसी र अलि इद्रिसीको मृत्यु भएको हो। समिना र कसिम हजुरआमा र नाति हुन् भने अन्सारी इद्रिसीको घरबेटीका छोरा हुन्। मृतकका परिवारले चालकलाई हदैसम्मको कारबाही गर्न माग गर्दै टायर बालेर बिहान १० बजेदेखि विरोध प्रदर्शन गरिरहेका छन्।"
गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय : ओली,"काठमाडौं : नेकपा एमालेका अध्यक्ष केपी शर्मा ओलीले वितेको वर्षबाट गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय भएको टिप्पणी गरेका छन्। नयाँ वर्षको अवसरमा उनले केही अवाञ्छित शक्तिहरुका प्रतिगामी उद्देश्य र राजनीतिक व्यक्तिहरुको इर्ष्याले विकास र समृद्धितर्फको यात्रामा गम्भीर अवरोध उत्पन्न भएको बताएका हुन्। उनले विसंगति, वेथिति र अस्थिरताका पुराना दुषित खेलको फेरि पुनरावृत्ति भएको उल्लेख गरे । जारी विज्ञप्तिमा भनिएको छ, गत वर्ष राजनीतिक स्थिरताको दृष्टिकोणबाट सुखद रहेन । केही अवाञ्छित शक्तिहरुका प्रतिगामी उद्देश्य र केही राजनीतिक व्यक्तिहरुको जङ्गली आकाङ्क्षा, कुण्ठा र इर्ष्याका कारण केही वर्षदेखि शुरु भएको हाम्रो विकास र समृद्धि तर्फको यात्रामा गम्भीर अवरोध उत्पन्न हुन पुग्यो । विसंगति, वेथिति र अस्थिरताका पुराना दुषित खेलको फेरि पुनरावृत्ति भएको छ । वितेको वर्षबाट गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय छ । ओलीले भनेका छन्, व्यवस्थापिका निकम्मा हुन पुगेको छ । कार्यपालिकाको छायाँमुनि न्यायपालिका क्रमशः आफ्नो स्वतन्त्र पहिचान गुमाउँदै छ । संवैधानिक विचलन र अराजकताको विकृत उत्पादनको रुपमा जन्माइएको कर्तव्य, लक्ष्य तथा गन्तव्यहीन कार्यपालिका अकर्मण्य मात्रै होइन भ्रष्टाचारमा निर्लिप्त छ । केही वर्षयता हामीले सुरु गरेको विकासको राष्ट्रिय बहसको सट्टा अहिले सत्ताशक्तिको अनुचित भागबण्डा, लेनदेन र राज्यस्रोतको दोहनमा केन्द्रित हुन पुगेको छ। यतिखेर मुलुक आर्थिक सङ्कट उन्मुख छ । ओलीले अहिले पनि विभिन्न बहानामा हिजो स्थानीय तहको निर्वाचन रोक्ने अलोकतान्त्रिक र असंवैधानिक दुस्प्रयासमा असफल रहेका शक्तिहरु चुनाव रोक्ने प्रपञ्च रचिरहेका दाबी गरेका छन् । ओलीले भनेका छन्, हामी खबरदारी गर्न चाहन्छौं, कुनै पनि बहानामा चुनाव रोक्नु लोकतन्त्र विरोधी कुरा हो र यो किमार्थ स्वीकार्य हुन सक्दैन । ओलीले जनविरोधी र राष्ट्रहीत विपरीत चल्ने स्वार्थी समूहले फैलाउने भ्रामक अफवाह र गलत सूचनाप्रति सबैलाई सचेत रहन आग्रह गरेका छन् । उनले आशन्न निर्वाचन देशको भविश्य निर्धारण गर्ने गहन विषयको जनमत संग्रह हुने दाबी गरे। उनले भनेका छन्, आसन्न निर्वाचनमा प्रकट हुने जनादेश छली, स्वार्थी र जनहित विरोधी प्रतिगामी गठबन्धन कि ताजा जनादेशमार्फत् लोकतान्त्रिक विधिद्वारा सामाजिक सुव्यवस्था र विकासका लागि शासन सञ्चालन गर्न चाहने हाम्रो पार्टीजस्तो अग्रगामी शक्ति, कसलाई छान्ने भन्नेजस्तो देशको भविश्य निर्धारण गर्ने गहन विषयको जनमत संग्रह हुनेछ। पूर्वप्रधानमन्त्री ओली ले मुलुक निर्माणको प्रथमिकताबाट विमुख ब्यक्ति र समूहहरुका निहित स्वार्थद्वारा सिर्जना गरिएका अवरोधलाई छिचोल्न, राजनीतिक स्थिरता कायम गर्न र समृद्ध नेपाल, सुखी नेपालीको राष्ट्रिय आकाङ्क्षालाई पूरा गर्ने हाम्रो गन्तब्यमा आम देशवासी दिदीबहिनी तथा दाजुभाइहरुको हामीलाई साथ सहयोग प्राप्त हुने विश्वास व्यक्त गरेका छन्।"
"तरकारीको मूल्य छोइ नसक्नु, उपभोक्ता मारमा","काठमाडौं : नेपाली बजारमा तरकारीको मूल्य आकाशिएको छ। कालीमाटी फलफूल तथा तरकारी बजार विकास समितिको पछिल्लो १२ दिनको दैनिक मूल्यसूची नियाल्दा तरकारीको मूल्य छोइनसक्नु अवस्थामा छ। गत चैत १८ गते तीन सय रुपैयाँ प्रतिकिलो अधिकतममा विक्री भएको कागतीको मूल्य चैत ३० मा प्रतिकिलो अधिकतम ३७५ रुपैयाँ पुगेको छ। यस्तै, १५० रुपैंया प्रतिकिलो अधिकतममा विक्री भएको हरियो धनियाको मूल्य चैत ३० मा प्रतिकिलो अधिकतम २०० रुपैयाँ पुगेको छ। समितिकाअनुसार चैत ३० मा स्थानीय काउलीको मूल्य प्रति केजी अधिकतम ४५ रुपैंया पुगेको छ। चैत १८ मा प्रति केजी ४० रुपैयाँ रहेको थियो। चैत १८ मा १२० रुपैयाँ प्रतिकिलोमा विक्री हुँदै आएको च्याउ(कन्य)को मूल्य बढेर अधिकतम मूल्य २०० रुपैयाँ पुगेको कालीमाटी तरकारी बजार विकास समितिले जनाएको छ। यस्तै, व्रोकाउलीको मूल्य पनि बढेको छ। हाल व्रोकाउलीको मूल्य ६५ रुपैंया प्रतिकेजी पुगेको छ। गत १८ चैतमा ब्रोकाउलीको मूल्य प्रति केजी अधिकतम ५५ रुपैयाँ रहेको थियो। तोरीको सागको पनि मूल्य आकाशिएको छ। समितिकाअनुसार गत चैत १८ मा अधिकतम ५० रुपैयाँ केजी रहेको तोरीको सागको मूल्य बढेर अधिकतम ७० रुपैंया पुगेको छ। बोडी तनेको मूल्य पनि बढेको छ। चैत १८ मा अधिकतम ६० रुपैयाँ प्रतिकिलो कायम रहेको थियो। समितिको नयाँ मूल्यसूचीअनुसार १२० रुपैयाँ प्रतिकिलो कायम रहेको छ। यस्तै, लौकाको मूल्य पनि बढेको छ। हाल लौकाको मूल्य ७० रुपैयाँ प्रतिकेजी अधिकतम पुगेको छ। गत १८ चैतमा ब्रोकाउलीको मूल्य प्रति केजी अधिकतम ५० रुपैयाँ रहेको थियो। दैनिक उपभोग्य वस्तुको मूल्य आकासिँदा उपभोक्ता निकै मारमा परेका छन्।"
बदेल मार्न थापिएको एम्बुसको गोली लागेर युवकको मृत्यु,वीरगन्ज : बारा जिल्लामा जंगली जनावरला मार्न थापिएको एम्बुसको बन्दुकबाट चलेको गोली लागेर एक युवकको मृत्यु भएको छ। मृत्यु हुनेमा जितपुर सिमरा उपमहानगरपालिका वडा नम्बर १६ डकाहा टोलका २८ वर्षिय सागर सिंजाली रहेका छन्। घटनास्थलमा पुगेका प्रहरीका अनुसार जितपुरसिमरा उपमहानगरपालिका १६ डाकाहा टोल स्थित दुधौरा खोलाको झाडीमा बुधबार राति वन्यजन्तुका शीकारीले बँदेललाई पासोमा पार्न भरुवा बन्दुकको एम्बुस थापेर राखेका थिए। बुधबार राति दुधौरा खोलामै माछा मारेर फर्कने क्रममा सिंजाली एम्बुसमा परेका थिए। त्यस क्रममा एम्बुसमा राखिएको भरुवा बन्दुक पड्किएर गोली सिंजालीलाई लागेको थियो। गोली लागेर गम्भीर घाइते भएका सिंजालीलाई उपचारका लागि वीरगन्जको गण्डक स्थित नारायणी बयोधा अस्पतालमा ल्याइएको थियो। अस्पतालमा उपचारका क्रममा बिहीबार बिहान ३ बजेतिर उनको मृत्यु भएको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए। मृतकको शव पोष्टमार्टमका लागि बाराको कलैया स्थित प्रादेशिक अस्पतालमा पठाइएको जानकारी थापाले दिए। सिंजालीको मृत्यु एम्बुसमा परेर भएको वा अरु कसैले गोली चलाएको हो भन्ने बारेमा अनुसन्धान भइरहेको थापाले बताए। घटनास्थलबाट एक थान भरुवा बन्दुक बरामद भएको र उक्त बन्दुक कसको हो भन्ने बारेमा पनि अनुसन्धान भइरहेको थापाले जानकारी दिए।
राष्ट्रपति भण्डारीबाट विभूषण प्रदान,"काठमाडौं : राष्ट्रपति विद्यादेवी भण्डारीले संविधान दिवस (राष्ट्रिय दिवस), २०७८ का अवसरमा घोषित विभिन्न विभूषण तथा मनपदवीबाट विशिष्ट व्यक्ति, राष्ट्रसेवक र सामाजिक क्षेत्रका व्यक्तिहरूलाई आज सुशोभन गरेकी छन्। गत असोज ३ गतेको संविधान दिवसका अवसरमा नेपाल सरकारको सिफारिसमा राष्ट्रपति भण्डारीबाट घोषितमध्ये नेपाल रत्न मानपदवीबाट पूर्वप्रधानमन्त्री स्व कृष्णप्रसाद भट्टराई, राष्ट्र गौरवबाट मन्त्रिपरिषद्का पूर्वअध्यक्ष स्व सुवर्णशमशेर राणा र पूर्वप्रधानमन्त्री झलनाथ खनाल, महाउज्ज्वल राष्ट्रदीपबाट राजनीतिज्ञहरु स्व तुल्सीलाल अमात्य, स्व मङ्गलादेवी सिंह, मोहनचन्द्र अधिकारी, प्रजातान्त्रिक योद्धा स्व दुर्गानन्द झा, स्वरसम्राट स्व नारायणगोपाल गुरुवाचार्यलाई मानपदवी प्रदान गरियो। त्यस्तै सुप्रसिद्ध प्रबल जनसेवाश्रीबाट राजनीतिज्ञहरू प्रदीप नेपाल, स्व पोष्टबहादुर बोगटी, स्व मार्शलजुलुम शाक्य, उज्ज्वल कीर्तिमय राष्ट्रदीपबाट सर्वोच्च अदालतका न्यायाधीश विश्वम्भरप्रसाद श्रेष्ठलाई सुशोभन गरियो। विभूषण प्राप्त गर्नेहरुको सूची करिब पाँच सयको सङ्ख्यामा भएकाले अहिले कार्यक्रम जारी छ। राष्ट्रपति भवन शीतलनिवासमा आयोजित विशेष समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश दीपककुमार कार्की, प्रतिनिधिसभाका सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सना, गृहमन्त्री बालकृष्ण खाँणलगायत मन्त्रीगण र उच्चपदस्थ अधिकारीको उपस्थिति रहेको छ।"
आजदेखि बढ्यो काठमाडौं उपत्यकामा सार्वजनिक यातायातको भाडा,"काठमाडौं : काठमाडौं उपत्यकामा सञ्चालित सार्वजनिक यातायातको वृद्धि भएको भाडा आजदेखि कार्यान्वयनमा आएको छ। बागमती प्रदेश सरकारले बैशाख १ गतेदेखि उपत्यकासहित बागमती प्रदेशमा सञ्चालित सार्वजनिक सवारी साधनको भाडा वृद्धि गरेको हो। बागमती प्रदेशमा १३ जिल्ला रहेका छन्। जारी एक सुचनामा भनिएको छ,२०७९११ देखि लागू हुने गरी बागमती प्रदेशभित्र संचालन हुने सार्वजनिक सवारी साधनको भाडादर देहाय अनुसार हुने गरी यस मन्त्रालयको २४ (माननीय मन्त्रीस्तर) को निर्णयानुसार समायोजन गरिएको छ। बागमती प्रदेश सरकारले काठमाडौं उपत्यकामा भने किलोमिटरका आधारमा भाडा बढाएको हो। उपत्यकाभित्र सार्वजनिक सवारी साधनमा शुन्य किलोमिटरदेखि पाँच किलोमिटरसम्म २० रुपैयाँ, १० किलोमिटरसम्म २५ रुपैयाँ, १५ किलोमिटरसम्म ३० रुपैयाँ, २० किलोमिटसम्म ३३ रुपैयाँ र २० किलोमिटरभन्दा माथि रु ३८ भाडादर कायम गरेको छ। यसैगरी उपत्यका बाहिरका स्थानमा चल्ने सवारी साधनमा भने २०७८ कार्तिक १ देखि यात्रुबाहक सवारीसाधनमा लागु भएको भाडामा १० प्रतिशत वृद्धि गरेको छ। प्रदेशमा पेट्रोलियम पदार्थबाट सञ्चालन हुने ट्याक्सीले सुरुमा ५० र प्रति २०० मिटरको भाडादर १० रुपैयाँ, विद्युतीय ट्याक्सी सेवाको हकमा प्रति २०० मिटरको भाडादर ९ रुपैयाँ कायम गरिएको छ"
गठबन्धन र तालमेल हितकर छैन : गगन थापा,"काठमाडौं : नेपाली कांग्रेसका महामन्त्री गगन थापाले गठबन्धन र तालमेल हितकर नभएको दाबी गरेका छन्। काठमाडौंमा आयोजित कार्यक्रममा कांग्रेस महामन्त्री थापाले गठबन्धन र तालमेल नेपालको राजनीतिक संस्कृतिको लागि हितकर नभएको बताएका हुन्। उनले भने,गठबन्धन र चुनावी तालमेल नेपालको राजनीतिक संस्कृतिको लागि हितकर छँदै छैन तर, पार्टीको निर्णय मानेको छु। यो विषयमा बहस गर्नुपर्छ। तालमेलको राजनीतिक संस्कृतिले नेपालको लोकतन्त्रको स्वास्थ्यलाई राम्रो नगर्ने बताए। उनले भने,स्थानीय कुरा भन्दा पनि गठबन्धनको विषयले चर्चा पाएको छ। संसदीय व्यवस्थामा दलहरूबीच तालमेल नहुने होइन। हामी जुन तालमेलको राजनीतिक संस्कृतितर्फ जाँदै छौँ, त्यसले नेपालको लोकतन्त्रको स्वास्थ्यलाई राम्रो गर्दैन। थापाले एउटा पार्टीको चुनाव चिन्हबाट चुनाव जितेको व्यक्ति पाँच वर्ष जनप्रतिनिधि भएको व्यक्ति रातारात दल परिवर्तन गर्ने गरेको समेत बताए । नेपाली कांग्रेसले महामन्त्री एवं घोषणापत्र तयारी समितिका संयोजक थापालाई जिम्मेवारी दिएको छ। समितिले घोषणापत्र तयार गरेपछि कांग्रेसले वैशाख ११ गते लोकतन्त्र दिवसका अवसरमा सार्वजनिक गर्नेछ। प्रमुख प्रतिपक्ष दल एमालेविरुद्ध मोर्चाबन्दी गरेको गठबन्धनले विगतका आपसी मतभेदलाई पर पन्छाउदै चुनावमा एकअर्कालाई निरन्तर सहयोग गर्न आग्रह गरेको छ। सत्ता गठबन्धनबीच चुनावी तालमेल गरेर अघि बढ्ने निर्णय भएपछि कांग्रेसले तत्काललाई उम्मेदवार सिफारिस नगर्न कार्यकर्तालाई निर्देशन दिएको थियो। उक्त निर्णयप्रति शेखर कोइराला समूहका नेताहरुले असन्तुष्ट जनाएका छन्। कतिपय स्थानीय तहमा भने गठबन्धनभित्रका दलले उम्मेदवार घोषणा गरेका छन्। आगामी वैशाख ३० गते स्थानीय तहको निर्वाचन हुँदैछ। स्थानीय निर्वाचनको अघिल्लो दिन वैशाख २९ मा १८ वर्ष उमेर पुग्नेले यसपटक मत खसाल्न पाउने भएका छन्।"
"स्कार्पियो दुर्घटना : चालकको घटनास्थलमै मृत्यु , १३ जना घाइते","वीरगन्ज : पूर्वपश्चिम राजमार्ग अन्तर्गत बाराको आधाभार जंगलमा बिहीबार बिहान स्कार्पियो दुर्घटना हुँदा चालकको मृत्यु भएको छ। दुर्घटनामा १३ जना घाइते भएका छन् । सिमराबाट हेटौडातर्फ जाँदै गरेको बा १९ च ४३७७ नम्बरको स्कार्पियो , अनियन्त्रित भइ सडकमा पल्टिएर दुर्घटना भएको हो । दुर्घटनामा स्कार्पियो चालक बाराको जितपुर सिमरा उपमहानगरपालिका ११ का २५ वर्षीय लोकनाथ सेढाईको घटनास्थलमै मृत्यु भएको बाराका प्रहरी प्रवक्ता प्रहरी नायव उपरिक्षक राजेश थापाले जानकारी दिए । थापाका अनुसार , दुर्घटनामा गम्भीर घाइते भएका पर्साको विन्दवासीनी गाउँपालिका२ का २२ वर्षीय प्रेम साह , त्यही ठाउँका १२ वर्षीय राजु गुप्ता र जितपुर सिमरा ७ कि निर्मला देवी साहको वीरगन्जस्थित बयोधा अस्पतालमा उपचार भइरहेको छ । घाइतेको सिमरास्थित अल्पाइन अस्पताल र वीरगन्जस्थित बयोधा अस्पतालमा उपचार भइरहेको प्रहरी नायव उपरिक्षक थापाले जानकारी दिए।"
मानवअधिकार उल्लंघनमा अमेरिकालाई भारतको जवाफ : हामीसँग पनि यूएसविरुद्ध प्रमाण छ,"काठमाडौं : भारतले मानवअधिकार उल्लंघन मुद्दामा अमेरिकालाई जवाफ दिएको छ। अमेरिकी विदेशमन्त्री एन्टोनी ब्लिन्केनले टु प्लस टु वार्तापछि सोमबार वाशिंटनमा भारतका विदेश र रक्षामन्त्रीसँगको संयुक्त पत्रकार सम्मेलनमा अमेरिकाले भारतमा मानवअधिकार उल्लंघनका घटना नियालिरहेको बताएका थिए। भारतमा केही राज्य सरकार, प्रहरी र जेल अधिकारीहरुबाट मानवअधिकार उल्लंघनका घटनामाथि हाम्रो नजर छ, उनले भनेका थिए। यसमा बुधबार वाशिंटन डिसीमै पत्रकार सम्मेलन गरेर भारतीय विदेशमन्त्री एस जयशंकरले जवाफ फर्काएका हुन्। उनले टु प्लस टु वार्तामा यसबारे चर्चा नभएको उल्लेख गर्दै भारतको बारेमा कुनै पनि व्यक्तिले बोल्ने, विचार राख्न पाउने अधिकार भएको बताए। तर आफूहरु यो मानवअधिकार मामिलामा चुप नबस्ने उनको भनाइ छ। अन्य देशको मानवअधिकार अवस्थाबारे हाम्रो पनि राय छ। खासगरी यसको सम्बन्ध जब हाम्रो समुदायसँग हुन्छ। अमेरिकासहित बाँकी देशहरुको मानवअधिकार स्थितिलाई लिएर हामीसँग पनि भन्ने ठाउँ छ। बोल्ने प्रमाण छ, जयशंकरले भने। भारतको मध्यप्रदेशस्थित खरगोन जिल्लाको हिंसाका अभियुक्तको घर प्रशासनले डोजर लगाएर भत्काएको, रामनवमीका अवसरमा कयौं राज्यमा हिंसा र आगजनीका घटनामा मुद्दा दर्तामा मानवअधिकारको प्रश्न उठेको हो। त्यसैगरी क्यानडाका सत्ता साझेदार दल न्यू डेमोक्रेटिक पार्टीका भारतीय मूलका नेता जगमीत सिंहले भारतमा मुसलमानविरोधी भावना बढिरहेको भन्दै चिन्ता व्यक्त गरेका छन्। उनले मुसलमान विरोधी भावना नियन्त्रण गर्न मोदी सरकारलाई आग्रह गरेको बीबीसी हिन्दीले जनाएको छ।"
नयाँ उमङ्ग र नयाँ उत्साहका साथ राष्ट्र निर्माणमा जुटौं : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले मुलुकको प्रतिष्ठा अभिवृद्धि गरी समस्त नेपालीको जीवनलाई थप उन्नत र समृद्ध बनाउनु सबैको सर्वोपरी लक्ष्य रहेको बताएका छन्। नयाँ वर्ष २०७९ को अवसरमा शुभकामना दिँदै उनले गत वर्षको अनुभवलाई शिक्षाका रुपमा लिइ नयाँ वर्षमा नयाँ जोश, नयाँ उमङ्ग र नयाँ उत्साहका साथ आआफ्नो कार्यक्षेत्रमा जुट्न आग्रह गरेका हुन् । सङ्घीय लोकतान्त्रिक गणतन्त्रात्मक शासन व्यवस्थालाई थप मजबुत बनाउँदै जनताको विकास र समृद्धि को आकाङ्क्षालाई यथाशीघ्र पूरा गर्ने अभियानमा स्वदेश तथा विदेशमा रहेका सम्पूर्ण नेपालीलाई सफलता मिलोस् भन्ने शुभकामना व्यक्त गरेका छन्। उनले राष्ट्रको नवनिर्माण, समृद्धि र सुशासनका निम्ति जुट्न आह्वान गरेका छन्। देउवाले सबै नेपालीबीच एकता, पारस्पारिक मेलमिलाप, भाइचार र सौहाद्रपूर्ण भावनालाई अभिवृद्धि गर्दै अघि बढ्नुपर्नेमा जोड दिएका छन् ।"
"एमालेमा सबै खराब छैनन्, ८० प्रतिशत इमान्दार कम्युनिस्ट छन् : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एमालेमा सबै खराब छन् भनेर सोच्न नहुने बताएका छन्। बिहीबार माओवादी ध्रुवीकरण तथा एकता कार्यक्रमलाई सम्बोधन गर्दै उनले एमाले भित्र तीन वर्ष बसेर हेर्दा ८० प्रतिशत इमान्दार कम्युनिस्ट रहेको धारणा राखेका हुन्। एमालेमा सबै खराब छन् भन्ने सोच्न हुँदैन। प्रचण्डले भने,एमाले भित्र त मैले, हामीले तीन वर्ष बसेर हेरेउ नि त, कोको कस्ता रहेछन् भनेर हेर्दा त्यहाँ पनि ८० प्रतिशत इमान्दार कम्युनिस्ट छन्। क्रान्ति भइदियोस् भन्ने चाहना राख्ने छन्। प्रचण्डले एमाले नेतृत्वले धेरै भ्रम दिएर उनीहरुलाई राखेकाले एमालेभित्र बन्दी बनेर बसेकालाई मुक्त गर्नुपर्ने समेत बताए। एमालेभित्रका कम्युनिस्टहरु प्रतिक्रान्ति, प्रतिगमनकारी प्रवृतिका बन्दी बस्न बाध्य भएका छन्। हामीले उनीहरुलाई मुक्ति गर्नुछ। उनीहरुको पनि हामीले नेतृत्व गर्नुछ। उनले थपे, उनीहरुलाई ठूलो सोचाई नराखि क्रान्ति हुँदैन। माओवादी नफुटेको भए माओवादी र एमाले एकता हुँदा माओवादी ६०, एमाले ४० प्रतिशतको भागबण्डा हुने स्मरण गरे। उनले माओवादीलाई घेराबन्दी गर्ने विपक्षीको रणनीति भएकाले सचेत हुनुपर्ने बताए। प्रचण्डले माओवादी विभाजित हुँदा प्राप्त उपलब्धि गुम्ने, माओवादीका मुद्दा सिद्धाउने र कमजोर पार्ने, इतिहास धुमिल हुने भएकाले माओवादीहरु एक हुनुपर्ने बताए। उनले माओवादीहरु ध्रुवीकृत भएर मात्र प्रतिगमनलाई परास्त गर्न सक्ने भएकाले एकजुट हुन आग्रह गरे। प्रचण्डले भने, पार्टी आउनुस् प्रतिगमनकारीलाई परास्त गरौं, प्राप्त उपलब्धि रक्षा गर्न र वैज्ञानिक समाजवादमा जान हातेमालो गरौं। उनले पार्टीमा आउनेलाई आग्रह, पूर्वाग्रह नराख्ने बताए।"
अख्तियारमा जितपुरसिमरा उपमहानगरको उजुरी सबैभन्दा धेरै,वीरगञ्ज : अख्तियार दुरुपयोग अनुसन्धान आयोगमा बाराबाट बढी उजुरी परेका छन्। सबैभन्दा बढी जिल्लाको जितपुरसिमरा उपमहानगरपालिकाको रहेको तथ्यांकले देखाएको छ। अख्तियार दुरुपयोग अनुसन्धान आयोगको कार्यालय हेटौँडाका अनुसार बाराका १६ स्थानीय तहमध्ये आर्थिक वर्ष २०७७७८ मा सबैभन्दा बढी जितपुरसिमरा उपमहानगरपालिकामा ३६ उजुरी परेका छन्। चालु आव २०७८८९ को फागुन मसान्तसम्ममा ४० उजुरी परेको आयोगले जनाएको छ। गत आव र चालु आवमा ३७ उजुरी फछ्र्योट गरिएको छ। यसैगरी बाराको कलैया उपमहानगरपालिकामा गत आव र चालु आवमा गरी ५४ उजुरी परेका छन्। यिमध्ये २९ उजुरी फछ्र्योट गरिएको छ। आयोगको क्षेत्राधिकारभित्र १५ जिल्ला पर्छन्। बाराबाट ३०४ उजुरी परेकामा १७५ फछ्र्योट गरिएको आयोगले जनाएको छ।
सुदूरपश्चिम प्रदेशमा सिस्नो लगाएर विसु पर्व मनाइँदै,"डढेलधुरा : सुदूरपश्चिम प्रदेशमा बुधबार विसु पर्व मनाइँदै छ। नयाँ वर्षको पहिलो दिनलाई आज सुदूरपश्चिमेलीले विसु पर्वका रुपमा मनाउने गरेका छन्। सुदूरपश्चिमका पहाडी जिल्ला डडेल्धुरा, बैतडी, दार्चुला, बझाङ, डोटी, अछाम र बाजुरामा आफ्नै मौलिकताअनुसार विसु पर्व मनाइने गरेको ज्योतिष जयप्रसाद जोशीले बताए। सुदूरपश्चिममा एक वर्षभरि विदेशिएका सबै परिवारका सदस्य र दिदी, बहिनीसमेत माइतीघर आउने र सबै एकै ठाउँमा जमघट भई मीठामीठा खानेकुरा तथा स्थानीय खानाका परिकार पकाइ खुसी साटासाट गरी मनाउने मनाउने गरिएको पाइन्छ। सिस्नो लगाएर पर्व मनाइन्छ सुदूरपश्चिम प्रदेशमा सिस्नो लगाएर विसु पर्व मनाउने गरिएको छ। देवर र भाउजु तथा साली र भिनाजु एकापसमै सिस्नो लगाएर पनि नयाँ वर्ष तथा विसु पर्व मनाउने गरेका छन्। आजको दिन सिस्नो लगाए वर्षभरि सङ्कट नआउने जनविश्वास रहेको अमरगढी नगरपालिका७ का टेकराज भट्टले बताए। आजका दिन सिस्नो लगाउँदा वर्षभरि राम्रै बित्ने र सङ्कट नआउने उनले बताए। यस्तै आजै सुदूरपश्चिमका विभिन्न शक्तिपीठमा पूजाआर्चना गरिने गरेको र धेरैजस्तो शक्तिपीठमा पशुबलिसमेत दिने गरिएको छ। डडेल्धुराको प्रसिद्ध अमरगढी८ मा रहेको उग्रतारा मन्दिरमा पूजाआजा गर्नेको घुइँचो लाग्ने गर्दछ। हरेक वर्ष डडेल्धुराको अमरगढी३ घटालमा लाग्ने प्रसिद्ध मेला यस वर्ष दुई वर्षपछि शुक्रबार लाग्ने स्थानीय रामचन्द्र जैशीले जानकारी दिए। रासस"
काँचुली फेर्दै पर्यटन,"कोरोना महामारीसँगै सुरु भएको लकडाउनका कारण दुई वर्षदेखि खस्किएको पर्यटन उद्योग विस्तारै तङ्ग्रिन थालेको छ। संक्रमण घट्दै गएकाले पर्यटकको आगमन पनि बढ्दै छ। पर्यटकीय क्षेत्रले काँचुली फेर्दैछ। पर्यटन उद्योग चलायमान हुन थालेको सरकारी तथ्यांकले देखाउँछ। नेपाल पर्यटन बोर्डले सार्वजनिक गरेको अंग्रेजी वर्षको तथ्यांकअनुसार सन् २०२२ को मार्च महिना ४० हजार ६ जना पर्यटक नेपाल आएका छन्। कोरोना महामारीपछिको सबैभन्दा धेरै ३३ प्रतिशत बढी पर्यटक नेपाल आएका हुन्। अघिल्लो वर्ष सोही अवधीमा १४ हजार ९ सय ७७ जना पर्यटक नेपाल आएका थिए। सन् २०२० को मार्च महिनामा भने ४२ हजार ७ सय ७६ पर्यटक आएकोमा कोरोना अघि सन् २०१९ को मार्चमा १ लाख २७ हजार ३ सय ५१ जना पर्यटक नेपाल आएका थिए। पर्यटक संख्यामा वृद्धिसँगै पर्यटकले खर्च गर्ने परिमाण र बस्ने अवधि पनि लम्बिएको छ। पछिल्लो सरकारी तथ्यांकअनुसार १६ दिनको बसाइ र ६५ अमेरिकी डलर प्रतिदिनको खर्च पर्यटकको छ। यो अघि १३ दिनको बसाइ र ४५ डलर प्रतिदिनको खर्च पर्यटकको थियो। पर्यटनमा सुधारसँगै मुलुकको होटल व्यवसाय पनि आशातित बनेको छ। विदेशी पर्यटकमा निर्भर हुने पर्यटकीय स्तरदेखि पाँचतारे होटलहरूमा आगामी सेप्टेम्बर, अक्टोबरका लागि सोधपुछको क्रम बढ्न थालेको होटल संघ नेपाल (हान) का उपाध्यक्ष विनायक शाह बताउँछन्। आगामी दिनलाई व्यवस्थापन कसरी गर्छौं, त्यसले आगामी दिनको गति तय गर्ने हुन्छ, उनी भन्छन्। आर्थिक समृद्धिका लागि पर्यटन प्रमुख भएकाले योजना तर्जुमा त्यसलाई ध्यानमा राखेर गर्न आवश्यक भएको शाह बताउँछन्। सरकारले बजेटबाट नै घोषणा गरेको १० दिने पर्यटन काज बिदा, एक महिनाको निःशुल्क भिसा जस्ता पर्यटन प्रबद्र्धनका कार्यक्रमहरूलाई कार्यान्वयनमा चासो दिनुपर्ने उनको भनाइ छ। सन् २०२२ को पहिलो पर्वतारोहण सिजन पनि उत्साहजनक रूपमा अघि बढेको छ। पर्यटन विभागको अप्रिल १२ सम्मको तथ्यांकनुसार विभिन्न हिमाल आरोहणका लागि ६ सय ७ जनाले अनुमति लिएका छन्। ती स्वीकृतिबाट करिब ३३ करोड रोयल्टी उठेको छ। यस्तै विश्वको सर्वोच्च शिखर सगरमाथा आरोहणका लागि पनि हालसम्म २ सय २५ जनाले स्वीकृति लिएको विभागको तथ्यांक छ। हिमाल चढ्ने र पदयात्रामा जाने सिजन भएकाले पर्यटकको संख्या पनि बढ्ने गरेको छ। सन् २०२० को पर्वतारोहण सिजनमा नै कोरोनाका कारण लकडाउन भएको थियो। यस्तै, पर्यटक बढेसँगै आन्तरिक उड्डयन क्षेत्र पनि उत्साहित छ। पर्यटनमा सुधारसँगै आगामी सिजन राम्रो हुने अपेक्षा नेपाल वायु सेवा सञ्चालक संघका प्रवक्ता योगराज कँडेल शर्मा बताउँछन्। उनका अनुसार तराई क्षेत्रमा चल्ने ट्रंक रुट कोरोना अघिको लयमा नै फर्किएको छ। पहाडी क्षेत्रको स्टल रुटमा विस्तारै सुधार हुँदैछ। शर्माका अनुसार हेलिकप्टर उद्योग आक्रमक रूपमा सुधार नभए पनि कोरोनाको समयभन्दा करिब ४५ प्रतिशतले सुधार भएको बताउँदै अझै धेरै सुधार हुन बाँकी रहेको बताए। साहसिक पर्यटनअन्तर्गत माउन्टेन फ्लाइट वृद्धि हुँदै गएको उनले जानकारी दिए। कोरोना नियन्त्रणतिर गएकाले सन् २०२४ को अन्त्यसम्ममा पर्यटन क्षेत्र पुरानै लयमा फर्किने आशा पर्यटन बोर्डको छ। सन् २०२५ बाट पर्यटकले भरिभराउ हुने हाम्रो अनुमान छ, अवस्था अनुकूल भइराखे त्योभन्दा अघि पनि सुधार हुनसक्छ, बोर्डका प्रवक्ता तथा निर्देशक मणिराज लामिछाने बताउँछन्। पछिल्लो समयमा आन्तरिक पर्यटनलाई बढाउनका लागि पूर्वलाई पश्चिम र पश्चिमलाई पूर्वसँग र बीचलाई पनि पूर्वपश्चिमसँग जोड्ने काम बोर्डले गरेको उनले जानकारी दिए। विभिन्न मेलाहरूको आयोजना, बोर्डरका व्यवसायीहरूलाई संलग्न गराउने, ट्राभल एजेन्सीसँगको समन्वय जस्ता कार्यक्रमहरू आयोजना गरिरहेको उनी बताउँछन्। अन्तर्राष्ट्रिय बजारसँगै क्षेत्रीय बजारको सम्भावना अत्याधिक र सजिलो भएकाले त्यतातिर पनि बोर्डले काम सुरु गरेको लामिछानेले जानकारी दिए। फस्ट स्टप डेस्टिनेसनलाई फोकसमा राखेर बजारीकरण गर्न आवश्यक रहेको लामिछानेले जानकारी दिए। कोभिड समयको तथ्यांकको कुनै अर्थ नरहेको बताउँदै पर्यटन मन्त्रालयका सहसचिव बुद्धिसागर लामिछानेले पर्यटन बढ्न थालेकोमा पर्यटन क्षेत्र आशामुखी भएको बताए। विशेष गरी अहिले साहसिक पर्यटनमा आकर्षण बढेको उनले बताए। तर, अहिले नै तथ्यांक केलाएर कस्तो हुन्छ भन्ने अवस्था नरहेको उनी बताउँछन्। कोभिड फर्किने सक्ने सम्भावना, रूसयुक्रेन युद्धले युरोपेलीअमेरिकी पर्यटक आवागमनमा परेको असर जस्ता क्राइसिसलाई बेवास्ता गर्न नमिल्ने लामिछाने बताउँछन्। ४० प्रतिशत पर्यटक पोखरामा पोखरामा पुनः नयाँ भेरियन्टको संक्रमण नदेखिए पर्यटन उद्योगले लय समाउने पोखरा पर्यटन परिषद्का अध्यक्ष गोपीबहादुर भट्टराई बताउँछन्। पोखरामा अहिले ५० प्रतिशत अकुपेन्सी रहेको उनको भनाइ छ। पोखरामा कुल पर्यटकमा ३० प्रशित विदेशी र ७५ प्रतिशत स्वदेशी रहेको उनी बताउँछन्। कोभिडपछि पछिल्लो समयमा पर्यटकको आगमन बढ्दो क्रममा रहेको होटल संघ नेपाल पोखराका अध्यक्ष लक्ष्मण सुवेदीले बताए। तेस्रो मुलुकका पर्यटकका आगमन पनि बढ्दो क्रममा रहेकाले नयाँ आशा र विश्वास पलाएको अध्यक्ष सुवेदीको भनाइ छ। पर्यटकीय सहर पोखरामा १२ सय होटलमा १५ हजारभन्दा बढीले रोजगारी पाएको पनि उनले सुनाए। नेपालमा आउने कुल पर्यटकमा ४० प्रतिशत पर्यटक पोखरामा पुग्ने गरेको व्यवसायीको तर्क छ। सन् २०२२ को जनवरीमा अन्नपूर्ण संरक्षण क्षेत्रमा ९७६ जना पर्यटक पदयात्रामा पुगेको तथ्यांक छ। त्यसमा सार्क मुलुकको पर्यटकको संख्या ५ सय ३ र सार्क बाहेकका अन्य मुलुकका पर्यटकको संख्या ४ सय ७३ रहेको अन्नपूर्ण संरक्षण क्षेत्र आयोजना (एक्याप)का सूचना अधिकारी अशोक सुवेदीले जानकारी दिए। फेब्रुअरीमा कुल पर्यटकको आगमन एक हजार ५ सय ८७ छ। सार्क मुलुकका पर्यटक ५ सय ३० आउँदा सार्क बहेकका अन्य देशमा पर्यटकको संख्या बढेर १ हजार ५७ रहेको तथ्यांक छ। मार्च महिनामा एकै महिनामा कोभिड पछिकै सबैभन्दा धेरै १२ हजार २ सय १९ पर्यटकले अन्नपूर्ण संरक्षण क्षेत्रमा पदयात्रा गरेका थिए। सन् २०१९ मा अन्नपूर्ण संरक्षण क्षेत्रमा इतिहासमै सबैभन्दा धेरै १ लाख ८१ हजार ५ सय ७६ जना विदेशी पर्यटकले पदयात्रा गरेका थिए। मुस्ताङ चलायमान मुस्ताङको पर्यटनक्षेत्र विस्तारै चलायमान हुँदैछ। आन्तरिक तथा बाह्य पर्यटनले विस्तारै गति लिन थालेको अन्नपूर्ण संरक्षण क्षेत्र आयोजना (एक्याप) जोमसोमले जनाएको छ। कोरोना कहर अघि बर्सेनि औसत ६० हजारको अनुमान विदेशी पर्यटक मुस्ताङ भित्रिएको तथ्यांक एक्यापको रेकर्डमा उल्लेख छ। त्यसयता भने विदेशी पर्यटक आउन सकेनन् । अहिले कोरोनाले ठप्प बनेको मुक्तिनाथ मन्दिर, कागबेनी धाम र कोरलानाका हेर्न आन्तरिक पर्यटकको लर्को लागेको छ। कोरोनापछि हिउँद सकिए लगत्तै आन्तरिक पर्यटक बढ्न थालेको मुस्ताङ उद्योग वाणिज्य संघका अध्यक्ष खगेन्द्र तुलाचनले जानकारी दिए। चालू वर्षको फागुनदेखि चैतसम्ममा करिब १ लाख आन्तरिक पर्यटक मुस्ताङ भित्रिएको अध्यक्ष तुलाचनले अनुमान गरे। तङ्गिँदै सौराहा चितवनको सौराहामा पर्यटकको संख्या बाक्लिन थालेको छ। आन्तरिक पर्यटकको आगमनाले सौराहाका होटल भरिएका छन्। चोकहरूमा सांगीतिक कार्यक्रम चल्न थालेका छन्। लामो समय निस्क्रिय बनेको व्यवसाय फेरि लयमा फर्कँदा होटल तथा रेष्टुराँ सञ्चालकहरूमा आशाको त्यान्द्रो पलाएको हो। कोभिड१९ महामारीले गर्दा व्यवसाय निराशाजनक अवस्थामा पुगेको थियो। नयाँ वर्षको आगमनले व्यवसायलाई चलायमान गराएको छ। हामीलाई ठूलो राहत पुगेको छ, सौराहास्थित होटल मोनालिसाका सञ्चालक केशव खनालले बताए। पर्यटकलाई आकर्षित गर्न सौराहामा स्ट्रिट फुड फेस्टिभल (सडक खाना महोत्सव) को पनि आयोजना गरिएको छ। रेवान सौराहाले आयोजना गरेको सांगीतिक तथा खाना महोत्सव चार दिनसम्म चल्नेछ। कोरोना महामारी नियन्त्रणमा आएसँगै सौराहाको पर्यटकीय माहोल सुधारिन थालेको क्षेत्रीय होटल संघ सौराहाका अध्यक्ष दीपक भट्टराई बताउँछन्। लुम्बिनीमा आशालाग्दो अवस्था लुम्बिनीमा पनि पर्यटक बढ्न थालेका छन्। पछिल्ला साता स्वदेशी तथा विदेशी पर्यटकले लुम्बिनीका होटलहरू गुल्जार भएका छन्। गुम्बामन्दिरहरूको दर्शन अवलोकनका लागि स्वदेशी तथा विदेशी पर्यटकहरूको आगमन बढेको छ। तेस्रो मुलुकबाट आउने पर्यटकको संख्यामा कमी रहे पनि स्वदेशी तथा भारतीय पर्यटकको ग्राफ भने बढ्दो अवस्थामा छ। लुम्बिनी विकास कोषको तथ्यांकअनुसार सन् २०२० को सुरुवाती तीन महिना जनवरी, फेब्रुअरी र मार्चमा १ लाख ८३ हजार १२ जना पर्यटकहरूले लुम्बिनी भ्रमण गरेका छन्। लुम्बिनीमा जर्मनी, फ्रान्स, चीन, अमेरिका, श्रीलंका, स्पेन, भियतनामलगायत मुलुकबाट पर्यटकहरूको आगमन भइरहेको छ। यी मुलुकबाहेक युद्धमा फसेको युक्रेनबाट समेत ७ जना लुम्बिनी भ्रमण आएका छन्। त्यस्तै रसियाबाट ५७ जना लुम्बिनीको भ्रमण अवलोकन गरे। पछिल्लो तीन महिनामा तेस्रो मुलुकबाट १ हजार १ सय ८५ जना पर्यटक लुम्बिनी आएका छन्। लुम्बिनी होटल संघ नेपालका अध्यक्ष गोविन्द ज्ञवालीले पछिल्लो समय लुम्बिनीमा पर्यटकको आगमनमा सुधार भएको बताए।"
१५ सञ्चारगृहको एक नेपालएप,"काठमाडौं : मिडिया एलायन्स नेपालमा आबद्ध १५ वटा मूलधारका सञ्चारगृहले विश्वसनीय र सत्य समाचार पाठक समक्ष ल्याउने उद्देश्यले नयाँ वर्ष २०७९ सँगै एक नेपाल एप प्रयोगमा ल्याएका छन्। नेपाली मिडिया क्षेत्रलाई नै असर पर्ने गरी असत्य, भ्रामक र अतिरञ्जित समाचार आउन थालेको महसुस गर्दै मिडिया एलायन्स नेपालले पाठकमा विश्वासनीय र भरपर्दो समाचार छिटोभन्दा छिटो पुर्याउन एप परियोजना ल्याएको हो। हामी पेसागत प्रवद्र्धनका लागि संगठित भएका हौं, तर हाम्रो अन्तिम लक्ष्य भनेको मिडियाका पाठक नै हुन्। उनीहरूले सही समाचार पाएका छैनन् भने हामी संगठित हुनुको के अर्थ ? मिडिया एलायन्स नेपालका अध्यक्ष भाष्करराज राजकर्णिकारले भने, यस एपले पाठकप्रतिको हाम्रो सेवाभाव र इमानदारी साबित गर्नेछ। सुरुमा मिडिया एलायन्सका सदस्य मात्र यस एपमा भए पनि पछि अरू मिडियालाई पनि समेटिनेछ। मूलधारको मिडियाका लागि यो अति आवश्यक समय सान्दर्भिक परियोजना भएको एक नेपालका अध्यक्ष दिरेकलाल श्रेष्ठले बताए। हरेक तीन महिनामा सेवाग्राहीको सुझाव लिएर नयाँनयाँ फिचर थप्नेछौं, उनले भने। मिडिया एलायन्स नेपालमा मूलधारका छापा, रेडियो र टेलिभिजन समावेश रहेकाले सबैको प्रतिनिधित्व झल्किने गरी एक नेपालमा पढ्ने, सुन्ने र हेर्ने तीनै माध्यमबाट सेवा लिन सकिने व्यवस्था छ। प्रिन्ट पीडीएफ, लाइभ रेडियो र लाइभ टीभी एक ठाउँमा पाइने भएकाले यो सबैको प्रिय हुने विश्वास मिडिया एलायन्स नेपालको छ। समाचारसँगै यस एपमा आम व्यक्तिको जीवनमा अति आवश्यक प्रयोगका विषय पनि समेटिएका छन्। सेयर बजार, सुनचाँदी मूल्य, मौसमी विवरण, विदेशी मुद्रा सटही दर, मिति परिवर्तन, भूमि परिमाण हिसाब, वजन क्यालकुलेटर, युनिकोड रूपान्तरण, ईएमआई हिसाबलगायतका आधारभूत विषयमा पनि एपबाट जानकारी लिन सकिनेछ। अहिले बेटा भर्सनमा लन्च गरिएको एक नेपाल केही महिनाभित्रै समेटेर फुल भर्सनमा अपडेट गर्ने तयारी छ।"
आज आलिया र रणवीरको विवाह हुँदै,नयाँ दिल्ली : आलिया भट्ट र रणवीर कपुर आज विवाह गर्दै छन्। उनीहरुका फ्यानलाई यो खबरले निकै खुसी बनाएको छ। रणवीर र आलिया लामो समयदेखि एकअर्कालाई डेट गरिरहेका थिए। फ्यानहरु यो जोडीको बिहेको प्रतिक्षामा थिए । रणवीरआलियाको बिहेको बारेमा दुबै परिवारले कुरा गोप्य राख्ने प्रयास गरेका थिए। विवाह कहिले हुँदैछ भनेर उनीहरु र उनीहरुका परिवारलाई प्रायः सोधिन्थ्यो । कयौं पटक दुबैको बिहेको झुटो खबर पनि बाहिर आएको थियो । केही समयदेखि उनीहरुको विवाहको चर्चा चलिरहेको थियो तर मितिलाई लिएर धेरै अड्कलबाजी गरिएको थियो । कहिले दुबैको बिहे १५ अप्रिलमा हुने भनिएको थियो भने कहिले १७ वा २० अप्रिलको मितिमा हुने कुरा आएको थियो । तर हिजो १३ अप्रिलमा सार्वजनिक भएका तस्विरहरुबाट रणवीर र आलियाको आज अर्थात १४ अप्रिलमा विवाह हुने कुरा स्पष्ट भएको छ । एबीपी न्युज
कांग्रेसलाई विजय गराउने अभियानमा लागौँ : डा कोइराला,"काठमाडौं : नेपाली कांग्रेसका नेता डा शेखर कोइरालाले आगामी तीनै तहका निर्वाचनमा कांग्रेसलाई विजय गराउने अभियानमा सबै लाग्नुपर्ने बताएका छन्। नयाँ वर्ष २०७९ को अवसरमा शुभकामना सन्देश दिँदै उनले यो वर्ष चुनावी वर्ष भएकाले तीनै तहको निर्वाचनमा कांग्रेसलाई विजयी गराउने अभियानमा सबै लाग्नुपर्ने बताएका हुन्। उनले सबैको क्रियाशीलतामा मात्र कांग्रेस र लोकतन्त्रको भविष्य सुनिश्चित रहको भन्दै केन्द्रदेखि गाउँसम्म अब विभाजित नभई निर्वाचनमा लाग्नुपर्ने बताए। विगतको वर्ष कष्टकर रहेको भन्दै डा कोइरालाले नयाँ वर्षलाई उत्साह र एकताका साथ अगाडि बढाउनुपर्ने उल्लेख गरे। उनले पार्टीभित्र भएका मतभेद र मनभेदलाई पार्टीभित्रै छलफल, बहस र छिनोफानो गर्दै जाने जनाउँदै पार्टीभित्र भएका अन्यायपूर्ण निर्णय, काखा र पाखा गरिने प्रवृत्तिविरुद्ध सङ्घर्ष गर्दै जाने बताए। उनले नयाँ वर्षको सुखद् उपलक्ष्यमा देश विदेशमा रहेका सम्पूर्ण नेपालीमा शुभकामना व्यक्त गरेका छन्।"
"नयाँ वर्षको शुभकामना दिँदै राष्ट्रपतिले भनिन्, व्यापार असन्तुलन कम गर्न आत्मनिर्भर अर्थतन्त्र निर्माण गरौं","काठमाडौं : राष्ट्रपति विद्यादेवी भण्डारीले व्यापार असन्तुलन कम गर्न स्वदेशी उत्पादनलाई जोड दिन आह्वान गरेकी छन्। नव वर्ष २०७९ सालको अवसरमा शुभकामना दिँदै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नुपर्नेमा जोड दिइन्। हरेक वर्ष बढिरहेको व्यापार असन्तुलन कम गर्न स्वदेशी उत्पादनलाई बढावा दिनुका साथै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नु पर्छ। ठूलो सङ्ख्यामा विदेशिने युवा शक्तिलाई स्वदेशकै विकासमा आवद्ध गर्न रोजगारी र अवसरहरूको सिर्जना गर्ने नीति कार्यान्वयन गर्न ढिलाई गरिनु हुँदैन।राष्ट्रपतिद्वारा जारी शुभकामना सन्देशमा भनिएको छ,जनताको जीवनसँग प्रत्यक्ष सरोकार राख्ने शिक्षा स्वास्थ्य कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म संघीय प्रदेश र स्थानीय सरकारका साथै सम्बद्ध सबैमा आह्वान गर्दछु। हरेक नयाँ वर्षलाई हामीले विगतको समीक्षा गर्ने र नयाँ संकल्पका साथ अगाडि बढ्ने अवसरका रूपमा ग्रहण गर्दै आएका छौँ। नयाँ वर्ष आशा अपेक्षा र उमङ्गको उत्सव पनि भएको सन्देशमा उल्लेख छ। सन्देशमा भनिएको छ, कोभिड१९ को महामारीले गत वर्ष मुलुकको जनजीवन र अर्थतन्त्रमा चुनौतिहरू थप्यो। अनपेक्षित प्राकृतिक विपद्का कारण जनधनको क्षति हुनका साथै निर्माण सम्पन्न भइसकेका पूर्वाधारहरूमा नोक्सानी हुन पुग्यो। नयाँ वर्षको सुरुवात भएको यस अवसरमा हामीले विगतको कठोर अनुभवबाट शिक्षा लिएर आगामी यात्रा तय गर्न आवश्यक छ। प्रकृति प्रदत्त स्रोतहरूको दिगो व्यवस्थापन एवं उपयोगमार्फत् वातावरणमैत्री आर्थिक विकासद्वारा समृद्ध नेपाल सुखी नेपालीको राष्ट्रिय आकांक्षा पूरा गर्न प्रयत्नशील हुनुपरेको भण्डारीले बताएकी छन्। हरेक वर्ष बढिरहेको व्यापार असन्तुलन कम गर्न स्वदेशी उत्पादनलाई बढावा दिनुका साथै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नु पर्छ। ठूलो सङ्ख्यामा विदेशिने युवा शक्तिलाई स्वदेशकै विकासमा आवद्ध गर्न रोजगारी र अवसरहरूको सिर्जना गर्ने नीति कार्यान्वयन गर्न ढिलाई गरिनु हुँदैन। जनताको जीवनसँग प्रत्यक्ष सरोकार राख्ने शिक्षा स्वास्थ्य कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म संघीय प्रदेश र स्थानीय सरकारका साथै सम्बद्ध सबैमा आह्वान गर्दछु। प्रकृतिले हामीलाई वरदानको रूपमा दिएका हिमाल पहाड तराई तथा जलस्रोत एवं जैविक विविधतामाथि हामी स्वयम्को क्रियाकलाप र जलवायु परिवर्तनले नकारात्मक प्रभाव पारिरहेको राष्ट्रपति भण्डारीको भनाई छ। प्रकृति प्रदत्त स्रोतहरूको दिगो व्यवस्थापन एवं उपयोगमार्फत् वातावरणमैत्री आर्थिक विकासद्वारा समृद्ध नेपाल सुखी नेपालीको राष्ट्रिय आकांक्षा पूरा गर्न प्रयत्नशील हुनुपरेको भण्डारीले बताएकी छन्। आगामी वैशाख ३० गते हुन लागेको स्थानीय तहको निर्वाचनलाई स्वतन्त्र निष्पक्ष र भयरहित वातावरणमा सम्पन्न गर्नु सबैको जिम्मेवारी भएको उनको भनाई छ। जारी सन्देशमा भनिएको छ,विक्रम संवत् २०७९ निर्वाचनको वर्ष बन्न गइरहेको छ। स्वतन्त्र निष्पक्ष र भयरहित वातावरणमा जनताले आफ्नो मताधिकारको प्रयोग गर्न पाउनु लोकतन्त्रको उच्चतम अभ्यास भएको हुनाले आगामी वैशाख ३० गते हुन लागेको स्थानीय तहको निर्वाचनलाई सोहीअनुरूप सम्पन्न गर्नु हामी सबैको जिम्मेवारी बनेको छ। उनले स्वदेश तथा विदेशमा रहनु भएका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि, सुस्वास्थ्य एवम् दीर्घायुको शुभकामना व्यक्त गरेकी छन्। उनलेदिगो शान्ति, सुदृढ राष्ट्रिय एकता र सामाजिक सद्भावसहित आर्थिक समृद्धिको लागि नयाँ जोश र उत्साह पैदा होस् भन्ने कामना गरेकी छन्। गरोस् भन्ने पुनः शुभकामना व्यक्त गर्दछु। राष्ट्रपतिद्वारा जारी शुभकामना सन्देशमा भनिएको छ,नयाँ वर्ष २०७९ ले देशमा दिगो शान्ति, सुदृढ राष्ट्रिय एकता र सामाजिक सद्भावसहित आर्थिक समृद्धिको लागि नयाँ जोश, जाँगर र उत्साह पैदा गरी समाजमा विद्यमान अन्धविश्वास कुरीति एवं कुसंस्कारहरूलाई हटाउँदै न्यायपूर्ण सभ्य र सुसंस्कृत समाज निर्माण गर्न हामी सबैलाई प्रेरणा प्रदान गरोस् भन्ने पुनः शुभकामना व्यक्त गर्दछु।"
काठमाडौंदेखि पोखरासम्म पोकर रन (फोटोफिचर),"काठमाडौं : प्रत्येक वर्ष चैत्र मसान्तका दिन नयाँ वर्षको पूर्वसन्ध्यामा काठमाडौंदेखि पोखरासम्म हुँदै आएको पोकर रन प्रतियोगिता यस वर्ष पनि भएको छ। सेक्रेड सम्मिट्स नेपालले आयोजना गरेको पोकर रनमा यो वर्ष नेपाल, भारतबाट ११७ जना सहभागी भएका छन्। मोटरसाइकलमा लामो यात्रा गर्न रुचाउनेका लागि पोकर रनउत्कृष्ट कार्यक्रम हो । यो १२ औं संस्करणको कार्यक्रम हो । विश्वका अन्य देशमा पनि यस्तो कार्यक्रम आयोजना हुने गरेको छ। कार्यक्रमले पर्यटन व्यवसायमा उत्साह थप्नुका साथै आन्तरिक पर्यटन चलायमान हुने आयोजक संस्थाले जनाएको छ । तस्बिरहरु : दीपेन श्रेष्ठ"
"भारतमा आन्ध्र प्रदेशको एक कारखानामा आगलागी, ६ जनाको मृत्यु","नयाँ दिल्ली : भारतमा आन्ध्र प्रदेशको इलुरु जिल्लाको अक्किरेड्डीगुडेममा रहेको एक रासायनिक कारखानामा आगलागी भएको छ। आगलागीमा ६ जनाको मृत्यु भएको छ भने १२ जना घाइते भएका छन् । घाइतेहरुको विजयवाडाको सरकारी अस्पतालमा उपचार भइरहेको इलुरुका प्रहरी उपरीक्षक देव शर्माले बताए । पोलिमर पावर उत्पादन गर्ने प्लान्टको रिएक्टरमा बुधबार राति आगलागी भएको आशंका गरिएको उनले बताए । नाइट्रिक एसिड, मोनोमिथाइल चुहिएपछि आगो लागेको थियो भने धेरै कामदार त्यसमा फसेका थिए । समाचार एजेन्सी पीटीआईका अनुसार सरकारी अस्पतालका डाक्टरले घाइते चार जनाको अवस्था चिन्ताजनक रहेको बताए । यस क्रममा मुख्यमन्त्री वाईएस जगनमोहन रेड्डीले यस घटनाप्रति दुःख व्यक्त गरेका छन्। उनले मृतकका आफन्तलाई २५ लाख, गम्भीर घाइतेलाई ५ लाख र सामान्य घाइतेलाई २ लाख रुपैयाँ क्षतिपूर्ति दिने घोषणा गरेका छन् । बीबीसी"
सूर्य चिह्नमा थपिए २ दल,"काठमाडौं : कमल थापा नेतृत्वको राष्ट्रिय प्रजातन्त्र पार्टी नेपाल र नेपाल परिवार दलले स्थानीय तहको निर्वाचनमा नेकपा एमालेको चुनाव चिह्न सूर्य चिह्न लिएर निर्वाचन लड्न सहमत भएका छन्। निर्वाचनमा तालमेल गर्नसमेत सहमत भएका हुन्। यस विषय एमालेसँग राप्रपा नेपाल र परिवार दलबीच बुधबार सहमति भएको छ। राप्रपा नेपालका उम्मेदवार सूर्य चिन्ह लड्नलगायतका ५ बुँदे सहमति एमालेसँग भएको छ। सहमतिअनुसार देशभरका तालमेल सम्भव भएका स्थानीय दुई दलले मिलेर उम्मेदवार उठाउने भएका छन्। त्यस्तै, राप्रपा नेपालले आफ्नो उम्मेदवार नभएका ठाउँहरूमा एमालेका उम्मेदवारलाई सघाउने भएको छ। एमालेले नउठाउने स्थानमा राष्ट्रिय प्रजातन्त्र पार्टी नेपालका उम्मेदवारलाई सघाउने सहमतिसमेत भएको छ। तालमेलका लागि अब एमाले र राप्रपा नेपालका जिल्ला कमिटीहरूले आपसमा छलफल गर्ने भएका छन्। दुवै दलका कमिटीहरूले सहकार्यका लागि प्रस्ताव तयार गरेर आआफ्नो पार्टी केन्द्रमा पठाउने सहमति पनि गरिएको छ। केन्द्रीय तहको अनुमतिपछि तालमेल सहमति कार्यान्वयन गर्न पनि २ दल तयार भएका छन्। सहमतिअनुसार अब राष्ट्रिय प्रजातन्त्र पार्टी नेपालका उम्मेद्वारहरू सूर्य चिन्ह लिएर निर्वाचनमा प्रतिस्पर्धा गर्नेछन्। दुई दलबीचका हस्ताक्षरकर्ताले सहमति कार्यान्वयनका लागि आआफ्नो पार्टीको तर्फबाट समन्वय र सहजीकरण गर्ने भएका छन्। यो सहमतिमा एमालेको स्थानीय विकास विभाग प्रमुख देवेन्द्र दाहाल र राप्रपा नेपालका महामन्त्री सुशीलकुमार श्रेष्ठले हस्ताक्षर गरेका छन्। सहमतिका क्रममा एमाले वरिष्ठ उपाध्यक्ष ईश्वर पोखरेल, उपाध्यक्ष विष्णु पौडेल तथा राप्रपा नेपालका अध्यक्ष कमल थापा पनि उपस्थित थिए। त्यस्तै, एमाले र नेपाल परिवार दलबीच पनि स्थानीय तह चुनावमा गठबन्धन गर्ने सहमति भएको छ। एमालेका स्थानीय विकास विभाग प्रमुख देवेन्द्र दाहाल र परिवार दलका महामन्त्री सन्तोषकुमार पौडेलबीच गठबन्धन गर्ने सहमतिमा हस्ताक्षर गरेका छन्। अब परिवार दलका उम्मेदवारले पनि स्थानीय तह निर्वाचनमा सूर्य चिह्न लिएर प्रतिस्पर्धा गर्नेछन्।"
वीरगन्ज महानगरसहित जिल्लाका सबै तहमा एक्लै चुनाव लड्ने कांग्रेस पर्साको निर्णय,"वीरगन्ज : नेपाली कांग्रेसको केन्द्रिय नेतृत्वले गठबन्धन गरेर चुनावमा जाने निर्णय गरेपनि वीरगन्ज महानगरसहित पर्साका सबै १४ पालिकामा स्थानीय नेतृत्वले भने कांग्रेस एक्लै चुनाव लड्ने औपचारिक निर्णय गरेको छ। सबैभन्दा बढी चासोमा रहेको मधेस प्रदेशको एक मात्र महागनर वीरगन्ज महानगरपालिकासहित जिल्लाका १४ वटै पालिकामा कांग्रेसले गठबन्धन गरी एक्लै चुनाव लड्ने निर्णय स्थानीय नेतृत्वले गरेको हो। बुधबार बेलुकी वीरगन्जस्थित पार्टी कार्यालयमा बसेको नेपाली कांग्रेस पर्साको जिल्ला कार्य समितिको बृहतर बैठकले स्थानीय तह निर्वाचनमा पर्सा जिल्लामा कुनै पनि दलसँग गठबन्धन नगर्ने निर्णय गरेको हो। जिल्लाका प्रमुख नेताहरुको उपस्थितिमा बसेको बैठकले यस्तो निर्णय गरेको कांग्रेस जिल्ला उपसभापति रामनारायण कुर्मीले बताए। वीरगन्ज महानगरपालिकासहित पर्साका सबै १४ वटा पालिकामा कांग्रेसले अन्य दलसँग निर्वाचनमा गठबन्धन नगर्ने निर्णय भएको जिल्ला उपसभापति कुर्मीले जानकारी दिए। कुर्मीले भने,पर्सामा कांग्रेसले कुनै दलसँग तालमेल गर्दैन, कांग्रेसले सबै स्थानीय तहका सबै पदमा बिना गठबन्धन एक्लै चुनाव लड्ने निर्णय भएको छ। वीरगन्जसहित सबै तहमा कांग्रेसको जनलहर बढेको र सजिलै चुनाव जित्ने अवस्था देखिएकाले गठबन्धन नगरिने उनले बताए। उनले केन्द्रले पनि जिल्ला कार्य समितिको निर्णयकै आधारमा टेकेर पर्साको हमा निर्णय गर्ने दाबी पनि गरे। वीरगञ्जका कांग्रेसी भन्छन् हामी देउवाको रैती होइनौं, महानगर अरुलाई दिए बागी उठाउँछौं कांग्रेस जिल्ला सभापति जनार्दन सिंह क्षेत्रीको अध्यक्षतामा बसेको कांग्रेसका केन्द्रीय सदस्यद्वय रमेश रिजाल र अजय चौरसिया, पुर्वमन्त्री सुरेन्द्र प्रसाद चौधरी, निवर्तमान पर्सा सभापति अजय कुमार द्विवेदी, पुर्व जिल्ला सभापति राजेन्द्र बहादुर अमात्य, मधेश प्रदेशका मन्त्री ओमप्रकाश शर्मा लगायतको उपस्थित थियो। यसअघि बुधबार नै दिउसो कांग्रेसका क्षेत्रीय सभापति , महानगर सभापति र महाधिवेशन प्रतिनिधीहरुले वीरगन्जमा पत्रकार सम्मेलन नै गरेर वीरगन्ज महानगरपालिका कांग्रेसले अरु दलसंग चुनावी तालमेल नगर्ने घोषणा गरेका थिए। पत्रकार सम्मेलनमा उनिहरुले वीरगन्जमा गठबन्धन गर्ने केन्द्रको निर्णय स्वीकार्य नभएको बताएका थिए। उनीहरुले वीरगन्जमा कांग्रेस एक्लै चुनाव लडेर जित्न पनि सक्षम रहेको दाबी गर्दै कांग्रेसको केन्द्रीय नेतृत्वले जरबजस्ति निर्णय लाद्न खोजे महानगरका नेता कार्यकर्ताले पार्टी भित्रै विद्रोह गर्ने चेतावनी पनि दिएका थिए। केन्द्रमा सत्ता गठबन्धनका पाँच दलबीच भएको छलफलमा , वीरगन्ज महानगर जनता समाजवादी पार्टी (जसपा) को भागमा पर्ने सहमति भएको भनेर सार्वजनिक भएपछि पर्सामा कांग्रेस नेताहरुले त्यसको चर्को विरोध गरेका छन्।"
एक हजारभन्दा बढी युक्रेनी सैनिकद्वारा आत्मसमर्पण,मस्को : एक हजारभन्दा बढी युक्रेनी सैनिकले पूर्वी युक्रेनको बन्दरगाह सहर मारिउपोलमा आत्मसमर्पण गरेका छन्। सैनिकले आत्मसमर्पण गरेको कुरा रुसको रक्षा मन्त्रालयले बुधबार जानकारी दिएको हो। ती सैनिकहरुलाई रुसी सेनाले एक महिनाभन्दा बढी समयदेखि घेरामा राखेका थिए । मारिउपोल सहरमा एक हजार २६ युक्रेनी सैनिकहरूले स्वेच्छाले हतियार त्यागेर आत्मसमर्पण गरेका मन्त्रालयले एक विज्ञप्तिमार्फत जानकारी गराएको छ । रासस
"आसाममा विषालु च्याउ खाएर ३५ जना बिरामी, १३ को मृत्यु","नयाँ दिल्ली : भारतको आसाममा विषालु च्याउ खाँदा १३ जनाको मृत्यु भएको छ। आसाम मेडिकल कलेज एण्ड हस्पिटल (एएमसीएच) का सुपरिटेन्डेन्ट डा प्रशान्त दिहिङ्गियाले माथिल्लो आसामका चार जिल्लामा विषाक्त च्याउ खाँदा पछिल्लो दुई दिनमा १३ जनाको मृत्यु भएको जानकारी दिए। डा दिहिंगियाले भने, 'विषाक्त च्याउ खाँदा पछिल्लो पाँच दिनमा माथिल्लो आसामको चरैदेव, डिब्रुगढ, शिवसागर र तिनसुकिया जिल्लाका ३५ जना बिरामीलाई एएमसीएचमा भर्ना गरिएको थियो, जसमध्ये १३ जनाको मृत्यु भएको छ।' उनले भने, सोमबार चार जनाको मृत्यु भएको थियो भने मंगलबार थप नौ जनाको मृत्यु भएको हो। जङ्गली च्याउलाई सामान्य च्याउ सम्झेर पीडित सबैले घरमै विषालु च्याउ खाएका थिए। यो च्याउ खाएपछि सबैमा वाकवाकी लाग्ने, बान्ता हुने र पेट दुख्ने समस्या देखिएको थियो। स्वास्थ्य बिग्रन थालेपछि उनीहरुलाई उपचारका लागि एएमसीएचमा ल्याइएको थियो।' पछिल्लो पाँच दिनमा विषालु च्याउका कारण ३१ वयस्क र चार बालबालिकालाई एएमसीएचमा भर्ना गरिएको छ। मृत्यु भएका १३ जना बिरामीमध्ये १२ जना वयस्क र एक जना नाबालिग छन्। २ जनाको अवस्था चिन्ताजनक छ। भारतको उत्तरपूर्वी क्षेत्रमा च्याउ धेरै लोकप्रिय छ। तर आसाममा खाइने यो च्याउको बारेमा राज्यका केही जनजातिलाई मात्र थाहा छ भन्ने विश्वास गरिन्छ। यस्तो अवस्थामा असममा विषालु च्याउ खाँदा बिरामी पर्ने घटना हरेक वर्ष आइरहेका छन्। धेरै पटक विषालु च्याउ खाँदा मृत्यु हुनेको जानकारी आउन सकेको छैन। अधिकांश पीडित चिया बगान समुदायका छन्। जंगली च्याउका हजारौं प्रजातका बारेमा अध्ययन भइरहेको छ। यी मध्ये १०० प्रजातिले गम्भीर रोग निम्त्याउन सक्ने र घातक साबित हुन सक्ने बताइएको छ। बीबीसी"
नयाँ वर्षको पहिलो किरण,बिहीबार बिहान काठमाडौंबाट देखिएको सुर्योदयको दृश्य । तस्बिर : सरोज बैजुअन्नपूर्ण
"भारततिर लाँदै गरेको १२० किलो गाँजा र ५५४ किलो अदुवा बरामद, चालक फरार","विराटनगर : विराटनगरको बाटो भएर नेपालबाट भारततिर लाँदै गरिएको एउटा पिकअप भेनभित्र लागुऔषध गाँजा र अदुवा फेला परेको छ । नेपालभारत सीमा क्षेत्रअन्तर्गत विराटनगर महानगरपालिका१८ बाट १ सय २० किलो गाँजा र ५ सय ५४ किलो अदुवा प्रहरीले बुधबार राति बरामद गरेको हो । मोरङ प्रहरीका प्रवक्ता डीएसपी दीपक श्रेष्ठका अनुसार निलो त्रिपालले ढाकेर भारततर्फ लैजाँदै गरेको को १ च ५३१८ नम्बरको पिकअपलाई रोकेर इलाका प्रहरी कार्यालय बुधनगरको टोलीले राति १० बजेतिर चेकजाँच गरेको थियो । त्यस क्रममा बोराभित्र हालेर सबैभन्दा तल गाँजा र अदुवा राख्दै माथिबाट धानको भुसले छोपेको पिकअप नियन्त्रणमा लिइएको उनको भनाइ छ । मोरङ प्रहरी प्रमुख एसपी शान्तिराज कोइरालाका अनुसार चेकजाँचका लागि प्रहरीले रोक्न खोज्दा पिकअप छाडेर चालक फरार भएका थिए । पिकअपलाई नियन्त्रणमा लिएर फरार रहेका चालकको खोजी तीव्र पार्दै घटनाको अनुसन्धान अघि बढाइएको उनले बताए । पिकअप पनि कसको हो भन्ने खुलेको छैन । बोराभित्र गाँजा र अदुवा हालेर माथिबाट धानको भुसले छोपेको अवस्थामा पिकअपलाई नियन्त्रणमा लिइएको हो, एसपी कोइरालाले भने, गाँजा र अदुवासँगै ४५ किलो धानको भुस पनि बरामद भएको छ । प्रहरीले भने तस्करी गरेर गाँजा र अदुवा भारततिर लैजान खोजिएको हुनसक्ने अनुमान गरेको छ । नेपालका पहाडी जिल्लामा उत्पादन हुने प्रतिबन्धित गाँजा सुरक्षाकर्मीलाई छलेर भारततिर लैजाने गरिएको छ । नेपालमा भन्दा दोब्बर बढी मूल्य पर्ने भएकाले गाँजा भारततिर तस्करी हुने गरेको प्रहरीको भनाइ छ । प्रहरी स्रोतका अनुसार नेपालमा प्रति किलो २० हजार रूपैयाँभन्दा बढीमा गाँजाको किनबेच हुने गरेको छ ।"
नयाँ वर्षमा बिहानैदेखि पशुपतिनाथमा दर्शनार्थी,"काठमाडौं : नयाँ वर्षका अवसरमा पशुपतिनाथ मन्दिरमा दर्शनका लागि आउने भक्तजनलाई विशेष व्यवस्था गरिएको छ। नयाँ वर्षमा पशुपतिनाथ दर्शन गर्ने भक्तजनको भीड बढ्ने भएकाले विशेष व्यवस्था गरिएको हो। नयाँ वर्षका अवसरमा बिहान ४ बजेदेखि नै पशुपतिका चार ढोका खुला गरिएको पशुपति क्षेत्र विकास कोष संस्कृति संरक्षण महाशाखा प्रमुख गौरीशङ्कर पराजुलीले जानकारी दिए। बिहानैदेखि पशुपति क्षेत्रमा भक्तजनको भीड बढेको उनले सुनाए। नयाँ वर्षका अवसरमा आज पशुपतिनाथ आउने भक्तजनलाई उत्तर, पश्चिम र दक्षिण मूल ढोकाबाट दर्शन गर्न जान सक्ने गरी व्यवस्था गरिएको छ। पछिल्ला केही वर्षदेखि नयाँ वर्षका अवसरमा पशुपतिनाथको दर्शनमा आउने भक्तजन बढ्न थालेपछि कोषले विशेष व्यवस्था गरेको हो। यस अवसरमा पश्चिम मूलढोकामा विशेष सजावट गरिएको छ। महानगरीय प्रहरी वृत्त गौशालासँग थप जनशक्ति लिएर शान्ति सुरक्षाको प्रबन्ध पनि मिलाइएको कोषका संस्कृति महाशाखा प्रमुख पराजुलीले बताए। नयाँ वर्षका अवसरमा विशेष पूजा गर्न चाहने भक्तजनका लागि पनि व्यवस्था मिलाइएको छ। विगत वर्षदेखि नै वैशाख १ गते पनि पशुपतिनाथ मन्दिरमा लाखौँ भक्तजनको भीड लाग्ने गरेको थियो। दर्शनार्थीको चापलाई हेरेर पशुपति क्षेत्रको सुरक्षा व्यवस्था मिलाइएको कोषले जनाएको छ। नयाँ वर्षका अवसरमा नेपालभरका सरकारी कार्यालय, सार्वजनिक संस्थान एवं शिक्षण संस्थामा सार्वजनिक बिदा दिइएको छ। काठमाडौँको उत्तरी भेगस्थित गोकर्णेश्वर र बूढानीलकण्ठ नगरपालिकाको सङ्गममा रहेको बाग्द्वार (बाग्मती नदीको उद्गमस्थल), टोखा नगरपालिकास्थित सपनतीर्थ, भक्तपुरमा मनाइने बिस्केट जात्रा, कीर्तिपुरस्थित चम्पादेवीमा लाग्ने जात्रालगायत देशभर लाग्ने मेलामा भक्तजनको भीड बढ्छ।"
मेघ गर्जन र चट्याङसहित वर्षा हुने,काठमाडौं : हाल नेपालमा पश्चिमी वायुका साथै स्थानीय वायुको सामान्य प्रभाव रहेको छ। उक्त मौसमी प्रणालीको प्रभावले देशका पहाडी भूभागमा आंशिकदेखि सामान्य बदली रही अन्य भेगमा सामान्यतया मौसम सफा रहेको मौसम पूर्वानुमान महाशाखाले जनाएको छ । दिउँसो देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ । देशका पहाडी भूभागका केही स्थानमा मेघ गर्जनचट्याङसहित हल्का वर्षाको सम्भावना रहेको छ । रातिको समयमा देशका पहाडी भूभागमा आंशिकदेखि सामान्य बदली रही देशका बाँकी भूभागमा आंशिक बदली रहने छ । देशका पहाडी भूभागका केही स्थानमा मेघ गर्जनचट्याङसहित हल्का वर्षाको सम्भावना रहेको छ । आज बिहान काठमाडौँमा हल्का वर्षा भएको छ । उपत्यकाको आकाश बिहानैदेखि बदली रहेको छ । काठमाडौँको अधिकतम तापक्रम ३१ दशमलव चार र न्यूनतम तापक्रम १७ दशमलव आठ डिग्री सेल्सियस रहेको छ । रासस
राष्ट्र निर्माणमा जोडिँदै एनआरएन,"काठमाडौं : गैरआवासीय नेपाली राष्ट्र निर्माणमा जोडिन थालेका छन्। अर्थतन्त्र संकटग्रस्त अवस्थामा पुगेका बेला उनीहरूले नेपालमा डलर सञ्चिति अभियान थाल्न लागेका हुन्। गैरआवासीय नेपाली संघका अध्यक्ष कुल आचार्यले दुई महिनाभित्रमा अभियान सञ्चालन गर्ने बताए। सरकारले गैरआवासीयलाई डलर खाता खोल्ने अवसर दिएको छ। उनीहरूले अनलाइनमार्फत नेपालका जुनसुकै बैंकमा एक हजारसम्म डलर खाता खोल्न पाउने व्यवस्था गरेको छ। अर्थमन्त्री जनार्दन शर्माले गैरआवासीय नेपाली संघका १ लाख सदस्यलाई प्रतिव्यक्ति १० हजार डलर लगानी गर्न आह्वान गरे। तरलतामा मद्दत पुर्याए पनि फाइदा गैरआवासीयलाई होस् भनेर लगानी गर्न पनि सहज व्यवस्था गर्न लागिएको हो मन्त्री शर्माले भने।विदेशमा बस्ने नेपालीलाई ५ करोडको व्यवस्था नलाग्ने व्यवस्था गर्न सरकार सकारात्मक भएको अर्थमन्त्री शर्माले बताए। संघले १० अर्बको एनआरएनए डेभलपमेन्ट फन्ड ल्याएको छ। संघका अध्यक्ष डा बद्री केसीले ऐनका कारण १० अर्ब पुँजी ल्याउन नसकिएको बताए। अर्थमन्त्री शर्माले डलर खाताले विदेशमा रहेको निष्क्रिय पुँजी सक्रिय बनाउन सहज पुग्ने बताए। उनले फन्डमा छिट्टै ५० अर्ब पु्याउन आह्वान गरे। १० अर्बले मात्रै परियोजना बन्दैन, उनले भने, विदेशमा बस्ने नेपालीलाई पनि नेपाल सरह लगानी गर्ने अवसर प्रदान गर्ने तयारीमा छौं। गैरआवासीय नेपाली संघ (एनआरएनए)का संस्थापक अध्यक्ष उपेन्द्र महतोले छिटोभन्दा छिटो डलर खाता पठाउन आह्वान गरे। संघका अध्यक्ष रविना थापाले एक एनआरएनए एक डलर खाताले नेपालको संकट निराकरण गर्नलाई सहज हुने बताइन्। अर्थ सचिव मधुकुमार मरासिनीले नेपालमा डलर खाता खोल्न मात्र नभई लगानी गर्न, जम्मा गर्न र लैजान पनि सुविधा रहेको बताए। आठ वटा करेन्सीमा खाता खोल्न पाइने व्यवस्था छ। नेपाल राष्ट्र बैंकका कायम मुकायम गभर्नर डा नीलम ढुंगानाले निक्षेप बढ्दा कर्जा पनि बढेको बताइन्। तपाईंहरूमार्फत डलर भित्रियो भने तरलता अभाव हट्छ र कर्जा पनि घट्न थाल्छ उनले भनिन्। संघका अध्यक्ष थापाले जुन देशबाट पैसा आयो, त्यही देशमा मात्र नभई जुनसुकै देशमा पठाउन पाइने व्यवस्था गर्नुपर्ने बताइन्। बैंकबाट पठाउँदा दोहोरो शुल्क लाग्ने गरेको गैरआवासीय नेपालीले गुनासो गरे। हुन्डी रोक्न रेमिट्यान्समा इन्सेन्टिभ दिनुपर्ने उनीहरूले सुझाएका छन्। संघका अध्यक्ष केसीले रेमिट्यान्स वृद्धि गर्न पनि अभियान थाल्ने बताए।"
विक्रम संवत्को मौलिकता,"नेपालको राष्ट्रिय संवत् विक्रम संवत् हो। नयाँ वर्षलाई संवत्सर पनि भनिन्छ। यसरी सौर्यमानक गणनाले वैशाख १ गते नेपालको मौलिक तथा औपचारिक नयाँ वर्ष हो। भारतमा पनि यो संवत् चलनचल्तीमा छ। विश्वका अन्य कतिपय देशमा पनि यो संवत्मा आधारित भई वैशाख १ लाई नयाँ वर्षका रूपमा मनाइन्छ। वैदिक विधिविधान तथा सूर्यको गति गणनाअनुसार निर्धारित सौर्य पात्रोमा आधारित विक्रम संवत् विश्वमा प्रचलित धेरै संवत्हरूभन्दा जेठो अर्थात् पुरानो छ। यसरी सौर्य गणनानुसार एक संवत्सरमा ३ सय ६५ दिनहरू हुन्छन्। यसअनुसार सूर्य मेष संक्रान्तिबाट आरम्भ भई पुनः सोही राशिमा पुग्ने बेलासम्मको अर्थात् सम्पूर्ण ऋतुको पूरै एक चक्रलाई संवत्सर भनिन्छ। यसरी चन्द्रमानको हिसाबले समेत चैत्र शुक्ल प्रतिपदालाई संवत्सर प्रारम्भ हुने दिन मानिन्छ। यसैले प्रत्येक संवत्सर प्रारम्भ वैशाख १ गतेदेखि हुने र यस दिनलाई नव वर्ष शुभारम्भको दिन एवं राष्ट्रिय पर्वको रूपमा मनाइने गरिन्छ। अतः राजा विक्रमआदित्यले थालनी गरेको यो पात्रो अंग्रेजी क्यालेन्डरभन्दा ५७ वर्ष अघि छ। यसको मतलव जिसस क्राइस्टको जन्मभन्दा ५७ वर्ष अगाडि नै विक्रम आदित्यले आफ्नो पात्रो प्रयोगमा ल्याइसकेका थिए। हामीकहाँ प्रचलनमा रहेको नेपाल संवत्को भने ११४२४३ वर्षपहिले शंखधर साख्वाले प्रचलनमा ल्याएका हुन्। त्यसबाहेक पनि विश्वका थुप्रै मुलुकमा आफ्नै रीति, संस्कृति र परम्पराअनुसारका क्यालेन्डर प्रयोगमा रहेका छन्। राजा विक्रमादित्यले लागू गरेको ५०औं नल नाम संवत्सर मान्नेहरूले आउँदो वैशाख १ गतेदेखिदेखि आफ्नो घरघरमा झुन्ड्याएर राखेको पात्रोलाई झिकी नयाँ वर्षको पात्रोलाई राख्छन्। मूलतः विसं २०७८ साल हामी बीचबाट सुखदुःखका विभिन्न घटनाहरू घटाएर हामीबाट सधैंको लागि बिदा भएको छ। हामी झन्डै तीन करोड नेपालीमध्ये धेरैले २०७८ लाई कालो वर्षको रूपमा बिदा गर्र्यौं भने कत्तिले उक्त वर्षलाई आफ्नो जीवनमा कहिल्यै नमेटिने विषाद भरेर गएको पनि महसुस गरे होलान्। सेकेन्ड, मिनेट, घण्टा, दिन, रात, बार आदि गरी नै समय उपलब्धिलाई नै नयाँ मानिन्छ। जसमा १५ तिथिहरूबाट एक पक्ष भयो र यस्ता दुई पक्षबाट एक महिना हुन्छ। यस्ता दुई महिनाको एक ऋतु हुन्छ। यसरी यस्ता तीन ऋतुको ६ महिना वा एक अयन हुन्छ। जसमा दुई अयन अर्थात् ६ ऋतुको १२ महिना वा एक संवत्सर हुन्छ। यस्ता ६० संवत्सरको ६० नै वर्ष हुन्छ। फलतः ज्योतिष शास्त्रअनुसार हिन्दू संस्कृतिमा ६० संवत्सर रहेका छन्। यिनीहरूको नाम हरेक वर्ष बदलिने गर्छ र ६० वर्ष पूरा भएपछि पुनः सोही नाम दोहोरिने गर्छ। जुन प्रभव, विभव, शुक्ल, प्रमोद, प्रजापति, अंगिरा, श्रीमुख, भाव, युवा, धाता, ईश्वर, बहुधान्य, प्रमाथी, विक्रम, वृष, चित्रभान, स्वभानु, तारण, पार्थिव, व्यय, सवजीत, सर्वधारी, विरोधी, विकृति, खर, नन्दन, विजय, जय, मन्थन, दुर्भुव, हेमलम्ब विलम्बी, विकारी, शार्वरी, प्लव, शुभकृत्, शोभन, क्रोधी, विश्रांवसु, पराभव, प्लवङ, किलक, सौम्य, साधारण, विरोधकृ, परिधावि, प्रमादी, आनन्द, राक्षस, नल, पिंगल, कालयुक्त, सिद्धार्थ, रौद्र, दुर्मति, दुन्दुभि, रुधिरोद्, रक्ताक्षी र क्रोधन र क्षय रहेको छ। हाम्रो देशमा सर्वप्रथम राजा विक्रमादित्य प्रथमको शासन कालदेखि नै नव वर्ष आरम्भ भएको ऐतिहासिक तथा धार्मिक ग्रन्थहरूमा उल्लेख छ। यसकारणले गर्दा वैशाख १ देखि सुरुवात हुने नवआगन्तुक समयलाई नेपालीहरूले हर्षका साथ उल्लासमय वातावरण साथ राष्ट्रिय चाडको रूपमा मनाउँंछन्। यस दिनमा सरकारीस्तरका तथा संस्थानतर्फ सबै निकायहरूले सार्वजनिक बिदा पाउने व्यवस्था छ। यसै दिनमा काठमाडौ जिल्लाको टोेखास्थित सपना तीर्थमा मेला भर्ने चलन बढी रोचक तथा आकर्षित रहेको छ। यो मेला भर्ने श्रद्धालु भक्तजनहरूलाई मरेपछि स्वर्गमा राम्रो स्थान प्राप्त हुन्छ भन्ने किंवदन्तीले गर्दा तीर्थ स्नान गर्ने प्रचलन यथावत् नै छ। त्यस्तैगरी भक्तपुर जिल्लामा विस्केटको लिंगो अघिल्लो दिन उभ्याउने वैशाख १ गते ढाल्ने कार्य हुन्छ। जसको धार्मिकशास्त्रमा अलौकिक महत्त्वपूर्ण स्थान रहेको छ। हाम्रा मरेर गएका व्यक्तिहरूलाई बिस्केटको लिंगो हेरेको थिइस् भनेर स्वर्गमा प्रश्न गर्ने भएको हँुदा यस दिन काठमाडौं उपत्यकालगायत नेपालका विभिन्न क्षेत्रबाट असंख्य जनसमुदायको घुइँचो लाग्दछ। यस दिन बिहानैदेखि विभिन्न देवी देवताका मठ मन्दिरहरूमा स्नान गरी दर्शन गर्ने चलन नेपाललगायत भारतका हिन्दू धर्मालम्बीहरूमा समेत पाइन्छ। नयाँ वर्ष सधैं वसन्त ऋतुको आगमन साथै आउने हुँदा प्रकृतिमा नयाँ नौलो आभाष आएको अनुभव हुनु स्वाभाविकै हो। यसै बेलामा उजाड तथा पतझर बोट बिरुवाहरूमा हरियालीले छाएको हँुदा साह्रै राम्रो दृश्यहरूको अवलोकल गर्न सकिन्छ। यसै समय काफलगेढी पाक्ने समय र कोइलीको मधुर स्वर सँगसँगै काफल पाक्यो भन्ने चराको स्वर वनजंगलमा घन्किरहेको हुन्छ। यतिबेला नवविवाहित पतिपत्नीले वनजंगल विहार गर्ने हो भने स्वर्ग नै भएको भान पर्न जान्छ। यसरी प्रकृतिले पनि आफ्नो स्वरूप बदल्ने यसै अवसर परेको हुँदा के बूढा, के युवक सबै नयाँ वर्षलाई भावी भविष्यको रूपमा हेर्छन् ? यसै पावन अवसरमा आफ्ना इष्ट मित्र, नाता कुटुम्ब, साथीसंगिनी आदिलाई भेट गर्ने मिठोे मसिनो खाने र ख्याउने भएको हँुदा यस पर्वको महत्त्व ज्यादै लोकप्रियता हुन गएको छ। सबैले नयाँ वर्षको पात्रो किनेर आआफ्नो राशिफल के कस्तो छ भन्ने उत्सुकता रहेको हुन्छ। विगत वर्ष जे जस्ता घटनाहरू घटे तिनीहरूलाई चटक्क बिर्सी नयाँ वर्षमा आफ्नो कार्य शैलीलाई अगाडि बढाउन तँछाडमछाडको भावना अभिपे्ररित भएको हुन्छ। हिजोका कार्यलाई समष्टि रूपमा मूल्यांकन गरी भावी कार्यक्रमहरूको थालनी गर्ने जर्मको गरिएको हुन्छ। अन्त्यमा भन्नुपर्दा विगतमा जे जस्ता घटनाहरू भए पनि हामी मानव जाति जहिले पनि आशा, विश्वास र भरोसा लिएर बाँचेका हुन्छौं। हाम्रो जीवन आधार सुखद भविष्यको आशा नै हो। यही सुखद भविष्यको आशाले अभिव्यक्तिको माध्यम दिने गर्छ र हामीलाई कुनै पनि नव वर्षले नयाँ जोस, जाँगर र उमंग बोकेर आएको हुन्छ। त्यसैले नव वर्ष २०७९ साल सुखद भविष्य लिएर उदाइरहेको छ भन्ने आशाका साथ आजदेखि नयाँ वर्षमा प्रवेश गरिरहेका छौं। यो आशालाई संकल्पमा बदलेर सुखद भविष्यको वास्तविकता परिणत गर्ने र असल मित्रहरू हाम्रै हातहरू हुन्। नयाँ वर्ष २०७९ को सुखद उपलक्ष्यमा भाग्य र भविष्य सफल तुल्याउन हामी स्वयं नै सक्रिय, सबल र समुन्नत बन्न सकौं । विस२०७९ सालले सुख शान्तिको वातावरण नेपाली जनता समक्ष कायम गर्न सकोस् । नयाँ वर्ष नयाँ आशा"
विगतभन्दा बलियो एमाले,"नेकपा एमालेविरुद्ध नेपाली कांग्रेस, नेकपा माओवादी केन्द्र, जनता समाजवादी पार्टी, नेकपा (एस) र राष्ट्रिय जनमोर्चा स्थानीय निर्वाचनमा गठबन्धन गरेर जाने तयारीमा छन्। एमालेविरुद्ध एकजुट हुन खोजेका यी पार्टी अदालतको परमादेशबाट नौ महिनादेखि सरकारमा छन्। राजनीतिमा सामान्यतः एउटा अभ्यास के हो भने सत्ताका विरुद्ध विपक्षीहरू गठबन्धन गर्छन् नै। तर, नेपालमा एउटा यस्तो अपवाद छ, जहाँ विपक्षी दलका विरुद्ध सत्ता गठबन्धन संघर्ष गरिरहेको छ। पाँच वर्षअघि भएको स्थानीय तहको निर्वाचनमा एमालेले ४१ प्रतिशत सिट जितेको थियो। सूर्य चिह्नबाट विजयी भएका करिब १४ हजार जनप्रतिनिधिले स्थानीय सरकार पाँच वर्ष सञ्चालन गरे। त्यतिबेला पनि एमाले प्रतिपक्षी भूमिकामा नै थियो। संयोग त्यसबेला पनि कांग्रेस माओवादीको सत्ता गठबन्धन थियो र प्रधानमन्त्री पनि शेरबहादुर देउवा नै थिए। अहिले पनि एमाले विपक्षमै छ, सत्तामा प्रधानमन्त्री देउवा नै छन्। सत्ता गठबन्धनमा कांग्रेस माओवादी जनता समाजवादी र एमालेबाट फुटेको नेकपा (एस) संलग्न छन्। २०७४ को र अहिले समानता त्यति मात्र होइन, त्यसबेलाको निर्वाचनमा पनि कांग्रेस माओवादी ठाउँठाउँमा गठबन्धन भएकै हो। एमालेले भने विपक्षी दलको हैसियतमा निर्वाचन लडेरै भए पनि शानदार विजय हासिल गरेको थियो। २०७४ को स्थानीय तहको निर्वाचन एमालेका लागि नयाँ इतिहास रच्ने अवसर बन्यो। जसमा एमालेले २३ वर्ष पछि ठूलो दलको मान्यता प्राप्त गर्यो। त्यसकै निरन्तरता स्वरूप अहिले माधव नेपालहरू चोइटिएर गए पनि फराकिलो अन्तरका साथ एमाले नेपालको ठूलो दल हो। एमाले कमजोर होइन थप बलियो बन्दै अवस्थामा ठूलो बदलाव नआए २०७९ वैशाख ३० नेपालमा स्थानीय तहको निर्वाचन हुनेछ। त्यसको अर्थ अहिले नेपालका सबै राजनीतिक दललाई निर्वाचनको चटारो हुनुपर्ने हो, छ त ?आमजनताले भन्लान्। भन्लान्, एमालेबाहेक अरू दललाई निर्वाचनको चटारो देखिँदैन। नेकपा एमालेका अध्यक्ष केपी शर्मा ओली दैनिक सातवटासम्म आमसभालाई सम्बोधन गर्दै देश दौडाहामा छन्। यो क्रम केही दिनयता मात्र सुरु भएको होइन। माघदेखि नै उनको सक्रियता बढेको बढ्यै छ। माओवादीका अध्यक्ष वा कांग्रेसका सभापति देउवा यसरी निर्वाचनका आमसभामा हिँडेका छैनन्। उनीहरूका नेता कार्यकर्ता निर्वाचनमा यसरी खटेका छन् त ? छैनन्। त्यसो भए उनीहरू के गर्दैछन् त ? उनीहरू गठबन्धनको मोडालिटी बनाउन विज्ञप्ति ड्राफ्ट गर्दैछन्। अनि कार्यकर्ता ? कार्यकर्ता केन्द्रको निर्णय पर्खेर कोठे बैठकहरूमा सीमित छन्। अर्कोथरी केन्द्रको निर्णय मान्ने र नमान्ने विवादमा पालिका पालिकामा वक्तव्यबाजी गर्नमै व्यस्त छन्। तेस्रोथरी आफू खुसी पालिकामा उम्मेदवारी घोषणा गरेर गठबन्धनलाई नै चुनौती दिँदैछन्। एमालेका पालिका कमिटीहरू धमाधम आफ्ना उम्मेदवारहरू सिफारिस गर्दैछन्। कतिपय ठाउँमा सर्वसम्मत भइसके। यसका लागि एमालेले चैत ३० गतेको समयसीमा तोकेको छ। गठबन्धनका दलहरू कुन पालिका कसको भागमा पर्ने हो भनेर अहिले पनि रनभुल्लमा नै छन्। के यतिले मात्र एमाले पहिलेभन्दा बलियो पार्टी बनेको हो त ? होइन अरू धेरै कारणले एमाले विगतको निर्वाचनमा भन्दा बलियो बनेको छ। जस्तै त्यसबेला नेकपा एमालेका करिब ८ लाख संगठित सदस्य थिए। अघिल्लो महिनाको तथ्यांक अनुसार एमालेमा ११ लाख संगठित सदस्य छन्। पाँच वर्षमा कम्तीमा ३ लाख पार्टी सदस्य एमालेमा थपिए। त्यसो त माधव नेपालले पनि संगठित सदस्यहरू लगे होलान् भनेर प्रश्न उठ्न सक्छ। उत्तर पनि सजिलो छ। एमालेबाट जम्मा ९ प्रतिशत नेता माधव नेपालसँग गए। यो क्रम सांगठनिक संरचनामा जति तल झर्यो त्यति खस्कँदो छ। कार्यकर्ता तहमा जम्मा ४ प्रतिशत एमालेका संगठित सदस्य माधव नेपालसँग गएको एमालेको हिसाब छ। मतदाताको तहमा करिब ३ लाख मतदाता नेपालको पार्टीमा मत हाल्ने अनुमान एमालेको छ। यसको क्षतिपूर्ति कसरी हुन्छ त भन्ने प्रश्न आम मानिसले उठाउन सक्छन्। त्यसका लागि अहिलेको नेकपा एमालेको संरचनालाई हेरे माधव नेपालको पूरताल कहाँबाट हुन्छ भन्ने स्पष्ट हुन्छ। २०७७ फागुन २३ पछिको एमाले नेकपाको निरन्तरता हो। किनकि त्यसयताको एमालेमा पूर्वमाओवादीका वरिष्ठ नेताहरू पनि छन्। रामबहादुर थापा, टोपबहादुर रायमाझी, लेखराज भट्ट, प्रभु साहरूलाई हेर्ने हो भने एमाले नेकपाको निरन्तरता हो भन्ने कुरामा कसैले प्रश्न उठाउन सक्दैन। उनीहरू चितवनमा मंसिरमा सम्पन्न पार्टीको दसौं महाधिवेशनबाट उपाध्यक्षदेखि सचिव र स्थायी कमिटीसम्मका कमिटीमा आबद्ध छन्। यसैगरी प्रदेश, जिल्ला, पालिका र वडातहसम्म माओवादीको ठूलो पंक्ति एमालेमा समाहित भएको छ। सर्वोच्चले नेकपा विभाजन गरेर पार्टीको पूर्ववत् अवस्थामा फर्काइ दिएपछि माओवादी केन्द्रमा एमालेको कोही नेता समाहित भएको छ ? माधव नेपालको पार्टीमा माओवादीका कोही नेता गए त ? न माओवादीको स्थायी कमिटीमा एमाले छोडेर गएका कोही नेता छन् न त एस पार्टीमा माओवादी छोडेर कोही नेता आएका छन्। त्यसैले एमाले २०७४ सालको निर्वाचनमा भन्दा थप बलियो बनेको छ। त्यसलाई पुष्टि गर्ने धेरै तर्कहरू छन्। स्वयं प्रधानमन्त्री देउवाले पार्टीको केन्द्रीय कमिटीको बैठकमा वा अन्य फोरममा पनि ओलीको पार्टी कमजोर भएको छैन, थप बलियो भएको छ भनेर स्विकारेका छन्। एमाले थप बलियो भएको अर्को आधार २०७४ को निर्वाचनमा एमालेविरुद्ध कांग्रेस माओवादी गठबन्धन थियो। अहिले दुई पार्टीले मात्र एमालेलाई हराउन सकिँदैन भनेर त्यसमा तीन थपेर पाँचवटा पार्टीको गठबन्धन भएको छ। एमालेले १०औं महाधिवेशनमार्फत केपी शर्मा ओलीको अध्यक्षतामा केन्द्र, पोलिटब्युरो र स्थायी कमिटी गठन गर्यो। मंसिरयता केन्द्रीय कमिटीका तीनवटा बैठक भइसके। माओवादीले पनि महाधिवेशन त गर्र्यो अध्यक्षमा प्रचण्डलाई छान्यो तर पदाधिकारी छान्न अझै सकेको छैन। स्थायी कमिटी पनि बनेको छैन। मौसमले रोकेको अवस्थाबाहेक एमालेले एकैदिन पुस २३ गते ७७ वटै जिल्लाका अधिवेशन गर्यो। त्यसअघि सबै वडा र पालिकाका अधिवेशन पनि पार्टी उत्सवका रूपमा एकैदिन गर्यो। यत्रो ठूलो पार्टीमा देशैभरिका संरचनामा एकैपटक नयाँ नेतृत्व चुन्ने काम पक्कै सहज होइन। एमालेबाहेक अरू पार्टीले अहिले यो कामलाई असम्भव ठानेका छन्। एमाले विगतभन्दा बलियो भएका अरू पनि आधार छन्। २०७४ को स्थानीय तहको निर्वाचनका बेला केपी शर्मा ओलीलाई मधेस विरोधी नेता र एमालेलाई मधेस विरोधी पार्टीको विम्बको रूपमा प्रयोग गरिएको थियो। साँँच्चै भन्ने हो भने त्यसबेला एमाले मधेस पस्ने सम्भावना नै थिएन। मधेसमा एमालेविरुद्धको जनमतको बिगबिगी थियो। त्यति बेला देशका विभिन्न ठाउँमा भएका सयौं आमसभामा अध्यक्ष ओलीले सम्बोधन गरे पनि मधेसका दुईवटा आमसभामा मुस्किलले पुग्ने वातावरण बनेको थियो। राजमार्ग छेउका क्षेत्रहरू बर्दिबास र चन्द्रनिगाहपुरमा मधेसवादी दलको अवरोधका बीच अध्यक्षले आफ्नो उपस्थिति देखाएका थिए। २०७४ मा भन्दा एमाले थप बलियो भएका केही आधार अध्यक्ष ओलीप्रति आम जनताको भरोसा पार्टी सदस्य ८ लाखबाट ११ लाख पुगेको ओली सरकारले गरेका दूरगामी कामहरूको प्रभाव माधव नेपालले लिएर गएका नेता कार्यकर्ताको पुर्ताल पूर्वमाओवादीबाट स्थानीय तहका जनप्रतिनिधिको निरन्तर एमाले प्रवेश दैनिक हजारौंको संख्यामा सशरीर अन्य पार्टी त्यागेर एमाले प्रवेश गतिशील संगठन, जनतामा घुलनशील नेता कार्यकर्ता अहिले मधेसमा एमालेको स्थिति के छ ? मधेसमा केपी ओलीप्रतिको धारणा के छ ? मधेसमा एमाले प्रवेशको लहर के छ ? यो जगजाहेर नै छ। वीरगन्जका मेयर विजय सरावगी हुन् वा जगन्नाथपुर गापाका अध्यक्ष जालिम मियाँ, एमाले प्रवेशको होडबाजी नै छ। त्यति मात्र होइन, मधेसका पालिकाहरूबाट अध्यक्ष ओलीलाई सम्बोधनका लागि मागहरू उसैगरी आउने गरेका छन्। ओली पुगेका ठाउँको जनलहर र अन्य पार्टी त्यागेर एमाले प्रवेशका लागि सशरीर उपस्थित भएकाहरूबाट के स्पष्ट हुन्छ भने एमाले अब मधेसमा पनि ठूलो दल हो। ठूलो जनसंख्या, धेरै स्थानीय तह र उच्च मतभार बोकेको मधेस प्रदेशमा एमाले अहिलेसम्म तेस्रो, चौथो पोजिसनमा थियो। तर अबको हुने निर्वाचनले एमालेले अब पहिलो हुनबाट रोकिने स्थिति देखिँदैन। ओली समकालीन नेपाली नेताहरूभन्दा कयौं गुणा बढी सक्रिय छन्। आफूले भन्न खोजेको कुरा सहजै बुझाउन सक्ने र जनमानसलाई सजिलै आकर्षण गर्न सक्ने नेताका रूपमा चिनिन्छन्। जसले गर्दा हिमाल, पहाड वा मधेस जहाँ पुगे पनि ओलीको कुरा सुन्न, प्रत्यक्ष हेर्न आउनेको भीड बढिरहेकै छ। त्यसका लागि थोरै जनसंख्या भएका हिमाली जिल्ला जुम्ला र कालीकोटमा चैत्र १७ गतेको आमसभामा भेला भएका मान्छे हेरे पुग्छ। एमाले महासचिव शंकर पोखरेल विगतमा भन्दा पाँचवटा कारणले एमाले जनता माझ लोकप्रिय भएको दाबी गर्छन्। पोखरेलको भनाइमा ओली प्रधानमन्त्री भएका बेला सन्तुलित अन्तर्राष्ट्रिय सम्बन्ध, मधेसी दल, सीके राउत र विप्लवसहितको संविधानको सर्वस्वीकार्यता, ओली सरकारका लोकप्रिय काम, दीर्घकालीन विकासको लहर एवं नेपाल र नेपालीको भविष्यमा एमालेको दृष्टिकोण। यिनै कारण नयाँ मतदाता एमालेको पक्षमा भएको उनी दाबी गर्छन्। यी सबै आधार हेर्दा अब एमालेको पक्षमा जनलहर देखिनेमा संशय छैन।"
नेपाल एयरलाइन्सले २२ अप्रिलबाट साउदी उडान भर्ने,"साउदी : नेपाल एयरलाइन्सले यही २२ अप्रिलबाट साउदीको रियाद काठमाडौं र काठमाडौं रियाद सिधा उडान भर्ने भएको छ। हप्तामा ३ उडान हुने छ। साउदी अरेवियाको गाकाले बायु सेवा नियमलाई ५ मार्चमा साउदी उडान भर्ने अनुमति दिएको थियो। रियाद शहरको कार्यालयबाट औपचारिक रुपमा निगमका कार्यकारी अध्यक्ष युवराज अधिकारीको उपस्थितिमा निगमलेउडान अनुमति प्राप्त गरेको हो। सोलगत्तै निगमले साउदी अरेबियाको रियाद , दमाम तथा जेद्दा शहरबाट उडान गर्न लागेको हो। संस्कृति , पर्यटन तथा नागरिक उड्डयन मन्त्री प्रेमबहादुर आलेको विशेष निर्देशन र कार्यकारी अध्यक्ष अधिकारीको पहलमा उडान सुरु हुन लागेको हो। निगमले यस अघि कोभिड १९को समयमा पनि साउदीमा अलपत्र परेका नेपालीहरुको उद्धारको लागि चार्टर्ड उडान गरेको थियो। साउदीमा हुने नियमित उडानमा तत्कालीन समयको लागि एयरलाइन्सले यात्रुहरुको लागि ४० किलो लगेज र ७ किलो ह्यान्ड ब्यागसँगै खानाको व्यवस्था समेत गर्ने भएको छ। साउदीका लागि तत्कालीन समयमा सिधा उडान हिमालयन एयरलाइन्सले गर्दै आइरहेको छ। नेपाल वायुसेवा निगमले हालसम्म भारतका तीन सहरसहित सात देशका नौ गन्तव्यमा अन्तर्राष्ट्रिय उडान भर्दै आएको छ। निगमसँग अन्तर्राष्ट्रिय उडानका लागि दुई थान न्यारो बडी ए ३२० र दुई थान वाइड बडी ए ३३० जहाज रहेका छन्।"
नेपालगन्जमा एड्रियनको प्रस्तुति,"नेपालगन्ज : चर्चित गायक एड्रियन प्रधान नयाँ वर्षको कार्यक्रमका लागि चैत ३० गते नेपालगन्ज आएका छन्। चारतारे होटल सिद्धार्थले आयोजना गर्ने सिद्धार्थ न्यु इयर इभ मा सात राष्ट्रिय कलाकारको नेतृत्व गर्दै एड्रियन प्रधान नेपालगन्ज आएका हुन्। एड्रियन प्रधान रचनाकार एवं संगीतकार पनि हुन्। उनी साढे दुई दशक अघि स्थापना गरिएको चर्चित रक ब्यान्ड १९७४ एडीसँग आबद्ध छन्। यो ब्यान्डका परेलीमा लुकाइ राख न, चौबन्दी चोली फूलबुट्टे साडीमा, गुराँसै फूल्यो बनैमा जस्ता दर्जनौ लोकप्रिय गीत छन्। होटल सिद्धार्थले नेपाली नयाँ वर्षलाई लक्षित गरेर आयोजना गर्न लागेको साँस्कृतिक कार्यक्रम आयोजना गर्न लागेको हो । कार्यक्रममा सिद्धार्थ ग्रुुप अफ कम्पनिजका क्षेत्रीय प्रबन्धक केशव न्यौपानेले कोरोना कहरको पीडा मेटाउने गरी चर्चित ब्यान्डलाई नेपालगञ्जमा ल्याउन लागेको बताए। कोरोनापछिको उल्लासमय वातावरणमा करिव पाँच सय माझ हामी नयाँ वर्षलाई स्वागत गर्दैछौं, उनले भने। कार्यक्रममा डीजे बीक्यास र नेपालगञ्जका स्थानीय ब्यान्डको पनि प्रस्तुति रहनेछ। होटल सिद्धार्थले हरेक नयाँ वर्षको पूर्वसन्ध्यामा विभिन्न कलाकारलाई बोलाएर कार्यक्रम गर्दै आएको छ। गत वर्ष नेपाली नयाँ वर्षको पूर्वसन्ध्यामा प्रमोद खरेल, एलिना चौहान, हास्य कलाकार सुमन कोइराला र अंग्रेजी नयाँ वर्षको पूर्वसन्ध्यामा प्रकाश सपुतलगायतका कलाकारले भरपुर मनोरञ्जन दिएका थिए।"
माओवादीले तस्बिर दुरुपयोग गरेपछि प्रचण्डलाई फोन गरेर हटाउनू भनेँ : कुलमान घिसिङ,"काठमाडौं : माओवादी केन्द्रले निर्वाचन आचारसंहिताविपरीत चुनावी प्रचारमा कुलमान घिसिङलाई प्रयोग गरेको छ। घिसिङ नेपाल विद्युत् प्राधिकरणका प्रबन्ध निर्देशक हुन्। उनकै अघिल्लो कार्यकालमा देश लोडसेडिङमुक्त भएको थियो। आफ्नो जनाधार गुम्दै गएपछि गठबन्धनको भर परेको माओवादीले भोट बटुल्न बुधबार घिसिङलाई अघि सार्न खोजेको हो। तर, चर्को आलोचनापछि उक्त पार्टी केहीबेरमै पछि हटेको छ। पार्टी अध्यक्ष पुष्पकमल दाहाल प्रचण्डले बुधबार बिहानै आफ्नो फेसबुकमा घिसिङको तस्बिरसहितको प्रचार सामग्री सार्वजनिक गरेका थिए। जसमा अध्यक्ष दाहाल, तत्कालीन ऊर्जामन्त्री जनार्दन शर्मा र घिसिङको तस्बिर राखिएको थियो। त्यहाँ लेखिएको थियो, अँध्यारोबाट उज्यालोको यात्रा। दाहालले उक्त सामग्री पोस्ट गर्दै लेखेका थिए, लोडसेडिङ अन्त्य एउटा फड्को अब पालो निःशुल्क बिजुलीको। तर, त्यसको चर्को आलोचनापछि दाहालले उक्त सामग्री हटाए। तत्कालीन ऊर्जामन्त्री शर्मा र कार्यकारी निर्देशक घिसिङको तस्बिर हटाएर नयाँ पोस्टर राखे। पूर्वनिर्वाचन आयुक्त इला शर्मा कुनै राष्ट्रसेवकले गरेको कामको क्रेडिट लिन खोज्नु गलत भएको बताउँछिन्। कुलमान घिसिङ राष्ट्रसेवक हुनुहुन्छ। उहाँ राज्यको करबाट तलब खानुहुन्छ, पूर्वनिर्वाचन आयुक्त शर्मा भन्छिन्, हो उहाँले राम्रो काम गर्नुभयो। त्यसको फाइदा एउटा पार्टीले लिन खोज्नु पक्कै गलत हो। आफूले नचाहिने फाइदा लिन र प्रभावमा पार्न खोज्नु हुँदैन। यो विषयमा निर्वाचन आयोगको ध्यानाकर्षण हुनुपर्छ। यो विषयमा आचारसंहिता आकर्षित हुने बताउँछन् निर्वाचन आयोगका सहायक प्रवक्ता सूर्यप्रसाद अर्याल। उनका अनुसार सार्वजनिक पद धारण भएको व्यक्तिलाई आचारसंहिता लाग्छ। कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने स्पष्ट व्यवस्था छ। प्रचारप्रसारमा प्रयोग भएको छ भने सम्बन्धित व्यक्तिले नै आफैं विरोध गर्नुपर्यो, सहायक प्रवक्ता अर्याल भन्छन्, नत्र उहाँ त्यो राजनीतिक दलमा सम्मिलित भएको देखिन्छ। आयोगको नोटिस भए र उजुरी परे त्यससम्बन्धी कारबाही प्रक्रिया थालिने अर्यालयको भनाइ छ। आफूलाई सो सम्बन्धमा जानकारी नभएको र फोटो राख्ने सम्बन्धमा कसैले नसोधेको प्रतिक्रिया कार्यकारी निर्देशक घिसिङले अन्नपूर्ण पोस्ट्लाई दिएका छन्। मलाई पनि थाहा थिएन। बिहान अरूले कल गरेपछि मात्रै थाहा भयो, घिसिङ भन्छन्। माओवादी केन्द्रको चुनावी प्रचारमा कुलमान घिसिङको तस्बिर माओवादीले चुनावी पोस्टरमा कुलमान घिसिङको तस्बिर राखेपछि सामाजिक सञ्जालमा आलोचना चर्को आलोचना भएपछि फेशबुकबाट प्रचण्डले हटाए कुलमान घिसिङको तस्बिर आफूले थाहा पाएपछि अध्यक्ष दाहाललाई फोन गरेर हटाउन अनुरोध गरेको घिसिङको भनाइ छ। जिम्मेवार निकायमा बसेको भएर कुनै पनि पार्टीको चुनावी प्रचारमा कुनै पनि प्रकारले सहभागी हुन आचारसंहिताले नदिने उनको भनाइ छ। आचारसंहिताको ६ नम्बरमा संवैधानिक निकाय तथा सोका पदाधिकारी, नेपाल सकार, प्रदेश सरकार र स्थानीय तहअन्तर्गतका निकाय, अर्धसरकारी तथा सार्वजनिक संस्था र सोमा कार्यरत कर्मचारीले पालना गर्नुपर्ने आचरणबारे उल्लेख छ। कुनै राजनीति दल वा उम्मेदवारको पक्ष वा विपक्षमा प्रचारमा संलग्न हुन वा प्रचार गर्न नहुने, दल वा उम्मेदवारले आयोजना गरेको बैठक, सभा, कार्यशाला गोष्ठी, सम्मेलन, अन्तक्र्रियाजस्ता कार्यक्रममा भाग लिन नहुने आचारसंहिता छ। आचारसंहितामा सबै कुरा राख्न सम्भव पनि हुँदैन। यस्तो गर्ने नगर्ने भन्ने सबै कुरा राखेर साध्य हुँदैन। यसमा आधारभूत सिद्धान्त मात्रै हुन्छन्, पूर्वनिर्वाचन आयुक्त शर्मा भन्छिन्। लोडसेडिङ अन्त्य गरी उज्यालो नेपालको संवाहकका रूपमा घिसिङलाई लिइन्छ। घिसिङ अघिल्लो पटक कार्यकारी निर्देशक हुँदा देश लोडसेडिङमुक्त भएको थियो। त्यसको जस आफूले लिएर माओवादीले चुनावमा मत बटुल्न माध्यम बनाउन खोजेको हो। माओवादी केन्द्रको केन्द्रीय कार्यालय अधिकारी भने डिजाइनमा गल्ती भएको भन्दै पन्छिन् खोजेका छन्। कार्यालयका सचिव डोरप्रसाद उपाध्यायका अनुसार डिजाइन गर्नेले गरिदियो र अध्यक्षले ध्यानपूर्वक हेर्न नभ्याएकाले गल्ती भएको हो। बाहिर पनि आलोचना भएको र अध्यक्ष दाहालसँग रिपोर्टिङपछि तुरुन्तै हटाइएको सचिव उपाध्यायको भनाइ छ।"
टीट्वेन्टी अन्तर्राष्ट्रिय क्रिकेट : दीपेन्द्रसिंह ऐरी उत्कृष्ट १० मा,"काठमाडौं : नेपाली क्रिकेटर दीपेन्द्रसिंह ऐरी टीट्वेन्टी अन्तर्राष्ट्रिय क्रिकेटको अलराउन्डर वरीयतामा उत्कृष्ट १० मा पर्न सफल भएका छन्। अन्तर्राष्ट्रिय क्रिकेट काउन्सिल (आईसीसी) ले सार्वजनिक गरेको टीट्वेन्टी अन्तर्राष्ट्रिय क्रिकेटको अलराउन्डरको वरीयतामा दीपेन्द्रले शीर्ष १० मा स्थान बनाएका हुन्। दीपेन्द्रले एक सय ५२ रेटिङ अंक पाएका छन्। आईसीसीको वरीयतामा उत्कृष्ट १० मा पर्ने उनी पहिलो नेपाली खेलाडी हुन्। टीट्वेन्टी अलराउन्डरतर्फ अफगानिस्तानका मोहमद नाबी शीर्ष स्थानमा छन्। यस्तै बंगलादेशका सकिब अल हसन दोस्रो, इङ्ल्यान्डका मोइन अली तेस्रो, नामिबियाका जेजे स्मिथ चौथो, इङ्ल्यान्डका लियाम लिभिङस्टान पाँचौं, यूएईका रोहन मुस्तफा छैटौं, अस्ट्रेलियाका ग्लेन म्याक्सवेल सातौं, ओमानका जिसन मक्सुद आठौं र दक्षिण अफ्रिकाका अइडेन मार्कम नवौं स्थानमा छन्। दीपेन्द्रले गत महिना घरेलु मैदानमा भएको त्रिकोणात्मक टीट्वेन्टी शृंखलामा उत्कृष्ट प्रदर्शन गरेका थिए। उनी टीट्वेन्टी अन्तर्राष्ट्रिय क्रिकेटमा एक हजार रन पूरा गर्ने पहिलो खेलाडी पनि बनेका थिए। शृंखलाअन्तर्गत पपुवा न्युगिनीविरुद्ध २१ रन बनाउँदै उनले एक हजार रनको आँकडा पूरा गरेका थिए। उनले खेलेका ३९ खेलमध्ये ३४ पालिमा एक हजार रन पूरा गरेका हुन्। दीपेन्द्रले टीट्वेन्टी क्रिकेटमा एक शतक र पाँच अर्धशतक बनाएका छन्। त्रिकोणात्मक टीट्वेन्टी शृंखलामा दीपेन्द्रले दुई सय ५५ रन बनाएका थिए। उनले मलेसियाविरुद्द टीट्वेन्टी क्रिकेटमा करियरकै पहिलो शतक बनाएका थिए। उनले समूह चरणमा मलेसियाविरुद्धको दोस्रो खेलमा अविजित एक सय १० रन बनाएका थिए। यस्तै मलेसियाविरुद्धको पहिलो खेलमा २१ रन जोडेका थिए। यसैगरी पपुवा न्युगिनीविरुद्धको उद्घाटन खेलमा चार रन मात्रै बनाएका दीपेन्द्रले दोस्रो खेलमा ६६ रन बनाएका थिए।"
शंकास्पद ४० करोड छुटाउन अर्थमन्त्रीकै तोक,"काठमाडौं : विवादास्पद व्यापारी पृथ्वी शाहको अमेरिकाबाट आएको शंकास्पद ४० करोड रुपैयाँ छुटाउन अर्थमन्त्री स्वयंले तोक आदेश गरेको पाइएको छ। शाहले गत चैत ११ गते अर्थमन्त्री जनार्दन शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। त्यसमा अर्थमन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए, के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। सचिव मधुकुमार मरासिनीले चैत १४ मा सहसचिवलाई अर्को तोक लगाएका छन्। त्यसमा भनिएको थियो, माननीय मन्त्रीज्यूले भनेअनुसार गर्ने गराउने। सहसचिवले शाखा अधिकृत अनिता म्याडमलाई १४ गते नै तोक आदेश गरेका थिए। त्यसमा लेखेका थिए, नेपाल राष्ट्र बैंकलाई आवश्यक कार्यार्थ पत्राचार गर्ने। अर्थ मन्त्रालय स्रोतका अनुसार त्यसबारे सोधनी भएर राष्ट्र बैंकका गभर्नर महाप्रसाद अधिकारीलाई मन्त्रालयले पत्राचार गरेको थियो। त्यसमा गभर्नर अधिकारीले रोक्का गर्नुको कारणसहित लेखी पठाउने भनी तोक लगाएका थिए। र, राष्ट्र बैंकले अर्थलाई भुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। त्यही कारण अर्थमन्त्री शर्मा गभर्नर अधिकारीसँग रुस्ट भएका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। फिनसेनले फिर्ता मागेको रकम भुक्तानी दिएको खण्डमा नेपाल मनी लन्ड्रिङसम्बन्धी कालोसूचीमा पर्ने निश्चित छ, मन्त्रालय स्रोत भन्छ, त्यसबाट जोगाउन राष्ट्र बैंकले उचित निर्णय लिएको छ। तर, अर्थमन्त्री केकति कारण हो, व्यापारी शाहको प्रभावमा परेका छन्। शाहले बैंक तथा वित्तीय खाताहरू फुकुवा र भुक्तानी गर्ने गरी भूमिकासहितको निर्देशन गरिदिने सम्बन्धमा शीर्षकमा अर्थमन्त्रीलाई निवेदन दिएका थिए। त्यसमा उनले २७ महिनादेखि खाताहरू रोक्का गर्दा मानसिक तवरमा म तथा हामीलाई हतोत्साहित गरी व्यवसाय मातहतका कर्मचारी परिवार तथा व्यक्तिगत तवरले म स्वयम् मर्न पर्ने बाध्यात्मक परिस्थितिको सिर्जना भएको जिकिर गरेका थिए। उनले उही विषय हरेक निवेदनले प्रत्येक निकायबाट बारम्बार तोक तथा आदेश हुने तर राष्ट्र बैंक तथा राष्ट्र बैंकका कार्यार्थ निकायले प्रतिबन्ध हटाइ सहजता गर्नुको साटो अल्झन तथा आक्षेप लगाएको आरोप लगाएका थिए। कम्पनी ततःसम्बन्धित व्यक्ति र कम्पनीको नामको बैंक खातामा रहेको मौज्जाद लामो समयदेखिको विभिन्न आय व्यय ऋण सावा रकम ब्याजसमेत वित्तीय निकाय तथा व्यक्तिगत रूपले लिएको ऋण अफिस सञ्चालन र पारिश्रमिकबापत दिनु तथा भुक्तानी हुनुपर्ने सम्पूर्ण रकम दिन नसक्दा हामी र हाम्रो निकायभित्र पर्ने दैनिक आर्थिक, मानसिक रूपले कठिन परिस्थिति निम्त्याइएको हुँदा कृपया सम्पूर्ण यथार्थ व्यहोराको परिस्थितिलाई हृदयंगम गरी जिउन र गरिखाने वातावरण बनाइ दिनु हुनेछ, उनले भनेका छन्। पूर्वअर्थमन्त्री डा रामशरण महत नियम, कानुनविरुद्ध गरेको भए कारबाही हुनुपर्ने बताउँछन्। अर्थमन्त्रीले शंकास्पद पैसाबारे नबुझी साथ दिनु गलत हो। यो एकप्रकारको पदीय दुरुपयोग हो, पूर्वमन्त्री डा महत भन्छन्, विदेशबाट विधिपूर्वक आएको रकम भए मात्रै साथ दिँदा उचित हो। नत्र गलत काम गरेका हुुन्। यस्तो संवेदनशील विषयमा बुझेर काम गर्न जरुरी थियो। पूर्वगभर्नर विजयनाथ भट्टराईका अनुसार शाह र उनका आफन्तका नाममा आएको ४० करोड रुपैयाँ बराबरको शंकास्पद रकम फुकुवा गर्न खोज्नु गलत हो। यस्तो कामका लागि अर्थमन्त्रीले चिठी लेख्न नमिल्ने पूर्वगभर्नर भट्टराई बताउँछन्। अर्थमन्त्रीले गल्ती गरिसके। यसबारे बोल्न पनि उनको अधिकार छैन, भट्टराई भन्छन्, स्रोत नखुलेको पैसा राष्ट्र बैंकले खुरुखुरु भित्र्याउन अनुमति दिँदै जाने हो भने नेपाल कालोसूचीमा पर्छ। त्यसपछि अन्य मुलुकबाट सामान ल्याउँदा प्रतितपत्र (एलसी) खोल्दा संसारभर नै मान्यता नहुने स्थिति पनि आउँछ। भोलिका दिनमा वैदेशिक व्यापारमाथि प्रत्यक्ष प्रभाव पर्छ। शंकास्पद धन भित्र्याउने क्रियाकलापमा अर्थमन्त्रीले राष्ट्र बैंकमा प्रत्यक्ष हस्तक्षेप गरेको उनको बुझाइ छ। अर्थमन्त्रीले गभर्नरलाई एस म्यानका रूपमा लिन खोजे। गभर्नर कहिल्यै एस म्यान हुन सक्दैन। राष्ट्र बैंकले मौद्रिक क्षेत्र हेर्ने हो। अर्थ मन्त्रालयले वित्तीय क्षेत्र हेर्ने हो। यी दुवैको बीचमा समन्वय हुन आवश्यक छ, उनी भन्छन्, तर, राष्ट्र बैंकको कार्य क्षेत्रमा मन्त्री शर्माले हस्तक्षेप गर्न मिल्दैन। उनका अनुसार नेपाल अन्तर्राष्ट्रिय स्तरको फाइनान्सियल एक्सन टास्क फोर्स (एफएटीएफ)को सदस्य हो। विदेशबाट आएका शंकास्पद पैसा भ्रष्टाचारलगायत कालोधनलाई सेतो बनाउने काम गर्नुहुँदैन। यसो गरेमा राष्ट्र बैंक नै कालोसूचीमा पर्छ। अर्का पूर्वगभर्नर डा चिरञ्जीवी नेपाल दलहरूले आफ्नो स्वार्थ पूरा गर्न पनि जेजे आउँछ त्यसलाई स्वीकृत गर्न पहल गर्ने बताउँछन्। राजनीतिज्ञहरूको भोटको राजनीति पनि हुने पूर्वगभर्नर डा नेपालको भनाइ छ। एफएटीएफको मापदण्डअनुसार रहेर मात्रै केन्द्रीय बैंकले विदेशबाट आएको रकमलाई अनुमति दिने गर्छ। केन्द्रीय बैंकमा पनि वित्तीय जानकारी एकाइ (एफआईयू)ले यसलाई हेर्छ। यसकारण विदेशबाट आएको वा बैंकमा जम्मा भएको कस्तो खालको पैसा हो भनेर स्रोत खुल्नुपर्छ। घर बेचेर हो कि जग्गा बेचेर, व्यापार व्यवसाय कुनबाट आम्दानी भएको र विदेशमा कर तिरेको, सबै कागजात भए मात्रै बैंकिङ प्रणालीमा राखिन्छ, डा नेपाल भन्छन्, १० लाखभन्दा बढीको रकममा यो प्रक्रिया अपनाएर पैसा नेपाल आएपछि स्रोत स्पष्ट नखुलेसम्म बैंकिङ प्रणालीबाट निस्किँदैन। यसमा कसैले जिद्धि गरेर निकाल्ने भन्ने हुँदैन। पुष्पकमल दाहाल प्रधानमन्त्री हुँदा नेपाल कालोसूचीभन्दा कम तल ग्रे एरियामा परेको उनी सुनाउँछन्। नेपाललाई सहयोग गर्ने संसारका ९५ प्रतिशत देश एफएटीएफको सदस्य छन्। मुलुक कालोसूचीमा परे ती सबै देशले दिने सहयोग, ऋण पाइँदैन, उनी भन्छन्, लगानी भित्र्याउन, बिमा तथा पुनर्बिमा चल्दैन, पासपोर्ट चल्दैन, एलसी खोल्न गाह्रो हुन्छ। डा नेपालका अनुसार गलत तरिकाले कमाएको पैसा हुन सक्छ। मानव तस्करी, ड्रगलगायत कालोधनको पैसा हुन सक्छ। यस्तो रकम कुनै पनि बेला नेपाल आएर कुनै पनि बेला बाहिर जान पनि सक्छ। यस्तो पैसा बाहिर जाने बेला पनि देशकै ढुकुटी रित्तिएर पनि जाने हुन सक्ने डा नेपाल बताउँछन्। यसकारण यस्तो पैसा मुलुकका लागि घातक हुन्छ। यस्तो कुरा अर्थमन्त्रीले बुझेनन् होला। किनभने यसअघिका मन्त्रीहरूले पनि मुलुकलाई पैसा चाहिन्छ त्यस्तो पैसा ल्याएर मुलुकमा उपयोग गरौंसमेत भनेका थिए। यसो गरे नेपाल कालोसूचीमा परेर वर्वाद हुन्छ भन्दै केन्द्रीय बैंकले विरोध गरेर रोकिएको हो, उनी भन्छन्, यसकारण उनीहरूलाई यस्ता नियम कानुन खासै थाहा नभएको देखिन्छ। यसकारण यसबाट मुलुकलाई बचाउने काम सम्बन्धित मन्त्रालय, सम्पत्ति शुद्धीकरण अनुसन्धान विभाग, राष्ट्र बैंकले बुझाएर स्पष्ट पार्नुपर्ने देखिन्छ। अर्थमन्त्रीलाई यसबारे थाहा छैन भने विज्ञबाट सिक्नुपर्यो। अर्थविद् डाडिल्लीराज खनाल शाहको नाममा आएको रकमको स्रोत कस्तो भनेर छानबिन हुनुपर्ने बताउँछन्। अमेरिकाले नै उक्त स्रोतको अब्जेक्सन गरेर पठाएपछि राष्ट्र बैंकले छानबिन गर्नुपर्छ। किनभने यसले अन्तर्राष्ट्रिय स्तरमै मुलुकको शाख गिर्न सक्छ, अर्थविद् डा खनाल भन्छन्, अवैध रकम हो भने यसमा अर्थमन्त्रीले साथ दिनु गलत हो। सामान्यतः यस्तो पदमा बसेकाले अग्रसरता देखाएको अहिलेसम्म जानकारी छैन। अर्थविद् रामेश्वर खनाल सम्पत्ति शुद्धीकरण तथा आतंकवादी क्रियाकलापमा वित्तीय लगानी ल्याउनुअघि छानबिन गर्ने प्रवन्ध रहेको बताउँछन्। यो प्रबन्धलाई नै व्यक्तिले अवरोध गर्न पाइँदैन। चाहे सरकारी व्यक्ति होस, चाहे बाहिरको। सम्पत्ति शुद्धीकरण ऐन २०६४ ले पनि यसको व्यवस्था गरेको छ, अर्थविद् खनाल भन्छन्, अर्थमन्त्री, गभर्नर सो ऐनको संरक्षक हुन्। संरक्षक आफंैले यस्ता गतिविधिलाई छानबिन गर्न सहयोग गर्नुको सट्टामा अवरोध गर्ने काम भए कानुनी रुपमा कारबाहीसमेत गर्न सकिने व्यवस्था छ। एकातीर ऐनले पनि यसलाई गलत भन्छ अर्कोतर्फ अन्तर्राष्ट्रिय जगतको गम्भीर चासो रहने भएकाले सतर्क हुनुपर्छ। उनका अनुसार सन् २०२० मा दक्षिण एसियाली संस्था एपीजी सम्पत्ति शुद्धीकरणबारे छानबिन गर्न नेपाल आउने भनिएको थियो। सो छानबिनले कालोसूचीमा पर्न सक्ने भएकाले सरकारले सबै वित्तीय कारोबार पारदर्शी बनाउन आवश्यक रहेको उनी बताउँछन्। तर, कोभिडका कारण रोकिएको थियो। सम्भवतः २०२२ मा जुनसुकै बेला पनि आउन सक्छ, उनी भन्छन्, त्यो बेला अहिलेको यो घटना पनि एउटा नजिर बन्न सक्छ। छानबिनका क्रममा पदमा रहेका वहालवाला अधिकारीले अवरोध गर्ने, पत्र लेख्ने प्रयास गरे भन्ने कुरालाई पनि लिन सक्छन्। यसो भए नेपाललाई अहिल अफ्ठ्यारो आउन सक्छ। अर्थतन्त्र खस्काउने सरकार, निलम्बनमा पर्ने गभर्नर गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ राष्ट्र बैंकका गभर्नर हटाउनु लज्जास्पद, तत्काल निर्णय सच्याऊ : एमाले अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री अर्थमन्त्री शर्मालाई सुरेन्द्र पाण्डेको काउन्टर : झुटो दाबी नगर्नुस्, इन्डिकेटर पोजेटिभ छैन गभर्नरमाथि दोष थोपरेर अर्थमन्त्री उम्किन मिल्दैन खस्किँदै अर्थतन्त्र, ढाकछोप गर्दै सरकार पूर्वअर्थसचिव सुमन शर्मा राष्ट्र बैंकलाई स्वायत्तताको प्रयोग गर्न दिनुपर्ने बताउँछन्। अर्थमन्त्रीले आवश्यक अधिकार प्रयोग गर्न पाउलान तर त्यो कानुन सम्बत् हुनुपर्यो। प्रयोग गरेको अधिकार विश्वसनीय पनि हुन जरुरी छ। प्रमाणित हुने आधार विश्वसनीय हुनुपर्यो, पूर्वसचिव शर्मा भन्छन्, गभर्नर भनेको ठूलो पद हो। गभर्नरलाई चलाउँदा बजारमा नराम्रो सन्देश जान्छ। गभर्नरमाथिको आरोपलाई प्रमाणित गर्न सकिएन भने अन्तर्राष्ट्रिय बजारमै प्रभाव पर्छ। अर्थमन्त्रीले आफ्नो अधिकार प्रयोग गर्दा ख्याल गर्न जरुरी छ। गभर्नरको निलम्बनलाई प्रमाणित गर्न नसके अर्थमन्त्रीप्रतिको साख गुम्छ। कानुनविद् प्राडा गान्धी पण्डितका अनुसार बाहिरबाट डलरमा पैसा आउँछ भने ल्याउनै नपाउने भन्ने होइन। तर, त्यो पैसा वैधानिक हुनुपर्यो। सही तरिकाले कमाएर ल्याएको स्रोतबारे सरकारले हेर्नुपर्यो। राष्ट्र बैंकले जाँच गर्नैै पर्यो। स्रोत सही र रकम ल्याउन सक्ने हैसियत छ भने राष्ट्र बैंकलाई जाँच्ने अधिकार छ। सही तरिकाबाट आएको छ भने रोक्न हुँदैन। अहिलेको अवस्थामा छानबिन नगरी ल्याउन पाउँदैन, कानुनविद् प्राडा पण्डित भन्छन्, यसक्रममा अर्थमन्त्रीले जबर्जस्ती पैसा देउ, हेर्नुपर्दैन भनेर जवाफ दिने अधिकार छैन। अन्तर्राष्ट्रिय परिपाटीबाट कानुनी रूपमा पैसा आउन जरुरी छ। मन्त्रीले चिठीमार्फत दबाब दिएको हो भने त्यो कानुनविपरीत रहेको उनी बताउँछन्। गैरकानुनी रूपमा आएको पैसा रहेछ भने त्यसलाई छोड्नु हुँदैन। अर्थमन्त्रीको नियतमा खोट छ र कानुनी प्रक्रिया अपनाउनु पर्दैन मेरो मान्छे हो जसरी पनि छोडिदिनुपर्छ भनेको भए गैरकानुनी व्यवहार हो, उनी भन्छन्, लिखित होस वा मौखिक अर्थमन्त्रीले दबाब दिन मिल्दैन। कारबाहीले गलत सन्देश पूर्वगभर्नर भट्टराईका अनुसार मुलुकमा शोधनान्तर स्थिति खराब भएर राष्ट्र बैंकले गरेको सिफारिसअनुसार सरकारले काम गर्नुपथ्र्यो। तर, सरकारले यस्तो नगरेर केन्द्रीय बैंकले कम आवश्यकताका तथा विलासिताका वस्तुहरू आयातमा मार्जिन तोकेर कडाइ गरिदियो। यस्तो राम्रो काम गरेकोमा पुरस्कृत गर्नुपर्नेमा उल्टै आरोप लगाएर कारबाही गर्ने गलत अभ्यास देखियो, भट्टराई भन्छन्, स्रोत नखुलेका रकम भित्र्याउँदा मुलुकलाई कति आघात पुग्छ भन्ने थाहा छैन होला। यति ज्ञान भए सायद यो कदम अपनाउँदैन थिए। मुलुक संकटमा परेका बेला समन्वय गर्नुपर्नेमा गभर्नरलाई नै कपोकल्पित आरोप लगाएर निलम्बन गर्ने काम भएको छ। यसले गर्दा वित्तीय क्षेत्र अस्थिर र अशान्त हुन्छ। यसले नेपालमा मात्रै होइन बाह्य क्षेत्रमा पनि राम्रो सन्देश जाँदैन। बैंक तथा वित्तीय संस्थादेखि गैरबैंकिङ बिमा, कर्मचारी सञ्चय कोष र नागरिक लगानी कोषलगायतले सम्पत्ति शुद्धीकरण ऐन २०६४ तथा नियमावली २०७३ को पालना गर्नुपर्छ। मन्त्रिपरिषदको निर्णयअनुसार बैंक तथा गैरबैंकिङ संस्थाको सम्पत्ति शुद्धीकरणसम्बन्धी जिम्मा राष्ट्र बैंकलाई छ। राष्ट्र बैंकले सम्पत्ति शुद्धीकरण तथा आतंकवादी कार्यमा वित्तीय लगानी निवारणसम्बन्धी व्यवस्था गर्न सबै संस्थालाई निर्देशन दिएको छ। केन्द्रीय बैंकको बैंक तथा वित्तीय संस्था नियमन विभागले असोज १७ गते परिपत्र गरेको थियो। उक्त संस्थालाई हरेक ग्राहकको पहिचान फाराम (नो योर कस्टुमर केवाईसी) भर्नुपर्नेलगायत व्यवस्था छ। जबकि यस्ता संस्थाले आन्तरिक जिम्मेवारी तथा कार्य विभाजन, जोखिम मूल्यांकन प्रणालीको आधार तथा पद्धति, जोखिममा आधारित ग्राहक पहिचान, अद्यावधिक तथा अनुगमन पद्धति, अस्वाभाविक तथा शंकास्पद कारोबारको पहिचान पद्धतिलगायत काम गर्नुपर्छ। यस्ता संस्थाले ग्राहक पहिचान गर्दा कानुनी व्यक्ति वा प्रबन्धको तहगत संरचना वा स्वामित्व रहेको देखिए प्रत्येक तहको र त्यस्तो व्यक्तिमाथि नियन्त्रण गर्नुपर्नेछ। व्यक्ति अर्कै रहेको देखिए त्यस्ता व्यक्तिका अतिरिक्त नियमावलीअनुसारको नीति अपनाउनुपर्नेछ। कुनै प्राकृतिक व्यक्तिको कारोबारमा परिवारबाहेक अन्य कुनै व्यक्ति वास्तविक धनीका रुपमा रहेको शंका लागे सोको पहिचानसमेत गर्नुपर्नेछ। कुनै पनि खातामा सम्बन्धित खाता सञ्चालकबाहेक अन्य कुनै व्यक्तिले १ लाख रुपैयाँभन्दा बढी रकम नगदै जम्मा गर्न आए जम्मा गर्ने व्यक्तिको पहिचान खुल्ने कागजात लिई नगद जम्मा गर्नुको प्रयोजन खुलाउनुपर्छ। ग्राहकको खाता खोल्ने सिलसिलामा सूचक संस्थाले सम्बन्धित ग्राहकमा निहित जोखिमको आधारमा व्यक्तिहरूको ल्याप्चे, सहिछाप वा वायोमेट्रिक लिन सक्नेछ। यो व्यवस्थासँगै ग्राहकको खाता खोल्दा, ग्राहकसँग कारोबार गर्दा र ग्राहकको विवरण नियमित रूपले अद्यावधिक गर्दा उच्च पदस्थ व्यक्ति पहिचान हुने संयन्त्रमा संस्थाले कडाइ गर्दै आएको छ। संस्थाले ग्राहकबाट सूचना लिने वा स्वघोषणा गर्न लगाउने, सार्वजनिक रूपमा उपलब्ध सूचना ग्रहण गर्ने, सामाजिक सञ्जालमा उपलब्ध सूचनाहरूको विश्लेषण गर्ने, प्रचलित कानुनबमोजिम राखिएको अभिलेखबाट सूचना लिने र व्यावसायिक रुपमा उपलब्ध तथ्यांक लिने लगायतका काम गर्दै आएका छन्। शाहका कम्पनी, जसका नाममा अमेरिकाबाट विभिन्न बैंकमा रकम आएको थियो वल्र्ड ट्राभल्स एन्ड इन्भेस्टमेन्ट वल्र्ड फस्ट होलिडे वल्र्डवाइड रेमिट वल्र्ड एक्स्पोर्ट एन्ड इम्पोर्ट टाइम्स टुडे पिस होलिडे फोर्टिन पिक रिजर्भ पे यु सेन्टर पे सेफ रेमिट वालमार्ट वल्र्ड फस्ट जब प्लेसमेन्ट पृथ्वी मल्टिप्रपोज कोअपरेटिभ नियम, कानुनविरुद्ध गरेको भए कारबाही हुनुपर्छ। अर्थमन्त्रीले शंकास्पद पैसाबारे नबुझी साथ दिनु गलत हो। यो एकप्रकारको पदीय दुरुपयोग हो। विदेशबाट विधिपूर्वक आएको रकम भए मात्रै साथ दिँदा उचित हो। डा रामशरण महत, पूर्वअर्थमन्त्री गलत तरिकाले कमाएको पैसा हुन सक्छ। यस्तो रकम कुनै पनि बेला नेपाल आएर कुनै पनि बेला बाहिर जान सक्छ। यस्तो पैसा बाहिर जाने बेला पनि देशकै ढुकुटी रित्तिएर पनि जाने हुन सक्छ। डा चिरञ्जीवी नेपाल, पूर्वगभर्नर सन् २०२० मा दक्षिण एसियाली एपीजी सम्पत्ति शु्द्धीकरणबारे छानबिन गर्न नेपाल आउने भनिएको थियो। सो छानबिनले कालोसूचीमा पर्न सक्ने भएकाले सरकारले सबै वित्तीय कारोबार पारदर्शी बनाउन जरुरी छ। रामेश्वर खनाल, अर्थविद् पृथ्वी शाह र उसको आफन्तका नाममा आएको ४० करोड रुपैयाँबराबरको शंकास्पद रकम फुकुवा गर्न खोज्नु गलत हो। यस्तो कामका लागि अर्थमन्त्रीले चिठी लेख्न मिल्दैन। उनले गल्ती गरिसके। विजयनाथ भट्टराई, पूर्वगभर्नर राष्ट्र बैंकलाई स्वायत्तताको प्रयोग गर्न दिनुपर्छ। अर्थमन्त्रीले आवश्यक अधिकार प्रयोग गर्न पाउलान् तर त्यो कानुनसम्मत हुनुपर्यो। प्रयोग गरेको अधिकार विश्वसनीय पनि हुन जरुरी छ। सुमन शर्मा, पूर्वअर्थसचिव पृथ्वी शाहको नाममा आएको रकमको स्रोत कस्तो भनेर छानबिन हुनुपर्छ। अमेरिकाले नै उक्त स्रोतको अब्जेक्सन गरेर पठाएपछि राष्ट्र बैंकले छानबिन गर्नुपर्छ। डा डिल्लीराज खनाल, अर्थविद्"
माओवादीले तस्बिर दुरुपयोग गरेपछि प्रचण्डलाई फोन गरेर हटाउनू भनेँ : कुलमान घिसिङ,"काठमाडौं : माओवादी केन्द्रले निर्वाचन आचारसंहिताविपरीत चुनावी प्रचारमा कुलमान घिसिङलाई प्रयोग गरेको छ। घिसिङ नेपाल विद्युत् प्राधिकरणका प्रबन्ध निर्देशक हुन्। उनकै अघिल्लो कार्यकालमा देश लोडसेडिङमुक्त भएको थियो। आफ्नो जनाधार गुम्दै गएपछि गठबन्धनको भर परेको माओवादीले भोट बटुल्न बुधबार घिसिङलाई अघि सार्न खोजेको हो। तर, चर्को आलोचनापछि उक्त पार्टी केहीबेरमै पछि हटेको छ। पार्टी अध्यक्ष पुष्पकमल दाहाल प्रचण्डले बुधबार बिहानै आफ्नो फेसबुकमा घिसिङको तस्बिरसहितको प्रचार सामग्री सार्वजनिक गरेका थिए। जसमा अध्यक्ष दाहाल, तत्कालीन ऊर्जामन्त्री जनार्दन शर्मा र घिसिङको तस्बिर राखिएको थियो। त्यहाँ लेखिएको थियो, अँध्यारोबाट उज्यालोको यात्रा। दाहालले उक्त सामग्री पोस्ट गर्दै लेखेका थिए, लोडसेडिङ अन्त्य एउटा फड्को अब पालो निःशुल्क बिजुलीको। तर, त्यसको चर्को आलोचनापछि दाहालले उक्त सामग्री हटाए। तत्कालीन ऊर्जामन्त्री शर्मा र कार्यकारी निर्देशक घिसिङको तस्बिर हटाएर नयाँ पोस्टर राखे। पूर्वनिर्वाचन आयुक्त इला शर्मा कुनै राष्ट्रसेवकले गरेको कामको क्रेडिट लिन खोज्नु गलत भएको बताउँछिन्। कुलमान घिसिङ राष्ट्रसेवक हुनुहुन्छ। उहाँ राज्यको करबाट तलब खानुहुन्छ, पूर्वनिर्वाचन आयुक्त शर्मा भन्छिन्, हो उहाँले राम्रो काम गर्नुभयो। त्यसको फाइदा एउटा पार्टीले लिन खोज्नु पक्कै गलत हो। आफूले नचाहिने फाइदा लिन र प्रभावमा पार्न खोज्नु हुँदैन। यो विषयमा निर्वाचन आयोगको ध्यानाकर्षण हुनुपर्छ। यो विषयमा आचारसंहिता आकर्षित हुने बताउँछन् निर्वाचन आयोगका सहायक प्रवक्ता सूर्यप्रसाद अर्याल। उनका अनुसार सार्वजनिक पद धारण भएको व्यक्तिलाई आचारसंहिता लाग्छ। कुनै राजनीतिक दल वा उम्मेदवारको पक्ष वा विपक्षमा प्रचारप्रसारमा संलग्न हुन वा प्रचारप्रसार गर्न नहुने स्पष्ट व्यवस्था छ। प्रचारप्रसारमा प्रयोग भएको छ भने सम्बन्धित व्यक्तिले नै आफैं विरोध गर्नुपर्यो, सहायक प्रवक्ता अर्याल भन्छन्, नत्र उहाँ त्यो राजनीतिक दलमा सम्मिलित भएको देखिन्छ। आयोगको नोटिस भए र उजुरी परे त्यससम्बन्धी कारबाही प्रक्रिया थालिने अर्यालयको भनाइ छ। आफूलाई सो सम्बन्धमा जानकारी नभएको र फोटो राख्ने सम्बन्धमा कसैले नसोधेको प्रतिक्रिया कार्यकारी निर्देशक घिसिङले अन्नपूर्ण पोस्ट्लाई दिएका छन्। मलाई पनि थाहा थिएन। बिहान अरूले कल गरेपछि मात्रै थाहा भयो, घिसिङ भन्छन्। आफूले थाहा पाएपछि अध्यक्ष दाहाललाई फोन गरेर हटाउन अनुरोध गरेको घिसिङको भनाइ छ। जिम्मेवार निकायमा बसेको भएर कुनै पनि पार्टीको चुनावी प्रचारमा कुनै पनि प्रकारले सहभागी हुन आचारसंहिताले नदिने उनको भनाइ छ। आचारसंहिताको ६ नम्बरमा संवैधानिक निकाय तथा सोका पदाधिकारी, नेपाल सकार, प्रदेश सरकार र स्थानीय तहअन्तर्गतका निकाय, अर्धसरकारी तथा सार्वजनिक संस्था र सोमा कार्यरत कर्मचारीले पालना गर्नुपर्ने आचरणबारे उल्लेख छ। कुनै राजनीति दल वा उम्मेदवारको पक्ष वा विपक्षमा प्रचारमा संलग्न हुन वा प्रचार गर्न नहुने, दल वा उम्मेदवारले आयोजना गरेको बैठक, सभा, कार्यशाला गोष्ठी, सम्मेलन, अन्तक्र्रियाजस्ता कार्यक्रममा भाग लिन नहुने आचारसंहिता छ। आचारसंहितामा सबै कुरा राख्न सम्भव पनि हुँदैन। यस्तो गर्ने नगर्ने भन्ने सबै कुरा राखेर साध्य हुँदैन। यसमा आधारभूत सिद्धान्त मात्रै हुन्छन्, पूर्वनिर्वाचन आयुक्त शर्मा भन्छिन्। लोडसेडिङ अन्त्य गरी उज्यालो नेपालको संवाहकका रूपमा घिसिङलाई लिइन्छ। घिसिङ अघिल्लो पटक कार्यकारी निर्देशक हुँदा देश लोडसेडिङमुक्त भएको थियो। त्यसको जस आफूले लिएर माओवादीले चुनावमा मत बटुल्न माध्यम बनाउन खोजेको हो। माओवादी केन्द्रको केन्द्रीय कार्यालय अधिकारी भने डिजाइनमा गल्ती भएको भन्दै पन्छिन् खोजेका छन्। कार्यालयका सचिव डोरप्रसाद उपाध्यायका अनुसार डिजाइन गर्नेले गरिदियो र अध्यक्षले ध्यानपूर्वक हेर्न नभ्याएकाले गल्ती भएको हो। बाहिर पनि आलोचना भएको र अध्यक्ष दाहालसँग रिपोर्टिङपछि तुरुन्तै हटाइएको सचिव उपाध्यायको भनाइ छ।"
शंकास्पद ४० करोड छुटाउन अर्थमन्त्रीकै तोक,"काठमाडौं : विवादास्पद व्यापारी पृथ्वी शाहको अमेरिकाबाट आएको शंकास्पद ४० करोड रुपैयाँ छुटाउन अर्थमन्त्री स्वयंले तोक आदेश गरेको पाइएको छ। शाहले गत चैत ११ गते अर्थमन्त्री जनार्दन शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। त्यसमा अर्थमन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए, के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। सचिव मधुकुमार मरासिनीले चैत १४ मा सहसचिवलाई अर्को तोक लगाएका छन्। त्यसमा भनिएको थियो, माननीय मन्त्रीज्यूले भनेअनुसार गर्ने गराउने। सहसचिवले शाखा अधिकृत अनिता म्याडमलाई १४ गते नै तोक आदेश गरेका थिए। त्यसमा लेखेका थिए, नेपाल राष्ट्र बैंकलाई आवश्यक कार्यार्थ पत्राचार गर्ने। अर्थ मन्त्रालय स्रोतका अनुसार त्यसबारे सोधनी भएर राष्ट्र बैंकका गभर्नर महाप्रसाद अधिकारीलाई मन्त्रालयले पत्राचार गरेको थियो। त्यसमा गभर्नर अधिकारीले रोक्का गर्नुको कारणसहित लेखी पठाउने भनी तोक लगाएका थिए। र, राष्ट्र बैंकले अर्थलाई भुक्तानी दिन नमिल्ने कानुनी र अन्य कारण प्रस्ट्याउँदै पत्राचार गरेको थियो। त्यही कारण अर्थमन्त्री शर्मा गभर्नर अधिकारीसँग रुस्ट भएका थिए। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुुसन्धान गरेको थियो। फिनसेनले फिर्ता मागेको रकम भुक्तानी दिएको खण्डमा नेपाल मनी लन्ड्रिङसम्बन्धी कालोसूचीमा पर्ने निश्चित छ, मन्त्रालय स्रोत भन्छ, त्यसबाट जोगाउन राष्ट्र बैंकले उचित निर्णय लिएको छ। तर, अर्थमन्त्री केकति कारण हो, व्यापारी शाहको प्रभावमा परेका छन्। शाहले बैंक तथा वित्तीय खाताहरू फुकुवा र भुक्तानी गर्ने गरी भूमिकासहितको निर्देशन गरिदिने सम्बन्धमा शीर्षकमा अर्थमन्त्रीलाई निवेदन दिएका थिए। त्यसमा उनले २७ महिनादेखि खाताहरू रोक्का गर्दा मानसिक तवरमा म तथा हामीलाई हतोत्साहित गरी व्यवसाय मातहतका कर्मचारी परिवार तथा व्यक्तिगत तवरले म स्वयम् मर्न पर्ने बाध्यात्मक परिस्थितिको सिर्जना भएको जिकिर गरेका थिए। उनले उही विषय हरेक निवेदनले प्रत्येक निकायबाट बारम्बार तोक तथा आदेश हुने तर राष्ट्र बैंक तथा राष्ट्र बैंकका कार्यार्थ निकायले प्रतिबन्ध हटाइ सहजता गर्नुको साटो अल्झन तथा आक्षेप लगाएको आरोप लगाएका थिए। कम्पनी ततःसम्बन्धित व्यक्ति र कम्पनीको नामको बैंक खातामा रहेको मौज्जाद लामो समयदेखिको विभिन्न आय व्यय ऋण सावा रकम ब्याजसमेत वित्तीय निकाय तथा व्यक्तिगत रूपले लिएको ऋण अफिस सञ्चालन र पारिश्रमिकबापत दिनु तथा भुक्तानी हुनुपर्ने सम्पूर्ण रकम दिन नसक्दा हामी र हाम्रो निकायभित्र पर्ने दैनिक आर्थिक, मानसिक रूपले कठिन परिस्थिति निम्त्याइएको हुँदा कृपया सम्पूर्ण यथार्थ व्यहोराको परिस्थितिलाई हृदयंगम गरी जिउन र गरिखाने वातावरण बनाइ दिनु हुनेछ, उनले भनेका छन्। पूर्वअर्थमन्त्री डा रामशरण महत नियम, कानुनविरुद्ध गरेको भए कारबाही हुनुपर्ने बताउँछन्। अर्थमन्त्रीले शंकास्पद पैसाबारे नबुझी साथ दिनु गलत हो। यो एकप्रकारको पदीय दुरुपयोग हो, पूर्वमन्त्री डा महत भन्छन्, विदेशबाट विधिपूर्वक आएको रकम भए मात्रै साथ दिँदा उचित हो। नत्र गलत काम गरेका हुुन्। यस्तो संवेदनशील विषयमा बुझेर काम गर्न जरुरी थियो। पूर्वगभर्नर विजयनाथ भट्टराईका अनुसार शाह र उनका आफन्तका नाममा आएको ४० करोड रुपैयाँ बराबरको शंकास्पद रकम फुकुवा गर्न खोज्नु गलत हो। यस्तो कामका लागि अर्थमन्त्रीले चिठी लेख्न नमिल्ने पूर्वगभर्नर भट्टराई बताउँछन्। अर्थमन्त्रीले गल्ती गरिसके। यसबारे बोल्न पनि उनको अधिकार छैन, भट्टराई भन्छन्, स्रोत नखुलेको पैसा राष्ट्र बैंकले खुरुखुरु भित्र्याउन अनुमति दिँदै जाने हो भने नेपाल कालोसूचीमा पर्छ। त्यसपछि अन्य मुलुकबाट सामान ल्याउँदा प्रतितपत्र (एलसी) खोल्दा संसारभर नै मान्यता नहुने स्थिति पनि आउँछ। भोलिका दिनमा वैदेशिक व्यापारमाथि प्रत्यक्ष प्रभाव पर्छ। शंकास्पद धन भित्र्याउने क्रियाकलापमा अर्थमन्त्रीले राष्ट्र बैंकमा प्रत्यक्ष हस्तक्षेप गरेको उनको बुझाइ छ। अर्थमन्त्रीले गभर्नरलाई एस म्यानका रूपमा लिन खोजे। गभर्नर कहिल्यै एस म्यान हुन सक्दैन। राष्ट्र बैंकले मौद्रिक क्षेत्र हेर्ने हो। अर्थ मन्त्रालयले वित्तीय क्षेत्र हेर्ने हो। यी दुवैको बीचमा समन्वय हुन आवश्यक छ, उनी भन्छन्, तर, राष्ट्र बैंकको कार्य क्षेत्रमा मन्त्री शर्माले हस्तक्षेप गर्न मिल्दैन। उनका अनुसार नेपाल अन्तर्राष्ट्रिय स्तरको फाइनान्सियल एक्सन टास्क फोर्स (एफएटीएफ)को सदस्य हो। विदेशबाट आएका शंकास्पद पैसा भ्रष्टाचारलगायत कालोधनलाई सेतो बनाउने काम गर्नुहुँदैन। यसो गरेमा राष्ट्र बैंक नै कालोसूचीमा पर्छ। अर्का पूर्वगभर्नर डा चिरञ्जीवी नेपाल दलहरूले आफ्नो स्वार्थ पूरा गर्न पनि जेजे आउँछ त्यसलाई स्वीकृत गर्न पहल गर्ने बताउँछन्। राजनीतिज्ञहरूको भोटको राजनीति पनि हुने पूर्वगभर्नर डा नेपालको भनाइ छ। एफएटीएफको मापदण्डअनुसार रहेर मात्रै केन्द्रीय बैंकले विदेशबाट आएको रकमलाई अनुमति दिने गर्छ। केन्द्रीय बैंकमा पनि वित्तीय जानकारी एकाइ (एफआईयू)ले यसलाई हेर्छ। यसकारण विदेशबाट आएको वा बैंकमा जम्मा भएको कस्तो खालको पैसा हो भनेर स्रोत खुल्नुपर्छ। घर बेचेर हो कि जग्गा बेचेर, व्यापार व्यवसाय कुनबाट आम्दानी भएको र विदेशमा कर तिरेको, सबै कागजात भए मात्रै बैंकिङ प्रणालीमा राखिन्छ, डा नेपाल भन्छन्, १० लाखभन्दा बढीको रकममा यो प्रक्रिया अपनाएर पैसा नेपाल आएपछि स्रोत स्पष्ट नखुलेसम्म बैंकिङ प्रणालीबाट निस्किँदैन। यसमा कसैले जिद्धि गरेर निकाल्ने भन्ने हुँदैन। पुष्पकमल दाहाल प्रधानमन्त्री हुँदा नेपाल कालोसूचीभन्दा कम तल ग्रे एरियामा परेको उनी सुनाउँछन्। नेपाललाई सहयोग गर्ने संसारका ९५ प्रतिशत देश एफएटीएफको सदस्य छन्। मुलुक कालोसूचीमा परे ती सबै देशले दिने सहयोग, ऋण पाइँदैन, उनी भन्छन्, लगानी भित्र्याउन, बिमा तथा पुनर्बिमा चल्दैन, पासपोर्ट चल्दैन, एलसी खोल्न गाह्रो हुन्छ। डा नेपालका अनुसार गलत तरिकाले कमाएको पैसा हुन सक्छ। मानव तस्करी, ड्रगलगायत कालोधनको पैसा हुन सक्छ। यस्तो रकम कुनै पनि बेला नेपाल आएर कुनै पनि बेला बाहिर जान पनि सक्छ। यस्तो पैसा बाहिर जाने बेला पनि देशकै ढुकुटी रित्तिएर पनि जाने हुन सक्ने डा नेपाल बताउँछन्। यसकारण यस्तो पैसा मुलुकका लागि घातक हुन्छ। यस्तो कुरा अर्थमन्त्रीले बुझेनन् होला। किनभने यसअघिका मन्त्रीहरूले पनि मुलुकलाई पैसा चाहिन्छ त्यस्तो पैसा ल्याएर मुलुकमा उपयोग गरौंसमेत भनेका थिए। यसो गरे नेपाल कालोसूचीमा परेर वर्वाद हुन्छ भन्दै केन्द्रीय बैंकले विरोध गरेर रोकिएको हो, उनी भन्छन्, यसकारण उनीहरूलाई यस्ता नियम कानुन खासै थाहा नभएको देखिन्छ। यसकारण यसबाट मुलुकलाई बचाउने काम सम्बन्धित मन्त्रालय, सम्पत्ति शुद्धीकरण अनुसन्धान विभाग, राष्ट्र बैंकले बुझाएर स्पष्ट पार्नुपर्ने देखिन्छ। अर्थमन्त्रीलाई यसबारे थाहा छैन भने विज्ञबाट सिक्नुपर्यो। अर्थविद् डाडिल्लीराज खनाल शाहको नाममा आएको रकमको स्रोत कस्तो भनेर छानबिन हुनुपर्ने बताउँछन्। अमेरिकाले नै उक्त स्रोतको अब्जेक्सन गरेर पठाएपछि राष्ट्र बैंकले छानबिन गर्नुपर्छ। किनभने यसले अन्तर्राष्ट्रिय स्तरमै मुलुकको शाख गिर्न सक्छ, अर्थविद् डा खनाल भन्छन्, अवैध रकम हो भने यसमा अर्थमन्त्रीले साथ दिनु गलत हो। सामान्यतः यस्तो पदमा बसेकाले अग्रसरता देखाएको अहिलेसम्म जानकारी छैन। अर्थविद् रामेश्वर खनाल सम्पत्ति शुद्धीकरण तथा आतंकवादी क्रियाकलापमा वित्तीय लगानी ल्याउनुअघि छानबिन गर्ने प्रवन्ध रहेको बताउँछन्। यो प्रबन्धलाई नै व्यक्तिले अवरोध गर्न पाइँदैन। चाहे सरकारी व्यक्ति होस, चाहे बाहिरको। सम्पत्ति शुद्धीकरण ऐन २०६४ ले पनि यसको व्यवस्था गरेको छ, अर्थविद् खनाल भन्छन्, अर्थमन्त्री, गभर्नर सो ऐनको संरक्षक हुन्। संरक्षक आफंैले यस्ता गतिविधिलाई छानबिन गर्न सहयोग गर्नुको सट्टामा अवरोध गर्ने काम भए कानुनी रुपमा कारबाहीसमेत गर्न सकिने व्यवस्था छ। एकातीर ऐनले पनि यसलाई गलत भन्छ अर्कोतर्फ अन्तर्राष्ट्रिय जगतको गम्भीर चासो रहने भएकाले सतर्क हुनुपर्छ। उनका अनुसार सन् २०२० मा दक्षिण एसियाली संस्था एपीजी सम्पत्ति शुद्धीकरणबारे छानबिन गर्न नेपाल आउने भनिएको थियो। सो छानबिनले कालोसूचीमा पर्न सक्ने भएकाले सरकारले सबै वित्तीय कारोबार पारदर्शी बनाउन आवश्यक रहेको उनी बताउँछन्। तर, कोभिडका कारण रोकिएको थियो। सम्भवतः २०२२ मा जुनसुकै बेला पनि आउन सक्छ, उनी भन्छन्, त्यो बेला अहिलेको यो घटना पनि एउटा नजिर बन्न सक्छ। छानबिनका क्रममा पदमा रहेका वहालवाला अधिकारीले अवरोध गर्ने, पत्र लेख्ने प्रयास गरे भन्ने कुरालाई पनि लिन सक्छन्। यसो भए नेपाललाई अहिल अफ्ठ्यारो आउन सक्छ। पूर्वअर्थसचिव सुमन शर्मा राष्ट्र बैंकलाई स्वायत्तताको प्रयोग गर्न दिनुपर्ने बताउँछन्। अर्थमन्त्रीले आवश्यक अधिकार प्रयोग गर्न पाउलान तर त्यो कानुन सम्बत् हुनुपर्यो। प्रयोग गरेको अधिकार विश्वसनीय पनि हुन जरुरी छ। प्रमाणित हुने आधार विश्वसनीय हुनुपर्यो, पूर्वसचिव शर्मा भन्छन्, गभर्नर भनेको ठूलो पद हो। गभर्नरलाई चलाउँदा बजारमा नराम्रो सन्देश जान्छ। गभर्नरमाथिको आरोपलाई प्रमाणित गर्न सकिएन भने अन्तर्राष्ट्रिय बजारमै प्रभाव पर्छ। अर्थमन्त्रीले आफ्नो अधिकार प्रयोग गर्दा ख्याल गर्न जरुरी छ। गभर्नरको निलम्बनलाई प्रमाणित गर्न नसके अर्थमन्त्रीप्रतिको साख गुम्छ। कानुनविद् प्राडा गान्धी पण्डितका अनुसार बाहिरबाट डलरमा पैसा आउँछ भने ल्याउनै नपाउने भन्ने होइन। तर, त्यो पैसा वैधानिक हुनुपर्यो। सही तरिकाले कमाएर ल्याएको स्रोतबारे सरकारले हेर्नुपर्यो। राष्ट्र बैंकले जाँच गर्नैै पर्यो। स्रोत सही र रकम ल्याउन सक्ने हैसियत छ भने राष्ट्र बैंकलाई जाँच्ने अधिकार छ। सही तरिकाबाट आएको छ भने रोक्न हुँदैन। अहिलेको अवस्थामा छानबिन नगरी ल्याउन पाउँदैन, कानुनविद् प्राडा पण्डित भन्छन्, यसक्रममा अर्थमन्त्रीले जबर्जस्ती पैसा देउ, हेर्नुपर्दैन भनेर जवाफ दिने अधिकार छैन। अन्तर्राष्ट्रिय परिपाटीबाट कानुनी रूपमा पैसा आउन जरुरी छ। मन्त्रीले चिठीमार्फत दबाब दिएको हो भने त्यो कानुनविपरीत रहेको उनी बताउँछन्। गैरकानुनी रूपमा आएको पैसा रहेछ भने त्यसलाई छोड्नु हुँदैन। अर्थमन्त्रीको नियतमा खोट छ र कानुनी प्रक्रिया अपनाउनु पर्दैन मेरो मान्छे हो जसरी पनि छोडिदिनुपर्छ भनेको भए गैरकानुनी व्यवहार हो, उनी भन्छन्, लिखित होस वा मौखिक अर्थमन्त्रीले दबाब दिन मिल्दैन। पूर्वगभर्नर भट्टराईका अनुसार मुलुकमा शोधनान्तर स्थिति खराब भएर राष्ट्र बैंकले गरेको सिफारिसअनुसार सरकारले काम गर्नुपथ्र्यो। तर, सरकारले यस्तो नगरेर केन्द्रीय बैंकले कम आवश्यकताका तथा विलासिताका वस्तुहरू आयातमा मार्जिन तोकेर कडाइ गरिदियो। यस्तो राम्रो काम गरेकोमा पुरस्कृत गर्नुपर्नेमा उल्टै आरोप लगाएर कारबाही गर्ने गलत अभ्यास देखियो, भट्टराई भन्छन्, स्रोत नखुलेका रकम भित्र्याउँदा मुलुकलाई कति आघात पुग्छ भन्ने थाहा छैन होला। यति ज्ञान भए सायद यो कदम अपनाउँदैन थिए। मुलुक संकटमा परेका बेला समन्वय गर्नुपर्नेमा गभर्नरलाई नै कपोकल्पित आरोप लगाएर निलम्बन गर्ने काम भएको छ। यसले गर्दा वित्तीय क्षेत्र अस्थिर र अशान्त हुन्छ। यसले नेपालमा मात्रै होइन बाह्य क्षेत्रमा पनि राम्रो सन्देश जाँदैन। बैंक तथा वित्तीय संस्थादेखि गैरबैंकिङ बिमा, कर्मचारी सञ्चय कोष र नागरिक लगानी कोषलगायतले सम्पत्ति शुद्धीकरण ऐन २०६४ तथा नियमावली २०७३ को पालना गर्नुपर्छ। मन्त्रिपरिषदको निर्णयअनुसार बैंक तथा गैरबैंकिङ संस्थाको सम्पत्ति शुद्धीकरणसम्बन्धी जिम्मा राष्ट्र बैंकलाई छ। राष्ट्र बैंकले सम्पत्ति शुद्धीकरण तथा आतंकवादी कार्यमा वित्तीय लगानी निवारणसम्बन्धी व्यवस्था गर्न सबै संस्थालाई निर्देशन दिएको छ। केन्द्रीय बैंकको बैंक तथा वित्तीय संस्था नियमन विभागले असोज १७ गते परिपत्र गरेको थियो। उक्त संस्थालाई हरेक ग्राहकको पहिचान फाराम (नो योर कस्टुमर केवाईसी) भर्नुपर्नेलगायत व्यवस्था छ। जबकि यस्ता संस्थाले आन्तरिक जिम्मेवारी तथा कार्य विभाजन, जोखिम मूल्यांकन प्रणालीको आधार तथा पद्धति, जोखिममा आधारित ग्राहक पहिचान, अद्यावधिक तथा अनुगमन पद्धति, अस्वाभाविक तथा शंकास्पद कारोबारको पहिचान पद्धतिलगायत काम गर्नुपर्छ। यस्ता संस्थाले ग्राहक पहिचान गर्दा कानुनी व्यक्ति वा प्रबन्धको तहगत संरचना वा स्वामित्व रहेको देखिए प्रत्येक तहको र त्यस्तो व्यक्तिमाथि नियन्त्रण गर्नुपर्नेछ। व्यक्ति अर्कै रहेको देखिए त्यस्ता व्यक्तिका अतिरिक्त नियमावलीअनुसारको नीति अपनाउनुपर्नेछ। कुनै प्राकृतिक व्यक्तिको कारोबारमा परिवारबाहेक अन्य कुनै व्यक्ति वास्तविक धनीका रुपमा रहेको शंका लागे सोको पहिचानसमेत गर्नुपर्नेछ। कुनै पनि खातामा सम्बन्धित खाता सञ्चालकबाहेक अन्य कुनै व्यक्तिले १ लाख रुपैयाँभन्दा बढी रकम नगदै जम्मा गर्न आए जम्मा गर्ने व्यक्तिको पहिचान खुल्ने कागजात लिई नगद जम्मा गर्नुको प्रयोजन खुलाउनुपर्छ। ग्राहकको खाता खोल्ने सिलसिलामा सूचक संस्थाले सम्बन्धित ग्राहकमा निहित जोखिमको आधारमा व्यक्तिहरूको ल्याप्चे, सहिछाप वा वायोमेट्रिक लिन सक्नेछ। यो व्यवस्थासँगै ग्राहकको खाता खोल्दा, ग्राहकसँग कारोबार गर्दा र ग्राहकको विवरण नियमित रूपले अद्यावधिक गर्दा उच्च पदस्थ व्यक्ति पहिचान हुने संयन्त्रमा संस्थाले कडाइ गर्दै आएको छ। संस्थाले ग्राहकबाट सूचना लिने वा स्वघोषणा गर्न लगाउने, सार्वजनिक रूपमा उपलब्ध सूचना ग्रहण गर्ने, सामाजिक सञ्जालमा उपलब्ध सूचनाहरूको विश्लेषण गर्ने, प्रचलित कानुनबमोजिम राखिएको अभिलेखबाट सूचना लिने र व्यावसायिक रुपमा उपलब्ध तथ्यांक लिने लगायतका काम गर्दै आएका छन्। शाहका कम्पनी, जसका नाममा अमेरिकाबाट विभिन्न बैंकमा रकम आएको थियो नियम, कानुनविरुद्ध गरेको भए कारबाही हुनुपर्छ। अर्थमन्त्रीले शंकास्पद पैसाबारे नबुझी साथ दिनु गलत हो। यो एकप्रकारको पदीय दुरुपयोग हो। विदेशबाट विधिपूर्वक आएको रकम भए मात्रै साथ दिँदा उचित हो। डा रामशरण महत, पूर्वअर्थमन्त्री गलत तरिकाले कमाएको पैसा हुन सक्छ। यस्तो रकम कुनै पनि बेला नेपाल आएर कुनै पनि बेला बाहिर जान सक्छ। यस्तो पैसा बाहिर जाने बेला पनि देशकै ढुकुटी रित्तिएर पनि जाने हुन सक्छ। डा चिरञ्जीवी नेपाल, पूर्वगभर्नर सन् २०२० मा दक्षिण एसियाली एपीजी सम्पत्ति शु्द्धीकरणबारे छानबिन गर्न नेपाल आउने भनिएको थियो। सो छानबिनले कालोसूचीमा पर्न सक्ने भएकाले सरकारले सबै वित्तीय कारोबार पारदर्शी बनाउन जरुरी छ। रामेश्वर खनाल, अर्थविद् पृथ्वी शाह र उसको आफन्तका नाममा आएको ४० करोड रुपैयाँबराबरको शंकास्पद रकम फुकुवा गर्न खोज्नु गलत हो। यस्तो कामका लागि अर्थमन्त्रीले चिठी लेख्न मिल्दैन। उनले गल्ती गरिसके। विजयनाथ भट्टराई, पूर्वगभर्नर राष्ट्र बैंकलाई स्वायत्तताको प्रयोग गर्न दिनुपर्छ। अर्थमन्त्रीले आवश्यक अधिकार प्रयोग गर्न पाउलान् तर त्यो कानुनसम्मत हुनुपर्यो। प्रयोग गरेको अधिकार विश्वसनीय पनि हुन जरुरी छ। सुमन शर्मा, पूर्वअर्थसचिव पृथ्वी शाहको नाममा आएको रकमको स्रोत कस्तो भनेर छानबिन हुनुपर्छ। अमेरिकाले नै उक्त स्रोतको अब्जेक्सन गरेर पठाएपछि राष्ट्र बैंकले छानबिन गर्नुपर्छ। डा डिल्लीराज खनाल, अर्थविद्"
काँचुली फेर्दै पर्यटन,"कोरोना महामारीसँगै सुरु भएको लकडाउनका कारण दुई वर्षदेखि खस्किएको पर्यटन उद्योग विस्तारै तङ्ग्रिन थालेको छ। संक्रमण घट्दै गएकाले पर्यटकको आगमन पनि बढ्दै छ। पर्यटकीय क्षेत्रले काँचुली फेर्दैछ। पर्यटन उद्योग चलायमान हुन थालेको सरकारी तथ्यांकले देखाउँछ। नेपाल पर्यटन बोर्डले सार्वजनिक गरेको अंग्रेजी वर्षको तथ्यांकअनुसार सन् २०२२ को मार्च महिना ४० हजार ६ जना पर्यटक नेपाल आएका छन्। पर्यटक संख्यामा वृद्धिसँगै पर्यटकले खर्च गर्ने परिमाण र बस्ने अवधि पनि लम्बिएको छ। पछिल्लो सरकारी तथ्यांकअनुसार १६ दिनको बसाइ र ६५ अमेरिकी डलर प्रतिदिनको खर्च पर्यटकको छ। यो अघि १३ दिनको बसाइ र ४५ डलर प्रतिदिनको खर्च पर्यटकको थियो। पर्यटनमा सुधारसँगै मुलुकको होटल व्यवसाय पनि आशातित बनेको छ। विदेशी पर्यटकमा निर्भर हुने पर्यटकीय स्तरदेखि पाँचतारे होटलहरूमा आगामी सेप्टेम्बर, अक्टोबरका लागि सोधपुछको क्रम बढ्न थालेको होटल संघ नेपाल (हान) का उपाध्यक्ष विनायक शाह बताउँछन्। आगामी दिनलाई व्यवस्थापन कसरी गर्छौं, त्यसले आगामी दिनको गति तय गर्ने हुन्छ, उनी भन्छन्।आर्थिक समृद्धिका लागि पर्यटन प्रमुख भएकाले योजना तर्जुमा त्यसलाई ध्यानमा राखेर गर्न आवश्यक भएको शाह बताउँछन्। सरकारले बजेटबाट नै घोषणा गरेको १० दिने पर्यटन काज बिदा, एक महिनाको निःशुल्क भिसा जस्ता पर्यटन प्रबद्र्धनका कार्यक्रमहरूलाई कार्यान्वयनमा चासो दिनुपर्ने उनको भनाइ छ। सन् २०२२ को पहिलो पर्वतारोहण सिजन पनि उत्साहजनक रूपमा अघि बढेको छ। पर्यटन विभागको अप्रिल १२ सम्मको तथ्यांकनुसार विभिन्न हिमाल आरोहणका लागि ६ सय ७ जनाले अनुमति लिएका छन्। ती स्वीकृतिबाट करिब ३३ करोड रोयल्टी उठेको छ। यस्तै विश्वको सर्वोच्च शिखर सगरमाथा आरोहणका लागि पनि हालसम्म २ सय २५ जनाले स्वीकृति लिएको विभागको तथ्यांक छ। हिमाल चढ्ने र पदयात्रामा जाने सिजन भएकाले पर्यटकको संख्या पनि बढ्ने गरेको छ। सन् २०२० को पर्वतारोहण सिजनमा नै कोरोनाका कारण लकडाउन भएको थियो। यस्तै, पर्यटक बढेसँगै आन्तरिक उड्डयन क्षेत्र पनि उत्साहित छ। पर्यटनमा सुधारसँगै आगामी सिजन राम्रो हुने अपेक्षा नेपाल वायु सेवा सञ्चालक संघका प्रवक्ता योगराज कँडेल शर्मा बताउँछन्। उनका अनुसार तराई क्षेत्रमा चल्ने ट्रंक रुट कोरोना अघिको लयमा नै फर्किएको छ। पहाडी क्षेत्रको स्टल रुटमा विस्तारै सुधार हुँदैछ। शर्माका अनुसार हेलिकप्टर उद्योग आक्रमक रूपमा सुधार नभए पनि कोरोनाको समयभन्दा करिब ४५ प्रतिशतले सुधार भएको बताउँदै अझै धेरै सुधार हुन बाँकी रहेको बताए। साहसिक पर्यटनअन्तर्गत माउन्टेन फ्लाइट वृद्धि हुँदै गएको उनले जानकारी दिए। कोरोना नियन्त्रणतिर गएकाले सन् २०२४ को अन्त्यसम्ममा पर्यटन क्षेत्र पुरानै लयमा फर्किने आशा पर्यटन बोर्डको छ। सन् २०२५ बाट पर्यटकले भरिभराउ हुने हाम्रो अनुमान छ, अवस्था अनुकूल भइराखे त्योभन्दा अघि पनि सुधार हुनसक्छ, बोर्डका प्रवक्ता तथा निर्देशक मणिराज लामिछाने बताउँछन्। पछिल्लो समयमा आन्तरिक पर्यटनलाई बढाउनका लागि पूर्वलाई पश्चिम र पश्चिमलाई पूर्वसँग र बीचलाई पनि पूर्वपश्चिमसँग जोड्ने काम बोर्डले गरेको उनले जानकारी दिए। विभिन्न मेलाहरूको आयोजना, बोर्डरका व्यवसायीहरूलाई संलग्न गराउने, ट्राभल एजेन्सीसँगको समन्वय जस्ता कार्यक्रमहरू आयोजना गरिरहेको उनी बताउँछन्। अन्तर्राष्ट्रिय बजारसँगै क्षेत्रीय बजारको सम्भावना अत्याधिक र सजिलो भएकाले त्यतातिर पनि बोर्डले काम सुरु गरेको लामिछानेले जानकारी दिए। फस्ट स्टप डेस्टिनेसनलाई फोकसमा राखेर बजारीकरण गर्न आवश्यक रहेको लामिछानेले जानकारी दिए। कोभिड समयको तथ्यांकको कुनै अर्थ नरहेको बताउँदै पर्यटन मन्त्रालयका सहसचिव बुद्धिसागर लामिछानेले पर्यटन बढ्न थालेकोमा पर्यटन क्षेत्र आशामुखी भएको बताए। विशेष गरी अहिले साहसिक पर्यटनमा आकर्षण बढेको उनले बताए। तर, अहिले नै तथ्यांक केलाएर कस्तो हुन्छ भन्ने अवस्था नरहेको उनी बताउँछन्। कोभिड फर्किने सक्ने सम्भावना, रूसयुक्रेन युद्धले युरोपेलीअमेरिकी पर्यटक आवागमनमा परेको असर जस्ता क्राइसिसलाई बेवास्ता गर्न नमिल्ने लामिछाने बताउँछन्। पोखरामा पुनः नयाँ भेरियन्टको संक्रमण नदेखिए पर्यटन उद्योगले लय समाउने पोखरा पर्यटन परिषद्का अध्यक्ष गोपीबहादुर भट्टराई बताउँछन्। पोखरामा अहिले ५० प्रतिशत अकुपेन्सी रहेको उनको भनाइ छ। पोखरामा कुल पर्यटकमा ३० प्रशित विदेशी र ७५ प्रतिशत स्वदेशी रहेको उनी बताउँछन्। कोभिडपछि पछिल्लो समयमा पर्यटकको आगमन बढ्दो क्रममा रहेको होटल संघ नेपाल पोखराका अध्यक्ष लक्ष्मण सुवेदीले बताए। तेस्रो मुलुकका पर्यटकका आगमन पनि बढ्दो क्रममा रहेकाले नयाँ आशा र विश्वास पलाएको अध्यक्ष सुवेदीको भनाइ छ। पर्यटकीय सहर पोखरामा १२ सय होटलमा १५ हजारभन्दा बढीले रोजगारी पाएको पनि उनले सुनाए। नेपालमा आउने कुल पर्यटकमा ४० प्रतिशत पर्यटक पोखरामा पुग्ने गरेको व्यवसायीको तर्क छ। सन् २०२२ को जनवरीमा अन्नपूर्ण संरक्षण क्षेत्रमा ९७६ जना पर्यटक पदयात्रामा पुगेको तथ्यांक छ। त्यसमा सार्क मुलुकको पर्यटकको संख्या ५ सय ३ र सार्क बाहेकका अन्य मुलुकका पर्यटकको संख्या ४ सय ७३ रहेको अन्नपूर्ण संरक्षण क्षेत्र आयोजना (एक्याप)का सूचना अधिकारी अशोक सुवेदीले जानकारी दिए। फेब्रुअरीमा कुल पर्यटकको आगमन एक हजार ५ सय ८७ छ। सार्क मुलुकका पर्यटक ५ सय ३० आउँदा सार्क बहेकका अन्य देशमा पर्यटकको संख्या बढेर १ हजार ५७ रहेको तथ्यांक छ। मार्च महिनामा एकै महिनामा कोभिड पछिकै सबैभन्दा धेरै १२ हजार २ सय १९ पर्यटकले अन्नपूर्ण संरक्षण क्षेत्रमा पदयात्रा गरेका थिए। सन् २०१९ मा अन्नपूर्ण संरक्षण क्षेत्रमा इतिहासमै सबैभन्दा धेरै १ लाख ८१ हजार ५ सय ७६ जना विदेशी पर्यटकले पदयात्रा गरेका थिए। मुस्ताङको पर्यटनक्षेत्र विस्तारै चलायमान हुँदैछ। आन्तरिक तथा बाह्य पर्यटनले विस्तारै गति लिन थालेको अन्नपूर्ण संरक्षण क्षेत्र आयोजना (एक्याप) जोमसोमले जनाएको छ। कोरोना कहर अघि बर्सेनि औसत ६० हजारको अनुमान विदेशी पर्यटक मुस्ताङ भित्रिएको तथ्यांक एक्यापको रेकर्डमा उल्लेख छ। त्यसयता भने विदेशी पर्यटक आउन सकेनन् । अहिले कोरोनाले ठप्प बनेको मुक्तिनाथ मन्दिर, कागबेनी धाम र कोरलानाका हेर्न आन्तरिक पर्यटकको लर्को लागेको छ। कोरोनापछि हिउँद सकिए लगत्तै आन्तरिक पर्यटक बढ्न थालेको मुस्ताङ उद्योग वाणिज्य संघका अध्यक्ष खगेन्द्र तुलाचनले जानकारी दिए। चालू वर्षको फागुनदेखि चैतसम्ममा करिब १ लाख आन्तरिक पर्यटक मुस्ताङ भित्रिएको अध्यक्ष तुलाचनले अनुमान गरे। चितवनको सौराहामा पर्यटकको संख्या बाक्लिन थालेको छ। आन्तरिक पर्यटकको आगमनाले सौराहाका होटल भरिएका छन्। चोकहरूमा सांगीतिक कार्यक्रम चल्न थालेका छन्। लामो समय निस्क्रिय बनेको व्यवसाय फेरि लयमा फर्कँदा होटल तथा रेष्टुराँ सञ्चालकहरूमा आशाको त्यान्द्रो पलाएको हो। कोभिड१९ महामारीले गर्दा व्यवसाय निराशाजनक अवस्थामा पुगेको थियो। नयाँ वर्षको आगमनले व्यवसायलाई चलायमान गराएको छ। हामीलाई ठूलो राहत पुगेको छ, सौराहास्थित होटल मोनालिसाका सञ्चालक केशव खनालले बताए। पर्यटकलाई आकर्षित गर्न सौराहामा स्ट्रिट फुड फेस्टिभल (सडक खाना महोत्सव) को पनि आयोजना गरिएको छ। रेवान सौराहाले आयोजना गरेको सांगीतिक तथा खाना महोत्सव चार दिनसम्म चल्नेछ। कोरोना महामारी नियन्त्रणमा आएसँगै सौराहाको पर्यटकीय माहोल सुधारिन थालेको क्षेत्रीय होटल संघ सौराहाका अध्यक्ष दीपक भट्टराई बताउँछन्। लुम्बिनीमा पनि पर्यटक बढ्न थालेका छन्। पछिल्ला साता स्वदेशी तथा विदेशी पर्यटकले लुम्बिनीका होटलहरू गुल्जार भएका छन्। गुम्बामन्दिरहरूको दर्शन अवलोकनका लागि स्वदेशी तथा विदेशी पर्यटकहरूको आगमन बढेको छ। तेस्रो मुलुकबाट आउने पर्यटकको संख्यामा कमी रहे पनि स्वदेशी तथा भारतीय पर्यटकको ग्राफ भने बढ्दो अवस्थामा छ। लुम्बिनी विकास कोषको तथ्यांकअनुसार सन् २०२० को सुरुवाती तीन महिना जनवरी, फेब्रुअरी र मार्चमा १ लाख ८३ हजार १२ जना पर्यटकहरूले लुम्बिनी भ्रमण गरेका छन्। लुम्बिनीमा जर्मनी, फ्रान्स, चीन, अमेरिका, श्रीलंका, स्पेन, भियतनामलगायत मुलुकबाट पर्यटकहरूको आगमन भइरहेको छ। यी मुलुकबाहेक युद्धमा फसेको युक्रेनबाट समेत ७ जना लुम्बिनी भ्रमण आएका छन्। त्यस्तै रसियाबाट ५७ जना लुम्बिनीको भ्रमण अवलोकन गरे। पछिल्लो तीन महिनामा तेस्रो मुलुकबाट १ हजार १ सय ८५ जना पर्यटक लुम्बिनी आएका छन्। लुम्बिनी होटल संघ नेपालका अध्यक्ष गोविन्द ज्ञवालीले पछिल्लो समय लुम्बिनीमा पर्यटकको आगमनमा सुधार भएको बताए।"
भीम रावलको प्रश्न सूर्य बिक्री हुने व्यवसायिक चिन्ह हो?,"काठमाडौं : नेकपा एमालेका नेता भीम रावलले सूर्य चिन्हबाट अरु दलका नेताहरुलाई पनि उठ्न सक्ने सहमति गरेपछि आपत्ति जनाएका छन्। उनले सूर्य बिक्री हुने व्यवसायिक चिन्ह हो? भन्दै प्रश्न उठाएका छन्। विपरीत सिद्धान्त भएका राप्रपा र परिवार दलका उम्मेदवारले एमालेको सूर्य चिन्हमा लड्ने तर एमाले हुनु नपर्ने रे! के सूर्य चिन्ह बिक्री हुने व्यवसायिक चिन्ह हो र? यसलाई ठूलो ठेकेदारले ठेक्का लिएर सानो ठेकेदारलाई काम दिएजस्तो गर्न मिल्छ र? दलीय प्रणाली र कम्युनिष्ट पार्टीको फजितीमात्र!, उनले सामाजिक सञ्जालमा लेखेका छन्। एमालेले बुधबार राप्रपा नेपाल र नेपाल परिवार दलसँग चुनावी तालमेलको सहमति गर्दै सूर्य चिन्हमा उम्मेदवार उठाउन सहमति गरेको थियो।"
आचारसंहिता उल्लंघन गर्नेलाई कारबाही गर्ने आयोगको चेतावनी,"काठमाडौं : निर्वाचन आयोगले आचारसंहिता उल्लंघन गर्नेलाई कारबाही गर्ने चेतावनी दिएको छ। बिहीबार आयोजित नियमित पत्रकार सम्मेलनमा प्रवक्ता शालिग्राम शर्मा पौडेलले आचारसंहिता उल्लंघन गर्नेहरुलाई 'नोटिस'मा राखेको बताए। 'निर्वाचन आचारसंहिता उल्लंघनका घटना आयोगले 'नोटिस' गरिरहेको छ। सम्बन्धितलाई आयोगले पत्राचारसमेत गरिरहेको छ,' पौडेलले भने, 'कतिपय अध्ययन भइरहेको छ। यसमा बुझ्ने, स्पष्टता खोज्ने र त्यसपछि आवश्यक कारबाही हुन्छ।' उनले चुनाव चिन्हको सबालमा आधिकारिक व्यक्तिले दत्खस्त गरेर दिएको अवस्थामा अरु पार्टीको चुना चिन्हबाट लड्न पाउने बताए। 'आधिकारिक चिन्ह लिएको उम्मेदवार त्यहीँ पार्टीको हो भनेर चिनिन्छ। जुन दलको चुनाव चिन्ह लिएर लड्यो त्यो त्यहीँ पार्टीकै उम्मेदवार मानिन्छ,' उनले भने। त्यस्तै मुख्य निर्वाचन अधिकृत तथा निर्वाचन अधिकृत र निर्वाचन कार्यालय प्रमुखका लागि निर्वाचन सञ्चालन तथा कार्य व्यवस्थापन प्रादेशिक प्रशिक्षण सम्पन्न भएको उनले बताए। त्यस्तै प्रशिक्षण जनकपुर, बुटबल र हेटौडामा पनि आयोजना हुने उनको भनाइ थियो। उनले निर्वाचन आचारसंहितामा योगदान पुर्याउन विभिन्न प्रदेशमा सञ्चारकर्मीलाई अभिमुखीकरण दिनेसमेत जानकारी दिए।"
मुस्ताङमा उम्मेदवार छान्न कांग्रेसएमालेको दौडधुप,"जोमसोम : आसन्न स्थानीय तह निर्वाचन नजिकिँदै गर्दा मुस्ताङका मुख्य राजनीतिक पार्टी नेपाली कांगेस र नेकपा एमालेलगायतका पार्टीले उम्मेदवार छान्न दौडधुप गरिरहेका छन्। जिल्लामा स्थानीय तहका उम्मेवार छान्ने दौडधुप चलेपनि हालसम्म कुनै दलले उम्मेदवारको टुंगो लगाउन सकेको छैन। मुस्ताङमा कांग्रेस, एमाले, माओवादी केन्द्र र एकीकृत समाजवाली पार्टीले जिल्लाका ५ स्थानीय तह र त्यहाँका वडावडामा गोप्य बैठक बसेर उम्मेदवार छान्न दौडधुप गरेका छन्। कांगेस र एमालेले विवादरहित ढंगले निर्वाचनमा आफ्नो पार्टीको उम्मेदवार विजयी बनाउन पालिका र स्थानीय तहका कोठे बैठक बसेर उम्मेदवार चयन गर्न जुटेका हुन्। नेपाली कांग्रेस जिल्ला कार्यसमिति मुस्ताङका सचिव विकल शेरचनले ५ वटै पालिका र वडाहरुमा उम्मेदवार चयन गर्ने प्रक्रिया अन्तिम चरणमा पुगेको जानकारी दिए। हामीले करिब करिब उम्मेदवार छान्ने काम अन्तिम चरणमा पुर्याएका छौं। केहीमा अझै टुङ्गोमा पुग्न बाँकी छ। अब केही दिनभित्रै उम्मेदवार छनोट गरेर सार्वजनिक गर्छौं,' उनले भने। देशभरि पाँच दलीय गठबन्धन गरेर चुनावमा जाने निर्णय भएकाले जिल्लामा गठबन्धनको कार्यदल बनेको शेरचनले जानकारी दिए। गठबन्धनलाई सँगै लिएर सम्बन्धित पालिका र वडाहरुमा गठबन्धनको मतभारका आधारमा उम्मेदवार चयन गर्नेगरी सहमति भएको र त्यसलाई कार्यान्वयनमा लैजाने उनले बताए। त्यस्तै नेकपा एमालेले पनि स्थानीय तह निर्वाचनका लागि उम्मेदवार छान्ने काम अन्तिम चरणमा पुर्याएको जिल्ला कमिटी उपाध्यक्ष रमेश गुरुङले जानकारी दिए। उनले ५ वटै स्थानीय तह र वडाहरुमा उम्मेदवार छान्ने काम अन्तिम चरणमा पुगेको र अर्को हप्ता उम्मेदवारको नाम सार्वजनिक हुने बताए। मुस्ताङमा एमाले पार्टीमा उम्मेदवार चयन गर्ने विषयमा मतभेद नरहेको र सहमतीबाटै उम्मेदवार चयन गर्ने गरी पार्टी लागिपरेको बताए।"
गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय : ओली,"काठमाडौं : नेकपा एमालेका अध्यक्ष केपी शर्मा ओलीले वितेको वर्षबाट गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय भएको टिप्पणी गरेका छन्। नयाँ वर्षको अवसरमा उनले केही अवाञ्छित शक्तिहरुका प्रतिगामी उद्देश्य र राजनीतिक व्यक्तिहरुको इर्ष्याले विकास र समृद्धितर्फको यात्रामा गम्भीर अवरोध उत्पन्न भएको बताएका हुन्। उनले विसंगति, वेथिति र अस्थिरताका पुराना दुषित खेलको फेरि पुनरावृत्ति भएको उल्लेख गरे । जारी विज्ञप्तिमा भनिएको छ, गत वर्ष राजनीतिक स्थिरताको दृष्टिकोणबाट सुखद रहेन । केही अवाञ्छित शक्तिहरुका प्रतिगामी उद्देश्य र केही राजनीतिक व्यक्तिहरुको जङ्गली आकाङ्क्षा, कुण्ठा र इर्ष्याका कारण केही वर्षदेखि शुरु भएको हाम्रो विकास र समृद्धि तर्फको यात्रामा गम्भीर अवरोध उत्पन्न हुन पुग्यो । विसंगति, वेथिति र अस्थिरताका पुराना दुषित खेलको फेरि पुनरावृत्ति भएको छ । वितेको वर्षबाट गठबन्धनका नाममा चरम स्वार्थी समूह राज्यशक्तिको दुरुपयोगमा सक्रिय छ । ओलीले भनेका छन्, व्यवस्थापिका निकम्मा हुन पुगेको छ । कार्यपालिकाको छायाँमुनि न्यायपालिका क्रमशः आफ्नो स्वतन्त्र पहिचान गुमाउँदै छ । संवैधानिक विचलन र अराजकताको विकृत उत्पादनको रुपमा जन्माइएको कर्तव्य, लक्ष्य तथा गन्तव्यहीन कार्यपालिका अकर्मण्य मात्रै होइन भ्रष्टाचारमा निर्लिप्त छ । केही वर्षयता हामीले सुरु गरेको विकासको राष्ट्रिय बहसको सट्टा अहिले सत्ताशक्तिको अनुचित भागबण्डा, लेनदेन र राज्यस्रोतको दोहनमा केन्द्रित हुन पुगेको छ। यतिखेर मुलुक आर्थिक सङ्कट उन्मुख छ । ओलीले अहिले पनि विभिन्न बहानामा हिजो स्थानीय तहको निर्वाचन रोक्ने अलोकतान्त्रिक र असंवैधानिक दुस्प्रयासमा असफल रहेका शक्तिहरु चुनाव रोक्ने प्रपञ्च रचिरहेका दाबी गरेका छन् । ओलीले भनेका छन्, हामी खबरदारी गर्न चाहन्छौं, कुनै पनि बहानामा चुनाव रोक्नु लोकतन्त्र विरोधी कुरा हो र यो किमार्थ स्वीकार्य हुन सक्दैन । ओलीले जनविरोधी र राष्ट्रहीत विपरीत चल्ने स्वार्थी समूहले फैलाउने भ्रामक अफवाह र गलत सूचनाप्रति सबैलाई सचेत रहन आग्रह गरेका छन् । उनले आशन्न निर्वाचन देशको भविश्य निर्धारण गर्ने गहन विषयको जनमत संग्रह हुने दाबी गरे। उनले भनेका छन्, आसन्न निर्वाचनमा प्रकट हुने जनादेश छली, स्वार्थी र जनहित विरोधी प्रतिगामी गठबन्धन कि ताजा जनादेशमार्फत् लोकतान्त्रिक विधिद्वारा सामाजिक सुव्यवस्था र विकासका लागि शासन सञ्चालन गर्न चाहने हाम्रो पार्टीजस्तो अग्रगामी शक्ति, कसलाई छान्ने भन्नेजस्तो देशको भविश्य निर्धारण गर्ने गहन विषयको जनमत संग्रह हुनेछ। पूर्वप्रधानमन्त्री ओली ले मुलुक निर्माणको प्रथमिकताबाट विमुख ब्यक्ति र समूहहरुका निहित स्वार्थद्वारा सिर्जना गरिएका अवरोधलाई छिचोल्न, राजनीतिक स्थिरता कायम गर्न र समृद्ध नेपाल, सुखी नेपालीको राष्ट्रिय आकाङ्क्षालाई पूरा गर्ने हाम्रो गन्तब्यमा आम देशवासी दिदीबहिनी तथा दाजुभाइहरुको हामीलाई साथ सहयोग प्राप्त हुने विश्वास व्यक्त गरेका छन्।"
राष्ट्रपति भण्डारीबाट विभूषण प्रदान,"काठमाडौं : राष्ट्रपति विद्यादेवी भण्डारीले संविधान दिवस (राष्ट्रिय दिवस), २०७८ का अवसरमा घोषित विभिन्न विभूषण तथा मनपदवीबाट विशिष्ट व्यक्ति, राष्ट्रसेवक र सामाजिक क्षेत्रका व्यक्तिहरूलाई आज सुशोभन गरेकी छन्। गत असोज ३ गतेको संविधान दिवसका अवसरमा नेपाल सरकारको सिफारिसमा राष्ट्रपति भण्डारीबाट घोषितमध्ये नेपाल रत्न मानपदवीबाट पूर्वप्रधानमन्त्री स्व कृष्णप्रसाद भट्टराई, राष्ट्र गौरवबाट मन्त्रिपरिषद्का पूर्वअध्यक्ष स्व सुवर्णशमशेर राणा र पूर्वप्रधानमन्त्री झलनाथ खनाल, महाउज्ज्वल राष्ट्रदीपबाट राजनीतिज्ञहरु स्व तुल्सीलाल अमात्य, स्व मङ्गलादेवी सिंह, मोहनचन्द्र अधिकारी, प्रजातान्त्रिक योद्धा स्व दुर्गानन्द झा, स्वरसम्राट स्व नारायणगोपाल गुरुवाचार्यलाई मानपदवी प्रदान गरियो। त्यस्तै सुप्रसिद्ध प्रबल जनसेवाश्रीबाट राजनीतिज्ञहरू प्रदीप नेपाल, स्व पोष्टबहादुर बोगटी, स्व मार्शलजुलुम शाक्य, उज्ज्वल कीर्तिमय राष्ट्रदीपबाट सर्वोच्च अदालतका न्यायाधीश विश्वम्भरप्रसाद श्रेष्ठलाई सुशोभन गरियो। विभूषण प्राप्त गर्नेहरुको सूची करिब पाँच सयको सङ्ख्यामा भएकाले अहिले कार्यक्रम जारी छ। राष्ट्रपति भवन शीतलनिवासमा आयोजित विशेष समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, कामु प्रधानन्यायाधीश दीपककुमार कार्की, प्रतिनिधिसभाका सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सना, गृहमन्त्री बालकृष्ण खाँणलगायत मन्त्रीगण र उच्चपदस्थ अधिकारीको उपस्थिति रहेको छ।"
पोखराको मेयर उम्मेदवार छान्न एमालेभित्र चुनाव हुँदै,"पोखरा : पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्ने भएको छ। अघिल्लो पालि पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। एमाले पोखरा महानगर कमिटीका अध्यक्ष दिलीप न्यौपानेका अनुसार मेयरका आकांक्षी कार्यकर्ताहरुको मतका आधार छनोट गर्न शुक्रबार निर्वाचन गर्ने गरी कार्यतालिका बनाइएको छ। सहमतिको प्रयास पनि जारी रहेको उनले जनाए। अध्यक्ष न्यौपानेले बिहीबार साँझ निर्वाचन कार्यतालिका सार्वजनिक गर्दै शुक्रबार जिल्ला पार्टी कार्यालयमा मतदान गर्ने बताए। पोखराको मेयरमा एमालेबाट १२ र उपमेयरमा ११ जनाले आकांक्षा देखाएका छन्। पोखरा महानगर कमिटी १ सय १० सदस्यीय छ। कमिटीका सदस्यले मतदान गर्ने छन्। मेयर र उपमेयरको नाम सिफारिस गर्ने प्रयोजनका लागि गठित निर्वाचन कमिटीले पार्टीको विधान तथा निर्वाचन नियमावली (संशोधन सहित)२०६९को अधिनमा रहेर निर्वाचन गर्न लागेको अध्यक्ष न्यौपानेले जानकारी दिए। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारी आकांक्षी छन्। तर शुक्रबार यीमध्ये कतिपयले उम्मेदवारी नदिन पनि सक्छन्। नयाँ आकांक्षी पनि देखा पर्नसक्ने पार्टी स्रोत बताउँछ। महानगर उपमेयरमा पोखरा १९ का वडाध्यक्ष शोभामोहन पौडेल, वामदेव ढुंगाना, टीकाराम पंगेनी, तेजनारायण अधिकारी, सञ्जीवबहादुर कोइराला, देवका पहारी, जीवनप्रसाद आचार्य, बैनबहादुर अधिकारी क्षेत्री, हरिमाया गुरुङ, बलराम गायक र सुष्मा पौडेल आकांक्षी हुन्। एमालेले कास्कीको रुपमा गाउँपालिकामा भने बहालवाल अध्यक्ष नवराज ओझा र उपाध्यक्ष लालसुबा गुरुङलाई दोहोर्याउने निर्णय पालिका कमिटीबाट गरेको छ। उम्मेदवार बन्ने भएपछि अध्यक्ष ओझाले पालिकाको गाडी सुविधा त्यागिसकेका छन्। कास्कीको अर्का गाउँपालिका मादी गाउँपालिकामा अध्यक्ष तथा उपाध्यक्ष छान्न लागि शुक्रबार छलफल हुँदैछ। मादीमा अध्यक्षका लागि विष्णुमाया पौडेल आचार्य, बालकृष्ण गुरुङ, बुद्धिसागर सापकोटा, शिव गुरुङ (महेन्द्र), पसबहादुर बास्तोला (श्याम) जसबहादुर गुरुङ, सुदिप सापकोटाको दाबी छ। उपाध्यक्षका लागि निर्मला सुवेदी, प्रतीक्षा पौडेल, राजु अधिकारी, सिर्जना अर्याल र कल्पना गुरुङले इच्छा देखाएका छन्। कास्कीको माछापुच्छ्रे गाउँपालिकामा पनि एमालेले उम्मेदवार तय गरिसकेको छैन। अर्को गाउँपालिका अन्नपूर्णमा भने सहमतिको नजिक पुगेको पार्टी स्रोत बताउँछ। एमाले केन्द्रीय सचिव पद्मा अर्याल, स्थायी समितिका सदस्य खगराज अधिकारी र पोलिटब्युरो सदस्य जगतबहादुर विश्वकर्माले उम्मेदवार निर्धारणका लागि सहजीकरणको प्रयास गरिरहेका छन्।"
नयाँ उमङ्ग र नयाँ उत्साहका साथ राष्ट्र निर्माणमा जुटौं : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले मुलुकको प्रतिष्ठा अभिवृद्धि गरी समस्त नेपालीको जीवनलाई थप उन्नत र समृद्ध बनाउनु सबैको सर्वोपरी लक्ष्य रहेको बताएका छन्। नयाँ वर्ष २०७९ को अवसरमा शुभकामना दिँदै उनले गत वर्षको अनुभवलाई शिक्षाका रुपमा लिइ नयाँ वर्षमा नयाँ जोश, नयाँ उमङ्ग र नयाँ उत्साहका साथ आआफ्नो कार्यक्षेत्रमा जुट्न आग्रह गरेका हुन् । सङ्घीय लोकतान्त्रिक गणतन्त्रात्मक शासन व्यवस्थालाई थप मजबुत बनाउँदै जनताको विकास र समृद्धि को आकाङ्क्षालाई यथाशीघ्र पूरा गर्ने अभियानमा स्वदेश तथा विदेशमा रहेका सम्पूर्ण नेपालीलाई सफलता मिलोस् भन्ने शुभकामना व्यक्त गरेका छन्। उनले राष्ट्रको नवनिर्माण, समृद्धि र सुशासनका निम्ति जुट्न आह्वान गरेका छन्। देउवाले सबै नेपालीबीच एकता, पारस्पारिक मेलमिलाप, भाइचार र सौहाद्रपूर्ण भावनालाई अभिवृद्धि गर्दै अघि बढ्नुपर्नेमा जोड दिएका छन् ।"
भूउपयोग व्यवस्थापन कार्यलाई सरकारले उच्च प्राथमिकतामा राखेको छ : प्रधानमन्त्री,"काठमाडौं : प्रधानमन्त्री शेरबहादुर देउवाले भूउपयोग व्यवस्थापनको कार्यलाई सरकारले उच्च प्राथमिकतामा राखेको बताएका छन्। लिखत रजिस्ट्रेशन पारित भएको १०० वर्ष पुगेका अवसरमा भूमि व्यवस्था, सहकारी तथा गरिबी निवारण मन्त्रालयले आज आयोजना गरेको कार्यक्रममा उनले भूमि प्रशासनको क्षेत्रमा रहेका जनताका गुनासोको यथोचित सम्बोधन गर्दै यस क्षेत्रलाई स्वच्छ, स्वचालित र पारदर्शी बनाउन आवश्यक रहेकामा जोड दिए। प्रधानमन्त्री देउवाले भने, भूमि प्रशासनसम्बन्धी सेवामा सुशासन अभिवृद्धि गर्दै भूमिको नापजाँच तथा तथ्याङ्कलाई थप गुणस्तरीय र विश्वसनीय बनाउनुपर्छ। जग्गाको लगत र पुराना ऐतिहासिक अभिलेखको सुरक्षा र व्यवस्थापनलाई प्राथमिकताका साथ अघि बढाउनुपर्ने खाँचो छ। यस सन्दर्भमा भूमि प्रशासनलाई चुस्त बनाउन अहिले मन्त्रालयले सेवा प्रवाहको आधुनिकीकरण गर्ने, अनलाइन प्रविधिबाटै जग्गाको कारोबार गर्ने, आफ्नो विवरण आफैँ हेर्नसक्ने, कार्यालयमा नगइकनै सेवा प्राप्त गर्नसक्ने प्रणालीको विकास गरेको जानकारी पाउँदा मलाई खुसी लागेको छ। यसलाई थप सुदृढ, व्यवस्थित र प्रभावकारी बनाउँदै जानुपर्छ। नेपालमा पहिलो पटक विसं १९७९ वैशाख १ गते घर जग्गा कारोबारको लिखत रजिस्ट्रेशन पारित भएको एक शताब्दी पुरा भएको ऐतिहासिक अवसरमा कार्यक्रम आयोजना गरिएको हो। नेपालका करीब दुई तिहाइ परिवार भूमिमा आश्रित रहेको उल्लेख गर्दै उनले ग्रामीण क्षेत्रमा अधिकांश परिवारको जीविकोपार्जनको मुख्य साधन भूमि नै भएको बताए। नेपालको संविधानले सामाजिक न्याय र समानताको प्रत्याभूति गर्ने सन्दर्भमा मौलिक हकअन्तर्गत नै भूमिहीन दलितलाई एकपटक जग्गा उपलब्ध गराउने व्यवस्था गरेको छ। त्यस्तै किसानलाई कृषियोग्य जग्गामा पहुँच उपलब्ध गराउने, भूमिहीन सुकुम्बासी, मुक्त कमैया, हलिया र अव्यवस्थित बसोबासीको व्यवस्थापन गर्ने विषय पनि संविधानले सुनिश्चित गरेको छ। भूमिको पूर्णरूपमा समुचित उपयोग हुन नसकेको, धेरै जग्गा बाँझो र उपयोगविहीन अवस्थामा रहन गएको कारण एकातर्फ उत्पादन घटेको र खाद्य असुरक्षा बढेको छ भने अर्कोतर्फ खाद्यान्न आयात बढ्न पुगी व्यापार घाटा अस्वाभाविकरूपमा बढेको छ। उनले विकास निर्माण कार्य सञ्चालन गर्न र उद्योगधन्दा कलकारखाना खोल्न जग्गा उपलब्ध गर्ने कार्य प्रत्यक्षरूपमा भूमिसँग सम्बन्धित रहेकाले यससँग सम्बन्धित समस्यालाई सम्बोधन गर्नुपर्ने बताए।"
"गोरखामा कांग्रेस, माओवादी गठबन्धनको विकल्प छैन","गोरखा : दुवै पार्टीका कार्यकर्ता तहबाट चुनावी तालमेलका विषयमा तीव्र असन्तुष्टि र आलोचना भइरहेको बेलामा नेकपा माओवादी केन्द्रका जिल्ला इन्चार्ज कृष्ण धितालले कांग्रेस र माओवादी केन्द्र बीच चुनावी तालमेल गर्ने विषय अकाट्य रहेको बताएका छन्। दुवै पार्टीले गोप्य रुपमा एमालेसित गठबन्धन गर्न अलग अलग बहश गरिरहेको बेलामा केन्द्र स्तरको संयन्त्रले सत्ता गठबन्धनका दलबाहेक अन्य दलसित चुनावी तालमेल नगर्न निर्देशन गरेपछि अन्य विकल्पहरु समाप्त भएको बताए। गठबन्धनका लागि केन्द्रीय संयन्त्रबाट स्पष्ट आधारसहितको निर्देशन आएको छ। गठबन्धनभित्रै तालमेल गर्ने भन्ने छ, इन्चार्ज धितालले भने, अब कुन पार्टीलाई कति सिट भन्नेमा छलफल सुरु हुन्छ। एकदुई दिनमा घनिभूत रुपमा छलफल गरी यो विषय टुंग्याउँदैछौँ। कार्यकर्ता तहबाट भने एमालेसँग चुनावी तालमेल गर्न दबाब आइरहेको उनले बताए। विचार मिल्ने दलसित गठबन्धन गर्नुपर्छ भन्ने तर्क कार्यकर्ता तहबाट जोडदार रुपमा आइरहेको छ, उनले भने, हिजोका दिनमा बाम गठबन्धन गर्दा एक खालको सुमधुर वातावरण बनिसकेको छ। त्यसले पनि सहज हुन्छ भन्ने पनि कार्यकर्ताको तर्क छ। युद्धको समयमा कांग्रेससँगको तिक्तता, गोरखामा माओवादी र कांग्रेस एक अर्काका मुख्य प्रतिस्पर्धी भएकाले तालमेल तेस्रो शक्ति एमालेसित गर्नुपर्छ भन्ने कार्यकर्ताको दबाव छ। तर सत्ता गठबन्धनबाहेकका दलसित तालमेल गर्ने सम्भावना समाप्त भइसकेको उनले बताए। कार्यकर्ता तहमा रहेको असन्तुष्टि मेटाउन गठबन्धन दलका नेताहरु संयुक्त टोली बनाएर घरदैलो गर्नुपर्ने उनको भनाइ छ। कार्यकर्तालाई यो विषय बुझाउन केही समय लाग्न सक्छ, इन्चार्ज धितालले भने हामी गठबन्धनका दलहरु संयुक्त रुपमा टोली बनाएर प्रचार प्रसार गर्ने, अभियान चलाउने, भोट हाल्न सिकाउने गर्छौं, र कार्यकर्तालाई बुझाउँछौँ। गठबन्धनभित्रका जनता समाजवादी र नेकपा एकीकृत समाजवादीलाई पनि यथोचित सिटसहित सँगै लैजाने योजनामा रहेको उनले बताए। यहाँ मात्र हेरेर भएन, केन्द्रको सत्तामा पनि गठबन्धनका दलहरु सबैको भूमिका महत्वपूर्ण छ, त्यसैले दलको स्तरअनुसार तालमेल गर्ने र सबैलाई सँगै लैजाने गरी छलफल गरेका छौँ। अहिलेको गठबन्धनले भोलि बन्ने सरकारलाई पनि ध्यान दिनुपर्ने बताउँदै उनले स्थानीय तहको चुनावलाई मात्र हेर्न नहुने बताए। कार्यकर्ताले पनि गठबन्धनको विषयलाई बुझ्नुपर्ने र निर्देशन विपरित जानेलाई पार्टीले कारबाही गर्नुपर्ने अवस्था आउने नेकपा माओवादी केन्द्रका इन्चार्ज कृष्ण धितालले बताए। गठबन्धन हुने भएपछि पार्टीभित्र आकांक्षी भने धेरै देखिएको उनले बताए। टिकट पाएपछि निश्चित रुपमा चुनाव जितिन्छ भन्ने छ। अहिले पार्टीभित्रै उम्मेद्वार धेरै हुँदा समस्या भएको छ। माओवादी कांग्रेस लगायतका दलहरु बीच चुनावी तालमेल हुँदा गोरखामा जित्ने ग्यारेन्टी हुने र आकांक्षी पनि बढ्ने उनले बताए।"
कलैया उपमहानगरमा कांग्रेसबाहेक तीन दलको छुट्टै मोर्चा घोषणा,"कलैया : सत्तारुढ पाँच दलीय गठबन्धनले स्थानीय संयन्त्रमार्फत् तालमेल र उम्मेदवारको टुंगो लगाउने नीति लिए पनि स्थानीय स्तरमा भने त्यसको कार्यान्यवन जटिल बन्दै गएको छ। केन्द्रीय तहमा गठबन्धनलाई जोगाएर अघि बढ्दै गरेको पाँच दलको स्थिति जिल्लामा भने फरक छ। केन्द्रीय गठबन्धनलाई जिल्लाले नस्वीकार्ने अवस्था देखिएको छ। जीतपुरसिमरामा कांग्रेसले एक्लै चुनाव लड्ने घोषणा गरेको केही दिनमै कलैया उपमहानगरमा कांग्रेसबाहेक अन्य दल एक देखिएका छन्। पाँच दलीय गठबन्धनमध्ये तीन दलले बिहीबार पत्रकार सम्मेलन गरेर निर्वाचन लड्ने घोषणा गरेका छन्। जनता समाजवादी पार्टी, नेकपा माओवादी केन्द्र र नेकपा एकीकृत समाजवादीले पत्रकार सम्मेलन गरेर निर्वाचनमा एक भएर जाने घोषणा गरेका हुन्। पत्रकार सम्मलेनमा कांग्रेस र राष्ट्रिय जनमोर्चाको उपस्थिति थिएन। पाँच दलको गठबन्धनले कांग्रेसको नेतृत्वमा रहने जिल्ला स्तरीय संयन्त्रले तालमेलको टुंगो लगाउने नीति बनाए पनि कलैया उपमहानगरपालिकामा तीन दलले छुट्टै गठबन्धन बनाएका हुन्। कांग्रेस गठबन्धनमा आए तालमेल हुने अन्यथा तीन दल एक भएर अघि बढ्ने जानकारी पत्रकार सम्मेलनमा दिइएको छ। जसपा कलैया नगरका अध्यक्ष शिवनाथ पटेलले आगामी निर्वाचनमा तीन दलबीच गठबन्धन गरेर अघि बढ्ने सहमति भएको जानकारी दिए। त्यसैगरी नेकपा माओवादी केन्द्रका अध्यक्ष मुकेश साहले पाँच दलीय गठबन्धनमा रहेका अन्य दलसँग छलफल भइरहेको र अन्य दल नआए तीन दल मिलेर अघि बढ्ने निर्णय भएको जानकारी दिए। नेकपा एसका नगर अध्यक्ष अरुण खनालले तीन दलबीचको सहमतीलाई जानकारी गराउन पत्रकार सम्मेलन गरिएको बताए। पत्रकार सम्मेलनमा जसपा नेता प्रमोद गुप्ता, रामकिशोर यादव, नेकपा एसका ध्रुव यादवलगायत तीन दलका नेता कार्यकर्ता उपस्थित थिए। केन्द्रीय गठबन्धनले कलैया उपमहानगरको नेतृत्व नेपाली कांग्रेसलाई दिने संकेत पाएपछि जिल्लामा अन्य तीन दल एक भएका हुन्। कांग्रेसले यसअघि कलैया उपमहानगरपालिकामा प्रमुख र उपप्रमुख दुवै जितेको थियो। विजयी भएको पालिका कांग्रेसलाई दिने निश्चितजस्तै भएपछि अन्य दलले छुट्टै मोर्चा बनाएका हुन्।"
वीरगन्ज महानगरसहित जिल्लाका सबै तहमा एक्लै चुनाव लड्ने कांग्रेस पर्साको निर्णय,"वीरगन्ज : नेपाली कांग्रेसको केन्द्रिय नेतृत्वले गठबन्धन गरेर चुनावमा जाने निर्णय गरेपनि वीरगन्ज महानगरसहित पर्साका सबै १४ पालिकामा स्थानीय नेतृत्वले भने कांग्रेस एक्लै चुनाव लड्ने औपचारिक निर्णय गरेको छ। सबैभन्दा बढी चासोमा रहेको मधेस प्रदेशको एक मात्र महागनर वीरगन्ज महानगरपालिकासहित जिल्लाका १४ वटै पालिकामा कांग्रेसले गठबन्धन गरी एक्लै चुनाव लड्ने निर्णय स्थानीय नेतृत्वले गरेको हो। बुधबार बेलुकी वीरगन्जस्थित पार्टी कार्यालयमा बसेको नेपाली कांग्रेस पर्साको जिल्ला कार्य समितिको बृहतर बैठकले स्थानीय तह निर्वाचनमा पर्सा जिल्लामा कुनै पनि दलसँग गठबन्धन नगर्ने निर्णय गरेको हो। जिल्लाका प्रमुख नेताहरुको उपस्थितिमा बसेको बैठकले यस्तो निर्णय गरेको कांग्रेस जिल्ला उपसभापति रामनारायण कुर्मीले बताए। वीरगन्ज महानगरपालिकासहित पर्साका सबै १४ वटा पालिकामा कांग्रेसले अन्य दलसँग निर्वाचनमा गठबन्धन नगर्ने निर्णय भएको जिल्ला उपसभापति कुर्मीले जानकारी दिए। कुर्मीले भने,पर्सामा कांग्रेसले कुनै दलसँग तालमेल गर्दैन, कांग्रेसले सबै स्थानीय तहका सबै पदमा बिना गठबन्धन एक्लै चुनाव लड्ने निर्णय भएको छ। वीरगन्जसहित सबै तहमा कांग्रेसको जनलहर बढेको र सजिलै चुनाव जित्ने अवस्था देखिएकाले गठबन्धन नगरिने उनले बताए। उनले केन्द्रले पनि जिल्ला कार्य समितिको निर्णयकै आधारमा टेकेर पर्साको हमा निर्णय गर्ने दाबी पनि गरे। कांग्रेस जिल्ला सभापति जनार्दन सिंह क्षेत्रीको अध्यक्षतामा बसेको कांग्रेसका केन्द्रीय सदस्यद्वय रमेश रिजाल र अजय चौरसिया, पुर्वमन्त्री सुरेन्द्र प्रसाद चौधरी, निवर्तमान पर्सा सभापति अजय कुमार द्विवेदी, पुर्व जिल्ला सभापति राजेन्द्र बहादुर अमात्य, मधेश प्रदेशका मन्त्री ओमप्रकाश शर्मा लगायतको उपस्थित थियो। यसअघि बुधबार नै दिउसो कांग्रेसका क्षेत्रीय सभापति , महानगर सभापति र महाधिवेशन प्रतिनिधीहरुले वीरगन्जमा पत्रकार सम्मेलन नै गरेर वीरगन्ज महानगरपालिका कांग्रेसले अरु दलसंग चुनावी तालमेल नगर्ने घोषणा गरेका थिए। पत्रकार सम्मेलनमा उनिहरुले वीरगन्जमा गठबन्धन गर्ने केन्द्रको निर्णय स्वीकार्य नभएको बताएका थिए। उनीहरुले वीरगन्जमा कांग्रेस एक्लै चुनाव लडेर जित्न पनि सक्षम रहेको दाबी गर्दै कांग्रेसको केन्द्रीय नेतृत्वले जरबजस्ति निर्णय लाद्न खोजे महानगरका नेता कार्यकर्ताले पार्टी भित्रै विद्रोह गर्ने चेतावनी पनि दिएका थिए। केन्द्रमा सत्ता गठबन्धनका पाँच दलबीच भएको छलफलमा , वीरगन्ज महानगर जनता समाजवादी पार्टी (जसपा) को भागमा पर्ने सहमति भएको भनेर सार्वजनिक भएपछि पर्सामा कांग्रेस नेताहरुले त्यसको चर्को विरोध गरेका छन्।"
"एमालेमा सबै खराब छैनन्, ८० प्रतिशत इमान्दार कम्युनिस्ट छन् : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एमालेमा सबै खराब छन् भनेर सोच्न नहुने बताएका छन्। बिहीबार माओवादी ध्रुवीकरण तथा एकता कार्यक्रमलाई सम्बोधन गर्दै उनले एमाले भित्र तीन वर्ष बसेर हेर्दा ८० प्रतिशत इमान्दार कम्युनिस्ट रहेको धारणा राखेका हुन्। एमालेमा सबै खराब छन् भन्ने सोच्न हुँदैन। प्रचण्डले भने,एमाले भित्र त मैले, हामीले तीन वर्ष बसेर हेरेउ नि त, कोको कस्ता रहेछन् भनेर हेर्दा त्यहाँ पनि ८० प्रतिशत इमान्दार कम्युनिस्ट छन्। क्रान्ति भइदियोस् भन्ने चाहना राख्ने छन्। प्रचण्डले एमाले नेतृत्वले धेरै भ्रम दिएर उनीहरुलाई राखेकाले एमालेभित्र बन्दी बनेर बसेकालाई मुक्त गर्नुपर्ने समेत बताए। एमालेभित्रका कम्युनिस्टहरु प्रतिक्रान्ति, प्रतिगमनकारी प्रवृतिका बन्दी बस्न बाध्य भएका छन्। हामीले उनीहरुलाई मुक्ति गर्नुछ। उनीहरुको पनि हामीले नेतृत्व गर्नुछ। उनले थपे, उनीहरुलाई ठूलो सोचाई नराखि क्रान्ति हुँदैन। माओवादी नफुटेको भए माओवादी र एमाले एकता हुँदा माओवादी ६०, एमाले ४० प्रतिशतको भागबण्डा हुने स्मरण गरे। उनले माओवादीलाई घेराबन्दी गर्ने विपक्षीको रणनीति भएकाले सचेत हुनुपर्ने बताए। प्रचण्डले माओवादी विभाजित हुँदा प्राप्त उपलब्धि गुम्ने, माओवादीका मुद्दा सिद्धाउने र कमजोर पार्ने, इतिहास धुमिल हुने भएकाले माओवादीहरु एक हुनुपर्ने बताए। उनले माओवादीहरु ध्रुवीकृत भएर मात्र प्रतिगमनलाई परास्त गर्न सक्ने भएकाले एकजुट हुन आग्रह गरे। प्रचण्डले भने, पार्टी आउनुस् प्रतिगमनकारीलाई परास्त गरौं, प्राप्त उपलब्धि रक्षा गर्न र वैज्ञानिक समाजवादमा जान हातेमालो गरौं। उनले पार्टीमा आउनेलाई आग्रह, पूर्वाग्रह नराख्ने बताए।"
सूर्य चिह्नमा थपिए २ दल,"काठमाडौं : कमल थापा नेतृत्वको राष्ट्रिय प्रजातन्त्र पार्टी नेपाल र नेपाल परिवार दलले स्थानीय तहको निर्वाचनमा नेकपा एमालेको चुनाव चिह्न सूर्य चिह्न लिएर निर्वाचन लड्न सहमत भएका छन्। निर्वाचनमा तालमेल गर्नसमेत सहमत भएका हुन्। यस विषय एमालेसँग राप्रपा नेपाल र परिवार दलबीच बुधबार सहमति भएको छ। राप्रपा नेपालका उम्मेदवार सूर्य चिन्ह लड्नलगायतका ५ बुँदे सहमति एमालेसँग भएको छ। सहमतिअनुसार देशभरका तालमेल सम्भव भएका स्थानीय दुई दलले मिलेर उम्मेदवार उठाउने भएका छन्। त्यस्तै, राप्रपा नेपालले आफ्नो उम्मेदवार नभएका ठाउँहरूमा एमालेका उम्मेदवारलाई सघाउने भएको छ। एमालेले नउठाउने स्थानमा राष्ट्रिय प्रजातन्त्र पार्टी नेपालका उम्मेदवारलाई सघाउने सहमतिसमेत भएको छ। तालमेलका लागि अब एमाले र राप्रपा नेपालका जिल्ला कमिटीहरूले आपसमा छलफल गर्ने भएका छन्। दुवै दलका कमिटीहरूले सहकार्यका लागि प्रस्ताव तयार गरेर आआफ्नो पार्टी केन्द्रमा पठाउने सहमति पनि गरिएको छ। केन्द्रीय तहको अनुमतिपछि तालमेल सहमति कार्यान्वयन गर्न पनि २ दल तयार भएका छन्। सहमतिअनुसार अब राष्ट्रिय प्रजातन्त्र पार्टी नेपालका उम्मेद्वारहरू सूर्य चिन्ह लिएर निर्वाचनमा प्रतिस्पर्धा गर्नेछन्। दुई दलबीचका हस्ताक्षरकर्ताले सहमति कार्यान्वयनका लागि आआफ्नो पार्टीको तर्फबाट समन्वय र सहजीकरण गर्ने भएका छन्। यो सहमतिमा एमालेको स्थानीय विकास विभाग प्रमुख देवेन्द्र दाहाल र राप्रपा नेपालका महामन्त्री सुशीलकुमार श्रेष्ठले हस्ताक्षर गरेका छन्। सहमतिका क्रममा एमाले वरिष्ठ उपाध्यक्ष ईश्वर पोखरेल, उपाध्यक्ष विष्णु पौडेल तथा राप्रपा नेपालका अध्यक्ष कमल थापा पनि उपस्थित थिए। त्यस्तै, एमाले र नेपाल परिवार दलबीच पनि स्थानीय तह चुनावमा गठबन्धन गर्ने सहमति भएको छ। एमालेका स्थानीय विकास विभाग प्रमुख देवेन्द्र दाहाल र परिवार दलका महामन्त्री सन्तोषकुमार पौडेलबीच गठबन्धन गर्ने सहमतिमा हस्ताक्षर गरेका छन्। अब परिवार दलका उम्मेदवारले पनि स्थानीय तह निर्वाचनमा सूर्य चिह्न लिएर प्रतिस्पर्धा गर्नेछन्।"
कांग्रेसलाई विजय गराउने अभियानमा लागौँ : डा कोइराला,"काठमाडौं : नेपाली कांग्रेसका नेता डा शेखर कोइरालाले आगामी तीनै तहका निर्वाचनमा कांग्रेसलाई विजय गराउने अभियानमा सबै लाग्नुपर्ने बताएका छन्। नयाँ वर्ष २०७९ को अवसरमा शुभकामना सन्देश दिँदै उनले यो वर्ष चुनावी वर्ष भएकाले तीनै तहको निर्वाचनमा कांग्रेसलाई विजयी गराउने अभियानमा सबै लाग्नुपर्ने बताएका हुन्। उनले सबैको क्रियाशीलतामा मात्र कांग्रेस र लोकतन्त्रको भविष्य सुनिश्चित रहको भन्दै केन्द्रदेखि गाउँसम्म अब विभाजित नभई निर्वाचनमा लाग्नुपर्ने बताए। विगतको वर्ष कष्टकर रहेको भन्दै डा कोइरालाले नयाँ वर्षलाई उत्साह र एकताका साथ अगाडि बढाउनुपर्ने उल्लेख गरे। उनले पार्टीभित्र भएका मतभेद र मनभेदलाई पार्टीभित्रै छलफल, बहस र छिनोफानो गर्दै जाने जनाउँदै पार्टीभित्र भएका अन्यायपूर्ण निर्णय, काखा र पाखा गरिने प्रवृत्तिविरुद्ध सङ्घर्ष गर्दै जाने बताए। उनले नयाँ वर्षको सुखद् उपलक्ष्यमा देश विदेशमा रहेका सम्पूर्ण नेपालीमा शुभकामना व्यक्त गरेका छन्।"
गठबन्धन र तालमेल हितकर छैन : गगन थापा,"काठमाडौं : नेपाली कांग्रेसका महामन्त्री गगन थापाले गठबन्धन र तालमेल हितकर नभएको दाबी गरेका छन्। काठमाडौंमा आयोजित कार्यक्रममा कांग्रेस महामन्त्री थापाले गठबन्धन र तालमेल नेपालको राजनीतिक संस्कृतिको लागि हितकर नभएको बताएका हुन्। उनले भने,गठबन्धन र चुनावी तालमेल नेपालको राजनीतिक संस्कृतिको लागि हितकर छँदै छैन तर, पार्टीको निर्णय मानेको छु। यो विषयमा बहस गर्नुपर्छ। तालमेलको राजनीतिक संस्कृतिले नेपालको लोकतन्त्रको स्वास्थ्यलाई राम्रो नगर्ने बताए। उनले भने,स्थानीय कुरा भन्दा पनि गठबन्धनको विषयले चर्चा पाएको छ। संसदीय व्यवस्थामा दलहरूबीच तालमेल नहुने होइन। हामी जुन तालमेलको राजनीतिक संस्कृतितर्फ जाँदै छौँ, त्यसले नेपालको लोकतन्त्रको स्वास्थ्यलाई राम्रो गर्दैन। थापाले एउटा पार्टीको चुनाव चिन्हबाट चुनाव जितेको व्यक्ति पाँच वर्ष जनप्रतिनिधि भएको व्यक्ति रातारात दल परिवर्तन गर्ने गरेको समेत बताए । नेपाली कांग्रेसले महामन्त्री एवं घोषणापत्र तयारी समितिका संयोजक थापालाई जिम्मेवारी दिएको छ। समितिले घोषणापत्र तयार गरेपछि कांग्रेसले वैशाख ११ गते लोकतन्त्र दिवसका अवसरमा सार्वजनिक गर्नेछ। प्रमुख प्रतिपक्ष दल एमालेविरुद्ध मोर्चाबन्दी गरेको गठबन्धनले विगतका आपसी मतभेदलाई पर पन्छाउदै चुनावमा एकअर्कालाई निरन्तर सहयोग गर्न आग्रह गरेको छ। सत्ता गठबन्धनबीच चुनावी तालमेल गरेर अघि बढ्ने निर्णय भएपछि कांग्रेसले तत्काललाई उम्मेदवार सिफारिस नगर्न कार्यकर्तालाई निर्देशन दिएको थियो। उक्त निर्णयप्रति शेखर कोइराला समूहका नेताहरुले असन्तुष्ट जनाएका छन्। कतिपय स्थानीय तहमा भने गठबन्धनभित्रका दलले उम्मेदवार घोषणा गरेका छन्। आगामी वैशाख ३० गते स्थानीय तहको निर्वाचन हुँदैछ। स्थानीय निर्वाचनको अघिल्लो दिन वैशाख २९ मा १८ वर्ष उमेर पुग्नेले यसपटक मत खसाल्न पाउने भएका छन्।"
"नयाँ वर्षको शुभकामना दिँदै राष्ट्रपतिले भनिन्, व्यापार असन्तुलन कम गर्न आत्मनिर्भर अर्थतन्त्र निर्माण गरौं","काठमाडौं : राष्ट्रपति विद्यादेवी भण्डारीले व्यापार असन्तुलन कम गर्न स्वदेशी उत्पादनलाई जोड दिन आह्वान गरेकी छन्। नव वर्ष २०७९ सालको अवसरमा शुभकामना दिँदै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नुपर्नेमा जोड दिइन्। हरेक वर्ष बढिरहेको व्यापार असन्तुलन कम गर्न स्वदेशी उत्पादनलाई बढावा दिनुका साथै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नु पर्छ। ठूलो सङ्ख्यामा विदेशिने युवा शक्तिलाई स्वदेशकै विकासमा आवद्ध गर्न रोजगारी र अवसरहरूको सिर्जना गर्ने नीति कार्यान्वयन गर्न ढिलाई गरिनु हुँदैन।राष्ट्रपतिद्वारा जारी शुभकामना सन्देशमा भनिएको छ,जनताको जीवनसँग प्रत्यक्ष सरोकार राख्ने शिक्षा स्वास्थ्य कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म संघीय प्रदेश र स्थानीय सरकारका साथै सम्बद्ध सबैमा आह्वान गर्दछु। हरेक नयाँ वर्षलाई हामीले विगतको समीक्षा गर्ने र नयाँ संकल्पका साथ अगाडि बढ्ने अवसरका रूपमा ग्रहण गर्दै आएका छौँ। नयाँ वर्ष आशा अपेक्षा र उमङ्गको उत्सव पनि भएको सन्देशमा उल्लेख छ। सन्देशमा भनिएको छ, कोभिड१९ को महामारीले गत वर्ष मुलुकको जनजीवन र अर्थतन्त्रमा चुनौतिहरू थप्यो। अनपेक्षित प्राकृतिक विपद्का कारण जनधनको क्षति हुनका साथै निर्माण सम्पन्न भइसकेका पूर्वाधारहरूमा नोक्सानी हुन पुग्यो। नयाँ वर्षको सुरुवात भएको यस अवसरमा हामीले विगतको कठोर अनुभवबाट शिक्षा लिएर आगामी यात्रा तय गर्न आवश्यक छ। प्रकृति प्रदत्त स्रोतहरूको दिगो व्यवस्थापन एवं उपयोगमार्फत् वातावरणमैत्री आर्थिक विकासद्वारा समृद्ध नेपाल सुखी नेपालीको राष्ट्रिय आकांक्षा पूरा गर्न प्रयत्नशील हुनुपरेको भण्डारीले बताएकी छन्। हरेक वर्ष बढिरहेको व्यापार असन्तुलन कम गर्न स्वदेशी उत्पादनलाई बढावा दिनुका साथै उद्यमशीलता प्रवर्द्धन गरी राष्ट्रिय पुँजीको विकासद्वारा स्वावलम्बी र आत्मनिर्भर अर्थतन्त्र निर्माण गर्नु पर्छ। ठूलो सङ्ख्यामा विदेशिने युवा शक्तिलाई स्वदेशकै विकासमा आवद्ध गर्न रोजगारी र अवसरहरूको सिर्जना गर्ने नीति कार्यान्वयन गर्न ढिलाई गरिनु हुँदैन। जनताको जीवनसँग प्रत्यक्ष सरोकार राख्ने शिक्षा स्वास्थ्य कृषि र वातावरण संरक्षणलाई उच्च प्राथमिकतामा राखेर सोही अनुसारका नीतिहरू अवलम्बन गर्दै दिगो विकासको लक्ष्य हासिल गर्नेतर्फ अग्रसर हुन म संघीय प्रदेश र स्थानीय सरकारका साथै सम्बद्ध सबैमा आह्वान गर्दछु। प्रकृतिले हामीलाई वरदानको रूपमा दिएका हिमाल पहाड तराई तथा जलस्रोत एवं जैविक विविधतामाथि हामी स्वयम्को क्रियाकलाप र जलवायु परिवर्तनले नकारात्मक प्रभाव पारिरहेको राष्ट्रपति भण्डारीको भनाई छ। प्रकृति प्रदत्त स्रोतहरूको दिगो व्यवस्थापन एवं उपयोगमार्फत् वातावरणमैत्री आर्थिक विकासद्वारा समृद्ध नेपाल सुखी नेपालीको राष्ट्रिय आकांक्षा पूरा गर्न प्रयत्नशील हुनुपरेको भण्डारीले बताएकी छन्। आगामी वैशाख ३० गते हुन लागेको स्थानीय तहको निर्वाचनलाई स्वतन्त्र निष्पक्ष र भयरहित वातावरणमा सम्पन्न गर्नु सबैको जिम्मेवारी भएको उनको भनाई छ। जारी सन्देशमा भनिएको छ,विक्रम संवत् २०७९ निर्वाचनको वर्ष बन्न गइरहेको छ। स्वतन्त्र निष्पक्ष र भयरहित वातावरणमा जनताले आफ्नो मताधिकारको प्रयोग गर्न पाउनु लोकतन्त्रको उच्चतम अभ्यास भएको हुनाले आगामी वैशाख ३० गते हुन लागेको स्थानीय तहको निर्वाचनलाई सोहीअनुरूप सम्पन्न गर्नु हामी सबैको जिम्मेवारी बनेको छ। उनले स्वदेश तथा विदेशमा रहनु भएका सम्पूर्ण नेपाली दिदीबहिनी तथा दाजुभाइहरूमा सुख, शान्ति, समृद्धि, सुस्वास्थ्य एवम् दीर्घायुको शुभकामना व्यक्त गरेकी छन्। उनलेदिगो शान्ति, सुदृढ राष्ट्रिय एकता र सामाजिक सद्भावसहित आर्थिक समृद्धिको लागि नयाँ जोश र उत्साह पैदा होस् भन्ने कामना गरेकी छन्। गरोस् भन्ने पुनः शुभकामना व्यक्त गर्दछु। राष्ट्रपतिद्वारा जारी शुभकामना सन्देशमा भनिएको छ,नयाँ वर्ष २०७९ ले देशमा दिगो शान्ति, सुदृढ राष्ट्रिय एकता र सामाजिक सद्भावसहित आर्थिक समृद्धिको लागि नयाँ जोश, जाँगर र उत्साह पैदा गरी समाजमा विद्यमान अन्धविश्वास कुरीति एवं कुसंस्कारहरूलाई हटाउँदै न्यायपूर्ण सभ्य र सुसंस्कृत समाज निर्माण गर्न हामी सबैलाई प्रेरणा प्रदान गरोस् भन्ने पुनः शुभकामना व्यक्त गर्दछु।"
परम्परागत पोसाकमा मौलिक नृत्य,"ताप्लेजुङ : ताप्लेजुङमा नयाँ वर्षको अवसरमा आज थेरिङनाम सांस्कृतिक मेला आयोजना गरिएको छ। लिम्बु भाषामा थेरेङनामको अर्थ वैशाखे मेला हो। लिम्बु जातिले साउनमा सिसेक्वा, माघमा कक्फेक्वा र वैशाखमा थेरेङनाम मेला आयोजना गर्ने गरेको छ। आधुनकितासँगै पुराना चाडपर्व लोप हुन थालेकाले संस्कार र संस्कृति संरक्षणका लागि मेला आयोजना गरिएको हो। मेलामा प्रतियोगितात्मक च्याब्रुङ नृत्य प्रस्तुत गरिएको छ। हाफ म्याराथुन, छेलो र धुनवाण प्रतियोगिता मेलामा समावेश गरिएको छ। पुरुषतर्फ २१ किलोमिटर हाफ म्याराथुन प्रतियोगितामा मोहन कुमार राई प्रथम बने। कोरोना संक्रमणका कारण मेला तथा महोत्वसव ठप्प भएयता पहिलो औपचारिक कार्यक्रम भएको हो। किरात याक्थुङ चुम्लुङ फुङलिङ नगरकार्य समितिको आयोजनामा महोत्सव गरेको हो।"
महाकाली नदीको चार लेनको पक्की पुलको निर्माण सुस्त गतिमा,"महेन्द्रनगर : बितेको छ महिनायता कञ्चनपुरको महाकाली नदीमा निमार्णाधीन चार लेनको पक्की पुल निर्माणले गति लिन सकेको छैन। सुदूरपश्चिमकै ठूलो आयोजनाभित्र पर्ने चार लेनको ८०० मिटर लम्बाइको पक्की पुलसँगै बन्ने ड्याम, पहुँचमार्गलगायतमा प्रक्रियागत उल्झन देखिएपछि ढिलाइ भएको छ। गत कात्तिक पहिलो साता महाकाली नदीमा आएको बाढीपछि यहाँ पुलको काम प्रभावित बन्न पुगेको थियो। त्यसयता पुलको काम छिटपुटरूपमा भए पनि बाँध निर्माणलगायतका काम भने सुरु नै हुनसकेको छैन। पुलको चौतर्फी बन्ने पोखरीका लागि गाइडबण्ड बनाउन डिजाइन परिर्वतन स्वीकृत भए पनि भेरियसन अर्डर नहुँदा काम अगाडि बढ्न नसकेको पुल निर्माण कम्पनीको भनाइ छ। यसअघि ठूला ढुङ्गाको गाइडबण्ड बनाउने सम्झौतामा रहे पनि ठूलो ढुङ्गाको व्यवस्थापन हुन नसकेपछि डिजाइन परिर्वतनको पहल भएको हो। गाइडबण्ड बनाउन करिब एक लाख ८१ हजार घनमिटर ढुङ्गा आवश्यक थियो। पुल निमार्णको जिम्मा पाएको कुमार श्रेष्ठ निर्माण कम्पनी तथा चाइना फ्युल कन्स्ट्रक्सन कम्पनी (सिएफसी) जेभीका इञ्जीनियर किशोरराज पाण्डेयले गाइडबण्डको डिजाइन परिर्वतन भए पनि भेरियसन अर्डर नहुँदा आर्थिक विषय नटुङ्गिएको बताए। 'गत फागुन २३ गते डिजाइन परिर्वतन भए पनि भेरियसन अर्डर नुहँदा काम ढिला भयो, इञ्जीनियर पाण्डेयले भने, 'डिजाइन परिर्वतनसँगै रकम पनि तलमाथि हुन्छ।' 'अब वर्षात् नजिकिँदैछ र यसका कारण खोलाभित्रको काम प्रभावित हुन्छ। अन्य निर्माण भने चलिरहेको छ,' उनले भने। गत जेठ र कात्तिकमा महाकालीमा आएको बाढीले निर्माण कम्पनीको करिब रु २० करोडभन्दा बढीको क्षति पुर्याएको थियो। त्यसैगरी पुलसँगै सात दशमलव आठ किलोमिटर छ लेनको पहुँचमार्गअन्तर्गत चार किलोमिटरभन्दा बढी सडक कालोपत्र भइसकेको छ। रु तीन अर्ब ६६ करोडको लागतमा निर्माण हुन लागेको पुल आयोजनाको ७६ प्रतिशत वित्तीय प्रगति भइसकेको छ। पुल बने सुदूरपश्चिमको आर्थिक समृद्धिमा फड्को मार्ने आशा गरिएको उक्त आयोजनाको निर्माण द्रूतगतिमा गर्न महाकाली तटीय क्षेत्रका स्थानीयवासीले पनि दबाब दिँदै आएका छन्। योजनामा पुलको दुवैतर्फ पाँच हजार ४०० मिटर बाँध निर्माण गर्नुपर्ने व्यवस्था छ। विसं २०७४ भदौबाट पुल निर्माण सुरु भएकामा कारोना महामारीका कारण दुई पटकसम्म प्रभावित बनेको थियो।"
परम्परागत पोसाकमा मौलिक नृत्य,"ताप्लेजुङ : ताप्लेजुङमा नयाँ वर्षको अवसरमा आज थेरिङनाम सांस्कृतिक मेला आयोजना गरिएको छ। लिम्बु भाषामा थेरेङनामको अर्थ वैशाखे मेला हो। लिम्बु जातिले साउनमा सिसेक्वा, माघमा कक्फेक्वा र वैशाखमा थेरेङनाम मेला आयोजना गर्ने गरेको छ। आधुनकितासँगै पुराना चाडपर्व लोप हुन थालेकाले संस्कार र संस्कृति संरक्षणका लागि मेला आयोजना गरिएको हो। मेलामा प्रतियोगितात्मक च्याब्रुङ नृत्य प्रस्तुत गरिएको छ। हाफ म्याराथुन, छेलो र धुनवाण प्रतियोगिता मेलामा समावेश गरिएको छ। पुरुषतर्फ २१ किलोमिटर हाफ म्याराथुन प्रतियोगितामा मोहन कुमार राई प्रथम बने। कोरोना संक्रमणका कारण मेला तथा महोत्वसव ठप्प भएयता पहिलो औपचारिक कार्यक्रम भएको हो। किरात याक्थुङ चुम्लुङ फुङलिङ नगरकार्य समितिको आयोजनामा महोत्सव गरेको हो।"
"तीन महिना लगाएर चारवटै निकुञ्जमा खिँचियो बाघको तस्बिर, विश्लेषणमा संख्या बढ्ने आंकलन","गुलरिया : बर्दियाबाँके कम्प्लेक्समा बाघको तस्बिर लिने काम सकिएलगत्तै तस्विर विश्लेषणको थालनी गरिएको छ। बर्दियाबाँके राष्ट्रिय निकुञ्ज मध्यवर्ती क्षेत्र तथा बाघ पाइने आसपासका जंगल तथा सामुदायिक वनहरुमा अटोमेटिक क्यामरामार्फत कैद गरिएका बाघका तस्बिरहरुको विश्लेषण शुरु भएको छ। चितवनपर्सा कम्प्लेक्सबाट मंसिर १९ गतेदेखि क्यामरा जडान गर्ने कार्य शुभारम्भ गरेको १० दिनपछि बर्दियाबाँके कम्प्लेक्समा क्यामरा राखिएको थियो। तीन महिनापछि चारवटै निकुञ्जमा बाघको तस्विर खिच्ने कार्य सकिएको छ। शुक्लाफाँटा राष्ट्रिय निकुञ्जमा लिइएको बाघका तस्बिर विश्लेषणको तयारी भैरहेको छ। अटोमेटिक क्यामरामा लिइएका तस्बिरहरुको डाटा सुरक्षित गर्ने काम सकिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए। क्यामरामा कैद भएका पाटेबाघका तस्विरहरु विश्लेषण हुँदैछ। बाघको पाटा छुट्याएर अलग्याइन्छ। फरक फरक पाटा गनेर बाघको संख्या निर्धारण हुन्छ। तस्विरहरु विश्लेषण गर्न तीन महिनाको समय लाग्छ। अधिकृत श्रेष्ठले भने, ग्लोबल टाइगर डे का अवसरमा नतिजा सार्वजनिक गर्न मिल्नेगरी काम गरिरहेका छौं। पर्यटकहरुले निकुञ्जमा धेरै बाघहरु देखेको आधारमा बाघको संख्या बढ्ने अनुमान गरेका छौं। बाघका तस्बिरहरु गन्दैछौं। केही महिनाभित्रै वास्तविक तथ्यांक बाहिर ल्याउँछौ। बर्दियामा ४१८ र बाँकेमा ३९८ गरी ८१६ वटा ग्रिडमा क्यामरा जडान गरिएको बाघ गणना कार्यमा प्राविधिक सहयोग गर्दै आइरहेको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत डा रविन कडरियाले बताए। प्रति ग्रिड दुई वटा क्यामराका दरले कम्प्लेक्समा १ हजार ६३२ वटा अटोमेटिक क्यामरा जडान गरी बाघका तस्विर खिँचिएका हुन्। कोषमार्फत नै तस्बिर विश्लेषणको काम भैरहेको छ। उनले भने, हामीले बाघको संख्या, भालेपोथी, बासस्थानलगायत बाघ पाइने क्षेत्रको समेत विश्लेषण गर्छौ। तथ्यांकमा आधारित विश्लेषण हुन्छ। यतिखेर बाघका तस्बिर स्टोर गरी एनालाइसिस भैरहेको छ। पछिल्लो तथ्यांक अनुसार चितवनमा ९३, बर्दिया ८७, बाँके २१, पर्सा १८ र शुक्लाफाँटा राष्ट्रिय निकुञ्जमा १६ वटा गरी नेपालमा २३५ वटा लोपोन्मुख पाटेबाघ छन्। यसबर्ष बाघको संख्या बढ्ने चौतर्फी अनुमान गरिएको छ। निकुञ्जमा आउने पर्यटकले दिनहुँ बाघ देख्ने गरेका छन्। बाघको साइटिङ निरन्तर भएकाले पनि बर्दियामा पाटेबाघको संख्या बढ्ने अनुमान गरिएको छ। प्रभावकारी बासस्थान क्षेत्र, प्रचुर घाँसे मैदान, बाघका आहारा प्रजातीहरुको घनत्व भएका कारण बर्दियामा बाघको संरक्षण प्रभावकारी मानिन्छ। बाघ बढेसँगै मानवबाघ विचको द्वन्द्व चरम अवस्थामा पुगेको छ। द्वन्द्व निरुपण गर्दै सहअस्तित्व कायम गर्न समयमै पहल गर्नुपर्ने समुदायको माग छ। तस्बिर गणना सकिएपछि बाघको बासस्थानलगायत विचरण क्षेत्रको वास्तविकता पत्ता लाग्छ। कडरियाले थपे, बाघ गणनाबाट विभिन्न कुराहरुको अध्ययनसमेत हुने भएकाले मानवबाघ द्वन्द्व नियन्त्रणमासमेत योजना बनाउन सहज हुन्छ। बाघको आनीवानीलगायत यसबाट जोगिने उपायहरुका बारेमा समुदायलाई सचेत पार्दै आएको कडरियाले बताए।"
"कर्णालीमा २९५ मतदानस्थल अति संवेदनशील, कालिकोटमा धेरै","सुर्खेत : कर्णालीमा झण्डै तीन सय वटा मतदानस्थल सुरक्षाका हिसाबले अति संवेदनशील आंकलन गरिएको छ। स्थानीय तहको निर्वाचन नजिकिँदै गर्दा निर्वाचन सुरक्षा समितिले तयार पारेको विवरणअनुसार प्रदेशभर २९५ वटा मतदानस्थल अति संवेदनशील औंल्याइएका हुन्। जसमध्ये कालिकोटमा सबैभन्दा धेरै ७३ वटा मतदानस्थल संवेदनशील मानिएका छन्। जहाँ २०७४ को स्थानीय तहको निर्वाचनमा मतदानस्थलमै झडप हुँदा एकजना उम्मेदवारको मृत्यु भएको थियो। यस्तै म्यादी प्रहरीले नै आन्दोलन गर्दा प्रहरीले गोली नै चलाउनु परेको थियो। त्यसक्रममा सदरमुकाम मान्मामा एकजना म्यादीको ज्यान गएको थियो। म्यादी प्रहरीले तोकिएको तलबभन्दा कम ज्याला दिइएको भन्दै जिल्ला प्रहरी कार्यालयमा नै आक्रमण गरेका थिए। यसैकारणले यसपटक कालिकोटलाई संवेदनशील जिल्लाको रुपमा लिइएको हो। यस्तै सुर्खेतमा २०, दैलेखमा ४६, सल्यानमा ३८, रुकुमपश्चिममा १९ र डोल्पाका २३ मतदानस्थललाई अति संवेदनशील मानिएको छ। हुम्लाका नौ, जुम्लाका ४०, मुगुमा २६ र जाजरकोटका एउटा मतदानस्थल अति संवेदनशील रहेको प्रदेश निर्वाचन कार्यालय सुर्खेतले जनाएको छ। त्यस्तै सुर्खेतका ८५, दैलेखका ५५, सल्यानका ६०, रुकुपश्चिमका ४५, डोल्पाका २६, हुम्लाका ३०, जुम्लाका १४, मुगुका १९, कालीकोटका २६ र जाजरकोटका ५४ वटा मतदानस्थल संवेदनशील ठानिएका छन्। मतदानस्थललाई अति संवेदनशील, संवेदनशील र सामान्य गरी तीन तहमा विभाजन गरिएको प्रदेश निर्वाचन कार्यालय सुर्खेतका प्रमुख दुर्गाप्रसाद चालिसेले जानकारी दिए। आगामी स्थानीय तह निर्वाचनमा प्रदेशभर कुल १० लाख एक हजार दुईसय ८२ जना मतदाताले भाग लिँदैछन्। निर्वाचनलाई शान्तिपूर्ण वातावरणमा सम्पन्न गर्न आयोगले प्रदेशभर नौसय सात मतदानस्थल र एक हजार तीन सय ८५ वटा मतदान केन्द्र निर्धारण गरिएको जनाएको छ। निर्वाचनको सुरक्षाका लागि ठूलो मात्रामा सुरक्षाकर्मी परिचालन गरिने प्रदेश प्रहरी कार्यालय सुर्खेतले जनाएको छ। नेपाल प्रहरी, सशस्त्र प्रहरीसँगै निर्वाचनमा ठूलो संख्यामा म्यादी प्रहरीसमेत खटाइने छ। निर्वाचका लागि कर्णालीमा सात हजार सातसय १३ जना म्यादी प्रहरी भर्ना गरिएको छ। आगामी निर्वाचनमा सुर्खेतमा एकसय ३८ मतदानस्थल र दुईसय ९१ मतदान केन्द्र तोकिएका छन्। दैलेखमा एकसय ३८ मतदानस्थल र दुईसय सात मतदान केन्द्रहरु निर्धारण गरिएका छन्। सल्यानमा एकसय १४ मतदानस्थल र दुईसय एक मतदान केन्द्रहरु तोकिएका छन्। त्यस्तै रुकुमपश्चिममा ७६ मतदानस्थल र एकसय ३९ मतदान केन्द्र निर्धारण गरिएका छन्। डोल्पामा ६६ मतदानस्थल र ६६ वटै मतदान केन्द्रहरु निर्धारण गरिएको छ। जाजरकोटमा ८५ मतदानस्थल र एकसय ४२ मतदान केन्द्रहरु तोकिएका छन्। हुम्लामा ५२ मतदानस्थल र ५४ मतदान केन्द्र रहने छन्। यस्तै मुगुमा ६१ मतदानस्थल र ६३ वटा मतदान केन्द्र र जुम्लामा ७९ मतदानस्थल र एकसय दुई वटा मतदान केन्द्र निर्धारण गरिएको प्रदेश निर्वाचन कार्यालय जनाएको छ। कालिकोटमा मात्रै ७३ वटा मतदानस्थल अति संवेदनशील ठानिएका छन्। आगामी निर्वाचनका लागि कालिकोटमा एकसय मतदानस्थल र एकसय १९ मतदान केन्दहरु निर्धारण गरिएका छन्। तिमध्ये एउटा मात्रै मतदानस्थल सामान्य रहेको छ। कालिकोटमा मतदानस्थलको सुरक्षाका लागि ८०४ जना म्यादी प्रहरी भर्ना गरिएको छ। आउँदो निर्वाचनमा कालिकोटका ८० हजार ४१६ जना मतदाताले भाग लिने पाउनेछन्।"
२०७८ लाई फर्केर हेर्दा : अपराधको ग्राफ उक्लिँदै,"काठमाडौं : समाजमा घटेका फरकफरक किसिमको अपराधलाई हेर्दा २०७८ साल खासै शान्तिपूर्ण बन्न सकेन। डरलाग्दा र क्रूर घटनाले वर्षभरि नै समाजमा त्रास फैलाइरह्यो। प्रहरी तथ्यांकअनुसार घरेलु हिंसा, आर्थिक अपराध, जघन्य तथा कर्तव्य ज्यान, बलात्कार तथा अनलाइनबाट हुने अपराधमा वृद्धि भयो। लागुऔषध ओसारपसार तथा बेचविखन अपराध पनि बढ्यो। महानगरीय प्रहरी परिसर प्रमुख एसएसपी सुदीप गिरीका अनुसार सामाजिक घट्ना तथा राजनीतिक विषयले पनि वर्षभरि देशको शान्ति सुरक्षामा प्रत्यक्ष असर गर्यो। समाजलाई अपराधमुक्त गर्न पूरै नसकेपछि शान्ति सुरक्षा प्रदान गर्ने विषयमा नेपाल प्रहरी तथा अन्य सुरक्षा निकायको विशेष भूमिका रह्यो। २०७८ सालमा राजनीतिमा व्यापक उतारचढाव पनि भयो। कहिले संसद विघटन र पुनःस्थापना त कहिले एमसीसीको पक्षविपक्षमा सडक र सदन तातिरह्यो। देशको शान्ति सुरक्षाका लागि खटिएका सुरक्षाकर्मी राजनीतिक मुद्दामा समेत दिनरात खटिए। एमसीसीको विषयमा महिनौंसम्म सडक आन्दोलनमय बन्यो। गिरी भन्छन्, कोभिडको समय भएकाले पनि हुनसक्छ अनलाइनमार्फत् हुने चोरी, ठगी तथा साइबर अपराधको संख्यामा उल्लेख्य वृद्दि भयो। कोभिडले बेरोजगार बनेका धेरै व्यक्ति अपराधतिर पनि संग्लन भए। कोही अपराधको निसानामा परे। अनलाइन क्लास, क्रिप्टोकरेन्सी, बिटक्वाइनजस्ता नयाँ आर्थिक अपराध पनि देखिए। अपराधमुक्त समाजको परिकल्पना गर्न नसकिने र जनसंख्या वृद्धि, छिटो पैसा कमाउने लालच, व्यक्ति केन्द्रीत सुखसुविधाको चाहना, इन्टरनेटको दुरुपयोग, गरिबीलगायत कारणले अपराधको तथ्यांक उकालो लागेको उनको बुझाइ छ। महानगरीय अपराध महाशाखाका प्रमुख एसएसपी बसन्त कुँवरका अनुसार अनलाइनसँग सम्बन्धित अपराध बढ्दो क्रममा छ। हातहातमा मोबाइल र घरघरमा इन्टरनेटको सुविधासँगै आर्थिक अपराध बढेको छ। टेक्नोलोजी बेसका अपराध चुनौतीको रुपमा रहेकाले राज्य संवेदनशिल हुनुपर्ने उनको बुझाइ छ। 'अहिले त बैंकमा रहेको रकम मोबाइलबाट यताउता पठाउनसक्ने सुविधा आइसक्यो। अनलाइनबाट जुवा खेल्न सकिने भयो। पहिले मानिस भेला भएर गरिने रमाइलो अहिले अनलाइनमा लाइभ हुन थाल्यो,' उनले भने। मानिसको सनक, इमोसन र मानसिक अवस्थाको उपजको रुपमा अपराध बढ्ने बताउँदै उनले केही जघन्य र अति क्रूर अपराध पनि २०७८ मा घटेको जानकारी दिए। 'केही घटनालाई हेरेर सम्रग समाजको मूल्यांकन गर्नु ठीक होइन। अन्य देशको तुलनामा नेपाली समाज शान्तिपूर्ण नै छ,' उनले भने। परम्परागत गुण्डागर्दी गर्ने, घर फोर्ने, अपहरण तथा फिरौतीलगायतका अपराध भने केही घटे पनि अघिल्लो वर्ष बालबालिकामाथि हुने अपराध र जबरजस्तीकरणीको घटना वृद्धि भएको उनले बताए। २०७८ सालको वैशाखमा काठमाडौं१० मा मोहनराज भण्डारीले भाउजु रोशनीराज भण्डारीको हत्या गरी प्रहरी परिसर टेकुमा गएर आत्मसर्मपण गरेका थिए। त्यस्तै भदौमा सँखुवासभाको मादीमा तेजबहादुर कार्कीको परिवारको सामूहिक हत्या भयो। ६ जनाको उनीहरुको परिवारको हत्यामा स्थानीय तथा छिमेकी लोकबहादुर कार्कीलगायतको संग्लनता देखिएको थियो। कमिसनको विवादमा तीन जना व्यापारीको शिलशिलाबद्धरुपमा भएको हत्याकाण्ड पनि गत वर्षको चर्चित घटना हो। सिराहाका अनिलकुमार मण्डलले राजेन्द्रकुमार श्रेष्ठ, मोहन प्रसाद लिम्बु र शम्भु चौधरीको योजनाबद्धरुपमा हत्या गरेका थिए। गत पुसमा सँखुवासभाका अनिश जिमी राईले प्रेमिका युनिशा राईलाई चक्कु प्रहार गरी हत्या गरे। काठमाडौंको बौद्धमा बस्दै आएका उनीहरु पब्जी खेलिरहेका बेला झगडा भएको र हत्या गरी आत्महत्या गरेको खुल्न आएको थियो। त्यस्तै झापा दमकका दिनेश सिग्देल कान्छी श्रीमती अनिता केसी र उनका प्रेमी सरोज भण्डारीको योजनामा मारिए। निकै क्रूर तरिकाले दिनेशको हत्या गरी अनिताले शवलाई टुक्रा पारेर भेडेटार सडक खण्डमा फालेका थिए। बहराइनबाट आएको अर्को दिन नै मारिएका दिनेशले लगाएको मास्कको आधारमा हत्यारा पत्ता लागेको थियो। २०७८ सालमा आफन्तबाट हुने अपराधमा पनि उल्लेख्य मात्रामा वृद्धि भएको देखिन्छ। नेपाली सेनाका भरत गुरुङको हत्या उनकै सहकर्मी गंगाधर ढकालले गरेको घटना पनि चर्चित रह्यो। गंगाधरको प्रक्राउसँगै सेनाको हतियार चोरीको आरोपमा कारागारमा रहेका लवकुमार गुरुङ र सरोज तामाङको मुद्दा पनि उल्टियो। चितवनको सुजिता भण्डारी आत्महत्या केश, पोखराको नुभिव उप्रेती हत्या, काठमाडौंको रामकोटमा सुर्वणमान प्रधानको परिवारले सामूहिकरुपमा विष सेवन गरी आत्महत्या प्रयास गरेको घटना पनि गत वर्षको चर्चित घटना हो। सांसद मोहन बानिया र अभिनेता पल शाहविरुद्ध जबरजस्ती करणीको उजुरी परेको घटनाले पनि राम्रैसँग स्थान पायो। कैलालीको अर्जुन दास प्रकरण, सर्लाहीका ८ वर्षीय बालक आकाश ठाकुरको अपहरण गरी हत्या, उदयपुरकी १० कक्षामा पढ्ने छात्रा कविता सुनुवारको आफ्नै साथीले गरेको हत्या, उपचारका लागि माता कहाँ पुर्याइएकी १४ वर्षीया बालिका रोशनी श्रेष्ठको हत्या तथा मोरङकी डेढ वर्षीया बालिकाको बलात्कारपछि हत्या घटना पनि गत वर्षको मुख्य अपराध हुन्। पछिल्लो समय अपराधका विविध आयामहरु देखिँदै आएकाले समाज अपराधको असरबाट अछुतो हुन नसकेको प्रहरीको बुझाइ छ।"
रौतापोखरी र ताप्लीमा भव्य मेला,"उदयपुर : विगत वर्षझैँ यस वर्ष पनि उदयपुरका ऐतिहासिक धार्मिक तथा पर्यटकिय क्षेत्र रौतापोखरी र ताप्ली पोखरीमा धार्मिक मेला लागेको छ। नयाँ वर्षको अवसरमा रौतामाई गाउँपालिका वडा नं ६ स्थित रौतापोखरी र ताप्लि गाउँपालिका २ ओख्लेमा रहेको ताप्लि पोखरीमा मेला लागेको हो। ऐतिहासिक तथा धार्मिक महत्व बोकेका यी दुबै स्थलको नामबाटै गाउँपालिकाको नामाकरण गरिएको छ। कोभिड१९ का कारण विगत दुई वर्षदेखि लाग्न नसकेको मेला यस वर्ष स्थानीयले भव्यरुपमा लगाएका छन्। कोभिडको कारण देखाउँदै स्थानीय प्रशासनले मेला, पर्वजस्ता भिडभाड हुने र्कायक्रममा रोक लगाएसँगै रोकिएको मेला यसवर्ष स्थानीयले निकै खुसीसाथ लगाएका हुन्। मेला हेर्न र पूजाआरधना गर्न उदयपुर, सिराहा, सप्तरी, मोरङ, सुनसरी, धनुषा, खोटाङलगायतका जिल्ला र छिमेकी मुलुक भारतबाटसमेत दर्शनार्थीको भिड लागेको स्थानीय मनोज कार्कीले बताए। उनले सोचदै नसोचेका ठाउँबाट भक्तजनहरुको घुइँचो लागेकाले व्यवस्थापनमा केही कठिनाइ भएको बताए। दुई वर्षदेखि मेला लागेको थिएन, यस वर्ष पनि सामान्यरुपले लगाउने सोचकासाथ कहीँ कतै खबर नगरी लगाउने योजना थियो, तर दर्शनार्थीको भिडले आयोजकलाई व्यवस्थापनमा कठिनाइ भएको छ,' उनले भने। रौता भगवतीको दर्शनबाट मनोकामना पूरा हुने विश्वास भएकाले नयाँ वर्षमा भगवतीको दर्शन गर्न आउने भक्तजनको संख्या वर्षेनि बढ्दै गएको उनले बताए। रौता र ताप्ली क्षेत्र पर्यटकीय स्थल भएकाले समेत त्यस क्षेत्रमा मानिसहरुको भीड लाग्ने गरेको हो। नयाँ वर्षको विदाको सदुपयोग गर्दै कर्मचारीदेखि व्यापारसमेत सदरमुकाम गाईघाटबाट बाक्लो उपस्थित जनाएका छन्।"
अंश विवादमा वृद्ध बाबुको हत्या,विराटनगर : मोरङको बेलबारीमा जग्गा अंशवण्डाको विवादलाई लिएर बिहीबार दिउँसो छोराले वृद्ध बाबुको हत्या गरेका छन्। बेलबारी नगरपालिका७ काफ्ले टोलका ३१ वर्षीय बासुदेव कार्कीले बुवा ६२ वर्षीय जयबहादुर कार्कीको हत्या गरेको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठकाअनुसार अंशको विषयलाई लिएर बासुदेव र उनका भाइ २८ वर्षीय तीर्थराज कार्कीबीच झगडा भएको प्रारम्भिक अनुसन्धानबाट खुलेको छ। दाजुभाइको झगडा छुट्याउन गएका बेला बासुदेवले बुवा जयबहादुरको हत्या गरेको डीएसपी श्रेष्ठले बताए। उनकाअनुसार झगडा छुट्याउन खोज्दा बासुदेवले दिउँसो १२:३० बजेतिर बुवालाई कुटपिट गर्नुका साथै ढुंगा बिछ्याएको आँगनमा पछारिदिएका थिए। छोराले आँगनमा पछारेपछि गम्भीर घाइते भएका जयबहादुरको उपचारका क्रममा विराटनगरको विराट नर्सिङ होम एवं विराटनगर अस्पतालमा दिउँसो ३:३० बजेतिर मृत्यु भएको प्रहरीले जनाएको छ। वैदेशिक रोजगारीमा गएका तीर्थराज भने केही दिनअघि मात्रै दुबईबाट घर फर्किएका हुन्। बासुदेव भने परिवारबाट अलग भएर डेढ महिनाअघिदेखि सुनसरीको इटहरीमा बस्दै आएको खुलेको छ। बासुदेवले आमा ५८ वर्षीया उमादेवी कार्कीमाथि समेत कुटपिट गरेको प्रहरीले जनाएको छ। प्रहरीका अनुसार छोराको कुटपिटबाट उमादेवीको अनुहार र टाउकोमा चोट लागेको छ। कार्की परिवारमा केही समयदेखि जग्गा अंशवण्डासम्बन्धी विवाद रहेको स्थानीयले बताएका छन्। उनीहरुकाअनुसार बुवाले दाजुभाइलाई जग्गा छुट्याइदिए पनि पास गर्न बाँकी रहेको र त्यही विषयलाई लिएर भएको झगडा हत्यामा परिणत हुन पुगेको हो। प्रहरीले बाबुको हत्यामा संलग्न अभियोगमा बासुदेवलाई पक्राउ गरेको छ। उनका भाइ तीर्थराजलाई पनि नियन्त्रणमा लिएर घटनाको अनुसन्धान सुरु गरिएको डीएसपी श्रेष्ठले बताए।
वर्षमा एकपटक फूल्ने फूल हेर्न लाखौंको घुइँचो फोटो फिचर,"सिरहा : पूर्वपश्चिम लोकमार्गअन्तर्गत सिरहाको लहान नगरपालिका१२ भोटियाटोल चौकदेखि करिब डेढ किलोमिटर दक्षिणमा पर्छ, १० विघा क्षेत्रफलमा फैलिएको सल्हेश फूलबारी। जहाँ अनेकौं थरिका बोट विरुवा छन्। तीमध्ये हारमको दुई वटा रुख पनि छ। जसमा हरेक नयाँ वर्षको पहिलो दिन सुनाखरी (चाँदीगाभा) फूल फूल्छन्। त्यही फूल हेर्न यहाँ वैशाख १ गते घुइँचो लाग्ने गर्छ। सुनाखरी फूल फूल्ने हारमको रुख नजिकै प्रतिमासहित मालिनीहरुको मन्दिर छ। त्यसको पचास मिटर दक्षिणमा सल्हेशको मन्दिर छ। यो फूलबारीको कथा चौधौं शताब्दीका लोकनायक राजा सल्हेश र उनका प्रेमीका मालिनीहरुको (रेशमा, कुशमा र दौना) गाथासँग जोडिएको जनविश्वास छ। तत्कालीन समयमा सिरहा सदरमुकामलाई महिसोथा गढ राज्य भनिन्थ्यो। त्यहीको राज्यको राजा थिए, सल्हेश। उनी आफ्नो राज्यबाट आएर मानिक दहमा स्नान गर्ने, फूलबारीमा फूल लिने, सिल्हट अखाडामा कुस्ती खेल्ने फेरी सल्हेश गढमा गएर कूलदेवी देवतालाई पूजा गर्ने कथन छ। फूलबारी मालिनीहरुको थियो। उनीहरु तत्कालीन समयका मोरङ राज्यको हिनपैत माइलका छोहरुहरु हुन्। फूलबारी नजिकै सल्हेशले कुस्ती खेल्ने अखाडा थियो। मालिनीहरुले सल्हेशलाई प्रत्येक दिन फूल अर्पण गर्थिन्। त्यही क्रममा मालिनीहरुले लोककल्याणमा लागेका राजा सल्हेशसँग एकतर्फी प्रेम गर्न थाल्छिन्। विहे गरेपनि सल्हेश नगरेपनि सल्हेशजस्तो मालिनीहरुले प्रतिज्ञा गरेको हुन्थिन्। उनीहरुको विह भएनभएको अझैसम्म कुनै दस्तावेजमा उल्लेख भएको देखिँदैन। सल्हेशलाई फूल अर्पण गर्ने दिनको सम्झनामा यो फूल फूल्ने गरेको भनाइ छ। प्रत्येक वर्ष वैशाख १ गते फूलबारी मेला भर्न आउनेहरुले फूल फूल्ने रुखलाई पनि पूजा गर्छन्। यही फूल मालिनीले सल्हेशलाई दिने गरेको किबदन्ती छ। सल्हेश र मालिनीहरुबीचको प्रेम प्रगाढ थियो। यो फूल फूल्ने उनीहरुकै प्रेमको प्रतिक हो भन्ने जनविश्वास छ, पूजारी जितेन्द्र धामी दनुवारले भने, फूलबारीमा अनेकौं रुखहरु भए पनि माला आकारको ती फूलहरु मालिनीको गहबर छेउमा एउटै जराबाट निस्केको दुई वटा रुखमा मात्र देखिने गरेको छ। त्यही फूलको रुपमा सल्हेश र मालिनी प्रत्येक वैशाख १ गते स्वयं प्रकट हुने गरेको जनविश्वासले फूल हेर्न घुइँचो लाग्ने गरेको छ। फूल हेर्न सिरहा, सप्तरी, उदयपुर, सिन्धुली, धनुषा, महोत्तरी, सर्लाही तथा भारत उतरविहारका दरभंगा, मोतिहारी, समस्तीपुर, मधुवनी, सितामढी, वेगुसराय, मुझपरपुर, पटना र बैशाली स्थानहरुबाट गाउँहरुबाट सर्वसाधारणहरु आउने गर्छन्। यस वर्ष पनि एक दिन अघिदेखि नै भारतबाट श्रद्धालुहरु फूलबारी आइसकेका छन्। उनीहरु फूलबारी एकरात बास बस्ने र बैशाख १ गते फूल हेरेर घर फर्किने गर्छन्। भारत मोतिहारीका रविशंकर पासमानका अनुसार सल्हेश पासमान जातिको कूल देवता भएकाले आफूहरु वर्षौदेखि यहाँ पूजा गर्न आउने गरेका छौं। मेला भर्न आएकाहरुले मनोकामना पूरा गराउन अनेक थरिका भाकल गर्ने गरेका छन्। निसन्तानहरु सन्तान प्राप्तिका लागि, दीर्घरोगीहरू सुस्वास्थ्य र मनोकामना पूरा गर्न सलहेसको पूजा गर्छन्। भाकल पूरा भएपछि सलहेसलाई बोकापाठीको बलि दिने र कागजको छाता (झाप) चढाउने परम्परा छ। यहाँ जस्तै सल्हेशको गाथा जोडिएको सिरहा सदरमुकामस्थित महिसोथागढ, लहान नगरपालिका१८ स्थित पकडिया गढ, २० नम्बर वडास्थित ब्राम्हण गोर्छारी, २४ नम्बर वडास्थित मानिक दह र लक्ष्मीपुरपतारी गाउँपालिकास्थित पतारी पोखरीमा सँगसँगै मेला आयोजना हुने गरेको छ। ती स्थानहरुमा राजा सल्हेशलगायत उनको गाथासँग जोडिएका पात्रहरूको हात्तीमा सवार मूर्तिहरु देख्न पाइन्छ। अध्ययनले यस्तो भन्छ वनस्पति विभागले अध्ययन गरेरे सन् २०१६ मा एउटा पुस्तक प्रकाशन गरेको छ। जसमा सल्हेश फूलबारीमा पाइने हरेक बोट विरुवाको बारेमा उल्लेख गरिएको छ। डेन्ड्रोवियम एफाइलम नामक सुनाखरी रुख एवं हाँगामा टाँसिएर रहेको हुन्छ। नेपालको पूर्व र मध्यभागमा समुन्द्री सतहबाट १५ सय मिटर सम्मको उचाइमा यो अर्किड प्रजातिको उपस्थिति रहेको पाइन्छ। देख्नमा अति नै सुन्दर फूल चैतको अन्तिम हप्तादेखि बैशाखको आधाआधीसम्म फूल्छ। यस वर्ष पनि चैत २८ गतेदेखि नै फूल्न सुरु भइसकेको थिए। शोभनीयरुपमा विश्वभर एवं नेपालमा यसको ठूलो महत्व रहिआएको छ भने यसको काण्डबाट विभिन्न किसिमका शक्तिबर्द्धक र कोषीय अंगको वृद्धि हुने खालका औषधिहरु बनाइन्छन्।"
"पशुपतिनाथमा तीन लाख दर्शनार्थी, २८० भक्तजनले गरे विशेष पूजा","काठमाडौं : नयाँ वर्षको पहिलो दिन पशुपतिनाथ मन्दिरलगायत देशभरका मठ मन्दिरमा पूजा आराधना एवं दर्शनका लागि भक्तजनको भीड लागेको छ। पशुपतिनाथ मन्दिरमा बिहान ४ बजेदेखि नै भक्तजनको भीड लागेको थियो। पशुपतिनाथमा तीजको जत्तिकै दर्शनार्थी आएकाले तीन लाखभन्दा बढीले मूल मन्दिर प्रवेश गरी दर्शन गरेको पशुपति क्षेत्र विकास कोष संस्कृति संरक्षण महाशाखाका प्रमुख गौरीशङ्कर पराजुलीले राससलाई जानकारी दिए। नयाँ वर्षका लागि कोषले पश्चिम मूल ढोकामा यस वर्षदेखि सजावटसहित नववर्षको शुभकामना ब्यानर टाँगेको थियो। बिहानैदेखि पशुपति क्षेत्रमा राष्ट्रदेवको दर्शन गरेर नयाँ वर्ष मनाउन चाहने भक्तजनको भीड लागेको थियो। बेलुकी ५ बजेसम्म करिब तीन लाख भक्तजनले पशुपतिमा आई दर्शन गरेको उनले सुनाए। आज बेलुकीसम्म दर्शन गर्न चाहने भक्तजनका लागि व्यवस्था गरिएको कोषले जनाएको छ। अहिले पनि पशुपतिनाथमा भइरहेको आरतीलगायत धार्मिक गतिविधिमा हजारौँ दर्शनार्थी लाम लागेका छन्। दर्शनार्थी व्यवस्थापन गर्न नेपाल प्रहरी, सशस्त्र प्रहरी, पहरा गणका प्रहरी पनि खटिएका थिए। पशुपतिनाथमा आज नयाँ वर्षका अवसरमा २८० जनाले रसिद काटेर विशेष पूजा गरेका छन्। पशुपतिनाथमा २२० र वासुकीनाथमा ६० जना भक्तजनले रसिद काटेर विशेष पूजा गरेको कोषका प्रवक्ता रेवतीरमण अधिकारीले बताए। काठमाडौँको उत्तरी भेगस्थित गोकर्णेश्वर र बूढानीलकण्ठ नगरपालिकाको सङ्गममा रहेको वाग्द्वार 'वाग्मती नदीको उद्गमस्थल', टोखा नगरपालिकास्थित सपनतीर्थ, भक्तपुरमा मनाइने बिस्केट जात्रा, कीर्तिपुरस्थित चम्पादेवीमा लाग्ने जात्रालगायत देशभर लाग्ने मेलामा पनि यस वर्ष मानिसको भीड लागेको छ।"
२० वर्षमा नभएको विकास पाँच वर्षमा,"भक्तपुर : स्थानीय निकाय नहुँदा २० वर्षमा हुन नसकेको विकास स्थानीय सरकार आएको पाँच वर्षमा भएको नगरप्रमुखले बताएका छन्। चाँगुनारायण नगरपालिकाका प्रमुख सोमप्रसाद मिश्रले २० वर्षमा हुन नसकेको काम जनप्रतिनिधिले पछिल्लो पाँच वर्षको अवधिमा गरेको बताएका हुन्। चाँगुनारायण र सूर्यविनायक नगरपालिकाको समन्वयमा इलेक्ट्रो एमएस इन्टरनेशनल नेपालले भक्तपुरमा आयोजना गरेको कार्यक्रममा उनले भने, चाँगुनारायण नगरपालिका क्षेत्रमा मेयरसँग उद्यमशिलता कार्यक्रम, बैंक खाता छोरीको सुरक्षाजस्ता कार्यक्रम देशमै नमूना बने। शिक्षा, स्वास्थ्य, युवा स्वरोजगारजस्ता विषयमा चाँगु नगरका कार्यक्रम प्रभावकारी भए। सडक, पुल, भवन, खानेपानी जस्ता भौतिक संरचनाको निर्माण तीव्र भएको मिश्रले बताए। सामाजिकआर्थिक रुपान्तरण गर्ने कार्यक्रमले पनि विकास गरेको उनको भनाइ छ। सूर्यविनायक नगरपालिकाका प्रमुख वासुदेव थापाले नगरप्रमुख हुँदा भाडाको चार कोठामा दरबन्दीका चार कर्मचारीबाट काम सुरु गरेको बताए। अहिले आफ्नै भवनमा छौं। सबै वडा कार्यालय भवन, नगर अस्पताल, स्वास्थ्य संस्थाहरू निर्माण गर्यौं, उनले भने, पाँच वर्षमा १२१ वटा कार्यपालिका बैठक बिनाविवाद सम्पन्न गर्यौं। उनले ११० किलोमिटर सडक कालोपत्र गरेको, ६५ वटा ऐन बनाएको, ३७ स्कुल, ३३ पुल, ८ वटा ट्रस पुल, एक झोलुङे पुल बनाएको जानकारी दिए। संघीय, प्रदेशसमेतको बजेट मिसाएर सूर्यविनायकले चौतर्फी विकास गरेको उनको भनाइ थियो। कार्यक्रममा राष्ट्रिय सूचना आयोगका पूर्वआयुक्त यशोदा तिमल्सिनाले सूचनाको हकबारे जानकारी गराएकी थिइन्।"
राज्यको उत्तराधिकारी,"कुनै देशमा शक्तिशाली राजा थिए । उनी वृद्ध भइसकेका थिए । सन्तान थिएनन्। धेरै डाक्टरलाई देखाउदा पनि सन्तान प्राप्त हुन सकेको थिएन। जसकारण भावी उत्तराधिकारीका बारेमा धेरै चिन्तित थिए। अन्ततः उनले राज्यको लगाम सक्षम युवालाई सुम्पने निर्णय गरे। त्यसका लागि भव्य दरबार निर्माण गरिएको थियो। दरबारको ढोकामा गणितको समीकरण लेखिएको थियो । ढोकामा समीकरण समाधान गर्नुहोस् र ढोका खोल्नुहोस्। जो ढोका खोल्न सफल हुन्छ, उसलाई राज्यको उत्तराधिकारी पनि घोषित गरिनेछ, लेखिएको थियो। बिहानदेखि साँझसम्म युवाहरू आएर ढोकामा लेखिएको गणितीय समीकरण हल गर्ने प्रयास गर्थे। तर कसैले समाधान गर्न सकेनन्। धेरै दिन बित्यो। त्यसपछि राजाले अन्य राज्यका गणितज्ञलाई पनि बोलाए। अन्त्यमा तीन जना मात्रै बाँकी रहे। तिनीहरूमध्ये दुई अर्को राज्यका गणितज्ञ थिए। तेस्रो चाहिँ गाउँका एक साधारण युवक थिए। दुवै गणितज्ञ समीकरण हल गर्नमा व्यस्त थिए। त्यो युवक एउटा कुनामा उभिएर उनीहरूलाई हेरिरहेको थियो। राजाले उभिएको देखेर युवकलाई नजिकै बोलाए र सोधे, किन ढोकाको समीकरण समाधान गर्दैनौ ? युवकले भन्यो, महाराज म यहाँ यी प्रख्यात गणितज्ञलाई हेर्न आएको हुँ। उनीहरू आफ्नो राज्यका महान् गणितज्ञ हुन्। तिनीहरूलाई समीकरण समाधान गर्न दिनुहोस्। यति भन्दै युवक एउटा कुनामा बसेर गणितज्ञलाई हेर्न थाल्यो। दिन बित्यो। साँझ पर्यो। तर समीकरण हल गर्न सकेनन्। दिनभर उसको मनमा एउटै प्रश्न घुमिरह्यो कि यो समीकरणमा के छ ? यो कसरी हल हुनेछ ? र यो दरबारको ढोका कसरी खुल्छ ? दुवैले सक्दो प्रयास गर्दा पनि समाधान गर्न सकेनन्। अनि हार माने। त्यसपछि कुनामा बसेको युवक उठ्यो र ढोकामा गएर बिस्तारै धक्का दियो। उसले ढोका धकेल्नेबित्तिकै ढोका खुल्यो। ढोका खोल्नेबित्तिकै राजाले सोधे, तिमीले के गर्र्यौं कि दरबारको ढोका खुल्यो ? युवकले भने, जब म बसेर सबैले गणित समीकरण हल गरिरहेको देखिरहेको थिएँ, मेरो मनमा यस्तो विचार आयो कि, ढोका खोल्ने कुनै समीकरण नहुन सक्छ। त्यसैले म गएँ र पहिले गएर ढोका धकेले। ढोका खुल्यो। ढोका खोल्ने कुनै समीकरण थिएन। राजाले उनको जवाफ सुनेर धेरै खुसी भए। युवकलाई त्यो दरबार दिइयो र राज्यको भावी उत्तराधिकारी पनि घोषणा गरियो।"
अख्तियारमा जितपुरसिमरा उपमहानगरको उजुरी सबैभन्दा धेरै,वीरगञ्ज : अख्तियार दुरुपयोग अनुसन्धान आयोगमा बाराबाट बढी उजुरी परेका छन्। सबैभन्दा बढी जिल्लाको जितपुरसिमरा उपमहानगरपालिकाको रहेको तथ्यांकले देखाएको छ। अख्तियार दुरुपयोग अनुसन्धान आयोगको कार्यालय हेटौँडाका अनुसार बाराका १६ स्थानीय तहमध्ये आर्थिक वर्ष २०७७७८ मा सबैभन्दा बढी जितपुरसिमरा उपमहानगरपालिकामा ३६ उजुरी परेका छन्। चालु आव २०७८८९ को फागुन मसान्तसम्ममा ४० उजुरी परेको आयोगले जनाएको छ। गत आव र चालु आवमा ३७ उजुरी फछ्र्योट गरिएको छ। यसैगरी बाराको कलैया उपमहानगरपालिकामा गत आव र चालु आवमा गरी ५४ उजुरी परेका छन्। यिमध्ये २९ उजुरी फछ्र्योट गरिएको छ। आयोगको क्षेत्राधिकारभित्र १५ जिल्ला पर्छन्। बाराबाट ३०४ उजुरी परेकामा १७५ फछ्र्योट गरिएको आयोगले जनाएको छ।
"स्कार्पियो दुर्घटना : चालकको घटनास्थलमै मृत्यु , १३ जना घाइते","वीरगन्ज : पूर्वपश्चिम राजमार्ग अन्तर्गत बाराको आधाभार जंगलमा बिहीबार बिहान स्कार्पियो दुर्घटना हुँदा चालकको मृत्यु भएको छ। दुर्घटनामा १३ जना घाइते भएका छन् । सिमराबाट हेटौडातर्फ जाँदै गरेको बा १९ च ४३७७ नम्बरको स्कार्पियो , अनियन्त्रित भइ सडकमा पल्टिएर दुर्घटना भएको हो । दुर्घटनामा स्कार्पियो चालक बाराको जितपुर सिमरा उपमहानगरपालिका ११ का २५ वर्षीय लोकनाथ सेढाईको घटनास्थलमै मृत्यु भएको बाराका प्रहरी प्रवक्ता प्रहरी नायव उपरिक्षक राजेश थापाले जानकारी दिए । थापाका अनुसार , दुर्घटनामा गम्भीर घाइते भएका पर्साको विन्दवासीनी गाउँपालिका२ का २२ वर्षीय प्रेम साह , त्यही ठाउँका १२ वर्षीय राजु गुप्ता र जितपुर सिमरा ७ कि निर्मला देवी साहको वीरगन्जस्थित बयोधा अस्पतालमा उपचार भइरहेको छ । घाइतेको सिमरास्थित अल्पाइन अस्पताल र वीरगन्जस्थित बयोधा अस्पतालमा उपचार भइरहेको प्रहरी नायव उपरिक्षक थापाले जानकारी दिए।"
मेघ गर्जन र चट्याङसहित वर्षा हुने,काठमाडौं : हाल नेपालमा पश्चिमी वायुका साथै स्थानीय वायुको सामान्य प्रभाव रहेको छ। उक्त मौसमी प्रणालीको प्रभावले देशका पहाडी भूभागमा आंशिकदेखि सामान्य बदली रही अन्य भेगमा सामान्यतया मौसम सफा रहेको मौसम पूर्वानुमान महाशाखाले जनाएको छ । दिउँसो देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहनेछ । देशका पहाडी भूभागका केही स्थानमा मेघ गर्जनचट्याङसहित हल्का वर्षाको सम्भावना रहेको छ । रातिको समयमा देशका पहाडी भूभागमा आंशिकदेखि सामान्य बदली रही देशका बाँकी भूभागमा आंशिक बदली रहने छ । देशका पहाडी भूभागका केही स्थानमा मेघ गर्जनचट्याङसहित हल्का वर्षाको सम्भावना रहेको छ । आज बिहान काठमाडौँमा हल्का वर्षा भएको छ । उपत्यकाको आकाश बिहानैदेखि बदली रहेको छ । काठमाडौँको अधिकतम तापक्रम ३१ दशमलव चार र न्यूनतम तापक्रम १७ दशमलव आठ डिग्री सेल्सियस रहेको छ । रासस
नेपालगन्जमा कारको ठक्करबाट तीनजनाको मृत्यु : मृतकका परिवारले गरे चक्काजाम,"नेपालगन्ज : कारको ठक्करबाट हजुरआमा र नातिसँगै तीन जनाको मृत्यु भएपछि बिहीबार नेपालगन्जको वीपी चोकमा चक्काजाम गरिएको छ। आइतबार राति १२ बजेतिर सुर्खेत रोडको वीपी चोक क्षेत्र नजिक नेपालगन्ज१० निवासी २८ वर्षीय इन्द्रबहादुर थापाले चलाएको प्रदेश ३०१२३ च ८४८१ नम्बरको कारले ठक्कर दिँदा नेपालगन्ज११ निवासी ६५ वर्षीया समिना इद्रिसी, पाँच वर्षीय कसिम इद्रिसी र अलि इद्रिसीको मृत्यु भएको हो। समिना र कसिम हजुरआमा र नाति हुन् भने अन्सारी इद्रिसीको घरबेटीका छोरा हुन्। मृतकका परिवारले चालकलाई हदैसम्मको कारबाही गर्न माग गर्दै टायर बालेर बिहान १० बजेदेखि विरोध प्रदर्शन गरिरहेका छन्।"
नयाँ वर्षमा बिहानैदेखि पशुपतिनाथमा दर्शनार्थी,"काठमाडौं : नयाँ वर्षका अवसरमा पशुपतिनाथ मन्दिरमा दर्शनका लागि आउने भक्तजनलाई विशेष व्यवस्था गरिएको छ। नयाँ वर्षमा पशुपतिनाथ दर्शन गर्ने भक्तजनको भीड बढ्ने भएकाले विशेष व्यवस्था गरिएको हो। नयाँ वर्षका अवसरमा बिहान ४ बजेदेखि नै पशुपतिका चार ढोका खुला गरिएको पशुपति क्षेत्र विकास कोष संस्कृति संरक्षण महाशाखा प्रमुख गौरीशङ्कर पराजुलीले जानकारी दिए। बिहानैदेखि पशुपति क्षेत्रमा भक्तजनको भीड बढेको उनले सुनाए। नयाँ वर्षका अवसरमा आज पशुपतिनाथ आउने भक्तजनलाई उत्तर, पश्चिम र दक्षिण मूल ढोकाबाट दर्शन गर्न जान सक्ने गरी व्यवस्था गरिएको छ। पछिल्ला केही वर्षदेखि नयाँ वर्षका अवसरमा पशुपतिनाथको दर्शनमा आउने भक्तजन बढ्न थालेपछि कोषले विशेष व्यवस्था गरेको हो। यस अवसरमा पश्चिम मूलढोकामा विशेष सजावट गरिएको छ। महानगरीय प्रहरी वृत्त गौशालासँग थप जनशक्ति लिएर शान्ति सुरक्षाको प्रबन्ध पनि मिलाइएको कोषका संस्कृति महाशाखा प्रमुख पराजुलीले बताए। नयाँ वर्षका अवसरमा विशेष पूजा गर्न चाहने भक्तजनका लागि पनि व्यवस्था मिलाइएको छ। विगत वर्षदेखि नै वैशाख १ गते पनि पशुपतिनाथ मन्दिरमा लाखौँ भक्तजनको भीड लाग्ने गरेको थियो। दर्शनार्थीको चापलाई हेरेर पशुपति क्षेत्रको सुरक्षा व्यवस्था मिलाइएको कोषले जनाएको छ। नयाँ वर्षका अवसरमा नेपालभरका सरकारी कार्यालय, सार्वजनिक संस्थान एवं शिक्षण संस्थामा सार्वजनिक बिदा दिइएको छ। काठमाडौँको उत्तरी भेगस्थित गोकर्णेश्वर र बूढानीलकण्ठ नगरपालिकाको सङ्गममा रहेको बाग्द्वार (बाग्मती नदीको उद्गमस्थल), टोखा नगरपालिकास्थित सपनतीर्थ, भक्तपुरमा मनाइने बिस्केट जात्रा, कीर्तिपुरस्थित चम्पादेवीमा लाग्ने जात्रालगायत देशभर लाग्ने मेलामा भक्तजनको भीड बढ्छ।"
आजदेखि बढ्यो काठमाडौं उपत्यकामा सार्वजनिक यातायातको भाडा,"काठमाडौं : काठमाडौं उपत्यकामा सञ्चालित सार्वजनिक यातायातको वृद्धि भएको भाडा आजदेखि कार्यान्वयनमा आएको छ। बागमती प्रदेश सरकारले बैशाख १ गतेदेखि उपत्यकासहित बागमती प्रदेशमा सञ्चालित सार्वजनिक सवारी साधनको भाडा वृद्धि गरेको हो। बागमती प्रदेशमा १३ जिल्ला रहेका छन्। जारी एक सुचनामा भनिएको छ,२०७९११ देखि लागू हुने गरी बागमती प्रदेशभित्र संचालन हुने सार्वजनिक सवारी साधनको भाडादर देहाय अनुसार हुने गरी यस मन्त्रालयको २४ (माननीय मन्त्रीस्तर) को निर्णयानुसार समायोजन गरिएको छ। बागमती प्रदेश सरकारले काठमाडौं उपत्यकामा भने किलोमिटरका आधारमा भाडा बढाएको हो। उपत्यकाभित्र सार्वजनिक सवारी साधनमा शुन्य किलोमिटरदेखि पाँच किलोमिटरसम्म २० रुपैयाँ, १० किलोमिटरसम्म २५ रुपैयाँ, १५ किलोमिटरसम्म ३० रुपैयाँ, २० किलोमिटसम्म ३३ रुपैयाँ र २० किलोमिटरभन्दा माथि रु ३८ भाडादर कायम गरेको छ। यसैगरी उपत्यका बाहिरका स्थानमा चल्ने सवारी साधनमा भने २०७८ कार्तिक १ देखि यात्रुबाहक सवारीसाधनमा लागु भएको भाडामा १० प्रतिशत वृद्धि गरेको छ। प्रदेशमा पेट्रोलियम पदार्थबाट सञ्चालन हुने ट्याक्सीले सुरुमा ५० र प्रति २०० मिटरको भाडादर १० रुपैयाँ, विद्युतीय ट्याक्सी सेवाको हकमा प्रति २०० मिटरको भाडादर ९ रुपैयाँ कायम गरिएको छ"
काठमाडौंदेखि पोखरासम्म पोकर रन (फोटोफिचर),"काठमाडौं : प्रत्येक वर्ष चैत्र मसान्तका दिन नयाँ वर्षको पूर्वसन्ध्यामा काठमाडौंदेखि पोखरासम्म हुँदै आएको पोकर रन प्रतियोगिता यस वर्ष पनि भएको छ। सेक्रेड सम्मिट्स नेपालले आयोजना गरेको पोकर रनमा यो वर्ष नेपाल, भारतबाट ११७ जना सहभागी भएका छन्। मोटरसाइकलमा लामो यात्रा गर्न रुचाउनेका लागि पोकर रनउत्कृष्ट कार्यक्रम हो । यो १२ औं संस्करणको कार्यक्रम हो । विश्वका अन्य देशमा पनि यस्तो कार्यक्रम आयोजना हुने गरेको छ। कार्यक्रमले पर्यटन व्यवसायमा उत्साह थप्नुका साथै आन्तरिक पर्यटन चलायमान हुने आयोजक संस्थाले जनाएको छ । तस्बिरहरु : दीपेन श्रेष्ठ"
लाप्राकमा बैशाख ५ गतेदेखि तीन दिने ग्रामीण चलचित्र महोत्सव,"गोरखा : गोरखाको दुर्गम लाप्राक गाउँमा ग्रामीण चलचित्र महोत्सव हुने भएको छ। सेलिब्रेटी नेपालले आउँदो बैशाख ५ गतेदेखि तीनदिने ग्रामीण चलचित्र महोत्सव आयोजना गर्न लागेको हो। महोत्सवमा विभिन्न भाषामा बनेका सांस्कृतिक चलचित्र, वृत्तचित्र, सर्टमुभी र फिचर फिल्म प्रदर्शन गर्ने आयोजक संस्थाका रघुनाथ सापकोटाले जानकारी दिए । तीन दिनको अवधिमा ३५ वटा चलचित्र प्रदर्शन गरिने उनले बताए। एउटा ग्रामीण भेगका अर्को ग्रामीण भेगमा बनेका चलचित्र प्रदर्शन गर्दा त्यस्ता चलचित्रको प्रवद्र्धन हुने हाम्रो विश्वास छ, सापकोटाले भने, त्यसैले हामीले तराईका गाउँमा बनेका चलचित्र पहाडी, हिमाली गाउँहरुमा देखाउने, पहाडी गाउँमा बनेका चलचित्र तराई तथा हिमाली गाउँहरुमा देखाउँदैछौँ। साथै गाउँका स्थानीय दन्त्यकथाहरु सुन्ने कार्यक्रम पनि राखिने उनले बताए। चलचित्र महोत्सवको बारेमा जानकारी दिन आयोजित पत्रकार सम्मेलनमा धार्चे ४ का वडाअध्यक्ष राज गुरुङले लाप्राक र यस आसपासमा स्थानीय भाषाका धेरै चलचित्र निर्माण तथा सुटिङ भएको भन्दै ग्रामीण चलचित्र महोत्सव आयोजना गरेपछि झन यसको विकास हुने विश्वास व्यक्त गरे।"
नयाँ वर्षमा पोखरामा चहलपहल (तस्बिरसहित),"पोखरा : पोखराको फेवाताल किनारमा बुधबार राति नयाँ वर्ष २०७९ लाई गीतसंगित र नृत्य सहित भव्य स्वागत गरिएको छ। पोखरामा रहेका विदेशी पर्यटक पनि नेपाली नयाँ वर्षमा नेपाली गीतसंगितमा झुमेका थिए। होटल संघ नेपाल पोखराको आयोजनामा फेवाताल किनारको ३ किलोमिटर क्षेत्रको सडकमा बुधबारदेखि सडक महोत्सवको आयोजना गरिएको हो। कोभिडका कारण दुई वर्षपछि नव वर्ष महोत्सव भएको हो। नयाँ वर्षमा रातभर पोखराको फेवाताल किनार जाग्राम भएको थियो। नयाँ वर्ष मनाउन देशका विभिन्न सहर र गाउँपालिकाबाट पोखरा आउने स्वदेशी पर्यटक र विदेशी पर्यटक समेतका कारण सडक महोत्सवमा भीडभाड र चहलपहल भएको थियो। नयाँ वर्षको दुई दिन ८० पोखराका होटलमा ८० प्रतिशत अकुपेन्सी रहेको होटल संघ नेपाल पोखराका अध्यक्ष लक्ष्मण सुवेदीले बताए। पोखराका चल्तीका होटल एक हप्ताका लागि भरिभराउ रहेका छन्। नयाँ वर्षको पहिलो दिन लामो समय तुवालोले धुम्म भएको आकाश बिहानैदेखि खुलेर हिमाल टल्केका छन्। मठमन्दिरहरुमा बिहानैदेखि दर्शनार्थीको भीड लागेको छ। पोखराको फेवातालको मध्य भागमा रहेको बाराही मन्दिरमा दर्शन गर्न जान डुंगा चढ्न बिहानैदेखि लामो लाइन लागेको छ। स्वदेशी र विदेशी पर्यटक समेतको चापका कारण फेवातालमा डुंगा चढ्नेको भीड लागेको हो। विन्ध्यवासिनी, भद्रकाली मन्दिरमा पनि दर्शनार्थीको चहलपहल बढेको छ। पोखराको फेवाताल किनारमा बुधबार राति २०७८ लाई बिदाई र नयाँ वर्ष २०७९ लाई स्वागत गर्न भेला भएका स्वदेशी तथा विदेशी पर्यटक। कोरोना संक्रमण नियन्त्रण भएका लकडाउन र कडाइका कारण शुन्यको अवस्थासम्म पुगेको पर्यटन उद्योग तेस्रो लहरको कोरोनापछि पर्यटक आगमन बिस्तारै बढ्दो क्रममा रहेको पोखराका पर्यटन व्यवसायिले बताएका छन्। आन्तरिक पर्यटक र भारतीय पर्यटक मात्र होइन तेस्रो मुलुकका पर्यटकका आगमन पनि पछिल्लो समयमा बढ्दो क्रम रहेको हो। पुन नयाँ भेरियन्टको संक्रमण नदेखिए पर्यटन उद्योगले लय समाउने गरी पर्यटकको आगमनमा बढोतरी हुँदै गएको पोखरा पर्यटन परिषदका अध्यक्ष गोपीबहादुर भट्राईले बताए। तेस्रो मुलुकका पर्यटकका आगमन पनि बढ्दो क्रममा रहेकोले लामो अन्यौल तर तनावमा रहेको पर्यटन उदोगमा नयाँ आशा र विश्वास पलाएको होटल संघ नेपाल पोखराका अध्यक्ष सुवेदीले बताए। पर्यटकीय सहर पोखरामा होटलमा मात्र ४ अर्बभन्दा बढी लगानी रहेको होटल संघ पोखरा नेपालका अध्यक्ष सुवेदीले बताए। १२ सय होटलमा १५ हजारभन्दा बढीले रोजगारी पाएको पनि उनले सुनाए। नयाँ वर्ष २०७९ को पहिलो दिन पोखराको फेवातलको मध्यभागमा रहेको तालवाराही मन्दिरको दर्शन गर्न डुंगमा चढ्न लाइनमा बसेका भक्तजन। यति ठूलो लगानी रहेको पर्यटन उद्योगमा कोभिडका कारण पर्यटक आगमन शुन्यमा रहँदा धेरै व्यवसायीको लगानी जोखिममा रहेकोले सरकारले राहात र पर्यटन प्रवर्द्धनमा सहयोग गर्नु पर्ने व्यवसायीले बताएका छन्। पोखराको पर्यटन उद्योगमा कुल लगानी ५ खर्ब बढी रहेको पोखरा पर्यटन परिषदका अध्यक्ष भट्राईले बताए। नयाँ वर्ष २०७९ को पहिलो दिन लामो समय लाग्दै आएको तुवालो हटेर देखिएको अन्नपूर्ण हिमाल।"
सुदूरपश्चिम प्रदेशमा सिस्नो लगाएर विसु पर्व मनाइँदै,"डढेलधुरा : सुदूरपश्चिम प्रदेशमा बुधबार विसु पर्व मनाइँदै छ। नयाँ वर्षको पहिलो दिनलाई आज सुदूरपश्चिमेलीले विसु पर्वका रुपमा मनाउने गरेका छन्। सुदूरपश्चिमका पहाडी जिल्ला डडेल्धुरा, बैतडी, दार्चुला, बझाङ, डोटी, अछाम र बाजुरामा आफ्नै मौलिकताअनुसार विसु पर्व मनाइने गरेको ज्योतिष जयप्रसाद जोशीले बताए। सुदूरपश्चिममा एक वर्षभरि विदेशिएका सबै परिवारका सदस्य र दिदी, बहिनीसमेत माइतीघर आउने र सबै एकै ठाउँमा जमघट भई मीठामीठा खानेकुरा तथा स्थानीय खानाका परिकार पकाइ खुसी साटासाट गरी मनाउने मनाउने गरिएको पाइन्छ। सिस्नो लगाएर पर्व मनाइन्छ सुदूरपश्चिम प्रदेशमा सिस्नो लगाएर विसु पर्व मनाउने गरिएको छ। देवर र भाउजु तथा साली र भिनाजु एकापसमै सिस्नो लगाएर पनि नयाँ वर्ष तथा विसु पर्व मनाउने गरेका छन्। आजको दिन सिस्नो लगाए वर्षभरि सङ्कट नआउने जनविश्वास रहेको अमरगढी नगरपालिका७ का टेकराज भट्टले बताए। आजका दिन सिस्नो लगाउँदा वर्षभरि राम्रै बित्ने र सङ्कट नआउने उनले बताए। यस्तै आजै सुदूरपश्चिमका विभिन्न शक्तिपीठमा पूजाआर्चना गरिने गरेको र धेरैजस्तो शक्तिपीठमा पशुबलिसमेत दिने गरिएको छ। डडेल्धुराको प्रसिद्ध अमरगढी८ मा रहेको उग्रतारा मन्दिरमा पूजाआजा गर्नेको घुइँचो लाग्ने गर्दछ। हरेक वर्ष डडेल्धुराको अमरगढी३ घटालमा लाग्ने प्रसिद्ध मेला यस वर्ष दुई वर्षपछि शुक्रबार लाग्ने स्थानीय रामचन्द्र जैशीले जानकारी दिए। रासस"
"भारततिर लाँदै गरेको १२० किलो गाँजा र ५५४ किलो अदुवा बरामद, चालक फरार","विराटनगर : विराटनगरको बाटो भएर नेपालबाट भारततिर लाँदै गरिएको एउटा पिकअप भेनभित्र लागुऔषध गाँजा र अदुवा फेला परेको छ । नेपालभारत सीमा क्षेत्रअन्तर्गत विराटनगर महानगरपालिका१८ बाट १ सय २० किलो गाँजा र ५ सय ५४ किलो अदुवा प्रहरीले बुधबार राति बरामद गरेको हो । मोरङ प्रहरीका प्रवक्ता डीएसपी दीपक श्रेष्ठका अनुसार निलो त्रिपालले ढाकेर भारततर्फ लैजाँदै गरेको को १ च ५३१८ नम्बरको पिकअपलाई रोकेर इलाका प्रहरी कार्यालय बुधनगरको टोलीले राति १० बजेतिर चेकजाँच गरेको थियो । त्यस क्रममा बोराभित्र हालेर सबैभन्दा तल गाँजा र अदुवा राख्दै माथिबाट धानको भुसले छोपेको पिकअप नियन्त्रणमा लिइएको उनको भनाइ छ । मोरङ प्रहरी प्रमुख एसपी शान्तिराज कोइरालाका अनुसार चेकजाँचका लागि प्रहरीले रोक्न खोज्दा पिकअप छाडेर चालक फरार भएका थिए । पिकअपलाई नियन्त्रणमा लिएर फरार रहेका चालकको खोजी तीव्र पार्दै घटनाको अनुसन्धान अघि बढाइएको उनले बताए । पिकअप पनि कसको हो भन्ने खुलेको छैन । बोराभित्र गाँजा र अदुवा हालेर माथिबाट धानको भुसले छोपेको अवस्थामा पिकअपलाई नियन्त्रणमा लिइएको हो, एसपी कोइरालाले भने, गाँजा र अदुवासँगै ४५ किलो धानको भुस पनि बरामद भएको छ । प्रहरीले भने तस्करी गरेर गाँजा र अदुवा भारततिर लैजान खोजिएको हुनसक्ने अनुमान गरेको छ । नेपालका पहाडी जिल्लामा उत्पादन हुने प्रतिबन्धित गाँजा सुरक्षाकर्मीलाई छलेर भारततिर लैजाने गरिएको छ । नेपालमा भन्दा दोब्बर बढी मूल्य पर्ने भएकाले गाँजा भारततिर तस्करी हुने गरेको प्रहरीको भनाइ छ । प्रहरी स्रोतका अनुसार नेपालमा प्रति किलो २० हजार रूपैयाँभन्दा बढीमा गाँजाको किनबेच हुने गरेको छ ।"
बदेल मार्न थापिएको एम्बुसको गोली लागेर युवकको मृत्यु,वीरगन्ज : बारा जिल्लामा जंगली जनावरला मार्न थापिएको एम्बुसको बन्दुकबाट चलेको गोली लागेर एक युवकको मृत्यु भएको छ। मृत्यु हुनेमा जितपुर सिमरा उपमहानगरपालिका वडा नम्बर १६ डकाहा टोलका २८ वर्षिय सागर सिंजाली रहेका छन्। घटनास्थलमा पुगेका प्रहरीका अनुसार जितपुरसिमरा उपमहानगरपालिका १६ डाकाहा टोल स्थित दुधौरा खोलाको झाडीमा बुधबार राति वन्यजन्तुका शीकारीले बँदेललाई पासोमा पार्न भरुवा बन्दुकको एम्बुस थापेर राखेका थिए। बुधबार राति दुधौरा खोलामै माछा मारेर फर्कने क्रममा सिंजाली एम्बुसमा परेका थिए। त्यस क्रममा एम्बुसमा राखिएको भरुवा बन्दुक पड्किएर गोली सिंजालीलाई लागेको थियो। गोली लागेर गम्भीर घाइते भएका सिंजालीलाई उपचारका लागि वीरगन्जको गण्डक स्थित नारायणी बयोधा अस्पतालमा ल्याइएको थियो। अस्पतालमा उपचारका क्रममा बिहीबार बिहान ३ बजेतिर उनको मृत्यु भएको बाराका प्रहरी प्रवक्ता प्रहरी नायव उपरीक्षक राजेश थापाले जानकारी दिए। मृतकको शव पोष्टमार्टमका लागि बाराको कलैया स्थित प्रादेशिक अस्पतालमा पठाइएको जानकारी थापाले दिए। सिंजालीको मृत्यु एम्बुसमा परेर भएको वा अरु कसैले गोली चलाएको हो भन्ने बारेमा अनुसन्धान भइरहेको थापाले बताए। घटनास्थलबाट एक थान भरुवा बन्दुक बरामद भएको र उक्त बन्दुक कसको हो भन्ने बारेमा पनि अनुसन्धान भइरहेको थापाले जानकारी दिए।
