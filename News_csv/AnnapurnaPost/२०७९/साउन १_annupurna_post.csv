शीर्षक,विवरण
भृकुटीमण्डपमा भएको आगलागीको छानबिन हुन्छ : गृहमन्त्री खाण,"काठमाडौं : गृहमन्त्री बालकृष्ण खाणले समाज कल्याण परिषद्को भृकुटीमण्डपमा रहेको स्टोरमा भएको आगलागीको छानबिन गर्ने बताएका छन्। गृहमन्त्री खाणले आइतबार दिउँसो आगलागी भएको क्षेत्रको अवलोकन गर्दै आगलागीबारे छानबिन गर्ने बताएका हुन्। आगलागीमा परिषद्अन्तर्गतको राष्ट्रिय अपांग कोषले अपांगका लागि राखेका सहायक सामग्री पनि जलेका थिए। अपांगहरूका सहायक सामग्री गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणमार्फत उपलब्ध गराइने पनि अवलोकनका क्रममा गृहमन्त्री खाणले बताए। 'राष्ट्रिय अपांग कोषलाई अपांगहरूलाई वितरण गर्नका लागि राष्ट्रिय विपद् जोखिम न्यूनिकरण तथा व्यवस्थापन प्राधिकरणमार्फत सहायक सामग्री उपलब्ध गराउँछौ,' गृहमन्त्री खाणले भने। उनले प्राधिकरणले उपलब्ध गराउने सहायक सामग्री राख्नका लागि आवश्यक पर्ने स्थान पनि खोजेर उपलब्ध गराउने आश्वासन दिए। अवलोकनका क्रममा उनले आगलागी भएको स्टोर, राष्ट्रिय अपांग कोषको कार्यालय र अपांगहरूका लागि सहायक सामग्री निर्माण गर्ने स्थान र कुन अपांगलाई के सहायक सामग्री आवश्यक पर्छ भनेर जाँच गर्ने स्थानको समेत अवलोकन गरे। गृहमन्त्री खाणलाई कोषका सभापति डेकराज भट्टराईले आगलागी, कोष र सहायक सामग्री निर्माणबारे जानकारी गराएका थिए। उनीसँग गृहसचिव टेकनारायण पाण्डे, काठमाडौंका प्रमुख जिल्ला अधिकारी गोविन्दप्रसाद रिजाल, महानगरीय प्रहरी परिसर काठमाडौंका प्रमुख प्रहरी वरिष्ठ उपरीक्षक भरतबहादुर बोहोरा, प्राधिकरणका प्रमुख कार्यकारी अधिकृत अनिल पोखरेललगायत अवलोकन गर्न पुगेका थिए। स्टोरमा असार २९ गते दिउँसो आगलागी भएको थियो। आगलागीबाट स्टोरमा रहेका सबै सामग्री जलेर नष्ट भएका छन्।"
भारत भ्रमण सोचेभन्दा सफल : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहल प्रचण्डले भारत भ्रमण सोचेभन्दा सफल भएको बताएका छन्। तीन दिने भारत भ्रमण सकेर आइतबार साँझ स्वदेश फर्किएका अध्यक्ष दाहालले त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै भ्रमण अपेक्षा गरेअनुसार सफल भएको बताएका हुन्। उनले भने, भारतीय जनता पार्टीका अध्यक्षको निमन्त्रणमा म भारत गएको हुँ। राष्ट्र र नेपाली जनताको हितलाई केन्द्रमा राखेर भ्रमण गरेको हो। भ्रमण अपेक्षा गरेअनुसार सफल भएको छ। सोचेभन्दा राम्रो भएको छ मेरो भ्रमण। अध्यक्ष दाहालले नयाँदिल्लीस्थित नेपाली राजदूतावासमा आरजु देउवासँग भेट भएको र अरु त्यस्तो केही कुरा नभएको बताए। तर, यो कुरालाई अतिरञ्जित बनाइएको उनले गुनासो गरे।"
विश्वकप क्रिकेट लिग२ : नेपाल स्कटल्याण्डसँग पराजित,"काठमाडौं : आइसिसी पुरुष विश्वकप क्रिकेट लिग दुईअन्तर्गत त्रिकोणात्मक एकदिवसीय अन्तर्राष्ट्रिय सिरिजको अन्तिम खेलमा नेपाल आयोजक स्कटल्याण्डसँग पराजित भएको छ। स्कटल्याण्डको टिटवुड ग्लासगोमा आज भएको खेलमा नेपाल घरेलु टोली स्कटल्यान्डसँग आठ विकेटले पराजित भएको हो। नेपालले दिएको १२९ रनको झिनो लक्ष्य स्कटल्याण्डले १९ ओभरमा २ विकेट गुमाएर पूरा गर्यो। स्कटल्याण्डका लागि कलुम म्याकलिओडेले सर्वाधिक ६४ रनको योगदान दिए। २९ बलमा उनले १० चौका र ३ छक्कासहित ६४ रनको योगदान दिएका हुन्। त्यस्तै काइल कोट्जरले ४४ रन जोडे। ५२ बल खेलको उनले ७ चौकाको मद्दतमा ४४ रन जोडेका हुन्। नेपालका सन्दीप लामिछाने र सोमपाल कामीले समान ११ विकेट लिए। त्यसअघि टस हारेर पहिले ब्याटिङ गरेको नेपाल ३५ दशमलव ५ ओभरमा सबै विकेट गुमाउँदै १२८ रनमा समेटिएको थियो। नेपालका लागि आसिफ शेखले सर्वाधिक ४० रन बनाए भने सन्दीप लामिछाने २२ रनमा आउट भए। विनोद भण्डारीले १३ रन जोड्दा देव खनाल र रोहित पौडेलले समान १०१० रन बनाए। ओपनर कुशल भुर्तेल ३ रनमा आउट हुँदा दीपेन्द्रसिंह ऐरी, सोमपाल कामी र करण केसीले समान ७ रन बनाए। आरिफ शेख शून्य रनमा आउट भए। स्कटल्याण्डका हाम्जा ताहिरले ४ तथा मार्क वाटले ३ विकेट लिए। गाभिन मेनले २ विकेट झारे। त्रिकोणात्क एकदिवसीय सिरिजमा नेपालले तीन खेलमा हार र एक खेलमा जीत हात पार्यो। नेपालले पहिलो खेलमा स्कटल्याण्डलाई पाँच विकेटले हराएको थियो। त्यस्तै नेपाल नामिबियासँगका दुबै खेलमा ४० र ६३ रनले पराजित भएको थियो।"
सुवेदी जापानका लागि राजदूत नियुक्त,काठमाडौं : राष्ट्रपति विद्यादेवी भण्डारीले जापानका लागि नेपालको आवासीय राजदूत पदमा डा दुर्गाबहादुर सुवेदीलाई नियुक्त गरेकी छन्। भण्डारीले संविधानको धारा २८२ को उपधारा (१) बमोजिम मन्त्रिपरिषद्को सिफारिसमा सुवेदीलाई जापानका लागि नेपाली राजदूत नियुक्त गरेको राष्ट्रपतिको कार्यालयका प्रवक्ता सागर आचार्यले जानकारी दिए।
"सरकारी कर्मचारी, सुरक्षाकर्मी र कैदी बन्दीलाई मतदानबाट वञ्चित नगराउन सर्वोच्चको आदेश","काठमाडौं : सर्वोच्च अदालतले आगामी निर्वाचनमा सरकारी कर्मचारी, सुरक्षाकर्मी र कैदी बन्दीलाई मतदान गर्नबाट नरोक्न आदेश दिएको छ। न्यायाधीश विश्वम्भरप्रसाद श्रेष्ठको एकल इजलासले प्रतिनिधिसभा र प्रदेशसभा निर्वाचनमा सरकारी कर्मचारी, सुरक्षाकर्मी र कैदी बन्दीलाई मतदानबाट वञ्चित नगराउन अन्तरिम आदेश दिएको हो। आदेशमा अस्थायी मतदाता नामावलीको व्यवस्था गरी निर्वाचनमा समानुपातिकतर्फ मतदान गर्न पाउने व्यवस्था गर्न भनिएको छ। हाल निर्वाचन आयोगले असार १ देखि मतदाता नामावली संकलन तथा अध्यावधिक कार्य सूचारु गरेको परिप्रेक्ष्यमा आगामी निर्वाचनमा समानुपातिकतर्फको निर्वाचन प्रयोजनको लागि मतदाता नामावली ऐन, २०७३ को दफा ३०(१) र (२) को अस्थायी मतदाता नामावलीको व्यवस्थालाई कार्यान्वयन गर्न आवश्यक प्रक्रिया, प्रबन्ध तथा व्यवस्थापन मिलाई तत्पश्चात् उक्त ऐनको दफा ३०(१)(२) को भावनाअनुसार अस्थायी मतदाता नामावली संकलन गरी गराई मतदानको अधिकार प्रयोग गर्न पाउने व्यवस्था गर्नूगराउनू, आदेशमा भनिएको छ।"
मुस्ताङमा आउनै छाड्यो जहाज,"जोमसोम : मुस्ताङमा जहाज आउन छाडेको छ। गत जेठ १५ गते पोखराबाट जोमसोमका लागि उडेको तारा एअरको ट्विनेटर जहाज मुस्ताङको मानीपाथी हिमालको सानुसरे पहाडमा दुर्घटना भएपछि त्यसपछिका दिनमा मुस्ताङमा हवाई सेवा नियमित हुन छाडेको हो। बर्सेनि सिजनेबल समय पोखराजोमसोम दैनिक १५ देखि १८ वटासम्म हवाई उडान हुने गर्थ्यो। अफ सिजनमा पनि दैनिक १२ वटा हवाई उडान नियमित हुने गर्थ्यो। तर तारा एअरको जहाज दुर्घटनापछि भने पोखराजोमसोम हवाई सेवा नियमित हुन छोडेको मुस्ताङका पर्यटन व्यवसायीहरु बताउँछन्। तारा एअरको जहाज मुस्ताङ दुर्घटना भएपछि जेठ १५ गतेबाट असार मसान्तसम्म जम्मा ९ वटामात्र हवाई उडान भएको जोमसोम नागरिक उड्यन कार्यालयका प्रमुख पुस्कलराज शर्माले जानकारी दिए। उनकाअनुसार पोखराजोमसोम हवाई उडानका लागि सुमित एअरले जेठ २१ गते ५ उडान र असार ७ गते ४ वटा उडान मात्र गरेको हो। योसँगै जहाज दुर्घटनापछि सुमित एअरले जम्मा ९ वटामात्र उडान गरेको छ भने तारा एअरलाइन्सको पोखराजोमसोम उडानको सेड्युल नरहेको कार्यालय प्रमुख शर्माले बताए। त्यसो त पोखराजोमसोम हवाइ उडान प्रतिकूल मौसम र पर्यटकको मुमेन्ट कम भएकै कारण मुस्ताङमा जहाज आउन नसकेको जोमसोम नागरिक उड्यन कार्यालयले जनाएको छ। मनसुन सुरु भएसँगै पोखराजोमसोमबीचको क्षेत्रमा मौसम खराबी हुने र मुस्ताङ आउने पर्यटकमा कमी आएकाले सुमितको जहाज आउन नसकेको कार्यालय प्रमुख शर्माको भनाइ छ। सुमित एअरलाइन्सले जुलाईपछि हवाई सेवा संञ्चालन गर्ने अनौपचारिक जानकारी दिएको उनले बताए। मौसम राम्रो हुँदा यात्रु हुँदैनन्, उनले भने, यात्रु हुँदा मौसम प्रतिकल हुन्छ, यसैले पनि जहाज आउन नसकेको होला। बर्सेनि ६० हजार विदेशी पर्यटक आउने हिमालपारिको जिल्ला मुस्ताङमा असोजदेखि मंसिरसम्म र चैतदेखि जेठसम्म उल्लेख्य रुपमा विदेशी पर्यटक आउने गर्छन्। पोखराजोमसोम हवाइ उडानका लागि यसअघि तारा एअरले नियमित हवाई उडान भर्ने गर्थ्यो। तर जहाज दुर्घटनापछि तारा एअरको मुस्ताङका लागि कुनै कार्यक्रम नरहेको जनाइएको छ। यसका अलावा हवाइ यात्रुको फलो बढेको बेला सुमितले पोखराजोमसोम हवाई उडान गर्ने गरेको थियो। नेपाल वायुसेवा निगमले झन्डै ६ वर्षअघि पोखराजोमसोम हप्तामा २ दिन उडान भर्ने गरेकोमा वायुसेवा निगमको जहाजले त्यसयता कुनै उडान गर्न सकेको छैन। नेपाल वायुसेवा निगमको जोमसोममा कार्यालय र कर्मचारी रहे पनि लामो समयदेखि पोखराजोमसोम हवाई उडान हुन नसकेको हो।"
"चितवनमा वडा सदस्यको गाडीले ठक्कर दिँदा सैनिकको मृत्यु, मापसे गरेको पाइयो",चितवन : भरतपुर महानगरपालिका१९ का वडा सदस्य राजकुमार गुरुङको गाडीले ठक्कर दिँदा नेपाली सेनाका अमल्दारको मृत्यु भएको छ। मङ्गलपुरबाट रामपुरतर्फ जाँदै गरेको गुरुङ चढेको ग२च ९०६२ नंको गाडीले भरतपुर महानगरपालिका१५ शीतलचोक नजिक विपरीत दिशाबाट आउँदै गरेको बा३३प १४५५ नंको मोटरसाइकललाई ठक्कर दिएको थियो। जिल्ला प्रहरी कार्यालय चितवनकाअनुसार गाडीको ठक्करबाट मोटरसाइकलमा सवार कालीबहादुर गणमा कार्यरत अमल्दार तनहुँको व्यास नगरपालिका१२ घर भएका ३३ वर्षीय सुरज गुरुङको मृत्यु भएको हो। उनको उपचारका क्रममा चितवन मेडिकल कलेजमा मृत्यु भएको प्रहरीले जनाएको छ। कार र चालक वडा सदस्य प्रहरीको नियन्त्रणमा रहेका छन्। वडा सदस्य गुरुङले मादक पदार्थ सेवन गरेको पाइएको कार्यालयका प्रहरी नायब उपरीक्षक रबिन विष्टले जानकारी दिए। पक्राउ परेका गुरुङ हालै मात्रै नेकपा (एमाले)बाट वडा सदस्यमा निर्वाचित भएका हुन्।
धनगढीका वडा वडामा विषेशज्ञ क्लिनिक,"धनगढी : हाम्रो धनगढी हामी बनाउछौं अभियानअन्तर्गत धनगढी उपमहानगरपालिकाले विषेशज्ञ चिकित्सक सहितको वडा क्लिनिक सञ्चालन गरेको छ। १९ वटै वडामा महिनामा एक पटक अनिवार्य रुपमा गरिने वडा क्लिनीकमा, अल्ट्रासाउण्ड, ईसीजी, र रगत दिशापिसावका जाँचहरु निशुल्क हुनेछन भने औषधी पनि निशुल्क वितरण गरिने छ। स्वतन्त्र उमेदवार गोपाल हमालले जितेपछि विषेशज्ञ चिकित्सक सहितको वडा क्लिनीक सञ्चालन गरेका हुन्। आइतबार वडा नम्बर १९ को स्वास्थ्य चौकीमा मुख्यमन्त्री त्रिलोचन भट्टले वडा क्लिनिकको उद्घाटन गरे। धनगढी उपमहानगरपालिकाले सुरुवात गरेको वडा क्लिनिकबाट जनताले महिनामा एक दिन विषेशज्ञ स्वास्थ्य सेवा पाउनेछन, यसमा प्रदेश सरकारले पनि सहयोग गर्नेछ मुख्यमन्त्री भट्टले भने। प्रदेश सरकारले पनि वडा क्लिनिकमा सहयोग गरेको छ । सामाजिक विकास मन्त्रालयले, वडा क्लिनिकका लागि स्वास्थ्य उपकरणहरु उपमहानगरलाई हस्तान्तरण गरेको छ भने यस अभियानका लागि बजेट पनि छुट्याउने जनाएको छ। हामीले केही उपकरण उपमहानगरलाई दिई सकेका छौं, अझ यस अभियानका लागि प्रदेश सरकारले बजेट विनियोजन गर्छ मुख्यमन्त्री भट्टले भने। स्थानीय तहहरुलाई, वडा वडामा ससाना योजना दिएर उपभोक्ता समितिहरु मार्फत कार्यकर्ता पाल्ने गरेको आरोप लाग्ने गरेका बेला धनगढी उपमहानगरपालिकाले भने विषेशज्ञ सहितको स्वास्त्य सेवा दिएको हो। मेयर गोपाल हमालले, आफ्नो सरकारी सुविधाको गाडी वडा क्लिनीकका लागि स्वास्थ्य शाखालाई हस्तान्तरण गरेका छन । त्यस गाडीमा स्वास्थ्यको घुम्ती प्रयोगशाला जडान गरिएको छ। हरेक वडामा तालिका बनाएर निशुल्क शिविर सञ्चालन हुनेछ भने त्यहाँ अल्ट्रासाउण्ड, ईसीजी, रगत र दिशापिसावको जाँचहरु तथा औषधी समेत निशुल्क उपलब्ध हुनेछ। धनगढीको सेती प्रादेशीक अस्पतालमा मात्रै विषेशज्ञ सेवा छ । गाउँका गर्भवती, जेष्ठ नागरिकहरुलाई सेतीसम्म पुग्न पनि समस्या हुने गरेको छ । एक पटकको स्वास्थ्य जाँचमा हजारौं खर्च हुने गर्छ । कर तिर्ने जनतलाई निशुल्क स्वास्थ्यको पनि अधिकार छ, हामीले त्यही भउर गाउँमै विषेशज्ञ चिकित्सक सहितको सेवा सुरु गरेका हौं हमालले भने । धनगढी उपमहानगरपालिकाले एकजना फिजिसियन र एकजना स्त्री रोग विषेशज्ञलाई माशिक २ लाख तलब दिने गरी नियुक्त गरेको छ । पाँच वर्षसम्म यी चिकित्सकहरुको तलब र भत्ता भाटभटेनी सुपर मार्केटले ब्यहोर्ने छ । केही दिन अघि मात्रै भाटभटेनी सुपर मार्केटका सञ्चालन मीन बहादुर गुरुङले पाँच वर्षसम्म, विषेशज्ञ चिकित्सकहरुको तलब भत्ता ब्यहोर्ने सम्झौता गरेका थिए । चिकित्सकको खर्च भाटभटेनी सुपर मार्केटले दिने सम्झौता गरेको छ । औषधी वितरकहरु, फार्मेसीहरु र नीजि अस्पताल सञ्चालक तथा अरु दाताहरुले औषधीका लागि सहयोग गरिरहेका छन, त्यसैले हामीले औषधी पनि निशुल्न वितरण गरेका छौं मेयर हमालले भने । साउन १ गतेबाट चिकित्सकको पर्चाको ६ सय, ईसिजी गरेको ५ सय, अल्ट्रासाउन्ड (भिडियो एक्सरे) गरेको एक हजार शुल्क निर्धारण गरिएको छ । अझ त्यसमा रगत, दिशापिसाव जाँच गरेको पनि रकम लाग्ने गर्छ । तर उपमहानगरले यी सबै सेवा नशिुल्क गरेर वडा क्लिनिक सञ्चालन गरेको हो । उपमहानगरले हरेक वडामा महिनाको निश्चित दिनमा क्लिनिक सञ्चालन गर्नेछ । हरेक ३० दिनमा त्यही वडामा क्लिनिक सञ्चालन हुनेछ । उपमहानगरले, पोर्टेबल प्रयोगशाला पनि वडावडामा लग्ने जनाएको छ । मेयरको सरकारी सुविधाको गाडि स्वास्थ्य शाखालाई हस्तान्तरण गरेको छु, त्यसमा पोर्टेबल प्रयोगशाला रहने छ भने चिकित्सहरु पनि त्यसमा वडावडासम्म जानेछन मेयर हमालले भने । उनले, चुनाव अघि नै उपमहानगरको कुनै पनि सरकारी सेवा सुविधा नलिने घोषणा गरेका थिए । उनी आफ्नै नीजि गाडीमा चढने गरेका छन भने उनको नामको सरकारी तलब भत्ता पनि हरेक महिना दान दिने गरेका छन । बल्ल स्थानीय सरकार भएको अनुभूति भयो, हामीले कर मात्र तिर्ने तर सेवा सुविधा केही पनि नपाउने अवस्था थियो, गाउँमा विषेशज्ञ डाक्टर आएर स्वास्थ्य जाँच गराए, आनन्द लाग्यो ७७ वर्षका सोमनाथ खतिवडाले भने । हरेक स्थानीय सरकारले आफ्ना नागरिकको स्वास्थ्यलाई यसै गरी प्रार्थमिकता देओस । धनगढी उपमहानगरपालिका १९ फुलबारीका मेघप्रसाद शर्मा पनि ८१ वर्षका भए । उनी भन्छन, उपमहानरले महिनामा एक पटक वडामै गरिदिने यस शिवरले सबैभन्दा बढी गर्भवती महिला र जेष्ठ नागरिक लाभान्वित भएका छन । उनले, सेती प्रादेशीक अस्पताल गएर सेवा लिन कठिनाई हुने गरेको बताए । धनगढीको वडा नम्बर १९, सबैभन्दा टाढाको वडा हो । वडा नम्बर १९ का अग्नी प्रसाद तिवारी पनि जेष्ठ नागरिक हुन । उनले, उपमहानगरले गरेको स्वास्थ्य क्लिनिकको सराहना गरे । हामीलाई खुसी लागेको छ । गाउँमै आएर महिनामा एक पटक स्वास्थ्य जाँच गर्न पाउनु भनेको राम्रो कुरा हो उनले भने । हाम्रो देशको सरकारी अस्पतालहरुको अवस्था हेर्ने हो भने गाउँमा यसरी विषेशज्ञ सेवा पुग्न अझै दुई दशक लाग्छ ।"
"प्रचण्ड भन्छन्, मोदीजीसँग के कारणले भेट भएन मलाई पनि थाहा छैन","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले भारतीय प्रधानमन्त्री नरेन्द्र मोदीसँग भेट नहुनुको कारण आफूलाई थाहा नभएको बताएका छन्। तीन दिने भारत भ्रमण सकेर आइतबार साँझ स्वदेश फर्किएका अध्यक्ष दाहालले त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै अन्तिम समयमा मोदीसँग भेट हुन नसकेको बताए। उनले भने, मोदीसँग भेट हुन्छ भन्ने थियो हामीलाई। भारतीय अधिकारीहरुबाट एक बजे भेट हुन्छ नै भनिएको थियो। मोदीजीलाई भेट्न फेरि एयरपोर्ट जानुपर्ने हुन्छ भनेर हामी निस्कियौं। होटेल जाने क्रममा अहिले सम्भव भएन भन्ने आयो। किन हो भन्ने कुरा तपाईहरु जस्तै मैले पनि थाहा पाएको छैन। अध्यक्ष दाहालले भारतमा बाढीले जनधनको क्षति हुँदा प्रधानमन्त्री मोदी त्यसमा व्यस्त भएको कुरा अधिकारीहरुले सुनाएको पनि उल्लेख गरे। एउटा त बिजेपी प्रेसिडेन्टले बोलाएको हुनाले प्रेसिडेन्टले अन्तिम भेट गरेपछि क्लाइमेक्स त्यही हो भन्ठानेर हो कि भन्ने पनि अधिकारीहरुले चर्चा गर्नुभयो। अर्को अहिले बाढीले भारतमा पुरै ठूलै धनजनको क्षति भएको छ। प्रधानमन्त्री मोदीजी त्यता जानुभएको थियो, रस आवर भएर हो कि भनेर अधिकारीहरुले भन्नुभयो, उनले भने, के चाहिँ कारणले मोदीजीसँग भेट भएन मलाई पनि थाहा छैन।"
"हतियार बोकेर बंगलादेशका लागि उडेको विमान दुर्घटना, सवार सबैको मृत्यु",पलाइचोरी : उत्तरी ग्रीसमा शनिबार राति मालबाहक एउटा विमान दुर्घटना हुँदा त्यसमा रहेका चालक दलका सबै आठजना सदस्यको मृत्यु भएको छ। सर्बियामा निर्मित ११ टनभन्दा बढी मोर्टार गोलाबारूद बोकेर जोर्डन हुँदै बङ्गलादेशका लागि उक्त विमान उडेको थियो। गाउँको खेतमा खसेको उक्त विमानका भग्नावशेषमा आइतबार बिहानसम्म विष्फोटनका आवाज सुनिएका स्थानीयले बताएका छन्। विमानको अगाडिको भागबाट सेतो धुँवाको मुस्लो पनि उठेको उनीहरूले बताएका छन्। दुर्घटनाग्रस्त विमानका चालक दलका सदस्य सबै युक्रेनी नागरिक रहेका र विमान पनि युक्रेनी कम्पनी मेरिडिनले सञ्चालन गरेको सर्वियाका रक्षामन्त्री नेबोजसा स्टेफानोभिकले पत्रकारहरूलाई बताएका छन्। विमानमा घातक रासायनिक पदार्थ वा विष्फोटक सामग्री अझै बाँकी भएनभएको यकिन गर्न विज्ञहरू दुर्घटनास्थल पुग्ने तयारीमा रहेका ग्रीसका सरकारी अधिकारीहरूले जनाएका छन्। एपी
स्वर्गद्वारीले थपेन करारका ३४ कर्मचारीको म्याद,"प्युठान : स्वर्गद्वारी नगरपालिका भिंगृ प्युठानले पनि विभिन्न पदमा कार्यरत ३४ जना करारका कर्मचारीलाई निकालेको छ। साउन एक गतेदेखि उनीहरुलाई हाजिर नगराउनु भन्दै मेयर टेकप्रसाद भण्डारीले प्रमुख प्रशासकीय अधिकृतलाई लिखित जानकारी गराएका छन्। कृषि, स्वास्थ्य, प्राविधिक शाखा, रोजगारलगायत क्षेत्रका कार्यरत कर्मचारीलाई नगरपालिकाले म्याद थप गरेको छैन। कार्यपालिका बैठकले कर्मचारीको सेवा अवधि थप नगर्ने निर्णय भएको मेयर भण्डारीले बताए। कर्मचारीलाई आफूसँग भएको नगद तथा जिन्सी सामग्रीहरु कार्यालयमा बुझाउन भनिएको छ। यसअघि माण्डवी गाउँपालिकाले पनि करारमा कार्यरत २१ जना कर्मचारीलाई निकालेको छ। प्युठानका नौ स्थानीय तहमध्ये दुई पालिकाले करारका कर्मचारीलाई हटाएको हो।"
चार किलो हेरोइनसहित अफ्रिकन र भारतीय नागरिक पक्राउ,काठमाडौं : चार किलो हेरोइनसहित अफ्रिकन र भारतीय नागरिक पक्राउ परेका छन्। लागु औषध नियन्त्रण ब्युरोबाट गरिएको निरन्तर निगरानीबाट दुई विदेशीसहित ३ जनालाई शनिबार पक्राउ गरिएको हो। पक्राउ पर्नेमा दक्षिण अफ्रिकाको जोहोनेसवर्गबाट दुबही हुँदै असार ३१ गते काठमाडौं आएका ए०९८७९५७२ नम्बरको राहदानीबाहाक ६१ वर्षीय ज्याक्युज एन्टोन एन्जलब्रेच्टलाई ४ किलो हेरोइनसहित पक्राउ गरिएको हो। उनले लुकाएर ल्याएको सुटकेसको पिँधको भागमा रहेको फल्सबटमबाट हेरोइन फेला परेपछि काठमाडौं महानगरपालिका२६ ठमेलस्थित एक होटलबाट पक्राउ गरिएको हो। यसैगरी भारतको दिल्लीबाट लागु औषध लिन काठमाडौं आएको अवस्थामा काठमाडौं महानगरपालिका८ बाट ३२ वर्षीय जोथान्टल्वाङ्गी पक्राउ परेकी हुन् । यसैगरी लागुऔषध भारत लैजाने सहयोगीको रूपमा देखिएका नुवाकोटको गोर्स्याङ गाउँपालिका७ ३र भइ काठमाडौं महानगरपालिका ८ तिलगंगा बस्दै आएका ५० वर्षीय सुकेश तामाङलाई पक्राउ गरिएको हो। उनले बा २ ज ५६५५ नम्बरको ट्याक्सी सञ्चालन गर्दै आएका थिए। उनीहरूविरुद्ध लागु औषध (नियन्त्रण) ऐन २०३३ बमोजिम कार्वाही गरिने प्रहरीले जनाएको छ।
प्रदेश १ मा बढ्यो कोरोना : तीन दिनमा १३५ जना सक्रिय संक्रमित,"विराटनगर : प्रदेश १ मा पुनः कोरोना संक्रमितको बिरामीहरुको संख्या एक्कासी बढेको छ। प्रदेश सरकारको स्वास्थ्य मन्त्रालयकाअनुसार आइतबारमात्रै ७४ जनामा कोरोनाको संक्रमण पुष्टि भएको हो। जसमा विराटनगरमा ४४ जना संक्रमित भेटिएको मन्त्रालयले जनाएको छ। मन्त्रालयकाअनुसार कुल २६१ जनाको नमूना परीक्षण गर्दा १२ महिला र ६२ पुरुषमा संक्रमण देखिएको हो। संक्रमितमध्ये अधिकांश मोरङ कारागारका कैदीबन्दी रहेका छन्। यसबाहेक मोरङको बुढीगंगामा ४, उर्लाबारीमा १ तथा झापाको भद्रपुर, बिर्तामोड, मेचीनगर र बुद्धशान्तिमा ११ जनामा संक्रमण पुष्टि भएको स्वास्थ्य मन्त्रालयको तथ्यांक छ। तथ्यांकअनुसार विराटगनरस्थित न्यूरो अस्पतालको प्रयोगशालामा १३९ जनाको स्वाबको नमूना परीक्षण गर्दा समेत २४ जनामा संक्रमण पुष्टि भएको छ। प्रदेश जनस्वास्थ्य प्रयोगशालाले ६५ नमूना परीक्षण गर्दा ४१ जनामा संक्रमण देखिएको छ। पछिल्लो समय प्रदेश १ मा सक्रिय संक्रमितको संख्या १३५ पुगेको जनाइएको छ। मोरङमा कोरोना संक्रमणको जोखिम बढेको भन्दै स्थानीय प्रशासनले समेत स्वास्थ्य सुरक्षामा बिशेष ध्यान दिन आम सर्वसाधारणमा आग्रह गरेको छ।"
उदयपुरमा सम्बन्ध विच्छेदका मुद्दा भयावह,"उदयपुर : उदयपुरमा सम्बन्ध विच्छेद घटना झाँगिदै गएको छ। जिल्ला अदालत उदयपुरमा आर्थिक बर्ष ०७८७९ मा दर्ता भएका मुद्दामध्ये दुनियाबादी देवानी मुद्दा अन्तर्गत ४४ प्रतिशत मुद्दा सम्बन्ध विच्छेद रहेको तथ्यांकले देखाएको हो। गत आर्थिक वर्षमा अदालतबाट भएका न्याय सम्पादनका विषयमा आयोजित समीक्षा कार्यक्रममा श्रेष्तेदार धनबहादुर कार्कीले सबै प्रकृतिका मुद्दाको कुल २६२९ प्रतिशत मुद्दा सम्बन्ध विच्छेदका रहेको बताए। देवानी मुद्दाअन्तर्गत १ हजार २१३ मुद्दामध्ये ५३२ वटा मुद्दा सम्बन्ध विच्छेदको रहेको छ। त्यसमध्ये नयाँ ४१४ र पुराना जिम्मेवारी सरेर आएका ११८ वटा रहेका छन्। दर्ता भएका मुद्दामध्ये ४२२ थान फर्स्यौट भएको र बाँकी ११० थान जिम्मेवारी सारिएको श्रेष्तेदार कार्कीले बताए। त्यसैगरी सरकारवादी फौजदारी मुद्दा अन्तर्गत जिम्मेवारी सरेकासहित ५१५ थान मुद्दामा लागुऔषधका मुद्दा सबैभन्दा बढी ११८ अर्थात २३ प्रतिशत र जबर्जस्तीकरणीका १०५ अर्थात २०३८ प्रतिशत मुद्दा रहेको उनले बताए। कार्यक्रममा बोल्दै जिल्ला न्यायाधीश दिपक खनालले स्वतन्त्रता र स्वच्छन्दताका नाममा सम्बन्ध विच्छेदका घटनाले प्रशय पाएको बताए। उनले सम्बन्ध विच्छेदका मुद्दा बढ्नुको मुख्यकारण वैदेशिक रोजगार, अन्तरजातीय विवाह, नागरिकतामा श्रीमानको नाम हटाउनका लागि र बालविवाह रहेको बताए। उनले भने, सकेसम्म पुनः घरबार होस् भनेर हामीले मेलमिलाप गराउने प्रयास गरेका छौं, तर परिस्थिति सोचेअनुरुप नभएपछि एउटा निर्णय गर्न बाध्य छौं। जिल्ला अदालतलाई सुरु मुद्दाको कारबाही किनारा गरेको तीन आर्थिक बर्षको तथ्यांक आँकडा हेर्दा मुद्दा प्रत्येक बर्ष बढ्दै गएको छ, न्यायाधीश खनालले भने, यसलाई न्यूनिकरण गर्न समाज र अभिभावक सतर्क नरहने हो भने अझ भयावह बन्छ। अदालतमा २०७८०७९ मा दर्ता भएका देवानी, सरकारवादी फौजदारी, दुनियावादी फौजदारी, रिट, पुनरावेदन प्रकृतिका दर्ता भएका दुई हजार २३ मध्ये एक हजार ३८१ अर्थात ६८२६ प्रतिशत मुद्दा फर्स्यौट भएको श्रेष्तेदार कार्कीले बताए। नियमित कामकारबाही अन्तर्गत फर्स्यौटतर्फ तजविजीबाट १ हजार ७९, मिलापत्र १४०, मेलमिलाप ५७, तामेली ८, खारेजी ५, मुलतवी २२, मुद्दा फिर्ता २१ र डिसमिस ४९ मुद्दा फर्स्यौट भएको उनले बताए। बाल इजलासबाट सुनवाइतर्फ ४४ मुद्दा दर्ता भएकोमा ३७ थान फर्स्यौट भएको र ७ थान बाँकी रहेको बताए। उनले दुई बर्षका मुद्दा शून्य रहेको बताए। बार्षिक १ हजार १०४ मुद्दा फर्स्यौट गर्ने लक्ष्य बोकेको अदालतले कोभिड महामारीका बीच पनि १ हजार ३८१ अर्थात २७७ बढी मुद्दा फर्स्यौट गर्न सफल भएको उनले बताए। न्यायाधीश खनालले अदालतले निरन्तर सुनुवाइ मुद्दा, बालबालिकासम्बन्धी मुद्दालाई प्राथमिकताका साथ हेर्ने गरेको बताए। मेलमिलाप गर्न मिल्ने मुद्दालाई मिलापत्रकै निम्ति पहिलो प्रयास र पहलका लागि अदालतको भूमिका रहने पनि जनाइएको छ। अदालतले छिटोछरितो र गुणस्तरीय न्याय सम्पादन, न्यायमा पहुँच अभिबृद्धि, न्यायिक सुशासनको प्रवद्र्धन, अदालत व्यवस्थापन सुदृढिकरण र न्यायपालिकाप्रतिको आस्था र विश्वास अभिबृद्धिमा ध्यान दिँदै हरेक किसिमको न्याय तथा कार्यसम्पादन अगाडि बढाएको उनले बताए। त्यसैगरी कैद र जरिवानाको लगत फर्स्यौटमा जरिवानातर्फ १३ करोड ३६ लाख ४ हजार २७० रहेकोमा १ करोड ३१ लाख ५४ हजार ३०५ रुपैँया अर्थात ९८५ प्रतिशत मुद्दा फर्स्यौट भएको श्रेष्तेदार कार्कीले बताए। यो वर्ष अदालतबाट १ करोड १६ लाख ९६ हजार ८५४ रुपैँया ४१ पैसा राजश्व संकलन भएको र धरौटी ५ करोड ७० लाख १ हजार ६३६ रुपैँया ८७ पैसा मौज्दात रहेको जनाइएको छ। समीक्षामा अदालतको निर्माणाधीन भवनको भौतिकतर्फ ८० प्रतिशत र वित्तीयतर्फ ६० प्रतिशत प्रगति भएको कार्कीले बताए। कार्यक्रममा चालु र पुँजीगततर्फका विनियोजित बजेटअनुसार खर्च र बाँकी रकमकोसमेत आयव्यय सार्वजनिक गरिएको छ।"
जलवायु परिवर्तन असरमा सामूहिक समाधान खोज्ने सभामुखको प्रस्तावमा भारत सकारात्मक,"काठमाडौं : प्रतिनिधिसभाका सभामुख अग्निप्रसाद सापकोटा र नेपालका लागि भारतीय राजदूत नवीन श्रीवास्तवबीच आज शिष्टाचार भेटवार्ता भएको छ। सिंहदरबारस्थित सभामुखको कार्यकक्षमा भएको भेटमा सभामुख सापकोटाले लामो अनुभव र महत्वपूर्ण जिम्मेवारी बहनको अनुभवसहित नेपालको राजदूतमा नियुक्त श्रीवास्तवको कार्यकाल दुई देशबीचको सम्बन्धलाई गुणात्मक उचाइमा पुर्याउन सफल हुने विश्वास गरे। नेपाल र भारतबीच मौलिक एवं बहुआयामिक सम्बन्ध रहेको चर्चा गर्दै सभामुख सापकोटाले दुई देशबीच कूटनीतिक सम्बन्ध स्थापनाको ७५औं वर्ष र भारतले आफ्नो स्वतन्त्रताको ७५औं वर्ष मनाइरहेको सन्दर्भ स्मरण गरे। उनले नेपाल र भारतबीच सदियौंदेखि सामाजिक, सांस्कृतिक, धार्मिक र आर्थिक सम्बन्ध रहेको चर्चा गर्दै दुई देशका जनताका बीचको सम्बन्ध अझ गहिरो रहेको धारणा राखे। सभामुख सापकोटाले भारतीय प्रधानमन्त्री नरेन्द्र मोदीको पछिल्लो लुम्बिनी भ्रमणले धार्मिक पर्यटनमा ठूलो योगदान पुर्याएको र नयाँ अध्यायको सुरुवात गरेको बताए। दुबै देशबाट भएका उच्चस्तरीय भ्रमणले नेपाल भारत सम्बन्धलाई थप बलियो बनाएको उनको भनाइ थियो। भेटमा सभामुख सापकोटाले कोभिड१९ को महामारीका बेला भारतले आफू त्यसविरुद्ध जुधिरहँदासमेत नेपाललाई स्वास्थ्य सामग्री र खोप उपलब्ध गराउँदै एउटा छिमेकीको मात्रै नभएर मानवीयता प्रदर्शन गरेको भन्दै धन्यवाद ज्ञापन गरे। उनले जलवायु परिवर्तनलगायत विश्व राजनीतिक मञ्चमा देखा परेका संकट समाधानमा दुबै देशले साझा समझदारी बनाउँदा उपयुक्त हुने सुझाव प्रस्तुत गरे। विश्व शान्तिका लागि मिलेर अघि बढ्नु पर्छ, सभामुख सापकोटाले भने। उनले भारतको लोकतान्त्रिक अभ्यासबाट नेपालले सिक्न चाहेको बताउँदै दुबै देशका राम्रा अभ्यासहरु आदान प्रदान गर्न सकिने धारणा राखे। सभामुख सापकोटाले नेपालमा रासायनिक मल अभावले नेपाली किसान निकै चिन्तित रहेको बताउँदै भेटमा मलको विषयलाई महत्वका साथ उल्लेख गर्न चाहेको बताएका थिए। भेटमा राजदूत श्रीवास्तवले भारतले छिमेकी पहिलो नीति लिएर अघि बढेको चर्चा गर्दै आठ वर्षमा पाँच पटक प्रधानमन्त्रीको तहबाट नेपाल भ्रमण भएको स्मरण गरेका थिए। लामो र ऐतिहासिक सम्बन्ध रहेको दुबै देशका बीचमा सहकार्यका थुप्रै सम्भावना रहेको चर्चा गर्दै उनले कनेक्टिभिटीलाई अझ विस्तार गर्न सकिने धारणा राखे। जलवायु परिवर्तनको असर दक्षिण एसियाको साझा समस्या रहेको बताउँदै राजदूत श्रीवास्तवले सामूहिक रुपमा समाधान खोज्नु पर्नेमा जोड दिए।"
मजदुर महिलामाथि बलात्कार गरेको आरोपमा निवर्तमान क्याम्पस प्रमुख पक्राउ,बैतडी : बलात्कारको आरोप लागेका बैतडीको पुर्चौडी बहुमुखी क्याम्पसका निवर्तमान क्याम्पस प्रमुख राजेन्द्र नेगीलाई प्रहरीले नियन्त्रणमा लिएको छ। कैलाली घर भएकी एक मजदुर महिलामाथि बलात्कार गरेको आरोप लागेका निर्वतमान क्याम्पस प्रमुख नेगीलाई आइतबार बैतडीको सदरमुकामस्थित गोठालापानी बजारबाट नियन्त्रणमा लिएको जिल्ला प्रहरी कार्यालय बैतडीका प्रहरी निरीक्षक प्रहरी प्रवक्ता लोक राज जोशीले जानकारी दिए। गत असार २९ गते नेगीविरुद्ध पीडित मजदुर महिलाले इलाका प्रहरी कार्यालय पाटनमा जबरजस्ती करणीको किटानी जाहेरी सहित मुद्दा दर्ता गरिएको थियो। सोही किटानी जाहेरीको आधारमा उनलाई नियन्त्रणमा लिएको प्रहरीले जनाएको छ। गत असार २० गते पानी माग्ने निहुँमा आफूमाथि नेगीले बलात्कार गरेको ती महिलाले आरोप लगाएकी छिन्। प्रहरीले उनी विरुद्धको मुद्दामा अनुसन्धान अघि बढेको जनाएको छ। क्याम्पस प्रमुख नेगीले महिलाले बलात्कारको ओरोप लगाएपछि क्याम्पस प्रमुखबाट राजिनामा दिएका थिए।
उपसभामुख भुसालले लिइन् सपथ (तस्बिरहरु),"काठमाडौं : प्रतिनिधिसभा उपसभामुख पुष्पा भुसाल गौतमले पद तथा गोपनीयताको सपथ लिएकी छन्। आइतबार राष्ट्रपति विद्यादेवी भण्डारीको उपस्थितिमा शीतल निवासमा आयोजित विशेष समारोहमा सभामुख अग्निप्रसाद सापकोटाले भुसाललाई शपथ ग्रहण गराएका हुन्। सपथग्रहण समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभा अध्यक्ष गणेशप्रसाद तिमल्सिना, सरकारका मन्त्री, संघीय संसदका कर्मचारीको उपस्थिति थियो। गौतम शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन्।"
"भारतमा दुई अर्ब बढीले लगाए कोरोना खोप, मोदीले दिए बधाइ","नयाँ दिल्ली : भारतमा दुई अर्ब बढी मानिसले कोरोनाविरुद्धको खोप लगाएका छन्। कोरोनाबाट बच्न १८ जनवरी २०२१ बाट सुरु भएको खोप अभियानमा हालसम्म २ अर्ब बढी मानिसले खोप लगाइसकेको केन्द्रीय स्वास्थ्य तथा परिवार कल्याण मन्त्रालयले जनाएको छ। भारत खोप लगाउनेमा विश्वकै दोस्रो मुलुक बनेको छ। प्रधानमन्त्री नरेन्द्र मोदीले यति ठूलो जनसंख्याले खोप लगाएको भन्दै नागरिकहरुलाई बधाइ दिएका छन्। भारतले फेरि इतिहास रचेको बताउँदै मोदीले दुई अर्ब खोपको अंक पार गरेकोमा सबै भारतीयहरूलाई बधाइ दिएका हुन्। उनले यसलाई अद्भूत उपलब्धी भनेका छन्। 'दुई अर्ब खोपको अंक पार गरेकोमा सबै भारतीयहरुलाई बधाइ छ। भारतको खोप अभियानलाई अद्वितीय बनाउन योगदान गर्नेहरूप्रति गर्व छ। यसले कोभिड१९ विरुद्धको विश्वव्यापी लडाइलाई बलियो बनाएको छ,' प्रधानमन्त्री मोदीले ट्वीट गरेका छन्। केन्द्रीय स्वास्थ्यमन्त्री मनसुख मन्दाभियाले यो देशका लागि गौरवको कुरा भएको र भारतले विश्वलाई कोरोनाबाट बाहिर निस्कने बाटो देखाएको बताएका छन्। मण्डावियाले भारतले यो स्थान हाँसिल गर्नु गौरवको कुरा भन्दै १८ महिनामा लक्ष्य हाँसिल गरेकोमा खुशी व्यक्त गरेका छन्। १६ जनवरी २०२१ मा अग्रपंक्तिमा काम गर्ने कामदार र वृद्धवृद्धाका लागि पहिलो खोप अभियान सुरु गरिएको थियो। अभियान हालसम्म जारी छ। २१ अक्टुवर २०२१ मा भारतमा १ सय करोड मानिसले कोरोनाविरुद्धको खोप लगाएका थिए।"
संक्रमणकालीन न्यायसम्बन्धी विधेयकमा कानुनमन्त्रीले ढाँटेको भन्दै राजीनामा माग,"काठमाडौं : नेपाल मानव अधिकार सञ्जालले कानुन, न्याय तथा संसदीय मामिलामन्त्री गोविन्दप्रसाद शर्मा बन्दीको राजीनामा माग गरेको छ। आइतबार राजधानीमा पत्रकार सम्मेलन गर्दै सञ्जालले गत असार २० गते सरकारको तर्फबाट कानुनमन्त्री बन्दीले पेश गरेको संक्रमणकालीन न्यायसम्बन्धी विधेयकमा त्रुटि गरेको भन्दै राजीनामा मागेको हो। गत असार २० गते कानुनमन्त्री बन्दीले संसदमा पेश गरेको विधेयक त्रुटिपूर्ण भन्दै सो विधेयकमा भएका प्रावधान सच्याउनको लागि सन्जालले आफ्नो तर्फबाट विभिन्न २४ बुँदे सुझावसमेत अघि सारेको छ। संसदमा दर्ता भएको विधेयकमा बेपत्ता पारिएका व्यक्तिका छानबिन, सत्य निरुपण तथा मेलमिलाप आयोग ऐनको संशोधन विधेयकमा गम्भिर त्रुटि रहेको भन्दै मानव अधिकार संगठनहरुले असन्तुष्टि जनाएका हु । विधेयकमा पीडकलाई उन्मुक्ति दिन खोजिएको उनीहरुको ठहर छ। मन्त्री बन्दीले पीडितको पक्षमा काम गर्न नसके पदबाट राजीनामा दिएर आन्दोलनमा सहभागी हुने आफूहरुसँग प्रतिवद्धता गरेको भन्दै सन्जालले त्रुटिपूर्ण विधेयक संसदमा पेश गरेपछि मन्त्रीले राजीनामा दिनुपर्ने माग गरेको हो। मानव अधिकार सञ्जालका पूर्वअध्यक्ष तथा नेपाल मानव अधिकार संगठनका संयोजक अधिवक्ता इन्द्र अर्यालले १० वर्षे द्वन्द्व र न्यायको विषयहरुमा सरकारले पटकपटक झुक्याउने काम गरिरहेको बताए। उनले सरकारले झुक्याउन खोजे पनि मानव अधिकारवादीहरुले त्यसो गर्न नदिएको सुनाए । अपराधिलाई कानुनी कारवाहीमा ल्याउनुपर्छ भन्ने आफूहरुको मुख्य ध्येय भएको उनले स्पष्ट पारे। अर्यालले संयुक्त राष्ट्रसंघमा गरेको प्रतिवद्धतालाई र मानव अधिकार समितिसँग गरेको वाचालाई पूरा गरेको भनेर जनतामा भ्रम छर्ने राजनीतिक दलहरुको उद्देश्य भएको आरोप लगाए। जनता छल्ने कामको सहायकको भूमिका खेलेको कानुन मन्त्री भएको उनले टिप्पणी गरे। उनले भने, कानुन मन्त्री नै न्याय दिनभन्दा पनि न्याय टुंग्याउन लाग्नु भएको छ। तर, उनले कानुनमन्त्रीले मानवअधिकारवादीहरुसँग न्याय टुंग्याउने नभई न्याय दिने भनेर प्रतिवद्धता गरे पनि आफूहरुलाई धोका दिएको गुनासो पोखे। उनले फौजदारी प्रक्रियामा अनुसन्धानको प्रक्रिया छुट्टै हुने बताए। उनले भने, फौजदारी अपराध २०७४ को अनुसूचीअनुसार मुद्दा चल्ने वा नचल्ने सबै स्पष्ट हुँदा हुँदै पनि राजनीतिक दलहरुले दोषीमाथि मुद्दा चल्न नसक्ने अवस्थामा पुर्याए। उनले कानुन मन्त्री बन्दीले नैतिकताको आधारमा राजीनामा दिनुपर्ने माग गरे। उहाँको राजीनामा हामीले मागेका होइनौ, उहाँले नै काम गर्न सकिनँ भने राजीनामा दिन्छु साथी हो र सँगै आन्दोलनमा आउछु भन्नुभएको हो, उनले भने, उहाँले छलछामवाला विधेयक संसदमा दर्ता गर्नुभयो। त्यो विधेयक फिर्ता गरेर पीडित, मानव अधिकार र विज्ञहरुको सुझावमा हामीहरुले पेश गरेको संशोधन विधेयक संसदमा पेश भएर पारित हुनुपर्छ, पीडकलाई सजाय हुन पर्छ र पीडितले न्याय पाउनुपर्छ। मानव अधिकार संगठनका अध्यक्ष अधिवक्ता महामुनिश्वर आचार्यले नेकपा माओवादीले सुरु गरेका दुवै पक्षका विद्रोही सैनिक र नेपाल सरकारका सैनिक तथा गैरसैनिकको ठूलो संख्यामा हाताहाती भएकाहरुको न्यायको निम्ति आफुहरु लड्दै आइरहेको बताए। संक्रमणकारी न्यायको विषयको पटकपटक ध्यानाकर्षण गराएको र विधेयक जटिल भएको बारेमा मन्त्रीलाई जानकारी गराउँदागराउँदै पनि गम्भीर त्रुटी गरिएकोमा आपत्ति जनाए। उनले कानुनमन्त्रीले आफूहरुसँग गरेको प्रतिवद्धता पुरा गर्नूपर्ने र पुरा गर्न नसके तत्काल राजीनामा दिनुपर्ने बताए। उनले मन्त्रीले पदमा बसिरहने योग्यता गुमाईसकेकोसमेत जिकिर गरे। वरिष्ठ अधिवक्ता दिनेश त्रिपाठीले न्यायको मूल्यमा कसैसँग सम्झौता गर्न नसक्ने टिप्पणी गरे। उनले भने, दिगो शान्तिको आधार भनेको न्यायको सुनिश्चितता हो। ब्ल्याकमेलिङमा टिकेको शान्ति, शान्ति नै होइन। एउटा कपटपूर्ण तरिकाले न्यायको प्रक्रियालाई अपहरण गर्न खोजिँदैछ। पीडितले न्याय नपाएसम्म आफुहरु चुप लागेर नबस्ने चेतावनी दिए। नेपालमा पीडकले न्याय नपाएमा अन्तर्राष्ट्रिय क्षेत्रमा गएर पनि पीडितले न्याय माग्न सक्ने अवस्थालाई राजनीतिज्ञहरुले ध्यान दिनुपर्नेतर्फ उनले सचेत गराए। सांसदहरुले उक्त त्रुटिपुर्ण विधेयक अनुमोदन गरेमा नेपालको अन्तर्राष्ट्रिय प्रतिष्ठा समाप्त हुने चेतावनी दिँदै उनले भने, नेपालका सांसदहरुको बारेमा विश्वमा अत्यन्तै नकरात्मक सन्देश जान्छ। अधिवक्ता ओमप्रकाश अर्यालले संशोधन विधेयकसम्बन्धी परामर्श मस्यौदा निर्माण देखि संसदमा विधेयक पेश गर्दा सम्म कानून मन्त्रालयले पीडित तथा सरोकारवाला प्रति आफ्नै पूर्वघोषित प्रतिबद्धता विपरीत विश्वास घात गरेको आरोप लगाए। अर्यालले पीडक पक्षलाई फौजदारी दायित्वबाट पूर्ण उन्मुक्ति दिलाउने रणनीतिक उद्देश्य अनुरुप विधेयक तर्जुमा भएको आरोप लगाए। उनले सरकारले संसदमा दर्ता गराएको बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐनको संशोधन विधेयकप्रति गम्भीर असन्तुष्टि जनाए। उनले विधेयक पीडकलाई जसरी पनि उन्मुक्ति दिलाउने दुराशयबाट ग्रसित भएको भन्दै उक्त विधेयक फिर्ता लिनुपर्ने बताए।"
स्वास्थ्य शिक्षालाई सबैको पहुँचमा पुर्याउनुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले जनताको चाहना बमोजिम स्वास्थ्य शिक्षालाई सबैको पहुँचमा पुर्याउनुपर्ने बताएकी छन्। चिकित्सा शास्त्र अध्ययन संस्थानको स्वर्ण महोत्सवका अवसरमा आइतबार राजधानीमा आयोजित कार्यक्रममा उनले स्वास्थ्य सेवा जनताको जीवनसँग प्रत्यक्ष रुपमा जोडिएकाले यसमा विशेष ध्यान दिनुपर्ने बताइन्। रोग लागेर उपचार गर्नुभन्दा रोग लाग्नै नदिनु जाति भएको उल्लेख गर्दै राष्ट्रपति भण्डारीले विज्ञान प्रविधिबाट स्वास्थ्य सेवाले लाभ लिनुपर्ने विचार व्यक्त गरिन्। 'स्वास्थ्य र शिक्षाकै लागि गाउँबाट सहरमा जानेको सङ्ख्या बढ्न थालेकाले यसतर्फ सरोकारवाल निकायको ध्यान जानुपर्छ, स्तरीय स्वास्थ्य सेवा सबैले पाउने हक संविधानले सुनिश्चित् गरेको छ, संस्थानले पनि दक्ष स्वास्थ्यकर्मी उत्पादन गर्न योगदान गरेर गुन लगाएको छ,' राष्ट्रपति भण्डारीले भनिन्। स्वास्थ्य तथा जनसङ्ख्यामन्त्री भवानीप्रसाद खापुङले ग्रामीण भेगमा स्वास्थ्य सेवा पुर्याउन कठिन भएको उल्लेख गर्दै संविधानमा मौलिक हकका रुपमा स्थापित गरिएको आधारभूत स्वास्थ्यसम्बन्धी हक कार्यान्वयनमा चुनौती थपिएको बताइन्। 'कोरोनाविरुद्धको खोपमा नेपालले सफलता हाँसिल गरेको छ, अहिले फेरि कोरोना बढ्न थाले पनि पहिले जस्तो समस्या नहुने गरी स्वास्थ्य पूर्वाधार स्थापना भएको छ, सबै जिल्लामा अक्सिजन प्लान्ट स्थापना भएको छ, हालसम्म कोरोनाबाट ११ हजार ९५२ नेपालीको ज्यान गएको छ,' उनले भनिन्। मुटुको सर्जरी, कलेजो र मिर्गौला प्रत्यारोपण नेपालमै हुन थालेकाले स्वास्थ्य क्षेत्रमा पनि उल्लेखनीय काम भएको मन्त्री खापुङको भनाइ थियो । त्रिभुवन विश्वविद्यालयका उपकुलपति धर्मकान्त बाँस्कोटाले संस्थानअन्तर्गत प्रतिदिन बहिरङ्ग सेवामा दुई हजार ३०० र अन्तरङ्ग सेवामा ७०० जनाले उपचार लिइरहेको जानकारी दिए। संस्थानका डीन प्राडा दिव्यसिंह साहले ३०१ शय्याबाट सुरु भएको त्रिभुवन विश्वविद्यालय शिक्षण अस्पताल महाराजगञ्जमा हाल एक हजार शय्या पुगेको जानकारी गराइन्। संस्थानमा हाल स्नातक तहदेखि विद्यावारीधिसम्म अध्ययन गर्ने व्यवस्था गरिएको छ । सन् १९७२ मा जापान सरकारको सहयोगमा त्रिवि शिक्षण अस्पताल स्थापना भएको हो । संस्थानअन्तर्गत हाल देशभर सात आङ्गिक, एक केन्द्रीय क्याम्पस र १५ सम्बन्धन प्राप्त क्याम्पस सञ्चालनमा छन् । विश्वविद्यालयले हाल कीर्तिपुरमा संस्थानलाई ३०० रोपनी जग्गा उपलब्ध गराएको छ । उक्त जग्गामा स्वास्थ्य र शिक्षाको विशिष्ट सेवा दिने लक्ष्य राखिएको छ । संस्थानअन्तर्गत हाल चिकित्सा क्षेत्रका करिब ५० विधाको अध्ययन, अध्यापन एवं अनुसन्धानको काम भइरहेको छ ।"
पदभार ग्रहणपछि उपसभामुख भुसालले भनिन् संसद्लाई प्रभावकारी ढंगले अघि बढाउँछु,"काठमाडौंः प्रतिनिधि सभाको नवनिर्वाचित उपसभामुख पुष्पा भुसालले संसद्लाई प्रभावकारी ढंगले अघि बढाउने बताएकी छन् । पदभार ग्रहणपछि सञ्चारकर्मीसँग कुरा गर्दै उपसभामुख भुसालले सदनलाई प्रभावकारी ढंगले अघि बढाउन आफू कटिबद्ध भएर लाग्ने बताइन्। उनले भनिन्, संविधान कार्यान्वयनमा इमान्दारितापूर्वक काम कारवाही गर्छु । सदनलाई प्रभावकारी ढंगले अघि बढाउँछु । जिम्मेवारी बहन भएको महशुस गरेको छु । तीनचार महिना जति समय छ कटिबद्ध भएर सदनलाई प्रभावकारी बनाउन भूमिका खेल्छु ।' राष्ट्रपति कार्यालयमा सभामुख अग्निप्रसाद सापकोटाले आइतबार राष्ट्रपति विद्यादेवी भण्डारीको उपस्थितिमा भुसाललाई पद तथा गोपनीयताको सपथ गराएका हुन् । सपथग्रहण समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रिय सभा अध्यक्ष गणेशप्रसाद तिम्सिना, सरकारका मन्त्री, संघीय संसदका कर्मचारीको उपस्थिति थियो । भुसाल शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन् ।"
प्रिमियममा धितोपत्र निष्कासनका लागि सम्झौता,"काठमाडौं : हिमालयन क्यापिटल लिमिटेड, नबिल इन्भेष्टमेन्ट बैंकिङ्ग लिमिटेड र घोराही सिमेन्ट इन्डस्ट्रि लिमिटेडबीच प्रिमियममा धितोपत्र निष्कासनका लागि धितोपत्र निष्कासन तथा बिक्री प्रबन्धक नियुक्ति सम्बन्धी सम्झौता भएको छ। नेपाली पुँजी बजारको दिगो विकासका लागि नवीनतम प्रकृतिका सेवाहरू प्रदान गर्दै आएको हिमालयन क्यापिटल लिमिटेडले सम्झौता गरेको हो। धितोपत्र व्यवसायीको रूपमा लामो इतिहास बोकेको नबिल इन्भेष्टमेन्ट बैंकिङ्ग लिमिटेडसँगको संयुक्त सहकार्यमा नेपालको औद्योगिक क्षेत्रमा विशेष भूमिका रहेको र वास्तविक क्षेत्रलाई प्रतिनिधित्व गर्ने पश्चिम नेपालको सबैभन्दा ठुलो सिमेन्ट उद्योग घोराही सिमेन्ट इन्डस्ट्रि लिमिटेडसँग सम्झौता भएको छ। उक्त संस्थाको ७९४३ लाख कित्ता शेयर प्रिमियम मुल्यमा सार्वजनिक निष्कासन गर्नका लागि निष्कासन तथा बिक्री प्रवर्धनसम्बन्धी सम्झौता गरेको छ। सम्झौता समारोहमा धितोपत्र निष्कासन तथा बिक्री प्रबन्धक संस्था हिमालयन क्यापिटल लिमिटेडको तर्फबाट प्रमुख कार्यकारी अधिकृत परमेश्वर पन्त, नबिल इन्भेष्टमेन्ट बैंकिङ्ग लिमिटेडको तर्फबाट प्रमुख कार्यकारी अधिकृत मनिष नारायण जोशी र निष्कासन कम्पनी घोराही सिमेन्ट इन्डस्ट्रि लिमिटेडको तर्फबाट सञ्चालक आदित्य संघाईले सम्झौतापत्रमा हस्ताक्षर गर्नु भएको छ। २०६४ सालमा दर्ता भई २०६९ सालदेखि आफ्नै चुनढुंगा खानीमार्फत क्लिंकर उत्पादन गरि व्यवसायिक उत्पादन सुरु गरेको घोराही सिमेन्ट इन्डस्ट्रि लिमिटेड हाल दाङ जिल्लामा रहेको सिमेन्ट तथा क्लिंकर उद्योगबाट नवीनतम् प्रविधि प्रयोग गरि सिमेन्ट तथा क्लिंकर उत्पादन गरिरहेको छ। नेपालको उद्योगीकरण र व्यापार प्रवद्र्धनमा उल्लेखनीय योगदान पुर्याउँदै राष्ट्रको विकाशमा हातेमालो गर्ने लामो इतिहास बोकेका प्रख्यात त्रिवेणी र विशाल समूहबाट संयुक्तरूपमा प्रवर्धित घोराही सिमेन्ट इन्डस्ट्रि लिमिटेडको क्लिंकर उत्पादन क्षमता र सिमेन्ट उत्पादन क्षमताको आधारमा नेपालको प्रमुख दोश्रो उद्योगमध्ये पर्दछ। हाल कम्पनीले नेपालमा प्रसिद्ध सगरमाथा ब्रान्ड अन्तर्गत क्लिंकर तथा ओपिसी र पिपिसी सिमेन्टको उत्पादन तथा बिक्री वितरण गरिरहेको छ।"
"सेयर बजार सामान्य अंकले बढ्यो, कारोबार रकम १ अर्बमा सीमित","काठमाडौं : नयाँ आर्थिक वर्षकफ पहिलो दिन आइतबार नेप्से परिसूचक सामान्य अंकले बढेको छ। यसदिन नेप्से परिसूचक १९३ विन्दुले वृद्धि भएर २०११३९ विन्दुमा अडिएको छ। सेन्सेटिभ इन्डेक्स ००२ प्रतिशतले बढेर ३८५९३ विन्दुमा पुगेको छ। अघिल्लो साताको अन्तिम कारोबार दिन शुक्रबार नेप्से ७९३ अंकले बढेर २००९४६ विन्दुमा बन्द भएको थियो। सो दिन १ अर्ब ४५ करोड बढीको सेयर कारोबार भएको थियो। यसदिन २१० कम्पनीको ३० लाख ४५ हजार ८८९ कित्ता सेयर १ अर्ब २३ करोड २४ लाख ८८ हजार ८३ रुपैयाँमा खरिदबिक्री भयो। सामान्य अंकले बढेको सेयर बजारमा आज कुनै पनि कम्पनीको सेयर मूल्यमा सकारात्मक सर्किट लागेन। आज प्रभु सेलेक्ट फन्डको सेयर मूल्य ९७८ प्रतिशतले उरालो लाग्यो। कारोबार रकमका आधारमा यसदिन अपर तामा कोशी शीर्षस्थानमा रह्यो। सो कम्पनीको ६ करोड ४ लाख मूल्य बढीको सेयर कारोबार भयो। हिमालय डिस्टिलरीको ४ करोड ७६ लाख मूल्य बढीको सेयर कारोबार भयो। कारोबारमा आएका १३ समूहमध्ये ५ समूहको सूचक बढ्यो। बाँकी ७ समूहको सूचक ओरालो लाग्यो। बैंकिङ, ट्रेडिङ, मनु एन्ड प्रो, लाइफ इन्स्योरेन्सर इन्भेस्टमेन्ट समूहको सूचक सामान्य अंकले बढेको हो।"
"भाजपा अध्यक्ष नड्डासँग दुई वटा समझदारी गर्दै प्रचण्डले भने, म धेरै उत्साहित छु","काठमाडौं : भारतको तीन दिने भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल प्रचण्डले सत्तारुढ भारतीय जनता पार्टी (भाजपा)सँग दुई वटा समझदारी गरेका छन्। आज नयाँदिल्लीस्थित दिनदयाल मार्गमा रहेको भाजपा मुख्यालयमा अध्यक्ष जेपी नड्डासँग भेट गर्दै अध्यक्ष दाहालले दुईवटा समझदारी भएको बताए। भेटपछि भाजपा मुख्यालयमा सञ्चारकर्मीसँग कुरा गर्दै प्रचण्डले दुई पार्टीको सम्बन्ध बढाउने र पार्टी स्तरमा दुबै देशमा कार्यक्रम बढाउँदै लैजाने सहमति भएको बताए। दुई देशको सम्बन्ध सुदृढ बनाउन दुई पार्टीको सम्बन्ध राम्रोसँग बढाउनुपर्छ भन्ने नड्डाजीको प्रस्तावलाई मैले समर्थन गरेको छु, उनले भने, कहिले बीजेपीको निमन्त्रणमा, कहिले हाम्रो पार्टीको निमन्त्रणमा नेपाल र भारतमा विभिन्न कार्यक्रमहरु संयुक्त रुपले गर्ने भन्ने समझदारी पनि भएको छ। म धेरै उत्साहित छु। अध्यक्ष दाहालले थपे, दुनियाँको सबभन्दा ठूलो पार्टी भाजपाका अध्यक्ष जेपी नड्डाको निमन्त्रणमा आएको हुँ। भाजपा मुख्यालयमा आएर यहाँको म्यानेजमेन्ट, पार्टी अफिस कसरी चलेको छ, व्यवस्थापन कस्तो भनेर बुझ्दा म उत्साहित छु। तीन दिने भ्रमणका क्रममा शुक्रबार नयाँ दिल्ली प्रस्थान गरेका अध्यक्ष दाहालले ७ वर्षपछि भएको आफ्नो भारत भ्रमण फलदायी र उपलब्धिमूलक भएकोसमेत बताए। अध्यक्ष दाहाल आजै स्वेदश फर्किँदै छन्।"
उपसभामुख भुसालको शपथ ४ बजे,काठमाडौं :उपसभामुख पुष्पा भुसालले आज अपरान्ह ४ बजे शपथ लिने भएकी छन्। राष्ट्रपति कार्यालयका सहायक प्रवक्ता केशवप्रसाद घिमिरेले उपसभामुखको सपथ अपरान्ह ४ बजे राष्ट्रपति कार्यालय शीतल निवासमा हुने अन्नपूर्णलाई जानकारी दिए। राष्ट्रपति कार्यालयमा हुने कार्यक्रममा सभामुख अग्निप्रसाद सापकोटाले भुसाललाई पद तथा गोपनीयताको शपथ गराउनेछन् । गौतम शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन् ।
स्थानीय तहमा करार सेवाका कर्मचारी हटाउँदा विवाद,"कर्णाली : स्थानीय तहका जनप्रतिनिधिले अघिल्लो कार्यकालमा नियुक्त गरेका करार सेवाका कर्मचारी हटाउन थालेपछि विवाद बढेको छ। नयाँ आर्थिक वर्ष सुरु भएसँगै करार सम्झौता नवीकरण नगर्ने कार्यपालिकाको निर्णयले कर्मचारी र जनप्रतिनिधिबीच द्वन्द्व बढेको छ। कर्णालीका केही स्थानीय तहले अघिल्लो कार्यकालमा आवश्यकताभन्दा बढी करार सेवामा कर्मचारी नियुक्त गर्दा विकास बजेटमा प्रभाव परेको भन्दै धमाधम कर्मचारी हटाउन थालेका छन्। करार नवीकरण नगर्ने निर्णयको विरोधमा गुराँस गाउँपालिकामा शुक्रबार कर्मचारीले आन्दोलन नै गरे। प्रहरी गोली चलाउन बाध्य भयो। झडपका क्रममा कर्मचारी र प्रहरी गरी आठ घाइते भए। गुराँसमा कर्मचारी आन्दोलनबाट सिर्जित समस्या अझ साम्य भएको छैन्। घटनाको स्थलगत अध्ययन गर्न आज कर्णाली प्रदेशका आन्तरिक मामिला तथा कानुनमन्त्री हिमबहादुर शाही, दैलेखका प्रमुख जिल्ला अधिकारी हरिबहादुर प्याकुरेलसहितको टोली त्यहाँ पुगेको छ। मन्त्रीसहितको टोलीले आन्दोलनबाट भएको क्षति अवलोकन गर्नुका साथै गाउँपालिका अध्यक्ष टोपबहादुर विसी, उपाध्यक्ष शिवाकुमारी खड्का, प्रमुख प्रशासकीय अधिकृत ललित थापालगायतसँग सोधपुछ गरेको छ। कर्णालीमा करार सेवाका कर्मचारी हटाउने निर्णय गर्ने स्थानीय तह सबैभन्दा बढी दैलेखका छन्। दैलेखको चामुण्डाविन्द्रासैनी नगरपालिका, डुङ्गेश्वर गाउँपालिका र ठाँटीकाँध गाउँपालिकाले आजदेखि करार सम्झौता नवीकरण नगर्ने निर्णय गरेका छन्। ती स्थानीय तहका कार्यपालिका बैठकका आधारमा प्रमुख प्रशासकीय अधिकृतले आफ्नो नाममा रहेको नगदजिन्सीको बरबुझारथ गर्न करार सेवाका कर्मचारीलाई निर्देशन दिएका छन्। कार्यपालिकाको उक्त निर्णयको विरोधमा पालिकाको कामकाज प्रभावित भएको छ। हटाइएका कर्मचारीले निर्णयमा पुनःविचार नगरे आन्दोलन गर्ने बताएका छन्। पालिकाको सार्वजनिक सेवा प्रवाह अधिकांश करार सेवाकै कर्मचारीको भरमा हुँदै आएको छ। गुराँसका अध्यक्ष विसीले अघिल्लो कार्यकालका जनप्रतिनिधिले मनपरी करारमा कर्मचारी राख्दा विकास बजेट कटौती गरेर तलब खुवाउनुपर्ने अवस्था रहेको बताए। गुराँसमा १५० करार सेवाका कर्मचारी छन्। ठाँटीकाँध गाउँपालिकाको गत असार २८ गतेको कार्यपालिका बैठकले करारका कर्मचारीको म्याद थप नगर्ने निर्णय गरेको थियो। अध्यक्ष रक्षाबहादुर शाहीले तत्काल ६ जनाको म्याद थप नहुने र बाँकी कर्मचारीको हकमा कामको प्रगति हेरेर मात्र टुङ्गोमा पुगिने बताए। त्यहाँ ५७ करारका कर्मचारी छन्। डुङ्गेश्वर गाउँपालिकाले आवश्यकताभन्दा बढी करारमा कर्मचारी राख्दा बेरुजु बढ्ने र आर्थिक भार धेरै हुने भएकाले म्याद थप नगर्ने निर्णय गरेको छ। डुङ्गेश्वरमा १५० करारका कर्मचारीमध्ये सामाजिक परिचालक, गैरसरकारी सङ्घसंस्था र स्थानीय तहको समन्वयमा राखिएका कर्मचारी, खानेपानी हेरालुको म्याद थप नहुने जनाएको छ। यस्तै कालीकोटको शुभकालिका गाउँपालिकाले पनि आवश्यकताभन्दा धेरै कर्मचारी भएकाले करार कर्मचारीको म्याद थप नगर्ने जनाएको छ। स्थानीय तहले धमाधम करार सेवाका कर्मचारी हटाउन थालेपछि पेशागत सङ्घसङ्गठनले आपत्ति जनाएका छन्। नेपाल निजामति कर्मचारी सङ्गठन, नेपाल निजामति कर्मचारी युनियन, एकीकृत सरकारी कर्मचारी सङ्गठन नेपाल, अखिल नेपाल अस्थायी कर्मचारी सङ्घ कर्णाली प्रदेशले विज्ञप्तिमार्फत उक्त निर्णय फिर्ता लिन अनुरोध गरेका छन्। रासस"
नेपाल आयल निगमलाई सात अर्ब रुपैयाँ ऋण लगानी गर्ने सरकारको निर्णय,काठमाडौं : सरकारले नेपाल आयल निगमलाई सात अर्ब रुपैयाँ ऋण लगानी गर्ने निर्णय गरेको छ। मन्त्रीपरिषद्का निर्णय सार्वजनिक गर्न आइतबार सिंहदरबारमा आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले पेट्रोलियम पदार्थको मूल्य समायाजन हुँदा आयल निगमले इण्डियन आयल कर्पोरेशन लिमिटेडलाई भुक्तानी दिन रकम अपूग भएकाले अर्थ मन्त्रालयले ७ अर्ब रुपैयाँ ऋण लगानी गर्ने निर्णय गरेको जानकारी दिए। त्यस्तै पेट्रोलियम पदार्थमा पूर्वाधार करवापत मूल्य समायोजन भएको रकम ५९ करोड ८६ लाख रुपैयाँ अनुदान स्वरूप नेपाल आयल निगमलाई उपलब्ध गराउने निर्णय पनि गरिएको प्रवक्ता कार्कीले बताए। बैठकले माथिल्लो कर्णाली जलविद्युत परियोजनाको वित्तीय व्यवस्थापनको म्याद दुई वर्ष थप गर्ने निर्णय गरेको छ। यसैगरी जुरे पहिरोपीडित समुदायका लागि जनस्तरबाट सङ्कलित रकम फुकुवा गर्न स्वीकृति दिने निर्णय पनि गरेको छ। त्यस्तै व्यापार घाटा न्यूनीकरणका लागि विभिन्न १० वस्तुको पैठारीमा लगाइएको बन्देजलाई भदौ १४ गतेसम्म निरन्तरता दिने निर्णय भएको उनले बताए। बर्डफ्लु प्रभावित र नियन्त्रणमा खटिएकालाई प्रोत्साहन सुविधा प्रदान गर्ने मापदण्ड स्वीकृत गरेको पनि उनले बताएका छन्। बैठकले सत्य निरुपण तथा मेलमिलाप आयोग र बेपत्ता पारिएका व्यक्तिको छानविन आयोग ऐन २०७१ लाख संशोधन गर्न बनेको विधेयकलाई संसदमा पेश गर्न स्वीकृती दिने निर्णय गरेको प्रवक्ता कार्कीले जानकारी दिए। त्यस्तै मन्त्रीपरिषद्ले राष्ट्रिय सूचना प्रविधि केन्द्रको कार्यकारी निर्देशकमा पर्वतका प्रदीप शर्मा पौडेललाई नियुक्त गरेको छ।
मृगौला वेचविखनको कार्यमा संलग्न गिरोह पक्राउ,"काठमाडौं: मृगौला वेचविखनको कार्यमा संलग्न गिरोह पक्राउलाई प्रहरीले पक्राउ गरेको छ। पक्राउ पर्नेमा रामेछाप मन्थली नगरपालिका५ घर भइ भप्तपुरको ठिमी नगरपालिका५ बस्ने २८ वर्षीय धनबहादुर रोका, गुल्मीको तम्घास नगरपालिका२ घर भइ काठमाडौं महानगरपालिका७ गौसालामा बुस्ने ३१ वर्षीय बिजय कुवँर, दैलेखको चामुण्डा बिन्द्रासयनी नगरपालिका६ घर भइ काठमाडौंस्थित कालोपुल बस्ने २८ वर्षीय धुपेन्द्र शाही दैलेखको चामुण्डा बिन्द्रासयनी नगरपालिका६ घर भइ काठमाडौं महानगरपालिका७ चावहिल बस्ने ३२ वर्षीय बिमलबहादुर शाही र झापाको पृथ्वीनगर नगरपालिका१ घर भइ भक्तपुरको ठिमी नगरपालिका५ बस्ने २१ वर्षीय आशिष तामाङ रहेका छन्। काठमाडौंको सडकपेटीमा आश्रित व्यक्तिहरूसँग चिनजान गराएर मानिसको २ वटा मृगौला हुन्छ एउटा मृगौला बेच्दा कुनै असर पर्दैन र भारतको कोलकत्तामा बेच्दा ५ लाख रुपैयाँ कमाइ हुने आसा देखाएर भारतको कोलकत्ता लैजाने तयारी भएको बेलामा उनीहरू पक्राउ परेका थिए। पक्राउ परेकालाई मानव वेचविखन तथा ओसारपसार (नियन्त्रण) ऐन २०६४ अनुसार कार्वाही हुने प्रहरीले जनाएको छ।"
एमसीसीका विषयमा ओलीले झुटो बोलेको नारायणकाजीको आरोप,"काठमाडौं : नेकपा माओवादी केन्द्रका नेता नारायणकाजी श्रेष्ठले अमेरिकी सहयोग परियोजना (एमसीसी) का विषयमा नेकपा एमालेका अध्यक्ष केपी शर्मा ओलीले झुटो बोलेको बताएका छन्। काठमाडौंमा आयोजित एक कार्यक्रममा ओलीले एमसीसी सम्झौता अरुले जस्तो गुपचुप राख्नुभन्दा राष्ट्रिय बहस होस् भनेर संसद्मा पेश गरेको तर्कमा सत्यता नभएको उनको भनाइ छ। ओलीको उक्त भनाइको खण्डन गर्दै नेता श्रेष्ठले अमेरिकाले दबाव दिएपछि ओली नेतृत्वको सरकारले प्रतिनिधिसभामा पेश गरेको कुरा झुटो भएको दावी गरेका छन्। आइतबार फेसबुकमा लेख्दै नेता श्रेष्ठले भनेका छन्,' म समेत सहभागी एउटा सार्वजनिक कार्यक्रममा हिजो नेकपा ( एमाले ) का अध्यक्ष केपी ओलीले म पछि बोल्दै एमसीसी सम्झौता अरुले जस्तो गुपचुप राख्नु भन्दा राष्ट्रिय बहस होस् भनेर संसदमा पेश गरेको तर्क गर्नुभयो ।यो सत्य होइन । वास्तविकता यस्तो छ एमसीसी सम्झौतालाई त्यसमा समावेश गरिएको प्रावधान अनुसार नेपालको घरेलु ऐनभन्दा माथिल्लो हैसियतमा राख्न नेपालको संधी ऐन अन्तर्गत प्रतिनिधिसभा पारित गर्नु आवश्यक भएकाले एमसीसी अमेरिकाले संझौतामा हस्ताक्षर गर्दाको क्षणदेखि नै संसदबाट अनुमोदनका लागि दबाबसहित अनुरोध गर्दै आएको थियो । तर त्यो संभव भइरहेको थिएन । पछिल्लो पटक केपी प्रम हुनुभएपछि एमसीसी अमेरिकाले संसदबाट अनुमोदनका लागि नेपाल सरकारलाई औपचारिक पत्र पठायो र केपी सरकारले संसदबाट अनुमोदनका लागि प्रकृया अघि बढायो,' उनले अगाडि लेखेका छन्,' केपीले सोही कार्यक्रममा एमसीसी अनुमोदनको प्रस्ताव पारित गर्ने उदेश्यले आफूले संसदमा नलगेको पनि बताउनुभयो ।उहाँले संसद कमजोर भएकाले त्यो पारित गर्यो । त्यसैले त्यसमा आफ्नो कुनै दोष वा कमजोरी छैन।यो पनि सत्य होइन । किनकी उहाँले हाम्रो तात्कालिक पार्टी नेपाल कम्युनिष्ट पार्टी ( नेकपा ) को केन्द्रीय समिति लगायतका बैठकहरुमा एमसीसी विशुद्ध आर्थिक विकासको परियोजना हो र यसमा कुन राष्ट्रिय सार्वभौमिकता एवं राष्ट्रिय हित प्रतिकूलका प्रावधान छैनन् । पछि एमसीसी संदद्बाट अनुमोदन गरिनुभन्दा केही दिनअघि मात्र पनि हाम्रो पार्टीका श्रध्देय अध्यक्ष प्रचण्ड ,म लगायत केही कमरेडहरु उहाँलाई एमसी सी अनुमोदनलाई संसदबाट मिलेर असफल पारौं र नयाँ गठबन्धन बनाएर अघि बढौं भन्ने प्रस्ताव लिएर गएका थियौं । उहाँले त्यसबेला पनि एम सि सि सम्झौतामा राष्ट्रिय हित विपरितका कुनै प्रावधान नरहेकाले यो त्यस्तो विषय होइन भनेर जोड दिनुभएको थियो ।हाम्रो द्विपक्षीय वार्तामा नेकपा (एमाले ) का अन्य ३ जना उच्च स्तरीय नेताहरु पनि सामेल हुनुहुन्थ्यो । उहाँहरु अर्को छुट्टै कारण देखाएर मतदानमा सहभागी हुनुभएन । त्यो अलग्गै विषय हो ।"
"थप १ सय ३५ जनामा कोरोना संक्रमण पुष्टि ,एकको मृत्यु",काठमाडौं : थप १ सय ३५ जनामा कोरोना भाइरस संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा परीक्षण भएका ३०४१ नमूनामा १ सय ३५ जनामा संक्रमण पुष्टि भएको हो। मन्त्रालयका अनुसार देशभरबाट १ हजार ४ सय ७३ नमूनाको पीसीआर र १ हजार ५ सय ६८ नमूनाको एन्टिजेन विधिबाट परीक्षण भएको थियो।जसमध्ये पीसीआरबाट १ सय १४ जना र एन्टिजेन विधिबाट २१ जनामा संक्रमण पुष्टि भएको हो। सोही अवधिमा कोरोनाबाट एकजनाको मृत्यु भएको स्वास्थ्य मन्त्रालयले जनाएको छ। हालसम्म नेपालमा कोरोनाका कारण ११ हजार ९ सय ५३ जनाले ज्यान गुमाइसकेका छन् । आज थप ५९ संक्रमित कोरोनामुक्त भएका छन्। हाल नेपालमा १ हजार ४ सय ३९ सक्रिय संक्रमित रहेको मन्त्रालयले जनाएको छ ।
"अन्तर्राष्ट्रिय बजारमा पेट्रोलियम पदार्थको मूल्य घट्यो, नेपालमा के हुन्छ ?",काठमाडौं : अन्तर्राष्ट्रिय बजारमा पेट्रोलियम पदार्थको मूल्य घटेको छ। प्रतिब्यारेल १२० डलरभन्दा माथि रहेको कच्चा तेलको मूल्य १ सय डलरभन्दा कम भएको छ। अन्तर्राष्ट्रिय बजारमा पेट्रोलियम पदार्थको मूल्य घटेसँगै नेपाल आयल निगमले भारतीय आयल कर्पोरेशन (आईओसी) बाट शनिबार राती घटेको मूल्य पाएको छ। आईओसीले पेट्रोलमा प्रतिलिटर १५ रूपैयाँ ७६ पैसा र डिजेलमा १६ रूपैयाँ ५६ पैसा घटाएर पठाएको हो। निगमले आइओसीलाई ३१ अर्ब २० करोड बढी बक्यौता रकम भुक्तानी गर्न बाँकी छ। निगमले तत्काल मूल्य नघटाउने संकेत गरेको छ। निगमनका सहप्रवक्ता पुष्कर कार्कीले घाटा अझै धेरै भएकाले तत्काल मूल्य समायोजन नहुने बताए।
खाजाघरमा नाबालिकालाई वेश्यावृतिमा लगाउने महिला पक्राउ,काठमाडौं : खाजाघरमा नाबालिकालाई वेश्यावृतिमा लगाउने एक जना महिलालाई पक्राउलाई प्रहरीले पक्राउ गरेको छ। पक्राउ पर्नेमा इलाम जिल्लाको माई नगरपालिका७ घर भइ काठमाडौंको टोखा नगरपालिका९ बस्ने २८ वर्षीय चिनिमाया लिम्बु रहेकी छिन्। काठमाडौंको टोखा नगरपालिका९ मा सञ्चालन भएको खाजाघरमा ४५ वटा कोठा भाडामा लिएर वेश्यागमनका लागि आउने ग्राहकसँग प्रतिग्राहक १ हजार रुपैयाँ लिएर नावालिकालाई वेश्यावृतिमा लगाएको प्रहरीले जानकारी दिएको छ। नावालिकालाई खाना मात्र खुवाएर वेश्यावृतिमा लगाएको र बाहिर कुरा लगाए ज्यान लिने धम्की दिएर बन्धक अवस्थामा राखिएको थियो। मानव वेचविखन अनुसन्धान व्युरोले जेठ १३ गते उद्धार गरेको थियो। लिम्बुलाई व्युरोले असार ३० गते पक्राउ गरेको थियो। उनलाई शनिबारदेखि लागू हुनेगरी ५ दिनकव म्याद थपेर अनुसन्धान प्रकिया अघि बढाइएको छ।
"विद्यालयले अवैध शुल्क असुल्दै, अनुगमन निष्प्रभावी","काठमाडौं : निजी तथा सरकारी विद्यालयहरूले अवैध शुल्क असुल्दै आएपनि सरकारी तवरबाट अनुगमन शून्य भएको पाइएको छ। शिक्षा नियमावली, २०५९ मा संस्थागत विद्यालयहरूले विद्यार्थीबाट लिने शुल्कसम्बन्धमा शिक्षा तथा मानव स्रोत विकास केन्द्रबाट अनुगमन गर्ने प्रावधान छ। तर, शिक्षाका अधिकारीहरूले अनुगमन नगर्दा अभिभावकहरू मारमा परेका छन्। अहिले पनि निजी विद्यालयको शुल्क नियमन हुन सकेको छैन भने सामुदायिक विद्यालयले समेत मनलाग्दी शुल्क असुल्दै आएका छन्। शिक्षा मन्त्रालयले संस्थागत विद्यालय शुल्क अनुगमन कार्यदल गठन गरेको र उक्त कार्यदलले उपत्यकाका १८ संस्थागत विद्यालयले लिने गरेका शुल्कको अनुगमन गरी २०७५ असार १९ मा प्रतिवेदन पेस गरेको थियो। सो प्रतिवेदनमा शुल्कसम्बन्धी सुझावहरू र मापदण्ड पूरा नगरेका विद्यालयहरूलाई कारबाही गर्नपर्ने व्यहोरा उल्लेख भएको थियो। अहिलेसम्म पनि सो प्रतिवेदन कार्यान्वयन नभएको महालेखा परीक्षक प्रतिवेदनले औंल्याएको छ। संस्थागत विद्यालयको शुल्क निर्धारण सम्बन्धमा नियमित अनुगमन गरी कानुन विपरीत शुल्क लिने विद्यालयलाई कारबाहीको दायरामा ल्याउनुपर्ने भएपनि कार्यान्वयनमा आउन सकेको छैन। अहिलेपनि निजी विद्यालयहरूको शुल्क नियमन हुन सकेको छैन। शिक्षा स्थानीय तहको अधिकारभित्र रहेपनि शुल्कसम्बन्धमा एकरूपता नआउँदा मोनोपोलीयो बढेको छ। यस्तै सामुदायिक विद्यालयले अंग्रेजी शिक्षा, कम्प्युटरको नाममा शुल्क असुल्दै आएका छन्।"
स्याङजाको गल्याङका निवर्तमान नगरप्रमुख अधिकारीलाई ६ महिना निलम्बन,"स्याङ्जा : नेकपा एमाले स्याङ्जाले गल्याङ् नगरपालिकाका निवर्तमान प्रमुख भूपराज अधिकारीलाई ६ महिनाका लागि निलम्बन गर्ने निर्णय गरेको छ। स्थानीय तह निर्वाचनमा अधिकारीमाथि पार्टीलाई अन्तर्घात गरी आफ्ना उम्मेदवारलाई पराजित गरेको आरोप लगाइएको छ। नेकपा एमाले अध्यक्ष सूर्यप्रसाद गैह्रे (पारस) का अनुसार २ पटकसम्म सोधिएको स्पष्टीकरणको जवाफ नदिएकाले अधिकारीलाई पार्टीका जिम्मेवारीबाट ६ महिनाका लागि निलम्बन गर्ने निर्णय भएको जनाइएको छ। गएको असार २० गते ३ दिनभित्र र असार २८ गते २ दिनभित्र स्पष्टीकरण दिनका लागि समय तोकेको थियो। अधिकारीमाथि विभिन्न ९ वटा मुख्य बुँदामा केन्द्रित रही स्पष्टीकरण सोधिएको छ। निर्वाचनका बेला निर्णायक भूमिका नखेलेको, चुनावी अभियानका क्रममा सहभागी नभएको, बिरोधीसँग साँठगाँठ गरेको र आफ्ना उम्मेदवारलाई हराउन लागेको, विपक्षी दलसँग रकम लिएको, आफ्ना पार्टीका उम्मेदवार हराउने अभियानमा जुटेको, कार्यकर्ता भड्काएको, केन्द्रीय अध्यक्ष केपी ओली र जिल्लाका नेता एवं केन्द्रीय सचिव पदमा अर्याललाई अमर्यादित शब्द र गालीगलौच गरेको लगायतका विविध आरोपसहित निर्वाचनमा नगरप्रमुख र उपप्रमुखलाई हराउनुपर्ने कारणका बारेमा स्पष्टीकरण सोधु्दासमेत अधिकारीले लिखित वा मौखिक कुनै किसिमको पनि प्रतिक्रिया नजनाएकाले कारबाही गरिएको अध्यक्ष गैह्रेको भनाइ छ। जिल्ला अध्यक्षसमेत रहेको गैह्रेलाई नगरप्रमुखको उम्मेदवार हुने टिकट पाएपछि निवर्तमान प्रमुख अधिकारी असन्तुष्ट भएको एमालेवृत्तमा चर्चा छ। एमाले तर्फबाट उम्मेदवार बनेका गैह्रे नेपाली काँग्रेसका गुरुप्रसाद भट्टराईसँग पराजित भएका हुन्। भट्टराई नेपाली कांग्रेसका जिल्ला सचिव हुन। एमाले जिल्ला अध्यक्ष र कांग्रेस जिल्ला सचिवबीच नगरप्रमुख पदमा प्रतिस्पर्धा भएको थियो। भट्टराईले ९ हजार ६२१ मत ल्याउनु पाउँदा गैह्रेले ८ हजार ९२२ मत ल्याएका थिए। २०७४ सालको चुनावमा प्रमुख र उपप्रमुख एमालेले जितेको थियो। अहिले भने दुबै पद नेपाली कांग्रेसले जितेको छ। गल्याङ्लाई एमालेको राम्रो पकड क्षेत्र मानिन्छ। तत्कालीन प्रधानमन्त्री केपी शर्मा ओलीले संसद बिघटन गरेपछि उनी एकीकृत समाजवादीको सचिव भएका थिए। केन्द्रीय नेताले पुनः नगर प्रमुखको टिकट दिने आश्वासन दिएपछि उनी एमालेमा फर्केका थिए। गत वर्ष सम्पन्न पार्टीको जिल्ला अधिवेशनमा पनि उनी सचिव पदमा पराजित भएका थिए।"
पटके सवारीकर खारेज गर्ने पुतलीबजार नगरपालिकाको निर्णय,"स्याङ्जा : पुतलीबजार नगरपालिकाले पटके सवारी कर खारेज गर्ने निर्णय गरेको छ। शनिबार बसेको बैठकले पुतलीबजार नगर क्षेत्रभित्र सडक उपयोग गरे वापत लिइने शुल्क नलिने भएको हो। स्थानीय पालिकाले जथाभावी कर लगायो भन्ने गुनासो सुनिरहेका बेला पटके सवारी कर नलिने भन्दै जिल्लामै पहिलो पटक पुतलीबजार नगरपालिकाले यस्तो निर्णय गरेको हो। सवारी कर खारेज गर्ने निर्णय भएसँगै पुतलीबजार नगरवासी खुशी भएका छन्। योसँगै एकै सडकमा ओहोरदोहोर गर्दापिच्छे कर बुझाउनुपर्ने प्रचलनको अन्त्य भएको नगर प्रमुख तुलसीराम रेग्मीले जानकारी दिए। चुनावी घोषणापत्र अनुरुप पटके सवारी कर खारेज गरेको उनको भनाइ छ। उनले भने, 'चुनावी अभियानमा घरदैलो गर्ने क्रममा स्थानीयबासीले पटके कर तिर्नु परेको गुनासा अत्याधिक सुनाएकाले उनीहरुका समस्यालाई मनन् गर्दै खारेज गरेका हौ।' योसँगै बाडखोलादुलेगौडा ग्रामिण सडक, प्रगतीनगरबहाकोट ग्रामिण सडक, स्याङ्जापुतलीखेतलाम्पाटाटिकाजासतौंआरुचौर ग्रामिण सडक, प्रगतीनगरघुम्ति चिसापानी ग्रामिण सकड, सुम्रेखोला नुहारभन्ज्याङअर्जुनचौपारी ग्रामिण सडक, जाँडखोलापेल्काचौर ग्रामिण सडक, स्याङ्जा बजारहुनिकोट ग्रामिण सडक, पुतलीखेतठूलीवेशी उनियाचौरनागडाँडा सडकलगायत अन्य सडकमा समेत सवारी शुल्कवापतको रकम उठाउन र ढाँट तेर्स्याउन नपाउने गरी निर्णय भएको प्रमुख प्रशासकीय अधिकृत रमेश घर्तीले जानकारी दिए। यसअघि सडक मर्मतसम्भार भन्दै बिभिन्न ८ प्रकारका मुख्य सडकहुदै भित्री सडक छिर्ने मार्गमा सवारी साधन अनुसारका कर लगाइन्थे। यसैबाट पालिकाले लाखौं रुपैयाँ राजश्व संकलन गर्थ्यो।"
"चीनमा तापक्रम उच्च, सचेत रहन चेतावनी","बेइजिङ : चीनमा गर्मी बढेसँगै चीनको राष्ट्रिय वेधशालाले उच्च तापक्रमबाट जोगिन सर्वसाधारणमा चेतावनी जारी गरेको छ। तातो वायुको प्रवाह व्यापक भएपछि वेधशालाले आइतबार त्यस्तो चेतावनी जारी गरेको हो। आइतबार दिउँसो सिन्जियाङ, शान्सी, हेबेई, बेइजिङ, हुबेई र अन्य क्षेत्रहरूमा ३५ डिग्री सेल्सियसभन्दा बढी तापक्रम हुने अनुमान राष्ट्रिय मौसम विज्ञान केन्द्रले गरेको छ । शान्सी र झेजियाङका केही भागमा तापक्रम ४० डिग्री सेल्सियसभन्दा माथि पुग्न सक्ने उक्त केन्द्रले जनाएको छ। केन्द्रले दिउँसो उच्च तापक्रम हुने भएकाले घरबाहिरका गतिविधिमा संलग्न नहुन तथा लामो समयसम्म बाहिर काम गर्नुपर्ने कामदारहरूलाई आवश्यक सुरक्षात्मक उपायहरू अवलम्बन गर्न सुझाव दिएको छ। चीनले मौसम चेतावनी प्रणालीमा चार किसिमका रङ्गको प्रयोग गर्दै आएको छ। मौसमसम्बन्धी गम्भीर चेतावनी दिन चीनले रातो, सुन्तले, पहेँलो र नीलो रङलाई प्रतीकात्मक रूपमा प्रयोग गर्दै आएको छ । आज जारी गरेको चेतावनी केही कम गम्भीर प्रकृतिको हो।"
४६ वर्षपछि लालपुर्जा,"धनकुटा : लालपुर्जा हातमा थाप्दा तुम्खाका बली याखाको अनुहारमा खुसीको सीमा थिएन। पहिलो पटक जग्गाको धनी बन्न पाउँदा उनको अनुहार हर्षित देखिथ्यो। धनीपुर्जा पाएपछि खुसी लागेको उनले प्रतिक्रिया दिए। जग्गा नहुँदा घर आफ्नो थिएन। उनले भने अब जग्गा पनि आफ्नो भएको छ। घर पनि आफ्नो भएको छ। साँगुरीगढी गाउँपालिका५ स्थित भानु माविको सभाहलमा शनिबार आयोजित गाउँब्लक क्षेत्रको जग्गा धनी प्रमाण पुर्जा वितरण कार्यक्रममा उनी सँगै २८ जनाले जग्गा धनीपुर्जाको रातो कार्ड पाएका छन्। त्यस्तै ओख्रेका चन्द्र मगर पनि खुसी देखिन्थे। उनीहरूले मात्र होइन साँगुरीगढी गाउँपालिका५ का ओख्रे र तुम्खा गरी दुई गाउँका २८ घरपरिवारले ४६ वर्षपछि लालपुर्जा पाएका छन्। २०३३ सालमा नापजाँचका क्रममा जमिनको स्वामित्व गाउँब्लकको नाममा परेपछि उनीहरूले लालपुर्जाविहीन थिए। शनिबार डाँडाबजारमा नापी कार्यालय धनकुटाको आयोजनामा आयोजित कार्यक्रममा भूमि व्यवस्था, सहकारी तथा गरिबी निवारणमन्त्री शशि श्रेष्ठ, मन्त्रालयका महाप्रवन्धक प्रकाश जोशी र साँगुरीगढी गाउँपालिका अध्यक्ष जितेन्द्र राईले संयुक्त रूपमा लालपुर्जा वितरण गरेका थिए। कार्यक्रममा नापी कार्यालय धनकुटाका प्रमुख मिथिलेस यादवले चौबिसे गाउँपालिका२ मुढेवासका ५५ घरपरिवारलाई पनि सोही प्रकृतिको लालपुर्जा वितरण गर्ने काम अन्तिम चरणमा पुगेको बताए।"
काठमाडौं महानगरमा कुहिने र नकुहिने फोहोर आजबाट छुट्टाछुट्टै दिन संकलन गरिने,"काठमाडौं : काठमाडौं महानगरपालिकाले आजदेखि कुहिने र नकुहिने फोहोर छुट्टाछुट्टै संकलन गर्ने भएको छ। महानगरले एक सूचना जारी गर्दै कुहिने फोहोर आइतबार र बुधबार र नकुहिने फोहोर सोमबार र शुक्रबार संकलन गर्ने जनाएको छ यसका लागि महानगरवासीहरुले फोहोर व्यवस्थापनका लागि सहजीकरण गर्नुपर्ने छ। कामपाले एक महिनाअघि नै सूचना जारी गरी फोहोर वर्गीकरण गर्नेबारे नगरवासीलाई जानकारी गराएको थियो। पटकपटकको सूचनालाई व्यवस्थित गरी वर्गीकरण नगरिएका फोहोर बोक्ने गाडीसम्म ल्याए पुनः घरमा नै फर्काएर कारबाहीस्वरूप प्रतिव्यक्ति ५०० जरिवानासमेत गर्ने जनाइएको छ। कामपा वातावरण विभाग प्रमुख सरिता राईका अनुसार यसरी छुट्याइएको फोहोर व्यवस्थापन गर्न सहज हुने र छुट्याइएको फोहर लिने गाडी पनि फरकफरक दिन आउने भएकाले नागरिकले सोहीअनुरूप व्यवस्थापन गर्नुपर्ने हुन्छ। कामपाको आग्रहलाई बेवास्ता गरे प्राकृतिक स्रोत संरक्षण ऐन, २०७७ को दफा ५१ (थ) तथा फोहरमैला व्यवस्थापन ऐन, २०६८ को दफा ३८ (थ) अनुसार कसुर मानी सजाय गर्ने पनि कामपाले जनाएको छ। पछिल्लो समय कामपालगायत काठमाडौं उपत्यकाको १८ स्थानीय तहको फोहोर व्यवस्थापन कार्य जटिल बन्दै आएको छ। नुवाकोटको सिसडोल भरिनुका साथै उक्त स्थानसम्म जाने सडकमा स्थानीयले समयसमयमा अवरोध गर्दै आएपछि फोहर व्यवस्थापनमा सहजताका लागि कामपाले यस किसिमको अभ्यास सुरु गर्न लागेको हो।"
माओवादी केन्द्रका अध्यक्ष प्रचण्ड र भाजपाका अध्यक्ष नड्डाबीच भेट,"काठमाडौं : तीन दिने भारत भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले भारतीय जनता पार्टीका अध्यक्ष जेपी नड्डासँग भेटवार्ता गरेका छन्। नयाँ दिल्लीस्थित भाजपाको केन्द्रीय कार्यालयमा आइतबार बिहान प्रचण्ड र नड्डाबीच भेट भएको हो। प्रचण्डलाई सत्तारुढ भारतीय जनता पार्टी (भाजपा)ले मुख्यालयमा स्वागत गरिएको थियो। नड्डासँगको भेटमा भारतीय विदेशमन्त्री एस जयशंकर समेत सहभागी थिए। त्यसक्रममा अध्यक्ष नड्डाले 'नो बीजेपी' अर्थात भाजपालाई जान्नुस् अभियानबारे ब्रिफिङ गरेका छन्। दुई पार्टीका अध्यक्षबीच नेपालभारत सम्बन्धका आयामका बारेमा पनि छलफल भएको छ । शुक्रबार नयाँदिल्ली पुगेका प्रचण्डले शनिबार विदेशमन्त्री एस जयशंकर, सुरक्षा सल्लाहकार अजित डोभाललगायत उच्चस्तरीय भेटघाट गरेका थिए। प्रचण्डलाई भाजपा मुख्यालयको अवलोकनसमेत गराउने तयारी छ। नड्डाकै निमन्त्रणमा प्रचण्ड तीनदिने भ्रमणका लागि शुक्रबार नयाँदिल्ली पुगेका हुन्। अध्यक्ष प्रचण्ड आज नै स्वदेश फर्कने कार्यक्रम छ।"
"मोरङ कारागारमा थप ३५ जनामा कोरोना संक्रमण, संक्रमितको संख्या ५४ पुग्यो","विराटनगर : मोरङ कारागारका ५४ जना कैदी बन्दीमा कोरोना भाइरसको संक्रमण पुष्टि भएको छ। कोरोना परीक्षण गरिएकामध्ये शनिबार साँझ थप ३५ जनाको रिपोर्ट पोजिटिभ आएको हो। पीसीआर परीक्षणका लागि ४८ जनाको स्वाब संकलन गरिएको थियो। मोरङका प्रमुख जिल्ला अधिकारी काशीराज दाहालले ४८ जनामध्ये १३ जनाको रिपोर्ट नेगेटिभ र ३५ जनाको पोजिटिभ आएको जानकारी दिए। उनका अनुसार रिपोर्ट नेगेभिट आएकालाई पनि कोरोनासँग मिल्दोजुल्दो लक्षण छ। यसअघि शुक्रबार १९ जना कैदी बन्दीमा कोरोना पुष्टि भएको थियो। थप ३५ जनाको रिपोर्ट पोजिटिभ आएपछि संक्रमित कैदी बन्दीको संख्या ५४ पुगेको दाहालले बताए। उनका अनुसार पछिल्लो रिपोर्टले कारागारभित्र तीव्र रूपमा संक्रमण फैलिएको पुष्टि हुन्छ। संक्रमण फैलिएपछि उच्च सावधानी अपनाइएको जानकारी उनले दिएका छन्। संक्रमण पुष्टि भएका कैदी बन्दीलाई थप उपचारका लागि कोसी कोभिड अस्पताल भर्ना गर्ने तयारी थालिएको दाहालले बताए। कोरोना पुष्टि भएकाहरुको स्वास्थ्य अवस्था सामान्य नै छ। उनीहरुलाई कारागारभित्र नै राख्दा अरु कैदी बन्दीमा पनि संक्रमण फैलिने जोखिम छ, उनले भने, संक्रमितलाई तत्काल कोभिड अस्पताल लगेर कारागारभित्रको जोखिमलाई कम गर्ने तयारीमा लागेका छौँ। त्यसका लागि अस्पतालको अवस्था बुझ्न खोज्दै छौँ। प्रजिअ दाहाल नेतृत्वको टोलीले अनुगमन एवं निरीक्षण गरेर कोभिड अस्पतालमा बेडको अवस्था, स्वास्थ्यकर्मीसमेतका जनशक्तिको उपलब्धता, अस्पतालबाट प्रवाह भइरहेको सेवा प्रवाह, संक्रमितले पाइरहेको उपचारलगायतका बारेमा जानकारी लिने तयारी गरेको छ। कारागारका अन्य कैदी बन्दीको पनि कोरोना परीक्षण गरिने उनले बताए। कारागारभित्र परीक्षणलाई व्यापक बनाइने छ। परीक्षण गर्दा शंकास्पद र ज्वरोको समस्या देखिएकाहरुलाई प्राथमिकतामा राखिने छ, दाहाल भन्छन्, अरुलाई कोरोना सर्ने जोखिमका कारण रिपोर्ट पोजेटिभ आएकालाई कारागारभित्र राखिने छैन। शंकास्पदलाई समेत छुट्टै राख्ने व्यवस्था मिलाइएको छ। महिला र पुरुष गरेर मोरङ कारागार ३ सय जना क्षमताको छ। तर ३ गुणाभन्दा बढी कैदी बन्दी राखिएको छ। कोचाकोच गरेर कैदी बन्दी राख्नु परिरहेका बेला कोरोना फैलिएपछि कारागारभित्रको अवस्था अस्तव्यस्त बनेको छ। असहज बसाईले समस्या भोगिरहेका कैदी बन्दीमा कोरोना फैलिएपछि उनीहरुको व्यवस्थापन र उपचारमा समस्या हुन थालेको छ। कारागारभित्र हाल १ हजार १२ जना कैदी बन्दी रहेको प्रजिअ दाहालले बताए।"
सार्वजनिक संस्थामा सरकारको अर्बौं लगानी,"काठमाडौं : सरकारी स्वामित्वका संस्थाले सरकारलाई जमानतमा राखेर लिएको वैदेशिक ऋण भुक्तानी प्रभावकारी हुन सकेको छैन। महालेखाको ५९औं प्रतिवेदनले सरकार जमानत बसेको वैदेशिक ऋणको भुक्तानी प्रक्रिया प्रभावकारी बनाउनुपर्ने औंल्याएको हो। विवरणअनुसार स्पिनिङ मिल्सका लागि नेपाल सरकारको जमानतमा ६ मार्च, १९९० मा एसियाली विकास बैंकसँग ऋण सम्झौता भएको थियो। उक्त उद्योग लिक्विडेसनमा गई ऋणबापत एसियाली विकास बैंकलाई भुक्तानी गर्नुपर्ने साँवा ब्याजका लागि उद्योगले नेपाल राष्ट्र बैंकमा खोलेको डलर खातामा रकम जम्मा गरेको छ। उक्त खातामा २५ लाख ७७ हजार ९ सय अमेरिकी डलर रहेको छ। सरकारले एसियाली विकास बैंकलाई नियमित रूपमा उक्त ऋणको साँवा तथा ब्याज भुक्तानी सो खातामार्फत गर्दै आएको थियो। २०७५।७६ देखि उक्त ऋणको साँवा ब्याज बजेटमा व्यवस्था भएको शीर्षकबाट भुक्तानी गर्न सुरु भएको महालेखाले बताएको छ। बजेट व्यवस्था भै निरन्तर भुक्तानी भएपश्चात् समेत उक्त खातामा रहेको रकम नेपाल सरकारको साँवा फिर्ता खातामा जम्मा गरेको नदेखिएकाले उक्त रकम प्राप्त गरी निश्क्रिया खाता बन्द गर्न महालेखाले सुझाव दिएको छ। यसअघि अर्थ समितिको बैठकमा सभापति कृष्णप्रसाद दाहालले सार्वजनिक ऋण व्यवस्थापन विधेयकको दफाबार छलफलका क्रममा सरकारी जमानतबाट वैदेशिक ऋण लिनमा कडाइ गर्नुपर्ने बताएका थिए। त्यस्ता संस्थानले सरकारी जमानतमा ऋण लिने तर तिर्न ढिलाइ गर्दा सरकारलाई भारपर्न सक्ने भएकाले कडाइ गर्नुपर्ने समिति सभापति दाहालको तर्क थियो। सरकारी जमानतमा ऋण लिने तर तिर्न ढिलाइ गर्ने प्रवृत्तिा ५६ संस्थामा सरकारको १ खर्ब १८ अर्ब १५ करोड ४४ लाख लगानी पछिल्लो समय सार्वजनिक ऋण परिचालन बढ्दो क्रममा छ। नेपाल सरकार, प्रदेश तथा स्थानीय सरकारले लिने आन्तरिक ऋणको एकीकृत व्यवस्थापन, लेखांकन र प्रतिवेदन प्रणालीको विकास गरी कार्यान्वयन गर्न महालेखाले सुझाव दिएको छ। ऋणको भुक्तानी गर्दा आन्तरिक बोझ महसुस गर्नु नपर्ने तथा भावी पुस्तालाई असहज नहुने गरी ऋणको परिचालन गर्नुपर्छ। नेपाल सरकारको जमानीमा सार्वजनिक संस्थानलगायतले लिने ऋण भुक्तानीको परोक्ष दायित्व सरकारमै रहने हुँदा सोको व्यवस्थापन प्रभावकारी बनाउनुपर्दछ, महालेखाले प्रतिवेदनमार्फत सुझाव दिएको छ। महालेखा नियन्त्रक कार्यालयबाट प्राप्त विवरणअनुसार विभिन्न ५६ संस्थामा नेपाल सरकारको स्रोतबाट अघिल्लो आर्थिक वर्षसम्म १ खर्ब १८ अर्ब १५ करोड ४४ लाख लगानी भएको थियो। यस्तै गत आव १० संस्थामा १४ अर्ब ३ करोड ८४ लाख थप लगानी भएको देखिन्छ। लगानी भएकोमध्ये १ संस्थाको समायोजन गरी १ करोड ८८ लाख र ३ संस्थाबाट साँवा फिर्ता भएको १५ करोड ८१ लाख समेत १७ करोड ६९ लाख घटाई १ खर्ब ३२ अर्ब १ करोड ५९ लाख लगानी भएको बताइएको छ। कार्यालयकाअनुसार वैदेशिक स्रोतबाट ३८ संस्थामा १ खर्ब ७९ अर्ब ४६ लाख लगानी भएको छ। संस्थानमा अर्बौंको बक्यौता ब्याज प्रतिवेदनअनुसार संस्थानमा लगानी भएको रकमको ब्याज निर्धारित समयमै प्राप्त गरी सञ्चित कोष दाखिला गर्नुपर्छ। २०७६७७ सम्म प्राप्त हुनुपर्ने ब्याज ४३ अर्ब ८१ करोड ९४ लाख बाँकी छ।"
"सरकारी कर्मचारीको वृद्धि भएको तलब आजदेखि लागु, विवाहितलाई ६ लाखसम्म आयकर नलाग्ने","काठमाडौं : गत जेठ १५ गते आर्थिक वर्ष २०७९८० का लागि घोषणा गरिएको नयाँ व्यवस्था आजबाट लागू हुँदैछ। सरकारले राष्ट्र सेवक कर्मचारीहरुको १५ प्रतिशतले वृद्धि गरेको तलबसमेत आजबाट लागू हुँदैछ। निजामती, सेना, प्रहरी, शिक्षकलगायत राष्ट्रसेवक कर्मचारीलाई उत्प्रेरित गरी सेवाभाव उच्च राख्न विद्यमान महँगी भत्ता कायम राखी तलब वृद्धि गरेको थियो। सरकारले आर्थिक वर्ष २०७९८० मा आयकरको सीमामा बढोत्तरी गरेको छ। नयाँ व्यवस्थाअनुसार अविवाहित व्यक्तिको हकमा वार्षिक ५ लाख रुपियाँसम्मको आम्दानीमा आयकर नलाग्ने उल्लेख छ। त्यस्तै विवाहितको हकमा ६ लाख रुपियाँसम्म आयकर नलाग्ने व्यवस्था गरिएको छ। तर आम्दानी एक प्रतिशत सामाजिक सुरक्षा कर भने बुझाउनुपर्ने व्यवस्था छ। नयाँ व्यवस्था अनुसार अविवाहितको हकमा ५ देखि ७ लाख रुपियाँसम्मको आम्दानी १० प्रतिशत र ७ देखि १० लाख रुपियाँसम्मको आम्दानीमा २० प्रतिशत, १० देखि २० लाख रुपियाँसम्मको आम्दानीमा ३० प्रतिशत आयकर लाग्ने व्यवस्था गरिएको छ। वार्षिक २० लाख रुपियाँभन्दा आम्दानी भएमा आम्दानीमा ३६ प्रतिशत आयकर तिर्नुपर्छ व्यवस्था रहेको छ। विवाहितको हकमा ६ लाखदेखि ८ लाख रुपियाँसम्मको आम्दानीमा १० प्रतिशत आयकर तिर्नुपर्ने नयाँ व्यवस्था छ। ८ लाखदेखि ११ लाख रुपियाँसम्मको आम्दानीमा २० प्रतिशत र ११ लाखदेखि २० लाख रुपियाँसम्मको आम्दानीमा ३० प्रतिशत आयकर लाग्नेछ। २० लाखभन्दा माथिको आम्दानीमा ३६ प्रतिशत आयकर तिर्नुपर्नेछ।"
मुस्ताङमा करिब ८२ प्रतिशत बजेट खर्च,"जोमसोम : हिमाली जिल्ला मुस्ताङमा आर्थिक वर्ष २०७८०७९ मा ८१ दशमलव ६७ प्रतिशत बजेट खर्च भएको छ। संघ, प्रदेश र स्थानीय तहबाट कुल ६ अर्ब १७ करोड १० लाख बजेट मध्ये ५ अर्ब ३ करोड ८६ लाख बजेट खर्च भएको हो। कोष तथा लेखा नियन्त्रक कार्यालयको प्रारम्भिक प्रतिवेदनअनुसार आर्थिक वर्ष २०७८०७९ का लागि संघबाट विभिन्न कार्यालयलाई विनियोजन भएको ३ अर्ब ५५ करोड ९० लाखमध्ये ३ अर्ब १४ करोड ३७ लाख बजेट खर्च भएको छ। यो अर्थात ८८ दशमलव ३२ प्रतिशत हो। संघीय निकायको चालु खर्चतर्फ २ अर्ब २३ करोड ६ लाख बजेटमा २ अर्ब १४ करोड ८८ लाख अर्थात ९६ दशमलव ३३ प्रतिशत खर्च भएको छ। पुँजीगततर्फ १ अर्ब ३२ करोड ८९ लाख बजेटमध्ये ९९ करोड ४८ लाख अर्थात ७४ दशमलव ८६ प्रतिशत खर्च भएको छ। आर्थिक वर्ष २०७८०७९ मा प्रदेशतर्फ ८२ करोड ६४ लाख बजेट बिनियोजन भएकोमा ६७ करोड अर्थात ८१ दशमलव ८८ प्रतिशत बजेट खर्च भएको छ। जसअन्तर्गत प्रदेश निकायको चालु खर्चतर्फ ३८ करोड ५६ लाख बजेट मध्ये २८ करोड ९२ लाख अर्थात ७५ प्रतिशत बजेट खर्च भएको छ। प्रदेशतर्फको पुँजीगत बजेट ४४ करोड ७ लाख ९७ हजारमा ३८ करोड ८ लाख अर्थात ८६ दशमलव ३९ प्रतिशत बजेट खर्च भएको कोष नियन्त्रक अर्यालले उल्लेख गरे। आर्थिक वर्ष २०७८०७९ का लागि मुस्ताङका ५ स्थानीय निकायलाई १ अर्ब ७८ करोड ५० लाख बजेट बिनियोजन भएकोमा १ अर्ब २२ करोड ५९ लाख अर्थात ६८ दशमलव ६८ प्रतिशत बजेट खर्च भएको कार्यालयले जनाएको छ। जसअन्तर्गत मुस्ताङका ५ स्थानीय निकायको कुल चालु खर्च १ अर्ब १ करोड २० लाख बजेटमा ६५ करोड ८५ लाख अर्थात ६५ दशमलव ०७ प्रतिशत खर्च भएको छ। पुँजीगततर्फ ७७ करोड २९ लाख बजेट मध्ये ५६ करोड ७४ लाख अर्थात ७३ दशमलव ४१ प्रतिशत खर्च भएको छ। यसैगरी आर्थिक वर्ष २०७८०७९ मा संघीय निकायअन्तर्गतको महत्वपूर्ण कार्यालय मानिएको राष्ट्रिय गौरवको कालिगण्डकी करिडोर(बेनीजोमसोमकोरला) सडक आयोजनालाई बिनियोजन भएको १ अर्ब १४ करोड पुँजीगत बजेट मध्ये ८३ करोड ७३ लाख अर्थात ७३ दशमलव ४४ प्रतिशत बजेट खर्च गरेको छ। आयोजनाले गत आर्थिक वर्ष २०७६०७७ मा सडक स्तरोन्नतितर्फ १ अर्ब ४२ करोडमा ८१ करोड ३२ लाख खर्च गरेको थियो। यस्तै,सडक पुलतर्फ १९ करोड ८५ लाखमा १२ करोड १७ लाख खर्च गरेको थियो। यसैगरी संघीय सरकार अन्तर्गतको प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङले ५ करोड ४५ लाख बजेटमा ३ करोड ५० लाख अर्थात ६७ दशमलव ८९ प्रतिशत खर्च गरेको छ। यस्तै,प्रदेश निकाय अन्तर्गतको पूर्वाधार विकास कार्यालयले २२ करोड ३६ लाख बजेटमा २० करोड ४ लाख ९६ हजार अर्थात ८९ दशलव ६५ प्रतिशत खर्च गरेको छ। खानेपानी जलश्रोत तथा सिँचाइ सवडिभिजन कार्यालय मुस्ताङको कुल बजेट १४ करोड ६२ लाख ७० हजार बजेटमा ११ करोड ४८ लाख ८५ हजार अर्थात ७८ दशमलव ५४ प्रतिशत बजेट गरेको हो। प्रदेश निकाय अन्तर्गतको एक मात्र मुस्ताङ जिल्ला अस्पताललाई बिनियोजन भएको ४ करोड ५१ लाख ५० हजार बजेट मध्ये ३ करोड ७९ लाख ८० हजार खर्च गरेको कार्यालयले जनाएको छ।"
नीति कथा : स्वार्थी संसार,"एक पटकको कुरा हो, एकजना किसान थिए। उनी निकै मिहिनेति थिए। उनी फलफूलले भरिएका रूखहरूबाट युक्त भएको एक बगैंचाका स्वामी पनि थिए। धेरै रूखले आआफ्नै किसिमका फल दिएका थिए। स्याउका रूखले पनि फल दिन्थे जो उनलाई बढी प्रिय थिए। ती रूखमध्ये स्याउको एउटा रूख फरक भइसकेको थियो, जसले अब फल दिँदैनथ्यो। तर, पक्षीहरू त्यस रूखमा बस्थे। सहारा लिन्थे। स्याउको रूखलाई व्यर्थ सम्झेर किसानले त्यसलाई काट्ने कुरा सोचे। उनी बञ्चरो लिएर बगैंचामा पुगे। त्यस रूखलाई काट्नका लागि तयार भए। त्यस रूखमा रहने पक्षीहरूले किसानसँग प्रार्थना गरे, यो रूखलाई नकाट्नुहोस्, हजुर। यदि यो रूख काटियो भने हामीहरूले आवासका लागि अन्यत्र जानुपर्नेछ। फलतः तपाईं पनि हाम्रा मीठामीठा गीतहरूबाट वञ्चित हुनुहुनेछ। किसानको बुझाइ फरक थियो। उनलाई अब कुनै कुरासँग मतलब थिएन। उनले पक्षीहरूको प्रार्थनामाथि त कुनै ध्यान नै दिएनन्। रूखमा बञ्चरो प्रहार गरेर धमाधम काट्न थाले। तर, तत्कालै किसानको दृष्टि रूखको टोड्कामा पर्यो। जसभित्र माहुरीहरूको चाका र मह थियो। चाका देख्नेबित्तिकै किसानले बञ्चरो फ्याँकिदिए। त्यसपछि ठण्डा दिमागले सोच्न थाले। हो, वास्तवमै यो रूख काट्नयोग्य छैन। म यो रूखलाई कहिले पनि काटने छैन। नैतिक शिक्षा : अधिकतम मानिस स्वार्थको आधारमा नै चीजहरूको मूल्यांकन गर्छन् भन्ने कुरा सत्य हो। मानिसहरू नैतिकताको होइन, स्वार्थको प्रवाह गर्छन्। नीति कथा : रिसको औषधि नीति कथा : अवस्था हेरी निर्णय नीति कथा : सकारात्मक सोच नीति कथा : झुटले तोडेको विश्वास नीति कथा : कामअघि परिणाम ! नीति कथा : बुद्धिको बिर्को नीति कथा : आफूले नपाए खराब ! नीति कथा : मानिसको महत्त्व नीति कथा : क्रोधले हार नीति कथा : विश्वासको संकट"
चुनावी गणितमा अल्झिने दलहरूसित एकता अकल्पनीय: डाक्टर भट्टराई,"गोरखा : पूर्व प्रधानमन्त्री डाक्टर बाबुराम भट्टराईले आफूहरू नयाँ पार्टी निर्माणमा लागेको बताएका छन्। पुराना पार्टीहरूसित यही अवस्थामा एकता नहुने भन्दै उनले नयाँ पार्टी निर्माण गरेर अघि बढ्ने बताएका हुन्। 'हामी वैकल्पिक नयाँ पार्टी नै बनाउँदैछौँ, कुनैपनि पुराना पार्टीहरूमा गएर मर्ज हुने त हामी परिकल्पना गर्नै सक्दैनौं, त्यो त विकल्प हुँदैहुँदैन', अन्नपूर्णपोष्टसँगको कुराकानीमा उनले भने, 'तर यति हुँदाहुँदै पनि यदि पुराना पार्टीहरू पनि रुपान्तरित भएर नयाँ ढंगले अगाडि आउँछन् भने नयाँ वैकल्पिक समाजवादी केन्द्र बन्न सक्छ।' समाजवादी धार निर्माण गर्ने आफूहरूको लक्ष्यमा पुराना कम्युनिष्ट पार्टीहरू रुपान्तरित भएर आउन सक्ने उनले बताए। 'हिजो जुन खास सन्दर्भमा निर्माण भएका नेकपा एमाले, माओवादी र अन्य साना दलहरू जुन छन्। तिनीहरूको पनि त्यही रूपको अस्तित्व लामो रुपमा रहन सक्दैन', उनले भने। प्रकारान्तरमा तिनीहरू पनि कि त समाजवादी पार्टीमा रुपान्तरित हुनुपर्छ वा नयाँ समाजवादी केन्द्रतिर आउनुपर्ने उनको भनाइ छ। 'नत्र कम्युनिष्ट पार्टीकै रूपमा धेरै लामो समयसम्म रहन सक्छन् जस्ताचाहिँ मलाई लाग्दैन। कम्युनिष्ट पार्टीहरू रुपान्तरण भएर आए भने साझा समाजवादी केन्द्र बन्न सक्छ। त्यो प्रयत्न गतवर्षदेखि नै आफूले गरेको, विभिन्न चरणमा वार्ताहरू पनि भएका छन्', उनले भने। चुनावी गणितमा अल्झिरहने अरु दलहरूको कम्युनिष्ट ब्राण्ड नाम भएको र त्यतातर्फ जनताको अलिअलि आकर्षण र अलिअलि भ्रम रहेको भन्दै उनले त्यसबाट मुक्त भएर कम्युनिष्ट ब्राण्ड छाडेर सैद्धान्तिक रुपमा आएमा समाजवादी केन्द्र बनाउने बारे सोच्न सकिने उनले बताए। आवश्यकताअनुसार चुनावी तालमेल, सहकार्य भने जोसित पनि हुनसक्ने उनले बताए। 'आवश्यकता र औचित्यताका आधारमा चुनावी तालमेल कांग्रेस, एमाले, माओवादी जोसित पनि हुनसक्छ', उनले भने, 'तर तर तत्काल पुरानै पार्टीसित मर्ज भएर जाने त सम्भावना छैन।' उनले मूलपार्टी अहिले पनि देशव्यापी रुपमा भएको र यो बीचमा विभिन्न समूहहरू एकठाममा आएको बताए। 'आन्तरिक ध्रुवीकरण त होला, तर हाम्रो मूल संरचना, जुन हिजो पनि थियो, त्यो त देशव्यापी रुपमा छँदैछ। केही दिनभित्र त्यसलाई पुनसंरचना गरिहाल्छौँ। त्यसमा हामीलाई समस्या पर्दैन', उनले भने। अहिलेको गठबन्धनको सरकार पनि एउटा विशिष्ट अबस्थामा बनेको भन्दै उनले स्थानीय चुनावको गठबन्धनको नतिजाका कारण आउँदो निर्वाचनसम्म यही गठबन्धन यही रुपमा रहिरहन्छ भन्नेमा विश्वस्त नरहेको उनको भनाइ छ। तत्काल नभए पनि प्रकारान्तरमा नेपाल पनि श्रीलंकाको बाटोमा जाने उनले अनुमान गरेका छन्। 'व्यापार घाटा प्रत्येक बर्ष १५ खर्बभन्दा धेरै छ, विदेशी ऋण १९ खर्बभन्दा धेरै भइसकेको छ, तरलताको अभाव निरन्तर बढिरहेको, मुद्रास्फिति त्यही ढंगले चुलिँदै गएको र मुद्राको दर पनि अहिलेसम्मकै सबैभन्दा गिरेको अबस्था छ', उनले भने, 'सबै हिसाबले मुलुकको अर्थतन्त्र गम्भीर ढंगले संकटमा छ। त्यसैले अहिल्यै त नभनौँ, यदि बेलैमा यस अबस्थालाई हस्ताक्षेप गरिएन भने, सुधारको दिशामा गएन भने छिट्टै, केही समयपछि, केही बर्षपछि देश श्रीलंकाको दिशामा जान सक्छ भन्ने मलाई लाग्छ।' मित्र शक्ति राष्ट्रहरूको नेपाल दौडधुपले गर्दा नेपाल भूराजनीतिक संकटको भूमरीमा फँस्न सक्ने उनको अनुमान छ। 'हाम्रा छिमेकीहरू र महाशक्ति अमेरिकाका पदाधिकारीहरूका दौडधुप अनि यस्तो अबस्थामा हाम्रा नेताहरू देशमुखी हुनुभन्दा पनि कोही उत्तरमुखी, कोही दक्षिमुखी, कोही पश्चिमुखी हुने जुन प्रवृत्ति छ', उनले भने, 'त्यसले आगामि दिनमा देशमा भूराजनीतिक संकटको भूमरीमा देश पर्ने खतरा मैले देखेको छु।' यस्तो अबस्थामा सन्तुलित ढंगले नेपालले सबैसंग असंलग्न नीतिको आधारमा सम्बन्ध राख्नुपर्ने उनको सुझाव छ। 'तर दल र नेताहरूले आफ्नो सत्ता स्वार्थको निम्ति कहिले कुनै शक्तिसंग ढल्कने, कहिले कुनै शक्तिसंग ढल्किने जुन प्रवृत्ति छ, यो अत्यन्तै खतरनाक छ', उनी भन्छन्, 'चीन विश्वको पहिलो अमेरिका दोस्रो र भारत तेस्रो अर्थतन्त्र बन्दैछ भन्ने जुन प्रक्षेपण छ, यो अबस्थामा उनीहरू बीच पुँजीको बजार नियन्त्रण गर्ने प्रवृत्ति स्वतः हुन्छ। त्यसले गर्दा यही क्षेत्रमा नयाँ शीतयुद्धको लहर मडारिने त प्रष्टै छ।' यस्तो अबस्थामा कतैपनि ढल्किएर नभई आफ्नो राष्ट्रिय हितलाई केन्द्रमा राखेर एउटा साझा विदेश नीति बनाउनु पर्ने उनले बताए। 'अहिले शीतयुद्धको खतरा जुन मडारिरहेको छ, यसलाई ध्यान दिँदै हिजोको राजाकालको जस्तो होइन, अहिलेको नयाँ सन्दर्भमा हामीले शान्ति क्षेत्रको प्रस्ताव अगाडि सारेर अन्तर्राष्ट्रिय रुपमा मान्यता दिलाउने हो भने, नेपालको तटस्थता र सार्वभौमसत्ता जगेर्ना हुने सम्भावना हुन्छ', उनले भने।"
धादिङमा डेङ्गुका बिरामी बढे : पानी जम्न नदिन आग्रह,"धादिङ : धादिङ जिल्लामा डेङ्गुका बिरामी बढ्न थालेका छन्। पछिल्लो एक महिनाको अवधिमा जिल्ला ४९ डेङ्गुका बिरामी पहिचान भएका छन्। बिरामी जाँच गराउन आएकामध्ये धादिङ अस्पतालमा ४६, गजुरी प्राथमिक स्वास्थ्य केन्द्रमा दुई र सल्यानटार प्राथमिक स्वास्थ्य केन्द्रमा एक गरी ४९ जनालाई डेङ्गुको सङ्क्रमण पुष्टि भएको हो। पोथी लामखुट्टेले टोकेर सङ्क्रमण हुने डेङ्गुको बिरामी थपिन थालेपछि पानी जम्न सक्ने भाँडाजस्तै गमला, फूलदानी, खाली बट्टा, खाली ड्रम, गाडीका काम नलाग्ने टायरमा पानी जम्न नदिन आग्रह गरिएको छ। धादिङ अस्पतालका मेडिकल सुपरिटेण्डेन्ट डा मधुकर दहालले लामखुट्टेबाट बच्न ज्वरो आएमा, बान्ता भएमा वा डेङ्गुका लक्षण देखिएमा स्वास्थ्य संस्थामा आउन आग्रह गरेका छन्।"
त्रिवि भन्सारले एक वर्षमा उठायो सुनबाट ४५ करोड ५८ लाख राजश्व,"काठमाडौं : आर्थिक वर्ष २०७८०८९ मा त्रिभुवन विमानस्थल हुँदै नेपाल प्रवेश गरेका यात्रुले आफ्नो साथमा ल्याएको करिब ४८० केजी सुन त्रिवि भन्सार कार्यालयले राजश्वको दायरामा ल्याएको छ। विभिन्न मुलुकबाट आएका यात्रुहरुले आफ्नो साथमा ल्याएको करिब ४८० केजी सुन तथा सुनका गहना त्रिवि भन्सार कार्यालयले राजश्वको दायरामा ल्याएको जनाएको छ। प्रचलित बजारदर अनुसार करिब ३ अर्ब ८० करोड मूल्य बराबरको उक्त सुन विदेश गई नेपाल फर्केका नेपाली यात्रुहरूबाट राजस्व तिराउने प्रयोजनका लागि भन्सार कार्यालयले नियन्त्रणमा लिएको हो। राजश्व तिराउने प्रयोजनका लागि भन्सार कार्यालयले नियन्त्रणमा लिएको सुन सम्बन्धित राजश्व दाखिला गरेपछि सम्बन्धित यात्रुलाई नै दिइएको भन्सार कार्यालयले जनाएको छ। यसबाट कार्यालयले ४५ करोड ५८ लाख अतिरिक्त राजस्व संकलनन गरेको छ। भन्सार कार्यालयले राजस्वको दायरामा ल्याएको सुन तथा सुनका गहनालाई भन्सार राजस्व तिरेसँगै अब खुला बजारमा नियमितरूपमा खरिदबिक्री गर्न सकिनेछ। कानुनतः विदेशबाट नेपाल आउने यात्रुले आफ्नो साथमा अधिकतम १०० ग्रामसम्म काँचो सुन भन्सार राजस्व तिरेर ल्याउन पाउने कानुनी व्यवस्था छ। त्यसैगरी सुनको गहनाको हकमा अधिकतम २५० ग्रामसम्म साथमा लगाएर आउन पाइने व्यवस्था छ। जसमध्ये पहिलो ५० ग्रामसम्मको गहनामा राजस्व छुट सुविधा उपलब्ध हुन्छ भने सो भन्दा बढी २०० ग्रामसम्मको गहनाको हकमा भन्सार राजस्व तिरेर मात्र ल्याउन पाइन्छ। १०० ग्रामभन्दा बढी काँचो सुन र २५० ग्राम भन्दा बढी सूनका गहना ल्याएको हकमा त्यस्तो सुन तथा सुनका गहना जफत गरी भन्सार कानुन बमोजिम कारवाही गर्ने व्यवस्था रहेको छ। नेपालमा व्यक्तिगत प्रयोजनका लागि तोकिएको सीमासम्मको सुन यात्रुले आफ्नो साथमा ल्याउन पाउने व्यवस्था भए तापनि व्यवसायिक प्रयोजनका लागि भने वाणिज्य बैंकहरूले मात्र सुन आयात गर्न पाउने कानूनी व्यवस्था रहिआएको छ। तर, यात्रुको सुविधाको लागि ५० ग्रामसम्मको सूनका गहनामा दिइएको भन्सार राजस्व छुटसम्बन्धी व्यवस्थाको गलत प्रयोग गरी विदेशबाट नेपाल फर्कने यात्रुलाई भरिया बनाएर सुनको अवैध कारोबार गर्ने समूहले सुन ओसारपसार गर्ने गरेको सूचना आएपछि गत वर्षको मंसिर १३ गते देखि कार्यालयले विशेष अपरेशन नै सुरू गरेको थियो। यसक्रममा पहिलो दिनमा नै कार्यालयले ४१५ जना यात्रुबाट झण्डै २१ केजी सुन नियन्त्रण लिन सफल भएको थियो । हालका पछिल्ला दिनहरूमा सुन लिएर आउने यात्रु तथा उनीहरूले ल्याउने सुनको परिमाण निकै घट्दै गएको छ। कार्यालयको अभिलेखअनुसार गत असार महिनामा दैनिक औसत ३० जना यात्रुबाट जम्मा १ केजी ५०० ग्रामको हाराहारीमा सुन तथा सुनका गहना भन्सार कार्यालयले नियन्त्रणमा लिइ राजस्व दाखिला गराएर मात्र सम्बन्धित यात्रुलाई फिर्ता गरेको जनाएको छ।"
"छुट्टाछुट्टै दुर्घटनामा दुई जनाको मृत्यु, ६ जना घाइते","नुवाकोट : नुवाकोटको पुर्वी भेगमा भएको दुई छुट्टाछुट्टै दुर्घटनामा दुई जनाको ज्यान गएको छ। ६ जना घाइते भएका छन्। आइचर र मोटरसाइकल दुर्घटना हुँदा दुई जनाको घटनास्थलमै मृत्यु हुनुका साथै ६ जना घाइते भएको जिल्ला प्रहरी कार्यालय नुवाकोटले जनाएको छ। विदुरदेखि ५० किलोमिटर पूर्वमा रहेको ककनी गाउँपालिका१ महालक्ष्मीस्थानमा आइतवार बिहान ३ बजे तरकारी बोकेको आइचर र लिखु गाउँपालिका५ छहरेमा बिहान पौने १ बजे मोटरसाइकल दुर्घटना भएको प्रहरी नायव उपरीक्षक रूपक खड्काले जानकारी दिए। उनका अनुसार तरकारी बोकेर गाउँबाट काठमाडौतर्फ जाँदै गरेको बा ४ ख ३७२८ नम्बरको आइचर ककनीको महालक्ष्मीस्थानमा सडकमार्गबाट २० मिटर तल खसेर भएको दुर्घटनामा स्थानीय ३२ वर्षीया बसन्ती बलामीको घटनास्थलमै ज्यान गएको हो। दुर्घटनामा परि स्थानीय ५ जना घाइते भएको र उनीहरुलाई उद्धार गरि उपचारका लागि काठमाडौं पठाइएको छ। यता, लिखु गाउँपालिका५ छहरेचोक नजिकै काठमाडौबाट आउँदै गरेको ना ६२ प ९५२१ नं को मोटरसाइकल अनियन्त्रित भएर बिजुलीको पोलमा ठोक्किँदा त्यसका चालक सोही स्थानका २७ वर्षीय करण केसीको घटनास्थलमै ज्यान गएको प्रहरी नायव उपरीक्षक खड्काले बताए। खड्काका अनुसार मोटरसाइकलको पछाडि सवार सोही स्थानका २७ वर्षीय अनिष श्रेष्ठ घाइते भएकोमा उनलाई उद्धार गरि उपचारका लागि काठमाडौ पठाइएको छ। ककनीमा भएको दुर्घटनाकी मृतक बसन्ती बलामीको शव पोष्टमार्टमका लागि काठमाडौ र छहरेमा मोटरसाइकल दुर्घटनाका घाइते करण केसीको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको प्रहरीले जनाएको छ। सडकमार्गको विस्तार र निर्माणसँगै नुवाकोटमा यातायात दुर्घटना बढिरहेको सरोकारवालाको ठहर छ।"
ट्विटर विवादमा एलन मस्कले दिए सीईओ पराग अग्रवाललाई धम्की,"वासिङटन डिसी : एलन मस्कले ४४ अर्ब डलरमा ट्विटर किन्न गरेको सम्झौता केही दिनअघि रद्द गरेका छन्। सो विषयमा टेस्लाका सीईओ एलन मस्क र ट्विटरबीचको विवाद बढ्दै गएको छ । ट्विटर सम्झौता रद्द हुनु अघि, एलन मस्कले ट्विटरका सीईओ पराग अग्रवाललाई धम्कीपूर्ण सन्देश पठाएको कुरा सञ्चार माध्यमहरुमा उल्लेख छ। रिपोर्टका अनुसार यो सन्देश जुन २८ मा पठाइएको थियो। यो सन्देशमा एलन मस्कले उनका कम्पनीका वकिलहरूले समस्या सिर्जना गर्ने प्रयास गरिरहेको बताएका छन् । ट्विटरका वकिलहरूले ट्विटर किन्ने सम्झौता गरेको रकम माग्दा मस्कले परागलाई यो सन्देश पठाएको बताइएको छ। मस्क विरुद्ध दायर मुद्दामा ट्विटरले यो जानकारी दिएको हो । मुद्दा दायर गरिएका कागजातका अनुसार एलन मस्कले ट्विटरका सीएफओ नेड सेगललाई पनि यही सन्देश पठाएका थिए। यो सन्देशमा 'तपाईंका वकिलले यो कुराकानीद्वारा समस्या सिर्जना गर्ने प्रयोग गरिरहेका छन्' लेखेका छन्। यसलाई तत्काल रोक्न जरुरी छ । ट्विटरका वकिलहरूले ४४ अर्ब डलर कहाँबाट ल्याउने भनेर सोध्दा मस्कले यो सन्देश पठाएको बताइएको छ । एलन मस्कको ट्विटर सम्झौता रद्द गर्ने निर्णय एक्कासी आएको हैन। यो सम्झौता रद्द हुने संकेत पहिले नै प्राप्त भइसकेको थियो। उनले यसअघि नै ट्वीट गरेर आफूलाई यो सम्झौतामा कुनै चासो नरहेको संकेत गरिसकेका छन् । यसअघि मस्कले यो सम्झौता आफूले केही समयका लागि राखेको घोषणा गरेका थिए । यसपछि उनले ट्विटरले स्प्याम बारे जानकारी सही तरिकाले नदिएकोले सम्झौता रद्द पनि गर्न सक्ने बताएका थिए । त्यसपछि उनले सम्झौता रद्द गरे। ट्विटरले यो सम्झौतालाई कानुनी कारबाहीमा लगेको छ। सम्झौता तोडेको भन्दै ट्विटरले मस्कविरुद्ध मुद्दा दायर गरेको छ। एबीपी न्युज"
देश र आन्दोलनको आवश्यकता वाम तालमेल र एकता नै हो : श्रेष्ठ,"काठमाडौं :नेकपा माओवादी केन्द्र नारायणकाजी श्रेष्ठले अहिलेको आवश्यकता वाम तालमेल र एकता भएको बताएका छन्। श्रेष्ठले एकताका लागि गम्भीर आत्मआलोचक भावसहित इमान्दार अग्रसरता देखाउनुपर्नेमा जोड दिएका हुन्। राजनीतिलाई व्यक्ति वा समूह स्वार्थ केन्द्रित धन्दा नबनाउने हो भने देश र आन्दोलनको आवश्यकता आज वाम तालमेल र एकता नै हो। त्यसका निम्ति सम्बन्धित सबैले गम्भिर आत्मआलोचक भावसहित इमान्दार अग्रसरता देखाउनु पर्छ। फेसबुकमार्फत श्रेष्ठले लेखेका छन्,बेलैमा बुद्धि पुर्याऔं, नत्र धेरै ढिलो भइसकेको हुन सक्नेछ। त्यसबेला पछुतो मात्र बाँकी होला कि ! समयमै सोचौं। नेपाल चीन हिमालयल मैत्री समाजले शनिबार काठमाडौंमा आयोजना गरेको कार्यक्रममा पनि श्रेष्ठले घटनाक्रमको विषयवस्तुमा गम्भीर आत्मसमीक्षा गर्दै वामपन्थीहरु एक हुनुपर्ने बताएका थिए। उनले नेपालका वामपन्थी शक्तिहरुले एक अर्कालाई कमजोर पार्ने र सिध्याउने नीति प्रयत्नलाई नै निरन्तरता दिने हो भने वामपन्थी आन्दोलन नै धराशायी हुने खतरा रहेको र त्यसले अन्ततः नेपालको राष्ट्रिय सार्वभौमिकता स्वाधीनता एवं हित कमजोर हुँदै संकटग्रस्त्त बन्ने खतरा बढाउने भएकाले वामपन्थी शक्तिहरु बीचको तालमेल, मोर्चा र एकताको आवश्यकता रहेको धारणा थिए। कार्यक्रममा आफूले सबै सम्बन्धित पार्टी र नेताहरुलाई देश, जनता र वम आन्दोलनलाई केन्द्रबिन्दुमा राख्दै बिनम्रतापुर्बक आत्मालोचना गरी त्यस दिशामा अघि बढ्ने अग्रसरता तथा पहलकदमीको निम्ति अनुरोध गरेको श्रेष्ठ उल्लेख गरेका छन्। सोही कार्यक्रममा एमालेका अध्यक्ष केपी शर्मा ओलीले को छ अरु वामपन्थी पार्टी भन्दै आफ्नो पार्टी मात्र वामपन्थी भएको खालको विचार प्रकट गरेकोमा असन्तुष्ट व्यक्त गरेका छन्। श्रेष्ठले यस्ता अभिव्यक्तिले देश, जनता र वामपन्थी आन्दोलनलाई कुनै योगदान नपुर्याउने धारणा राखे। कार्यक्रममा ओलीले साच्चिकै वामपन्थी हो भने कांग्रेसको साथ छाडेर वामपन्थी एकतामा आउन माओवादी केन्द्र र एकीकृत समाजवादीलाई चुनौती दिएका थिए।"
"सरकारद्वारा रक्सी, चुरोट लगायतका १० वस्तुको आयात प्रतिबन्धलाई निरन्तरता","काठमाडौं : सरकारले विभिन्न १० वस्तुको आयात प्रतिबन्धलाई निरन्तरता दिएको छ। यसअघि असार मसान्तसम्म उक्त वस्तु आयातमा प्रतिबन्ध लगाइएकोमा त्यसलाई निरन्तरता दिँदै आगामी भदौ १४ गतेसम्म लम्बाइएको हो। उद्योग, वाणिज्य तथा आपूर्ति मन्त्रालयले आइतबार राजपत्रमा सूचना प्रकाशन गर्दै कुरकुरे, कुरमुरे, लेज र यस्तै उत्पादन, सबै प्रकारका मदिरा (औद्योगिक कच्चा पदार्थबाहेक), चुरोट तथा सुर्तीजन्य वस्तु (औद्योगिक कच्चा पदार्थबाहेक), हीरा (औद्योगिक कच्चा पदार्थबाहेक), ३०० अमेरिकी डलरमाथिका स्मार्ट फोनहरू, रङ्गीन टेलिभिजन, जीप, कार र भ्यान, मोटरसाइकल, सबै प्रकारका खेलौना र खेल्ने तास आयात प्रतिबन्धलाई निरन्तरता दिएको हो। यसअघि देशमा विदेशी मुद्रा सञ्चितिमा कमी आएको भन्दै मन्त्रालयले गत वैशाख १३ गते राजपत्रमा सूचना प्रकाशन गर्दै असार मसान्तसम्म उक्त वस्तु आयातमा प्रतिबन्ध लगाएको थियो। मन्त्रालयले निकासी पैठारी (नियन्त्रण) ऐन, २०१३ को दफा ३ को उपदफा (१) ले दिएको अधिकार प्रयोग गरी सोही उपदफाको खण्ड (ञ) अनुसार प्रतिबन्ध लगाइएको जनाएको छ। यसअघि ६०० अमेरिकी डलरभन्दा महँगा फोन आयातमा रोक लगाइएकामा त्यसलाई खुकुलो बनाउँदै ३०० अमेरिकी डलरभन्दा माथिका फोन आयातमा रोक लगाइएको छ। यसैगरी यसअघि २५० सिसी क्षमतामाथिका मोटरसाइकल तथा स्कुटर आयातमा रोक लगाइएकामा त्यसलाई कडाइ गर्दै १५० सिसीमाथिका मोटरसाइकल तथा स्कुटर आयातमा रोक लगाइएको हो।"
बर्दियामा चमेरोका प्रजाति खोजिँदै,"गुलरिया : जैविक विविधताको सहयात्रामा चमेरोको भूमिका महत्वपूर्ण रहेपनि नेपाली समाजमा यसलाई नकारात्मक रूपमा हेर्ने गरिन्छ। इकोसिस्टम सन्तुलन राख्दै बृक्ष प्रजातिमा परागकणका सम्बाहक मानिने चमेरोहरूको प्रकृतिमा महत्वपूर्ण भुमिका रहँदै आएको छ। बर्दियामा चमेरोको संरक्षणका हेतुले यसका प्रजाति खोज्न थालिएको छ। विश्वमा २५ सय प्रजाति भन्दा बढी चमेरोहरू रेकर्ड भएका छन्। नेपालमा मात्र ५७ प्रजातिका चमेरो पाईन्छन्। बर्दियामा चमेरोको अनुसन्धान सुरु नभएपनि राष्ट्रिय प्रकृति संरक्षण कोष बर्दिया संरक्षण कार्यक्रममार्फत चमेराको खोजी गरिँदैछ। बर्दियामा हालसम्म ५ प्रजातिका चमेरोहरू फेला परेको एनटीएनसी बर्दियाका संरक्षण अधिकृत डाक्टर रविन कडरियाले बताए। अझै थप प्रजातिहरू भेटिन सक्ने अनुमान रहेको उनले बताए। बर्दियामा कति प्रजातिका चमेरा छन्। कस्ता ठाउँमा पाइन्छन्। यिनीहरूले के खान्छन् लगायतका विषयमा खोज तथा अनुसन्धान गरीरहेको उनले जानकारी दिए। बृक्ष प्रजातिका वनस्पतिहरूको प्रजनन्मा महत्वपूर्ण योगदान पुर्याउने चमेराहरूप्रति जनमानसमा रहेको नकारात्मक दृष्टिकोणलाई सकारात्मक बनाउनु जरुरी रहेको उनको भनाइ छ। 'जैविक विविधताको संरक्षण गर्दै जल, जंगल, पृथ्वी जोगाउनु अबको आवश्यकता हो। सबै मिलि वातावरण संरक्षणमा हातेमालो गर्नुपर्छ। पछिल्लो समय वन विनास, बढ्दो औद्योगिकरणका कारण पृथ्वीको तापक्रम बढेसँगै प्रकृति विनासको जोखिमले मानवलगायत जीवजन्तु जगतलाई समस्या सिर्जना गरेको छ,' उनले भने। पृथ्वीसँगै जैविक विविधताको संरक्षणसँगै मानव वन्यजन्तुबीच सहअस्तित्व बढाउँदै प्रकृतिमैत्री जीवनयापन अबको आवश्यकता रहेको डा कडरियाले बताए। जैविक विविधता भित्र चमेरोले प्राकृतिक वनहरूमा परागसेचन गर्न अहम् भुमिका निर्वाह गर्ने गरेको चमेरो अध्येता अनिशा न्यौपानेले बताईन्। उड्ने स्थनधारी जीवका रूपमा परिचित चमेराहरू बर्दियामा विभिन्न प्रजातिका भेटिएका छन्। बर्दियाको गुलरिया नगरपालिका भन्सार मूर्तिहा रोडमा अवस्थित कव्रुस्थानस्थित वरको बृक्षमा रहेको इन्डियन फ्लाईङ फक्स प्रजातिका चमेराहरू लामो समयदेखि बस्दै आएको उनले बताइन्। यहाँ करिब ८ सयको हाराहारीमा चमेराहरू छन्। यिनीहरू आहाराका लागि लामो दुरी पार गर्छन्। इन्डियन फ्लाईङ फक्स प्रजातिका चमेराहरू आहाराको लागि चुरेपहाडको फेदी सम्म पुग्ने गरेको उनले प्रष्ट्याइन्। लामो यात्रा तय गर्ने चमेरोले चिउरी, अम्बालगायतका फलफूलहरू खाने गर्छन्। म्यामल ग्रूपका उड्न सक्ने चमेराहरू आफ्ना बच्चालाई दुध चुसाउँछन्। मानिसहरू उड्न सक्दैनन् चमेराहरू हिड्न सक्दैनन्। रुखमा झुण्डिएर बस्ने यिनीहरू रातिमा सक्रिय हुने गरेको उनले बताइन्। चमेरो संरक्षणमा सबैले चाँसो दिनुपर्छ। उनले थपिन् चमेरोलाई नकारात्मक रूपमा नलिई यसको संरक्षणमा सबै जुट्नु पर्छ।"
विवादित विद्युत् महसुल बक्यौता १७ अर्ब नाघ्यो,"काठमाडौं : नेपाल विद्युत् प्राधिकरणको डेडिकेटेड तथा ट्रंक लाइनको विद्युत् महसुल बक्यौता १७ अर्ब १५ करोड पुगेको छ। महालेखाको ५९औं प्रतिवेदनले आर्थिक वर्ष २०७६०७७ मा करिब १५ अर्ब ५३ करोड रुपैयाँ रहेको बक्यौता १ वर्षमा नै २ अर्बभन्दा बढीले थपिएको देखाएको छ। उक्त रकम नेपाल विद्युत् प्राधिकरण सञ्चालक समितिले किस्ताबन्दीमा उठाउने निर्णय गरेको र सार्वजनिक लेखा समितिले जरिवानासहित असुल गर्न निर्देशन पनि दिएको छ। प्राधिकरणको कुल महसुल बक्यौतामा ट्रंक तथा डेडिकेटेड लाइनको हिस्सा ४७०८ प्रतिशत देखिन्छ। प्राधिकरणको कुल महसुल बक्यौता समीक्षा वर्षमा ३६ अर्ब ४३ करोड पुगेको महालेखाको प्रतिवेदनमा उल्लेख छ। गत वर्षको तुलनामा यो १३१७ प्रतिशको वृद्धि हो। कुल बक्यौतामा सडक बत्तीको ४ अर्ब ३२ करोड उठाउन बाँकी छ भने कोभिड१९ को छुट सोधभर्ना ४ अर्ब ६७ करोड पनि सरकारले दिएको छैन। २०७२ सालबाट नै विवादित ट्रंक तथा डेडिकेटेड लाइनको बक्यौताको समस्या अझै ज्युँका त्युँ छ। सम्बन्धित ५७ व्यवसायहरू नतिर्ने अडानमा नै रहेका छन् भने प्राधिकरणले कानुनी प्रक्रिया बढाएर तिराउन पनि सकेको छैन। प्राधिकरणले राजस्व पनि उठाएको छैन भने ती ग्राहकहरूलाई कारबाही पनि गर्न सकेको छैन। पछिल्लो समयमा भने प्राधिकरणले डेडिकेटेड र ट्रंकलाइनका बक्यौता छड्के तरिकाले असुल्न थालेको प्राधिकरण स्रोत बताउँछ। रेगुलर बिल तिर्न आउँदा पुरानो बक्यौता छ भने सोहीबाट नै कट्टि हुने प्राधिकरणको मान्यता छ। यी बक्यौता भएका ग्राहकहरूले तत्कालीन बिल तिर्न आउँदा बक्यौताबाट कट्टि गर्ने गरेको बताइएको छ। यसको मतबल यदि कुनै व्यापारीको डेडिकेटेडको बक्यौता १ लाख छ र उसले तत्कालको विद्युतीय बिलबापत मानौं १ हजार तिर्न आउँदा तत्कालीन बिलबापतको रकम बक्यौताको साँवा र जरिवानाबापत कट्टि गर्न थालिएको छ। प्राधिकरणले जरिवानासहित साँवा कट्टि गर्न थालेको हो। तर, यसले पुरानौ बक्यौतासँग ती सम्बन्धित ग्राहकका नयाँ बिलको बक्यौता थपिँदै जाने हुन्छ। ६० दिनसम्म बिल भुक्तानी नभए २५ प्रतिशत जरिवाना पनि थपिँदै जाने हुन्छ। तर, प्राधिकरणले डेडिकेटेड र ट्रंक लाइनको बक्यौताको उचित व्यवस्थापनभन्दा फेरि नयाँ बक्यौता थप्ने काम मात्र गरेको ती स्रोतको भनाइ छ। यसले डेडिकेटेडको जरिवाना बढ्दै जाने हुन्छ भने सम्बन्धित ग्राहकहरूको चालू विद्युतीय बिलको बक्यौता थपिदै जाने हुन्छ, स्रोत बताउँछ। एकातिर सम्बन्धित विवादित बिलका ग्राहकहरूको चालू विल बक्यौतामा गइरहेको छ भने प्राधिकरणले उक्त रकमको कर्पोरेट कर बापतको २५ प्रतिशत रकम सरकारलाई बुझाउँदै आएको छ। प्राधिकरणले फेक ट्याक्स तिर्दै आएको स्रोत बताउँछ। गत आर्थिक वर्षमा प्राधिकरणको वित्तीय व्यवस्थापन पक्षमा सुधार हुनुपर्ने महालेखाको प्रतिवेदनले पनि सुझाएको छ। ठूला उद्योगी र घरानाले किन तिर्दैनन् बिजुलीको बिल? ठूलाबडासँग किन उठाएन प्राधिकरणले ३५ अर्ब ? ३५ अर्ब नतिर्नेको किन काटिँदैन बिजुली ? विद्युत् बक्यौता असुल्न बेवास्ता जलविद्युत् पूर्वाधार निर्माण लामो समयसम्म प्राधिकरणले डेडिकेटेड लाइनको बक्यौता उठाउन नसकेपछि आर्थिक वर्ष २०७७७८ को महालेखा प्रतिवेदनमा उक्त रकमलाई प्रोभिजनमा राख्ने वा खराब ऋणमा राख्ने भनेको स्रोतको दाबी छ। यसो हुनेबित्तिकै नाफा र घाटा बराबर हुने हुन्छ। एकडेढ अर्बको मात्रै नाफा देखिन्थ्यो। तर, प्राधिकरणको लामो कसरत पछि अहिलेलाई महालेखाले बक्यौताको रूपमा मात्र राखेको छ। प्राधिकरणले यही बक्यौतालाई कागजी नाफा देखाएर आयकर तिर्यो। आयकर तिरेपछि यसले नाफामा बुक गर्यो। यही कागजी नाफाको बलमा प्राधिकरण नाफामा रहेको दाबी गर्ने गरेको स्रोतको भनाइ छ। गत आर्थिक वर्ष १४ अर्ब प्राधिकरणको सञ्चित नाफा देखाइएको छ। जबकि उठ्दै नउठ्ने वा अहिलेसम्म प्राधिकरणले बक्यौता लेख्ने बाहेकको काम नगरेको विवादित डेडिकेटको बक्यौता रकम र सडकबत्तीलाई खराब बक्यौतामा राख्ने हो भने प्राधिकरण टाटपल्टिने स्रोतको दाबी छ। व्यापारीहरूले प्राधिकरणसँग बक्यौताको निर्णय नभएसम्म पुरानाको नयाँ बिलको रकम कट्टि नगर्न भन्दै आएका छन्। प्राधिकरण बोर्ड बैठकमा विवादित रकमलाई टुंगो नलागेसम्म होल्डमा राखेर रेगुलर बिल मात्र तिर्न दिने वा मिनाहा नै गर्दिनेसम्मको पनि एक पक्षको भनाइ उठेको बताइन्छ। प्राधिकरण आफैंले आफ्नै कानुन तोडेको छ। समयमा उठेको बिजुलीको बिल नतिर्ने साधारण ग्राहकको लाइन काट्ने प्राधिकरणले अर्बौं रुपैयाँ नतिरेका व्यापारीहरूलाई विद्युत् खपत बढाउने भन्दै थप लोड दिइरहेको छ। डेडिकेटेड र ट्रंकलाइनको वास्तबिकता मुलुकमा १८ घण्टासम्मको चरम लोडसेडिङ थियो। अर्थतन्त्र धराशायी नहोस् भनेर नेपाल विद्युत् प्राधिकरणले २०७२ साउन १ देखि ठूला उद्यमका हकमा २० घण्टाभन्दा बढी बिजुली दिने नयाँ नियम ल्यायो। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पतालले त्यो सुविधा लिए। त्यस्तो सुविधा लिनेका लागि प्राधिकरण सञ्चालक समितिको बैठकले २०७२ असार १२ गते दोब्बर महसुल लिने निर्णय गरेको थियो। कानुनतः प्राधिकरण आफैंले विद्युत् महसुुल निर्धारण गर्न पाउँदैन। त्यसरी सुविधा पाएका डेडिकेटेड र ट्रंक लाइन (सबस्टेसनबाट सबस्टेसन जाने लाइनबाट निरन्तर विद्युत् सप्लाई हुने) का ग्राहकले प्राधिकरणले तोकेको महसुललाई गैरकानुनी भने। त्यसपछि प्राधिकरणले तत्कालीन विद्युत् महसुल निर्धारण आयोगलाई उक्त महसुल निर्धारण गरिदिन पठायो। आयोगको २०७२ पुस २९ गतेको सञ्चालक समिति बैठकले प्राधिकरणको निर्णयलाई मान्यता दियो। यता २०७५ वैशाख ३० देखि मुलुकभर लोडसेडिङ अन्त्य भयो। त्यसपछि विशेष सुविधासहित बिजुली लिनुपर्ने अवस्था रहेन। अन्यको भन्दा दोब्बर तिर्न सम्बन्धित उद्योगीले असहमति जनाई महसुल तिरेनन्। प्राधिकरणले भने त्यसलाई बक्यौताका रूपमा जोड्दै गएर अहिले १७ अर्ब रुपैयाँभन्दा बढी उठाउन देखाउँदै आएको छ। यस विषयमा ५ वर्षभन्दा बढी समयदेखि प्राधिकरणउद्योगी विवाद जारी छ। त्यही क्रममा अख्तियार दुरुपयोग अनुसन्धान आयोगले मध्यमार्गी सुझाव दिएर विवाद समाधानका लागि सहजीकरणको पहल गरेको छ। अख्तियारको सुझाव छ विद्युत् महसुल निर्धारण आयोगले महसुल तय गर्नुभन्दा अघि र लोडसेडिङ अन्त्यपछिको दोब्बर महसुल नलिई बाँकी अवधिको उठाउनु जायज र न्यायसंगत हुनेछ। आयोगले साउन ३० गते सम्बद्ध निकायहरूलाई लेखेको ३ बुँदेपत्रको दोस्रो बुँदामा भनिएको छ, विद्युत् महसुल निर्धारण आयोगको २०७२ पुस २९ गतेको १०३औं बैठक र २०७३ असार १६ गतेको १०८औं बैठकका निर्णयअनुसार सो समयदेखि विद्युत् लोडसेडिङ अन्त्य भएको आधिकारिक घोषणा हुनु अघिको समयसम्म डेडिकेटेड तथा ट्रंक लाइनमार्फत विद्युत् आपूर्ति लिएका उद्योगहरूको उपभोगको परिमाण यकिन गरी सोको आधारमा निर्धारित महसुल असुलउपर गर्न उपयुक्त हुने। यसका लागि अन्य विषयका अलावा टीओडी मिटरको डाटा डाउनलोडका अध्ययन प्रतिवेदन एवं सोको विश्लेषणलाई मुख्य आधार बनाउन सकिने। विद्युत् नियमन आयोगले २०७७ साउन १ बाट लागू हुने गरी डेडिकेटेड तथा ट्रंक लाइन खारेज गरिसकेको छ।"
लागुऔषधसहित चन्द्रागिरीबाट एकजना पक्राउ,"काठमाडौं : चन्द्रागिरी नगरपालिका२ नागढुङ्गाबाट लागुऔषध एकजना पक्राउ परका छन्। महोत्तरी सग्रामपुर गाउँपालिका२ बस्ने १९ वर्षीय विवेक कुमार यादवलाई ७ सय एम्पुल डाइजेपाम, ७ सय एम्पुल नुफिन र ७ सय एम्पुल फेनारगनसहित आइतबार बिहान प्रहरीले पक्राउ गरेको हो। महोत्तरीको गौशालाबाट काठमाडौंतर्फ आउँदै गरेको बा४ ख ५१४४ नम्बरको बसलाई प्रहरी प्रभाग नागढुङ्गा र लागुऔषध नियन्त्रण व्युरोको संयुक्त प्रहरी टोलीले जाँच गर्ने क्रममा बसमा सवार उनलाई उक्त लागुऔषधसहित फेला पारी पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
गोटी बन्नु हुन्न गेटा मेडिकल कलेज,"मुलुकको सबैभन्दा सुदूरपश्चिममा रहेको भूभाग विकास र समृद्धिका दृष्टिले पनि साँच्चीकै दूर छ। जस्तो कि मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा एउटा पनि मेडिकल कलेज छैन। सरकारी र निजी क्षेत्र कसैले पनि त्यहाँ मेडिकल कलेज खोलेका छैनन्। सरकारले एउटा ठूलो अस्पताल र मेडिकल कलेज खोल्ने पनि भनेर कैलालीको गोदावरी नगरपालिका ५ गेटामा पूर्वाधार बनाएको छ। पूर्वाधार बन्नै दसौं वर्ष लाग्यो, अरू काम हुन कति वर्ष लाग्ने हो ? केही भन्न सक्ने अवस्था छैन। ५ अर्ब लगानी गरेर आवश्यक पूर्वाधार बनिसक्दा पनि मेडिकल कलेजको सुरसार छैन। अस्पताल खोल्ने कुराको अत्तोपत्तो पनि छैन। यसले हाम्रो सरकारले बनाउने योजना र कार्यक्रम तथा पूर्वाधारहरूको उचित प्रयोगमा हुने लापरबाहीलाई देखाउँछ। एक त योजना बन्न वर्षौं लाग्छ, कार्यान्वयन गर्न त्यस्तै विलम्ब हुन्छ। भौतिक पूर्वाधार बनिसकेपछि पनि नेपालमा यस्ता भौतिक पूर्वाधारहरूको खासै जतन हुँदैन। बिग्रे भत्केपछि बल्ल होस् खुल्छ। त्यस्तै हालत गेटाको छ। राजनीतिक खिचातानीको गोटी बन्दैछ यो योजना। कसैलाई मेडिकल कलेज खोल्नु छ, कसैलाई विश्वविद्यालय नै चाहिएको छ। अहिलेलाई अस्पतालमात्रै सुरु भए पनि हुने हो। त्यसको पनि छेकछन्द छैन। मेडिकल कलेज खोल्न आवश्यक भौतिक पूर्वाधार गेटामा पर्याप्त भइसके। अस्पताल, कलेज र आवाससम्मलाई पुग्दो पूर्वाधार खडा भइसकेको छ। तर, सरकारी जाँगर नउठ्नाले बनेको पूर्वाधारमा माकुराको जालो लाग्दैछ। यस्तै अवस्था रहिरहे, लेउ लाग्छ, झाडी उम्रन्छ र पूर्वाधार बिग्रेर जान बेर लाग्दैन। अनि भौतिक संरचनाको लगानी बालुवामा पानी हुनसक्छ। सरकारी कामको पारा हेर्दा निराश हुनै पर्ने अवस्थाले त्यस्तो आँकलन अस्वाभाविक हुँदैन। खिचातानीमा गेटा मेडिकल कलेज सरकारी संस्था स्थापना गर्नु भनेको त्यहाँका जनतालाई सेवा पुर्याउनु हो। तर, हाम्रो सत्ताको बागडोरमा बसेकालाई त्योभन्दा बढी चासोचाहिँ संस्थामा कसलाई नियुक्ति दिलाउने र कसलाई जागिर खुवाउने भन्नेतिर ध्याउन्न हुन्छ। त्यसमा राजनीतिक रंगका आधारमा योग्यता तय गरिन्छ। अहिले गेटालाई सुदूरपश्चिम सरकारबाट चलाउने कि संघबाट भन्ने एउटा रस्साकस्सी त छँदैछ, अर्कातिर सुपका दल र नेताहरू कसले जस धेरै लिने भन्ने हिसाबले पनि प्रतिस्पर्धा छ। तर, गेटा सञ्चालन ल्याउन कम्मर कसेर लाग्ने प्रतिस्पर्धा छैन। मेडिकल कलेज खोल्ने हो भने अस्पताल तीन वर्षदेखि चलिरहेको हुनुपर्छ। गेटामा ६ सय शड्ढयाका लागि पूर्वाधार तयार छ। गेटामा मेडिकल कलेज चलाउने हो अस्पताल तुरुन्तै चलाउन आवश्यक छ। त्यसका लागि चिकित्सक, प्रशासनिक कर्मचारी र स्वास्थ्यकर्मीको व्यवस्था गरिहाल्नुपर्छ। के कति मानव संसाधन चाहिन्छ भन्नेबारेको प्रतिवेदन पनि छ। खाँचो केवल कार्यान्वयनको मात्रै हो। अस्पताल चलेपछि मेडिकल कलेज खोल्ने योजनालाई साकार पार्ने एउटा खुट्किलो तयार हुन्छ। अर्काे गेटा कुन ढाँचामा चलाउने भन्ने पनि हो। खासमा मेडिकल कलेज र अस्पताल भनेको सरकारले नै चलाएको बेस हुन्छ। निजी क्षेत्रले मेडिकल कलेज र अस्पताल कमाइ खाने भाँडो बनाएको छन्, तिनीहरूसँगको साझेदारी पनि यसमा गरिनु हुन्न। नेपालमा छुट्टै मेडिकल विश्वविद्यालय छैन। भइरहेकै विश्वविद्यालयले सम्बन्धन दिएका मेडिकल कलेज छन् वा स्वास्थ्य विज्ञान प्रतिष्ठान। तर, स्वास्थ्य विज्ञान प्रतिष्ठान जुनजुन सरकारका पालामा र जुनजुन दलका नेताका नाममा खोलिएका छन्, तिनैतिनैको राजनीतिक भर्ती केन्द्र भएका छन्। सुदूरपश्चिमेली जनता मेडिकल विश्वविद्यालय नै गोदावरीमा होस् भन्ने चाहन्छन्। त्यस विषयमा संघीय सरकारले छुट्टै ऐन कानुन तर्जुमा गर्नुपर्छ। मेडिकल विश्वविद्यालयका लागि छुट्टै बहस पनि चलाउनुपर्छ। तर, त्यो सम्भव नहुने होइन। सुदूरपश्चिमेली जनता आज पनि गतिलो अस्पतालको अभावमा उपचारका लागि भारतमा निर्भर हुनुपरेको छ। मेडिकल साइन्स पढ्न कैयौं विद्यार्थी भारत, चीन र बंगलादेश गइरहनुपरेको छ। त्यसैले मेडिकल कलेज गेटामा सरकारले खोल्यो भने त्यहाँबाट विशिष्टीकृत अस्पतालसमेत चलाएर अस्पताल र विद्यार्थीको पढाइको माग सम्बोधन गर्न सकिन्छ। प्रधानमन्त्री शेरबहादुर देउवाको गृहजिल्ला डडेल्धुरामा पनि मेडिकल साइन्स पढाउने योजना बनेको छ। त्यही कारण कैलालीको गेटा योजनालाई असर पुग्नु हुन्न। सुदूरका पहाडी केही जिल्लालाई पायक पर्ने गरी डडेल्धुरामा अस्पताल र मेडिकल कलेज बन्दा उचितै हुन्छ। तर, विशिष्ट किसिमका रोगको पनि उपचार पाउने अस्पतालसहितको मेडिकल कलेज सम्पूर्ण सुदूरपश्चिमेलीलाई पायक पर्ने कैलालीमा बन्नु मनासिव हुन्छ। विश्वविद्यालय त यसै पनि विश्वविद्यालयको नेपालमा अभाव होइन, गतिलो विश्वविद्यालयको चाहिँ अभाव हो। अस्पताल र कलेज सञ्चालन उदाहरणीय बनेपछि विश्वविद्यालय नै चल्नसक्ने सन्देश कामका माध्यमबाट दिएपछि त्यो पनि असम्भव पक्कै हुनेछैन। तर, सबैभन्दा पहिलो गेटालाई गोटी नबनाऊँ। कुनै पनि बहानामा गेटाको पूर्वाधार त्यहाँको लगानी खेर जान दिनु हुँदैन। जनताको माग सम्बोधन छिटोभन्दा छिटो गरिनुपर्छ। बहानाको छुट कसैलाई दिनु हुँदैन।"
"आज साउने सङ्क्रान्ति, पशुपतिनाथ मन्दिरमा भक्तजनको भीड","काठमाडौं : सौरमास अनुसार प्रत्येक वर्ष साउन १ गते मनाइने साउने (कर्कट) सङ्क्रान्ति पर्व आज देशभर स्नान, दान एवं आफन्त जम्मा भई रमाइलो गरेर मनाइँदैछ । सूर्यले मिथुन राशिको भोग पूरा गरी कर्कट राशिमा प्रवेश गर्ने पहिलो दिन आज देशभर साउने सङ्क्रान्तिका रुपमा मनाउने प्राचीन परम्परा छ । साउनदेखि नै सूर्य दक्षिण हुँदै हिँड्ने भएकाले आजैदेखि दक्षिणायन सुरु हुन्छ । माघ १ गते सुरु हुने उत्तरायण र साउन १ गते सुरु हुने दक्षिणायनका दिनलाई विशेष रुपमा मनाइन्छ । अधिकांश नेपाली खेतीमा लाग्ने भएकाले असार महिनाभर कृषि कर्ममा व्यस्त हुन्छन् । त्यसक्रममा हिलो मैलोले लाग्ने छालासम्बन्धी रोग ठीक गर्न लुतो फाल्ने गरिएको धर्मशास्त्रविद् प्रा डा रामचन्द्र गौतम बताउँछन् । एक महिना काम गर्ने किसान साउन १ गते आफन्तका साथ जम्मा भई रमाइलो गरेर मनाउँछन् । परम्पराअनुसार कागभलायो, कुकरडाइनो, लुतेझार, पानीअमला, कागती, अम्बा, नासपाती आदि औषधीका रुपमा समेत प्रयोग हुने वनस्पति राखेर कण्डारक नाम गरेका राक्षसको पूजा गरी अगुल्टो फालिन्छ । लुतो फाल्दा आआफ्नो कूल परम्पराअनुसार नाङ्लो ठटाउने, शङ्ख फुक्ने, घण्ट बजाउने, ढोका बन्द गर्ने चलन नेपाली समाजमा छ । साउन महिनालाई विशेष रुपमा भगवान् शिवको पूजा गरेर मनाइन्छ । महिलाले हरियो चुरालगायत कपडा लगाएर प्रकृतिसँग नजिक भएको देखाउने गरिएको पनि धर्मशास्त्रविद् गौतमले बताए। पशुपतिनाथ मन्दिरमा साउनको तयारी साउन महिनाभर देशभरका शिवालय विशेष गरी पशुपतिनाथ मन्दिरमा भक्तजनको विशेष भीड लाग्छ । साउन महिना शिवजीको र सोमबारलाई शिवको बार भनिन्छ । यसैले साउन महिना एवं सोमबार शिवालयमा भक्तजनको विशेष भीड लाग्छ । पशुपति क्षेत्र विकास कोषले पशुपतिनाथमा आउने भक्तजनको व्यवस्थापनका कामको नीतिगत व्यवस्थापनका लागि सञ्चालक परिषद् सदस्य पूर्णबहादुर जेठाराको संयोजकत्वमा समिति गठन गरेको प्रवक्ता रेवतीरमण अधिकारीले जानकारी दिए । नीति कार्यान्वयनका लागि विभागीय प्रमुखहरू रहेको कार्यान्वयन समितिसमेत गठन भएको छ । पशुपतिनाथ मन्दिरमा असार ३२ गते शनिबारदेखि नै भक्तजनको भीड लागेको छ । आइतबार साउन १ गतेदेखिका लागि स्वयंसेवक, महिला प्रहरीलगायतको व्यवस्था मिलाइएको उनले जानकारी दिए।"
कर्णाली र सुदूरपश्चिम जोड्न कर्णाली नदीमा दुई पुल निर्माण,"टीकापुर : कर्णाली नदीमाथि सुदूरपश्चिम र कर्णाली प्रदेश जोड्ने थप दुई पक्की पुल निर्माण सम्पन्न छन्। सुदूरपश्चिम प्रदेशको कैलाली र कर्णाली प्रदेशको सुर्खेत जिल्ला जोड्ने पुल बनेका हुन्। पुल निर्माण हुँदा आवतजावतमा सजिलो हुनुका साथै व्यापार व्यवसाय प्रवद्र्धनमा पनि सहज हुने जनाइएको छ। सुर्खेतको पञ्चपुरी नगरपालिका११ कुइने र कैलालीको मोहन्याल जोड्ने कर्णाली नदीमा पक्की पुल निर्माण भएपछि तराई, पहाड र हिमाली जिल्लाका नागरिकलाई सहज हुनेछ। सुदूर र कर्णाली प्रदेशका पहाडी जिल्लाका बासिन्दाले पैदलयात्रा गर्दै आएको सुर्खेतको कुइनेचिसापानी बाटोमा कर्णालीवारि र पारि सडक सञ्चालनमा छन्। सो बाटो भएर कैलाली र सुर्खेतका नागरिकमात्र आवतजावत गर्ने नभई सुदूरपश्चिम र कर्णाली प्रदेशका पहाडी जिल्लाका नागरिक पनि हिँड्ने गर्छन्। सुर्खेतको पञ्चपुरी नगरपालिका१० का वडाध्यक्ष हरिप्रसाद ढकाल घाटगाउँ, गल्टा, तातापानी जोड्नेमात्र पुल नभई दैलेख, अछाम, कालिकोट, हुम्ला, जुम्लाका मानिसलाई पनि यो पुलले सहज हुने जानकारी दिए। 'पहिला डुङ्गाबाट तर्नुपर्थ्यो त्यसमा निकै असहज हुन्थ्यो। डुङ्गा तर्नुपर्दा दुईदेखि चार दिनसम्म कुर्नुपर्ने बाध्यता थियो', उनी भन्छन्, 'अहिले धेरै सहज भएको छ। यो बाटोमात्र नभई अछाम, दैलेख, कालिकोट, हुम्ला, जुम्लाका मानिसलाई तराईसँग जोड्ने माध्यम पनि हो।' यी बाटाहरू पुराना बाटाका रूपमा चिनिएका बाटा हुन्। विगतमा यी बाटा भएर हिँड्ने नागरिकले निकै नै कष्टकररूपमा यात्रा गर्नुपर्थ्यो। कर्णाली नदीमा झोलुङ्गे पुल पनि नहुँदा दुईतीन दिन कुरेर डुङ्गाबाट नदी तर्ने गरिन्थ्यो। पुल बनेपछि सबै समस्या समाधान भएका चौकुने गाउँपालिका१० का वडाध्यक्ष नन्दराम खनालले बताए। 'यो धेरै पुरानो बाटो हो। विगतमा घोडा चढेर आउने, डुङ्गा कुर्नुपर्ने बाध्यता थियो। तर अहिले जतिखेर हिँडे पनि सजिलो छ', उहाँले भन्नुभयो, पहाडी जिल्लाका मानिसलाई पुल बनेपछि निकै सहज भएको छ।' पश्चिम नेपालको तराई, पहाड हुँदै हिमालसम्म जोड्ने छोटो दूरीका रूपमा रहेका यी बाटा पहिलेदेखि नै चलनचल्तीका हुन्। इतिहास बोकेका बाटा भएकाले त्यहाँ पुल बनेपछि आवतजावतमा सजिलो हुनुका साथै चिसापानी कुइने क्षेत्रलाई पर्यटन क्षेत्रका रूपमा पनि विकास गर्न सकिने मोहन्याल गाउँपालिकाका उपाध्यक्ष कमल साउद जानकारी दिए। 'परम्परागत इतिहास बोकेका बाटा हुन्। पहाडी जिल्लाका मानिस हाट आउने बाटा हुन् यी, चिसापानी कुइने पर्यटकीय दृष्टिले पनि यो सुन्दर ठाउँ हो', उहाँ भन्नुहुन्छ, 'यो बाटोले तराई, पहाडमात्र नभएर हिमाली जिल्लालाई जोड्ने भएकाले यहाँ धेरै फाइदा भएको छ।' अनक कन्ट्रक्शन रोशन जेभीले विसं २०७४ बाट निर्माण सुरु गरेको चिप्लेघाट पुलको निर्माणकार्य सम्पन्न भइसकेको छ। कैलालीको मोहन्याल गाउँपालिका७ र सुर्खेतको चौकुने गाउँपालिका१० जोड्ने चिप्लेघाट पुुल रु ६२ करोडको लागतमा निर्माण भएको हो। पाँच सय ५० मिटर लामो पुलको आठवटा स्पान रहेका छन्। अर्को पुल कैलालीको मोहन्याल गाउँपालिका७ र सुर्खेतको पञ्चपुरी नगरपालिका११ जोड्ने कुइनेघाटमा निर्माण भएको छ। अनक लुम्बिनी जेभीले निर्माण गरेको यो पुलको पनि निर्माणकार्य अन्तिम चरणमा पुगेको छ। तीनसय मिटर लामो मल्टी स्पान आर्क ब्रिज रु ३२ करोडको लागतमा निर्माण भएको हो। पुलको निर्माणकार्य अन्तिम चरणमा पुगिसकेको र आउँदो दशैँभित्र पुलमाथि सवारीसाधन हिँडाउने तयारी भइरहेको पुल निर्माण कम्पनीका प्रबन्धक दिनेश श्रेष्ठ बताए। 'अहिले कर्णाली चिप्लेघाटमा बनेको पुल सम्पन्न भइसकेको छ। अर्को पुलमा साइडमा मानिस हिँड्ने बाटो बन्दैछ। अब केही दिनमा सञ्चालन हुन्छ', उनले भने। यी दुवै पुल नेपाल सरकार सडक विभागको पुल आयोजनाअन्तर्गत बनेका हुन्। यसरी पुल पुलेसा बन्नु भनेको विकासका कार्य हुनुका साथै नागरिकलाई सडक, सुविधासँग जोड्ने काम हुने स्थानीय रेवती धामी बताउनुभयो। 'डुङ्गाको जोखिमपूर्ण यात्राबाट मुक्ति पाएका छौँ', उनले भने, 'पुल बनेकाले अब यहाँसम्म सहजरूपमा पुग्ने सडक सञ्जालको विस्तार गर्नुपर्छ।'रासस"
भूराजनीतिक भुमरी,"२०७२ सालमा संविधानसभाबाट संघीय लोकतान्त्रिक गणतन्त्रको संविधान जारी गर्यौं। नेपालमा एउटा नयाँ राजनीतिक युगको प्रारम्भ भयो। हामीले यही निष्कर्ष निकाल्यौं। त्यही आधारमा अब देशमा लोकतन्त्रका मूल कार्यभार पूरा भएका छन्। केही बाँकी छन्, तिनलाई पूर्णता दिँदै मूलतः देशलाई अब सुशासन र सम्वृद्धितिर लैजानु पर्छ। हामीले यही एउटा मुख्य भाष्य निर्माण गर्यौं। त्यसका निम्ति मूल मुद्दा संघीयता, सुशासन, सम्वृद्धि र समाजवाद भनेर एउटा वैचारिक संश्लेषण पनि गर्यौं। त्यसका निम्ति नेपाल जस्तो देश, जो एकदम अल्पविकसित छ, त्यसमा न त शास्त्रीय पुँजीवादले काम दिन्छ, न त एकदलीय साम्यवादी मोडलले काम गर्छ। त्यसैले यसका निम्ति अब हामीले समावेशी र सहभागितामूलक लोकतन्त्रमा आधारित समाजवादी व्यवस्था आवश्यक हुन्छ भन्ने बैचारिक धरातल निर्माण गर्यौं। यसै क्रममा एउटा वैकल्पिक शक्ति अर्थात् नयाँ शक्ति निर्माण गरेका थियौं। हो यही गर्ने क्रममा नै हामीले विभिन्न शक्तिसँग जोडिँदै वैकल्पिक शक्ति निर्माण गर्ने अभ्यास गर्यौं। यही सिलसिलामा नयाँ शक्ति, समाजवादी पार्टी हुँदै जनता समाजवादी पार्टी बनेको थियो। तर जनता समाजवादी पार्टी बन्ने क्रममा हिजोका मधेश केन्द्रित जुन दलहरू थिए, तिनका मुद्दा पनि हाम्रा साझा मुद्दा भए। त्यसैले सहकार्य गरौं भनेर एकता त गर्यौं तर त्यो गर्ने क्रममा हाम्रा केही अन्तर रहेछन्। हामी हिमाल, पहाड, तराई जोड्ने एउटा राष्ट्रिय चरित्रको पार्टी बनाउने लक्ष्यका साथ अघि बढ्यौं। तर, उहाँहरू अत्यन्त क्षेत्रीय, संकीर्ण र केही हदसम्म जातिवादी ढोंगको सोचबाट ग्रसित हुनुहुँदो रहेछ। यसबिच त्यही बिषयमा हाम्रो बहश र छलफल चल्यो। उहाँहरूलाई सकेसम्म बुझाउने र रुपान्तरण गर्ने प्रयत्न गर्यौं। तर यहाँसम्म आइपुग्दा उहाँहरू आफ्नै क्षेत्रीयतावादी सामान्य संकीर्ण सोचमै केन्द्रीत रहेको पायौं। यस्तो अबस्थामा देशको वैकल्पिक शक्ति निर्माण गर्ने हाम्रो योजना पूरा हुँदैन भनेर अहिले पार्टी पुनर्निर्माण गर्ने क्रममा लागेका छौं। यसमा कुनै व्यक्तिगत झैझगडाको बिषय होइन, समग्र विचार र राजनीतिको मुल मुद्दा नमिलेको मात्र हो। यसलाई फुट पनि नभनौं, एकठाउँमा जोडिएर सहकार्य गर्न खोजेका थियौं। तर, क्षेत्रीयतावादी सोच र राष्ट्रिय पार्टी बनाउने सोचबिच बेमेल भयो। त्यसपछि हामी फेरि आआफ्नो ढंगले अगाडि बढ्ने सोच बनाएका हौं। जे होस्, नयाँ ढंगले जुन लक्ष्यमा अघि बढ्यौं, त्यसमै छौं। संघीयता, सुशासन, संवृद्धि र समाजवादको लक्ष्य कायमै छ। कांग्रेस र कम्युनिष्ट पार्टीको बिकल्पमा नयाँ लोकतन्त्रमा आधारित एउटा समाजवादी शक्ति बनाउने लक्ष्यमै अगाडि बढ्छौं। ६०७० बर्ष पुराना पार्टीहरूसित अनि ३०४० बर्ष पुराना पार्टीहरूसित प्रतिस्पर्धा गर्नुपर्ने छ। तर, हामी नयाँ निर्माण गर्ने क्रममा छौं। यस्ता हन्डर र ठक्करलाई प्रयोग गर्दै अगाडि बढ्नुपर्छ। भौतिक विज्ञानमा प्रयोगशालाबाट परीक्षण गरेर फ्याक्ट्रीमा लगेर प्रयोग गरेपछि मात्र पुष्टि हुन्छ। भनेझैं समाजविज्ञान पनि जुन सिद्धान्त र परिकल्पना हामी गर्छौं, त्यसलाई व्यवहार र जनतामा लगेर जोड्नुपर्छ। पटकपटकका प्रयोगहरूबाट नै यसको विकास हुन्छ। नयाँ बैकल्पिक शक्ति निर्माणको यी हाम्रा प्रयोगहरू हुन्। कुनै सफल हुन्छन्, कुनै असफल। त्यसैले यो पनि मधेशकेन्द्रित दललाई पनि एउटा राष्ट्रिय मूल प्रवाहमा ल्याउने प्रयत्न थियो, त्योचाहिँ उहाँहरूको फरक चिन्तनका कारण सफल नभएको मात्रै हो। तर, राष्ट्रिय वैकल्पिक शक्ति बनाउने मूल मुद्दाअनुसार नै हामी अघि बढ्ने छौं। हामी वैकल्पिक नयाँ पार्टी नै बनाउँछौं। कुनै पनि पुराना पार्टीहरूमा गएर मर्ज हुने त अब परिकल्पना गर्नै सक्दैनौं, त्यो त विकल्प हुँदै हुँदैन। तर, यति हुँदाहुँदै पनि यदि पुराना पार्टीहरू पनि रुपान्तरित भएर नयाँ ढंगले अगाडि आउँछन् भने नयाँ वैकल्पिक समाजवादी केन्द्र, समाजवादी धार निर्माण गर्ने लक्ष्यमा जोडिन सकिन्छ। पुराना कम्युनिष्ट पार्टीहरू जुन हिजो एउटा खास सन्दर्भमा तिनको निर्माण भयो र पछि एमाले, माओवादी र अन्य साना दल छन्, तिनको पनि त्यही रुपको अस्तित्व लामो रुपमा रहन सक्दैन। तिनीहरू पनि कि त समाजवादी पार्टीमा रुपान्तरित हुनुपर्छ वा नयाँ समाजवादी केन्द्रतिर तिनीहरू आउनुपर्छ। नत्र कम्युनिष्ट पार्टीकै रुपमा धेरै लामो समयसम्म रहन सक्छन् जस्तो लाग्दैन। त्यसकारण उहाँहरू रुपान्तरण भएर आउनु भयो भने साझा समाजवादी केन्द्र बन्न सक्छ। त्यो प्रयत्न मैले पोहोर सालदेखि गरेको पनि हो। विभिन्न चरणमा वार्ताहरू भएका पनि हुन्। तर समाजवादी केन्द्र बनिहाल्ने सम्भावना त देख्दिनँ। चुनावी गणितमा अल्झिरहने अरु दलहरू, जो कम्युनिष्ट ब्रान्ड नाम छ त्यतातर्फ जनताको अलिअलि आकर्षण र अलिअलि भ्रम छ। त्यसबाट मुक्त भएर उहाँहरू सैद्धान्तिक रुपमा समाजवादी केन्द्र बनाउन आउनुहुन्छ भने सोच्न सकिन्छ। उपयुक्त पनि हुन्छ, देशको हितमा नै हुन्छ। उहाँहरू तत्कालै त्यसरी आउनु हुन्न। त्यसै भएकाले नयाँ ढंगले नयाँ वैकल्पिक समाजवादी धार निर्माण गर्ने शक्तिहरू मिलेर अगाडि जाने तयारी गरेका छौं। देशभित्र पनि राज्यस्रोत दोहन गर्ने चरित्र राजनीतिक दलका नेताहरूको बन्दै गएको छ। भ्रष्टाचार चरमचुलीमा छ। सीमित केही बिचौलियाले नै चलखेल गरिराखेको अवस्था छ। आवश्यकताअनुसार चुनावी तालमेल, सहकार्य त जोसित पनि हुनसक्छ। अर्थात्, कांग्रेस, एमाले, माओवादी जोसित पनि हुनसक्छ। तर तत्काल पुरानै पार्टीसित मर्ज भएर जाने त सम्भावना छैन। विभिन्न समूह एक ठाउँमा आएको न हो। आन्तरिक ध्रुवीकरण त होला, तर हाम्रो मूल संरचना जुन हिजो पनि थियो त्यो त देशव्यापी रुपमा छँदैछ। गठबन्धनको सरकार त एउटा विशिष्ट अबस्थामा बनेको हो। तर स्थानीय चुनावको गठबन्धनले के देखायो भने त्यो त्यति कामकाजी बनेन। विशुद्ध गणितीय आधारमा मात्र यो बन्यो। वैचारिक, राजनीतिक कार्यक्रम त्यति देखा परेन। त्यसो भएको हुँदा आउँदो निर्वाचनसम्म गठबन्धन यही रुपमा रहिरहन्छ जस्तो लाग्दैन। हामीचाहिँ चुनावका लागि मात्र भनेर होइन कि पार्टीको मूल सिद्धान्त समाजवादी धार निर्माणमा लाग्छौं। त्यसपछि आवश्यकता र औचित्यताका आधारमा चुनावी तालमेल गर्छौं। देशको अत्यन्त गम्भीर अबस्था भएकाले नै हामीले वैकल्पिक राजनीतिक शक्ति निर्माण गरेका हौं। औपचारिक रुपमा संघीय लोकतान्त्रिक गणतन्त्र मुलुकमा घोषणा त भयो तर त्यसको ठिक ढंगले कार्यान्वयन भएन। खासगरी हिजोका आन्दोलनकारी शक्तिहरूको नेतृत्वमा मुलुक चलेको भए ठिक ढंगले कार्यान्वयन हुन्थ्यो। लोकतन्त्र नै ठिक ढंगले चल्न सकेको छैन। यो न त हिजोको संसदीय लोकतन्त्र हो, न त नयाँ प्रकारको लोकतन्त्र। बिचको खिचडी लोकतन्त्र भएको छ। त्यसैले प्रत्यक्ष निर्वाचित कार्यकारी राष्ट्रपति प्रणाली र पूर्ण समानुपातिक संसद् हुनुपर्छ। व्यवहारले त्यही पुष्टि गरेको देख्छु। सरकार बन्ने र गिर्ने जुन खेल भइराखेको छ, त्यसमा अहिलेको संसद् चुनिने र संसद्ले प्रधानमन्त्री र राष्ट्रपति चुन्ने पद्धतिकै कारण मुलुकमा स्थिरता नआएको हो। यसले गर्दा लोकतन्त्र पनि संकटमा परेको छ। अर्को कुरा, आर्थिक रुपमा देशको जुन संरचना हो त्यो कृषिप्रधान अर्थतन्त्र हो। निर्वाहमुखी कृषिको बाहुल्य भएको जुन अर्थतन्त्र छ, त्यसले मुलुकमा प्रत्येक बर्ष चार लाखभन्दा बढी बजार आउने श्रमशक्तिलाई रोजगार दिन असफल हुन्छ। यस्तो अर्थतन्त्रले झन्डै ८० लाख युवा रोजगारीका लागि विदेश पलायन हुनुपर्ने अबस्था छ। यसले गम्भीर संकट देखाउँछ। व्यापार घाटा प्रत्येक बर्ष १५ खर्बभन्दा धेरै देखिएको छ। १९ खर्बभन्दा धेरै विदेशी ऋण भइसक्यो। तरलताको अभाव निरन्तर छ। मुद्रास्फिति त्यही ढंगले चुलिँदो छ। मुद्राको दर पनि अहिलेसम्मकै सबैभन्दा गिरेको अबस्था छ। सबै हिसाबले अर्थतन्त्र गम्भीर ढंगले संकटमा छ। श्रीलंका दक्षिण एशियाको सबैभन्दा विकसित देश हो। एकअर्थमा पुँजीवादी विकासको चरणमा प्रवेश गरिसकेको मुलुक हो श्रीलंका। त्यहाँको संकट उच्चस्तरको विकासको एउटा संकट हो। तर, नेपाली त्यो चरणमा पुगेका छैनौं। नेपाल संसारकै अल्पविकसित मुलुकमध्येको एक हो। यसको जुनखालको परनिर्भरता छ, विदेशी ऋणहरूमा डुब्दै गएको अबस्था छ। व्यापार घाटा पनि चुलिँदै गएको छ। चीन र भारतको बीचमा पराधिन अर्थतन्त्र भएको अबस्था छ। योचाहिँ प्रकारान्तरले श्रीलंकाको संकटसित मिल्दोजुल्दो प्रकृतिको छ। त्यसो भएकाले विकासको चरणको विशेषता फरक भए पनि संकटका सूचकहरू करिब करिब मिल्दाजुल्दा छन्। सन्तुलित ढंगले हामीले सबैसँग असंलग्न नीतिको आधारमा सम्बन्ध राख्नुको साटो दल र नेताहरूले आफ्नो सत्ता स्वार्थका निम्ति कहिले कुनै शक्तिसँग ढल्कने, कहिले कुनै शक्तिसँग ढल्किने जुन प्रवृत्ति छ, यो अत्यन्तै खतरनाक छ। सतहमा त्यति धेरै नदेखिए पनि मलाई लाग्छ भित्रि रुपमा देशलाई गम्भीर संकटतिर लाँदै छ भन्ने मलाई लाग्छ। त्यसैले अहिल्यै त नभनौं, तर बेलैमा यस अबस्थालाई हस्तक्षेप गरिएन भने सुधारको दिशामा गएन भने छिट्टै वा केही बर्षपछि देश श्रीलंकाको दिशामा जान सक्छ। देश यसरी गुज्रिरहेका बेला अर्थमन्त्रीले बजेट ल्याउने बेला जुन हर्कत देखाउनु भयो, त्यो नेपालको अर्थतन्त्रको ठूलो संकटको एउटा परिचायक हो। देशमा उत्पादनमुखी अर्थतन्त्रभन्दा बिचौलियामुखी अर्थतन्त्र भएको छ। त्यसले यो संकट आएको हो। हाम्रो अर्थतन्त्र नै श्रम बेचेर विदेशी बस्तु आयात गर्ने अबस्थामा छ। देशभित्र पनि राज्यस्रोत दोहन गर्ने चरित्र राजनीतिक दलका नेताहरूको बन्दै गएको छ। भ्रष्टाचार चरमचुलीमा छ। सीमित केही बिचौलियाले नै चलखेल गरिराखेको अबस्था छ। बजेट ल्याउने बेला अर्थमन्त्रीले गरेको त्यो हर्कत, त्यसकै प्रतिविम्वन हो। टिप अफ द आइसबर्ग भन्छन् नि लुकेको आइसबर्गको टुप्पो देखिएको जस्तो रुपमा यो घटना देखिएको हो। भ्रष्टाचार र अनियमितता, आसेपासे, पुँजीवाद, जसलाई क्रोनिक्यापिटलिज्म भनिन्छ, त्यसैको रोगले हाम्रो अर्थतन्त्त ग्रस्त छ। त्यसैले अर्थमन्त्री प्रकरण धेरै गम्भीर छ। बिगतदेखि नै यत्रा भ्रष्टाचारका घटना भइरहेका छन्, कांग्रेसको पालाका लाउडा काण्ड, एमालेको पालाका यति ओम्नी हुँदै बुढीगण्डकी र अहिलेका गठबन्धन सरकारसम्म आइपुग्दा भएका काण्डहरू हुन्। सबै ठूला दल र तिनका आसेपासेहरू मुछिएका छन्। भ्रष्टाचार छानबिन समिति जे जति बने पनि सबैलाई ठूला दलले बचाउँदै आएका छन्। बचाउँछन्। योचाहिँ धेरै दुःखद् कुरा छ। तेस्रो, भूराजनीतिको पाटो हो। खासगरी हालसालै पनि छिमेकीको दौडधुप र महाशक्ति अमेरिका पदाधिकारीका दौडधुपलाई लिन सकिन्छ। यस्तो अबस्थामा हाम्रा नेता देशमुखी हुनुभन्दा पनि कोही उत्तरमुखी, कोही दक्षिमुखी, कोही पश्चिममुखी हुने जुन प्रवृत्ति छ, त्यसले आगामि दिनमा देशमा भूराजनीतिक संकटको भूमरीमा देश पर्ने खतरा देखेको छु। सन्तुलित ढंगले हामीले सबैसँग असंलग्न नीतिको आधारमा सम्बन्ध राख्नुको साटो दल र नेताहरूले आफ्नो सत्ता स्वार्थका निम्ति कहिले कुनै शक्तिसँग ढल्कने, कहिले कुनै शक्तिसँग ढल्किने जुन प्रवृत्ति छ, यो अत्यन्तै खतरनाक छ। सतहमा त्यति धेरै नदेखिए पनि मलाई लाग्छ भित्रि रुपमा देशलाई गम्भीर संकटतिर लाँदै छ भन्ने मलाई लाग्छ। चीन पहिलो अर्थतन्त्र बन्दैछ, अमेरिका दोस्रो अर्थतन्त्र बन्दैछ, भारत तेस्रो अर्थतन्त्र बन्दैछ भन्ने जुन प्रक्षेपण गरिन्छ। यस्तो अबस्थामा उनीहरूबिच पुँजीको बजार नियन्त्रण गर्ने प्रवृत्ति स्वतः हुन्छ। त्यसले यही क्षेत्रमा नयाँ शीतयुद्धको लहर मडारिने त प्रष्टै छ। त्यसले नेपाल पनि हिमाली शृंखलाको बीचमा परेको हुनाले स्वतः नयाँ राजनीतिक द्वन्द्व र शितयुद्धको भूमरीमा पर्छ। यस विषयलाई बेलैमा बुझेर दलीय र नेताको स्वार्थअनुरुप विदेश नीति बनाउनुको सट्टा राष्ट्रिय हितमा विदेश नीति बनाउनु पर्छ। त्यसैले हामीले कतै ढल्किएर होइन, राष्ट्रिय हितलाई केन्द्रमा राखेर एउटा साझा विदेश नीति बनाउनु पर्छ। शीतयुद्धको खतरा जुन मडारिरहेको छ । नयाँ सन्दर्भमा शान्ति क्षेत्रको प्रस्ताव अगाडि सारेर अन्तर्राष्ट्रिय रुपमा मान्यता दिलाउनुपर्छ। त्यसो गर्न सकियो भने नेपालको तटस्थता र सार्वभौमसत्ता जगेर्ना हुनेछ। तर, आफ्नै स्वार्थमा लागेर कहिले कता ढल्कने, कहिले कता ढल्कने प्रवृत्ति रहिरह्यो भने देश गम्भीर संकटमा फस्न खासै समय लाग्दैन। जनता समाजवादी पार्टी (जसपा) का संघीय परिषद् अध्यक्ष डा भट्टराई पूर्वप्रधानमन्त्री हुन्। जसपा अध्यक्ष उपेन्द्र यादव पक्षले भने उनलाई पदमुक्त गर्ने निर्णय गरेको छ।"
धनुषामा भारतीय कारको ठक्करबाट मोटरसाइकल चालकको मृत्यु,ढल्केवर(धनुषा) : धनुषामा भारतीय कारले मोटरसाइकललाई ठक्कर दिँदा एकजनाको मृत्यु भएको छ। शनिबार राति ९ बजे ढल्केवरजनकपुर सडकखण्ड अन्तर्गत मिथिला नगरपालिकास्थित बसही पुल नजिक भारतीय कारको ठक्करबाट मोटरसाइकल चालकको मृत्यु भएको प्रहरीले जनाएको छ। मृत्यु हुनेमा धनुषाको मिथिला नगरपालिका१ ढल्केवरका ३६ वर्षीय शिवलाल यादव रहेको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए। जनकपुरबाट ढल्केवरतर्फ आउँदै गरेको ज९प ९४३५ नम्बरको मोटरसाईललाई पछाडीबाट बिआर ०१ जेए ९७७० नम्बरको भारतीय कारले ठक्कर दिँदा दुर्घटना भएको हो। दुर्घटनामा गम्भीर घाइते भएका मोटरसाइकल चालक यादवलाई उपचारका लागि जनकपुर लैजाने क्रममा बाटोमै उनको मृत्यु भएको प्रहरी निरीक्षक सिंहले जनाए। मृतकको शव पोस्टमार्टमका लागि प्रादेशिक अस्पताल जनकपुरधाममा राखिएको उनले बताए। ठक्कर दिने भारतीय कार र त्यसका चालक प्रहरी नियन्त्रणमा रहेको ईलाका प्रहरी कार्यालय ढल्केवरले जनाएको छ।
निशानामा संरक्षित वन्यजन्तु,"काठमाडौं : भालुको दुइटा पित्तसहित अर्घाखाँचीका ५३ वर्षीय हरिओम रसाइली र रूपन्देहीका ३२ वर्षीय भजिन्द्र दर्जी असार १९ गते पक्राउ परे। केन्द्रीय अनुसन्धान ब्युरोले गोकर्णेश्वर५ जोरपाटी नयाँबस्तीबाट उनीहरूलाई पक्राउ गरेको थियो। असार १५ गते कस्तुरीको विनासहित कोरियन नागरिक त्रिभुवन अन्तर्राष्ट्रिय विमानस्थलबाट पक्राउ परे। राहदानी नम्बर एम ८२६२०३६१ वाहक ५५ वर्षीय कोरियन नागरिक जङजुन जनलाई करिब ७१६ ग्राम कस्तुरीको विनाको धुलोसहित प्रहरीले पक्रेको थियो। कोरियन एयरको उडानद्वारा सिओल जान लागेका जङले जुत्ताभित्र प्लास्टिक र टेपले बेरेर २ पोका बिना लुकाएका थिए। असार १४ गते गैंडाको शिकार खरिदबिक्री तथा ओसारपसारमा संलग्न रहेको भन्दै प्रहरीले रामकुमार प्रजालाई हेटौंडाबाट पक्राउ गरेको थियो। चितवन कालिका नगरपालिका९ शक्तिखोरका ४१ वर्षीय प्रजा उक्त मुद्दामा फरार थिए। उनलाई प्रहरीको केन्द्रीय अनुसन्धान ब्युरोको टोलीले पक्राउ गरेको हो। यस्तै, कस्तुरीको बिनासहित असार २७ गते जुम्ला सिंजाका ४९ वर्षीय नरबहादुर बुढा पक्राउ परेका थिए। प्रहरी वृत बानेश्वरको टोलीले जडीबुटीबाट उनलाई पक्राउ गरेको थियो। यी केही उदाहरण मात्रै हुन्। दुर्लभ वन्यजन्तुका दाँत, छाला, खाग, बिनालगायतका वस्तुसहित स्वदेशीदेखि विदेशी नागरिक धमाधम पक्राउ पर्न थालेका छन्। तस्करको निसानामा रेडपाण्डा, भालु, सालक, कछुवा, बाघ, चित्तल, हरिण, मृग, जरायो, बदेललगायतका जनावर पर्ने गरेका छन्। उनीहरूले यी जन्तुलाई मार्न लगाउने तथा छाला, दाँत, खाग, विनालगायतका वस्तुहरू विदेशमा तस्करी गर्ने गरेका छन्। एक अध्ययनअनुसार विश्वमा सबैभन्दा बढी सालकको तस्करीको निसानामा पर्ने जनावर हो। नेपाल प्रहरीको केन्द्रीय अनुसन्धान ब्युरोको तथ्यांकअनुसार आव २०७३ देखि हालसम्म ३७० जना पक्राउ परेका छन्। जसमा १४ जना विदेशीसमेत छन्। यस्तै राष्ट्रिय निकुञ्ज तथा वन्यजन्तु विभागको तथ्यांकअनुसार पछिल्लो ४ वर्षमा वन तथा वन्यजन्तुसम्वनधी ७७२ वटा मुद्दा दर्ता भएका छन्। जसमा आव २०७४७५ मा वन मुद्दाका ४१ तथा वन्यजन्तु मुद्दामा ६३ मुद्दा दायर भएका छन्। यो आवमा वन तथा वन्यजन्तु सम्बन्धी अपराधमा २८४ जना व्यक्ति पक्राउ परेका छन्। यो संख्या आव २०७५७६ मा वन मुद्दा २७ र वन्यजन्तु मुद्दा ३७ छ भने यस्ता अपराधमा संग्लन भएको आरोपमा यस वर्ष ३९३४ जना प्रक्राउ परेका छन्। आव २०७६७७ मा वन मुद्दा ५१ र वन्यजन्तु मुद्दा ५५ रहेको छ। यो वर्ष वन तथा वन्यजन्तु अपराधमा संग्लन २६४८ जना व्यक्ति प्रक्राउ परेका छन्। त्यस्तै, आव २०७७७८ मा वन मुद्दा १७१ र वन्यजन्तु मुद्दा १७५ रहेको छ। यस अपराधमा ३०२६ जना प्रक्राउ परेका छन्। आव २०७८७९ जेठसम्म वन मुद्दा ९८ र वन्यजन्तु मुद्दा १५२ रहेको छ। हल्लाकै भरमा वन्यजन्तुको तस्करी वन विभागका महानिर्देशक राजेन्द्र केसीका अनुसार वन्यजन्तुको तस्करी हल्लाकै भरमा बढी हुने गरेको छ। विश्वभर हुने अपराधमध्ये चौथो नम्बरमा वन्यजन्तुसँग सम्बन्धित अपराध पर्छ। पछिल्लो समय नेपालमा चितुवाको छाला समातिएको तथ्यांक बढी छ। रुढीवादी मान्यता र धार्मिक मान्यताको आधारमा पनि वन्यजन्तुको तस्करी हुने गरेको उनले बताए। उनी भन्छन्, लाखौं पर्छ भन्ने बहानामा गाउँमा भेटिएको सालक, सुनगोहोरो, कछुवा बोकेर सहर आउने व्यक्ति धेरै छन्। रेडपाण्डा पनि अत्यधिक तस्करी हुने जनावर हो। केसीका अनुसार वास्तविकतामा भने धेरै मूल्य पर्दैन। कतिमा विक्छ ? के काम हुन्छ ? भन्ने पनि परम्परागत मान्यताको आधारमा हल्लाकै भरमा तस्करी भइरहेको छ, उनले भने, एकमुखे रुद्राक्षलाई करोडौं पर्छ भन्ने हल्ला छ । तर, कहाँ पाइन्छ ? करोड हालेर कसले किनेको छ आजसम्म हामीले सूचना पाएकै छैनांै। तस्करीमा विदेशी पनि पक्राउ राष्ट्रिय निकुञ्ज तथा वन्यजन्तु विभागका सूचना अधिकारी डिलबहादुर पुर्जा पुनका अनुसार पछिल्लो समय विदेशीहरू पनि वन्यजन्तु तस्करीमा संलग्न हुन थालेका छन्। नेपाल प्रहरीका केन्द्रीय अनुसन्धान ब्युरोले दिएको तथ्यांकमा पनि पछिल्लो ५ वर्षमा १४ जना विदेशी पक्राउ परेको देखिन्छ ? विदेशीहरू तस्करीकै लागी आउने हो त ?, उनी भन्छन्, विदेशीहरू वन्यजन्तु तस्करीकै लागि आउने भन्ने छैन। यहाँको कानुन थाहा नपाएर यस्तो कार्यमा संग्लन भएको देखिन्छ। केही घटनामा विदेशी पनि संग्लन छन्। विदेशीहरू प्राय कस्तुरीको बिना, हात्तीको दाँत, चितुवा, बाघको छाला गैंडाको खाग, रेडपाण्डा जस्ता वन्यजन्तुको सिकारमा संग्लन भएको देखिन्छन्। उनी भन्छन्, केही आखेटोपहार महंगा मूल्यमा बिक्री हुन्छ भन्ने हल्ला छ। तर, कहाँ बिक्री हुन्छ ? कसले किन्छ ? अहिलेसम्म पत्तो पाएका छैनोैं। तस्करी हुने वन्यजन्तुको आखेटोपहारको मूल्य छैन बरामद भएका वन्यजन्तुको अंगहरू निश्चित समयपछि सरकारले जलाउने गरेको छ। निकै मूल्य पर्ने प्रमाणित भएको भए त जलाउने नै थिएन नि ? अवैध बरामद भेटिएको सुन सरकारी खातामा जाने जस्तै यी आखेटोपहार पनि प्रयोगमा आउँथे होलान् नि !, वन विभागका महानिर्देशक केसी प्रश्न गर्छन्, तस्करबाट बरामद भएका वन्यजन्तुका ओखेटोपहार कुनै मूल्य नै छैन। कामै लाग्दैन। औषधिमा प्रयोग हुने भन्ने हल्ला प्रमााणित भएको अवस्था छैन। डिभिजन वन कार्यालय काठमाडौंका प्रमुख बद्री कार्कीका अनुसार संरक्षित वन्यजन्तु तस्करीविरुद्ध सरकार कडाइका साथ लागिपरेको छ। हरेक जिल्लामा रहेका जिल्ला वन कार्यालय, प्रदेश वन निर्देशनालाय तथा वन तथा वन्यजन्तु विभाग र वन मन्त्रालय जस्ता सरकारी निकायका माध्यमबाट नेपालमा लोप हुने अवस्थामा रहेका वन्यजन्तु तथा पशुपन्छीको संरक्षणमा लागेको हुन्छ। मुख्यतया नेपाल प्रहरीको केन्द्रीय अनुसनधान ब्युरो, अपराध महाशाखा, जिल्ला प्रहरी कार्यालयलगायतले वन्यजन्तु अपराधका मुद्दा हेर्ने गर्छ। डिभिजन वन कार्यालयको सहयोगमा वन्यजन्तु तस्करीको मुद्दा अगाडि बढ्छ। मुद्दा अभियोजन गर्ने जिम्मा वन कार्यालयको हो। प्रमाण पुगेका केसहरूमा अदालतमा मुद्दा दायर हुन्छ। राष्ट्रिय निकुञ्ज तथा वन्यजन्तु संरक्षण ऐन २०२९ अन्तर्गत तस्करी गरिएको वन्यजन्तुको अवस्था र प्रजाति हेरिकन ६ महिनादेखि १५ वर्षसम्म कैद हुन सक्ने व्यवस्था छ। गैरकानुनी तरिकाले बिक्रीवितरण गर्ने गरेको पाइएमा ५ देखि १० लाखसम्म जरिवाना र ५ वर्षदेखि १५ वर्षसम्म कैद सजाय हुने व्यवस्था छ।"
९४ वर्षमा तीन पदक,"नयाँदिल्ली : उमेर सिर्फ एक आँकडा हो यो भनाइलाई भारतकी ९४ वर्षीया भवानीदेवी दागरले प्रमाणित गरिदिएकी छन्। जुन उमेरमा मानिसहरू सामान्य ढंगले हिंडडुलसम्म गर्न सक्तैनन्, यो उमेरमा भवानीदेवीले सबैलाई आश्चर्यचकित पार्दै अन्तर्राष्ट्रिय प्रतियोगितामा तीन वटा पदक जित्न सफल भएकी छन्। फिनल्यान्डको टेम्पेयरमा आयोजना भएको वल्र्ड मास्टर्स एथलेटिक्स च्याम्पियनसिपअन्तर्गत जेष्ठ नागरिक स्पर्धामा प्रतिस्पर्धा गरेकी भवानीदेवीले एक स्वर्ण र दुई कांस्य पदक जित्न सफल भइन्। उनले महिला एक सय मिटर दौडमा स्वर्ण पदक जितिन्। उनले २४७४ सेकेन्डको समय निकाल्दै स्वर्ण पदक जित्न सफल भएकी हुन्। यसैगरी सटपुट र डिस्कस थ्रोमा भने कांस्य पदक जितेकी थिइन्। भारतीय झण्डाको जर्सीमा गलामा पदक भिरेको उनको तस्बिर सामाजिक सञ्जालमा पनि निकै भाइरल भइरहेको छ। ९४ वर्षको उमेरमा पनि पदक जितेर सबैलाई आश्चर्यमा पारेको भन्दै सबैले उनको प्रसंशा गरेका छन्। भारतको युवा तथा खेलकुद मन्त्रालयले आफ्नो ट्विटर एकाउन्टमा भवानीदेवीको तस्बिर राख्दै उनको हिम्मतको तारिफ गरेको छ। पदक जितेर स्वदेश फर्किंदा दिल्ली एयरपोर्टमा उनको भव्य स्वागत गरिएको थियो। आफ्नो स्वागतमा उपस्थित सबैलाई हात उठाएर उनले धन्यवाद दिएकी थिइन्। भवानीदेवी दिल्लीको नजफगढमा बस्छिन्। उनको जन्म सन् १९२८ मा हरियाणाको सिड्का गाउँमा भएको थियो। उनले ६३ वर्षको उमेरमा पति गुमाएकी थिइन्। अहिले उनी एक छोराबुहारी र नातिनातिनासँगै बस्दै आएकी छन्। उनी हरेक दिन बिहान पाँच बजे उठेर दौडिने गर्छिन्। यसैगरी साँझ पनि दौडिन्छिन्। यसरी दौडिएर नै उनले राष्ट्रिय तथा अन्तर्राष्ट्रिय प्रतियोगिताका लागि आफूलाई तयार पारेकी थिइन्। फिनल्यान्डमा प्रतिस्पर्धा गर्नुअघि उनले अर्को अन्तर्राष्ट्रिय प्रतियोगितामा पनि प्रतिस्पर्धा गरेकी थिइन्। यस प्रतियोगितामा विश्व कीर्तिमान बनाउन दौडिए पनि उनी सफल हुन भने सकिनन्। उनले दिल्ली तथा चेन्नई राज्यस्तरीय प्रतियोगितामा ६ वटा स्वर्ण पदक जितेकी छन्।"
आईसीसी विश्वकप लिग२ : नामिबियासँग लगातार हार,"काठमाडौं : आईसीसी विश्वकप लिग२ अन्तर्गत त्रिकोणात्मक एकदिवसीय शृंखलामा नेपाल नामिबियासँग फेरि पराजित भएको छ। स्कटल्यान्डमा शनिबार राति भएको खेलमा नेपाल नामिबियासँग ६३ रनले पराजित भएको हो। नामिबियाले दिएको दुई सय रनको मध्यम लक्ष्य पछ्याएको नेपाल ३७५ ओभरमा एक सय ३६ रनमा समेटिएको थियो। नेपालका लागि दीपेन्द्रसिंह ऐरीले सर्वाधिक ३८ रन बनाए। यस्तै प्रारम्भिक ब्याट्सम्यान आसिफ सेखले ३४, मोहमद अदिल आलमले २०, रोहित पौडेलले १७ र पवन सर्राफले अविजित १० रन बनाए। नामिबियाका बर्नान्ड शोल्ट्जले पाँच विकेट लिए। यस्तै जान फ्रिलिंक र तीन र गेरहार्ड इरास्मरसले एक विकेट हात पारे। यसअघि स्कटल्यान्डको एयरमा टस जितेर पहिले ब्याटिङ गरेको नामिबियाले ४९२ ओभरमा अलआउट हुँदै एक सय ९९ रनको योगफल खडा गरेको थियो। नामिबियाका लागि कप्तान जेहार्ड एरास्मसले अर्धशतकीय पालि खेले। उनले ७० बलमा एक छक्का र चार चौकाको मद्दतमा ५३ रन बनाए। यसैगरी डेभिड वाइजले ३४, जेजे स्मिथ र डिभान ककले समान २७, जान निकोल इटोन एवं रुबेन ट्रम्पेलम्यानले समान १९ रन बनाए। नेपालका कप्तान सन्दीप लामिछानेले चार विकेट लिए। १० ओभर बलिङ गरेका उनले दुई मेडन राख्दै २९ रन खर्चिए। यस्तै सोमपाल कामी र दीपेन्द्रसिंह ऐरीले दुईदुई विकेट हात पार्दा बसिर अहमदले एक विकेट लिए। आईसीसी विश्वकप लिग२ अन्तर्गत त्रिकोणात्मक शृंखलाको पहिलो खेलमा पनि नेपाल नामिबियासँग ४० रनले पराजित भएको थियो। यसैगरी दोस्रो खेलमा घरेलु टोली स्कटल्यान्डलाई पाँच विकेटले पराजित गर्दै नेपालले प्रभावशाली जित निकालेको थियो। शृंखलाको अन्तिम खेलमा नेपालले आइतबार स्कटल्यान्डविरुद्ध खेल्नेछ। हारसँगै नेपाल अंक तालिकाको छैटौंैं स्थानमा झरेको छ। नेपालले १९ खेलमा १७ अंक जोडेको छ। १८ खेलमा १८ अंक जोडेको नामिबिया पाँचौं स्थानमा उक्लिएको छ। लिगको शीर्ष स्थानमा रहेको ओमानको ३६ खेलमा ४४ अंक छ। दोस्रो स्थानमा रहेको स्कटल्यान्डले २३ खेलमा ३२ अंक जोडेको छ। यस्तै तेस्रो स्थानको संयुक्त अरब इमिरेट्स (यूएई)ले २२ खेलमा २६ र चौथो स्थानको अमेरिकाले २४ खेलमा २३ अंक जोडेको छ। २० खेलमा दुई अंक मात्र जोडेको पपुवा न्युगिनी तालिकाको पुछारमा छ।"
"पानी परेन, रोपाइँ भएन","जनकपुरधामदाङ : मानो रोपेर मुरी उब्जाउने समयका रूपमा चिनिन्छ असार महिना। असार सकियो तर अधिकांश जिल्लामा खेत बाँझै छ। समयमा पानी नपर्दा किसानले रोपाइँ गर्न पाएका छैनन्। बीउ सुक्न थालेको छ। धान खेतीका लागि उर्बर भूमि मधेस प्रदेशका किसान समयमा रोपाइँ गर्न नपाएकोमा दुखेसो पोख्छन्। रौतहटका किसान बच्चा साह भन्छन्, कहीँ हिलोमा बीउ टाँस्ने काम मात्रै भयो। पानी नहुँदा खेत सुक्न थालेको छ। चर्को घामले मधेसका अधिकांश खेतमा धाजा फाट्न थालेको छ। खेतमा भएको पानी पनि सुकेर रोपाइँ प्रभावित भएको छ। असारको पहिलो साता पानी परे पनि पछिल्लो १० दिनदेखि झरी नपर्दा र अत्यधिक गर्मीले लगाइएको बेर्नाहरू पनि सुक्न थालेका छन्। किसान समयमा धान रोप्न नपाउँदा भोकमरीले साउने पो हो कि भन्ने चिन्तामा छन्। मधेस प्रदेशका ८ जिल्लामा ५ लाख ५५ हजार २ सय १८ हेक्टर खेतीयोग्य जमिन छ। जसमध्ये ४ लाख ५ हजार ४ सय ५० हेक्टरमा धान रोपाइँ हुन्छ। तर, यस वर्ष असारसम्ममा १ लाख ५८ हजार २० हेक्टरमा मात्रै रोपाइँ सकिएको मधेस प्रदेश सरकारको भूमि व्यवस्था, कृषि तथा सहकारी मन्त्रालय जनकपुरको तथ्यांकले देखाउँछ। तथ्यांकअनुसार हालसम्म यो प्रदेशमा ३९ प्रतिशत मात्रै रोपाइँ भएको छ। असारको पहिलो साता परेको पानी तथा सिँचाइ सुविधा पुगेका स्थानमा किसानले रोपाइँ गरे पनि आकासे पानीको भर पर्ने किसानले खेत बाँझै राखेका छन्। गतवर्ष पर्याप्त वर्षा हुँदा असारभित्रै ७० प्रतिशत रोपाइँ भएको थियो। तर, यस वर्ष पानी नपर्दा रोपाइँमा निकै कठिनाइ भएको रौतहटका किसान बच्चा साहको भनाइ छ। हामी त दिनरात अकाश हेरेर बस्छौं। बादल लाग्छ तर, पानी पर्दैन निकै गाह्रो भएको छ। यस्तै अवस्था रह्यो भने यस वर्ष धान उत्पादनमा निकै कमी आउँछ, साहले भने। रौतहटमा ३८ हजार हेक्टर क्षेत्रफल धान रोप्ने जग्गा भए पनि हालसम्म ३२ प्र्रतिशत मात्रै रोपाइँ भएको छ। प्रदेश भरीमै सबैभन्दा कम रोपाइँ भएको महोत्तरी जिल्लामा अधिकांश खेतहरू रित्तै छन्। बेर्ना लगाइएका खेतहरूमा पनि पानी नहुँदा बेर्नाहरू सुख्न थालेका छन्। जो हुने खानेछन् तिनकै खेतमा पानी छ। उनीहरूले पैसा तिरेर भए पनि बोरिङबाट पानी खेतमा पटाउँछन्। तर, हामी गरिब किसानहरूलाई वर्षाले पनि दुःख दिएको छ, महोत्तरी मधवाका किसान जनुद्दिन साफी भन्छन्। महोत्तरीमा ३० प्रतिशत मात्रै रोपाइँ भएको छ। मलखाद, सिँचाइ सुविधा नहुँदा र अकाशे पानीको भर पर्दा प्रत्येक वर्ष धान रोपाइँ प्रभावित हुँदै आएको भए पनि यसको उचित व्यवस्थापनतर्फ नत प्रदेश सरकारले ध्यान दिन सकेको छ नत स्थानीय तहका सरकारले नै। आकाशे पानीको भरमा खेती गर्ने यस प्रदेशका अधिकांश किसानहरू अहिले वर्षा नहुँदा मारमा परेका छन्, कृषि तथा सहकारी मन्त्रालय मधेस प्रदेशका कृषिवाली संरक्षण अधिकृत मनीषकुमार पाल भन्छन्। तराई मधेसलाई धान उत्पादनको मुख्य क्षेत्र मानिए पनि पछिल्लो समय मधेस प्रदेशमा धान उत्पादन घट्दो क्रममा छ। हालसम्म सप्तरी जिल्लामा ३४ हजार हेक्टर, सिरहामा २२ हजार ६ सय ८० हेक्टर, धनुषामा २० हजार ६ सय ५० हेक्टर, महोत्तरीमा १३ हजार ९ सय ५०, सर्लाहीमा १६ हजार ३ सय ४५, रौतहटमा १२ हजार १ सय ९२, बारामा १८ हजार ४ सय ८ र पर्सामा १९ हजार ७ सय ९५ हेक्टर जग्गामा रोपाइँ भएको छ। धानको ब्याड सुक्यो, रोप्न पानी छैन दाङमा समयमा वर्षा नहुँदा ब्याडमा नै धानको बीउ सुक्न थालेको छ। किसानले धान रोप्ने तयारी गरे पनि पानी नहुँदा खेत पनि बाँझै रहेको तुलसीपुर उपमहानगरपालिका१३ का किसान सुरेश चौधरी बताउँछन्। म जागिरे पनि हो प्रदेश सरकारमा काम गर्छु खेती पनि गर्ने भएकाले एक साता बिदा मिलाएर बसेको पानी नपर्दा बिदा बित्यो। धान रोप्न नै पाइन्, चौधरीले भने। अर्का किसान रमेश कार्कीको पीडा पनि उस्तै छ। कार्कीले असार १५ गतेदेखि खेत रोप्ने तयारी गरे। तर, असार सकिँदासम्म पनि उनको खेतमा रोपाइँ हुन सकेको छैन। सिँचाइको सहज व्यवस्था छैन। सबै खेती आकासे पानीको भरमा हो, उनले भने। खड्काको मुख्य पेसा कृषि हो। उनले करिब १५ कट्ठा खेतमा धान खेती गर्छन्। तर, खेत पनि पानीको अभावमा असार अन्तिमसम्म बाँझै छ। गतवर्ष असार २२ गतेभित्र धान रोपिसकेका खड्काले अहिले आधा पनि धान रोपेका छैनन्। केही दिन अघि परेको वर्षात्ले रोपेको धान पनि सुक्न थालेको छ। गतवर्ष अहिलेसम्म सबै धान रोपिसकिएको थियो। यसवर्ष त आधा पनि धान रोप्न पाएको छैन, उनले भने। सिँचाइको सुविधा नपुगेका कारण आकाशे पानीबाट धान खेती गर्दै आएका किसानले यसपालि असारको अन्तिममा आइपुग्दा आधा पनि धान रोप्न पाएका छैनन्। किसानलाई एकातिर मलको अभाव छ भने अर्कोतिर पानीको। पानीको अभावमा आफूहरूले यसपालि अझैसम्म धान रोप्न नपाएको तुलसीपुर१३ का लिला केसीले बताइन्। भनिन्, खेत आफ्नो छैन, अधिँयामा खेती लगाउँछौं। तर, त्यै पनि अहिलेसम्म रोप्न पाएको छैन। कृषिका लागि भूमि उर्बर भए पनि पानीको अभावमा सोचेजस्तो उत्पादन हुन् नसकेको अर्का स्थानीय डिलबहादुर रोकाले बताए। आकाशबाट समयमै पानी परेपछि उत्पादन राम्रै हुन्छ, उनले भने, पानी आकाशबाट आएन भने त उत्पादन नै हुँदैन। सरकारले सिँचाइ सुविधा दिन सकेपछि कृषिमा लाग्ने युवाहरू विदेश जानुनपर्ने उनले बताए। दाङमा हालसम्म ५० प्रतिशत रोपाइँ भएको छ। गत वर्ष यो समयसम्ममा ९० प्रतिशतभन्दा बढी रोपाइँ भएको कृषि ज्ञान केन्द्रको तथ्यांकमा उल्लेख छ।"
युरोपमा गर्मी र डढेलोले ३०० को मृत्यु,"पेरिस (बीबीसी) : युरोपमा केही दिनयता गर्मी बढेको छ। उच्च तापक्रमका कारण विभिन्न स्थानमा डढेलोसमेत फैलिएको छ। आगलागी र गर्मीले हालसम्म कम्तीमा ३ सय जनाको मृत्यु भएको बीबीसीले जनाएको छ। स्पेन, पोर्चुगल, फ्रान्स, बेलायत र इटाली गर्मी र डढेलोबाट सबैभन्दा बढी प्रभावित भएका छन्। डढेलोका कारण विस्थापित हुनेमा सबैभन्दा धेरै दक्षिणपश्चिम फ्रान्सका नागरिक छन्। यहाँ मात्रै हजारौं नागरिक विस्थापित भएको बताइएको छ। पोर्चुगलको उत्तरी क्षेत्रमा फैलिएको डढेलो निभाउने क्रममा वाटरबम्बर विमान दुर्घटना हुँदा चालकको ज्यान गएको छ। बीबीसीका अनुसार दुर्घटनामा कम्तीमा १ सय ३५ जना घाइते भएका छन्। डढेलो अनियन्त्रित बन्दै गएपछि हजारौंलाई सुरक्षित स्थानमा सारिएको छ। डढेलोपछि पोर्चुगलमा आपत्कालीन अवस्थाको घोषणा गरिएको छ। पोर्चुगलमा मंगलबारयताको तापक्रम कम्तीमा ४७ डिग्री सेल्सियस रहेको छ। स्पेन र फ्रान्सका कतिपय स्थानको तापक्रम ४५ डिग्री पुगेका कारण ग्रामीण क्षेत्रहरूमा फैलिएको डढेलो अनियन्त्रित बन्दै गएको छ। फ्रान्स, ग्रीस, स्पेन र बेलायत डढेलो नियन्त्रणका लागि संघर्ष गरिरहेका छन्। पोर्चुगलको अवस्था पनि उस्तै छ। यहाँको नागरिक सुरक्षा प्राधिकरणका अनुसार लगभग ८ सय मानिसलाई उनीहरूको घरबाट बाहिर निकालिएको छ। देशभर २८ स्थानमा सक्रिय रहेको डढेलो निभाउन २ हजारभन्दा बढी अग्नि नियन्त्रक खटाइएको छ।"
सभापति देउवामाथि खनिए महामन्त्री,"काठमाडौं : केन्द्रीय कार्यसमितिको शनिबारको बैठकमा पदाधिकारीहरूले पार्टी सभापति शेरबहादुर देउवाले एकलौटी गरेको भन्दै प्रतिक्रिया दिए। त्यसको जवाफमा देउवाले आफूलाई धेरै नखेद्न र फोन गरेको बेला फोन उठाउन आह्वान गरेका थिए। देउवाले आफ्नो आलोचना मात्रै नगर्न द्वय महामन्त्रीहरूलाई आग्रह गरेका छन्। बैठकमा महामन्त्री गगन थापाले किसान संघ र जनजाति संघ गठन गर्दा विज्ञप्तिमार्फत थाहा पाएको भनेपछि देउवाले बैठकमा बोलेको कुरा उध्रित गर्दै केन्द्रीय सदस्य रामहरि खतिवडाले भने, तरुण दल र नेविसंघ गठन गर्दा सबैलाई सोधपुछ गरेकै हो। तपाईंहरूको पनि भनेको बेला काम परेको बेला फोन उठ्नुपर्यो नि। फोन उठाउने गर्नोस्। सभापति देउवाले विगत स्मरण गराउँदै बैठकमा भने, मलाई कुनै बेला पार्टीले साधारण सदस्यबाटै हटाएको थियो। अहिले सजिलो अवस्था छ। म सहज छु। पार्टी बलियो बनाउने अभियानमा छु। अब पार्टी चलाउने तपाईंहरूले हो। शेखरजीलगायतका साथीहरूलाई पनि सँगै लिएर जाने हो। उहाँहरूको गुट भेला पनि होटल पार्टी प्यालेसलगायतका स्थानभन्दा पार्टी कार्यालयमै गर्नुहोस् भन्ने हो मेरो कुरा। सभापति देउवाले अहिलेको समयमा गठबन्धन आवश्यक रहेको भन्दै, माधवजीलगायतका साथीहरू मलाई प्रधानमन्त्री बनाउन एमाले छोडेर आउनुभयो। प्रचण्डलाई गिरिजाबाबुले शान्ति प्रक्रियादेखि नै साथ लिएर हिँड्नुभयो। अहिलेनै उहाँहरूको साथ छोडेर हिड्ने बेला भएको छैन। यति बुझ्नुस् गठबन्धन अहिलेको अवस्थामा समयको माग हो। महामन्त्री द्वयले खोजे आफ्नो गल्ति कांग्रेसका महामन्त्री गगन थापाले शनिबारको केन्द्रीय कार्यसमितिको बैठकमा बोल्दै सभापति देउवाले विधानबमोजिमका काममा समेत आपूहरूसँग सल्लाह नगरी काम गर्ने गरेको भन्दै चर्को आलोचना गरेका छन्। देउवाले अझै बेवास्ता गर्दै गए नजरअन्दाज गरेर बस्ने नसक्ने भन्दै, महाधिवेशनले तपाईं सभापतिमा निर्वाचित भए जस्तै हामी पनि त्यही महाधिवेशनबाट निर्वाचित भएका हौं। पार्टीका गतिविधिमा बेवास्ता गर्दै जाने हो भने हामी पनि निर्वाचित महामन्त्री हौं चुप लागेर बस्दैनौं। फोन गरेको बेला फोन उठाउने गर्नुस् : देउवा पार्टीलाई बेवास्ता गर्दा हामी चुप लागेर बस्दैनौं : थापा संघ र प्रदेश सरकारका विषयमा सरकार खरो उत्रिन सकेन : शर्मा सभापतिलाई मात्र खुसी पारेर पार्टीको हित हुँदैन। सभापति खुसी बनाउन गरिएको पहलले पार्टीलाई सही दिशामा लाँदैन, महामन्त्रीको भूमिकाका विषयमा प्रश्न गर्दै थापाले भने, पार्टीमा महामन्त्रीको काम ताली मात्र पड्काउने हो कि अरूका काम बोक्ने मात्र हो ? यति नै गर्नलाई हामी महामन्त्रीमा निर्वाचित भएका होइनौं। महामन्त्री थापाले पार्टीकै नेतृत्वमा सरकार भए पनि पार्टीकै नेता कार्यकर्तालाई सरकार भएको अनुभूति नभएको भन्दै ओली सरकारलाई प्रश्न उठाएको सरकारले अहिले आफैं सरकारमा हुँदा के गर्यो ? भन्दै प्रश्न उठाएका थिए। सरकारका कामकारबाहीमाथि टिप्पणी गर्ने क्रममा महामन्त्री थापाले संवैधानिक परिषद् विधेयक फिर्ता लिन बैठकमा प्रधानमन्त्रीको ध्यानाकर्षण गराएका थिए। त्यसैगरी, केपी ओली सरकारले सम्पत्ति शुद्धिकरण, राष्ट्रिय अनुसन्धानलगायत विभिन्न विभागलाई प्रधानमन्त्री मातहत ल्याउनेगरी गरेको निर्णय तत्काल फिर्ता लिनुपर्ने बताए। त्यस्तै, प्रधानन्यायाधीश चोलेन्द्रशमशेर जबरामाथिको महाअभियोग प्रस्ताव अगाडि बढाउन पनि माग गरे। अर्थतन्त्रको विषयमा गम्भीर बन्न र जनजीविकाका विषयमा गम्भीर हुन प्रधानमन्त्री देउवाको ध्यानाकर्षण गराएका थिए। उनले अमेरिकी स्टेट पार्टनरसिप प्रोग्राम (एसपीपी) फिर्ताको पत्र अमेरिका तत्काल पठाउन पनि माग गरेका थिए। अर्का महामन्त्री विश्वप्रकाश शर्माले भदौ अन्तिमसम्ममा नीति महाधिवेशन गर्नुपर्ने तर्क राख्दै आफूहरूले पार्टी हितका लागि नै काम गरिरहेको बताएका थिए। विगतमा केपी शर्मा ओली सरकारले गरेको गलत कामको कांग्रेस नेतृत्वले अझै नसच्याएको भन्दै शर्माले भने, केपी ओलीले प्रधानमन्त्री कार्यालयमा शक्ति केन्द्रित गर्नुभयो। एक वर्ष पुग्दा पनि त्यसमा करेक्सन गरिएको छैन। सुशासनसँगै संघ र प्रदेश सरकारका विषयमा सरकार खरो उत्रिन नसकेको आरोप लगाउँदै शर्माले सरकारको प्रशंसा पनि गर्न भ्याए। उनले भने, सरकारले कोरोना भाइरसविरुद्धको खोप, एमसीसी अनुमोदन र स्थानीय चुनाव सम्पन्न गर्नु सफलता हो । कांग्रेसलाई पहिलो दल पनि बनाउनुभयो। महामन्त्री शर्माले यसपटक पाइलट प्रोजेक्टका रूपमा संघ र प्रदेशको निर्वाचनमा उम्मेदवार छान्न प्राइमरी इलेक्सनको पाइलट प्रोजेक्ट गर्नुपर्ने प्रस्ताव पनि बैठकमा राखेका थिए। यसअघि, बैठकमा केही सदस्यहरूले पार्टीभित्र छलफलै नगरी थापा र शर्मा निर्वाचन आयोगका पदाधिकारीसित छलफल गर्न पुगेको भन्दै असन्तुष्टि जनाएका थिए। शनिबारकै बैठकमा उपसभापति धनराज गुरुङले आफूहरूले सभापतिलाई कमजोर बनाउने कुनै क्रियाकलाप नगरेको बताउँदै भने, पार्टीलाई बलियो बनाउन हामीहरू मरिमेटेर लागि परेका छौं। यो भन्दैमा सभापतिको हातमा तेल चाहिँ घस्न सकिँदैन। गठबन्धन आवश्यक छ : मन्त्री खाँण बैठकमा बोल्दै केन्द्रीय सदस्य तथा गृहमन्त्रीसमेत रहेका बालकृष्ण खाँणले आगामी चुनावमात्र नभएर धेरै पछाडिसम्मका लागि गठबन्धन आवश्यक रहेको बताएका छन्। गृहमन्त्री खाँणले गठबन्धनबिना माओवादी एक्लै चुनाव नलड्ने भन्दै भने गठबन्धन अहिलेको आवश्यकता हो। गठबन्धन नहुँदा माओवादी चुनाव लड्दैन। त्यसैले चुनावसम्म जसरी हुन्छ गठबन्धन स्वीकारेर अघि बढ्नुहोस्। गठबन्धन गर्दा केही सिट त्याग्न पर्ने हुन्छ। त्यसका लागि पनि सबै साथीहरू तयार रहनुपर्छ। खाँणले नेता शेखर कोइरालाले आफूमाथि सुराकी गरेको आरोपको पनि जवाफ दिँदै भने, सुराकीको नाममा पोलिटिकल स्टन्ट गर्न बन्द गर्नुहोस्। कांग्रेस पदाधिकारीले देउवालाई भने, विवादास्पद संवैधानिक परिषद् विधेयक फिर्ता लिनुस् संवैधानिक परिषद्सम्बन्धी विधेयक आजभोलि नै फिर्ता हुन्छ : गगन थापा पार्टी कार्यसञ्चालनमा शेखरको आपत्ति, देउवालाई गराए ध्यानाकर्षण केन्द्रीय समितिमा झोंक्किए देउवा, विधान संशोधन गरेर तेस्रोपटक सभापति बन्ने घुर्की टिकट नपाउँदा स्वतन्त्र उठेर जितेकालाई पार्टीमा फर्किने वातावरण बनाउन कांग्रेसमा प्रस्ताव कांग्रेसमा आरोपप्रत्यारोप कांग्रेसको अस्तित्व नै समाप्त हुने कालखण्ड आउने खतरा छ : शेखर कोइराला देउवालाई गगनको चुनौती : अख्तियारी दिनुस्, तपाईले ८ महिनामा नसकेको काम सात दिनभित्र टुंग्याउँछौं"
प्रदेशका बजेट नेताकै खल्तीमा,"सातै प्रदेश सरकारले असार १ गते बजेट ल्याए। तर, संघीयतालाई संस्थागत गर्न लाग्नुपर्ने बेला उल्टै केन्द्रको सिको गर्दै नेताका सालिक, प्रतिष्ठान, पार्क र पार्टी कार्यालय बनाउन करोडौं रकम छुट्याए। राजनीतिक लेनदेन, सरकार जोगाउन र आगामी निर्वाचनमा आफ्नो क्षेत्र सुरक्षित गर्नेतिर मात्रै ध्यान दिए। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। विश्लेषक प्राडा लोकराज बराल प्रदेश सरकारहरू जनताप्रति जवाफदेही नदेखिएको बताउँछन्। भन्छन्, सर्वसाधारण जनता आधारभूत स्वास्थ्य, शिक्षाबाट वञ्चित छन् । महँगी बढेको छ। जनताले दुःख पाएको पायै छन्। तर, प्रदेश सरकारहरू नातागोताका नाममा प्रतिष्ठान र पार्टीको कार्यालय बनाउन पैसा छुट्ट्याउँछन्। प्रतिनिधिसभाको सार्वजनिक लेखासमिति सभापति भरत शाह संघीयता बलियो बनाउनुको साटो कमजोर बनाउनेतिर प्रदेश सरकारका क्रियाकलाप भइरहेको बताउँछन्। बजेट भनेको त देशको विकास, रोजगारी सिर्जना र जनताको आम्दानी बढाउने खालको पो हुनुपर्छ, सभापति शाह भन्छन्, तर, संसदीय विकृति र विसंगतिलाई मात्रै प्रश्रय दिने हो भने संघीयतालाई असर गर्छ। जनतामा वितृष्णा पैदा हुन्छ। प्रदेश सरकारहरूले आफूखुसी स्मृति प्रतिष्ठान, ट्रस्ट वा पार्टी कार्यालयका लागि बजेट विनियोजन गर्दा मुलुककै आर्थिक प्रगतिमा गम्भीर असर पर्ने शाहको भनाइ छ। एमाले उपमहासचिव एवं गण्डकी प्रदेशका पूर्वमुख्यमन्त्री पृथ्वीसुब्बा गुरुङ विकासका लागि आएको बजेट परिवारको कोषमा हाल्नु दुरुपयोग भएको बताउँछन्। विकासका नाममा आएको बजेटलाई सीमित स्वार्थका लागि छुट्ट्याउनु जनताप्रतिको बेइमानी हो, उपमहासचिव गुरुङ भन्छन्, जुन पार्टीको मुख्यमन्त्रीमन्त्री भयो, उसले पार्टी कार्यालय बनाउँदै जाने हो भने के हुन्छ ? माओवादी केन्द्रका प्रमुख सचेतक देव गुरुङ बजेट बनाउन प्रदेश सरकार स्वतन्त्र भए पनि गलत उपयोग गर्न नहुने बताउँछन्। भन्छन्, अन्य अनुत्पादक क्षेत्रमा बजेट विनियोजन गर्न हुँदैन। प्रतिनिधिसभाको विकास तथा प्रविधि समिति सभापति कल्याणीकुमारी खड्का नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न नहुने बताउँछिन्। भन्छिन्, यसले मुलुककै आर्थिक विकासमा असर गर्छ। लोसपा सांसद लक्ष्मणलाल कर्ण प्रदेश सरकारले बजेट आफ्नो हातमा छ भन्दैमा व्यक्ति वा पार्टी विशेषलाई बाँड्नु नीतिगत भ्रष्टाचार भएको बताउँछन्। भन्छन्, कुनै पनि प्रतिष्ठान वा पार्टीलाई विनियोजन गर्नु भनेको अपचलन गर्नु हो। सुदूरपश्चिममा पार्टी कार्यालयलाई बजेट सुदूरपश्चिम प्रदेशले पार्टी कार्यालय र विभिन्न प्रतिष्ठानका नाममा ६ करोडभन्दा बढी रकम छुट्ट्याएको छ। आर्थिक मामिला र भौतिक पूर्वाधारमन्त्री एकीकृत समाजवादीकै भएका कारण ९ जिल्लामा नै पार्टीका कार्यालय बनाउन र आफ्ना नजिकका व्यक्तिले खोलेका प्रतिष्ठान पोस्न बजेट विनियोजन गरियो। आर्थिक मामिलामन्त्री प्रकाश रावल र भौतिक पूर्वाधार विकासमन्त्री दीर्घबहादुर सोडारी एकीकृत समाजवादीका हुन्। भौतिक पूर्वाधार विकास मन्त्रालय मातहतको सहरी विकास तथा भवन कार्यालयहरूमार्फत पार्टी कार्यालयहरू बनाउन २ करोड ६५ लाख रकम विनियोजन गरिएको छ। जसअनुसार डोटीमा पुष्पलाल स्मृति बनाउन ३० लाख, बाजुरामा ३० लाख, अछाममा १५ लाख, बझाङमा ३० लाख, बैतडीमा ३० लाख, कञ्चनपुरमा ५० लाख र कैलालीमा ६० लाख रकम विनियोजन गरिएको हो। डोटीको सिलगढीमा १० लाख र डोटीकै पूर्वीचौकीमा २० लाख, बाजुराको बडिमालिका८ मा १० लाख र बडिमालिकामै २० लाख विनियोजन गरिएको छ। सुदूरपश्चिममा पार्टी कार्यालय र प्रतिष्ठान बनाउन छुट्याइयो ६ करोड कर्णालीमा दलसँग जोडिएका स्मृति प्रतिष्ठान र पार्क बनाउन २ करोड विनियोजन लुम्बिनीमा सहिद स्मृतिका नाममा दर्जनौं योजना गण्डकीका मुख्यमन्त्रीकै बुवाका नाममा स्मृति कोष बनाउन ५० लाख बागमतीमा नेताका सालिक बनाउन करोडौं बजेट मधेसमा नेताका सालिक बनाउन छुट्याइयो ७ करोड प्रदेश १ मा ट्रस्ट र पार्टी कार्यालय बनाउन करोडौं बजेट सहिद स्मृति प्रतिष्ठानका नाममा नौवटै जिल्लामा ३ करोड २५ लाख रकम छुट्ट्याइएको छ। धनगढीको गोमादेवी प्रष्ठिानलाई १० लाख, अछामको भैरव स्मृति प्रतिष्ठानलाई १५ लाख, डडेलधुराको परशुराम नगरपालिकामा मदन आश्रित प्रतिष्ठानलाई १० लाख, डडेलधुराकै आलितालस्थित सहिद परिवार सम्पर्क मञ्चलाई २६ लाख रकम दिइने भएको हो। कर्णालीको बजेट स्मृति भवनमा कर्णाली प्रदेशले स्मृति प्रतिष्ठान भवन र नेताको नाममा पार्क बनाउन झन्डै २ करोड बजेट छुट्ट्याएको छ। मुख्यमन्त्री जीवनबहादुर शाहीको गृहजिल्ला हुम्लामा पार्टी भवन बनाउन ८५ लाख बजेट तोकिएको छ। हुम्लामा बीपी स्मृति भवन बनाउन कांग्रेसलाई २० लाख, पुष्पलाल स्मृति प्रतिष्ठान भवन बनाउन एकीकृत समाजवादीलाई २० लाख, मनमोहन स्मृति भवन बनाउन एमालेलाई २० लाख र पोस्टबहादुर बोगटी स्मृति भवन बनाउन माओवादी केन्द्रलाई २५ लाख छुट्याइएको हो। जाजरकोटमा जित स्मृति भवन बनाउन माओवादीलाई १५ लाख, जाजरकोटमै समाजवाद अध्ययन स्मृति प्रतिष्ठानका लागि भन्दै १५ लाख, पूर्वमुख्यमन्त्री महेन्द्रबहादुर शाहीको गृहजिल्ला कालिकोटमा रत्न स्मृति प्रतिष्ठान भवनका लागि भन्दै १५ लाख बजेट छुट्ट्याइएको छ। दैलेखमा कांग्रेस नेता स्वर्गीय जगतजंग थापाको सम्झनामा पार्क बनाउन १५ लाख बजेट छुट्ट्याइएको छ। जुम्लामा हरिशचन्द्र डिल्ली स्मृतिपार्क बनाउन २० लाख छुट्ट्याइएको छ। सल्यानमा सहिद नेत्रलाल अभागी स्मृति प्रतिष्ठानको भवन बनाउन भन्दै २५ लाख बजेट विनियोजन गरिएको छ। मुख्यमन्त्री र मन्त्रीका जिल्लामा बजेटको थुप्रो लुम्बिनी प्रदेशले वडास्तरीय योजनालाई पनि बजेटमा प्राथमिकता दिएको छ। प्रदेश सरकारले ५० लाखभन्दा साना योजनामा बजेट विनियोजन गर्न नहुने मान्यता रहँदै आएको छ। तर, उपभोक्ता समितिले गर्ने गरी ५ लाखसम्मका सडक पूर्वाधारका योजना राखिएका छन्। विकासका नाममा आएको बजेट सीमित स्वार्थका लागि छुट्ट्याउनु जनताप्रतिको बेइमानी हो। पृथ्वीसुब्बा गुरुङ, उपमहासचिव, एमाले आफ्नो प्रदेशको बजेट बनाउन उहाँहरू स्वतन्त्र हुनुहुन्छ। अनुत्पादक क्षेत्रमा विनियोजन गर्न हुँदैन। देव गुरुङ, प्रमुख सचेतक, माओवादी केन्द्र प्रदेश सरकारले बजेट आफ्नो हातमा छ भन्दैमा व्यक्ति वा पार्टीविशेषलाई बाँड्नु नीतिगत भ्रष्टाचार हो। लक्ष्मणलाल कर्ण, नेता, लोसपा नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न हँुदैन। बजेटको दुरुपयोग भएको छ। यसले मुलुककै आर्थिक विकासमा असर गर्छ। कल्याणीकुमारी खड्का, सभापति, विकास तथा प्रविधि समिति एउटा सडक डिभिजन कार्यालयले तीन जिल्ला कार्यक्षेत्र बनाएर काम गरिरहेका छन्। सरकारले ती कार्यालयले अनुगमन, नियमन तथा निर्माण गर्नै नसक्ने गरी योजना छुट्ट्याएको छ। भौतिक पूर्वाधार विकास मन्त्रालयअन्तर्गत मात्रै २ हजार ४० सडक योजना छन्। यीमध्ये ६० प्रतिशत ५ लाखका योजना छन्। देउपुर मन्दिर कमलसिंह चौधरीको घरसम्मको सडक जस्ता सयौं योजना बजेटमा छन्। एमाले संसदीय दलका उपनेता एवं पूर्वभौतिक पूर्वाधारमन्त्री बैजनाथ चौधरीे कार्यकर्तामार्फत कार्यान्वयन गर्ने गरी टुक्रे योजना बनाइएको बताउँछन्। हाम्रा सडक कार्यालयका संरचनाले यी सडक निर्माण गर्नै सक्दैनन्, चौधरी भन्छन्, यी त वडाले गर्ने कार्यक्रम हुन्। उपभोक्ताका नाममा कार्यकर्ताका हातमा बजेट पुर्याउने रणनीति मात्रै हो। लुम्बिनी प्रदेशमा प्रत्यक्षतर्फका सांसदलाई र समानुपातिक सांसदलाई बजेट छनोट गर्न भनिएको थियो। समानुपातिकले ७५ लाखको योजना पाएका छन्। यसरी विनियोजन भएका योजनाहरू कार्यकर्ता लक्षित राखिएका हुन्। मुख्यमन्त्री कुलप्रसाद केसी र आर्थिक मामिला तथा सहकारीमन्त्री कृष्णध्वज खड्काको जिल्ला रोल्पा र प्यूठानमा बढी योजना राखिएका छन्। रोल्पामा सडक मर्मत शीर्षकमा १२ करोेड ७० लाख र प्यूठानमा १२ करोड ३५ लाख विनियोजन गरिएको छ। यही शीर्षकमा बर्दिया र बाँकेमा जम्मा २०२० लाख बजेट राखिएको छ। लुम्बिनीमा सहिदका नाममा, राजनीतिक नेताका नाममा खोलिएका प्रतिष्ठान, बाटिकाहरूमा बजेट राखिएका छन्। सहिद स्मृति प्रतिष्ठान प्यूठानलाई ३० लाख बजेट राखिएको छ। सहिद स्मृतिका नामका दर्जनौं योजना प्रदेशको बजेटमा राखिएका छन्। गण्डकीमा ट्रस्टदेखि स्मृतिपार्क गण्डकीमा मुख्यमन्त्री र मन्त्रीहरूले प्रदेशको बजेटमा रजाइँ गरेको विषय आलोचित बन्यो। मुख्यमन्त्री कृष्णचन्द्र नेपाली पोखरेलदेखि मन्त्री मेखलाल श्रेष्ठ, केन्द्रीय नेता अर्जुनप्रसाद जोशी, पियारी थापा, धनमायाले ट्रस्टदेखि स्मृति पार्कमा बजेट छुट्ट्याएका छन्। मुुख्यमन्त्री पोखरेलले पिता गोवद्र्धन शर्माको नाममा स्मृति कोष बनाउन ५० लाख बजेट विनियोजन गरेका छन्। व्यास नगरपालिका१० स्थित गोवद्र्धन स्मृति कोषका लागि सामाजिक विकास कार्यालय तनहुँमार्फत कार्यान्वयन हुने गरी बजेट छुट्ट्याइएको हो। शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठका मातापिताका नाममा ट्रस्ट बनाउन दुई फरक शीर्षकमा १ करोड रुपैयाँ विनियोजन गरिएको छ। खर्च शीर्षक २६,४१३ अन्तर्गत छुटेका कार्यक्रम भनेर एउटै शीर्षकमा ५०५० लाख रुपैयाँ विनियोजन गरिएको छ। पुननारायण धनकुमारी श्रेष्ठ ट्रस्टको नाममा ५० लाख रुपैयाँ छुट्ट्याइएको छ। यो कार्यक्रम कार्यान्वयन स्वयम् मन्त्री मेखलाल श्रेष्ठको मन्त्रालयले नै गर्ने छ। राष्ट्रिय जनमोर्चा संसदीय दलकी नेता पियारी थापा परिवारको गाउँमैत्री अक्षयकोष (जिमाक)लाई ७० लाख रुपैयाँ छुट्ट्याएको हो। बागलुङको काठेखोला गाउँपालिका ४ तंग्राममा जिमाक सांस्कृतिक संग्रहालय भवन निर्माणाधीन छ। दुई छुट्टै शीर्षकमार्फत प्रदेश सरकारले निर्माणको अन्तिम चरणमा रहेको भवनलाई ७० लाख रुपैयाँ दिन लागेको हो। जसपा सांसद धनमाया लामाले पनि परिवारका सदस्यको नाममा ठूलो धनराशी छुट्ट्याएको पाइएको छ। साहिँला जेठाजु जनयुद्धका सहिद भीमसेन पोखरेलको नामको भीमसेन स्मृति प्रतिष्ठानलाई ५० लाख रुपैयाँ विनियोजन गरेको पाइएको हो। उनले गोरखाको सिरानचोक गाउँपालिका ५ थुम्कामा युद्ध संग्रहालय स्थापना गर्ने शीर्षकमा १ करोड रुपैयाँ बजेट सिफारिस गरेकी थिइन्। प्रदेश सरकारले ५० लाख रुपैयाँ विनियोजन गरेको हो। भौतिक पूर्वाधार, सहरी विकास तथा यातायात मन्त्रालयबाट कार्यान्वयन हुने गरी सोही ट्रस्टको भवन बनाउन समान ५० लाख विनियोजन गरिएको छ। ट्रस्टको भवन भिरकोट नगरपालिका १ मा बन्नेछ। कांग्रेस नेता अर्जुनप्रसाद जोशीका पिता अमृतप्रसाद जोशीका नाममा स्मृतिपार्क बनाउन २० लाख विनियोजन गरिएको छ। कुश्मा नगरपालिका ८ मा उक्त स्मृति पार्कका लागि कार्यक्रम थपेर २० लाख रुपैयाँ छुट्ट्याइएको हो। पर्वतकै अर्का कांग्रेस नेता डिल्लिराम लामिछानेको नाममा पनि प्रतिष्ठान बनाउन गण्डकी सरकारले २० लाख विनियोजन गरेको छ। जसकारण बजेट छलफल तीन सातासम्म पनि सुरु हुन सकेको थिएन। अन्तिममा अर्थमन्त्रीले बजेट सच्याउने र कार्यक्रम थप्ने प्रतिबद्धता जनाएपछि गत सोमबार प्रदेशसभा बैठकले निरन्तरता पाएको हो। संघीयतालाई संस्थागत गर्न लाग्नुपर्ने बेला हो यो। तर, प्रदेश सरकारहरूले केन्द्रको सिको गर्दै नेताका सालिक, नेताकै नामका प्रतिष्ठान, पार्क र पार्टी कार्यालय बनाउन करोडौं बजेट खन्याएका छन्। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। यस्ता कार्यले संघीयतालाई नै असर पर्ने विज्ञहरू बताउँछन्। प्रदेशसभामा बजेट छलफल सकिएको छ। वार्षिक विकास कार्यक्रम पनि पेस भएको छ। वडा नम्बर १६ मा ६ करोड ८ लाख रुपैयाँका योजना थपिएका छन्। भौतिक पूर्वाधार विकास, सहरी तथा यातायात व्यवस्थामन्त्री कुमार खड्काको गृहवडा पनि यही हो। सबैभन्दा बढी बजेट उनकै वडामा परेको भन्दै प्रदेशसभा बैठकमा सत्ता गठबन्धनदेखि प्रतिपक्षका सांसदहरूले विरोध जनाएका छन्। बागमतीमा नेताकै नाममा करोडौं बजेट बागमती प्रदेशले आर्थिक वर्ष २०७९८० को बजेटमा विभिन्न प्रतिष्ठान, स्मृति र ट्रष्टको नाममा करोडौं बजेट बिनियोजन गरेको पाइएको छ। प्रायः प्रतिष्ठान, स्मृति र ट्रष्टमा बिभिन्न राजनीतिक दलका स्वर्गीय नेताहरूको नाम जोडिएको छ। संस्कृति तथा पर्यटन मन्त्रालयमार्फत सिन्धुलीको दुम्जामा विश्वेश्वरप्रसाद कोइरालाको सालिक बनाउन १० लाख रुपैयाँ छुट्ट्याएको छ। भक्तपुरको सूर्यविनायक६ मा सहिद राधेश्याम जोन्छे स्मृति प्रतिष्ठान भवन तथा शालिक बनाउन मन्त्रालयले १० लाख विनियोजन गरेको छ। काठमाडौंको कागेश्वरी मनोहरामा किसुनजी अध्ययन तथा अनुसन्धान प्रतिष्ठानका नाममा १० लाख र पुष्पाल स्मृति प्रतिष्ठान रामेछापका लागि शालिक बनाउन १० लाख तोकिएको छ। यीबाहेक मन्त्रालयले बिभिन्न नेताको नाम जोडर पार्क निर्माणमा बजेट विनियोजन गरेको छ। मन्त्रालयको नयाँ आर्थिक वर्षको कुल बजेट १ अर्ब ८६ करोड ९१ लाख रुपैयाँ छ। तीमध्ये २० करोडभन्दा बढी रकम प्रतिष्ठान, स्मृति, ट्रष्ट, पार्क तथा मठ मन्दिर, गुम्बा चर्च निर्माणमा बिनियोजन गरिएको छ। भौतिक पूर्वाधार विकास मन्त्रालयमार्फत पनि प्रतिष्ठान, स्मृति र ट्रष्ट निर्माणमा करोडौं बजेट विनियोजन गरिएको छ। मन्त्रालयले धादिङको ज्वालामुखी ४ मा कृष्णप्रसाद दुवाडी स्मृति भवन बनाउन १२ लाख, नुवाकोटको म्यागङ गाउँपालिका ३ मा सहिद स्मृति सामुदायिक भवन बनाउन ४० लाख, किस्पाङ गाउँपालिका ३ मा सहिद स्मृति सामुदायिक भवन बनाउन ४० लाख र बिदुर नगरपालिका७ मा सहिद स्मृति महिला सामुदायिक भवन बनाउन ४० लाख विनियोजन गरेको छ। हेटौंडा६ मा बीपी गणेशमान स्मृति शान्ति पार्क पूर्वाधार विकासको नाममा १० लाख, रत्ननगर ४ चितवनमा सुशील कोइराला स्मृति प्रतिष्ठान भौतिक संरचना बनाउन २० लाख, हेटौंडा ११ मा बीपी बाटिका पूर्वाधार बनाउन १२ लाख विनियोजन गरिएको छ। मन्त्रालयले भरतपुर१७ मा गन्जीपुर प्रथम सहिद लखन थापा प्रतिष्ठानको भौतिक संरचना बनाउन १५ लाख, मकवानपुरको मनहरी९ मा सहिद स्मृति बालकल्याण भौतिक संरचना बनाउन १२ लाख र हेटौंडा ६ मा बीपी गणेशमान स्मृति शान्तिपार्क पूर्वाधार विकास शीर्षकमा २० लाख विनियोजन गरिएको छ। भौतिक पूर्वाधार विकास मन्त्रालयले नै ललितपुर२ मा मनमोन स्मृतिपार्क बनाउन २० लाख, राजनेता उद्यान जरसिं पौवा निर्माण, काठमाडौं ३० लाख र गणेशमान पार्क निर्माण, शंखरापुर नगरपालिकाको नाममा २० लाख बजेट छुट्ट्याएको छ। भक्तपुरको सूर्यविनायक१ मा विश्वनाथ स्मृति प्रतिष्ठान प्रतिमा बनाउन २० लाख, काठमाडौं मैतीदेवीमा सहिद स्मृति प्रतिष्ठान पूर्वाधार विकासका नाममा २० लाख र गणेशमान सिंह मेमेरियल पूर्वाधार निर्माण, ललितपुर५ को नाममा २० लाख विनियोजन गरिएको छ। काठमाडौंको टोखा ६ मा मंगलादेवी सिंह स्मृति प्रष्ठिानको कम्पाउन्ड वाल बनाउन १० लाख र राधेश्याम स्मृति प्रतिष्ठान भक्तपुरलाई ४५ लाख छुट्ट्याइएको छ। भौतिक पूर्वाधार राज्यमन्त्री सन्तबहादुर चेपाङ मागका आधारमा योजनाहरूमा बजेट विनियोजन गरिएको बताउँछन्। सकेसम्म यस्ता योजनामा कम लगानी गर्ने प्रदेश सरकारको नीति हो। तर, माग आएपछि केही न केही सम्बोधन गर्नैपर्छ, राज्यमन्त्री चेपाङ भन्छन्, सरकारले चाहेर राखेको भन्दा पनि आम जनताबाट आएको मागको आधारमा बजेट राखिएको हो। मधेसमा सालिक बनाउन साढे ७ करोड मधेस प्रदेशले नेता तथा सहिदहरूको सालिक बनाउन करिब साढे ७ करोड बजेट छुट्ट्याएको छ। आर्थिक वर्ष २०७९८० को बजेटमा सप्तरीमा रामराजा सिंहको शालिक बनाउन ५० लाख, महोत्तरीमा विद्यापति प्रतिमा स्थापना तथा सौन्दर्यकरण गर्न ५० लाख विनियोजन गरिएको छ। रामनारायण मिश्रको सालिक बनाउन ५० लाख, गजेन्द्रनारायण सिंहको सालिक निर्माण गर्न ५ करोड र गणेश नेपालीको शालिक बनाउन ५० लाख रकम छुट्ट्याइएको छ। जनकपुरधाम उपमहानगरपालिका२५ मा अरविन्द ठाकुरको शालिक बनाउन १० लाख, जनकपुरधाम२३ मा सहिद दुर्गानन्द झाको शालिक बनाउन ४० लाख र रामनारायण मिश्र स्मारक निर्माणमा १० लाख बजेट छुट्ट्याइएको छ। विभिन्न आन्दोलनमा ज्यान गुमाएकाहरूकै कारण देशमा संघीयता संस्थागत भएको हुनाले उनीहरूको सम्मानका लागि शालिक तथा स्मारक बनाउन बजेट छुट्ट्याइएको भौतिक विकास तथा पूर्वाधारमन्त्री रामसरोज यादवको तर्क छ। प्रतिपक्षीले भने यसलाई अनुत्पादक क्षेत्रमा गरिएको अनावश्यक लगानीको संज्ञा दिएको छ। प्रतिष्ठान, स्मृति ट्रष्टका नाममा करोडौं रकम प्रदेश १ ले आर्थिक वर्ष २०७९८० का लागि ३९ अर्ब ७३ करोड ८३ लाखको बजेट ल्याएको छ। तर, त्यसमा विकासका योजनासँगै प्रतिष्ठान तथा स्मृति ट्रष्टका नाममा विभिन्न कार्य प्रयोजनका लागि भनेर ८ करोडभन्दा बढी छुट्ट्याइएको छ। पर्यटन तथा संस्कृति मन्त्रालयमार्फत प्रतिष्ठान, स्मृति ट्रष्ट, फाउन्डेसन तथा अन्य विभिन्न संघसंस्थालाई अनुदानस्वरूप ३ करोड छुट्ट्याइएको छ। प्रदेश सरकारको आर्थिक मामिला तथा योजना मन्त्रालयको कार्यक्रम पुस्तिकामा उक्त विषय उल्लेख छ। मन्त्रालयबाट प्राप्त विवरणअनुसार सरकारले संखुवासभाको सहिद स्मृति प्रतिष्ठानलाई पनि भवन बनाउन भनेर २० लाख छुट्ट्याएको छ। ताप्लेजुङको फुङलिङ नगरपालिका५ स्थित मदन भण्डारी स्मृति प्रतिष्ठानलाई ५० लाख, झापाको चारपानेस्थित सहिद स्मृति प्रतिष्ठानलाई २० लाख, हल्दीबारी२ चतुरानस्थित राजवंशी प्रतिष्ठानलाई १५ लाख, ताप्लेजुङको सिरिजङ्गा गाउँपालिका१ कटुन्जेस्थित सहिद हरि नेपाल प्रतिष्ठानलाई २० लाख र पाँचथरको फिदिम४ स्थित सहिद प्रतिष्ठानलाई भवन तथा सभाहल बनाउन १५ लाख छुट्ट्याइदिएको छ। झापाको अर्जुनधारा८ स्थित जनयोद्धा प्रतिष्ठानलाई २० लाख, शिवसताक्षीस्थित गणेशमानसिंह अध्ययन प्रतिष्ठानलाई ५० लाख, संखुवासभाको भोटखोलास्थित शहिद स्मृति प्रतिष्ठानलाई २० लाख, संंखुवासभाकै चैनपुरस्थित वासुशाक्य स्मृति प्रतिष्ठानलाई २० लाख र धनकुटाको पुष्पलाल स्मृति ट्रष्टलाई १० लाख तोकिएको छ। सत्ता र शक्तिको दुरुपयोगस्वरुप स्मृति ट्रष्ट तथा प्रतिष्ठानका नाममा गरिएका यस्ता विनियोजनले कुनैै आउटकम नदिने अर्थशास्त्री अर्जुन बराल बताउँछन्। कार्यकर्ता पोस्ने ध्येयले गरिएका रकम विनियोजनले कुनै प्रतिफल दिँदैन, उनी भन्छन्, सहिद प्रतिष्ठानलाई सहयोग गर्नु सकारात्मक विषय हो। तर, अहिले नामै नसुनेका ट्रष्टहरूले पनि लाखौं खेलाइरहेका छन्। यो स्रोत र साधनको दुरुपयोग हो। प्रदेश सरकारले प्रदेशभरिका प्रतिष्ठान तथा स्मृति ट्रष्टका नाममा ८ करोड रुपैयाँभन्दा बढी रकम विनियोजन गरेको सरकारी तथ्यांक छ। तथ्यांकअनुसार ओखलढुंगाको लिखु४ यसमस्थित टंकराज ईश्वरी प्रतिष्ठानलाई भवन बनाउन ५० लाख दिइएको छ। यसबाहेक रावावेशी२ स्थित मनमोहन स्मृति प्रतिष्ठानले ५ लाख, खोटाङको दिक्तेल रूपाकोट मझुवागढी१ स्थित बीपी स्मृति ट्रष्टले ५० लाख र मोरङको पिताजी कृष्णप्रसाद सेवा गुठी तथा बेलबारीस्थित जनयुद्ध स्मृति प्रतिष्ठानले ५०५० लाख पाएका छन्। सुनसरीको इटहरी२ मा रहेको जेबी टुुहुरे र भोजपुरको मिराराई फाउण्डेशनले क्रमशः ३० र १० लाख पाउने भएका छन्। तारा चापागाईं काठमाडौं, शिवराज भट्ट धनगढी, मनिका झा जनकपुरधाम, कृष्ण सारु मगर हेटौंडा, लक्ष्मण पोखरेल बुटवल, ललित बुढा सुर्खेत, राकेश कर्ण विराटनगर :"
घरको छतमा नै ड्रागन फलको खेती : १ बोटमा ५० किलोसम्म फल्ने,"सन्धिखर्क : अर्घाखाँचीको सन्धिखर्क नगरपालिका ७ फुद्वांगका मेघबहादुर भट्टराईले ड्रागन फलको खेतीबाट मनग्ये आम्दानी गर्न सफल भएक छन्। ३ वर्षदेखि आफ्नै घरको छतमा र नजिकैको खेतमा गरेको ड्रागन फलको खेतीबाट राम्रो आम्दानी भएको कृषक मेघबहादुर भट्टराईले बताए। यस वर्ष ड्रागनले राम्रो उत्पादन दिएको र १० क्विन्टल उत्पादन हुने कृषक भट्टराईको भनाइ छ। १ बोटमा ५० किलोसम्म फलेको छ। बिक्रीको लागि कुनै समस्या नभएको र अहिले १ हजार रुपैयाँ प्रतिकेजी घरबाटै बिक्री भएको कृषक भट्टराईले बताए । अहिले ड्रागन खोज्दै घरघरमा आएर लैजाने गरेको उनको भनाइ छ। पूर्व मन्त्री लोकेन्द्र विष्टको खेतीबाट प्रभावित भएर ड्रागन खेती सुरु गरेका भट्टराईले भने, 'सुरुसुरुमा त घरका छतमा र धान फल्ने खेतमा खेती गर्छु भन्छ। कसैले नदेखेको फल यो बौलायो भनेर पनि भने तर अहिले सबैले बिरुवा दिन परो भनेर भन्छन्। सबैले बिरुबा लगाउन सुरु गरेका छन्।' ड्रागन फ्रुटले एकपटक लगाएपछि लगातार १५ वर्षसम्म फल दिने गर्दछ। यसको खेती गर्न र स्याहार सुसारमा पनि त्यति असहज नभएको उनको भनाइ छ। बजारमा ड्रागन फ्रुटको अत्याधिक माग रहे पनि उत्पादन गर्न नसिएको उनी बताउँछन्। यसरी उत्पादन गरेको ड्रागन फ्रुट घरमै प्रति केजी एक हजार रुपैयाँमा बिक्री हुने गरेको भट्टराईले बताए। ड्रागन फ्रुट खेती समुद्री सतहदेखि चार हजार पाँचसय फिटको उचाइसम्मको हावापानी र जस्तोसुकै माटोमा पनि सहजै फलाउन सकिन्छ। कम सिचाईमा लगाउन सकिने भएकाले जमिनमा सहजरुपले यो खेती गर्न सकिन्छ। ड्रागन फल औषधीयुक्त गुण भएकोले स्वास्थ्यका लागि निकै लाभदायक हुने मानिएको छ। यसको वैज्ञानिक नाम 'हाइलोसेरुस अन्डटुस' हो। यसलाई 'ड्रागन फल' नामको अलवा मुन लभर्स, रात कि रानी, रातकी घण्टी, क्यान्डेलेरा आदी नामले चिनिन्छ। सिउडी प्रजाति भएकाले यसको खेतीका लागि त्यति धेरै पानी, मलखाद र हेरचाह आवश्यक पर्दैन। नेपालमा यसको खेतीयोग्य वातावरणले गर्दा ड्रागन फलप्रति किसानहरु दिनानुदिन आकर्षित भइरहेका छन्।"
सेयरमा गुम्यो साढे ११ खर्ब,"काठमाडौं : सेयर बजार लगानीकर्ताले २०७८२०७९ मा ११ खर्ब ४१ अर्ब ६२ करोड गुमाएका छन्। यस वर्ष नेप्से परिसूचक ८ सय ७३ दशमलव ९२ अंकले घटेको छ। नेपाल स्टक एक्सचेन्जका अनुसार आर्थिक वर्षको अन्तमा सेयर पुँजीकरण २८ खर्ब ६९ अर्ब ३४ करोड छ। भदौदेखि सेयर बजार निरन्तर घट्न थालेको थियो। वर्षको अन्तिम कारोबार दिन नेप्से २ हजार ८ सय ८३४० अंकमा बन्द भएको थियो। सो समयमा सेयर बजार पुँजीकरण ४० खर्ब १० अर्ब ९६ करोड रुपैयाँ थियो। चालू आर्थिक वर्षमा कारोबारको अन्तिम दिन नेप्से परिसूचक २ हजार ९ दशमलव ४६ को बिन्दुमा पुगेको छ। सेयर सुधारमा सरकार नलागे साना लगानीकर्ताको उठिबास हुन्छ, बैंक पनि अफ्ठ्यारो स्थितिमा पुग्छन् । किञ्चनकृष्ण न्यौपाने, अधिवक्ता साउन ३१ गते हालसम्मकै सर्वाधिक २१ अर्ब ६४ करोड ७६ लाख रुपैयाँको कारोबार भएको थियो। त्यसदिन ३ हजार २ सय २० अंकसम्म पुगेर ३ हजार १ सय ९८ को बिन्दुमा रोकिएको थियो। असार ९ गते नेप्से परिसूचक यस वर्षकै सबैभन्दा कम १ हजार ८ सय ४८ को बिन्दुमा पुगेको थियो। असारमा सेयर बजार पुँजीकरण ४४ खर्ब ६८ अर्बको थियो। अधिवक्ता कञ्चनकृष्ण न्यौपाने राजनीतिक पूर्वाग्राही र नेताको बोलिका कारण पनि सेयरबजार प्रभावित हुने गरेको बताउँछन्। अर्थमन्त्री र गभर्नरको झगडाले पनि सेयर बजार नराम्ररी प्रभावित बन्न पुग्यो। सेयरबजारको संरक्षण नगरे श्रीलंकाको बाटोतिर पुग्न सक्छौं, न्यौपाने भन्छन्, सेयरमा सरकारले नीतिगत सुधार गरी सम्बोधन गर्नुको विकल्प छैन। सेयर बजार अर्थतन्त्रको प्रतिविम्ब मानिन्छ। सेयर बजारले नै देशको अर्थतन्त्र कस्तो छ भन्ने संकेत गर्छ। त्यसैले लगानीकर्ताको संरक्षण गर्नुपर्ने उनी बताउँछन्। यहाँ सानादेखि ठूला लगानीकर्ता सेयर बजारमा प्रवेश गरेका छन्। तर, ठूला लगानीकर्ता हाबी हुने गरेका छन्। सेयर सुधारमा सरकार नलागे साना लगानीकर्ताको उठिबास हुन्छ, बैंक पनि अफ्ठ्यारो स्थितिमा पुग्छन्, न्यौपाने भन्छन्। सरकारको नीतिका कारण लगानीकर्ताको मनोबल घट्दै गएको उनी बताउँछन्। धितोपत्र बोर्ड ऐन २०६३ पनि पूर्णरूपमा कार्यान्वयन हुन नसकेको पनि लगानीकर्ता बताउँछन्। नेपाल राष्ट्र बैंकले ल्याएको ४१२ को नीतिले एउटा बैंकबाट ४ करोड र तीनवटा बैंकबाट १२ करोडसम्ममात्र सेयर धितोमा ऋण लिन पाइने व्यवस्था गरेको छ। मौद्रिक समीक्षामार्फत उक्त प्रावधान हटाउन लगानीकर्ताले दबाब दिएका थिए। धेरै लगानीकर्ताले बैंकबाटै ऋण लिएर सेयर बजारमा लगानी गर्ने हो नेपाल इन्भेस्टर फोरमका अध्यक्ष तुलसीराम ढकाल भन्छन्, राष्ट्र बैंकको कसिलो नीतिका कारण सेयर बजार उठ्न नसकेको हो। राष्ट्र बैंकले भारित औसत दर सयबाट १ सय ५० प्रतिशतसम्म पुर्याएकाले पनि लगानीकर्ता निराश भएको ढकाल बताउँछन्। ४१२ र भारी जोखिमको नीति करेक्सन नगरी पुँजीबजार सुधार नहुने उनी बताउँछन्। बैंकमा तरलता पहिला पनि थियो, तरलता अभावले सेयर बजार घटेको होइन, ढकालले भने। नेपाल धितोपत्र बोर्डले असार १ गते ५१ वटा कम्पनीको सेयर जोखिमपूर्ण भन्दै सूचना जारी गर्यो। ती कम्पनीले अस्वाभाविक चलखेल गरी कर्नरिङ गरेको बोर्डले दाबी गरेको थियो। त्यतिबेला सेयर बजार आक्रामक ढंगले अघि बढेको थियो। उक्त समयमा २० अर्ब कारोबार हुँदा नेप्से परिसूचक ३ हजार थियो। साउन ३१ गते सर्वाधिक २१ अर्ब ६४ करोड कारोबार असार ९ गते नेप्से परिसूचक यस वर्षकै सबैभन्दा कम २ सय ४० कम्पनीमध्ये ८५ प्रतिशत बैंक र बिमाको हिस्सा अर्थ मन्त्रालय, नेपाल धितोपत्रलगायत कसैले पनि पुँजीबजारको मर्म बुझ्न नसकेको सेयर विश्लेषक बताउँछन्। पुँजीबजारले सरकारलाई राजस्व दिएको मतलव छैन तर व्यक्तिले कमायो भनेर डाहा गर्ने प्रवृत्ति छ एक सेयर विश्लेषकले भने। व्यक्तिपरक नीतिनिर्माता हुँदासम्म सेयरबजारमा सुधार नआउने उनले बताए। निरन्तर सेयर बजार घटेपछि लगानीकर्ताले धैर्य गुमाएर आन्दोलन गरे। लगानीकर्ता तिलक कोइराला आमरण अनशनमा बसे। १९ बुँदे माग राख्दै अनसन बसेका कोइरालासँग नेपाल धितोपत्र बोर्डले सहमति गर्यो। सहमति गरेसँगै नेप्से परिसूचक र कारोबारमा केही सुधार देखियो। तर, धेरै समय टिकेन। सेयर बजारमा ५२ लाखभन्दा बढी आबद्ध भएका छन्। त्यसमध्ये १२ लाखले दोस्रो बजारमा नियमित कारोबार गर्छन्। सीए ऋषि पोखरेल सेयर बजारमा लगानी गर्दा जोखिम उच्च हुने बताउँछन्। लगानीकर्ताको मनोबलमा बजार अडिएको हुन्छ, पोखरेल भन्छन्, कमाउने आशाले लगानी गर्ने हो तर, घटेर घाटा हुँदा लगानीकर्ता अत्तालिन्छन्। धितोपत्र बोर्डले ब्रोकरको लाइसेन्सको शाखा छिट्टै देशभर दिनुपर्ने, टीएमस परिमार्जन गरी अपडेट गर्नुपर्ने उनको सुझाव छ। भन्छन्, सेयर बजारमा जसरी घट्छ। त्यसरी नै बढ्ने गरेकाले इतिहास दोहोरिने गरेको छ। सूचीकृत भएका २ सय ४० कम्पनीमध्ये झण्डै ८५ प्रतिशत बैंक र बिमाको हिस्सा छ। जसले गर्दा नेपाल राष्ट्र बैंक र बिमा समितिले लिने नीतिले सेयर बजारमा प्रत्यक्ष असर गर्छ। लगानीकर्तासमेत रहेका सिए पोखरेलका अनुसार सेयर बजारमा आउनेमध्ये अधिकांशमा ज्ञानको अभाव छ।"
गोटी बन्नु हुन्न गेटा मेडिकल कलेज,"मुलुकको सबैभन्दा सुदूरपश्चिममा रहेको भूभाग विकास र समृद्धिका दृष्टिले पनि साँच्चीकै दूर छ। जस्तो कि मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा एउटा पनि मेडिकल कलेज छैन। सरकारी र निजी क्षेत्र कसैले पनि त्यहाँ मेडिकल कलेज खोलेका छैनन्। सरकारले एउटा ठूलो अस्पताल र मेडिकल कलेज खोल्ने पनि भनेर कैलालीको गोदावरी नगरपालिका ५ गेटामा पूर्वाधार बनाएको छ। पूर्वाधार बन्नै दसौं वर्ष लाग्यो, अरू काम हुन कति वर्ष लाग्ने हो ? केही भन्न सक्ने अवस्था छैन। ५ अर्ब लगानी गरेर आवश्यक पूर्वाधार बनिसक्दा पनि मेडिकल कलेजको सुरसार छैन। अस्पताल खोल्ने कुराको अत्तोपत्तो पनि छैन। यसले हाम्रो सरकारले बनाउने योजना र कार्यक्रम तथा पूर्वाधारहरूको उचित प्रयोगमा हुने लापरबाहीलाई देखाउँछ। एक त योजना बन्न वर्षौं लाग्छ, कार्यान्वयन गर्न त्यस्तै विलम्ब हुन्छ। भौतिक पूर्वाधार बनिसकेपछि पनि नेपालमा यस्ता भौतिक पूर्वाधारहरूको खासै जतन हुँदैन। बिग्रे भत्केपछि बल्ल होस् खुल्छ। त्यस्तै हालत गेटाको छ। राजनीतिक खिचातानीको गोटी बन्दैछ यो योजना। कसैलाई मेडिकल कलेज खोल्नु छ, कसैलाई विश्वविद्यालय नै चाहिएको छ। अहिलेलाई अस्पतालमात्रै सुरु भए पनि हुने हो। त्यसको पनि छेकछन्द छैन। मेडिकल कलेज खोल्न आवश्यक भौतिक पूर्वाधार गेटामा पर्याप्त भइसके। अस्पताल, कलेज र आवाससम्मलाई पुग्दो पूर्वाधार खडा भइसकेको छ। तर, सरकारी जाँगर नउठ्नाले बनेको पूर्वाधारमा माकुराको जालो लाग्दैछ। यस्तै अवस्था रहिरहे, लेउ लाग्छ, झाडी उम्रन्छ र पूर्वाधार बिग्रेर जान बेर लाग्दैन। अनि भौतिक संरचनाको लगानी बालुवामा पानी हुनसक्छ। सरकारी कामको पारा हेर्दा निराश हुनै पर्ने अवस्थाले त्यस्तो आँकलन अस्वाभाविक हुँदैन। सरकारी संस्था स्थापना गर्नु भनेको त्यहाँका जनतालाई सेवा पुर्याउनु हो। तर, हाम्रो सत्ताको बागडोरमा बसेकालाई त्योभन्दा बढी चासोचाहिँ संस्थामा कसलाई नियुक्ति दिलाउने र कसलाई जागिर खुवाउने भन्नेतिर ध्याउन्न हुन्छ। त्यसमा राजनीतिक रंगका आधारमा योग्यता तय गरिन्छ। अहिले गेटालाई सुदूरपश्चिम सरकारबाट चलाउने कि संघबाट भन्ने एउटा रस्साकस्सी त छँदैछ, अर्कातिर सुपका दल र नेताहरू कसले जस धेरै लिने भन्ने हिसाबले पनि प्रतिस्पर्धा छ। तर, गेटा सञ्चालन ल्याउन कम्मर कसेर लाग्ने प्रतिस्पर्धा छैन। मेडिकल कलेज खोल्ने हो भने अस्पताल तीन वर्षदेखि चलिरहेको हुनुपर्छ। गेटामा ६ सय शड्ढयाका लागि पूर्वाधार तयार छ। गेटामा मेडिकल कलेज चलाउने हो अस्पताल तुरुन्तै चलाउन आवश्यक छ। त्यसका लागि चिकित्सक, प्रशासनिक कर्मचारी र स्वास्थ्यकर्मीको व्यवस्था गरिहाल्नुपर्छ। के कति मानव संसाधन चाहिन्छ भन्नेबारेको प्रतिवेदन पनि छ। खाँचो केवल कार्यान्वयनको मात्रै हो। अस्पताल चलेपछि मेडिकल कलेज खोल्ने योजनालाई साकार पार्ने एउटा खुट्किलो तयार हुन्छ। अर्काे गेटा कुन ढाँचामा चलाउने भन्ने पनि हो। खासमा मेडिकल कलेज र अस्पताल भनेको सरकारले नै चलाएको बेस हुन्छ। निजी क्षेत्रले मेडिकल कलेज र अस्पताल कमाइ खाने भाँडो बनाएको छन्, तिनीहरूसँगको साझेदारी पनि यसमा गरिनु हुन्न। नेपालमा छुट्टै मेडिकल विश्वविद्यालय छैन। भइरहेकै विश्वविद्यालयले सम्बन्धन दिएका मेडिकल कलेज छन् वा स्वास्थ्य विज्ञान प्रतिष्ठान। तर, स्वास्थ्य विज्ञान प्रतिष्ठान जुनजुन सरकारका पालामा र जुनजुन दलका नेताका नाममा खोलिएका छन्, तिनैतिनैको राजनीतिक भर्ती केन्द्र भएका छन्। सुदूरपश्चिमेली जनता मेडिकल विश्वविद्यालय नै गोदावरीमा होस् भन्ने चाहन्छन्। त्यस विषयमा संघीय सरकारले छुट्टै ऐन कानुन तर्जुमा गर्नुपर्छ। मेडिकल विश्वविद्यालयका लागि छुट्टै बहस पनि चलाउनुपर्छ। तर, त्यो सम्भव नहुने होइन। सुदूरपश्चिमेली जनता आज पनि गतिलो अस्पतालको अभावमा उपचारका लागि भारतमा निर्भर हुनुपरेको छ। मेडिकल साइन्स पढ्न कैयौं विद्यार्थी भारत, चीन र बंगलादेश गइरहनुपरेको छ। त्यसैले मेडिकल कलेज गेटामा सरकारले खोल्यो भने त्यहाँबाट विशिष्टीकृत अस्पतालसमेत चलाएर अस्पताल र विद्यार्थीको पढाइको माग सम्बोधन गर्न सकिन्छ। प्रधानमन्त्री शेरबहादुर देउवाको गृहजिल्ला डडेल्धुरामा पनि मेडिकल साइन्स पढाउने योजना बनेको छ। त्यही कारण कैलालीको गेटा योजनालाई असर पुग्नु हुन्न। सुदूरका पहाडी केही जिल्लालाई पायक पर्ने गरी डडेल्धुरामा अस्पताल र मेडिकल कलेज बन्दा उचितै हुन्छ। तर, विशिष्ट किसिमका रोगको पनि उपचार पाउने अस्पतालसहितको मेडिकल कलेज सम्पूर्ण सुदूरपश्चिमेलीलाई पायक पर्ने कैलालीमा बन्नु मनासिव हुन्छ। विश्वविद्यालय त यसै पनि विश्वविद्यालयको नेपालमा अभाव होइन, गतिलो विश्वविद्यालयको चाहिँ अभाव हो। अस्पताल र कलेज सञ्चालन उदाहरणीय बनेपछि विश्वविद्यालय नै चल्नसक्ने सन्देश कामका माध्यमबाट दिएपछि त्यो पनि असम्भव पक्कै हुनेछैन। तर, सबैभन्दा पहिलो गेटालाई गोटी नबनाऊँ। कुनै पनि बहानामा गेटाको पूर्वाधार त्यहाँको लगानी खेर जान दिनु हुँदैन। जनताको माग सम्बोधन छिटोभन्दा छिटो गरिनुपर्छ। बहानाको छुट कसैलाई दिनु हुँदैन।"
प्रदेशका बजेट नेताकै खल्तीमा,"सातै प्रदेश सरकारले असार १ गते बजेट ल्याए। तर, संघीयतालाई संस्थागत गर्न लाग्नुपर्ने बेला उल्टै केन्द्रको सिको गर्दै नेताका सालिक, प्रतिष्ठान, पार्क र पार्टी कार्यालय बनाउन करोडौं रकम छुट्याए। राजनीतिक लेनदेन, सरकार जोगाउन र आगामी निर्वाचनमा आफ्नो क्षेत्र सुरक्षित गर्नेतिर मात्रै ध्यान दिए। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। विश्लेषक प्राडा लोकराज बराल प्रदेश सरकारहरू जनताप्रति जवाफदेही नदेखिएको बताउँछन्। भन्छन्, सर्वसाधारण जनता आधारभूत स्वास्थ्य, शिक्षाबाट वञ्चित छन् । महँगी बढेको छ। जनताले दुःख पाएको पायै छन्। तर, प्रदेश सरकारहरू नातागोताका नाममा प्रतिष्ठान र पार्टीको कार्यालय बनाउन पैसा छुट्ट्याउँछन्। प्रतिनिधिसभाको सार्वजनिक लेखासमिति सभापति भरत शाह संघीयता बलियो बनाउनुको साटो कमजोर बनाउनेतिर प्रदेश सरकारका क्रियाकलाप भइरहेको बताउँछन्। बजेट भनेको त देशको विकास, रोजगारी सिर्जना र जनताको आम्दानी बढाउने खालको पो हुनुपर्छ, सभापति शाह भन्छन्, तर, संसदीय विकृति र विसंगतिलाई मात्रै प्रश्रय दिने हो भने संघीयतालाई असर गर्छ। जनतामा वितृष्णा पैदा हुन्छ। प्रदेश सरकारहरूले आफूखुसी स्मृति प्रतिष्ठान, ट्रस्ट वा पार्टी कार्यालयका लागि बजेट विनियोजन गर्दा मुलुककै आर्थिक प्रगतिमा गम्भीर असर पर्ने शाहको भनाइ छ। एमाले उपमहासचिव एवं गण्डकी प्रदेशका पूर्वमुख्यमन्त्री पृथ्वीसुब्बा गुरुङ विकासका लागि आएको बजेट परिवारको कोषमा हाल्नु दुरुपयोग भएको बताउँछन्। विकासका नाममा आएको बजेटलाई सीमित स्वार्थका लागि छुट्ट्याउनु जनताप्रतिको बेइमानी हो, उपमहासचिव गुरुङ भन्छन्, जुन पार्टीको मुख्यमन्त्रीमन्त्री भयो, उसले पार्टी कार्यालय बनाउँदै जाने हो भने के हुन्छ ? माओवादी केन्द्रका प्रमुख सचेतक देव गुरुङ बजेट बनाउन प्रदेश सरकार स्वतन्त्र भए पनि गलत उपयोग गर्न नहुने बताउँछन्। भन्छन्, अन्य अनुत्पादक क्षेत्रमा बजेट विनियोजन गर्न हुँदैन। प्रतिनिधिसभाको विकास तथा प्रविधि समिति सभापति कल्याणीकुमारी खड्का नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न नहुने बताउँछिन्। भन्छिन्, यसले मुलुककै आर्थिक विकासमा असर गर्छ। लोसपा सांसद लक्ष्मणलाल कर्ण प्रदेश सरकारले बजेट आफ्नो हातमा छ भन्दैमा व्यक्ति वा पार्टी विशेषलाई बाँड्नु नीतिगत भ्रष्टाचार भएको बताउँछन्। भन्छन्, कुनै पनि प्रतिष्ठान वा पार्टीलाई विनियोजन गर्नु भनेको अपचलन गर्नु हो। सुदूरपश्चिम प्रदेशले पार्टी कार्यालय र विभिन्न प्रतिष्ठानका नाममा ६ करोडभन्दा बढी रकम छुट्ट्याएको छ। आर्थिक मामिला र भौतिक पूर्वाधारमन्त्री एकीकृत समाजवादीकै भएका कारण ९ जिल्लामा नै पार्टीका कार्यालय बनाउन र आफ्ना नजिकका व्यक्तिले खोलेका प्रतिष्ठान पोस्न बजेट विनियोजन गरियो। आर्थिक मामिलामन्त्री प्रकाश रावल र भौतिक पूर्वाधार विकासमन्त्री दीर्घबहादुर सोडारी एकीकृत समाजवादीका हुन्। भौतिक पूर्वाधार विकास मन्त्रालय मातहतको सहरी विकास तथा भवन कार्यालयहरूमार्फत पार्टी कार्यालयहरू बनाउन २ करोड ६५ लाख रकम विनियोजन गरिएको छ। जसअनुसार डोटीमा पुष्पलाल स्मृति बनाउन ३० लाख, बाजुरामा ३० लाख, अछाममा १५ लाख, बझाङमा ३० लाख, बैतडीमा ३० लाख, कञ्चनपुरमा ५० लाख र कैलालीमा ६० लाख रकम विनियोजन गरिएको हो। डोटीको सिलगढीमा १० लाख र डोटीकै पूर्वीचौकीमा २० लाख, बाजुराको बडिमालिका८ मा १० लाख र बडिमालिकामै २० लाख विनियोजन गरिएको छ। सहिद स्मृति प्रतिष्ठानका नाममा नौवटै जिल्लामा ३ करोड २५ लाख रकम छुट्ट्याइएको छ। धनगढीको गोमादेवी प्रष्ठिानलाई १० लाख, अछामको भैरव स्मृति प्रतिष्ठानलाई १५ लाख, डडेलधुराको परशुराम नगरपालिकामा मदन आश्रित प्रतिष्ठानलाई १० लाख, डडेलधुराकै आलितालस्थित सहिद परिवार सम्पर्क मञ्चलाई २६ लाख रकम दिइने भएको हो। कर्णाली प्रदेशले स्मृति प्रतिष्ठान भवन र नेताको नाममा पार्क बनाउन झन्डै २ करोड बजेट छुट्ट्याएको छ। मुख्यमन्त्री जीवनबहादुर शाहीको गृहजिल्ला हुम्लामा पार्टी भवन बनाउन ८५ लाख बजेट तोकिएको छ। हुम्लामा बीपी स्मृति भवन बनाउन कांग्रेसलाई २० लाख, पुष्पलाल स्मृति प्रतिष्ठान भवन बनाउन एकीकृत समाजवादीलाई २० लाख, मनमोहन स्मृति भवन बनाउन एमालेलाई २० लाख र पोस्टबहादुर बोगटी स्मृति भवन बनाउन माओवादी केन्द्रलाई २५ लाख छुट्याइएको हो। जाजरकोटमा जित स्मृति भवन बनाउन माओवादीलाई १५ लाख, जाजरकोटमै समाजवाद अध्ययन स्मृति प्रतिष्ठानका लागि भन्दै १५ लाख, पूर्वमुख्यमन्त्री महेन्द्रबहादुर शाहीको गृहजिल्ला कालिकोटमा रत्न स्मृति प्रतिष्ठान भवनका लागि भन्दै १५ लाख बजेट छुट्ट्याइएको छ। दैलेखमा कांग्रेस नेता स्वर्गीय जगतजंग थापाको सम्झनामा पार्क बनाउन १५ लाख बजेट छुट्ट्याइएको छ। जुम्लामा हरिशचन्द्र डिल्ली स्मृतिपार्क बनाउन २० लाख छुट्ट्याइएको छ। सल्यानमा सहिद नेत्रलाल अभागी स्मृति प्रतिष्ठानको भवन बनाउन भन्दै २५ लाख बजेट विनियोजन गरिएको छ। लुम्बिनी प्रदेशले वडास्तरीय योजनालाई पनि बजेटमा प्राथमिकता दिएको छ। प्रदेश सरकारले ५० लाखभन्दा साना योजनामा बजेट विनियोजन गर्न नहुने मान्यता रहँदै आएको छ। तर, उपभोक्ता समितिले गर्ने गरी ५ लाखसम्मका सडक पूर्वाधारका योजना राखिएका छन्। विकासका नाममा आएको बजेट सीमित स्वार्थका लागि छुट्ट्याउनु जनताप्रतिको बेइमानी हो। पृथ्वीसुब्बा गुरुङ, उपमहासचिव, एमाले आफ्नो प्रदेशको बजेट बनाउन उहाँहरू स्वतन्त्र हुनुहुन्छ। अनुत्पादक क्षेत्रमा विनियोजन गर्न हुँदैन।देव गुरुङ, प्रमुख सचेतक, माओवादी केन्द्र प्रदेश सरकारले बजेट आफ्नो हातमा छ भन्दैमा व्यक्ति वा पार्टीविशेषलाई बाँड्नु नीतिगत भ्रष्टाचार हो। लक्ष्मणलाल कर्ण, नेता, लोसपा नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न हँुदैन। बजेटको दुरुपयोग भएको छ। यसले मुलुककै आर्थिक विकासमा असर गर्छ।कल्याणीकुमारी खड्का, सभापति, विकास तथा प्रविधि समिति एउटा सडक डिभिजन कार्यालयले तीन जिल्ला कार्यक्षेत्र बनाएर काम गरिरहेका छन्। सरकारले ती कार्यालयले अनुगमन, नियमन तथा निर्माण गर्नै नसक्ने गरी योजना छुट्ट्याएको छ। भौतिक पूर्वाधार विकास मन्त्रालयअन्तर्गत मात्रै २ हजार ४० सडक योजना छन्। यीमध्ये ६० प्रतिशत ५ लाखका योजना छन्। देउपुर मन्दिर कमलसिंह चौधरीको घरसम्मको सडक जस्ता सयौं योजना बजेटमा छन्। एमाले संसदीय दलका उपनेता एवं पूर्वभौतिक पूर्वाधारमन्त्री बैजनाथ चौधरीे कार्यकर्तामार्फत कार्यान्वयन गर्ने गरी टुक्रे योजना बनाइएको बताउँछन्। हाम्रा सडक कार्यालयका संरचनाले यी सडक निर्माण गर्नै सक्दैनन्, चौधरी भन्छन्, यी त वडाले गर्ने कार्यक्रम हुन्। उपभोक्ताका नाममा कार्यकर्ताका हातमा बजेट पुर्याउने रणनीति मात्रै हो। लुम्बिनी प्रदेशमा प्रत्यक्षतर्फका सांसदलाई र समानुपातिक सांसदलाई बजेट छनोट गर्न भनिएको थियो। समानुपातिकले ७५ लाखको योजना पाएका छन्। यसरी विनियोजन भएका योजनाहरू कार्यकर्ता लक्षित राखिएका हुन्। मुख्यमन्त्री कुलप्रसाद केसी र आर्थिक मामिला तथा सहकारीमन्त्री कृष्णध्वज खड्काको जिल्ला रोल्पा र प्यूठानमा बढी योजना राखिएका छन्। रोल्पामा सडक मर्मत शीर्षकमा १२ करोेड ७० लाख र प्यूठानमा १२ करोड ३५ लाख विनियोजन गरिएको छ। यही शीर्षकमा बर्दिया र बाँकेमा जम्मा २०२० लाख बजेट राखिएको छ। लुम्बिनीमा सहिदका नाममा, राजनीतिक नेताका नाममा खोलिएका प्रतिष्ठान, बाटिकाहरूमा बजेट राखिएका छन्। सहिद स्मृति प्रतिष्ठान प्यूठानलाई ३० लाख बजेट राखिएको छ। सहिद स्मृतिका नामका दर्जनौं योजना प्रदेशको बजेटमा राखिएका छन्। गण्डकीमा मुख्यमन्त्री र मन्त्रीहरूले प्रदेशको बजेटमा रजाइँ गरेको विषय आलोचित बन्यो। मुख्यमन्त्री कृष्णचन्द्र नेपाली पोखरेलदेखि मन्त्री मेखलाल श्रेष्ठ, केन्द्रीय नेता अर्जुनप्रसाद जोशी, पियारी थापा, धनमायाले ट्रस्टदेखि स्मृति पार्कमा बजेट छुट्ट्याएका छन्। मुुख्यमन्त्री पोखरेलले पिता गोवद्र्धन शर्माको नाममा स्मृति कोष बनाउन ५० लाख बजेट विनियोजन गरेका छन्। व्यास नगरपालिका१० स्थित गोवद्र्धन स्मृति कोषका लागि सामाजिक विकास कार्यालय तनहुँमार्फत कार्यान्वयन हुने गरी बजेट छुट्ट्याइएको हो। शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठका मातापिताका नाममा ट्रस्ट बनाउन दुई फरक शीर्षकमा १ करोड रुपैयाँ विनियोजन गरिएको छ। खर्च शीर्षक २६,४१३ अन्तर्गत छुटेका कार्यक्रम भनेर एउटै शीर्षकमा ५०५० लाख रुपैयाँ विनियोजन गरिएको छ। पुननारायण धनकुमारी श्रेष्ठ ट्रस्टको नाममा ५० लाख रुपैयाँ छुट्ट्याइएको छ। यो कार्यक्रम कार्यान्वयन स्वयम् मन्त्री मेखलाल श्रेष्ठको मन्त्रालयले नै गर्ने छ। राष्ट्रिय जनमोर्चा संसदीय दलकी नेता पियारी थापा परिवारको गाउँमैत्री अक्षयकोष (जिमाक)लाई ७० लाख रुपैयाँ छुट्ट्याएको हो। बागलुङको काठेखोला गाउँपालिका ४ तंग्राममा जिमाक सांस्कृतिक संग्रहालय भवन निर्माणाधीन छ। दुई छुट्टै शीर्षकमार्फत प्रदेश सरकारले निर्माणको अन्तिम चरणमा रहेको भवनलाई ७० लाख रुपैयाँ दिन लागेको हो। जसपा सांसद धनमाया लामाले पनि परिवारका सदस्यको नाममा ठूलो धनराशी छुट्ट्याएको पाइएको छ। साहिँला जेठाजु जनयुद्धका सहिद भीमसेन पोखरेलको नामको भीमसेन स्मृति प्रतिष्ठानलाई ५० लाख रुपैयाँ विनियोजन गरेको पाइएको हो। उनले गोरखाको सिरानचोक गाउँपालिका ५ थुम्कामा युद्ध संग्रहालय स्थापना गर्ने शीर्षकमा १ करोड रुपैयाँ बजेट सिफारिस गरेकी थिइन्। प्रदेश सरकारले ५० लाख रुपैयाँ विनियोजन गरेको हो।भौतिक पूर्वाधार, सहरी विकास तथा यातायात मन्त्रालयबाट कार्यान्वयन हुने गरी सोही ट्रस्टको भवन बनाउन समान ५० लाख विनियोजन गरिएको छ। ट्रस्टको भवन भिरकोट नगरपालिका १ मा बन्नेछ। कांग्रेस नेता अर्जुनप्रसाद जोशीका पिता अमृतप्रसाद जोशीका नाममा स्मृतिपार्क बनाउन २० लाख विनियोजन गरिएको छ। कुश्मा नगरपालिका ८ मा उक्त स्मृति पार्कका लागि कार्यक्रम थपेर २० लाख रुपैयाँ छुट्ट्याइएको हो। पर्वतकै अर्का कांग्रेस नेता डिल्लिराम लामिछानेको नाममा पनि प्रतिष्ठान बनाउन गण्डकी सरकारले २० लाख विनियोजन गरेको छ। जसकारण बजेट छलफल तीन सातासम्म पनि सुरु हुन सकेको थिएन। अन्तिममा अर्थमन्त्रीले बजेट सच्याउने र कार्यक्रम थप्ने प्रतिबद्धता जनाएपछि गत सोमबार प्रदेशसभा बैठकले निरन्तरता पाएको हो। संघीयतालाई संस्थागत गर्न लाग्नुपर्ने बेला हो यो। तर, प्रदेश सरकारहरूले केन्द्रको सिको गर्दै नेताका सालिक, नेताकै नामका प्रतिष्ठान, पार्क र पार्टी कार्यालय बनाउन करोडौं बजेट खन्याएका छन्। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। यस्ता कार्यले संघीयतालाई नै असर पर्ने विज्ञहरू बताउँछन्। प्रदेशसभामा बजेट छलफल सकिएको छ। वार्षिक विकास कार्यक्रम पनि पेस भएको छ। वडा नम्बर १६ मा ६ करोड ८ लाख रुपैयाँका योजना थपिएका छन्। भौतिक पूर्वाधार विकास, सहरी तथा यातायात व्यवस्थामन्त्री कुमार खड्काको गृहवडा पनि यही हो। सबैभन्दा बढी बजेट उनकै वडामा परेको भन्दै प्रदेशसभा बैठकमा सत्ता गठबन्धनदेखि प्रतिपक्षका सांसदहरूले विरोध जनाएका छन्। बागमती प्रदेशले आर्थिक वर्ष २०७९८० को बजेटमा विभिन्न प्रतिष्ठान, स्मृति र ट्रष्टको नाममा करोडौं बजेट बिनियोजन गरेको पाइएको छ। प्रायः प्रतिष्ठान, स्मृति र ट्रष्टमा बिभिन्न राजनीतिक दलका स्वर्गीय नेताहरूको नाम जोडिएको छ। संस्कृति तथा पर्यटन मन्त्रालयमार्फत सिन्धुलीको दुम्जामा विश्वेश्वरप्रसाद कोइरालाको सालिक बनाउन १० लाख रुपैयाँ छुट्ट्याएको छ। भक्तपुरको सूर्यविनायक६ मा सहिद राधेश्याम जोन्छे स्मृति प्रतिष्ठान भवन तथा शालिक बनाउन मन्त्रालयले १० लाख विनियोजन गरेको छ। काठमाडौंको कागेश्वरी मनोहरामा किसुनजी अध्ययन तथा अनुसन्धान प्रतिष्ठानका नाममा १० लाख र पुष्पाल स्मृति प्रतिष्ठान रामेछापका लागि शालिक बनाउन १० लाख तोकिएको छ। यीबाहेक मन्त्रालयले बिभिन्न नेताको नाम जोडर पार्क निर्माणमा बजेट विनियोजन गरेको छ। मन्त्रालयको नयाँ आर्थिक वर्षको कुल बजेट १ अर्ब ८६ करोड ९१ लाख रुपैयाँ छ। तीमध्ये २० करोडभन्दा बढी रकम प्रतिष्ठान, स्मृति, ट्रष्ट, पार्क तथा मठ मन्दिर, गुम्बा चर्च निर्माणमा बिनियोजन गरिएको छ। भौतिक पूर्वाधार विकास मन्त्रालयमार्फत पनि प्रतिष्ठान, स्मृति र ट्रष्ट निर्माणमा करोडौं बजेट विनियोजन गरिएको छ। मन्त्रालयले धादिङको ज्वालामुखी ४ मा कृष्णप्रसाद दुवाडी स्मृति भवन बनाउन १२ लाख, नुवाकोटको म्यागङ गाउँपालिका ३ मा सहिद स्मृति सामुदायिक भवन बनाउन ४० लाख, किस्पाङ गाउँपालिका ३ मा सहिद स्मृति सामुदायिक भवन बनाउन ४० लाख र बिदुर नगरपालिका७ मा सहिद स्मृति महिला सामुदायिक भवन बनाउन ४० लाख विनियोजन गरेको छ। हेटौंडा६ मा बीपी गणेशमान स्मृति शान्ति पार्क पूर्वाधार विकासको नाममा १० लाख, रत्ननगर ४ चितवनमा सुशील कोइराला स्मृति प्रतिष्ठान भौतिक संरचना बनाउन २० लाख, हेटौंडा ११ मा बीपी बाटिका पूर्वाधार बनाउन १२ लाख विनियोजन गरिएको छ। मन्त्रालयले भरतपुर१७ मा गन्जीपुर प्रथम सहिद लखन थापा प्रतिष्ठानको भौतिक संरचना बनाउन १५ लाख, मकवानपुरको मनहरी९ मा सहिद स्मृति बालकल्याण भौतिक संरचना बनाउन १२ लाख र हेटौंडा ६ मा बीपी गणेशमान स्मृति शान्तिपार्क पूर्वाधार विकास शीर्षकमा २० लाख विनियोजन गरिएको छ। भौतिक पूर्वाधार विकास मन्त्रालयले नै ललितपुर२ मा मनमोन स्मृतिपार्क बनाउन २० लाख, राजनेता उद्यान जरसिं पौवा निर्माण, काठमाडौं ३० लाख र गणेशमान पार्क निर्माण, शंखरापुर नगरपालिकाको नाममा २० लाख बजेट छुट्ट्याएको छ। भक्तपुरको सूर्यविनायक१ मा विश्वनाथ स्मृति प्रतिष्ठान प्रतिमा बनाउन २० लाख, काठमाडौं मैतीदेवीमा सहिद स्मृति प्रतिष्ठान पूर्वाधार विकासका नाममा २० लाख र गणेशमान सिंह मेमेरियल पूर्वाधार निर्माण, ललितपुर५ को नाममा २० लाख विनियोजन गरिएको छ। काठमाडौंको टोखा ६ मा मंगलादेवी सिंह स्मृति प्रष्ठिानको कम्पाउन्ड वाल बनाउन १० लाख र राधेश्याम स्मृति प्रतिष्ठान भक्तपुरलाई ४५ लाख छुट्ट्याइएको छ। भौतिक पूर्वाधार राज्यमन्त्री सन्तबहादुर चेपाङ मागका आधारमा योजनाहरूमा बजेट विनियोजन गरिएको बताउँछन्। सकेसम्म यस्ता योजनामा कम लगानी गर्ने प्रदेश सरकारको नीति हो। तर, माग आएपछि केही न केही सम्बोधन गर्नैपर्छ, राज्यमन्त्री चेपाङ भन्छन्, सरकारले चाहेर राखेको भन्दा पनि आम जनताबाट आएको मागको आधारमा बजेट राखिएको हो। मधेस प्रदेशले नेता तथा सहिदहरूको सालिक बनाउन करिब साढे ७ करोड बजेट छुट्ट्याएको छ। आर्थिक वर्ष २०७९८० को बजेटमा सप्तरीमा रामराजा सिंहको शालिक बनाउन ५० लाख, महोत्तरीमा विद्यापति प्रतिमा स्थापना तथा सौन्दर्यकरण गर्न ५० लाख विनियोजन गरिएको छ। रामनारायण मिश्रको सालिक बनाउन ५० लाख, गजेन्द्रनारायण सिंहको सालिक निर्माण गर्न ५ करोड र गणेश नेपालीको शालिक बनाउन ५० लाख रकम छुट्ट्याइएको छ। जनकपुरधाम उपमहानगरपालिका२५ मा अरविन्द ठाकुरको शालिक बनाउन १० लाख, जनकपुरधाम२३ मा सहिद दुर्गानन्द झाको शालिक बनाउन ४० लाख र रामनारायण मिश्र स्मारक निर्माणमा १० लाख बजेट छुट्ट्याइएको छ। विभिन्न आन्दोलनमा ज्यान गुमाएकाहरूकै कारण देशमा संघीयता संस्थागत भएको हुनाले उनीहरूको सम्मानका लागि शालिक तथा स्मारक बनाउन बजेट छुट्ट्याइएको भौतिक विकास तथा पूर्वाधारमन्त्री रामसरोज यादवको तर्क छ। प्रतिपक्षीले भने यसलाई अनुत्पादक क्षेत्रमा गरिएको अनावश्यक लगानीको संज्ञा दिएको छ। प्रदेश १ ले आर्थिक वर्ष २०७९८० का लागि ३९ अर्ब ७३ करोड ८३ लाखको बजेट ल्याएको छ। तर, त्यसमा विकासका योजनासँगै प्रतिष्ठान तथा स्मृति ट्रष्टका नाममा विभिन्न कार्य प्रयोजनका लागि भनेर ८ करोडभन्दा बढी छुट्ट्याइएको छ। पर्यटन तथा संस्कृति मन्त्रालयमार्फत प्रतिष्ठान, स्मृति ट्रष्ट, फाउन्डेसन तथा अन्य विभिन्न संघसंस्थालाई अनुदानस्वरूप ३ करोड छुट्ट्याइएको छ। प्रदेश सरकारको आर्थिक मामिला तथा योजना मन्त्रालयको कार्यक्रम पुस्तिकामा उक्त विषय उल्लेख छ। मन्त्रालयबाट प्राप्त विवरणअनुसार सरकारले संखुवासभाको सहिद स्मृति प्रतिष्ठानलाई पनि भवन बनाउन भनेर २० लाख छुट्ट्याएको छ। ताप्लेजुङको फुङलिङ नगरपालिका५ स्थित मदन भण्डारी स्मृति प्रतिष्ठानलाई ५० लाख, झापाको चारपानेस्थित सहिद स्मृति प्रतिष्ठानलाई २० लाख, हल्दीबारी२ चतुरानस्थित राजवंशी प्रतिष्ठानलाई १५ लाख, ताप्लेजुङको सिरिजङ्गा गाउँपालिका१ कटुन्जेस्थित सहिद हरि नेपाल प्रतिष्ठानलाई २० लाख र पाँचथरको फिदिम४ स्थित सहिद प्रतिष्ठानलाई भवन तथा सभाहल बनाउन १५ लाख छुट्ट्याइदिएको छ। झापाको अर्जुनधारा८ स्थित जनयोद्धा प्रतिष्ठानलाई २० लाख, शिवसताक्षीस्थित गणेशमानसिंह अध्ययन प्रतिष्ठानलाई ५० लाख, संखुवासभाको भोटखोलास्थित शहिद स्मृति प्रतिष्ठानलाई २० लाख, संंखुवासभाकै चैनपुरस्थित वासुशाक्य स्मृति प्रतिष्ठानलाई २० लाख र धनकुटाको पुष्पलाल स्मृति ट्रष्टलाई १० लाख तोकिएको छ। सत्ता र शक्तिको दुरुपयोगस्वरुप स्मृति ट्रष्ट तथा प्रतिष्ठानका नाममा गरिएका यस्ता विनियोजनले कुनैै आउटकम नदिने अर्थशास्त्री अर्जुन बराल बताउँछन्। कार्यकर्ता पोस्ने ध्येयले गरिएका रकम विनियोजनले कुनै प्रतिफल दिँदैन, उनी भन्छन्, सहिद प्रतिष्ठानलाई सहयोग गर्नु सकारात्मक विषय हो। तर, अहिले नामै नसुनेका ट्रष्टहरूले पनि लाखौं खेलाइरहेका छन्। यो स्रोत र साधनको दुरुपयोग हो। प्रदेश सरकारले प्रदेशभरिका प्रतिष्ठान तथा स्मृति ट्रष्टका नाममा ८ करोड रुपैयाँभन्दा बढी रकम विनियोजन गरेको सरकारी तथ्यांक छ। तथ्यांकअनुसार ओखलढुंगाको लिखु४ यसमस्थित टंकराज ईश्वरी प्रतिष्ठानलाई भवन बनाउन ५० लाख दिइएको छ। यसबाहेक रावावेशी२ स्थित मनमोहन स्मृति प्रतिष्ठानले ५ लाख, खोटाङको दिक्तेल रूपाकोट मझुवागढी१ स्थित बीपी स्मृति ट्रष्टले ५० लाख र मोरङको पिताजी कृष्णप्रसाद सेवा गुठी तथा बेलबारीस्थित जनयुद्ध स्मृति प्रतिष्ठानले ५०५० लाख पाएका छन्। सुनसरीको इटहरी२ मा रहेको जेबी टुुहुरे र भोजपुरको मिराराई फाउण्डेशनले क्रमशः ३० र १० लाख पाउने भएका छन्। तारा चापागाईं काठमाडौं, शिवराज भट्ट धनगढी, मनिका झा जनकपुरधाम, कृष्ण सारु मगर हेटौंडा, लक्ष्मण पोखरेल बुटवल, ललित बुढा सुर्खेत, राकेश कर्ण विराटनगर :"
सेयरमा गुम्यो साढे ११ खर्ब,"काठमाडौं : सेयर बजार लगानीकर्ताले २०७८२०७९ मा ११ खर्ब ४१ अर्ब ६२ करोड गुमाएका छन्। यस वर्ष नेप्से परिसूचक ८ सय ७३ दशमलव ९२ अंकले घटेको छ। नेपाल स्टक एक्सचेन्जका अनुसार आर्थिक वर्षको अन्तमा सेयर पुँजीकरण २८ खर्ब ६९ अर्ब ३४ करोड छ। भदौदेखि सेयर बजार निरन्तर घट्न थालेको थियो। वर्षको अन्तिम कारोबार दिन नेप्से २ हजार ८ सय ८३४० अंकमा बन्द भएको थियो। सो समयमा सेयर बजार पुँजीकरण ४० खर्ब १० अर्ब ९६ करोड रुपैयाँ थियो। चालू आर्थिक वर्षमा कारोबारको अन्तिम दिन नेप्से परिसूचक २ हजार ९ दशमलव ४६ को बिन्दुमा पुगेको छ। सेयर सुधारमा सरकार नलागे साना लगानीकर्ताको उठिबास हुन्छ, बैंक पनि अफ्ठ्यारो स्थितिमा पुग्छन् । किञ्चनकृष्ण न्यौपाने, अधिवक्ता साउन ३१ गते हालसम्मकै सर्वाधिक २१ अर्ब ६४ करोड ७६ लाख रुपैयाँको कारोबार भएको थियो। त्यसदिन ३ हजार २ सय २० अंकसम्म पुगेर ३ हजार १ सय ९८ को बिन्दुमा रोकिएको थियो। असार ९ गते नेप्से परिसूचक यस वर्षकै सबैभन्दा कम १ हजार ८ सय ४८ को बिन्दुमा पुगेको थियो। असारमा सेयर बजार पुँजीकरण ४४ खर्ब ६८ अर्बको थियो। अधिवक्ता कञ्चनकृष्ण न्यौपाने राजनीतिक पूर्वाग्राही र नेताको बोलिका कारण पनि सेयरबजार प्रभावित हुने गरेको बताउँछन्। अर्थमन्त्री र गभर्नरको झगडाले पनि सेयर बजार नराम्ररी प्रभावित बन्न पुग्यो। सेयरबजारको संरक्षण नगरे श्रीलंकाको बाटोतिर पुग्न सक्छौं, न्यौपाने भन्छन्, सेयरमा सरकारले नीतिगत सुधार गरी सम्बोधन गर्नुको विकल्प छैन। सेयर बजार अर्थतन्त्रको प्रतिविम्ब मानिन्छ। सेयर बजारले नै देशको अर्थतन्त्र कस्तो छ भन्ने संकेत गर्छ। त्यसैले लगानीकर्ताको संरक्षण गर्नुपर्ने उनी बताउँछन्। यहाँ सानादेखि ठूला लगानीकर्ता सेयर बजारमा प्रवेश गरेका छन्। तर, ठूला लगानीकर्ता हाबी हुने गरेका छन्। सेयर सुधारमा सरकार नलागे साना लगानीकर्ताको उठिबास हुन्छ, बैंक पनि अफ्ठ्यारो स्थितिमा पुग्छन्, न्यौपाने भन्छन्। सरकारको नीतिका कारण लगानीकर्ताको मनोबल घट्दै गएको उनी बताउँछन्। धितोपत्र बोर्ड ऐन २०६३ पनि पूर्णरूपमा कार्यान्वयन हुन नसकेको पनि लगानीकर्ता बताउँछन्। नेपाल राष्ट्र बैंकले ल्याएको ४१२ को नीतिले एउटा बैंकबाट ४ करोड र तीनवटा बैंकबाट १२ करोडसम्ममात्र सेयर धितोमा ऋण लिन पाइने व्यवस्था गरेको छ। मौद्रिक समीक्षामार्फत उक्त प्रावधान हटाउन लगानीकर्ताले दबाब दिएका थिए। धेरै लगानीकर्ताले बैंकबाटै ऋण लिएर सेयर बजारमा लगानी गर्ने हो नेपाल इन्भेस्टर फोरमका अध्यक्ष तुलसीराम ढकाल भन्छन्, राष्ट्र बैंकको कसिलो नीतिका कारण सेयर बजार उठ्न नसकेको हो। राष्ट्र बैंकले भारित औसत दर सयबाट १ सय ५० प्रतिशतसम्म पुर्याएकाले पनि लगानीकर्ता निराश भएको ढकाल बताउँछन्। ४१२ र भारी जोखिमको नीति करेक्सन नगरी पुँजीबजार सुधार नहुने उनी बताउँछन्। बैंकमा तरलता पहिला पनि थियो, तरलता अभावले सेयर बजार घटेको होइन, ढकालले भने। नेपाल धितोपत्र बोर्डले असार १ गते ५१ वटा कम्पनीको सेयर जोखिमपूर्ण भन्दै सूचना जारी गर्यो। ती कम्पनीले अस्वाभाविक चलखेल गरी कर्नरिङ गरेको बोर्डले दाबी गरेको थियो। त्यतिबेला सेयर बजार आक्रामक ढंगले अघि बढेको थियो। उक्त समयमा २० अर्ब कारोबार हुँदा नेप्से परिसूचक ३ हजार थियो। अर्थ मन्त्रालय, नेपाल धितोपत्रलगायत कसैले पनि पुँजीबजारको मर्म बुझ्न नसकेको सेयर विश्लेषक बताउँछन्। पुँजीबजारले सरकारलाई राजस्व दिएको मतलव छैन तर व्यक्तिले कमायो भनेर डाहा गर्ने प्रवृत्ति छ एक सेयर विश्लेषकले भने। व्यक्तिपरक नीतिनिर्माता हुँदासम्म सेयरबजारमा सुधार नआउने उनले बताए। निरन्तर सेयर बजार घटेपछि लगानीकर्ताले धैर्य गुमाएर आन्दोलन गरे। लगानीकर्ता तिलक कोइराला आमरण अनशनमा बसे। १९ बुँदे माग राख्दै अनसन बसेका कोइरालासँग नेपाल धितोपत्र बोर्डले सहमति गर्यो। सहमति गरेसँगै नेप्से परिसूचक र कारोबारमा केही सुधार देखियो। तर, धेरै समय टिकेन। सेयर बजारमा ५२ लाखभन्दा बढी आबद्ध भएका छन्। त्यसमध्ये १२ लाखले दोस्रो बजारमा नियमित कारोबार गर्छन्। सीए ऋषि पोखरेल सेयर बजारमा लगानी गर्दा जोखिम उच्च हुने बताउँछन्। लगानीकर्ताको मनोबलमा बजार अडिएको हुन्छ, पोखरेल भन्छन्, कमाउने आशाले लगानी गर्ने हो तर, घटेर घाटा हुँदा लगानीकर्ता अत्तालिन्छन्। धितोपत्र बोर्डले ब्रोकरको लाइसेन्सको शाखा छिट्टै देशभर दिनुपर्ने, टीएमस परिमार्जन गरी अपडेट गर्नुपर्ने उनको सुझाव छ। भन्छन्, सेयर बजारमा जसरी घट्छ। त्यसरी नै बढ्ने गरेकाले इतिहास दोहोरिने गरेको छ। सूचीकृत भएका २ सय ४० कम्पनीमध्ये झण्डै ८५ प्रतिशत बैंक र बिमाको हिस्सा छ। जसले गर्दा नेपाल राष्ट्र बैंक र बिमा समितिले लिने नीतिले सेयर बजारमा प्रत्यक्ष असर गर्छ। लगानीकर्तासमेत रहेका सिए पोखरेलका अनुसार सेयर बजारमा आउनेमध्ये अधिकांशमा ज्ञानको अभाव छ।"
गोटी बन्नु हुन्न गेटा मेडिकल कलेज,"मुलुकको सबैभन्दा सुदूरपश्चिममा रहेको भूभाग विकास र समृद्धिका दृष्टिले पनि साँच्चीकै दूर छ। जस्तो कि मुलुकभर सरकारी र निजी गरी २५ मेडिकल कलेज छन्। तर, सुदूरपश्चिममा एउटा पनि मेडिकल कलेज छैन। सरकारी र निजी क्षेत्र कसैले पनि त्यहाँ मेडिकल कलेज खोलेका छैनन्। सरकारले एउटा ठूलो अस्पताल र मेडिकल कलेज खोल्ने पनि भनेर कैलालीको गोदावरी नगरपालिका ५ गेटामा पूर्वाधार बनाएको छ। पूर्वाधार बन्नै दसौं वर्ष लाग्यो, अरू काम हुन कति वर्ष लाग्ने हो ? केही भन्न सक्ने अवस्था छैन। ५ अर्ब लगानी गरेर आवश्यक पूर्वाधार बनिसक्दा पनि मेडिकल कलेजको सुरसार छैन। अस्पताल खोल्ने कुराको अत्तोपत्तो पनि छैन। यसले हाम्रो सरकारले बनाउने योजना र कार्यक्रम तथा पूर्वाधारहरूको उचित प्रयोगमा हुने लापरबाहीलाई देखाउँछ। एक त योजना बन्न वर्षौं लाग्छ, कार्यान्वयन गर्न त्यस्तै विलम्ब हुन्छ। भौतिक पूर्वाधार बनिसकेपछि पनि नेपालमा यस्ता भौतिक पूर्वाधारहरूको खासै जतन हुँदैन। बिग्रे भत्केपछि बल्ल होस् खुल्छ। त्यस्तै हालत गेटाको छ। राजनीतिक खिचातानीको गोटी बन्दैछ यो योजना। कसैलाई मेडिकल कलेज खोल्नु छ, कसैलाई विश्वविद्यालय नै चाहिएको छ। अहिलेलाई अस्पतालमात्रै सुरु भए पनि हुने हो। त्यसको पनि छेकछन्द छैन। मेडिकल कलेज खोल्न आवश्यक भौतिक पूर्वाधार गेटामा पर्याप्त भइसके। अस्पताल, कलेज र आवाससम्मलाई पुग्दो पूर्वाधार खडा भइसकेको छ। तर, सरकारी जाँगर नउठ्नाले बनेको पूर्वाधारमा माकुराको जालो लाग्दैछ। यस्तै अवस्था रहिरहे, लेउ लाग्छ, झाडी उम्रन्छ र पूर्वाधार बिग्रेर जान बेर लाग्दैन। अनि भौतिक संरचनाको लगानी बालुवामा पानी हुनसक्छ। सरकारी कामको पारा हेर्दा निराश हुनै पर्ने अवस्थाले त्यस्तो आँकलन अस्वाभाविक हुँदैन। सरकारी संस्था स्थापना गर्नु भनेको त्यहाँका जनतालाई सेवा पुर्याउनु हो। तर, हाम्रो सत्ताको बागडोरमा बसेकालाई त्योभन्दा बढी चासोचाहिँ संस्थामा कसलाई नियुक्ति दिलाउने र कसलाई जागिर खुवाउने भन्नेतिर ध्याउन्न हुन्छ। त्यसमा राजनीतिक रंगका आधारमा योग्यता तय गरिन्छ। अहिले गेटालाई सुदूरपश्चिम सरकारबाट चलाउने कि संघबाट भन्ने एउटा रस्साकस्सी त छँदैछ, अर्कातिर सुपका दल र नेताहरू कसले जस धेरै लिने भन्ने हिसाबले पनि प्रतिस्पर्धा छ। तर, गेटा सञ्चालन ल्याउन कम्मर कसेर लाग्ने प्रतिस्पर्धा छैन। मेडिकल कलेज खोल्ने हो भने अस्पताल तीन वर्षदेखि चलिरहेको हुनुपर्छ। गेटामा ६ सय शड्ढयाका लागि पूर्वाधार तयार छ। गेटामा मेडिकल कलेज चलाउने हो अस्पताल तुरुन्तै चलाउन आवश्यक छ। त्यसका लागि चिकित्सक, प्रशासनिक कर्मचारी र स्वास्थ्यकर्मीको व्यवस्था गरिहाल्नुपर्छ। के कति मानव संसाधन चाहिन्छ भन्नेबारेको प्रतिवेदन पनि छ। खाँचो केवल कार्यान्वयनको मात्रै हो। अस्पताल चलेपछि मेडिकल कलेज खोल्ने योजनालाई साकार पार्ने एउटा खुट्किलो तयार हुन्छ। अर्काे गेटा कुन ढाँचामा चलाउने भन्ने पनि हो। खासमा मेडिकल कलेज र अस्पताल भनेको सरकारले नै चलाएको बेस हुन्छ। निजी क्षेत्रले मेडिकल कलेज र अस्पताल कमाइ खाने भाँडो बनाएको छन्, तिनीहरूसँगको साझेदारी पनि यसमा गरिनु हुन्न। नेपालमा छुट्टै मेडिकल विश्वविद्यालय छैन। भइरहेकै विश्वविद्यालयले सम्बन्धन दिएका मेडिकल कलेज छन् वा स्वास्थ्य विज्ञान प्रतिष्ठान। तर, स्वास्थ्य विज्ञान प्रतिष्ठान जुनजुन सरकारका पालामा र जुनजुन दलका नेताका नाममा खोलिएका छन्, तिनैतिनैको राजनीतिक भर्ती केन्द्र भएका छन्। सुदूरपश्चिमेली जनता मेडिकल विश्वविद्यालय नै गोदावरीमा होस् भन्ने चाहन्छन्। त्यस विषयमा संघीय सरकारले छुट्टै ऐन कानुन तर्जुमा गर्नुपर्छ। मेडिकल विश्वविद्यालयका लागि छुट्टै बहस पनि चलाउनुपर्छ। तर, त्यो सम्भव नहुने होइन। सुदूरपश्चिमेली जनता आज पनि गतिलो अस्पतालको अभावमा उपचारका लागि भारतमा निर्भर हुनुपरेको छ। मेडिकल साइन्स पढ्न कैयौं विद्यार्थी भारत, चीन र बंगलादेश गइरहनुपरेको छ। त्यसैले मेडिकल कलेज गेटामा सरकारले खोल्यो भने त्यहाँबाट विशिष्टीकृत अस्पतालसमेत चलाएर अस्पताल र विद्यार्थीको पढाइको माग सम्बोधन गर्न सकिन्छ। प्रधानमन्त्री शेरबहादुर देउवाको गृहजिल्ला डडेल्धुरामा पनि मेडिकल साइन्स पढाउने योजना बनेको छ। त्यही कारण कैलालीको गेटा योजनालाई असर पुग्नु हुन्न। सुदूरका पहाडी केही जिल्लालाई पायक पर्ने गरी डडेल्धुरामा अस्पताल र मेडिकल कलेज बन्दा उचितै हुन्छ। तर, विशिष्ट किसिमका रोगको पनि उपचार पाउने अस्पतालसहितको मेडिकल कलेज सम्पूर्ण सुदूरपश्चिमेलीलाई पायक पर्ने कैलालीमा बन्नु मनासिव हुन्छ। विश्वविद्यालय त यसै पनि विश्वविद्यालयको नेपालमा अभाव होइन, गतिलो विश्वविद्यालयको चाहिँ अभाव हो। अस्पताल र कलेज सञ्चालन उदाहरणीय बनेपछि विश्वविद्यालय नै चल्नसक्ने सन्देश कामका माध्यमबाट दिएपछि त्यो पनि असम्भव पक्कै हुनेछैन। तर, सबैभन्दा पहिलो गेटालाई गोटी नबनाऊँ। कुनै पनि बहानामा गेटाको पूर्वाधार त्यहाँको लगानी खेर जान दिनु हुँदैन। जनताको माग सम्बोधन छिटोभन्दा छिटो गरिनुपर्छ। बहानाको छुट कसैलाई दिनु हुँदैन।"
सभापति देउवामाथि खनिए महामन्त्री,"काठमाडौं : केन्द्रीय कार्यसमितिको शनिबारको बैठकमा पदाधिकारीहरूले पार्टी सभापति शेरबहादुर देउवाले एकलौटी गरेको भन्दै प्रतिक्रिया दिए। त्यसको जवाफमा देउवाले आफूलाई धेरै नखेद्न र फोन गरेको बेला फोन उठाउन आह्वान गरेका थिए। देउवाले आफ्नो आलोचना मात्रै नगर्न द्वय महामन्त्रीहरूलाई आग्रह गरेका छन्। बैठकमा महामन्त्री गगन थापाले किसान संघ र जनजाति संघ गठन गर्दा विज्ञप्तिमार्फत थाहा पाएको भनेपछि देउवाले बैठकमा बोलेको कुरा उध्रित गर्दै केन्द्रीय सदस्य रामहरि खतिवडाले भने, तरुण दल र नेविसंघ गठन गर्दा सबैलाई सोधपुछ गरेकै हो। तपाईंहरूको पनि भनेको बेला काम परेको बेला फोन उठ्नुपर्यो नि। फोन उठाउने गर्नोस्। सभापति देउवाले विगत स्मरण गराउँदै बैठकमा भने, मलाई कुनै बेला पार्टीले साधारण सदस्यबाटै हटाएको थियो। अहिले सजिलो अवस्था छ। म सहज छु। पार्टी बलियो बनाउने अभियानमा छु। अब पार्टी चलाउने तपाईंहरूले हो। शेखरजीलगायतका साथीहरूलाई पनि सँगै लिएर जाने हो। उहाँहरूको गुट भेला पनि होटल पार्टी प्यालेसलगायतका स्थानभन्दा पार्टी कार्यालयमै गर्नुहोस् भन्ने हो मेरो कुरा। सभापति देउवाले अहिलेको समयमा गठबन्धन आवश्यक रहेको भन्दै, माधवजीलगायतका साथीहरू मलाई प्रधानमन्त्री बनाउन एमाले छोडेर आउनुभयो। प्रचण्डलाई गिरिजाबाबुले शान्ति प्रक्रियादेखि नै साथ लिएर हिँड्नुभयो। अहिलेनै उहाँहरूको साथ छोडेर हिड्ने बेला भएको छैन। यति बुझ्नुस् गठबन्धन अहिलेको अवस्थामा समयको माग हो। कांग्रेसका महामन्त्री गगन थापाले शनिबारको केन्द्रीय कार्यसमितिको बैठकमा बोल्दै सभापति देउवाले विधानबमोजिमका काममा समेत आपूहरूसँग सल्लाह नगरी काम गर्ने गरेको भन्दै चर्को आलोचना गरेका छन्। देउवाले अझै बेवास्ता गर्दै गए नजरअन्दाज गरेर बस्ने नसक्ने भन्दै, महाधिवेशनले तपाईं सभापतिमा निर्वाचित भए जस्तै हामी पनि त्यही महाधिवेशनबाट निर्वाचित भएका हौं। पार्टीका गतिविधिमा बेवास्ता गर्दै जाने हो भने हामी पनि निर्वाचित महामन्त्री हौं चुप लागेर बस्दैनौं। सभापतिलाई मात्र खुसी पारेर पार्टीको हित हुँदैन। सभापति खुसी बनाउन गरिएको पहलले पार्टीलाई सही दिशामा लाँदैन, महामन्त्रीको भूमिकाका विषयमा प्रश्न गर्दै थापाले भने, पार्टीमा महामन्त्रीको काम ताली मात्र पड्काउने हो कि अरूका काम बोक्ने मात्र हो ? यति नै गर्नलाई हामी महामन्त्रीमा निर्वाचित भएका होइनौं। महामन्त्री थापाले पार्टीकै नेतृत्वमा सरकार भए पनि पार्टीकै नेता कार्यकर्तालाई सरकार भएको अनुभूति नभएको भन्दै ओली सरकारलाई प्रश्न उठाएको सरकारले अहिले आफैं सरकारमा हुँदा के गर्यो ? भन्दै प्रश्न उठाएका थिए। सरकारका कामकारबाहीमाथि टिप्पणी गर्ने क्रममा महामन्त्री थापाले संवैधानिक परिषद् विधेयक फिर्ता लिन बैठकमा प्रधानमन्त्रीको ध्यानाकर्षण गराएका थिए। त्यसैगरी, केपी ओली सरकारले सम्पत्ति शुद्धिकरण, राष्ट्रिय अनुसन्धानलगायत विभिन्न विभागलाई प्रधानमन्त्री मातहत ल्याउनेगरी गरेको निर्णय तत्काल फिर्ता लिनुपर्ने बताए। त्यस्तै, प्रधानन्यायाधीश चोलेन्द्रशमशेर जबरामाथिको महाअभियोग प्रस्ताव अगाडि बढाउन पनि माग गरे। अर्थतन्त्रको विषयमा गम्भीर बन्न र जनजीविकाका विषयमा गम्भीर हुन प्रधानमन्त्री देउवाको ध्यानाकर्षण गराएका थिए। उनले अमेरिकी स्टेट पार्टनरसिप प्रोग्राम (एसपीपी) फिर्ताको पत्र अमेरिका तत्काल पठाउन पनि माग गरेका थिए। अर्का महामन्त्री विश्वप्रकाश शर्माले भदौ अन्तिमसम्ममा नीति महाधिवेशन गर्नुपर्ने तर्क राख्दै आफूहरूले पार्टी हितका लागि नै काम गरिरहेको बताएका थिए। विगतमा केपी शर्मा ओली सरकारले गरेको गलत कामको कांग्रेस नेतृत्वले अझै नसच्याएको भन्दै शर्माले भने, केपी ओलीले प्रधानमन्त्री कार्यालयमा शक्ति केन्द्रित गर्नुभयो। एक वर्ष पुग्दा पनि त्यसमा करेक्सन गरिएको छैन। सुशासनसँगै संघ र प्रदेश सरकारका विषयमा सरकार खरो उत्रिन नसकेको आरोप लगाउँदै शर्माले सरकारको प्रशंसा पनि गर्न भ्याए। उनले भने, सरकारले कोरोना भाइरसविरुद्धको खोप, एमसीसी अनुमोदन र स्थानीय चुनाव सम्पन्न गर्नु सफलता हो । कांग्रेसलाई पहिलो दल पनि बनाउनुभयो। महामन्त्री शर्माले यसपटक पाइलट प्रोजेक्टका रूपमा संघ र प्रदेशको निर्वाचनमा उम्मेदवार छान्न प्राइमरी इलेक्सनको पाइलट प्रोजेक्ट गर्नुपर्ने प्रस्ताव पनि बैठकमा राखेका थिए। यसअघि, बैठकमा केही सदस्यहरूले पार्टीभित्र छलफलै नगरी थापा र शर्मा निर्वाचन आयोगका पदाधिकारीसित छलफल गर्न पुगेको भन्दै असन्तुष्टि जनाएका थिए। शनिबारकै बैठकमा उपसभापति धनराज गुरुङले आफूहरूले सभापतिलाई कमजोर बनाउने कुनै क्रियाकलाप नगरेको बताउँदै भने, पार्टीलाई बलियो बनाउन हामीहरू मरिमेटेर लागि परेका छौं। यो भन्दैमा सभापतिको हातमा तेल चाहिँ घस्न सकिँदैन। बैठकमा बोल्दै केन्द्रीय सदस्य तथा गृहमन्त्रीसमेत रहेका बालकृष्ण खाँणले आगामी चुनावमात्र नभएर धेरै पछाडिसम्मका लागि गठबन्धन आवश्यक रहेको बताएका छन्। गृहमन्त्री खाँणले गठबन्धनबिना माओवादी एक्लै चुनाव नलड्ने भन्दै भने गठबन्धन अहिलेको आवश्यकता हो। गठबन्धन नहुँदा माओवादी चुनाव लड्दैन। त्यसैले चुनावसम्म जसरी हुन्छ गठबन्धन स्वीकारेर अघि बढ्नुहोस्। गठबन्धन गर्दा केही सिट त्याग्न पर्ने हुन्छ। त्यसका लागि पनि सबै साथीहरू तयार रहनुपर्छ। खाँणले नेता शेखर कोइरालाले आफूमाथि सुराकी गरेको आरोपको पनि जवाफ दिँदै भने, सुराकीको नाममा पोलिटिकल स्टन्ट गर्न बन्द गर्नुहोस्।"
विवादित विद्युत् महसुल बक्यौता १७ अर्ब नाघ्यो,"काठमाडौं : नेपाल विद्युत् प्राधिकरणको डेडिकेटेड तथा ट्रंक लाइनको विद्युत् महसुल बक्यौता १७ अर्ब १५ करोड पुगेको छ। महालेखाको ५९औं प्रतिवेदनले आर्थिक वर्ष २०७६०७७ मा करिब १५ अर्ब ५३ करोड रुपैयाँ रहेको बक्यौता १ वर्षमा नै २ अर्बभन्दा बढीले थपिएको देखाएको छ। उक्त रकम नेपाल विद्युत् प्राधिकरण सञ्चालक समितिले किस्ताबन्दीमा उठाउने निर्णय गरेको र सार्वजनिक लेखा समितिले जरिवानासहित असुल गर्न निर्देशन पनि दिएको छ। प्राधिकरणको कुल महसुल बक्यौतामा ट्रंक तथा डेडिकेटेड लाइनको हिस्सा ४७०८ प्रतिशत देखिन्छ। प्राधिकरणको कुल महसुल बक्यौता समीक्षा वर्षमा ३६ अर्ब ४३ करोड पुगेको महालेखाको प्रतिवेदनमा उल्लेख छ। गत वर्षको तुलनामा यो १३१७ प्रतिशको वृद्धि हो। कुल बक्यौतामा सडक बत्तीको ४ अर्ब ३२ करोड उठाउन बाँकी छ भने कोभिड१९ को छुट सोधभर्ना ४ अर्ब ६७ करोड पनि सरकारले दिएको छैन। २०७२ सालबाट नै विवादित ट्रंक तथा डेडिकेटेड लाइनको बक्यौताको समस्या अझै ज्युँका त्युँ छ। सम्बन्धित ५७ व्यवसायहरू नतिर्ने अडानमा नै रहेका छन् भने प्राधिकरणले कानुनी प्रक्रिया बढाएर तिराउन पनि सकेको छैन। प्राधिकरणले राजस्व पनि उठाएको छैन भने ती ग्राहकहरूलाई कारबाही पनि गर्न सकेको छैन। पछिल्लो समयमा भने प्राधिकरणले डेडिकेटेड र ट्रंकलाइनका बक्यौता छड्के तरिकाले असुल्न थालेको प्राधिकरण स्रोत बताउँछ। रेगुलर बिल तिर्न आउँदा पुरानो बक्यौता छ भने सोहीबाट नै कट्टि हुने प्राधिकरणको मान्यता छ। यी बक्यौता भएका ग्राहकहरूले तत्कालीन बिल तिर्न आउँदा बक्यौताबाट कट्टि गर्ने गरेको बताइएको छ। यसको मतबल यदि कुनै व्यापारीको डेडिकेटेडको बक्यौता १ लाख छ र उसले तत्कालको विद्युतीय बिलबापत मानौं १ हजार तिर्न आउँदा तत्कालीन बिलबापतको रकम बक्यौताको साँवा र जरिवानाबापत कट्टि गर्न थालिएको छ। प्राधिकरणले जरिवानासहित साँवा कट्टि गर्न थालेको हो। तर, यसले पुरानौ बक्यौतासँग ती सम्बन्धित ग्राहकका नयाँ बिलको बक्यौता थपिँदै जाने हुन्छ। ६० दिनसम्म बिल भुक्तानी नभए २५ प्रतिशत जरिवाना पनि थपिँदै जाने हुन्छ। तर, प्राधिकरणले डेडिकेटेड र ट्रंक लाइनको बक्यौताको उचित व्यवस्थापनभन्दा फेरि नयाँ बक्यौता थप्ने काम मात्र गरेको ती स्रोतको भनाइ छ। यसले डेडिकेटेडको जरिवाना बढ्दै जाने हुन्छ भने सम्बन्धित ग्राहकहरूको चालू विद्युतीय बिलको बक्यौता थपिदै जाने हुन्छ, स्रोत बताउँछ। एकातिर सम्बन्धित विवादित बिलका ग्राहकहरूको चालू विल बक्यौतामा गइरहेको छ भने प्राधिकरणले उक्त रकमको कर्पोरेट कर बापतको २५ प्रतिशत रकम सरकारलाई बुझाउँदै आएको छ। प्राधिकरणले फेक ट्याक्स तिर्दै आएको स्रोत बताउँछ। गत आर्थिक वर्षमा प्राधिकरणको वित्तीय व्यवस्थापन पक्षमा सुधार हुनुपर्ने महालेखाको प्रतिवेदनले पनि सुझाएको छ। लामो समयसम्म प्राधिकरणले डेडिकेटेड लाइनको बक्यौता उठाउन नसकेपछि आर्थिक वर्ष २०७७७८ को महालेखा प्रतिवेदनमा उक्त रकमलाई प्रोभिजनमा राख्ने वा खराब ऋणमा राख्ने भनेको स्रोतको दाबी छ। यसो हुनेबित्तिकै नाफा र घाटा बराबर हुने हुन्छ। एकडेढ अर्बको मात्रै नाफा देखिन्थ्यो। तर, प्राधिकरणको लामो कसरत पछि अहिलेलाई महालेखाले बक्यौताको रूपमा मात्र राखेको छ। प्राधिकरणले यही बक्यौतालाई कागजी नाफा देखाएर आयकर तिर्यो। आयकर तिरेपछि यसले नाफामा बुक गर्यो। यही कागजी नाफाको बलमा प्राधिकरण नाफामा रहेको दाबी गर्ने गरेको स्रोतको भनाइ छ। गत आर्थिक वर्ष १४ अर्ब प्राधिकरणको सञ्चित नाफा देखाइएको छ। जबकि उठ्दै नउठ्ने वा अहिलेसम्म प्राधिकरणले बक्यौता लेख्ने बाहेकको काम नगरेको विवादित डेडिकेटको बक्यौता रकम र सडकबत्तीलाई खराब बक्यौतामा राख्ने हो भने प्राधिकरण टाटपल्टिने स्रोतको दाबी छ। व्यापारीहरूले प्राधिकरणसँग बक्यौताको निर्णय नभएसम्म पुरानाको नयाँ बिलको रकम कट्टि नगर्न भन्दै आएका छन्। प्राधिकरण बोर्ड बैठकमा विवादित रकमलाई टुंगो नलागेसम्म होल्डमा राखेर रेगुलर बिल मात्र तिर्न दिने वा मिनाहा नै गर्दिनेसम्मको पनि एक पक्षको भनाइ उठेको बताइन्छ। प्राधिकरण आफैंले आफ्नै कानुन तोडेको छ। समयमा उठेको बिजुलीको बिल नतिर्ने साधारण ग्राहकको लाइन काट्ने प्राधिकरणले अर्बौं रुपैयाँ नतिरेका व्यापारीहरूलाई विद्युत् खपत बढाउने भन्दै थप लोड दिइरहेको छ। मुलुकमा १८ घण्टासम्मको चरम लोडसेडिङ थियो। अर्थतन्त्र धराशायी नहोस् भनेर नेपाल विद्युत् प्राधिकरणले २०७२ साउन १ देखि ठूला उद्यमका हकमा २० घण्टाभन्दा बढी बिजुली दिने नयाँ नियम ल्यायो। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पतालले त्यो सुविधा लिए। त्यस्तो सुविधा लिनेका लागि प्राधिकरण सञ्चालक समितिको बैठकले २०७२ असार १२ गते दोब्बर महसुल लिने निर्णय गरेको थियो। कानुनतः प्राधिकरण आफैंले विद्युत् महसुुल निर्धारण गर्न पाउँदैन। त्यसरी सुविधा पाएका डेडिकेटेड र ट्रंक लाइन (सबस्टेसनबाट सबस्टेसन जाने लाइनबाट निरन्तर विद्युत् सप्लाई हुने) का ग्राहकले प्राधिकरणले तोकेको महसुललाई गैरकानुनी भने। त्यसपछि प्राधिकरणले तत्कालीन विद्युत् महसुल निर्धारण आयोगलाई उक्त महसुल निर्धारण गरिदिन पठायो। आयोगको २०७२ पुस २९ गतेको सञ्चालक समिति बैठकले प्राधिकरणको निर्णयलाई मान्यता दियो। यता २०७५ वैशाख ३० देखि मुलुकभर लोडसेडिङ अन्त्य भयो। त्यसपछि विशेष सुविधासहित बिजुली लिनुपर्ने अवस्था रहेन। अन्यको भन्दा दोब्बर तिर्न सम्बन्धित उद्योगीले असहमति जनाई महसुल तिरेनन्। प्राधिकरणले भने त्यसलाई बक्यौताका रूपमा जोड्दै गएर अहिले १७ अर्ब रुपैयाँभन्दा बढी उठाउन देखाउँदै आएको छ। यस विषयमा ५ वर्षभन्दा बढी समयदेखि प्राधिकरणउद्योगी विवाद जारी छ। त्यही क्रममा अख्तियार दुरुपयोग अनुसन्धान आयोगले मध्यमार्गी सुझाव दिएर विवाद समाधानका लागि सहजीकरणको पहल गरेको छ। अख्तियारको सुझाव छ विद्युत् महसुल निर्धारण आयोगले महसुल तय गर्नुभन्दा अघि र लोडसेडिङ अन्त्यपछिको दोब्बर महसुल नलिई बाँकी अवधिको उठाउनु जायज र न्यायसंगत हुनेछ। आयोगले साउन ३० गते सम्बद्ध निकायहरूलाई लेखेको ३ बुँदेपत्रको दोस्रो बुँदामा भनिएको छ, विद्युत् महसुल निर्धारण आयोगको २०७२ पुस २९ गतेको १०३औं बैठक र २०७३ असार १६ गतेको १०८औं बैठकका निर्णयअनुसार सो समयदेखि विद्युत् लोडसेडिङ अन्त्य भएको आधिकारिक घोषणा हुनु अघिको समयसम्म डेडिकेटेड तथा ट्रंक लाइनमार्फत विद्युत् आपूर्ति लिएका उद्योगहरूको उपभोगको परिमाण यकिन गरी सोको आधारमा निर्धारित महसुल असुलउपर गर्न उपयुक्त हुने। यसका लागि अन्य विषयका अलावा टीओडी मिटरको डाटा डाउनलोडका अध्ययन प्रतिवेदन एवं सोको विश्लेषणलाई मुख्य आधार बनाउन सकिने। विद्युत् नियमन आयोगले २०७७ साउन १ बाट लागू हुने गरी डेडिकेटेड तथा ट्रंक लाइन खारेज गरिसकेको छ।"
चुनावी गणितमा अल्झिने दलहरूसित एकता अकल्पनीय: डाक्टर भट्टराई,"गोरखा : पूर्व प्रधानमन्त्री डाक्टर बाबुराम भट्टराईले आफूहरू नयाँ पार्टी निर्माणमा लागेको बताएका छन्। पुराना पार्टीहरूसित यही अवस्थामा एकता नहुने भन्दै उनले नयाँ पार्टी निर्माण गरेर अघि बढ्ने बताएका हुन्। 'हामी वैकल्पिक नयाँ पार्टी नै बनाउँदैछौँ, कुनैपनि पुराना पार्टीहरूमा गएर मर्ज हुने त हामी परिकल्पना गर्नै सक्दैनौं, त्यो त विकल्प हुँदैहुँदैन', अन्नपूर्णपोष्टसँगको कुराकानीमा उनले भने, 'तर यति हुँदाहुँदै पनि यदि पुराना पार्टीहरू पनि रुपान्तरित भएर नयाँ ढंगले अगाडि आउँछन् भने नयाँ वैकल्पिक समाजवादी केन्द्र बन्न सक्छ।' समाजवादी धार निर्माण गर्ने आफूहरूको लक्ष्यमा पुराना कम्युनिष्ट पार्टीहरू रुपान्तरित भएर आउन सक्ने उनले बताए। 'हिजो जुन खास सन्दर्भमा निर्माण भएका नेकपा एमाले, माओवादी र अन्य साना दलहरू जुन छन्। तिनीहरूको पनि त्यही रूपको अस्तित्व लामो रुपमा रहन सक्दैन', उनले भने। प्रकारान्तरमा तिनीहरू पनि कि त समाजवादी पार्टीमा रुपान्तरित हुनुपर्छ वा नयाँ समाजवादी केन्द्रतिर आउनुपर्ने उनको भनाइ छ। 'नत्र कम्युनिष्ट पार्टीकै रूपमा धेरै लामो समयसम्म रहन सक्छन् जस्ताचाहिँ मलाई लाग्दैन। कम्युनिष्ट पार्टीहरू रुपान्तरण भएर आए भने साझा समाजवादी केन्द्र बन्न सक्छ। त्यो प्रयत्न गतवर्षदेखि नै आफूले गरेको, विभिन्न चरणमा वार्ताहरू पनि भएका छन्', उनले भने। चुनावी गणितमा अल्झिरहने अरु दलहरूको कम्युनिष्ट ब्राण्ड नाम भएको र त्यतातर्फ जनताको अलिअलि आकर्षण र अलिअलि भ्रम रहेको भन्दै उनले त्यसबाट मुक्त भएर कम्युनिष्ट ब्राण्ड छाडेर सैद्धान्तिक रुपमा आएमा समाजवादी केन्द्र बनाउने बारे सोच्न सकिने उनले बताए। आवश्यकताअनुसार चुनावी तालमेल, सहकार्य भने जोसित पनि हुनसक्ने उनले बताए। 'आवश्यकता र औचित्यताका आधारमा चुनावी तालमेल कांग्रेस, एमाले, माओवादी जोसित पनि हुनसक्छ', उनले भने, 'तर तर तत्काल पुरानै पार्टीसित मर्ज भएर जाने त सम्भावना छैन।' उनले मूलपार्टी अहिले पनि देशव्यापी रुपमा भएको र यो बीचमा विभिन्न समूहहरू एकठाममा आएको बताए। 'आन्तरिक ध्रुवीकरण त होला, तर हाम्रो मूल संरचना, जुन हिजो पनि थियो, त्यो त देशव्यापी रुपमा छँदैछ। केही दिनभित्र त्यसलाई पुनसंरचना गरिहाल्छौँ। त्यसमा हामीलाई समस्या पर्दैन', उनले भने। अहिलेको गठबन्धनको सरकार पनि एउटा विशिष्ट अबस्थामा बनेको भन्दै उनले स्थानीय चुनावको गठबन्धनको नतिजाका कारण आउँदो निर्वाचनसम्म यही गठबन्धन यही रुपमा रहिरहन्छ भन्नेमा विश्वस्त नरहेको उनको भनाइ छ। तत्काल नभए पनि प्रकारान्तरमा नेपाल पनि श्रीलंकाको बाटोमा जाने उनले अनुमान गरेका छन्। 'व्यापार घाटा प्रत्येक बर्ष १५ खर्बभन्दा धेरै छ, विदेशी ऋण १९ खर्बभन्दा धेरै भइसकेको छ, तरलताको अभाव निरन्तर बढिरहेको, मुद्रास्फिति त्यही ढंगले चुलिँदै गएको र मुद्राको दर पनि अहिलेसम्मकै सबैभन्दा गिरेको अबस्था छ', उनले भने, 'सबै हिसाबले मुलुकको अर्थतन्त्र गम्भीर ढंगले संकटमा छ। त्यसैले अहिल्यै त नभनौँ, यदि बेलैमा यस अबस्थालाई हस्ताक्षेप गरिएन भने, सुधारको दिशामा गएन भने छिट्टै, केही समयपछि, केही बर्षपछि देश श्रीलंकाको दिशामा जान सक्छ भन्ने मलाई लाग्छ।' मित्र शक्ति राष्ट्रहरूको नेपाल दौडधुपले गर्दा नेपाल भूराजनीतिक संकटको भूमरीमा फँस्न सक्ने उनको अनुमान छ। 'हाम्रा छिमेकीहरू र महाशक्ति अमेरिकाका पदाधिकारीहरूका दौडधुप अनि यस्तो अबस्थामा हाम्रा नेताहरू देशमुखी हुनुभन्दा पनि कोही उत्तरमुखी, कोही दक्षिमुखी, कोही पश्चिमुखी हुने जुन प्रवृत्ति छ', उनले भने, 'त्यसले आगामि दिनमा देशमा भूराजनीतिक संकटको भूमरीमा देश पर्ने खतरा मैले देखेको छु।' यस्तो अबस्थामा सन्तुलित ढंगले नेपालले सबैसंग असंलग्न नीतिको आधारमा सम्बन्ध राख्नुपर्ने उनको सुझाव छ। 'तर दल र नेताहरूले आफ्नो सत्ता स्वार्थको निम्ति कहिले कुनै शक्तिसंग ढल्कने, कहिले कुनै शक्तिसंग ढल्किने जुन प्रवृत्ति छ, यो अत्यन्तै खतरनाक छ', उनी भन्छन्, 'चीन विश्वको पहिलो अमेरिका दोस्रो र भारत तेस्रो अर्थतन्त्र बन्दैछ भन्ने जुन प्रक्षेपण छ, यो अबस्थामा उनीहरू बीच पुँजीको बजार नियन्त्रण गर्ने प्रवृत्ति स्वतः हुन्छ। त्यसले गर्दा यही क्षेत्रमा नयाँ शीतयुद्धको लहर मडारिने त प्रष्टै छ।' यस्तो अबस्थामा कतैपनि ढल्किएर नभई आफ्नो राष्ट्रिय हितलाई केन्द्रमा राखेर एउटा साझा विदेश नीति बनाउनु पर्ने उनले बताए। 'अहिले शीतयुद्धको खतरा जुन मडारिरहेको छ, यसलाई ध्यान दिँदै हिजोको राजाकालको जस्तो होइन, अहिलेको नयाँ सन्दर्भमा हामीले शान्ति क्षेत्रको प्रस्ताव अगाडि सारेर अन्तर्राष्ट्रिय रुपमा मान्यता दिलाउने हो भने, नेपालको तटस्थता र सार्वभौमसत्ता जगेर्ना हुने सम्भावना हुन्छ', उनले भने।"
जलवायु परिवर्तन असरमा सामूहिक समाधान खोज्ने सभामुखको प्रस्तावमा भारत सकारात्मक,"काठमाडौं : प्रतिनिधिसभाका सभामुख अग्निप्रसाद सापकोटा र नेपालका लागि भारतीय राजदूत नवीन श्रीवास्तवबीच आज शिष्टाचार भेटवार्ता भएको छ। सिंहदरबारस्थित सभामुखको कार्यकक्षमा भएको भेटमा सभामुख सापकोटाले लामो अनुभव र महत्वपूर्ण जिम्मेवारी बहनको अनुभवसहित नेपालको राजदूतमा नियुक्त श्रीवास्तवको कार्यकाल दुई देशबीचको सम्बन्धलाई गुणात्मक उचाइमा पुर्याउन सफल हुने विश्वास गरे। नेपाल र भारतबीच मौलिक एवं बहुआयामिक सम्बन्ध रहेको चर्चा गर्दै सभामुख सापकोटाले दुई देशबीच कूटनीतिक सम्बन्ध स्थापनाको ७५औं वर्ष र भारतले आफ्नो स्वतन्त्रताको ७५औं वर्ष मनाइरहेको सन्दर्भ स्मरण गरे। उनले नेपाल र भारतबीच सदियौंदेखि सामाजिक, सांस्कृतिक, धार्मिक र आर्थिक सम्बन्ध रहेको चर्चा गर्दै दुई देशका जनताका बीचको सम्बन्ध अझ गहिरो रहेको धारणा राखे। सभामुख सापकोटाले भारतीय प्रधानमन्त्री नरेन्द्र मोदीको पछिल्लो लुम्बिनी भ्रमणले धार्मिक पर्यटनमा ठूलो योगदान पुर्याएको र नयाँ अध्यायको सुरुवात गरेको बताए। दुबै देशबाट भएका उच्चस्तरीय भ्रमणले नेपाल भारत सम्बन्धलाई थप बलियो बनाएको उनको भनाइ थियो। भेटमा सभामुख सापकोटाले कोभिड१९ को महामारीका बेला भारतले आफू त्यसविरुद्ध जुधिरहँदासमेत नेपाललाई स्वास्थ्य सामग्री र खोप उपलब्ध गराउँदै एउटा छिमेकीको मात्रै नभएर मानवीयता प्रदर्शन गरेको भन्दै धन्यवाद ज्ञापन गरे। उनले जलवायु परिवर्तनलगायत विश्व राजनीतिक मञ्चमा देखा परेका संकट समाधानमा दुबै देशले साझा समझदारी बनाउँदा उपयुक्त हुने सुझाव प्रस्तुत गरे। विश्व शान्तिका लागि मिलेर अघि बढ्नु पर्छ, सभामुख सापकोटाले भने। उनले भारतको लोकतान्त्रिक अभ्यासबाट नेपालले सिक्न चाहेको बताउँदै दुबै देशका राम्रा अभ्यासहरु आदान प्रदान गर्न सकिने धारणा राखे। सभामुख सापकोटाले नेपालमा रासायनिक मल अभावले नेपाली किसान निकै चिन्तित रहेको बताउँदै भेटमा मलको विषयलाई महत्वका साथ उल्लेख गर्न चाहेको बताएका थिए। भेटमा राजदूत श्रीवास्तवले भारतले छिमेकी पहिलो नीति लिएर अघि बढेको चर्चा गर्दै आठ वर्षमा पाँच पटक प्रधानमन्त्रीको तहबाट नेपाल भ्रमण भएको स्मरण गरेका थिए। लामो र ऐतिहासिक सम्बन्ध रहेको दुबै देशका बीचमा सहकार्यका थुप्रै सम्भावना रहेको चर्चा गर्दै उनले कनेक्टिभिटीलाई अझ विस्तार गर्न सकिने धारणा राखे। जलवायु परिवर्तनको असर दक्षिण एसियाको साझा समस्या रहेको बताउँदै राजदूत श्रीवास्तवले सामूहिक रुपमा समाधान खोज्नु पर्नेमा जोड दिए।"
पदभार ग्रहणपछि उपसभामुख भुसालले भनिन् संसद्लाई प्रभावकारी ढंगले अघि बढाउँछु,"काठमाडौंः प्रतिनिधि सभाको नवनिर्वाचित उपसभामुख पुष्पा भुसालले संसद्लाई प्रभावकारी ढंगले अघि बढाउने बताएकी छन् । पदभार ग्रहणपछि सञ्चारकर्मीसँग कुरा गर्दै उपसभामुख भुसालले सदनलाई प्रभावकारी ढंगले अघि बढाउन आफू कटिबद्ध भएर लाग्ने बताइन्। उनले भनिन्, संविधान कार्यान्वयनमा इमान्दारितापूर्वक काम कारवाही गर्छु । सदनलाई प्रभावकारी ढंगले अघि बढाउँछु । जिम्मेवारी बहन भएको महशुस गरेको छु । तीनचार महिना जति समय छ कटिबद्ध भएर सदनलाई प्रभावकारी बनाउन भूमिका खेल्छु ।' राष्ट्रपति कार्यालयमा सभामुख अग्निप्रसाद सापकोटाले आइतबार राष्ट्रपति विद्यादेवी भण्डारीको उपस्थितिमा भुसाललाई पद तथा गोपनीयताको सपथ गराएका हुन् । सपथग्रहण समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रिय सभा अध्यक्ष गणेशप्रसाद तिम्सिना, सरकारका मन्त्री, संघीय संसदका कर्मचारीको उपस्थिति थियो । भुसाल शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन् ।"
भारत भ्रमण सोचेभन्दा सफल : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहल प्रचण्डले भारत भ्रमण सोचेभन्दा सफल भएको बताएका छन्। तीन दिने भारत भ्रमण सकेर आइतबार साँझ स्वदेश फर्किएका अध्यक्ष दाहालले त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै भ्रमण अपेक्षा गरेअनुसार सफल भएको बताएका हुन्। उनले भने, भारतीय जनता पार्टीका अध्यक्षको निमन्त्रणमा म भारत गएको हुँ। राष्ट्र र नेपाली जनताको हितलाई केन्द्रमा राखेर भ्रमण गरेको हो। भ्रमण अपेक्षा गरेअनुसार सफल भएको छ। सोचेभन्दा राम्रो भएको छ मेरो भ्रमण। अध्यक्ष दाहालले नयाँदिल्लीस्थित नेपाली राजदूतावासमा आरजु देउवासँग भेट भएको र अरु त्यस्तो केही कुरा नभएको बताए। तर, यो कुरालाई अतिरञ्जित बनाइएको उनले गुनासो गरे।"
स्वास्थ्य शिक्षालाई सबैको पहुँचमा पुर्याउनुपर्छ : राष्ट्रपति,"काठमाडौं : राष्ट्रपति विद्यादेवी भण्डारीले जनताको चाहना बमोजिम स्वास्थ्य शिक्षालाई सबैको पहुँचमा पुर्याउनुपर्ने बताएकी छन्। चिकित्सा शास्त्र अध्ययन संस्थानको स्वर्ण महोत्सवका अवसरमा आइतबार राजधानीमा आयोजित कार्यक्रममा उनले स्वास्थ्य सेवा जनताको जीवनसँग प्रत्यक्ष रुपमा जोडिएकाले यसमा विशेष ध्यान दिनुपर्ने बताइन्। रोग लागेर उपचार गर्नुभन्दा रोग लाग्नै नदिनु जाति भएको उल्लेख गर्दै राष्ट्रपति भण्डारीले विज्ञान प्रविधिबाट स्वास्थ्य सेवाले लाभ लिनुपर्ने विचार व्यक्त गरिन्। 'स्वास्थ्य र शिक्षाकै लागि गाउँबाट सहरमा जानेको सङ्ख्या बढ्न थालेकाले यसतर्फ सरोकारवाल निकायको ध्यान जानुपर्छ, स्तरीय स्वास्थ्य सेवा सबैले पाउने हक संविधानले सुनिश्चित् गरेको छ, संस्थानले पनि दक्ष स्वास्थ्यकर्मी उत्पादन गर्न योगदान गरेर गुन लगाएको छ,' राष्ट्रपति भण्डारीले भनिन्। स्वास्थ्य तथा जनसङ्ख्यामन्त्री भवानीप्रसाद खापुङले ग्रामीण भेगमा स्वास्थ्य सेवा पुर्याउन कठिन भएको उल्लेख गर्दै संविधानमा मौलिक हकका रुपमा स्थापित गरिएको आधारभूत स्वास्थ्यसम्बन्धी हक कार्यान्वयनमा चुनौती थपिएको बताइन्। 'कोरोनाविरुद्धको खोपमा नेपालले सफलता हाँसिल गरेको छ, अहिले फेरि कोरोना बढ्न थाले पनि पहिले जस्तो समस्या नहुने गरी स्वास्थ्य पूर्वाधार स्थापना भएको छ, सबै जिल्लामा अक्सिजन प्लान्ट स्थापना भएको छ, हालसम्म कोरोनाबाट ११ हजार ९५२ नेपालीको ज्यान गएको छ,' उनले भनिन्। मुटुको सर्जरी, कलेजो र मिर्गौला प्रत्यारोपण नेपालमै हुन थालेकाले स्वास्थ्य क्षेत्रमा पनि उल्लेखनीय काम भएको मन्त्री खापुङको भनाइ थियो । त्रिभुवन विश्वविद्यालयका उपकुलपति धर्मकान्त बाँस्कोटाले संस्थानअन्तर्गत प्रतिदिन बहिरङ्ग सेवामा दुई हजार ३०० र अन्तरङ्ग सेवामा ७०० जनाले उपचार लिइरहेको जानकारी दिए। संस्थानका डीन प्राडा दिव्यसिंह साहले ३०१ शय्याबाट सुरु भएको त्रिभुवन विश्वविद्यालय शिक्षण अस्पताल महाराजगञ्जमा हाल एक हजार शय्या पुगेको जानकारी गराइन्। संस्थानमा हाल स्नातक तहदेखि विद्यावारीधिसम्म अध्ययन गर्ने व्यवस्था गरिएको छ । सन् १९७२ मा जापान सरकारको सहयोगमा त्रिवि शिक्षण अस्पताल स्थापना भएको हो । संस्थानअन्तर्गत हाल देशभर सात आङ्गिक, एक केन्द्रीय क्याम्पस र १५ सम्बन्धन प्राप्त क्याम्पस सञ्चालनमा छन् । विश्वविद्यालयले हाल कीर्तिपुरमा संस्थानलाई ३०० रोपनी जग्गा उपलब्ध गराएको छ । उक्त जग्गामा स्वास्थ्य र शिक्षाको विशिष्ट सेवा दिने लक्ष्य राखिएको छ । संस्थानअन्तर्गत हाल चिकित्सा क्षेत्रका करिब ५० विधाको अध्ययन, अध्यापन एवं अनुसन्धानको काम भइरहेको छ ।"
एमसीसीका विषयमा ओलीले झुटो बोलेको नारायणकाजीको आरोप,"काठमाडौं : नेकपा माओवादी केन्द्रका नेता नारायणकाजी श्रेष्ठले अमेरिकी सहयोग परियोजना (एमसीसी) का विषयमा नेकपा एमालेका अध्यक्ष केपी शर्मा ओलीले झुटो बोलेको बताएका छन्। काठमाडौंमा आयोजित एक कार्यक्रममा ओलीले एमसीसी सम्झौता अरुले जस्तो गुपचुप राख्नुभन्दा राष्ट्रिय बहस होस् भनेर संसद्मा पेश गरेको तर्कमा सत्यता नभएको उनको भनाइ छ। ओलीको उक्त भनाइको खण्डन गर्दै नेता श्रेष्ठले अमेरिकाले दबाव दिएपछि ओली नेतृत्वको सरकारले प्रतिनिधिसभामा पेश गरेको कुरा झुटो भएको दावी गरेका छन्। आइतबार फेसबुकमा लेख्दै नेता श्रेष्ठले भनेका छन्,' म समेत सहभागी एउटा सार्वजनिक कार्यक्रममा हिजो नेकपा ( एमाले ) का अध्यक्ष केपी ओलीले म पछि बोल्दै एमसीसी सम्झौता अरुले जस्तो गुपचुप राख्नु भन्दा राष्ट्रिय बहस होस् भनेर संसदमा पेश गरेको तर्क गर्नुभयो ।यो सत्य होइन । वास्तविकता यस्तो छ एमसीसी सम्झौतालाई त्यसमा समावेश गरिएको प्रावधान अनुसार नेपालको घरेलु ऐनभन्दा माथिल्लो हैसियतमा राख्न नेपालको संधी ऐन अन्तर्गत प्रतिनिधिसभा पारित गर्नु आवश्यक भएकाले एमसीसी अमेरिकाले संझौतामा हस्ताक्षर गर्दाको क्षणदेखि नै संसदबाट अनुमोदनका लागि दबाबसहित अनुरोध गर्दै आएको थियो । तर त्यो संभव भइरहेको थिएन । पछिल्लो पटक केपी प्रम हुनुभएपछि एमसीसी अमेरिकाले संसदबाट अनुमोदनका लागि नेपाल सरकारलाई औपचारिक पत्र पठायो र केपी सरकारले संसदबाट अनुमोदनका लागि प्रकृया अघि बढायो,' उनले अगाडि लेखेका छन्,' केपीले सोही कार्यक्रममा एमसीसी अनुमोदनको प्रस्ताव पारित गर्ने उदेश्यले आफूले संसदमा नलगेको पनि बताउनुभयो ।उहाँले संसद कमजोर भएकाले त्यो पारित गर्यो । त्यसैले त्यसमा आफ्नो कुनै दोष वा कमजोरी छैन।यो पनि सत्य होइन । किनकी उहाँले हाम्रो तात्कालिक पार्टी नेपाल कम्युनिष्ट पार्टी ( नेकपा ) को केन्द्रीय समिति लगायतका बैठकहरुमा एमसीसी विशुद्ध आर्थिक विकासको परियोजना हो र यसमा कुन राष्ट्रिय सार्वभौमिकता एवं राष्ट्रिय हित प्रतिकूलका प्रावधान छैनन् । पछि एमसीसी संदद्बाट अनुमोदन गरिनुभन्दा केही दिनअघि मात्र पनि हाम्रो पार्टीका श्रध्देय अध्यक्ष प्रचण्ड ,म लगायत केही कमरेडहरु उहाँलाई एमसी सी अनुमोदनलाई संसदबाट मिलेर असफल पारौं र नयाँ गठबन्धन बनाएर अघि बढौं भन्ने प्रस्ताव लिएर गएका थियौं । उहाँले त्यसबेला पनि एम सि सि सम्झौतामा राष्ट्रिय हित विपरितका कुनै प्रावधान नरहेकाले यो त्यस्तो विषय होइन भनेर जोड दिनुभएको थियो ।हाम्रो द्विपक्षीय वार्तामा नेकपा (एमाले ) का अन्य ३ जना उच्च स्तरीय नेताहरु पनि सामेल हुनुहुन्थ्यो । उहाँहरु अर्को छुट्टै कारण देखाएर मतदानमा सहभागी हुनुभएन । त्यो अलग्गै विषय हो ।"
उपसभामुख भुसालको शपथ ४ बजे,काठमाडौं :उपसभामुख पुष्पा भुसालले आज अपरान्ह ४ बजे शपथ लिने भएकी छन्। राष्ट्रपति कार्यालयका सहायक प्रवक्ता केशवप्रसाद घिमिरेले उपसभामुखको सपथ अपरान्ह ४ बजे राष्ट्रपति कार्यालय शीतल निवासमा हुने अन्नपूर्णलाई जानकारी दिए। राष्ट्रपति कार्यालयमा हुने कार्यक्रममा सभामुख अग्निप्रसाद सापकोटाले भुसाललाई पद तथा गोपनीयताको शपथ गराउनेछन् । गौतम शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन् ।
"सरकारी कर्मचारी, सुरक्षाकर्मी र कैदी बन्दीलाई मतदानबाट वञ्चित नगराउन सर्वोच्चको आदेश","काठमाडौं : सर्वोच्च अदालतले आगामी निर्वाचनमा सरकारी कर्मचारी, सुरक्षाकर्मी र कैदी बन्दीलाई मतदान गर्नबाट नरोक्न आदेश दिएको छ। न्यायाधीश विश्वम्भरप्रसाद श्रेष्ठको एकल इजलासले प्रतिनिधिसभा र प्रदेशसभा निर्वाचनमा सरकारी कर्मचारी, सुरक्षाकर्मी र कैदी बन्दीलाई मतदानबाट वञ्चित नगराउन अन्तरिम आदेश दिएको हो। आदेशमा अस्थायी मतदाता नामावलीको व्यवस्था गरी निर्वाचनमा समानुपातिकतर्फ मतदान गर्न पाउने व्यवस्था गर्न भनिएको छ। हाल निर्वाचन आयोगले असार १ देखि मतदाता नामावली संकलन तथा अध्यावधिक कार्य सूचारु गरेको परिप्रेक्ष्यमा आगामी निर्वाचनमा समानुपातिकतर्फको निर्वाचन प्रयोजनको लागि मतदाता नामावली ऐन, २०७३ को दफा ३०(१) र (२) को अस्थायी मतदाता नामावलीको व्यवस्थालाई कार्यान्वयन गर्न आवश्यक प्रक्रिया, प्रबन्ध तथा व्यवस्थापन मिलाई तत्पश्चात् उक्त ऐनको दफा ३०(१)(२) को भावनाअनुसार अस्थायी मतदाता नामावली संकलन गरी गराई मतदानको अधिकार प्रयोग गर्न पाउने व्यवस्था गर्नूगराउनू, आदेशमा भनिएको छ।"
माओवादी केन्द्रका अध्यक्ष प्रचण्ड र भाजपाका अध्यक्ष नड्डाबीच भेट,"काठमाडौं : तीन दिने भारत भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले भारतीय जनता पार्टीका अध्यक्ष जेपी नड्डासँग भेटवार्ता गरेका छन्। नयाँ दिल्लीस्थित भाजपाको केन्द्रीय कार्यालयमा आइतबार बिहान प्रचण्ड र नड्डाबीच भेट भएको हो। प्रचण्डलाई सत्तारुढ भारतीय जनता पार्टी (भाजपा)ले मुख्यालयमा स्वागत गरिएको थियो। नड्डासँगको भेटमा भारतीय विदेशमन्त्री एस जयशंकर समेत सहभागी थिए। त्यसक्रममा अध्यक्ष नड्डाले 'नो बीजेपी' अर्थात भाजपालाई जान्नुस् अभियानबारे ब्रिफिङ गरेका छन्। दुई पार्टीका अध्यक्षबीच नेपालभारत सम्बन्धका आयामका बारेमा पनि छलफल भएको छ । शुक्रबार नयाँदिल्ली पुगेका प्रचण्डले शनिबार विदेशमन्त्री एस जयशंकर, सुरक्षा सल्लाहकार अजित डोभाललगायत उच्चस्तरीय भेटघाट गरेका थिए। प्रचण्डलाई भाजपा मुख्यालयको अवलोकनसमेत गराउने तयारी छ। नड्डाकै निमन्त्रणमा प्रचण्ड तीनदिने भ्रमणका लागि शुक्रबार नयाँदिल्ली पुगेका हुन्। अध्यक्ष प्रचण्ड आज नै स्वदेश फर्कने कार्यक्रम छ।"
त्रिवि भन्सारले एक वर्षमा उठायो सुनबाट ४५ करोड ५८ लाख राजश्व,"काठमाडौं : आर्थिक वर्ष २०७८०८९ मा त्रिभुवन विमानस्थल हुँदै नेपाल प्रवेश गरेका यात्रुले आफ्नो साथमा ल्याएको करिब ४८० केजी सुन त्रिवि भन्सार कार्यालयले राजश्वको दायरामा ल्याएको छ। विभिन्न मुलुकबाट आएका यात्रुहरुले आफ्नो साथमा ल्याएको करिब ४८० केजी सुन तथा सुनका गहना त्रिवि भन्सार कार्यालयले राजश्वको दायरामा ल्याएको जनाएको छ। प्रचलित बजारदर अनुसार करिब ३ अर्ब ८० करोड मूल्य बराबरको उक्त सुन विदेश गई नेपाल फर्केका नेपाली यात्रुहरूबाट राजस्व तिराउने प्रयोजनका लागि भन्सार कार्यालयले नियन्त्रणमा लिएको हो। राजश्व तिराउने प्रयोजनका लागि भन्सार कार्यालयले नियन्त्रणमा लिएको सुन सम्बन्धित राजश्व दाखिला गरेपछि सम्बन्धित यात्रुलाई नै दिइएको भन्सार कार्यालयले जनाएको छ। यसबाट कार्यालयले ४५ करोड ५८ लाख अतिरिक्त राजस्व संकलनन गरेको छ। भन्सार कार्यालयले राजस्वको दायरामा ल्याएको सुन तथा सुनका गहनालाई भन्सार राजस्व तिरेसँगै अब खुला बजारमा नियमितरूपमा खरिदबिक्री गर्न सकिनेछ। कानुनतः विदेशबाट नेपाल आउने यात्रुले आफ्नो साथमा अधिकतम १०० ग्रामसम्म काँचो सुन भन्सार राजस्व तिरेर ल्याउन पाउने कानुनी व्यवस्था छ। त्यसैगरी सुनको गहनाको हकमा अधिकतम २५० ग्रामसम्म साथमा लगाएर आउन पाइने व्यवस्था छ।जसमध्ये पहिलो ५० ग्रामसम्मको गहनामा राजस्व छुट सुविधा उपलब्ध हुन्छ भने सो भन्दा बढी २०० ग्रामसम्मको गहनाको हकमा भन्सार राजस्व तिरेर मात्र ल्याउन पाइन्छ। १०० ग्रामभन्दा बढी काँचो सुन र २५० ग्राम भन्दा बढी सूनका गहना ल्याएको हकमा त्यस्तो सुन तथा सुनका गहना जफत गरी भन्सार कानुन बमोजिम कारवाही गर्ने व्यवस्था रहेको छ। नेपालमा व्यक्तिगत प्रयोजनका लागि तोकिएको सीमासम्मको सुन यात्रुले आफ्नो साथमा ल्याउन पाउने व्यवस्था भए तापनि व्यवसायिक प्रयोजनका लागि भने वाणिज्य बैंकहरूले मात्र सुन आयात गर्न पाउने कानूनी व्यवस्था रहिआएको छ। तर, यात्रुको सुविधाको लागि ५० ग्रामसम्मको सूनका गहनामा दिइएको भन्सार राजस्व छुटसम्बन्धी व्यवस्थाको गलत प्रयोग गरी विदेशबाट नेपाल फर्कने यात्रुलाई भरिया बनाएर सुनको अवैध कारोबार गर्ने समूहले सुन ओसारपसार गर्ने गरेको सूचना आएपछि गत वर्षको मंसिर १३ गते देखि कार्यालयले विशेष अपरेशन नै सुरू गरेको थियो। यसक्रममा पहिलो दिनमा नै कार्यालयले ४१५ जना यात्रुबाट झण्डै २१ केजी सुन नियन्त्रण लिन सफल भएको थियो । हालका पछिल्ला दिनहरूमा सुन लिएर आउने यात्रु तथा उनीहरूले ल्याउने सुनको परिमाण निकै घट्दै गएको छ। कार्यालयको अभिलेखअनुसार गत असार महिनामा दैनिक औसत ३० जना यात्रुबाट जम्मा १ केजी ५०० ग्रामको हाराहारीमा सुन तथा सुनका गहना भन्सार कार्यालयले नियन्त्रणमा लिइ राजस्व दाखिला गराएर मात्र सम्बन्धित यात्रुलाई फिर्ता गरेको जनाएको छ।"
उपसभामुख भुसालले लिइन् सपथ (तस्बिरहरु),"काठमाडौं : प्रतिनिधिसभा उपसभामुख पुष्पा भुसाल गौतमले पद तथा गोपनीयताको सपथ लिएकी छन्। आइतबार राष्ट्रपति विद्यादेवी भण्डारीको उपस्थितिमा शीतल निवासमा आयोजित विशेष समारोहमा सभामुख अग्निप्रसाद सापकोटाले भुसाललाई शपथ ग्रहण गराएका हुन्। सपथग्रहण समारोहमा उपराष्ट्रपति नन्दबहादुर पुन, प्रधानमन्त्री शेरबहादुर देउवा, राष्ट्रियसभा अध्यक्ष गणेशप्रसाद तिमल्सिना, सरकारका मन्त्री, संघीय संसदका कर्मचारीको उपस्थिति थियो। गौतम शुक्रबार एमालेकी विद्या भट्टराईलाई पराजित गर्दै उपसभामुखमा निर्वाचित भएकी थिइन्।"
संक्रमणकालीन न्यायसम्बन्धी विधेयकमा कानुनमन्त्रीले ढाँटेको भन्दै राजीनामा माग,"काठमाडौं : नेपाल मानव अधिकार सञ्जालले कानुन, न्याय तथा संसदीय मामिलामन्त्री गोविन्दप्रसाद शर्मा बन्दीको राजीनामा माग गरेको छ। आइतबार राजधानीमा पत्रकार सम्मेलन गर्दै सञ्जालले गत असार २० गते सरकारको तर्फबाट कानुनमन्त्री बन्दीले पेश गरेको संक्रमणकालीन न्यायसम्बन्धी विधेयकमा त्रुटि गरेको भन्दै राजीनामा मागेको हो। गत असार २० गते कानुनमन्त्री बन्दीले संसदमा पेश गरेको विधेयक त्रुटिपूर्ण भन्दै सो विधेयकमा भएका प्रावधान सच्याउनको लागि सन्जालले आफ्नो तर्फबाट विभिन्न २४ बुँदे सुझावसमेत अघि सारेको छ। संसदमा दर्ता भएको विधेयकमा बेपत्ता पारिएका व्यक्तिका छानबिन, सत्य निरुपण तथा मेलमिलाप आयोग ऐनको संशोधन विधेयकमा गम्भिर त्रुटि रहेको भन्दै मानव अधिकार संगठनहरुले असन्तुष्टि जनाएका हु । विधेयकमा पीडकलाई उन्मुक्ति दिन खोजिएको उनीहरुको ठहर छ। मन्त्री बन्दीले पीडितको पक्षमा काम गर्न नसके पदबाट राजीनामा दिएर आन्दोलनमा सहभागी हुने आफूहरुसँग प्रतिवद्धता गरेको भन्दै सन्जालले त्रुटिपूर्ण विधेयक संसदमा पेश गरेपछि मन्त्रीले राजीनामा दिनुपर्ने माग गरेको हो। मानव अधिकार सञ्जालका पूर्वअध्यक्ष तथा नेपाल मानव अधिकार संगठनका संयोजक अधिवक्ता इन्द्र अर्यालले १० वर्षे द्वन्द्व र न्यायको विषयहरुमा सरकारले पटकपटक झुक्याउने काम गरिरहेको बताए। उनले सरकारले झुक्याउन खोजे पनि मानव अधिकारवादीहरुले त्यसो गर्न नदिएको सुनाए । अपराधिलाई कानुनी कारवाहीमा ल्याउनुपर्छ भन्ने आफूहरुको मुख्य ध्येय भएको उनले स्पष्ट पारे। अर्यालले संयुक्त राष्ट्रसंघमा गरेको प्रतिवद्धतालाई र मानव अधिकार समितिसँग गरेको वाचालाई पूरा गरेको भनेर जनतामा भ्रम छर्ने राजनीतिक दलहरुको उद्देश्य भएको आरोप लगाए। जनता छल्ने कामको सहायकको भूमिका खेलेको कानुन मन्त्री भएको उनले टिप्पणी गरे। उनले भने, कानुन मन्त्री नै न्याय दिनभन्दा पनि न्याय टुंग्याउन लाग्नु भएको छ। तर, उनले कानुनमन्त्रीले मानवअधिकारवादीहरुसँग न्याय टुंग्याउने नभई न्याय दिने भनेर प्रतिवद्धता गरे पनि आफूहरुलाई धोका दिएको गुनासो पोखे। उनले फौजदारी प्रक्रियामा अनुसन्धानको प्रक्रिया छुट्टै हुने बताए। उनले भने, फौजदारी अपराध २०७४ को अनुसूचीअनुसार मुद्दा चल्ने वा नचल्ने सबै स्पष्ट हुँदा हुँदै पनि राजनीतिक दलहरुले दोषीमाथि मुद्दा चल्न नसक्ने अवस्थामा पुर्याए। उनले कानुन मन्त्री बन्दीले नैतिकताको आधारमा राजीनामा दिनुपर्ने माग गरे। उहाँको राजीनामा हामीले मागेका होइनौ, उहाँले नै काम गर्न सकिनँ भने राजीनामा दिन्छु साथी हो र सँगै आन्दोलनमा आउछु भन्नुभएको हो, उनले भने, उहाँले छलछामवाला विधेयक संसदमा दर्ता गर्नुभयो। त्यो विधेयक फिर्ता गरेर पीडित, मानव अधिकार र विज्ञहरुको सुझावमा हामीहरुले पेश गरेको संशोधन विधेयक संसदमा पेश भएर पारित हुनुपर्छ, पीडकलाई सजाय हुन पर्छ र पीडितले न्याय पाउनुपर्छ। मानव अधिकार संगठनका अध्यक्ष अधिवक्ता महामुनिश्वर आचार्यले नेकपा माओवादीले सुरु गरेका दुवै पक्षका विद्रोही सैनिक र नेपाल सरकारका सैनिक तथा गैरसैनिकको ठूलो संख्यामा हाताहाती भएकाहरुको न्यायको निम्ति आफुहरु लड्दै आइरहेको बताए। संक्रमणकारी न्यायको विषयको पटकपटक ध्यानाकर्षण गराएको र विधेयक जटिल भएको बारेमा मन्त्रीलाई जानकारी गराउँदागराउँदै पनि गम्भीर त्रुटी गरिएकोमा आपत्ति जनाए। उनले कानुनमन्त्रीले आफूहरुसँग गरेको प्रतिवद्धता पुरा गर्नूपर्ने र पुरा गर्न नसके तत्काल राजीनामा दिनुपर्ने बताए। उनले मन्त्रीले पदमा बसिरहने योग्यता गुमाईसकेकोसमेत जिकिर गरे। वरिष्ठ अधिवक्ता दिनेश त्रिपाठीले न्यायको मूल्यमा कसैसँग सम्झौता गर्न नसक्ने टिप्पणी गरे। उनले भने, दिगो शान्तिको आधार भनेको न्यायको सुनिश्चितता हो। ब्ल्याकमेलिङमा टिकेको शान्ति, शान्ति नै होइन। एउटा कपटपूर्ण तरिकाले न्यायको प्रक्रियालाई अपहरण गर्न खोजिँदैछ। पीडितले न्याय नपाएसम्म आफुहरु चुप लागेर नबस्ने चेतावनी दिए। नेपालमा पीडकले न्याय नपाएमा अन्तर्राष्ट्रिय क्षेत्रमा गएर पनि पीडितले न्याय माग्न सक्ने अवस्थालाई राजनीतिज्ञहरुले ध्यान दिनुपर्नेतर्फ उनले सचेत गराए। सांसदहरुले उक्त त्रुटिपुर्ण विधेयक अनुमोदन गरेमा नेपालको अन्तर्राष्ट्रिय प्रतिष्ठा समाप्त हुने चेतावनी दिँदै उनले भने, नेपालका सांसदहरुको बारेमा विश्वमा अत्यन्तै नकरात्मक सन्देश जान्छ। अधिवक्ता ओमप्रकाश अर्यालले संशोधन विधेयकसम्बन्धी परामर्श मस्यौदा निर्माण देखि संसदमा विधेयक पेश गर्दा सम्म कानून मन्त्रालयले पीडित तथा सरोकारवाला प्रति आफ्नै पूर्वघोषित प्रतिबद्धता विपरीत विश्वास घात गरेको आरोप लगाए। अर्यालले पीडक पक्षलाई फौजदारी दायित्वबाट पूर्ण उन्मुक्ति दिलाउने रणनीतिक उद्देश्य अनुरुप विधेयक तर्जुमा भएको आरोप लगाए। उनले सरकारले संसदमा दर्ता गराएको बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐनको संशोधन विधेयकप्रति गम्भीर असन्तुष्टि जनाए। उनले विधेयक पीडकलाई जसरी पनि उन्मुक्ति दिलाउने दुराशयबाट ग्रसित भएको भन्दै उक्त विधेयक फिर्ता लिनुपर्ने बताए।"
"प्रचण्ड भन्छन्, मोदीजीसँग के कारणले भेट भएन मलाई पनि थाहा छैन","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले भारतीय प्रधानमन्त्री नरेन्द्र मोदीसँग भेट नहुनुको कारण आफूलाई थाहा नभएको बताएका छन्। तीन दिने भारत भ्रमण सकेर आइतबार साँझ स्वदेश फर्किएका अध्यक्ष दाहालले त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै अन्तिम समयमा मोदीसँग भेट हुन नसकेको बताए। उनले भने, मोदीसँग भेट हुन्छ भन्ने थियो हामीलाई। भारतीय अधिकारीहरुबाट एक बजे भेट हुन्छ नै भनिएको थियो। मोदीजीलाई भेट्न फेरि एयरपोर्ट जानुपर्ने हुन्छ भनेर हामी निस्कियौं। होटेल जाने क्रममा अहिले सम्भव भएन भन्ने आयो। किन हो भन्ने कुरा तपाईहरु जस्तै मैले पनि थाहा पाएको छैन। अध्यक्ष दाहालले भारतमा बाढीले जनधनको क्षति हुँदा प्रधानमन्त्री मोदी त्यसमा व्यस्त भएको कुरा अधिकारीहरुले सुनाएको पनि उल्लेख गरे। एउटा त बिजेपी प्रेसिडेन्टले बोलाएको हुनाले प्रेसिडेन्टले अन्तिम भेट गरेपछि क्लाइमेक्स त्यही हो भन्ठानेर हो कि भन्ने पनि अधिकारीहरुले चर्चा गर्नुभयो। अर्को अहिले बाढीले भारतमा पुरै ठूलै धनजनको क्षति भएको छ। प्रधानमन्त्री मोदीजी त्यता जानुभएको थियो, रस आवर भएर हो कि भनेर अधिकारीहरुले भन्नुभयो, उनले भने, के चाहिँ कारणले मोदीजीसँग भेट भएन मलाई पनि थाहा छैन।"
"भाजपा अध्यक्ष नड्डासँग दुई वटा समझदारी गर्दै प्रचण्डले भने, म धेरै उत्साहित छु","काठमाडौं : भारतको तीन दिने भ्रमणमा रहेका नेकपा माओवादी केन्द्रका अध्यक्ष पुष्पकमल दाहाल प्रचण्डले सत्तारुढ भारतीय जनता पार्टी (भाजपा)सँग दुई वटा समझदारी गरेका छन्। आज नयाँदिल्लीस्थित दिनदयाल मार्गमा रहेको भाजपा मुख्यालयमा अध्यक्ष जेपी नड्डासँग भेट गर्दै अध्यक्ष दाहालले दुईवटा समझदारी भएको बताए। भेटपछि भाजपा मुख्यालयमा सञ्चारकर्मीसँग कुरा गर्दै प्रचण्डले दुई पार्टीको सम्बन्ध बढाउने र पार्टी स्तरमा दुबै देशमा कार्यक्रम बढाउँदै लैजाने सहमति भएको बताए। दुई देशको सम्बन्ध सुदृढ बनाउन दुई पार्टीको सम्बन्ध राम्रोसँग बढाउनुपर्छ भन्ने नड्डाजीको प्रस्तावलाई मैले समर्थन गरेको छु, उनले भने, कहिले बीजेपीको निमन्त्रणमा, कहिले हाम्रो पार्टीको निमन्त्रणमा नेपाल र भारतमा विभिन्न कार्यक्रमहरु संयुक्त रुपले गर्ने भन्ने समझदारी पनि भएको छ। म धेरै उत्साहित छु। अध्यक्ष दाहालले थपे, दुनियाँको सबभन्दा ठूलो पार्टी भाजपाका अध्यक्ष जेपी नड्डाको निमन्त्रणमा आएको हुँ। भाजपा मुख्यालयमा आएर यहाँको म्यानेजमेन्ट, पार्टी अफिस कसरी चलेको छ, व्यवस्थापन कस्तो भनेर बुझ्दा म उत्साहित छु। तीन दिने भ्रमणका क्रममा शुक्रबार नयाँ दिल्ली प्रस्थान गरेका अध्यक्ष दाहालले ७ वर्षपछि भएको आफ्नो भारत भ्रमण फलदायी र उपलब्धिमूलक भएकोसमेत बताए। अध्यक्ष दाहाल आजै स्वेदश फर्किँदै छन्।"
देश र आन्दोलनको आवश्यकता वाम तालमेल र एकता नै हो : श्रेष्ठ,"काठमाडौं :नेकपा माओवादी केन्द्र नारायणकाजी श्रेष्ठले अहिलेको आवश्यकता वाम तालमेल र एकता भएको बताएका छन्। श्रेष्ठले एकताका लागि गम्भीर आत्मआलोचक भावसहित इमान्दार अग्रसरता देखाउनुपर्नेमा जोड दिएका हुन्। राजनीतिलाई व्यक्ति वा समूह स्वार्थ केन्द्रित धन्दा नबनाउने हो भने देश र आन्दोलनको आवश्यकता आज वाम तालमेल र एकता नै हो। त्यसका निम्ति सम्बन्धित सबैले गम्भिर आत्मआलोचक भावसहित इमान्दार अग्रसरता देखाउनु पर्छ। फेसबुकमार्फत श्रेष्ठले लेखेका छन्,बेलैमा बुद्धि पुर्याऔं, नत्र धेरै ढिलो भइसकेको हुन सक्नेछ। त्यसबेला पछुतो मात्र बाँकी होला कि ! समयमै सोचौं। नेपाल चीन हिमालयल मैत्री समाजले शनिबार काठमाडौंमा आयोजना गरेको कार्यक्रममा पनि श्रेष्ठले घटनाक्रमको विषयवस्तुमा गम्भीर आत्मसमीक्षा गर्दै वामपन्थीहरु एक हुनुपर्ने बताएका थिए। उनले नेपालका वामपन्थी शक्तिहरुले एक अर्कालाई कमजोर पार्ने र सिध्याउने नीति प्रयत्नलाई नै निरन्तरता दिने हो भने वामपन्थी आन्दोलन नै धराशायी हुने खतरा रहेको र त्यसले अन्ततः नेपालको राष्ट्रिय सार्वभौमिकता स्वाधीनता एवं हित कमजोर हुँदै संकटग्रस्त्त बन्ने खतरा बढाउने भएकाले वामपन्थी शक्तिहरु बीचको तालमेल, मोर्चा र एकताको आवश्यकता रहेको धारणा थिए। कार्यक्रममा आफूले सबै सम्बन्धित पार्टी र नेताहरुलाई देश, जनता र वम आन्दोलनलाई केन्द्रबिन्दुमा राख्दै बिनम्रतापुर्बक आत्मालोचना गरी त्यस दिशामा अघि बढ्ने अग्रसरता तथा पहलकदमीको निम्ति अनुरोध गरेको श्रेष्ठ उल्लेख गरेका छन्। सोही कार्यक्रममा एमालेका अध्यक्ष केपी शर्मा ओलीले को छ अरु वामपन्थी पार्टी भन्दै आफ्नो पार्टी मात्र वामपन्थी भएको खालको विचार प्रकट गरेकोमा असन्तुष्ट व्यक्त गरेका छन्। श्रेष्ठले यस्ता अभिव्यक्तिले देश, जनता र वामपन्थी आन्दोलनलाई कुनै योगदान नपुर्याउने धारणा राखे। कार्यक्रममा ओलीले साच्चिकै वामपन्थी हो भने कांग्रेसको साथ छाडेर वामपन्थी एकतामा आउन माओवादी केन्द्र र एकीकृत समाजवादीलाई चुनौती दिएका थिए।"
प्रदेशका बजेट नेताकै खल्तीमा,"सातै प्रदेश सरकारले असार १ गते बजेट ल्याए। तर, संघीयतालाई संस्थागत गर्न लाग्नुपर्ने बेला उल्टै केन्द्रको सिको गर्दै नेताका सालिक, प्रतिष्ठान, पार्क र पार्टी कार्यालय बनाउन करोडौं रकम छुट्याए। राजनीतिक लेनदेन, सरकार जोगाउन र आगामी निर्वाचनमा आफ्नो क्षेत्र सुरक्षित गर्नेतिर मात्रै ध्यान दिए। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। विश्लेषक प्राडा लोकराज बराल प्रदेश सरकारहरू जनताप्रति जवाफदेही नदेखिएको बताउँछन्। भन्छन्, सर्वसाधारण जनता आधारभूत स्वास्थ्य, शिक्षाबाट वञ्चित छन् । महँगी बढेको छ। जनताले दुःख पाएको पायै छन्। तर, प्रदेश सरकारहरू नातागोताका नाममा प्रतिष्ठान र पार्टीको कार्यालय बनाउन पैसा छुट्ट्याउँछन्। प्रतिनिधिसभाको सार्वजनिक लेखासमिति सभापति भरत शाह संघीयता बलियो बनाउनुको साटो कमजोर बनाउनेतिर प्रदेश सरकारका क्रियाकलाप भइरहेको बताउँछन्। बजेट भनेको त देशको विकास, रोजगारी सिर्जना र जनताको आम्दानी बढाउने खालको पो हुनुपर्छ, सभापति शाह भन्छन्, तर, संसदीय विकृति र विसंगतिलाई मात्रै प्रश्रय दिने हो भने संघीयतालाई असर गर्छ। जनतामा वितृष्णा पैदा हुन्छ। प्रदेश सरकारहरूले आफूखुसी स्मृति प्रतिष्ठान, ट्रस्ट वा पार्टी कार्यालयका लागि बजेट विनियोजन गर्दा मुलुककै आर्थिक प्रगतिमा गम्भीर असर पर्ने शाहको भनाइ छ। एमाले उपमहासचिव एवं गण्डकी प्रदेशका पूर्वमुख्यमन्त्री पृथ्वीसुब्बा गुरुङ विकासका लागि आएको बजेट परिवारको कोषमा हाल्नु दुरुपयोग भएको बताउँछन्। विकासका नाममा आएको बजेटलाई सीमित स्वार्थका लागि छुट्ट्याउनु जनताप्रतिको बेइमानी हो, उपमहासचिव गुरुङ भन्छन्, जुन पार्टीको मुख्यमन्त्रीमन्त्री भयो, उसले पार्टी कार्यालय बनाउँदै जाने हो भने के हुन्छ ? माओवादी केन्द्रका प्रमुख सचेतक देव गुरुङ बजेट बनाउन प्रदेश सरकार स्वतन्त्र भए पनि गलत उपयोग गर्न नहुने बताउँछन्। भन्छन्, अन्य अनुत्पादक क्षेत्रमा बजेट विनियोजन गर्न हुँदैन। प्रतिनिधिसभाको विकास तथा प्रविधि समिति सभापति कल्याणीकुमारी खड्का नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न नहुने बताउँछिन्। भन्छिन्, यसले मुलुककै आर्थिक विकासमा असर गर्छ। लोसपा सांसद लक्ष्मणलाल कर्ण प्रदेश सरकारले बजेट आफ्नो हातमा छ भन्दैमा व्यक्ति वा पार्टी विशेषलाई बाँड्नु नीतिगत भ्रष्टाचार भएको बताउँछन्। भन्छन्, कुनै पनि प्रतिष्ठान वा पार्टीलाई विनियोजन गर्नु भनेको अपचलन गर्नु हो। सुदूरपश्चिम प्रदेशले पार्टी कार्यालय र विभिन्न प्रतिष्ठानका नाममा ६ करोडभन्दा बढी रकम छुट्ट्याएको छ। आर्थिक मामिला र भौतिक पूर्वाधारमन्त्री एकीकृत समाजवादीकै भएका कारण ९ जिल्लामा नै पार्टीका कार्यालय बनाउन र आफ्ना नजिकका व्यक्तिले खोलेका प्रतिष्ठान पोस्न बजेट विनियोजन गरियो। आर्थिक मामिलामन्त्री प्रकाश रावल र भौतिक पूर्वाधार विकासमन्त्री दीर्घबहादुर सोडारी एकीकृत समाजवादीका हुन्। भौतिक पूर्वाधार विकास मन्त्रालय मातहतको सहरी विकास तथा भवन कार्यालयहरूमार्फत पार्टी कार्यालयहरू बनाउन २ करोड ६५ लाख रकम विनियोजन गरिएको छ। जसअनुसार डोटीमा पुष्पलाल स्मृति बनाउन ३० लाख, बाजुरामा ३० लाख, अछाममा १५ लाख, बझाङमा ३० लाख, बैतडीमा ३० लाख, कञ्चनपुरमा ५० लाख र कैलालीमा ६० लाख रकम विनियोजन गरिएको हो। डोटीको सिलगढीमा १० लाख र डोटीकै पूर्वीचौकीमा २० लाख, बाजुराको बडिमालिका८ मा १० लाख र बडिमालिकामै २० लाख विनियोजन गरिएको छ। सहिद स्मृति प्रतिष्ठानका नाममा नौवटै जिल्लामा ३ करोड २५ लाख रकम छुट्ट्याइएको छ। धनगढीको गोमादेवी प्रष्ठिानलाई १० लाख, अछामको भैरव स्मृति प्रतिष्ठानलाई १५ लाख, डडेलधुराको परशुराम नगरपालिकामा मदन आश्रित प्रतिष्ठानलाई १० लाख, डडेलधुराकै आलितालस्थित सहिद परिवार सम्पर्क मञ्चलाई २६ लाख रकम दिइने भएको हो। कर्णाली प्रदेशले स्मृति प्रतिष्ठान भवन र नेताको नाममा पार्क बनाउन झन्डै २ करोड बजेट छुट्ट्याएको छ। मुख्यमन्त्री जीवनबहादुर शाहीको गृहजिल्ला हुम्लामा पार्टी भवन बनाउन ८५ लाख बजेट तोकिएको छ। हुम्लामा बीपी स्मृति भवन बनाउन कांग्रेसलाई २० लाख, पुष्पलाल स्मृति प्रतिष्ठान भवन बनाउन एकीकृत समाजवादीलाई २० लाख, मनमोहन स्मृति भवन बनाउन एमालेलाई २० लाख र पोस्टबहादुर बोगटी स्मृति भवन बनाउन माओवादी केन्द्रलाई २५ लाख छुट्याइएको हो। जाजरकोटमा जित स्मृति भवन बनाउन माओवादीलाई १५ लाख, जाजरकोटमै समाजवाद अध्ययन स्मृति प्रतिष्ठानका लागि भन्दै १५ लाख, पूर्वमुख्यमन्त्री महेन्द्रबहादुर शाहीको गृहजिल्ला कालिकोटमा रत्न स्मृति प्रतिष्ठान भवनका लागि भन्दै १५ लाख बजेट छुट्ट्याइएको छ। दैलेखमा कांग्रेस नेता स्वर्गीय जगतजंग थापाको सम्झनामा पार्क बनाउन १५ लाख बजेट छुट्ट्याइएको छ। जुम्लामा हरिशचन्द्र डिल्ली स्मृतिपार्क बनाउन २० लाख छुट्ट्याइएको छ। सल्यानमा सहिद नेत्रलाल अभागी स्मृति प्रतिष्ठानको भवन बनाउन भन्दै २५ लाख बजेट विनियोजन गरिएको छ। लुम्बिनी प्रदेशले वडास्तरीय योजनालाई पनि बजेटमा प्राथमिकता दिएको छ। प्रदेश सरकारले ५० लाखभन्दा साना योजनामा बजेट विनियोजन गर्न नहुने मान्यता रहँदै आएको छ। तर, उपभोक्ता समितिले गर्ने गरी ५ लाखसम्मका सडक पूर्वाधारका योजना राखिएका छन्। विकासका नाममा आएको बजेट सीमित स्वार्थका लागि छुट्ट्याउनु जनताप्रतिको बेइमानी हो। पृथ्वीसुब्बा गुरुङ, उपमहासचिव, एमाले आफ्नो प्रदेशको बजेट बनाउन उहाँहरू स्वतन्त्र हुनुहुन्छ। अनुत्पादक क्षेत्रमा विनियोजन गर्न हुँदैन।देव गुरुङ, प्रमुख सचेतक, माओवादी केन्द्र प्रदेश सरकारले बजेट आफ्नो हातमा छ भन्दैमा व्यक्ति वा पार्टीविशेषलाई बाँड्नु नीतिगत भ्रष्टाचार हो। लक्ष्मणलाल कर्ण, नेता, लोसपा नेताका नाममा खुलेका प्रतिष्ठान वा पार्टीका कार्यालय बनाउन सरकारी बजेट विनियोजन गर्न हँुदैन। बजेटको दुरुपयोग भएको छ। यसले मुलुककै आर्थिक विकासमा असर गर्छ।कल्याणीकुमारी खड्का, सभापति, विकास तथा प्रविधि समिति एउटा सडक डिभिजन कार्यालयले तीन जिल्ला कार्यक्षेत्र बनाएर काम गरिरहेका छन्। सरकारले ती कार्यालयले अनुगमन, नियमन तथा निर्माण गर्नै नसक्ने गरी योजना छुट्ट्याएको छ। भौतिक पूर्वाधार विकास मन्त्रालयअन्तर्गत मात्रै २ हजार ४० सडक योजना छन्। यीमध्ये ६० प्रतिशत ५ लाखका योजना छन्। देउपुर मन्दिर कमलसिंह चौधरीको घरसम्मको सडक जस्ता सयौं योजना बजेटमा छन्। एमाले संसदीय दलका उपनेता एवं पूर्वभौतिक पूर्वाधारमन्त्री बैजनाथ चौधरीे कार्यकर्तामार्फत कार्यान्वयन गर्ने गरी टुक्रे योजना बनाइएको बताउँछन्। हाम्रा सडक कार्यालयका संरचनाले यी सडक निर्माण गर्नै सक्दैनन्, चौधरी भन्छन्, यी त वडाले गर्ने कार्यक्रम हुन्। उपभोक्ताका नाममा कार्यकर्ताका हातमा बजेट पुर्याउने रणनीति मात्रै हो। लुम्बिनी प्रदेशमा प्रत्यक्षतर्फका सांसदलाई र समानुपातिक सांसदलाई बजेट छनोट गर्न भनिएको थियो। समानुपातिकले ७५ लाखको योजना पाएका छन्। यसरी विनियोजन भएका योजनाहरू कार्यकर्ता लक्षित राखिएका हुन्। मुख्यमन्त्री कुलप्रसाद केसी र आर्थिक मामिला तथा सहकारीमन्त्री कृष्णध्वज खड्काको जिल्ला रोल्पा र प्यूठानमा बढी योजना राखिएका छन्। रोल्पामा सडक मर्मत शीर्षकमा १२ करोेड ७० लाख र प्यूठानमा १२ करोड ३५ लाख विनियोजन गरिएको छ। यही शीर्षकमा बर्दिया र बाँकेमा जम्मा २०२० लाख बजेट राखिएको छ। लुम्बिनीमा सहिदका नाममा, राजनीतिक नेताका नाममा खोलिएका प्रतिष्ठान, बाटिकाहरूमा बजेट राखिएका छन्। सहिद स्मृति प्रतिष्ठान प्यूठानलाई ३० लाख बजेट राखिएको छ। सहिद स्मृतिका नामका दर्जनौं योजना प्रदेशको बजेटमा राखिएका छन्। गण्डकीमा मुख्यमन्त्री र मन्त्रीहरूले प्रदेशको बजेटमा रजाइँ गरेको विषय आलोचित बन्यो। मुख्यमन्त्री कृष्णचन्द्र नेपाली पोखरेलदेखि मन्त्री मेखलाल श्रेष्ठ, केन्द्रीय नेता अर्जुनप्रसाद जोशी, पियारी थापा, धनमायाले ट्रस्टदेखि स्मृति पार्कमा बजेट छुट्ट्याएका छन्। मुुख्यमन्त्री पोखरेलले पिता गोवद्र्धन शर्माको नाममा स्मृति कोष बनाउन ५० लाख बजेट विनियोजन गरेका छन्। व्यास नगरपालिका१० स्थित गोवद्र्धन स्मृति कोषका लागि सामाजिक विकास कार्यालय तनहुँमार्फत कार्यान्वयन हुने गरी बजेट छुट्ट्याइएको हो। शिक्षा, संस्कृति, विज्ञान प्रविधि तथा सामाजिक विकासमन्त्री मेखलाल श्रेष्ठका मातापिताका नाममा ट्रस्ट बनाउन दुई फरक शीर्षकमा १ करोड रुपैयाँ विनियोजन गरिएको छ। खर्च शीर्षक २६,४१३ अन्तर्गत छुटेका कार्यक्रम भनेर एउटै शीर्षकमा ५०५० लाख रुपैयाँ विनियोजन गरिएको छ। पुननारायण धनकुमारी श्रेष्ठ ट्रस्टको नाममा ५० लाख रुपैयाँ छुट्ट्याइएको छ। यो कार्यक्रम कार्यान्वयन स्वयम् मन्त्री मेखलाल श्रेष्ठको मन्त्रालयले नै गर्ने छ। राष्ट्रिय जनमोर्चा संसदीय दलकी नेता पियारी थापा परिवारको गाउँमैत्री अक्षयकोष (जिमाक)लाई ७० लाख रुपैयाँ छुट्ट्याएको हो। बागलुङको काठेखोला गाउँपालिका ४ तंग्राममा जिमाक सांस्कृतिक संग्रहालय भवन निर्माणाधीन छ। दुई छुट्टै शीर्षकमार्फत प्रदेश सरकारले निर्माणको अन्तिम चरणमा रहेको भवनलाई ७० लाख रुपैयाँ दिन लागेको हो। जसपा सांसद धनमाया लामाले पनि परिवारका सदस्यको नाममा ठूलो धनराशी छुट्ट्याएको पाइएको छ। साहिँला जेठाजु जनयुद्धका सहिद भीमसेन पोखरेलको नामको भीमसेन स्मृति प्रतिष्ठानलाई ५० लाख रुपैयाँ विनियोजन गरेको पाइएको हो। उनले गोरखाको सिरानचोक गाउँपालिका ५ थुम्कामा युद्ध संग्रहालय स्थापना गर्ने शीर्षकमा १ करोड रुपैयाँ बजेट सिफारिस गरेकी थिइन्। प्रदेश सरकारले ५० लाख रुपैयाँ विनियोजन गरेको हो।भौतिक पूर्वाधार, सहरी विकास तथा यातायात मन्त्रालयबाट कार्यान्वयन हुने गरी सोही ट्रस्टको भवन बनाउन समान ५० लाख विनियोजन गरिएको छ। ट्रस्टको भवन भिरकोट नगरपालिका १ मा बन्नेछ। कांग्रेस नेता अर्जुनप्रसाद जोशीका पिता अमृतप्रसाद जोशीका नाममा स्मृतिपार्क बनाउन २० लाख विनियोजन गरिएको छ। कुश्मा नगरपालिका ८ मा उक्त स्मृति पार्कका लागि कार्यक्रम थपेर २० लाख रुपैयाँ छुट्ट्याइएको हो। पर्वतकै अर्का कांग्रेस नेता डिल्लिराम लामिछानेको नाममा पनि प्रतिष्ठान बनाउन गण्डकी सरकारले २० लाख विनियोजन गरेको छ। जसकारण बजेट छलफल तीन सातासम्म पनि सुरु हुन सकेको थिएन। अन्तिममा अर्थमन्त्रीले बजेट सच्याउने र कार्यक्रम थप्ने प्रतिबद्धता जनाएपछि गत सोमबार प्रदेशसभा बैठकले निरन्तरता पाएको हो। संघीयतालाई संस्थागत गर्न लाग्नुपर्ने बेला हो यो। तर, प्रदेश सरकारहरूले केन्द्रको सिको गर्दै नेताका सालिक, नेताकै नामका प्रतिष्ठान, पार्क र पार्टी कार्यालय बनाउन करोडौं बजेट खन्याएका छन्। राज्यको ढुकुटीमा गरिएको मनपरीले पाँच वर्ष नपुग्दै प्रदेश संरचनाको औचित्यमा प्रश्न उठ्न थालेको छ। यस्ता कार्यले संघीयतालाई नै असर पर्ने विज्ञहरू बताउँछन्। प्रदेशसभामा बजेट छलफल सकिएको छ। वार्षिक विकास कार्यक्रम पनि पेस भएको छ। वडा नम्बर १६ मा ६ करोड ८ लाख रुपैयाँका योजना थपिएका छन्। भौतिक पूर्वाधार विकास, सहरी तथा यातायात व्यवस्थामन्त्री कुमार खड्काको गृहवडा पनि यही हो। सबैभन्दा बढी बजेट उनकै वडामा परेको भन्दै प्रदेशसभा बैठकमा सत्ता गठबन्धनदेखि प्रतिपक्षका सांसदहरूले विरोध जनाएका छन्। बागमती प्रदेशले आर्थिक वर्ष २०७९८० को बजेटमा विभिन्न प्रतिष्ठान, स्मृति र ट्रष्टको नाममा करोडौं बजेट बिनियोजन गरेको पाइएको छ। प्रायः प्रतिष्ठान, स्मृति र ट्रष्टमा बिभिन्न राजनीतिक दलका स्वर्गीय नेताहरूको नाम जोडिएको छ। संस्कृति तथा पर्यटन मन्त्रालयमार्फत सिन्धुलीको दुम्जामा विश्वेश्वरप्रसाद कोइरालाको सालिक बनाउन १० लाख रुपैयाँ छुट्ट्याएको छ। भक्तपुरको सूर्यविनायक६ मा सहिद राधेश्याम जोन्छे स्मृति प्रतिष्ठान भवन तथा शालिक बनाउन मन्त्रालयले १० लाख विनियोजन गरेको छ। काठमाडौंको कागेश्वरी मनोहरामा किसुनजी अध्ययन तथा अनुसन्धान प्रतिष्ठानका नाममा १० लाख र पुष्पाल स्मृति प्रतिष्ठान रामेछापका लागि शालिक बनाउन १० लाख तोकिएको छ। यीबाहेक मन्त्रालयले बिभिन्न नेताको नाम जोडर पार्क निर्माणमा बजेट विनियोजन गरेको छ। मन्त्रालयको नयाँ आर्थिक वर्षको कुल बजेट १ अर्ब ८६ करोड ९१ लाख रुपैयाँ छ। तीमध्ये २० करोडभन्दा बढी रकम प्रतिष्ठान, स्मृति, ट्रष्ट, पार्क तथा मठ मन्दिर, गुम्बा चर्च निर्माणमा बिनियोजन गरिएको छ। भौतिक पूर्वाधार विकास मन्त्रालयमार्फत पनि प्रतिष्ठान, स्मृति र ट्रष्ट निर्माणमा करोडौं बजेट विनियोजन गरिएको छ। मन्त्रालयले धादिङको ज्वालामुखी ४ मा कृष्णप्रसाद दुवाडी स्मृति भवन बनाउन १२ लाख, नुवाकोटको म्यागङ गाउँपालिका ३ मा सहिद स्मृति सामुदायिक भवन बनाउन ४० लाख, किस्पाङ गाउँपालिका ३ मा सहिद स्मृति सामुदायिक भवन बनाउन ४० लाख र बिदुर नगरपालिका७ मा सहिद स्मृति महिला सामुदायिक भवन बनाउन ४० लाख विनियोजन गरेको छ। हेटौंडा६ मा बीपी गणेशमान स्मृति शान्ति पार्क पूर्वाधार विकासको नाममा १० लाख, रत्ननगर ४ चितवनमा सुशील कोइराला स्मृति प्रतिष्ठान भौतिक संरचना बनाउन २० लाख, हेटौंडा ११ मा बीपी बाटिका पूर्वाधार बनाउन १२ लाख विनियोजन गरिएको छ। मन्त्रालयले भरतपुर१७ मा गन्जीपुर प्रथम सहिद लखन थापा प्रतिष्ठानको भौतिक संरचना बनाउन १५ लाख, मकवानपुरको मनहरी९ मा सहिद स्मृति बालकल्याण भौतिक संरचना बनाउन १२ लाख र हेटौंडा ६ मा बीपी गणेशमान स्मृति शान्तिपार्क पूर्वाधार विकास शीर्षकमा २० लाख विनियोजन गरिएको छ। भौतिक पूर्वाधार विकास मन्त्रालयले नै ललितपुर२ मा मनमोन स्मृतिपार्क बनाउन २० लाख, राजनेता उद्यान जरसिं पौवा निर्माण, काठमाडौं ३० लाख र गणेशमान पार्क निर्माण, शंखरापुर नगरपालिकाको नाममा २० लाख बजेट छुट्ट्याएको छ। भक्तपुरको सूर्यविनायक१ मा विश्वनाथ स्मृति प्रतिष्ठान प्रतिमा बनाउन २० लाख, काठमाडौं मैतीदेवीमा सहिद स्मृति प्रतिष्ठान पूर्वाधार विकासका नाममा २० लाख र गणेशमान सिंह मेमेरियल पूर्वाधार निर्माण, ललितपुर५ को नाममा २० लाख विनियोजन गरिएको छ। काठमाडौंको टोखा ६ मा मंगलादेवी सिंह स्मृति प्रष्ठिानको कम्पाउन्ड वाल बनाउन १० लाख र राधेश्याम स्मृति प्रतिष्ठान भक्तपुरलाई ४५ लाख छुट्ट्याइएको छ। भौतिक पूर्वाधार राज्यमन्त्री सन्तबहादुर चेपाङ मागका आधारमा योजनाहरूमा बजेट विनियोजन गरिएको बताउँछन्। सकेसम्म यस्ता योजनामा कम लगानी गर्ने प्रदेश सरकारको नीति हो। तर, माग आएपछि केही न केही सम्बोधन गर्नैपर्छ, राज्यमन्त्री चेपाङ भन्छन्, सरकारले चाहेर राखेको भन्दा पनि आम जनताबाट आएको मागको आधारमा बजेट राखिएको हो। मधेस प्रदेशले नेता तथा सहिदहरूको सालिक बनाउन करिब साढे ७ करोड बजेट छुट्ट्याएको छ। आर्थिक वर्ष २०७९८० को बजेटमा सप्तरीमा रामराजा सिंहको शालिक बनाउन ५० लाख, महोत्तरीमा विद्यापति प्रतिमा स्थापना तथा सौन्दर्यकरण गर्न ५० लाख विनियोजन गरिएको छ। रामनारायण मिश्रको सालिक बनाउन ५० लाख, गजेन्द्रनारायण सिंहको सालिक निर्माण गर्न ५ करोड र गणेश नेपालीको शालिक बनाउन ५० लाख रकम छुट्ट्याइएको छ। जनकपुरधाम उपमहानगरपालिका२५ मा अरविन्द ठाकुरको शालिक बनाउन १० लाख, जनकपुरधाम२३ मा सहिद दुर्गानन्द झाको शालिक बनाउन ४० लाख र रामनारायण मिश्र स्मारक निर्माणमा १० लाख बजेट छुट्ट्याइएको छ। विभिन्न आन्दोलनमा ज्यान गुमाएकाहरूकै कारण देशमा संघीयता संस्थागत भएको हुनाले उनीहरूको सम्मानका लागि शालिक तथा स्मारक बनाउन बजेट छुट्ट्याइएको भौतिक विकास तथा पूर्वाधारमन्त्री रामसरोज यादवको तर्क छ। प्रतिपक्षीले भने यसलाई अनुत्पादक क्षेत्रमा गरिएको अनावश्यक लगानीको संज्ञा दिएको छ। प्रदेश १ ले आर्थिक वर्ष २०७९८० का लागि ३९ अर्ब ७३ करोड ८३ लाखको बजेट ल्याएको छ। तर, त्यसमा विकासका योजनासँगै प्रतिष्ठान तथा स्मृति ट्रष्टका नाममा विभिन्न कार्य प्रयोजनका लागि भनेर ८ करोडभन्दा बढी छुट्ट्याइएको छ। पर्यटन तथा संस्कृति मन्त्रालयमार्फत प्रतिष्ठान, स्मृति ट्रष्ट, फाउन्डेसन तथा अन्य विभिन्न संघसंस्थालाई अनुदानस्वरूप ३ करोड छुट्ट्याइएको छ। प्रदेश सरकारको आर्थिक मामिला तथा योजना मन्त्रालयको कार्यक्रम पुस्तिकामा उक्त विषय उल्लेख छ। मन्त्रालयबाट प्राप्त विवरणअनुसार सरकारले संखुवासभाको सहिद स्मृति प्रतिष्ठानलाई पनि भवन बनाउन भनेर २० लाख छुट्ट्याएको छ। ताप्लेजुङको फुङलिङ नगरपालिका५ स्थित मदन भण्डारी स्मृति प्रतिष्ठानलाई ५० लाख, झापाको चारपानेस्थित सहिद स्मृति प्रतिष्ठानलाई २० लाख, हल्दीबारी२ चतुरानस्थित राजवंशी प्रतिष्ठानलाई १५ लाख, ताप्लेजुङको सिरिजङ्गा गाउँपालिका१ कटुन्जेस्थित सहिद हरि नेपाल प्रतिष्ठानलाई २० लाख र पाँचथरको फिदिम४ स्थित सहिद प्रतिष्ठानलाई भवन तथा सभाहल बनाउन १५ लाख छुट्ट्याइदिएको छ। झापाको अर्जुनधारा८ स्थित जनयोद्धा प्रतिष्ठानलाई २० लाख, शिवसताक्षीस्थित गणेशमानसिंह अध्ययन प्रतिष्ठानलाई ५० लाख, संखुवासभाको भोटखोलास्थित शहिद स्मृति प्रतिष्ठानलाई २० लाख, संंखुवासभाकै चैनपुरस्थित वासुशाक्य स्मृति प्रतिष्ठानलाई २० लाख र धनकुटाको पुष्पलाल स्मृति ट्रष्टलाई १० लाख तोकिएको छ। सत्ता र शक्तिको दुरुपयोगस्वरुप स्मृति ट्रष्ट तथा प्रतिष्ठानका नाममा गरिएका यस्ता विनियोजनले कुनैै आउटकम नदिने अर्थशास्त्री अर्जुन बराल बताउँछन्। कार्यकर्ता पोस्ने ध्येयले गरिएका रकम विनियोजनले कुनै प्रतिफल दिँदैन, उनी भन्छन्, सहिद प्रतिष्ठानलाई सहयोग गर्नु सकारात्मक विषय हो। तर, अहिले नामै नसुनेका ट्रष्टहरूले पनि लाखौं खेलाइरहेका छन्। यो स्रोत र साधनको दुरुपयोग हो। प्रदेश सरकारले प्रदेशभरिका प्रतिष्ठान तथा स्मृति ट्रष्टका नाममा ८ करोड रुपैयाँभन्दा बढी रकम विनियोजन गरेको सरकारी तथ्यांक छ। तथ्यांकअनुसार ओखलढुंगाको लिखु४ यसमस्थित टंकराज ईश्वरी प्रतिष्ठानलाई भवन बनाउन ५० लाख दिइएको छ। यसबाहेक रावावेशी२ स्थित मनमोहन स्मृति प्रतिष्ठानले ५ लाख, खोटाङको दिक्तेल रूपाकोट मझुवागढी१ स्थित बीपी स्मृति ट्रष्टले ५० लाख र मोरङको पिताजी कृष्णप्रसाद सेवा गुठी तथा बेलबारीस्थित जनयुद्ध स्मृति प्रतिष्ठानले ५०५० लाख पाएका छन्। सुनसरीको इटहरी२ मा रहेको जेबी टुुहुरे र भोजपुरको मिराराई फाउण्डेशनले क्रमशः ३० र १० लाख पाउने भएका छन्। तारा चापागाईं काठमाडौं, शिवराज भट्ट धनगढी, मनिका झा जनकपुरधाम, कृष्ण सारु मगर हेटौंडा, लक्ष्मण पोखरेल बुटवल, ललित बुढा सुर्खेत, राकेश कर्ण विराटनगर :"
सभापति देउवामाथि खनिए महामन्त्री,"काठमाडौं : केन्द्रीय कार्यसमितिको शनिबारको बैठकमा पदाधिकारीहरूले पार्टी सभापति शेरबहादुर देउवाले एकलौटी गरेको भन्दै प्रतिक्रिया दिए। त्यसको जवाफमा देउवाले आफूलाई धेरै नखेद्न र फोन गरेको बेला फोन उठाउन आह्वान गरेका थिए। देउवाले आफ्नो आलोचना मात्रै नगर्न द्वय महामन्त्रीहरूलाई आग्रह गरेका छन्। बैठकमा महामन्त्री गगन थापाले किसान संघ र जनजाति संघ गठन गर्दा विज्ञप्तिमार्फत थाहा पाएको भनेपछि देउवाले बैठकमा बोलेको कुरा उध्रित गर्दै केन्द्रीय सदस्य रामहरि खतिवडाले भने, तरुण दल र नेविसंघ गठन गर्दा सबैलाई सोधपुछ गरेकै हो। तपाईंहरूको पनि भनेको बेला काम परेको बेला फोन उठ्नुपर्यो नि। फोन उठाउने गर्नोस्। सभापति देउवाले विगत स्मरण गराउँदै बैठकमा भने, मलाई कुनै बेला पार्टीले साधारण सदस्यबाटै हटाएको थियो। अहिले सजिलो अवस्था छ। म सहज छु। पार्टी बलियो बनाउने अभियानमा छु। अब पार्टी चलाउने तपाईंहरूले हो। शेखरजीलगायतका साथीहरूलाई पनि सँगै लिएर जाने हो। उहाँहरूको गुट भेला पनि होटल पार्टी प्यालेसलगायतका स्थानभन्दा पार्टी कार्यालयमै गर्नुहोस् भन्ने हो मेरो कुरा। सभापति देउवाले अहिलेको समयमा गठबन्धन आवश्यक रहेको भन्दै, माधवजीलगायतका साथीहरू मलाई प्रधानमन्त्री बनाउन एमाले छोडेर आउनुभयो। प्रचण्डलाई गिरिजाबाबुले शान्ति प्रक्रियादेखि नै साथ लिएर हिँड्नुभयो। अहिलेनै उहाँहरूको साथ छोडेर हिड्ने बेला भएको छैन। यति बुझ्नुस् गठबन्धन अहिलेको अवस्थामा समयको माग हो। कांग्रेसका महामन्त्री गगन थापाले शनिबारको केन्द्रीय कार्यसमितिको बैठकमा बोल्दै सभापति देउवाले विधानबमोजिमका काममा समेत आपूहरूसँग सल्लाह नगरी काम गर्ने गरेको भन्दै चर्को आलोचना गरेका छन्। देउवाले अझै बेवास्ता गर्दै गए नजरअन्दाज गरेर बस्ने नसक्ने भन्दै, महाधिवेशनले तपाईं सभापतिमा निर्वाचित भए जस्तै हामी पनि त्यही महाधिवेशनबाट निर्वाचित भएका हौं। पार्टीका गतिविधिमा बेवास्ता गर्दै जाने हो भने हामी पनि निर्वाचित महामन्त्री हौं चुप लागेर बस्दैनौं। सभापतिलाई मात्र खुसी पारेर पार्टीको हित हुँदैन। सभापति खुसी बनाउन गरिएको पहलले पार्टीलाई सही दिशामा लाँदैन, महामन्त्रीको भूमिकाका विषयमा प्रश्न गर्दै थापाले भने, पार्टीमा महामन्त्रीको काम ताली मात्र पड्काउने हो कि अरूका काम बोक्ने मात्र हो ? यति नै गर्नलाई हामी महामन्त्रीमा निर्वाचित भएका होइनौं। महामन्त्री थापाले पार्टीकै नेतृत्वमा सरकार भए पनि पार्टीकै नेता कार्यकर्तालाई सरकार भएको अनुभूति नभएको भन्दै ओली सरकारलाई प्रश्न उठाएको सरकारले अहिले आफैं सरकारमा हुँदा के गर्यो ? भन्दै प्रश्न उठाएका थिए। सरकारका कामकारबाहीमाथि टिप्पणी गर्ने क्रममा महामन्त्री थापाले संवैधानिक परिषद् विधेयक फिर्ता लिन बैठकमा प्रधानमन्त्रीको ध्यानाकर्षण गराएका थिए। त्यसैगरी, केपी ओली सरकारले सम्पत्ति शुद्धिकरण, राष्ट्रिय अनुसन्धानलगायत विभिन्न विभागलाई प्रधानमन्त्री मातहत ल्याउनेगरी गरेको निर्णय तत्काल फिर्ता लिनुपर्ने बताए। त्यस्तै, प्रधानन्यायाधीश चोलेन्द्रशमशेर जबरामाथिको महाअभियोग प्रस्ताव अगाडि बढाउन पनि माग गरे। अर्थतन्त्रको विषयमा गम्भीर बन्न र जनजीविकाका विषयमा गम्भीर हुन प्रधानमन्त्री देउवाको ध्यानाकर्षण गराएका थिए। उनले अमेरिकी स्टेट पार्टनरसिप प्रोग्राम (एसपीपी) फिर्ताको पत्र अमेरिका तत्काल पठाउन पनि माग गरेका थिए। अर्का महामन्त्री विश्वप्रकाश शर्माले भदौ अन्तिमसम्ममा नीति महाधिवेशन गर्नुपर्ने तर्क राख्दै आफूहरूले पार्टी हितका लागि नै काम गरिरहेको बताएका थिए। विगतमा केपी शर्मा ओली सरकारले गरेको गलत कामको कांग्रेस नेतृत्वले अझै नसच्याएको भन्दै शर्माले भने, केपी ओलीले प्रधानमन्त्री कार्यालयमा शक्ति केन्द्रित गर्नुभयो। एक वर्ष पुग्दा पनि त्यसमा करेक्सन गरिएको छैन। सुशासनसँगै संघ र प्रदेश सरकारका विषयमा सरकार खरो उत्रिन नसकेको आरोप लगाउँदै शर्माले सरकारको प्रशंसा पनि गर्न भ्याए। उनले भने, सरकारले कोरोना भाइरसविरुद्धको खोप, एमसीसी अनुमोदन र स्थानीय चुनाव सम्पन्न गर्नु सफलता हो । कांग्रेसलाई पहिलो दल पनि बनाउनुभयो। महामन्त्री शर्माले यसपटक पाइलट प्रोजेक्टका रूपमा संघ र प्रदेशको निर्वाचनमा उम्मेदवार छान्न प्राइमरी इलेक्सनको पाइलट प्रोजेक्ट गर्नुपर्ने प्रस्ताव पनि बैठकमा राखेका थिए। यसअघि, बैठकमा केही सदस्यहरूले पार्टीभित्र छलफलै नगरी थापा र शर्मा निर्वाचन आयोगका पदाधिकारीसित छलफल गर्न पुगेको भन्दै असन्तुष्टि जनाएका थिए। शनिबारकै बैठकमा उपसभापति धनराज गुरुङले आफूहरूले सभापतिलाई कमजोर बनाउने कुनै क्रियाकलाप नगरेको बताउँदै भने, पार्टीलाई बलियो बनाउन हामीहरू मरिमेटेर लागि परेका छौं। यो भन्दैमा सभापतिको हातमा तेल चाहिँ घस्न सकिँदैन। बैठकमा बोल्दै केन्द्रीय सदस्य तथा गृहमन्त्रीसमेत रहेका बालकृष्ण खाँणले आगामी चुनावमात्र नभएर धेरै पछाडिसम्मका लागि गठबन्धन आवश्यक रहेको बताएका छन्। गृहमन्त्री खाँणले गठबन्धनबिना माओवादी एक्लै चुनाव नलड्ने भन्दै भने गठबन्धन अहिलेको आवश्यकता हो। गठबन्धन नहुँदा माओवादी चुनाव लड्दैन। त्यसैले चुनावसम्म जसरी हुन्छ गठबन्धन स्वीकारेर अघि बढ्नुहोस्। गठबन्धन गर्दा केही सिट त्याग्न पर्ने हुन्छ। त्यसका लागि पनि सबै साथीहरू तयार रहनुपर्छ। खाँणले नेता शेखर कोइरालाले आफूमाथि सुराकी गरेको आरोपको पनि जवाफ दिँदै भने, सुराकीको नाममा पोलिटिकल स्टन्ट गर्न बन्द गर्नुहोस्।"
"चितवनमा वडा सदस्यको गाडीले ठक्कर दिँदा सैनिकको मृत्यु, मापसे गरेको पाइयो",चितवन : भरतपुर महानगरपालिका१९ का वडा सदस्य राजकुमार गुरुङको गाडीले ठक्कर दिँदा नेपाली सेनाका अमल्दारको मृत्यु भएको छ। मङ्गलपुरबाट रामपुरतर्फ जाँदै गरेको गुरुङ चढेको ग२च ९०६२ नंको गाडीले भरतपुर महानगरपालिका१५ शीतलचोक नजिक विपरीत दिशाबाट आउँदै गरेको बा३३प १४५५ नंको मोटरसाइकललाई ठक्कर दिएको थियो। जिल्ला प्रहरी कार्यालय चितवनकाअनुसार गाडीको ठक्करबाट मोटरसाइकलमा सवार कालीबहादुर गणमा कार्यरत अमल्दार तनहुँको व्यास नगरपालिका१२ घर भएका ३३ वर्षीय सुरज गुरुङको मृत्यु भएको हो। उनको उपचारका क्रममा चितवन मेडिकल कलेजमा मृत्यु भएको प्रहरीले जनाएको छ। कार र चालक वडा सदस्य प्रहरीको नियन्त्रणमा रहेका छन्। वडा सदस्य गुरुङले मादक पदार्थ सेवन गरेको पाइएको कार्यालयका प्रहरी नायब उपरीक्षक रबिन विष्टले जानकारी दिए। पक्राउ परेका गुरुङ हालै मात्रै नेकपा (एमाले)बाट वडा सदस्यमा निर्वाचित भएका हुन्।
मृगौला वेचविखनको कार्यमा संलग्न गिरोह पक्राउ,"काठमाडौं: मृगौला वेचविखनको कार्यमा संलग्न गिरोह पक्राउलाई प्रहरीले पक्राउ गरेको छ। पक्राउ पर्नेमा रामेछाप मन्थली नगरपालिका५ घर भइ भप्तपुरको ठिमी नगरपालिका५ बस्ने २८ वर्षीय धनबहादुर रोका, गुल्मीको तम्घास नगरपालिका२ घर भइ काठमाडौं महानगरपालिका७ गौसालामा बुस्ने ३१ वर्षीय बिजय कुवँर, दैलेखको चामुण्डा बिन्द्रासयनी नगरपालिका६ घर भइ काठमाडौंस्थित कालोपुल बस्ने २८ वर्षीय धुपेन्द्र शाही दैलेखको चामुण्डा बिन्द्रासयनी नगरपालिका६ घर भइ काठमाडौं महानगरपालिका७ चावहिल बस्ने ३२ वर्षीय बिमलबहादुर शाही र झापाको पृथ्वीनगर नगरपालिका१ घर भइ भक्तपुरको ठिमी नगरपालिका५ बस्ने २१ वर्षीय आशिष तामाङ रहेका छन्। काठमाडौंको सडकपेटीमा आश्रित व्यक्तिहरूसँग चिनजान गराएर मानिसको २ वटा मृगौला हुन्छ एउटा मृगौला बेच्दा कुनै असर पर्दैन र भारतको कोलकत्तामा बेच्दा ५ लाख रुपैयाँ कमाइ हुने आसा देखाएर भारतको कोलकत्ता लैजाने तयारी भएको बेलामा उनीहरू पक्राउ परेका थिए। पक्राउ परेकालाई मानव वेचविखन तथा ओसारपसार (नियन्त्रण) ऐन २०६४ अनुसार कार्वाही हुने प्रहरीले जनाएको छ।"
मजदुर महिलामाथि बलात्कार गरेको आरोपमा निवर्तमान क्याम्पस प्रमुख पक्राउ,बैतडी : बलात्कारको आरोप लागेका बैतडीको पुर्चौडी बहुमुखी क्याम्पसका निवर्तमान क्याम्पस प्रमुख राजेन्द्र नेगीलाई प्रहरीले नियन्त्रणमा लिएको छ। कैलाली घर भएकी एक मजदुर महिलामाथि बलात्कार गरेको आरोप लागेका निर्वतमान क्याम्पस प्रमुख नेगीलाई आइतबार बैतडीको सदरमुकामस्थित गोठालापानी बजारबाट नियन्त्रणमा लिएको जिल्ला प्रहरी कार्यालय बैतडीका प्रहरी निरीक्षक प्रहरी प्रवक्ता लोक राज जोशीले जानकारी दिए। गत असार २९ गते नेगीविरुद्ध पीडित मजदुर महिलाले इलाका प्रहरी कार्यालय पाटनमा जबरजस्ती करणीको किटानी जाहेरी सहित मुद्दा दर्ता गरिएको थियो। सोही किटानी जाहेरीको आधारमा उनलाई नियन्त्रणमा लिएको प्रहरीले जनाएको छ। गत असार २० गते पानी माग्ने निहुँमा आफूमाथि नेगीले बलात्कार गरेको ती महिलाले आरोप लगाएकी छिन्। प्रहरीले उनी विरुद्धको मुद्दामा अनुसन्धान अघि बढेको जनाएको छ। क्याम्पस प्रमुख नेगीले महिलाले बलात्कारको ओरोप लगाएपछि क्याम्पस प्रमुखबाट राजिनामा दिएका थिए।
"सरकारद्वारा रक्सी, चुरोट लगायतका १० वस्तुको आयात प्रतिबन्धलाई निरन्तरता","काठमाडौं : सरकारले विभिन्न १० वस्तुको आयात प्रतिबन्धलाई निरन्तरता दिएको छ। यसअघि असार मसान्तसम्म उक्त वस्तु आयातमा प्रतिबन्ध लगाइएकोमा त्यसलाई निरन्तरता दिँदै आगामी भदौ १४ गतेसम्म लम्बाइएको हो। उद्योग, वाणिज्य तथा आपूर्ति मन्त्रालयले आइतबार राजपत्रमा सूचना प्रकाशन गर्दै कुरकुरे, कुरमुरे, लेज र यस्तै उत्पादन, सबै प्रकारका मदिरा (औद्योगिक कच्चा पदार्थबाहेक), चुरोट तथा सुर्तीजन्य वस्तु (औद्योगिक कच्चा पदार्थबाहेक), हीरा (औद्योगिक कच्चा पदार्थबाहेक), ३०० अमेरिकी डलरमाथिका स्मार्ट फोनहरू, रङ्गीन टेलिभिजन, जीप, कार र भ्यान, मोटरसाइकल, सबै प्रकारका खेलौना र खेल्ने तास आयात प्रतिबन्धलाई निरन्तरता दिएको हो। यसअघि देशमा विदेशी मुद्रा सञ्चितिमा कमी आएको भन्दै मन्त्रालयले गत वैशाख १३ गते राजपत्रमा सूचना प्रकाशन गर्दै असार मसान्तसम्म उक्त वस्तु आयातमा प्रतिबन्ध लगाएको थियो। मन्त्रालयले निकासी पैठारी (नियन्त्रण) ऐन, २०१३ को दफा ३ को उपदफा (१) ले दिएको अधिकार प्रयोग गरी सोही उपदफाको खण्ड (ञ) अनुसार प्रतिबन्ध लगाइएको जनाएको छ। यसअघि ६०० अमेरिकी डलरभन्दा महँगा फोन आयातमा रोक लगाइएकामा त्यसलाई खुकुलो बनाउँदै ३०० अमेरिकी डलरभन्दा माथिका फोन आयातमा रोक लगाइएको छ। यसैगरी यसअघि २५० सिसी क्षमतामाथिका मोटरसाइकल तथा स्कुटर आयातमा रोक लगाइएकामा त्यसलाई कडाइ गर्दै १५० सिसीमाथिका मोटरसाइकल तथा स्कुटर आयातमा रोक लगाइएको हो।"
खाजाघरमा नाबालिकालाई वेश्यावृतिमा लगाउने महिला पक्राउ,काठमाडौं : खाजाघरमा नाबालिकालाई वेश्यावृतिमा लगाउने एक जना महिलालाई पक्राउलाई प्रहरीले पक्राउ गरेको छ। पक्राउ पर्नेमा इलाम जिल्लाको माई नगरपालिका७ घर भइ काठमाडौंको टोखा नगरपालिका९ बस्ने २८ वर्षीय चिनिमाया लिम्बु रहेकी छिन्। काठमाडौंको टोखा नगरपालिका९ मा सञ्चालन भएको खाजाघरमा ४५ वटा कोठा भाडामा लिएर वेश्यागमनका लागि आउने ग्राहकसँग प्रतिग्राहक १ हजार रुपैयाँ लिएर नावालिकालाई वेश्यावृतिमा लगाएको प्रहरीले जानकारी दिएको छ। नावालिकालाई खाना मात्र खुवाएर वेश्यावृतिमा लगाएको र बाहिर कुरा लगाए ज्यान लिने धम्की दिएर बन्धक अवस्थामा राखिएको थियो। मानव वेचविखन अनुसन्धान व्युरोले जेठ १३ गते उद्धार गरेको थियो। लिम्बुलाई व्युरोले असार ३० गते पक्राउ गरेको थियो। उनलाई शनिबारदेखि लागू हुनेगरी ५ दिनकव म्याद थपेर अनुसन्धान प्रकिया अघि बढाइएको छ।
लागुऔषधसहित चन्द्रागिरीबाट एकजना पक्राउ,"काठमाडौं : चन्द्रागिरी नगरपालिका२ नागढुङ्गाबाट लागुऔषध एकजना पक्राउ परका छन्। महोत्तरी सग्रामपुर गाउँपालिका२ बस्ने १९ वर्षीय विवेक कुमार यादवलाई ७ सय एम्पुल डाइजेपाम, ७ सय एम्पुल नुफिन र ७ सय एम्पुल फेनारगनसहित आइतबार बिहान प्रहरीले पक्राउ गरेको हो। महोत्तरीको गौशालाबाट काठमाडौंतर्फ आउँदै गरेको बा४ ख ५१४४ नम्बरको बसलाई प्रहरी प्रभाग नागढुङ्गा र लागुऔषध नियन्त्रण व्युरोको संयुक्त प्रहरी टोलीले जाँच गर्ने क्रममा बसमा सवार उनलाई उक्त लागुऔषधसहित फेला पारी पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
"छुट्टाछुट्टै दुर्घटनामा दुई जनाको मृत्यु, ६ जना घाइते","नुवाकोट : नुवाकोटको पुर्वी भेगमा भएको दुई छुट्टाछुट्टै दुर्घटनामा दुई जनाको ज्यान गएको छ। ६ जना घाइते भएका छन्। आइचर र मोटरसाइकल दुर्घटना हुँदा दुई जनाको घटनास्थलमै मृत्यु हुनुका साथै ६ जना घाइते भएको जिल्ला प्रहरी कार्यालय नुवाकोटले जनाएको छ। विदुरदेखि ५० किलोमिटर पूर्वमा रहेको ककनी गाउँपालिका१ महालक्ष्मीस्थानमा आइतवार बिहान ३ बजे तरकारी बोकेको आइचर र लिखु गाउँपालिका५ छहरेमा बिहान पौने १ बजे मोटरसाइकल दुर्घटना भएको प्रहरी नायव उपरीक्षक रूपक खड्काले जानकारी दिए। उनका अनुसार तरकारी बोकेर गाउँबाट काठमाडौतर्फ जाँदै गरेको बा ४ ख ३७२८ नम्बरको आइचर ककनीको महालक्ष्मीस्थानमा सडकमार्गबाट २० मिटर तल खसेर भएको दुर्घटनामा स्थानीय ३२ वर्षीया बसन्ती बलामीको घटनास्थलमै ज्यान गएको हो। दुर्घटनामा परि स्थानीय ५ जना घाइते भएको र उनीहरुलाई उद्धार गरि उपचारका लागि काठमाडौं पठाइएको छ। यता, लिखु गाउँपालिका५ छहरेचोक नजिकै काठमाडौबाट आउँदै गरेको ना ६२ प ९५२१ नं को मोटरसाइकल अनियन्त्रित भएर बिजुलीको पोलमा ठोक्किँदा त्यसका चालक सोही स्थानका २७ वर्षीय करण केसीको घटनास्थलमै ज्यान गएको प्रहरी नायव उपरीक्षक खड्काले बताए। खड्काका अनुसार मोटरसाइकलको पछाडि सवार सोही स्थानका २७ वर्षीय अनिष श्रेष्ठ घाइते भएकोमा उनलाई उद्धार गरि उपचारका लागि काठमाडौ पठाइएको छ। ककनीमा भएको दुर्घटनाकी मृतक बसन्ती बलामीको शव पोष्टमार्टमका लागि काठमाडौ र छहरेमा मोटरसाइकल दुर्घटनाका घाइते करण केसीको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको प्रहरीले जनाएको छ। सडकमार्गको विस्तार र निर्माणसँगै नुवाकोटमा यातायात दुर्घटना बढिरहेको सरोकारवालाको ठहर छ।"
मुस्ताङमा करिब ८२ प्रतिशत बजेट खर्च,"जोमसोम : हिमाली जिल्ला मुस्ताङमा आर्थिक वर्ष २०७८०७९ मा ८१ दशमलव ६७ प्रतिशत बजेट खर्च भएको छ। संघ, प्रदेश र स्थानीय तहबाट कुल ६ अर्ब १७ करोड १० लाख बजेट मध्ये ५ अर्ब ३ करोड ८६ लाख बजेट खर्च भएको हो। कोष तथा लेखा नियन्त्रक कार्यालयको प्रारम्भिक प्रतिवेदनअनुसार आर्थिक वर्ष २०७८०७९ का लागि संघबाट विभिन्न कार्यालयलाई विनियोजन भएको ३ अर्ब ५५ करोड ९० लाखमध्ये ३ अर्ब १४ करोड ३७ लाख बजेट खर्च भएको छ। यो अर्थात ८८ दशमलव ३२ प्रतिशत हो। संघीय निकायको चालु खर्चतर्फ २ अर्ब २३ करोड ६ लाख बजेटमा २ अर्ब १४ करोड ८८ लाख अर्थात ९६ दशमलव ३३ प्रतिशत खर्च भएको छ। पुँजीगततर्फ १ अर्ब ३२ करोड ८९ लाख बजेटमध्ये ९९ करोड ४८ लाख अर्थात ७४ दशमलव ८६ प्रतिशत खर्च भएको छ। आर्थिक वर्ष २०७८०७९ मा प्रदेशतर्फ ८२ करोड ६४ लाख बजेट बिनियोजन भएकोमा ६७ करोड अर्थात ८१ दशमलव ८८ प्रतिशत बजेट खर्च भएको छ। जसअन्तर्गत प्रदेश निकायको चालु खर्चतर्फ ३८ करोड ५६ लाख बजेट मध्ये २८ करोड ९२ लाख अर्थात ७५ प्रतिशत बजेट खर्च भएको छ। प्रदेशतर्फको पुँजीगत बजेट ४४ करोड ७ लाख ९७ हजारमा ३८ करोड ८ लाख अर्थात ८६ दशमलव ३९ प्रतिशत बजेट खर्च भएको कोष नियन्त्रक अर्यालले उल्लेख गरे। आर्थिक वर्ष २०७८०७९ का लागि मुस्ताङका ५ स्थानीय निकायलाई १ अर्ब ७८ करोड ५० लाख बजेट बिनियोजन भएकोमा १ अर्ब २२ करोड ५९ लाख अर्थात ६८ दशमलव ६८ प्रतिशत बजेट खर्च भएको कार्यालयले जनाएको छ। जसअन्तर्गत मुस्ताङका ५ स्थानीय निकायको कुल चालु खर्च १ अर्ब १ करोड २० लाख बजेटमा ६५ करोड ८५ लाख अर्थात ६५ दशमलव ०७ प्रतिशत खर्च भएको छ। पुँजीगततर्फ ७७ करोड २९ लाख बजेट मध्ये ५६ करोड ७४ लाख अर्थात ७३ दशमलव ४१ प्रतिशत खर्च भएको छ। यसैगरी आर्थिक वर्ष २०७८०७९ मा संघीय निकायअन्तर्गतको महत्वपूर्ण कार्यालय मानिएको राष्ट्रिय गौरवको कालिगण्डकी करिडोर(बेनीजोमसोमकोरला) सडक आयोजनालाई बिनियोजन भएको १ अर्ब १४ करोड पुँजीगत बजेट मध्ये ८३ करोड ७३ लाख अर्थात ७३ दशमलव ४४ प्रतिशत बजेट खर्च गरेको छ। आयोजनाले गत आर्थिक वर्ष २०७६०७७ मा सडक स्तरोन्नतितर्फ १ अर्ब ४२ करोडमा ८१ करोड ३२ लाख खर्च गरेको थियो। यस्तै,सडक पुलतर्फ १९ करोड ८५ लाखमा १२ करोड १७ लाख खर्च गरेको थियो। यसैगरी संघीय सरकार अन्तर्गतको प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङले ५ करोड ४५ लाख बजेटमा ३ करोड ५० लाख अर्थात ६७ दशमलव ८९ प्रतिशत खर्च गरेको छ। यस्तै,प्रदेश निकाय अन्तर्गतको पूर्वाधार विकास कार्यालयले २२ करोड ३६ लाख बजेटमा २० करोड ४ लाख ९६ हजार अर्थात ८९ दशलव ६५ प्रतिशत खर्च गरेको छ। खानेपानी जलश्रोत तथा सिँचाइ सवडिभिजन कार्यालय मुस्ताङको कुल बजेट १४ करोड ६२ लाख ७० हजार बजेटमा ११ करोड ४८ लाख ८५ हजार अर्थात ७८ दशमलव ५४ प्रतिशत बजेट गरेको हो। प्रदेश निकाय अन्तर्गतको एक मात्र मुस्ताङ जिल्ला अस्पताललाई बिनियोजन भएको ४ करोड ५१ लाख ५० हजार बजेट मध्ये ३ करोड ७९ लाख ८० हजार खर्च गरेको कार्यालयले जनाएको छ।"
स्वर्गद्वारीले थपेन करारका ३४ कर्मचारीको म्याद,"प्युठान : स्वर्गद्वारी नगरपालिका भिंगृ प्युठानले पनि विभिन्न पदमा कार्यरत ३४ जना करारका कर्मचारीलाई निकालेको छ। साउन एक गतेदेखि उनीहरुलाई हाजिर नगराउनु भन्दै मेयर टेकप्रसाद भण्डारीले प्रमुख प्रशासकीय अधिकृतलाई लिखित जानकारी गराएका छन्। कृषि, स्वास्थ्य, प्राविधिक शाखा, रोजगारलगायत क्षेत्रका कार्यरत कर्मचारीलाई नगरपालिकाले म्याद थप गरेको छैन। कार्यपालिका बैठकले कर्मचारीको सेवा अवधि थप नगर्ने निर्णय भएको मेयर भण्डारीले बताए। कर्मचारीलाई आफूसँग भएको नगद तथा जिन्सी सामग्रीहरु कार्यालयमा बुझाउन भनिएको छ। यसअघि माण्डवी गाउँपालिकाले पनि करारमा कार्यरत २१ जना कर्मचारीलाई निकालेको छ। प्युठानका नौ स्थानीय तहमध्ये दुई पालिकाले करारका कर्मचारीलाई हटाएको हो।"
स्याङजाको गल्याङका निवर्तमान नगरप्रमुख अधिकारीलाई ६ महिना निलम्बन,"स्याङ्जा : नेकपा एमाले स्याङ्जाले गल्याङ् नगरपालिकाका निवर्तमान प्रमुख भूपराज अधिकारीलाई ६ महिनाका लागि निलम्बन गर्ने निर्णय गरेको छ। स्थानीय तह निर्वाचनमा अधिकारीमाथि पार्टीलाई अन्तर्घात गरी आफ्ना उम्मेदवारलाई पराजित गरेको आरोप लगाइएको छ। नेकपा एमाले अध्यक्ष सूर्यप्रसाद गैह्रे (पारस) का अनुसार २ पटकसम्म सोधिएको स्पष्टीकरणको जवाफ नदिएकाले अधिकारीलाई पार्टीका जिम्मेवारीबाट ६ महिनाका लागि निलम्बन गर्ने निर्णय भएको जनाइएको छ। गएको असार २० गते ३ दिनभित्र र असार २८ गते २ दिनभित्र स्पष्टीकरण दिनका लागि समय तोकेको थियो। अधिकारीमाथि विभिन्न ९ वटा मुख्य बुँदामा केन्द्रित रही स्पष्टीकरण सोधिएको छ। निर्वाचनका बेला निर्णायक भूमिका नखेलेको, चुनावी अभियानका क्रममा सहभागी नभएको, बिरोधीसँग साँठगाँठ गरेको र आफ्ना उम्मेदवारलाई हराउन लागेको, विपक्षी दलसँग रकम लिएको, आफ्ना पार्टीका उम्मेदवार हराउने अभियानमा जुटेको, कार्यकर्ता भड्काएको, केन्द्रीय अध्यक्ष केपी ओली र जिल्लाका नेता एवं केन्द्रीय सचिव पदमा अर्याललाई अमर्यादित शब्द र गालीगलौच गरेको लगायतका विविध आरोपसहित निर्वाचनमा नगरप्रमुख र उपप्रमुखलाई हराउनुपर्ने कारणका बारेमा स्पष्टीकरण सोधु्दासमेत अधिकारीले लिखित वा मौखिक कुनै किसिमको पनि प्रतिक्रिया नजनाएकाले कारबाही गरिएको अध्यक्ष गैह्रेको भनाइ छ। जिल्ला अध्यक्षसमेत रहेको गैह्रेलाई नगरप्रमुखको उम्मेदवार हुने टिकट पाएपछि निवर्तमान प्रमुख अधिकारी असन्तुष्ट भएको एमालेवृत्तमा चर्चा छ। एमाले तर्फबाट उम्मेदवार बनेका गैह्रे नेपाली काँग्रेसका गुरुप्रसाद भट्टराईसँग पराजित भएका हुन्। भट्टराई नेपाली कांग्रेसका जिल्ला सचिव हुन। एमाले जिल्ला अध्यक्ष र कांग्रेस जिल्ला सचिवबीच नगरप्रमुख पदमा प्रतिस्पर्धा भएको थियो। भट्टराईले ९ हजार ६२१ मत ल्याउनु पाउँदा गैह्रेले ८ हजार ९२२ मत ल्याएका थिए। २०७४ सालको चुनावमा प्रमुख र उपप्रमुख एमालेले जितेको थियो। अहिले भने दुबै पद नेपाली कांग्रेसले जितेको छ। गल्याङ्लाई एमालेको राम्रो पकड क्षेत्र मानिन्छ। तत्कालीन प्रधानमन्त्री केपी शर्मा ओलीले संसद बिघटन गरेपछि उनी एकीकृत समाजवादीको सचिव भएका थिए। केन्द्रीय नेताले पुनः नगर प्रमुखको टिकट दिने आश्वासन दिएपछि उनी एमालेमा फर्केका थिए। गत वर्ष सम्पन्न पार्टीको जिल्ला अधिवेशनमा पनि उनी सचिव पदमा पराजित भएका थिए।"
स्थानीय तहमा करार सेवाका कर्मचारी हटाउँदा विवाद,"कर्णाली : स्थानीय तहका जनप्रतिनिधिले अघिल्लो कार्यकालमा नियुक्त गरेका करार सेवाका कर्मचारी हटाउन थालेपछि विवाद बढेको छ। नयाँ आर्थिक वर्ष सुरु भएसँगै करार सम्झौता नवीकरण नगर्ने कार्यपालिकाको निर्णयले कर्मचारी र जनप्रतिनिधिबीच द्वन्द्व बढेको छ। कर्णालीका केही स्थानीय तहले अघिल्लो कार्यकालमा आवश्यकताभन्दा बढी करार सेवामा कर्मचारी नियुक्त गर्दा विकास बजेटमा प्रभाव परेको भन्दै धमाधम कर्मचारी हटाउन थालेका छन्। करार नवीकरण नगर्ने निर्णयको विरोधमा गुराँस गाउँपालिकामा शुक्रबार कर्मचारीले आन्दोलन नै गरे। प्रहरी गोली चलाउन बाध्य भयो। झडपका क्रममा कर्मचारी र प्रहरी गरी आठ घाइते भए। गुराँसमा कर्मचारी आन्दोलनबाट सिर्जित समस्या अझ साम्य भएको छैन्। घटनाको स्थलगत अध्ययन गर्न आज कर्णाली प्रदेशका आन्तरिक मामिला तथा कानुनमन्त्री हिमबहादुर शाही, दैलेखका प्रमुख जिल्ला अधिकारी हरिबहादुर प्याकुरेलसहितको टोली त्यहाँ पुगेको छ। मन्त्रीसहितको टोलीले आन्दोलनबाट भएको क्षति अवलोकन गर्नुका साथै गाउँपालिका अध्यक्ष टोपबहादुर विसी, उपाध्यक्ष शिवाकुमारी खड्का, प्रमुख प्रशासकीय अधिकृत ललित थापालगायतसँग सोधपुछ गरेको छ। कर्णालीमा करार सेवाका कर्मचारी हटाउने निर्णय गर्ने स्थानीय तह सबैभन्दा बढी दैलेखका छन्। दैलेखको चामुण्डाविन्द्रासैनी नगरपालिका, डुङ्गेश्वर गाउँपालिका र ठाँटीकाँध गाउँपालिकाले आजदेखि करार सम्झौता नवीकरण नगर्ने निर्णय गरेका छन्। ती स्थानीय तहका कार्यपालिका बैठकका आधारमा प्रमुख प्रशासकीय अधिकृतले आफ्नो नाममा रहेको नगदजिन्सीको बरबुझारथ गर्न करार सेवाका कर्मचारीलाई निर्देशन दिएका छन्। कार्यपालिकाको उक्त निर्णयको विरोधमा पालिकाको कामकाज प्रभावित भएको छ। हटाइएका कर्मचारीले निर्णयमा पुनःविचार नगरे आन्दोलन गर्ने बताएका छन्। पालिकाको सार्वजनिक सेवा प्रवाह अधिकांश करार सेवाकै कर्मचारीको भरमा हुँदै आएको छ। गुराँसका अध्यक्ष विसीले अघिल्लो कार्यकालका जनप्रतिनिधिले मनपरी करारमा कर्मचारी राख्दा विकास बजेट कटौती गरेर तलब खुवाउनुपर्ने अवस्था रहेको बताए। गुराँसमा १५० करार सेवाका कर्मचारी छन्। ठाँटीकाँध गाउँपालिकाको गत असार २८ गतेको कार्यपालिका बैठकले करारका कर्मचारीको म्याद थप नगर्ने निर्णय गरेको थियो। अध्यक्ष रक्षाबहादुर शाहीले तत्काल ६ जनाको म्याद थप नहुने र बाँकी कर्मचारीको हकमा कामको प्रगति हेरेर मात्र टुङ्गोमा पुगिने बताए। त्यहाँ ५७ करारका कर्मचारी छन्। डुङ्गेश्वर गाउँपालिकाले आवश्यकताभन्दा बढी करारमा कर्मचारी राख्दा बेरुजु बढ्ने र आर्थिक भार धेरै हुने भएकाले म्याद थप नगर्ने निर्णय गरेको छ। डुङ्गेश्वरमा १५० करारका कर्मचारीमध्ये सामाजिक परिचालक, गैरसरकारी सङ्घसंस्था र स्थानीय तहको समन्वयमा राखिएका कर्मचारी, खानेपानी हेरालुको म्याद थप नहुने जनाएको छ। यस्तै कालीकोटको शुभकालिका गाउँपालिकाले पनि आवश्यकताभन्दा धेरै कर्मचारी भएकाले करार कर्मचारीको म्याद थप नगर्ने जनाएको छ। स्थानीय तहले धमाधम करार सेवाका कर्मचारी हटाउन थालेपछि पेशागत सङ्घसङ्गठनले आपत्ति जनाएका छन्। नेपाल निजामति कर्मचारी सङ्गठन, नेपाल निजामति कर्मचारी युनियन, एकीकृत सरकारी कर्मचारी सङ्गठन नेपाल, अखिल नेपाल अस्थायी कर्मचारी सङ्घ कर्णाली प्रदेशले विज्ञप्तिमार्फत उक्त निर्णय फिर्ता लिन अनुरोध गरेका छन्। रासस"
उदयपुरमा सम्बन्ध विच्छेदका मुद्दा भयावह,"उदयपुर : उदयपुरमा सम्बन्ध विच्छेद घटना झाँगिदै गएको छ। जिल्ला अदालत उदयपुरमा आर्थिक बर्ष ०७८७९ मा दर्ता भएका मुद्दामध्ये दुनियाबादी देवानी मुद्दा अन्तर्गत ४४ प्रतिशत मुद्दा सम्बन्ध विच्छेद रहेको तथ्यांकले देखाएको हो। गत आर्थिक वर्षमा अदालतबाट भएका न्याय सम्पादनका विषयमा आयोजित समीक्षा कार्यक्रममा श्रेष्तेदार धनबहादुर कार्कीले सबै प्रकृतिका मुद्दाको कुल २६२९ प्रतिशत मुद्दा सम्बन्ध विच्छेदका रहेको बताए। देवानी मुद्दाअन्तर्गत १ हजार २१३ मुद्दामध्ये ५३२ वटा मुद्दा सम्बन्ध विच्छेदको रहेको छ। त्यसमध्ये नयाँ ४१४ र पुराना जिम्मेवारी सरेर आएका ११८ वटा रहेका छन्। दर्ता भएका मुद्दामध्ये ४२२ थान फर्स्यौट भएको र बाँकी ११० थान जिम्मेवारी सारिएको श्रेष्तेदार कार्कीले बताए। त्यसैगरी सरकारवादी फौजदारी मुद्दा अन्तर्गत जिम्मेवारी सरेकासहित ५१५ थान मुद्दामा लागुऔषधका मुद्दा सबैभन्दा बढी ११८ अर्थात २३ प्रतिशत र जबर्जस्तीकरणीका १०५ अर्थात २०३८ प्रतिशत मुद्दा रहेको उनले बताए। कार्यक्रममा बोल्दै जिल्ला न्यायाधीश दिपक खनालले स्वतन्त्रता र स्वच्छन्दताका नाममा सम्बन्ध विच्छेदका घटनाले प्रशय पाएको बताए। उनले सम्बन्ध विच्छेदका मुद्दा बढ्नुको मुख्यकारण वैदेशिक रोजगार, अन्तरजातीय विवाह, नागरिकतामा श्रीमानको नाम हटाउनका लागि र बालविवाह रहेको बताए। उनले भने, सकेसम्म पुनः घरबार होस् भनेर हामीले मेलमिलाप गराउने प्रयास गरेका छौं, तर परिस्थिति सोचेअनुरुप नभएपछि एउटा निर्णय गर्न बाध्य छौं। जिल्ला अदालतलाई सुरु मुद्दाको कारबाही किनारा गरेको तीन आर्थिक बर्षको तथ्यांक आँकडा हेर्दा मुद्दा प्रत्येक बर्ष बढ्दै गएको छ, न्यायाधीश खनालले भने, यसलाई न्यूनिकरण गर्न समाज र अभिभावक सतर्क नरहने हो भने अझ भयावह बन्छ। अदालतमा २०७८०७९ मा दर्ता भएका देवानी, सरकारवादी फौजदारी, दुनियावादी फौजदारी, रिट, पुनरावेदन प्रकृतिका दर्ता भएका दुई हजार २३ मध्ये एक हजार ३८१ अर्थात ६८२६ प्रतिशत मुद्दा फर्स्यौट भएको श्रेष्तेदार कार्कीले बताए। नियमित कामकारबाही अन्तर्गत फर्स्यौटतर्फ तजविजीबाट १ हजार ७९, मिलापत्र १४०, मेलमिलाप ५७, तामेली ८, खारेजी ५, मुलतवी २२, मुद्दा फिर्ता २१ र डिसमिस ४९ मुद्दा फर्स्यौट भएको उनले बताए। बाल इजलासबाट सुनवाइतर्फ ४४ मुद्दा दर्ता भएकोमा ३७ थान फर्स्यौट भएको र ७ थान बाँकी रहेको बताए। उनले दुई बर्षका मुद्दा शून्य रहेको बताए। बार्षिक १ हजार १०४ मुद्दा फर्स्यौट गर्ने लक्ष्य बोकेको अदालतले कोभिड महामारीका बीच पनि १ हजार ३८१ अर्थात २७७ बढी मुद्दा फर्स्यौट गर्न सफल भएको उनले बताए। न्यायाधीश खनालले अदालतले निरन्तर सुनुवाइ मुद्दा, बालबालिकासम्बन्धी मुद्दालाई प्राथमिकताका साथ हेर्ने गरेको बताए। मेलमिलाप गर्न मिल्ने मुद्दालाई मिलापत्रकै निम्ति पहिलो प्रयास र पहलका लागि अदालतको भूमिका रहने पनि जनाइएको छ। अदालतले छिटोछरितो र गुणस्तरीय न्याय सम्पादन, न्यायमा पहुँच अभिबृद्धि, न्यायिक सुशासनको प्रवद्र्धन, अदालत व्यवस्थापन सुदृढिकरण र न्यायपालिकाप्रतिको आस्था र विश्वास अभिबृद्धिमा ध्यान दिँदै हरेक किसिमको न्याय तथा कार्यसम्पादन अगाडि बढाएको उनले बताए। त्यसैगरी कैद र जरिवानाको लगत फर्स्यौटमा जरिवानातर्फ १३ करोड ३६ लाख ४ हजार २७० रहेकोमा १ करोड ३१ लाख ५४ हजार ३०५ रुपैँया अर्थात ९८५ प्रतिशत मुद्दा फर्स्यौट भएको श्रेष्तेदार कार्कीले बताए। यो वर्ष अदालतबाट १ करोड १६ लाख ९६ हजार ८५४ रुपैँया ४१ पैसा राजश्व संकलन भएको र धरौटी ५ करोड ७० लाख १ हजार ६३६ रुपैँया ८७ पैसा मौज्दात रहेको जनाइएको छ। समीक्षामा अदालतको निर्माणाधीन भवनको भौतिकतर्फ ८० प्रतिशत र वित्तीयतर्फ ६० प्रतिशत प्रगति भएको कार्कीले बताए। कार्यक्रममा चालु र पुँजीगततर्फका विनियोजित बजेटअनुसार खर्च र बाँकी रकमकोसमेत आयव्यय सार्वजनिक गरिएको छ।"
बर्दियामा चमेरोका प्रजाति खोजिँदै,"गुलरिया : जैविक विविधताको सहयात्रामा चमेरोको भूमिका महत्वपूर्ण रहेपनि नेपाली समाजमा यसलाई नकारात्मक रूपमा हेर्ने गरिन्छ। इकोसिस्टम सन्तुलन राख्दै बृक्ष प्रजातिमा परागकणका सम्बाहक मानिने चमेरोहरूको प्रकृतिमा महत्वपूर्ण भुमिका रहँदै आएको छ। बर्दियामा चमेरोको संरक्षणका हेतुले यसका प्रजाति खोज्न थालिएको छ। विश्वमा २५ सय प्रजाति भन्दा बढी चमेरोहरू रेकर्ड भएका छन्। नेपालमा मात्र ५७ प्रजातिका चमेरो पाईन्छन्। बर्दियामा चमेरोको अनुसन्धान सुरु नभएपनि राष्ट्रिय प्रकृति संरक्षण कोष बर्दिया संरक्षण कार्यक्रममार्फत चमेराको खोजी गरिँदैछ। बर्दियामा हालसम्म ५ प्रजातिका चमेरोहरू फेला परेको एनटीएनसी बर्दियाका संरक्षण अधिकृत डाक्टर रविन कडरियाले बताए। अझै थप प्रजातिहरू भेटिन सक्ने अनुमान रहेको उनले बताए। बर्दियामा कति प्रजातिका चमेरा छन्। कस्ता ठाउँमा पाइन्छन्। यिनीहरूले के खान्छन् लगायतका विषयमा खोज तथा अनुसन्धान गरीरहेको उनले जानकारी दिए। बृक्ष प्रजातिका वनस्पतिहरूको प्रजनन्मा महत्वपूर्ण योगदान पुर्याउने चमेराहरूप्रति जनमानसमा रहेको नकारात्मक दृष्टिकोणलाई सकारात्मक बनाउनु जरुरी रहेको उनको भनाइ छ। 'जैविक विविधताको संरक्षण गर्दै जल, जंगल, पृथ्वी जोगाउनु अबको आवश्यकता हो। सबै मिलि वातावरण संरक्षणमा हातेमालो गर्नुपर्छ। पछिल्लो समय वन विनास, बढ्दो औद्योगिकरणका कारण पृथ्वीको तापक्रम बढेसँगै प्रकृति विनासको जोखिमले मानवलगायत जीवजन्तु जगतलाई समस्या सिर्जना गरेको छ,' उनले भने। पृथ्वीसँगै जैविक विविधताको संरक्षणसँगै मानव वन्यजन्तुबीच सहअस्तित्व बढाउँदै प्रकृतिमैत्री जीवनयापन अबको आवश्यकता रहेको डा कडरियाले बताए। जैविक विविधता भित्र चमेरोले प्राकृतिक वनहरूमा परागसेचन गर्न अहम् भुमिका निर्वाह गर्ने गरेको चमेरो अध्येता अनिशा न्यौपानेले बताईन्। उड्ने स्थनधारी जीवका रूपमा परिचित चमेराहरू बर्दियामा विभिन्न प्रजातिका भेटिएका छन्। बर्दियाको गुलरिया नगरपालिका भन्सार मूर्तिहा रोडमा अवस्थित कव्रुस्थानस्थित वरको बृक्षमा रहेको इन्डियन फ्लाईङ फक्स प्रजातिका चमेराहरू लामो समयदेखि बस्दै आएको उनले बताइन्। यहाँ करिब ८ सयको हाराहारीमा चमेराहरू छन्। यिनीहरू आहाराका लागि लामो दुरी पार गर्छन्। इन्डियन फ्लाईङ फक्स प्रजातिका चमेराहरू आहाराको लागि चुरेपहाडको फेदी सम्म पुग्ने गरेको उनले प्रष्ट्याइन्। लामो यात्रा तय गर्ने चमेरोले चिउरी, अम्बालगायतका फलफूलहरू खाने गर्छन्। म्यामल ग्रूपका उड्न सक्ने चमेराहरू आफ्ना बच्चालाई दुध चुसाउँछन्। मानिसहरू उड्न सक्दैनन् चमेराहरू हिड्न सक्दैनन्। रुखमा झुण्डिएर बस्ने यिनीहरू रातिमा सक्रिय हुने गरेको उनले बताइन्। चमेरो संरक्षणमा सबैले चाँसो दिनुपर्छ। उनले थपिन् चमेरोलाई नकारात्मक रूपमा नलिई यसको संरक्षणमा सबै जुट्नु पर्छ।"
४६ वर्षपछि लालपुर्जा,"धनकुटा : लालपुर्जा हातमा थाप्दा तुम्खाका बली याखाको अनुहारमा खुसीको सीमा थिएन। पहिलो पटक जग्गाको धनी बन्न पाउँदा उनको अनुहार हर्षित देखिथ्यो। धनीपुर्जा पाएपछि खुसी लागेको उनले प्रतिक्रिया दिए। जग्गा नहुँदा घर आफ्नो थिएन। उनले भने अब जग्गा पनि आफ्नो भएको छ। घर पनि आफ्नो भएको छ। साँगुरीगढी गाउँपालिका५ स्थित भानु माविको सभाहलमा शनिबार आयोजित गाउँब्लक क्षेत्रको जग्गा धनी प्रमाण पुर्जा वितरण कार्यक्रममा उनी सँगै २८ जनाले जग्गा धनीपुर्जाको रातो कार्ड पाएका छन्। त्यस्तै ओख्रेका चन्द्र मगर पनि खुसी देखिन्थे। उनीहरूले मात्र होइन साँगुरीगढी गाउँपालिका५ का ओख्रे र तुम्खा गरी दुई गाउँका २८ घरपरिवारले ४६ वर्षपछि लालपुर्जा पाएका छन्। २०३३ सालमा नापजाँचका क्रममा जमिनको स्वामित्व गाउँब्लकको नाममा परेपछि उनीहरूले लालपुर्जाविहीन थिए। शनिबार डाँडाबजारमा नापी कार्यालय धनकुटाको आयोजनामा आयोजित कार्यक्रममा भूमि व्यवस्था, सहकारी तथा गरिबी निवारणमन्त्री शशि श्रेष्ठ, मन्त्रालयका महाप्रवन्धक प्रकाश जोशी र साँगुरीगढी गाउँपालिका अध्यक्ष जितेन्द्र राईले संयुक्त रूपमा लालपुर्जा वितरण गरेका थिए। कार्यक्रममा नापी कार्यालय धनकुटाका प्रमुख मिथिलेस यादवले चौबिसे गाउँपालिका२ मुढेवासका ५५ घरपरिवारलाई पनि सोही प्रकृतिको लालपुर्जा वितरण गर्ने काम अन्तिम चरणमा पुगेको बताए।"
पटके सवारीकर खारेज गर्ने पुतलीबजार नगरपालिकाको निर्णय,"स्याङ्जा : पुतलीबजार नगरपालिकाले पटके सवारी कर खारेज गर्ने निर्णय गरेको छ। शनिबार बसेको बैठकले पुतलीबजार नगर क्षेत्रभित्र सडक उपयोग गरे वापत लिइने शुल्क नलिने भएको हो। स्थानीय पालिकाले जथाभावी कर लगायो भन्ने गुनासो सुनिरहेका बेला पटके सवारी कर नलिने भन्दै जिल्लामै पहिलो पटक पुतलीबजार नगरपालिकाले यस्तो निर्णय गरेको हो। सवारी कर खारेज गर्ने निर्णय भएसँगै पुतलीबजार नगरवासी खुशी भएका छन्। योसँगै एकै सडकमा ओहोरदोहोर गर्दापिच्छे कर बुझाउनुपर्ने प्रचलनको अन्त्य भएको नगर प्रमुख तुलसीराम रेग्मीले जानकारी दिए। चुनावी घोषणापत्र अनुरुप पटके सवारी कर खारेज गरेको उनको भनाइ छ। उनले भने, 'चुनावी अभियानमा घरदैलो गर्ने क्रममा स्थानीयबासीले पटके कर तिर्नु परेको गुनासा अत्याधिक सुनाएकाले उनीहरुका समस्यालाई मनन् गर्दै खारेज गरेका हौ।' योसँगै बाडखोलादुलेगौडा ग्रामिण सडक, प्रगतीनगरबहाकोट ग्रामिण सडक, स्याङ्जापुतलीखेतलाम्पाटाटिकाजासतौंआरुचौर ग्रामिण सडक, प्रगतीनगरघुम्ति चिसापानी ग्रामिण सकड, सुम्रेखोला नुहारभन्ज्याङअर्जुनचौपारी ग्रामिण सडक, जाँडखोलापेल्काचौर ग्रामिण सडक, स्याङ्जा बजारहुनिकोट ग्रामिण सडक, पुतलीखेतठूलीवेशी उनियाचौरनागडाँडा सडकलगायत अन्य सडकमा समेत सवारी शुल्कवापतको रकम उठाउन र ढाँट तेर्स्याउन नपाउने गरी निर्णय भएको प्रमुख प्रशासकीय अधिकृत रमेश घर्तीले जानकारी दिए। यसअघि सडक मर्मतसम्भार भन्दै बिभिन्न ८ प्रकारका मुख्य सडकहुदै भित्री सडक छिर्ने मार्गमा सवारी साधन अनुसारका कर लगाइन्थे। यसैबाट पालिकाले लाखौं रुपैयाँ राजश्व संकलन गर्थ्यो।"
काठमाडौं महानगरमा कुहिने र नकुहिने फोहोर आजबाट छुट्टाछुट्टै दिन संकलन गरिने,"काठमाडौं : काठमाडौं महानगरपालिकाले आजदेखि कुहिने र नकुहिने फोहोर छुट्टाछुट्टै संकलन गर्ने भएको छ। महानगरले एक सूचना जारी गर्दै कुहिने फोहोर आइतबार र बुधबार र नकुहिने फोहोर सोमबार र शुक्रबार संकलन गर्ने जनाएको छ यसका लागि महानगरवासीहरुले फोहोर व्यवस्थापनका लागि सहजीकरण गर्नुपर्ने छ। कामपाले एक महिनाअघि नै सूचना जारी गरी फोहोर वर्गीकरण गर्नेबारे नगरवासीलाई जानकारी गराएको थियो। पटकपटकको सूचनालाई व्यवस्थित गरी वर्गीकरण नगरिएका फोहोर बोक्ने गाडीसम्म ल्याए पुनः घरमा नै फर्काएर कारबाहीस्वरूप प्रतिव्यक्ति ५०० जरिवानासमेत गर्ने जनाइएको छ। कामपा वातावरण विभाग प्रमुख सरिता राईका अनुसार यसरी छुट्याइएको फोहोर व्यवस्थापन गर्न सहज हुने र छुट्याइएको फोहर लिने गाडी पनि फरकफरक दिन आउने भएकाले नागरिकले सोहीअनुरूप व्यवस्थापन गर्नुपर्ने हुन्छ। कामपाको आग्रहलाई बेवास्ता गरे प्राकृतिक स्रोत संरक्षण ऐन, २०७७ को दफा ५१ (थ) तथा फोहरमैला व्यवस्थापन ऐन, २०६८ को दफा ३८ (थ) अनुसार कसुर मानी सजाय गर्ने पनि कामपाले जनाएको छ। पछिल्लो समय कामपालगायत काठमाडौं उपत्यकाको १८ स्थानीय तहको फोहोर व्यवस्थापन कार्य जटिल बन्दै आएको छ। नुवाकोटको सिसडोल भरिनुका साथै उक्त स्थानसम्म जाने सडकमा स्थानीयले समयसमयमा अवरोध गर्दै आएपछि फोहर व्यवस्थापनमा सहजताका लागि कामपाले यस किसिमको अभ्यास सुरु गर्न लागेको हो।"
नीति कथा : स्वार्थी संसार,"एक पटकको कुरा हो, एकजना किसान थिए। उनी निकै मिहिनेति थिए। उनी फलफूलले भरिएका रूखहरूबाट युक्त भएको एक बगैंचाका स्वामी पनि थिए। धेरै रूखले आआफ्नै किसिमका फल दिएका थिए। स्याउका रूखले पनि फल दिन्थे जो उनलाई बढी प्रिय थिए। ती रूखमध्ये स्याउको एउटा रूख फरक भइसकेको थियो, जसले अब फल दिँदैनथ्यो। तर, पक्षीहरू त्यस रूखमा बस्थे। सहारा लिन्थे। स्याउको रूखलाई व्यर्थ सम्झेर किसानले त्यसलाई काट्ने कुरा सोचे। उनी बञ्चरो लिएर बगैंचामा पुगे। त्यस रूखलाई काट्नका लागि तयार भए। त्यस रूखमा रहने पक्षीहरूले किसानसँग प्रार्थना गरे, यो रूखलाई नकाट्नुहोस्, हजुर। यदि यो रूख काटियो भने हामीहरूले आवासका लागि अन्यत्र जानुपर्नेछ। फलतः तपाईं पनि हाम्रा मीठामीठा गीतहरूबाट वञ्चित हुनुहुनेछ। किसानको बुझाइ फरक थियो। उनलाई अब कुनै कुरासँग मतलब थिएन। उनले पक्षीहरूको प्रार्थनामाथि त कुनै ध्यान नै दिएनन्। रूखमा बञ्चरो प्रहार गरेर धमाधम काट्न थाले। तर, तत्कालै किसानको दृष्टि रूखको टोड्कामा पर्यो। जसभित्र माहुरीहरूको चाका र मह थियो। चाका देख्नेबित्तिकै किसानले बञ्चरो फ्याँकिदिए। त्यसपछि ठण्डा दिमागले सोच्न थाले। हो, वास्तवमै यो रूख काट्नयोग्य छैन। म यो रूखलाई कहिले पनि काटने छैन। नैतिक शिक्षा : अधिकतम मानिस स्वार्थको आधारमा नै चीजहरूको मूल्यांकन गर्छन् भन्ने कुरा सत्य हो। मानिसहरू नैतिकताको होइन, स्वार्थको प्रवाह गर्छन्। नीति कथा : रिसको औषधि नीति कथा : अवस्था हेरी निर्णय नीति कथा : सकारात्मक सोच नीति कथा : झुटले तोडेको विश्वास नीति कथा : कामअघि परिणाम ! नीति कथा : बुद्धिको बिर्को नीति कथा : आफूले नपाए खराब ! नीति कथा : मानिसको महत्त्व नीति कथा : क्रोधले हार नीति कथा : विश्वासको संकट"
चार किलो हेरोइनसहित अफ्रिकन र भारतीय नागरिक पक्राउ,काठमाडौं : चार किलो हेरोइनसहित अफ्रिकन र भारतीय नागरिक पक्राउ परेका छन्। लागु औषध नियन्त्रण ब्युरोबाट गरिएको निरन्तर निगरानीबाट दुई विदेशीसहित ३ जनालाई शनिबार पक्राउ गरिएको हो। पक्राउ पर्नेमा दक्षिण अफ्रिकाको जोहोनेसवर्गबाट दुबही हुँदै असार ३१ गते काठमाडौं आएका ए०९८७९५७२ नम्बरको राहदानीबाहाक ६१ वर्षीय ज्याक्युज एन्टोन एन्जलब्रेच्टलाई ४ किलो हेरोइनसहित पक्राउ गरिएको हो। उनले लुकाएर ल्याएको सुटकेसको पिँधको भागमा रहेको फल्सबटमबाट हेरोइन फेला परेपछि काठमाडौं महानगरपालिका२६ ठमेलस्थित एक होटलबाट पक्राउ गरिएको हो। यसैगरी भारतको दिल्लीबाट लागु औषध लिन काठमाडौं आएको अवस्थामा काठमाडौं महानगरपालिका८ बाट ३२ वर्षीय जोथान्टल्वाङ्गी पक्राउ परेकी हुन् । यसैगरी लागुऔषध भारत लैजाने सहयोगीको रूपमा देखिएका नुवाकोटको गोर्स्याङ गाउँपालिका७ ३र भइ काठमाडौं महानगरपालिका ८ तिलगंगा बस्दै आएका ५० वर्षीय सुकेश तामाङलाई पक्राउ गरिएको हो। उनले बा २ ज ५६५५ नम्बरको ट्याक्सी सञ्चालन गर्दै आएका थिए। उनीहरूविरुद्ध लागु औषध (नियन्त्रण) ऐन २०३३ बमोजिम कार्वाही गरिने प्रहरीले जनाएको छ।
"विद्यालयले अवैध शुल्क असुल्दै, अनुगमन निष्प्रभावी","काठमाडौं : निजी तथा सरकारी विद्यालयहरूले अवैध शुल्क असुल्दै आएपनि सरकारी तवरबाट अनुगमन शून्य भएको पाइएको छ। शिक्षा नियमावली, २०५९ मा संस्थागत विद्यालयहरूले विद्यार्थीबाट लिने शुल्कसम्बन्धमा शिक्षा तथा मानव स्रोत विकास केन्द्रबाट अनुगमन गर्ने प्रावधान छ। तर, शिक्षाका अधिकारीहरूले अनुगमन नगर्दा अभिभावकहरू मारमा परेका छन्। अहिले पनि निजी विद्यालयको शुल्क नियमन हुन सकेको छैन भने सामुदायिक विद्यालयले समेत मनलाग्दी शुल्क असुल्दै आएका छन्। शिक्षा मन्त्रालयले संस्थागत विद्यालय शुल्क अनुगमन कार्यदल गठन गरेको र उक्त कार्यदलले उपत्यकाका १८ संस्थागत विद्यालयले लिने गरेका शुल्कको अनुगमन गरी २०७५ असार १९ मा प्रतिवेदन पेस गरेको थियो। सो प्रतिवेदनमा शुल्कसम्बन्धी सुझावहरू र मापदण्ड पूरा नगरेका विद्यालयहरूलाई कारबाही गर्नपर्ने व्यहोरा उल्लेख भएको थियो। अहिलेसम्म पनि सो प्रतिवेदन कार्यान्वयन नभएको महालेखा परीक्षक प्रतिवेदनले औंल्याएको छ। संस्थागत विद्यालयको शुल्क निर्धारण सम्बन्धमा नियमित अनुगमन गरी कानुन विपरीत शुल्क लिने विद्यालयलाई कारबाहीको दायरामा ल्याउनुपर्ने भएपनि कार्यान्वयनमा आउन सकेको छैन। अहिलेपनि निजी विद्यालयहरूको शुल्क नियमन हुन सकेको छैन। शिक्षा स्थानीय तहको अधिकारभित्र रहेपनि शुल्कसम्बन्धमा एकरूपता नआउँदा मोनोपोलीयो बढेको छ। यस्तै सामुदायिक विद्यालयले अंग्रेजी शिक्षा, कम्प्युटरको नाममा शुल्क असुल्दै आएका छन्।"
भृकुटीमण्डपमा भएको आगलागीको छानबिन हुन्छ : गृहमन्त्री खाण,"काठमाडौं : गृहमन्त्री बालकृष्ण खाणले समाज कल्याण परिषद्को भृकुटीमण्डपमा रहेको स्टोरमा भएको आगलागीको छानबिन गर्ने बताएका छन्। गृहमन्त्री खाणले आइतबार दिउँसो आगलागी भएको क्षेत्रको अवलोकन गर्दै आगलागीबारे छानबिन गर्ने बताएका हुन्। आगलागीमा परिषद्अन्तर्गतको राष्ट्रिय अपांग कोषले अपांगका लागि राखेका सहायक सामग्री पनि जलेका थिए। अपांगहरूका सहायक सामग्री गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणमार्फत उपलब्ध गराइने पनि अवलोकनका क्रममा गृहमन्त्री खाणले बताए। 'राष्ट्रिय अपांग कोषलाई अपांगहरूलाई वितरण गर्नका लागि राष्ट्रिय विपद् जोखिम न्यूनिकरण तथा व्यवस्थापन प्राधिकरणमार्फत सहायक सामग्री उपलब्ध गराउँछौ,' गृहमन्त्री खाणले भने। उनले प्राधिकरणले उपलब्ध गराउने सहायक सामग्री राख्नका लागि आवश्यक पर्ने स्थान पनि खोजेर उपलब्ध गराउने आश्वासन दिए। अवलोकनका क्रममा उनले आगलागी भएको स्टोर, राष्ट्रिय अपांग कोषको कार्यालय र अपांगहरूका लागि सहायक सामग्री निर्माण गर्ने स्थान र कुन अपांगलाई के सहायक सामग्री आवश्यक पर्छ भनेर जाँच गर्ने स्थानको समेत अवलोकन गरे। गृहमन्त्री खाणलाई कोषका सभापति डेकराज भट्टराईले आगलागी, कोष र सहायक सामग्री निर्माणबारे जानकारी गराएका थिए। उनीसँग गृहसचिव टेकनारायण पाण्डे, काठमाडौंका प्रमुख जिल्ला अधिकारी गोविन्दप्रसाद रिजाल, महानगरीय प्रहरी परिसर काठमाडौंका प्रमुख प्रहरी वरिष्ठ उपरीक्षक भरतबहादुर बोहोरा, प्राधिकरणका प्रमुख कार्यकारी अधिकृत अनिल पोखरेललगायत अवलोकन गर्न पुगेका थिए। स्टोरमा असार २९ गते दिउँसो आगलागी भएको थियो। आगलागीबाट स्टोरमा रहेका सबै सामग्री जलेर नष्ट भएका छन्।"
सुवेदी जापानका लागि राजदूत नियुक्त,काठमाडौं : राष्ट्रपति विद्यादेवी भण्डारीले जापानका लागि नेपालको आवासीय राजदूत पदमा डा दुर्गाबहादुर सुवेदीलाई नियुक्त गरेकी छन्। भण्डारीले संविधानको धारा २८२ को उपधारा (१) बमोजिम मन्त्रिपरिषद्को सिफारिसमा सुवेदीलाई जापानका लागि नेपाली राजदूत नियुक्त गरेको राष्ट्रपतिको कार्यालयका प्रवक्ता सागर आचार्यले जानकारी दिए।
कर्णाली र सुदूरपश्चिम जोड्न कर्णाली नदीमा दुई पुल निर्माण,"टीकापुर : कर्णाली नदीमाथि सुदूरपश्चिम र कर्णाली प्रदेश जोड्ने थप दुई पक्की पुल निर्माण सम्पन्न छन्। सुदूरपश्चिम प्रदेशको कैलाली र कर्णाली प्रदेशको सुर्खेत जिल्ला जोड्ने पुल बनेका हुन्। पुल निर्माण हुँदा आवतजावतमा सजिलो हुनुका साथै व्यापार व्यवसाय प्रवद्र्धनमा पनि सहज हुने जनाइएको छ। सुर्खेतको पञ्चपुरी नगरपालिका११ कुइने र कैलालीको मोहन्याल जोड्ने कर्णाली नदीमा पक्की पुल निर्माण भएपछि तराई, पहाड र हिमाली जिल्लाका नागरिकलाई सहज हुनेछ। सुदूर र कर्णाली प्रदेशका पहाडी जिल्लाका बासिन्दाले पैदलयात्रा गर्दै आएको सुर्खेतको कुइनेचिसापानी बाटोमा कर्णालीवारि र पारि सडक सञ्चालनमा छन्। सो बाटो भएर कैलाली र सुर्खेतका नागरिकमात्र आवतजावत गर्ने नभई सुदूरपश्चिम र कर्णाली प्रदेशका पहाडी जिल्लाका नागरिक पनि हिँड्ने गर्छन्। सुर्खेतको पञ्चपुरी नगरपालिका१० का वडाध्यक्ष हरिप्रसाद ढकाल घाटगाउँ, गल्टा, तातापानी जोड्नेमात्र पुल नभई दैलेख, अछाम, कालिकोट, हुम्ला, जुम्लाका मानिसलाई पनि यो पुलले सहज हुने जानकारी दिए। 'पहिला डुङ्गाबाट तर्नुपर्थ्यो त्यसमा निकै असहज हुन्थ्यो। डुङ्गा तर्नुपर्दा दुईदेखि चार दिनसम्म कुर्नुपर्ने बाध्यता थियो', उनी भन्छन्, 'अहिले धेरै सहज भएको छ। यो बाटोमात्र नभई अछाम, दैलेख, कालिकोट, हुम्ला, जुम्लाका मानिसलाई तराईसँग जोड्ने माध्यम पनि हो।' यी बाटाहरू पुराना बाटाका रूपमा चिनिएका बाटा हुन्। विगतमा यी बाटा भएर हिँड्ने नागरिकले निकै नै कष्टकररूपमा यात्रा गर्नुपर्थ्यो। कर्णाली नदीमा झोलुङ्गे पुल पनि नहुँदा दुईतीन दिन कुरेर डुङ्गाबाट नदी तर्ने गरिन्थ्यो। पुल बनेपछि सबै समस्या समाधान भएका चौकुने गाउँपालिका१० का वडाध्यक्ष नन्दराम खनालले बताए। 'यो धेरै पुरानो बाटो हो। विगतमा घोडा चढेर आउने, डुङ्गा कुर्नुपर्ने बाध्यता थियो। तर अहिले जतिखेर हिँडे पनि सजिलो छ', उहाँले भन्नुभयो, पहाडी जिल्लाका मानिसलाई पुल बनेपछि निकै सहज भएको छ।' पश्चिम नेपालको तराई, पहाड हुँदै हिमालसम्म जोड्ने छोटो दूरीका रूपमा रहेका यी बाटा पहिलेदेखि नै चलनचल्तीका हुन्। इतिहास बोकेका बाटा भएकाले त्यहाँ पुल बनेपछि आवतजावतमा सजिलो हुनुका साथै चिसापानी कुइने क्षेत्रलाई पर्यटन क्षेत्रका रूपमा पनि विकास गर्न सकिने मोहन्याल गाउँपालिकाका उपाध्यक्ष कमल साउद जानकारी दिए। 'परम्परागत इतिहास बोकेका बाटा हुन्। पहाडी जिल्लाका मानिस हाट आउने बाटा हुन् यी, चिसापानी कुइने पर्यटकीय दृष्टिले पनि यो सुन्दर ठाउँ हो', उहाँ भन्नुहुन्छ, 'यो बाटोले तराई, पहाडमात्र नभएर हिमाली जिल्लालाई जोड्ने भएकाले यहाँ धेरै फाइदा भएको छ।' अनक कन्ट्रक्शन रोशन जेभीले विसं २०७४ बाट निर्माण सुरु गरेको चिप्लेघाट पुलको निर्माणकार्य सम्पन्न भइसकेको छ। कैलालीको मोहन्याल गाउँपालिका७ र सुर्खेतको चौकुने गाउँपालिका१० जोड्ने चिप्लेघाट पुुल रु ६२ करोडको लागतमा निर्माण भएको हो। पाँच सय ५० मिटर लामो पुलको आठवटा स्पान रहेका छन्। अर्को पुल कैलालीको मोहन्याल गाउँपालिका७ र सुर्खेतको पञ्चपुरी नगरपालिका११ जोड्ने कुइनेघाटमा निर्माण भएको छ। अनक लुम्बिनी जेभीले निर्माण गरेको यो पुलको पनि निर्माणकार्य अन्तिम चरणमा पुगेको छ। तीनसय मिटर लामो मल्टी स्पान आर्क ब्रिज रु ३२ करोडको लागतमा निर्माण भएको हो। पुलको निर्माणकार्य अन्तिम चरणमा पुगिसकेको र आउँदो दशैँभित्र पुलमाथि सवारीसाधन हिँडाउने तयारी भइरहेको पुल निर्माण कम्पनीका प्रबन्धक दिनेश श्रेष्ठ बताए। 'अहिले कर्णाली चिप्लेघाटमा बनेको पुल सम्पन्न भइसकेको छ। अर्को पुलमा साइडमा मानिस हिँड्ने बाटो बन्दैछ। अब केही दिनमा सञ्चालन हुन्छ', उनले भने। यी दुवै पुल नेपाल सरकार सडक विभागको पुल आयोजनाअन्तर्गत बनेका हुन्। यसरी पुल पुलेसा बन्नु भनेको विकासका कार्य हुनुका साथै नागरिकलाई सडक, सुविधासँग जोड्ने काम हुने स्थानीय रेवती धामी बताउनुभयो। 'डुङ्गाको जोखिमपूर्ण यात्राबाट मुक्ति पाएका छौँ', उनले भने, 'पुल बनेकाले अब यहाँसम्म सहजरूपमा पुग्ने सडक सञ्जालको विस्तार गर्नुपर्छ।'रासस"
घरको छतमा नै ड्रागन फलको खेती : १ बोटमा ५० किलोसम्म फल्ने,"सन्धिखर्क : अर्घाखाँचीको सन्धिखर्क नगरपालिका ७ फुद्वांगका मेघबहादुर भट्टराईले ड्रागन फलको खेतीबाट मनग्ये आम्दानी गर्न सफल भएक छन्। ३ वर्षदेखि आफ्नै घरको छतमा र नजिकैको खेतमा गरेको ड्रागन फलको खेतीबाट राम्रो आम्दानी भएको कृषक मेघबहादुर भट्टराईले बताए। यस वर्ष ड्रागनले राम्रो उत्पादन दिएको र १० क्विन्टल उत्पादन हुने कृषक भट्टराईको भनाइ छ। १ बोटमा ५० किलोसम्म फलेको छ। बिक्रीको लागि कुनै समस्या नभएको र अहिले १ हजार रुपैयाँ प्रतिकेजी घरबाटै बिक्री भएको कृषक भट्टराईले बताए । अहिले ड्रागन खोज्दै घरघरमा आएर लैजाने गरेको उनको भनाइ छ। पूर्व मन्त्री लोकेन्द्र विष्टको खेतीबाट प्रभावित भएर ड्रागन खेती सुरु गरेका भट्टराईले भने, 'सुरुसुरुमा त घरका छतमा र धान फल्ने खेतमा खेती गर्छु भन्छ। कसैले नदेखेको फल यो बौलायो भनेर पनि भने तर अहिले सबैले बिरुवा दिन परो भनेर भन्छन्। सबैले बिरुबा लगाउन सुरु गरेका छन्।' ड्रागन फ्रुटले एकपटक लगाएपछि लगातार १५ वर्षसम्म फल दिने गर्दछ। यसको खेती गर्न र स्याहार सुसारमा पनि त्यति असहज नभएको उनको भनाइ छ। बजारमा ड्रागन फ्रुटको अत्याधिक माग रहे पनि उत्पादन गर्न नसिएको उनी बताउँछन्। यसरी उत्पादन गरेको ड्रागन फ्रुट घरमै प्रति केजी एक हजार रुपैयाँमा बिक्री हुने गरेको भट्टराईले बताए। ड्रागन फ्रुट खेती समुद्री सतहदेखि चार हजार पाँचसय फिटको उचाइसम्मको हावापानी र जस्तोसुकै माटोमा पनि सहजै फलाउन सकिन्छ। कम सिचाईमा लगाउन सकिने भएकाले जमिनमा सहजरुपले यो खेती गर्न सकिन्छ। ड्रागन फल औषधीयुक्त गुण भएकोले स्वास्थ्यका लागि निकै लाभदायक हुने मानिएको छ। यसको वैज्ञानिक नाम 'हाइलोसेरुस अन्डटुस' हो। यसलाई 'ड्रागन फल' नामको अलवा मुन लभर्स, रात कि रानी, रातकी घण्टी, क्यान्डेलेरा आदी नामले चिनिन्छ। सिउडी प्रजाति भएकाले यसको खेतीका लागि त्यति धेरै पानी, मलखाद र हेरचाह आवश्यक पर्दैन। नेपालमा यसको खेतीयोग्य वातावरणले गर्दा ड्रागन फलप्रति किसानहरु दिनानुदिन आकर्षित भइरहेका छन्।"
निशानामा संरक्षित वन्यजन्तु,"काठमाडौं : भालुको दुइटा पित्तसहित अर्घाखाँचीका ५३ वर्षीय हरिओम रसाइली र रूपन्देहीका ३२ वर्षीय भजिन्द्र दर्जी असार १९ गते पक्राउ परे। केन्द्रीय अनुसन्धान ब्युरोले गोकर्णेश्वर५ जोरपाटी नयाँबस्तीबाट उनीहरूलाई पक्राउ गरेको थियो। असार १५ गते कस्तुरीको विनासहित कोरियन नागरिक त्रिभुवन अन्तर्राष्ट्रिय विमानस्थलबाट पक्राउ परे। राहदानी नम्बर एम ८२६२०३६१ वाहक ५५ वर्षीय कोरियन नागरिक जङजुन जनलाई करिब ७१६ ग्राम कस्तुरीको विनाको धुलोसहित प्रहरीले पक्रेको थियो। कोरियन एयरको उडानद्वारा सिओल जान लागेका जङले जुत्ताभित्र प्लास्टिक र टेपले बेरेर २ पोका बिना लुकाएका थिए। असार १४ गते गैंडाको शिकार खरिदबिक्री तथा ओसारपसारमा संलग्न रहेको भन्दै प्रहरीले रामकुमार प्रजालाई हेटौंडाबाट पक्राउ गरेको थियो। चितवन कालिका नगरपालिका९ शक्तिखोरका ४१ वर्षीय प्रजा उक्त मुद्दामा फरार थिए। उनलाई प्रहरीको केन्द्रीय अनुसन्धान ब्युरोको टोलीले पक्राउ गरेको हो। यस्तै, कस्तुरीको बिनासहित असार २७ गते जुम्ला सिंजाका ४९ वर्षीय नरबहादुर बुढा पक्राउ परेका थिए। प्रहरी वृत बानेश्वरको टोलीले जडीबुटीबाट उनलाई पक्राउ गरेको थियो। यी केही उदाहरण मात्रै हुन्। दुर्लभ वन्यजन्तुका दाँत, छाला, खाग, बिनालगायतका वस्तुसहित स्वदेशीदेखि विदेशी नागरिक धमाधम पक्राउ पर्न थालेका छन्। तस्करको निसानामा रेडपाण्डा, भालु, सालक, कछुवा, बाघ, चित्तल, हरिण, मृग, जरायो, बदेललगायतका जनावर पर्ने गरेका छन्। उनीहरूले यी जन्तुलाई मार्न लगाउने तथा छाला, दाँत, खाग, विनालगायतका वस्तुहरू विदेशमा तस्करी गर्ने गरेका छन्। एक अध्ययनअनुसार विश्वमा सबैभन्दा बढी सालकको तस्करीको निसानामा पर्ने जनावर हो। नेपाल प्रहरीको केन्द्रीय अनुसन्धान ब्युरोको तथ्यांकअनुसार आव २०७३ देखि हालसम्म ३७० जना पक्राउ परेका छन्। जसमा १४ जना विदेशीसमेत छन्। यस्तै राष्ट्रिय निकुञ्ज तथा वन्यजन्तु विभागको तथ्यांकअनुसार पछिल्लो ४ वर्षमा वन तथा वन्यजन्तुसम्वनधी ७७२ वटा मुद्दा दर्ता भएका छन्। जसमा आव २०७४७५ मा वन मुद्दाका ४१ तथा वन्यजन्तु मुद्दामा ६३ मुद्दा दायर भएका छन्। यो आवमा वन तथा वन्यजन्तु सम्बन्धी अपराधमा २८४ जना व्यक्ति पक्राउ परेका छन्। यो संख्या आव २०७५७६ मा वन मुद्दा २७ र वन्यजन्तु मुद्दा ३७ छ भने यस्ता अपराधमा संग्लन भएको आरोपमा यस वर्ष ३९३४ जना प्रक्राउ परेका छन्। आव २०७६७७ मा वन मुद्दा ५१ र वन्यजन्तु मुद्दा ५५ रहेको छ। यो वर्ष वन तथा वन्यजन्तु अपराधमा संग्लन २६४८ जना व्यक्ति प्रक्राउ परेका छन्। त्यस्तै, आव २०७७७८ मा वन मुद्दा १७१ र वन्यजन्तु मुद्दा १७५ रहेको छ। यस अपराधमा ३०२६ जना प्रक्राउ परेका छन्। आव २०७८७९ जेठसम्म वन मुद्दा ९८ र वन्यजन्तु मुद्दा १५२ रहेको छ। हल्लाकै भरमा वन्यजन्तुको तस्करी वन विभागका महानिर्देशक राजेन्द्र केसीका अनुसार वन्यजन्तुको तस्करी हल्लाकै भरमा बढी हुने गरेको छ। विश्वभर हुने अपराधमध्ये चौथो नम्बरमा वन्यजन्तुसँग सम्बन्धित अपराध पर्छ। पछिल्लो समय नेपालमा चितुवाको छाला समातिएको तथ्यांक बढी छ। रुढीवादी मान्यता र धार्मिक मान्यताको आधारमा पनि वन्यजन्तुको तस्करी हुने गरेको उनले बताए। उनी भन्छन्, लाखौं पर्छ भन्ने बहानामा गाउँमा भेटिएको सालक, सुनगोहोरो, कछुवा बोकेर सहर आउने व्यक्ति धेरै छन्। रेडपाण्डा पनि अत्यधिक तस्करी हुने जनावर हो। केसीका अनुसार वास्तविकतामा भने धेरै मूल्य पर्दैन। कतिमा विक्छ ? के काम हुन्छ ? भन्ने पनि परम्परागत मान्यताको आधारमा हल्लाकै भरमा तस्करी भइरहेको छ, उनले भने, एकमुखे रुद्राक्षलाई करोडौं पर्छ भन्ने हल्ला छ । तर, कहाँ पाइन्छ ? करोड हालेर कसले किनेको छ आजसम्म हामीले सूचना पाएकै छैनांै। तस्करीमा विदेशी पनि पक्राउ राष्ट्रिय निकुञ्ज तथा वन्यजन्तु विभागका सूचना अधिकारी डिलबहादुर पुर्जा पुनका अनुसार पछिल्लो समय विदेशीहरू पनि वन्यजन्तु तस्करीमा संलग्न हुन थालेका छन्। नेपाल प्रहरीका केन्द्रीय अनुसन्धान ब्युरोले दिएको तथ्यांकमा पनि पछिल्लो ५ वर्षमा १४ जना विदेशी पक्राउ परेको देखिन्छ ? विदेशीहरू तस्करीकै लागी आउने हो त ?, उनी भन्छन्, विदेशीहरू वन्यजन्तु तस्करीकै लागि आउने भन्ने छैन। यहाँको कानुन थाहा नपाएर यस्तो कार्यमा संग्लन भएको देखिन्छ। केही घटनामा विदेशी पनि संग्लन छन्। विदेशीहरू प्राय कस्तुरीको बिना, हात्तीको दाँत, चितुवा, बाघको छाला गैंडाको खाग, रेडपाण्डा जस्ता वन्यजन्तुको सिकारमा संग्लन भएको देखिन्छन्। उनी भन्छन्, केही आखेटोपहार महंगा मूल्यमा बिक्री हुन्छ भन्ने हल्ला छ। तर, कहाँ बिक्री हुन्छ ? कसले किन्छ ? अहिलेसम्म पत्तो पाएका छैनोैं। तस्करी हुने वन्यजन्तुको आखेटोपहारको मूल्य छैन बरामद भएका वन्यजन्तुको अंगहरू निश्चित समयपछि सरकारले जलाउने गरेको छ। निकै मूल्य पर्ने प्रमाणित भएको भए त जलाउने नै थिएन नि ? अवैध बरामद भेटिएको सुन सरकारी खातामा जाने जस्तै यी आखेटोपहार पनि प्रयोगमा आउँथे होलान् नि !, वन विभागका महानिर्देशक केसी प्रश्न गर्छन्, तस्करबाट बरामद भएका वन्यजन्तुका ओखेटोपहार कुनै मूल्य नै छैन। कामै लाग्दैन। औषधिमा प्रयोग हुने भन्ने हल्ला प्रमााणित भएको अवस्था छैन। डिभिजन वन कार्यालय काठमाडौंका प्रमुख बद्री कार्कीका अनुसार संरक्षित वन्यजन्तु तस्करीविरुद्ध सरकार कडाइका साथ लागिपरेको छ। हरेक जिल्लामा रहेका जिल्ला वन कार्यालय, प्रदेश वन निर्देशनालाय तथा वन तथा वन्यजन्तु विभाग र वन मन्त्रालय जस्ता सरकारी निकायका माध्यमबाट नेपालमा लोप हुने अवस्थामा रहेका वन्यजन्तु तथा पशुपन्छीको संरक्षणमा लागेको हुन्छ। मुख्यतया नेपाल प्रहरीको केन्द्रीय अनुसनधान ब्युरो, अपराध महाशाखा, जिल्ला प्रहरी कार्यालयलगायतले वन्यजन्तु अपराधका मुद्दा हेर्ने गर्छ। डिभिजन वन कार्यालयको सहयोगमा वन्यजन्तु तस्करीको मुद्दा अगाडि बढ्छ। मुद्दा अभियोजन गर्ने जिम्मा वन कार्यालयको हो। प्रमाण पुगेका केसहरूमा अदालतमा मुद्दा दायर हुन्छ। राष्ट्रिय निकुञ्ज तथा वन्यजन्तु संरक्षण ऐन २०२९ अन्तर्गत तस्करी गरिएको वन्यजन्तुको अवस्था र प्रजाति हेरिकन ६ महिनादेखि १५ वर्षसम्म कैद हुन सक्ने व्यवस्था छ। गैरकानुनी तरिकाले बिक्रीवितरण गर्ने गरेको पाइएमा ५ देखि १० लाखसम्म जरिवाना र ५ वर्षदेखि १५ वर्षसम्म कैद सजाय हुने व्यवस्था छ।"
धनुषामा भारतीय कारको ठक्करबाट मोटरसाइकल चालकको मृत्यु,ढल्केवर(धनुषा) : धनुषामा भारतीय कारले मोटरसाइकललाई ठक्कर दिँदा एकजनाको मृत्यु भएको छ। शनिबार राति ९ बजे ढल्केवरजनकपुर सडकखण्ड अन्तर्गत मिथिला नगरपालिकास्थित बसही पुल नजिक भारतीय कारको ठक्करबाट मोटरसाइकल चालकको मृत्यु भएको प्रहरीले जनाएको छ। मृत्यु हुनेमा धनुषाको मिथिला नगरपालिका१ ढल्केवरका ३६ वर्षीय शिवलाल यादव रहेको ईलाका प्रहरी कार्यालय ढल्केवरका प्रहरी निरीक्षक रामसागर सिंहले जानकारी दिए। जनकपुरबाट ढल्केवरतर्फ आउँदै गरेको ज९प ९४३५ नम्बरको मोटरसाईललाई पछाडीबाट बिआर ०१ जेए ९७७० नम्बरको भारतीय कारले ठक्कर दिँदा दुर्घटना भएको हो। दुर्घटनामा गम्भीर घाइते भएका मोटरसाइकल चालक यादवलाई उपचारका लागि जनकपुर लैजाने क्रममा बाटोमै उनको मृत्यु भएको प्रहरी निरीक्षक सिंहले जनाए। मृतकको शव पोस्टमार्टमका लागि प्रादेशिक अस्पताल जनकपुरधाममा राखिएको उनले बताए। ठक्कर दिने भारतीय कार र त्यसका चालक प्रहरी नियन्त्रणमा रहेको ईलाका प्रहरी कार्यालय ढल्केवरले जनाएको छ।
"आज साउने सङ्क्रान्ति, पशुपतिनाथ मन्दिरमा भक्तजनको भीड","काठमाडौं : सौरमास अनुसार प्रत्येक वर्ष साउन १ गते मनाइने साउने (कर्कट) सङ्क्रान्ति पर्व आज देशभर स्नान, दान एवं आफन्त जम्मा भई रमाइलो गरेर मनाइँदैछ । सूर्यले मिथुन राशिको भोग पूरा गरी कर्कट राशिमा प्रवेश गर्ने पहिलो दिन आज देशभर साउने सङ्क्रान्तिका रुपमा मनाउने प्राचीन परम्परा छ । साउनदेखि नै सूर्य दक्षिण हुँदै हिँड्ने भएकाले आजैदेखि दक्षिणायन सुरु हुन्छ । माघ १ गते सुरु हुने उत्तरायण र साउन १ गते सुरु हुने दक्षिणायनका दिनलाई विशेष रुपमा मनाइन्छ । अधिकांश नेपाली खेतीमा लाग्ने भएकाले असार महिनाभर कृषि कर्ममा व्यस्त हुन्छन् । त्यसक्रममा हिलो मैलोले लाग्ने छालासम्बन्धी रोग ठीक गर्न लुतो फाल्ने गरिएको धर्मशास्त्रविद् प्रा डा रामचन्द्र गौतम बताउँछन् । एक महिना काम गर्ने किसान साउन १ गते आफन्तका साथ जम्मा भई रमाइलो गरेर मनाउँछन् । परम्पराअनुसार कागभलायो, कुकरडाइनो, लुतेझार, पानीअमला, कागती, अम्बा, नासपाती आदि औषधीका रुपमा समेत प्रयोग हुने वनस्पति राखेर कण्डारक नाम गरेका राक्षसको पूजा गरी अगुल्टो फालिन्छ । लुतो फाल्दा आआफ्नो कूल परम्पराअनुसार नाङ्लो ठटाउने, शङ्ख फुक्ने, घण्ट बजाउने, ढोका बन्द गर्ने चलन नेपाली समाजमा छ । साउन महिनालाई विशेष रुपमा भगवान् शिवको पूजा गरेर मनाइन्छ । महिलाले हरियो चुरालगायत कपडा लगाएर प्रकृतिसँग नजिक भएको देखाउने गरिएको पनि धर्मशास्त्रविद् गौतमले बताए। पशुपतिनाथ मन्दिरमा साउनको तयारी साउन महिनाभर देशभरका शिवालय विशेष गरी पशुपतिनाथ मन्दिरमा भक्तजनको विशेष भीड लाग्छ । साउन महिना शिवजीको र सोमबारलाई शिवको बार भनिन्छ । यसैले साउन महिना एवं सोमबार शिवालयमा भक्तजनको विशेष भीड लाग्छ । पशुपति क्षेत्र विकास कोषले पशुपतिनाथमा आउने भक्तजनको व्यवस्थापनका कामको नीतिगत व्यवस्थापनका लागि सञ्चालक परिषद् सदस्य पूर्णबहादुर जेठाराको संयोजकत्वमा समिति गठन गरेको प्रवक्ता रेवतीरमण अधिकारीले जानकारी दिए । नीति कार्यान्वयनका लागि विभागीय प्रमुखहरू रहेको कार्यान्वयन समितिसमेत गठन भएको छ । पशुपतिनाथ मन्दिरमा असार ३२ गते शनिबारदेखि नै भक्तजनको भीड लागेको छ । आइतबार साउन १ गतेदेखिका लागि स्वयंसेवक, महिला प्रहरीलगायतको व्यवस्था मिलाइएको उनले जानकारी दिए।"
