शीर्षक,विवरण
"निर्वाचन खर्च विवरण नबुझाउनेलाई जरिबाना, नबुझाए स्वतः पद जाने","काठमाडौं : निर्वाचन आयोग ऐनमा भनिएको छ, राजनीतिक दल वा उम्मेदवारले निर्वाचनको अन्तिम परिणाम प्रकाशित भएको मितिले ३० दिनभित्र आयोगले तोकेको ढाँचामा खर्च विवरण बुझाउनु पर्छ। तर, ऐनको बेवास्ता गर्दै स्थानीय निर्वाचनमा सहभागी १ लाख २३ हजार ६ सय २४ उम्मेदवारले समयमा खर्च विवरण बुझाएनन्। खर्च विवरण नबुझाउनेमा काठमाडौं महानगरका प्रमुख बालेन्द्र साह (बालेन) र उपप्रमुख सुनिता डंगोलसहित धरानका प्रमुख हर्क साम्पाङ राईसम्म परेका छन्। खर्च विवरण नबुझाउनेको नामसहित आयोगले शुक्रबार जरिबाना पनि तोकेको छ। आयोगले गरेको निर्णयअनुसार जरिबाना नतिरे विजयी बनेका जनप्रतिनिधिको पद ६ महिनाभित्र स्वतः खारेज हुनेछ। आयोगका अनुसार धेरैले खर्च विवरण नै बुझाएका छैनन्। केहीले ढिला बुझाएका छन्। ढिला बुझाउनेमा परेका काठमाडौंका प्रमुख बालेन, उपप्रमुख सुनिता र भरतपुरकी प्रमुख रेणु दाहाललाई साढे ७ लाख रुपैयाँ जरिबाना तोकेको छ। यस्तै धरान उपमहानगरपालिकाका प्रमुख हर्क सापाङलाई भने साढे ५ लाख जरिबाना तोकिएको छ। उनीहरूले आयोगले तोकेको समयभन्दा ढिला गरी खर्च विवरण बुझाएको आयोगका आयुक्त रामप्रसाद भण्डारीले बताए। आयोगले ऐनअनुसार निर्णय गरेको हो। सबैलाई ऐनका विषयमा थाहा भए पनि बेवास्ता गरेको पाइयो। केहीले त खर्च विवरण पनि बुझाएका छैनन्, भण्डारीले भने। उनका अनुसार ६ वटा महानगरमध्ये ललितपुरका प्रमुख चिरिबाबु महर्जन र उपप्रमुख अञ्जली शाक्य वज्राचार्य र पोखराकी उपप्रमुख मञ्जुदेवी गुरुङले मात्रै समयमा खर्च विवरण बुझाएका छन्। पोखराका प्रमुख धनराज आचार्यले पनि समयमा खर्च विवरण नबुझाएको आयोगले जनाएको छ। काठमाडौंका प्रमुख बालेन र उपप्रमुख सुनितासहित वीरगन्जका प्रमुख राजेशमान सिंह, उपप्रमुख इम्तियाज आलम, भरतपुरकी प्रमुख रेनु दाहाल, उपप्रमुख चित्रसेन अधिकारी, विराटनगरका प्रमुख नागेश कोइराला र उपप्रमुख शिल्पा कार्कीले पनि समयमा खर्च विवरण नबुझाएको आयोगको तथ्यांकमा उल्लेख छ। अधिकांश महानगरका प्रमुख र उपप्रमुखलाई साढे ७ लाख रुपैयाँ जरिबाना तोकिएको छ। उक्त जरिबाना रकम ६ महिनाभित्र बुझाउनुपर्ने कानुनी व्यवस्था छ। नबुझाएमा पद स्वतः खारेज हुने आयोगको भनाइ छ। महानगर, उपमहानगर, नगरपालिका प्रमुख, उपप्रमुख, गाउँपालिका अध्यक्ष र उपाध्यक्षमा निर्वाचित भएका र उम्मेदवारी दिएकाहरूले तोकेको मितिभित्र निर्वाचन खर्चको विवरण आयोगमा पेस नगरेको आयुक्त भण्डारीले बताए। वडाध्यक्ष र सदस्यमा विजयी भएका र मनोनयन दर्ता गराएकाहरूले पनि खर्च विवरण नबुझाउँदा कारबाहीमा परेको आयोगले जनाएको छ। निर्वाचन आयोग ऐनको दफा २६ को उपदफा १ अनुसार निर्वाचनको परिणाम सार्वजनिक भएको एक महिनाभित्र आयोगले तोकेको ढाँचामा निर्वाचन कार्यालयमा खर्च विवरण बुझाउनु पर्छ। स्थानीय तहको निर्वाचनमा १ लाख ४५ हजार १३ जना उम्मेदवार थिए। समयमा खर्च नबुझाएर कारबाहीमा परेका उम्मेदवारहरूको सूची २४ हजार पृष्ठ मोटो रहेको आयोगले जनाएको छ। निर्वाचन आयोगले मंसिर ४ गते हुने प्रतिनिधिसभा तथा प्रदेशसभा निर्वाचनका लागि १ करोड ७९ लाख ८८ हजार ५ सय ७० मतदाताको नाम टुंगो लगाएको छ। आयोगका प्रवक्ता शालिग्राम शर्मा पौडेलका अनुसार ८८ लाख ४७ हजार ५ सय ७९ महिला र ९१ लाख ४० हजार ८ सय ६ जना पुरुष र १ सय ८५ जना अन्यको नामावली स्वीकृत गरिएको हो। आयोगले १० हजार ८ सय ९१ मतदान स्थलअन्तर्गत २२ हजार २ सय २६ मतदान केन्द्र रहनेगरी मतदान केन्द्र पनि स्वीकृत छ। आयोगका अनुसार सबैभन्दा बढी मतदाता मोरङमा ७ लाख ३५ हजार ५ सय २५ मतदाता रहेका छन्। त्यसपछि झापामा ६ लाख ६३ हजार ३ सय ३१ र काठमाडौंमा ६ लाख ५२ हजार १ सय २६ मतदाता रहेका छन्। त्यस्तै सबैभन्दा कम मतदाता रहेको जिल्ला मनाङमा ६ हजार ७ सय ७९ मतदाता रहेका छन् भने मुस्ताङमा १० हजार ९ सय ५७ र डोल्पामा २२ हजार ७ सय ७४ मतदाता छन्। प्रदेशको हकमा सबैभन्दा बढी मतदाता बागमती प्रदेशमा ३४ लाख ७१ हजार ४ सय ९२, प्रदेश १ मा ३३ लाख ९६ हजार ८ सय ६५ र मधेस प्रदेशमा ३३ लाख ८६ हजार ६ सय २८ मतदाता रहेका छन् भने सबैभन्दा कम कर्णाली प्रदेशमा १० लाख ८ हजार ४ सय ३ मतादाता छन्। आयोगका प्रवक्ता पौडेलले प्रकाशित मतदाता नामावलीलाई मतदाताको विवरणलाई सही र त्रुटिरहित बनाउने प्रयास गरिएको बताए। अन्तिम नामावली निर्वाचन आयोगको वेवसाइटमा उपलब्ध गराइएको उनले बताए।"
गौतमबुद्धमा जजिराको दैनिक उडान,"भैरहवा : गौतमबुद्ध अन्तर्राष्ट्रिय विमानस्थलबाट जजिरा एअरवेजले शुक्रबारदेखि दैनिक उडान सुरु गरेको छ। शुक्रबार बिहान ६ः४५ बजे १ सय ६८ यात्रुलाई लिएर जजिराले विमानस्थलबाट नियमित उडान सुरु गरेको हो। विमानस्थलबाट अन्तर्राष्ट्रिय उडान भर्ने यो एक मात्र एअरवेज कम्पनी हो। शुक्रबारदेखि गौतमबुद्ध अन्तर्राष्ट्रिय विमानस्थलबाट नियमित उडान सुरु गरेका छौँ, जजिरा एअरवेज नेपालको अपरेसन प्रमुख संगीता रौनियारले अन्नपूर्णसगँ भनिन्, राम्रो प्रतिक्रिया आए भविष्यमा विमान थप गरेर पनि सेवा दिने छौँ। जजिराले कुवेतका लागि उडान भर्ने गरे पनि यात्रुहरूले ट्रान्जिट गरेर अन्य मुलुकमा पनि विमानस्थलबाट जाने गरेका छन्। विमानस्थलबाट सिधा कुवेत र ट्रान्जिट गरेर दोहा, दुबई र साउदी अरेबियामा बढी यात्रुहरू जाने गरेको अपरेसन प्रमुख रौनियारले बताइन्। हालसम्म एयरलाइन्सले कुबेतभैरहवाबीच हप्तामा सोमबार, बुधबार र शनिबार गरी तीनवटा उडान भर्दै आएको थियो। गौतमबुद्ध अन्तर्राष्ट्रिय विमानस्थलका निर्देशक तथा प्रवक्ता सुभाष झाले शुक्रबारदेखि जजिरा एअरवेजले कुबेतभैरहवाबीच नियमित रूपमा दैनिक एउटा उडान सञ्चालन गरेको बताए। कुबेतबाटभैरहवा विमानस्थलमा कुल ६ हजार ५ सय ८७ जना हवाईयात्रु आएका छन्। भैरहवाबाट कुबेतका लागि कुल ७ हजार २ सय ४० जना गएका छन्। जजिरा एयरलाइन्सको एयर बस ३२० नीओ विमानले हवाई उडान भर्दै आएको छ। यो विमानस्थललाई चलायमान बनाउन नेपाल नागरिक उड्डयन प्राधिकरणले अन्तर्राष्ट्रिय हवाई उडान सञ्चालन गर्दा विभिन्न छुट र सहुलियत दिएका कारण जजिरा एअरवेजबाट काठमाडौंकुबेतभन्दा भैरहवाबाट भाडा दर धेरै सस्तो छ। लुम्बिनी, कर्णाली, सुदूरपश्चिम प्रदेश र पूर्वमा वीरगन्जसम्मका यात्रुले कुबेतको हवाई यात्रा भैरहवाबाट गर्ने गरेका छन्। हंगेरीको वायुसेवा कम्पनी विज एयरले पनि अक्टोबर ३० देखि दुबईको अवुधाबीभैरहवा हवाई उडान सञ्चालन गर्ने तयारी गरेको छ।"
नेपालको झण्डा बोकेर उपत्यकामा एमालेको पदयात्रा (तस्बिर),"काठमाडौं : नेकपा (एमाले) ले संविधान दिवसलाई राष्ट्रिय दिवसको रुपमा आज उपत्यकामा वाकथन (पदयात्रा) गरेर मनाएको छ। उपत्यकाको नयाँ बानेश्वर, मैतिदेवी, लैनचौर, कालिमाटी र ललितपुरको कुपण्डोल गरी पाँच ठाउँबाट बिहान ७ बजे पदयात्रा सुरू भएको हो। सात दशक लामो सङ्घर्ष र त्यसबाट प्राप्त सफलता, सफलताको संश्लेषण संविधान र लोकतान्त्रिक गणतन्त्रनाराका साथ फरक शैलीमा वाकथन कार्यक्रम गरेको हो । संविधान दिवस साझा राष्ट्रिय दिवस भएको भन्दै कार्यक्रममा सहभागीलले पार्टीको झण्डा, ब्यानर नबोकी नेपालको राष्ट्रिय झण्डा र नक्सा बोकेका छन्। एमाले अध्यक्ष केपी शर्मा ओलीले नयाँ बानेश्वरबाट पदयात्राको नेतृत्व गरेका छन्। यसैगरी लैनचौरबाट पदयात्राको नेतृत्व वरिष्ठ उपाध्यक्ष ईश्वर पोखरेल, मैतीदेवीमा उपाध्यक्षद्वय रामबहादुर थापा बादल र सुवास नेम्वाङ, कुपन्डोलबाट उपाध्यक्ष विष्णुप्रसाद पौडेल र कालिमाटीबाट उपाध्यक्ष अष्टलक्ष्मी शाक्यले नेतृत्व गरेका छन् । पाँचै स्थानबाट सुरु हुने पदयात्रा शहीदगेटमा एकै ठाउँ जम्मा भएर बसन्तपुर पुग्ने कार्यतालिका छ। पदयात्रा टोली बसन्तपुरमा पुगेपछि अध्यक्ष ओलीले सम्बोधन गर्ने कार्यतालिका छ। संविधान निर्माण, यसको कार्यान्वयन, संरक्षण र सम्वर्द्धनमा महत्वपूर्ण भूमिका निर्वाह गरेको एमालेले संविधानप्रति आम नागरिकको अपनत्व बढाउने र संविधान दिवसलाई राष्ट्रिय दिवसका रूपमा मनाउने परम्परालाई विशेष महत्व दिएको जनाएको छ। निर्वाचन आयोगले संविधान जारी भएको दिन असोज ३ गतेसम्म प्रतिनिधि सभा र प्रदेश सभा निर्वाचनको समानुपातिकतर्फका उम्मेदवारको बन्दसूची पेश गर्ने मिति तोकेकाले एमालेले पदयात्रा असोज १ गतेलाई तय गरेको हो। पदयात्रामार्फत एमालेले संविधानको अपनत्व र निर्वाचनको दौडमा होमिएको सन्देश प्रवाह गर्न खोजेको छ। संविधान सभाबाट २०७२ साल असोज ३ गते नेपालको संविधान२०७२जारी भएको थियो।"
महाभियोग सिफारिस समितिले सभामुखलाई प्रतिवेदन बुझायो,"काठमाडौं : निलम्बित प्रधानन्यायाधीश चोलेन्द्रशमशेर जबरालाई महाभियोग लगाउनका लागि तयार पारिएको प्रतिवेदन सभामुखलाई बुझाइएको छ। महाभियोग सिफारिस समितिले शनिबार सभामुख अग्नीप्रसाद सापकोटालाई प्रतिवेदन बुझाएको हो। समितिले शनिबार नै निलम्बित प्रधानन्यायाधीश जबरालाई महाभियोग लगाउन सिफारिस गरेको थियो। नेकपा एमाले र लोकतान्त्रिक समाजवादी पार्टीको असहमतिका बीच समितिले बहुमतका आधारमा प्रतिवेदन पास गरेको हो। प्रतिवेदनमा एमालेले आठबुँदे असहमति जायर गरेको सांसद विष्णु पौडेलले जानकारी दिए। उनले भने, 'प्रतिवेदनमा प्रश्न उठ्दा उठ्दै पनि पारित गरियो। हामीले जबरासँग तथ्य मागिरहेका थियौं। बयान अझै सकिएको थिएन। यो प्रतिवेदन अपुरो छ।' समितिका ११ सदस्यमध्ये सत्तारूढ गठबन्धनमा आवद्ध दलका ६ सांसद पक्षमा तथा नेकपा एमाले र लोसपाका पाँच सदस्य विपक्षमा रहेका थिए।"
नेकपा (एस)ले समानुपातिकमा नयाँ नेतालाई अवसर दिने,"काठमाडौं : नेपाल कम्युनिष्ट पार्टी (एकीकृत समाजवादी)ले आगामी मङ्सिर ४ गते हुने प्रतिनिधिसभा र प्रदेशसभाको निर्वाचनमा समानुपातिक प्रणालीमा नयाँ नेतालाई अवसर प्रदान गर्ने भएको छ। पार्टीले बन्दसूचीमा हाल प्रतिनिधिसभा सदस्य वा प्रदेशसभा सदस्य रहेका नेतालाई निरन्तरता नदिने गरी मापदण्ड तय गरेको हो। महासचिव डा बेदुराम भुसालले पार्टी सङ्गठनमा क्रियाशील भई विगतमा अवसर नपाएका नेता तथा कार्यकर्तालाई प्राथमिकता दिने गरी मापदण्ड निर्माण गरिएको जानकारी दिए। उम्मेदवारको नामावली छनोट गर्दा पार्टी निर्माणमा योगदान गरेको, समाजमा लोकप्रियता कायम गरेको, स्वच्छ छवि भएको कार्यक्षमता राम्रो भएको र सुशासनका क्षेत्रमा सक्रिय भएका लगायतलाई आधार बनाएको महासचिव भुसालले जानकारी दिए। संविधानले निर्दिष्ट गरेको मापदण्डका साथै समावेशी प्रणालीलाई अवलम्बन गर्दै भौगोलिक सन्तुलनको व्यवस्थापन गरी उम्मेदवारको नाम छनोट कार्यमा सन्तुलन कायम गरिने उनले जानकारी दिए।"
संसदको अन्तिम बैठकमा शीर्ष नेताको नोकझोक (फोटो फिचरसहित),"काठमाडौं : मुलुकमा विकसित राजनीतिक उथलपुथलका घटनाक्रमका बीच संघीय संसद्को वर्तमान कार्यकाल सफलतापूर्वक सम्पन्न भएको छ। नेपालको संविधान जारी भएपछि भएको पहिलो निर्वाचनबाट गठित वर्तमान संसद् दुईपटक विघटन भए पनि पूरा कार्यकाल सञ्चालन हुनु पनि आफैँमा एउटा ठूलो उपलब्धि भएको राजनीतिक दलका नेताहरूको टिप्पणी छ। नेकपा (माओवादी केन्द्र)का उपमहासचिव वर्षमान पुनले यसअघिका कुनै पनि संसद् पूर्णकाल सञ्चालन नभएको परिप्रेक्ष्यमा संघीय लोकतान्त्रिक गणतन्त्र नेपालको संविधानको प्रावधनपछि गठन भएको पहिलो संसद् पूर्ण कार्यकाल पूरा गर्नु आफैँमा सुखद पक्ष भएको प्रतिक्रिया दिए। 'इतिहासका खासखास मोडहरू धेरै महत्वपूर्ण हुन्छ। सदन विघटनपछि संविधानमाथि संकट, व्यवस्थामाथि चुनौती खडाको बेला पुनःस्थापना गराएर पूरा कार्यकाल चलेको छ, यो विषयलाई सुखद् मान्नुपर्छ। यसले संविधान र व्यवस्थाको जग बसेको छ,' उनले भने। सदनको यस कार्यकालमा संविधान जारीपछि संविधान अनुकूल बनाउन पर्ने धेरै ऐन संशोधन र नयाँ ऐन निर्माणका काम हुनुलाई पनि राजनीतिक दलका नेताहरूले सुखद् पक्षको रूपमा विश्लेषण गरे। सदनको यसै कार्यकालमा राष्ट्रियता, स्वाधिनता, गणतन्त्रसम्बन्धी महत्वपूर्ण विषयमा छलफल गरी राष्ट्रिय सहमतिका आधारमा निर्णय पुगेको घटनालाई पनि उल्लेख्य उपलब्धिकारुमा हेरिएको छ। नेकपा (एमाले)का युवानेता योगेश भट्टराईले सदनको प्रारम्भका दिनमा निकै राम्रा काम भएको बताए। उनले भने, 'संघीयतालाई संस्थागत र गणतन्त्रलाई कार्यान्वयन गर्ने जग बसाल्ने काम गरेकाले सदनको यस भूमिकालाई उल्लेख्यरूपमा लिन सकिन्छ।' पूर्वमन्त्री हृदयेश त्रिपाठीले सदन पूरा कार्यकाल चल्न नपाएर विगतमा व्यवस्था नै दुर्घटनामा परेको नजिरलाई यस सदनले अन्त्य गर्न सफल भएको प्रतिक्रिया दिए। उनले भने, 'यसपटक पनि विघटन र पुनःस्थापनको क्रम चिलिरह्यो। विघटन र पुनःस्थापनाको बीचमा अलिकति अप्ठ्यारोमा त परेको हो तर कुनै दुर्घटना भने हुन पाएन। निजामती सेवा ऐन पारित नहुनु संविधान र संघीयता कार्यान्वयनको ठूलो बाधाका रूपमा मैले लिएको छु।' नेकपा (एकीकृत समाजवादी)का अध्यक्ष माधवकुमार नेपालले पहिलो निर्वाचित संसद् जुन हिसाबले अघि बढ्न सक्नुपर्दथ्यो, त्यो अघि बढ्न नसेको प्रतिक्रिया दिए। 'यसबीचमा भएका त्रुटि, कमजोरीलाई कमजोरी गर्नेले जसरी आत्मसमीक्षा गर्नुपर्ने थियो, त्यो गरेको पाइनँ, गल्ती स्वीकार नगर्ने परिस्थिति सार्वजनिक गरेको छ,' उनले भने। जनता समाजवादी पार्टीका अध्यक्ष उपेन्द्र यादवले सदनका यस कार्यकालमा संविधान संशोधन, संघीयतालाई आवश्यक कानुन निर्माण, मुलुकको विविधतायुक्त समाजलाई सम्बोधन गरी समानता र पहिचानसम्बन्धी कानुन बनाएर व्यवहारमा उतार्ने काम हुन नसकेको बताए। नेपाली कांग्रेसका नेत्री सुजाता कोइराला संसद्को कार्यकालमा आन्तरिक झगडाका कारण बहुमतको सरकार फेर्ने लगायतका राजनीतिक उथलपुथलका घटना भए जसबाट हामीले ठूलो अनुभव र पाठ सिकेको बताइन्। एमाले संसदीय दलका नेता विशाल भट्टराईले यस संसद्को प्रारम्भिक चरणमा संविधान अनुकूलका कानुन निर्माणलगायत विकास निर्माण र सुशासन कायम गर्न सफल भएको बताए। उनले भने, 'यसै कार्यकालमा लोकतन्त्र, गणतन्त्र, धर्मनिरपेक्षता, संघीयताको रक्षा गर्ने सन्दर्भमा धेरै ठूलो उपलब्धि हासिल गरेका छौं।'"
"प्रधानन्यायाधीश जबरालाई महाभियोग लगाउन सिफारिस, एमालेको आठबुँदे फरक मत","काठमाडौं : संसदीय समितिले निलम्बित प्रधानन्यायाधीश चोलेन्द्रशमशेर जबरालाई महाभियोग लगाउन सिफारिस गरेको छ। नेकपा एमाले र लोकतान्त्रिक समाजवादी पार्टीको असहमतिका बीच महाभियोग सिफारिस समितिले बहुमतका आधारमा प्रतिवेदन पास गरेको हो। प्रतिवेदनमा एमालेले आठबुँदे असहमति जायर गरेको सांसद विष्णु पौडेलले जानकारी दिए। उनले भने, 'प्रतिवेदनमा प्रश्न उठ्दा उठ्दै पनि पारित गरियो। हामीले जबरासँग तथ्य मागिरहेका थियौं। बयान अझै सकिएको थिएन। यो प्रतिवेदन अपुरो छ।' समितिका ११ सदस्यमध्ये सत्तारूढ गठबन्धनमा आवद्ध दलका ६ सांसद पक्षमा तथा नेकपा एमाले र लोसपाका पाँच सदस्य विपक्षमा रहेका थिए। यस्तो छ एमालेको आठबुँदे फरक मत"
"ओलीलाई झलनाथको जवाफ धरहरा त भीमसेन थापाले बनाए होला नि, रानीपोखरी प्रताप मल्लले बनाए होला नि","काठमाडौं : नेकपा एकीकृत समाजवादीका सम्मानित नेता झलनाथ खनालले केपी ओली नेतृत्वको सरकारले सम्झिरहने के काम गरे भन्दै प्रश्न गरेका छन्। संसदको अन्तिम बैठकमा शनिबार बोल्दै उनले नेकपा एमाले अध्यक्ष ओलीलाई प्रश्न गरेका हुन्। 'खड्गप्रसाद ओलीले त्यस्तो के काम गरे, जुन नेपाली जनताहरुले सम्झिरहेका छन्? धरहरा ठड्याए भन्ने हो? रानीपोखरी बनाए भन्ने हो? रानीपोखरी प्रताप मल्लले बनाए होला नि। धरहरा भीमसेन थापाले बनाए होला नि,' उनले भने। उनले केपी ओलीले पार्टीमा सल्लाह बिनै पार्टी चलाएको आरोप लगाए। त्यसैले होला ४१ महिनामात्रै सरकार चलाउन पाएको उनले बताए। 'प्रचण्डले एक खेमाको नेतृत्व गर्नुभएको थियो। त्यहाँ छलफल भयो होला। तर खड्गप्रसाद ओलीले केही पनि सल्लाह गरेनन्। अँह हामीसँग केही सल्लाह भएन। त्यसैले त ५ वर्ष म्यान्डेड पाएको सरकार ४१ महिनामात्र चल्यो। त्यो पनि ढुलमुल ढुलमुल गरेर चल्यो,' उनको आरोप थियो।"
संसद्को चालु अधिवेशन आज रातिदेखि अन्त्य,काठमाडौं : संघीय संसद्को दुवै सदनको चालु अधिवेशन आजै राति १२ बजेदेखि अन्त्य हुने भएको छ। संसद् अधिवेशन अन्त्य भएसँगै राष्ट्रियसभाको असोज २ गतेका लागि निर्धारित बैठक स्वतः अन्त्य भएको राष्ट्रियसभाद्वारा जारी सूचनापत्रमा उल्लेख छ। नेपालको संविधानअनुसार राष्ट्रपतिबाट मन्त्रिपरिषद्को सिफारिसमा सङ्घीय संसद्को दुवै सदन आजदेखि अन्त्य हुन लागेको हो।
"मान्छेलाई लात्ताले हान्ने, ढुंगालाई पूजा गर्दै हिँड्ने संस्कार छ : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले विज्ञान प्रविधिलाई जसले राम्रोसँग आत्मसाथ गर्न सकेका राष्ट्र विकसित भएको बताएका छन्। शनिबार पेरिसडाँडामा पार्टीको विज्ञान तथा प्रविधि विभागद्वारा आयोजित राष्ट्रिय विज्ञान दिवस कार्यक्रमलाई सम्बोधन गर्दै उनले विज्ञान प्रविधिलाई आत्मसाथ नगर्ने राष्ट्रको विकास हुन नसक्ने बताएका हुन्। उनले विज्ञान प्रविधिले समाजवादतिर लैजाने उनको भनाई छ। मानव जातिको उन्मूक्तिको महाअभियान विज्ञानबाटै भएको बताए। धर्मको विरोध गर्यो नभन्नू चुनाव आउँदैछ भन्दै प्रचण्डले भने,हामी कहाँ ३३ कोटी देवता हुन्छन्, मान्छेलाई लात्ताले हान्दै हिड्ने, ढुंगालाई पूजा गरेर हिँड्ने छ संस्कार छ। मैले अपमान नगरी भनेको मान्छेलाई, गरिबलाई पूजा गर्दै हिँडे कति राम्रो हुन्थ्यो। उनीहरुलाई राहत दिने कुरा गरे कति राम्रो हुन्थ्यो, हाम्रो समाजमा राम्रो डिभेट गर्नुपर्ने विषय छ। उनले दक्षिण एसियामा धर्मशास्त्रले सन्तोष लिन सिकाउने र भौतिकवादी विज्ञानले असन्तुष्ट हुनु भएको यो किन कसरी भयो भनेर खोजी हुने बताए। उनले कृषि क्रान्ति, विज्ञान प्रविधिको विकास बिन सम्भव नभएको उल्लेख गरे। उनले जापान भ्रमणमा गएको बेला पनि प्रविधिको क्षेत्रमाअवलोकन गरेको स्मरण गरे। उनले निर्वाचनमा समेत प्रविधिको प्रयोग गरेर जनतामा चेतना दिनुपर्ने धारणा राखे। प्रचण्डले आफ्नो पार्टीबाट समानुपातिकका उम्मेदवारहरूको सूची लगभग तयारी अवस्थामा रहेको जानकारी दिए। उनले भने, हामी समानुपातिकका उम्मेदवारहरूको सूचीलाई अन्तिम रूप दिने प्रक्रियामा छौं। त्यसले गर्दा मेरो त्यतातिर नै व्यस्तता छ। कार्यक्रममा प्रचण्डले मोबाइल एपसमेत उद्घाटन गरेका छन्।"
जनताले टेस्ट गर्ने क्रममा अहिलेको गठबन्धन : आङदेम्बे,"काठमाडौं : कांग्रेस सहमहामन्त्री भीष्मराज आङदेम्बेले जनताले बारबार ठूला पार्टीहरुलाई 'टेस्ट' गरिरहने बताएका छन्। त्यही क्रममा यसपटक कांग्रेससँग अन्य पार्टीहरूलाई गठबन्धित गराइकन अगाडि बढाउँदै गरेको उनको भनाइ छ। 'यो नै अहिलेको नेपाली राजीनीतिक यथार्थता हो', सहमहामन्त्री आङदेम्बेले शनिबार कोटेश्वरमा आयोजित रवि महाभारा समाजको वार्षिक साधारणसभामा भने। गठबन्धनको सदस्यका रूपमा आफूलाई पाँचथरबाट सर्वसम्मत रूपमा अगाडि सारेको नेता आङदेम्बेले सुनाए। उनले राँकेरविचिसोपानीभेंडेटार सडकलाई मुख्य प्राथमिकतामा राखेको बताए। 'यो बाटो हाम्रो जीवनरेखा हो। हामीले यसलाई सबैभन्दा पहिले बनाउनुपर्छ। यो बाटोसँग रवि महाभाराले देखेको सपना गाँसिन्छ', उनले भने, 'तर, आज लथालिंग भएको छ। हिजोका दिनमा किन साथीहरूले देख्न सक्नुभएन? म कसैलाई दोष पनि दिन लागिरहेको छैन।' तर, सत्तामा बसिसकेपछि क्रिया र प्रतिक्रियाहरूको भागीदार हुनै पर्ने उनले बताए। 'हामीलाई अवसर थियो। जनताले दिएको दुईतिहाइ बहुमतको गौरवमय आधार थियो। बाटोसँगै गाँसिएको सशक्त मन्त्रालय पनि हामीसँग थियो', उनले भने। तर, यो बाटोले निष्कर्ष प्राप्त गर्न नसकेको नेता आङदेम्बेले बताए। 'यो सडक पूरा गर्ने एउटा सपना थियो। सन्जोगले भारतका प्रधानमन्त्री नरेन्द्र मोदी नेपाल आउँदा खेरि उहाँको प्रोजेक्टअन्तर्गत यसलाई रणनीतिक बाटोमा पार्न सफल भयौं', उनले भने। तर, उक्त सडक कालोपत्रे गर्न ठेक्का लागे पनि सम्झौताअनुसार काम भएको छैन। उनका अनुसार नयाँ निर्वाचन हुँदा वाम गठबन्धनका उम्मेदवारले जिते। 'उहाँहरूले जुन ढंगबाट काम गरेर जानुभयो। त्यसको बाध्यता के थियो? उहाँहरुले जान्ने कुरा हो। तर, त्यो काम सम्पन्न हुन सकेन', उनले भने, 'तर, त्यो बाटो बनाउन जरुरी छ। यसको मतलब राजनीतिक पार्टीका हामी नेता, कार्यकर्ताहरूले त्यो बाटोलाई मूल ध्येय बनाउनुपर्छ।' यसलाई तमर करिडोरको विकल्पमा पनि अघि बढाउन सकिने उनले बताए। कार्यक्रममा रवि महाभारा क्षेत्रका चार अगुवालाई सम्मान गरिएको थियो। शिक्षा र राजनीति क्षेत्रबाट मरणोपरान्त सन्देश राई, शिक्षा र समाजसेवातर्फ चन्द्रप्रकाश थापा, गीतसंगीततर्फ जीवन मुकारुङ र पत्रकारितातर्फ गणेश साम्पाङलाई सम्मानित भएका हुन्। उनीहरुलाई नेता आङदेम्बेले सम्मानपत्र प्रदान गरेका थिए। कार्यक्रममा दिलेन्द्र मुकारुङ राईको कृति 'पूर्वी नेपालका मौलिक लोकभाकाहरू' विमोचन गरिएको थियो। यो पुस्तक नेपाल प्रज्ञा प्रतिष्ठानले प्रकाशन गरेको हो।"
"चोलेन्द्रको बयान प्रमाणीकरण, पूरक प्रश्न सोध्न सुरु","काठमाडौं : निलम्बित प्रधानन्यायाधीश चोलेन्द्र शमशेर जबराको बयान प्रमाणीकरण भएको छ। शनिबार संसदीय समितिमा बसेको बैठकमा जबराले हस्ताक्षर गरेपछि सो बयान प्रमाणीकरण भएको हो। उनले दिएका उत्तर समेटिएको प्रतिवेदन १७४ पानाको थियो। जबराले शुक्रबार ६४ पृष्ठमा हस्ताक्षर गरेका थिए। बाँकी पृष्ठमा आज हस्ताक्षर गरेका हुन्। सबै पढेरमात्र हस्ताक्षर गर्ने चोलेन्द्रको अडानपछि हिजो ६४ पृष्ठमा मात्र हस्ताक्षर गर्न भ्याइएको हो। हिजो नसकिएपछि बाँकी शनिबार बिहान ८ बजेको बैठकमा हस्ताक्षर गरेका हुन् र अब उनलाई पूरक प्रश्न सोध्न लागिएको हो। संसद बैठकको अन्तिम दिन आज तोकिए पनि अहिलेसम्म प्रतिवेदन बुझाउने नबुझाउने अन्यौल कायम छ। सत्ता पक्ष नेपाली कांग्रेस र नेकपा माओवादी केन्द्र आज बस्ने अन्तिम बैठकमा प्रतिवेदन पेस गर्ने तयारीमा छन् भने प्रतिपक्षी दल एमाले अध्ययन नै अपुरो भएकाले प्रतिवेदन बुझाउन नहुने अडानमा छ। अहिलेसम्म महाभियोग सिफारिस समितिले ठोस निर्णय लिन नसक्दा महाभियोग के हुने? भन्ने प्रश्न उब्जिएको छ। समिति सदस्य मीन विश्वकर्माले प्रतिवेदनको अन्तिम रुपको मस्यौदा तयार भएको बताए। उनले भने, प्रतिवेदनको मस्यौदा तयारी अवस्थामा छ। निर्णय गरेर प्रतिवेदन संसद सचिवालयमा पेस गर्ने तयारी छ। एमाले सांसद कृष्णभक्त पोखरेलले पर्याप्त कागजातहरु नआउँदा निष्कर्षमा पुग्न नसकिएको बताए।"
गठबन्धनले देशलाई ओरालो बाटोमा लग्यो : ओली,"काठमाडौं : नेकपा एमालेका अध्यक्ष केपी शर्मा ओलीले गठबन्धनले देशलाई ओरालो बाटोमा लगेको बताएका छन्। संविधान दिवसको अवसरमा उपत्यकामा भएको वाकथन (पदयात्रा) पछि बसन्तपुरमा समापन कार्यक्रमलाई सम्बोधन गर्दै ओलीले ओरालो गतिलाई रोकेर देशलाई अगाडि बढाउन एमालेले मात्रै सक्ने बताएका हुन्। उनले भने, संविधान कार्यान्यवन, भ्रष्टाचार नियन्त्रण, सुशासन, चौतर्फि विकासको हिसाबले हामी अगाडि बढ्ने छौं। उनले संविधान दिवसलाई जनसहभागिता र राष्ट्रिय दिवसको रुपमा मनाउनुपर्ने स्पष्ट पारे। उनले जनताको सहभागितासहित सरकारले राष्ट्रिय दिवस मनाउनुपर्नेमा सरकारले त्यसको तयारी नगरेकाले एमालेले जनसहभागिताको साथ कार्यक्रमको आयोजना गरेको बताए। उनले सात वर्षको अवधिका आर्थिक, राजनीतिक, सामाजिक, सांस्कृतिक, भौतिक पूर्वाधारको क्षेत्रमा असाधारण काम गरेको उल्लेख गरे। उनले समावेशी लोकतन्त्रलाई प्रभावकारी रुपमा अगाडि बढाउन भूमिका खेलेको बताए। उनले मंसिर ४ गते प्रतिनिधि सभा र प्रदेश सभाको निर्वाचनले देश, जनता, लोकतन्त्रलाई हार्न दिनु नहुने बताए। उनले लोकतन्त्र, राष्ट्रिय अखण्डताको पक्षमा लाग्न सबैलाई आह्वान गरे। उनले भने, नेपाल अरु कसैले चलाउने होइन, नेपाली जनताले चलाउनु पर्छ। सार्वभौम सम्पन्न जनताले चलाउनुपर्छ।"
दुनियाँमा कहीँ पनि 'फास्ट ट्र्याक'बाट संविधान बन्दैन : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले फास्ट ट्र्याकबाट संविधान ल्याइनु गलत भएको बताएका छन्। उनले दुनियाँमा कहीँ पनि फास्ट ट्र्याकबाट संविधान नबन्ने गरेको बताए। 'दुनियाँमा कहीँ पनि फास्ट ट्र्याकबाट संविधान आउँदैन। संविधान आउनुअघि धेरै विषयमा बृहत् छलफल हुनुपर्थ्यो, त्यो भएन,' उनले भने। उनले संविधानमै कुनै पनि नागरिकलाई राज्यविहीन बनाउनु हुँदैन भन्ने उल्लेख भए पनि नेपालमा अनागरिक बनाउने काम भइरहेको बताए। 'संविधानले नै नागरिकलाई राज्यविहीन बनाइनु हुँदैन भन्ने उल्लेख छ। तर हाम्रो त के भइरहेको छ? नागरिकता विधेयक के भइरहेको छ? नागरिकलाई अनागरिक बनाउनुजस्तो ठूलो अपराध केही हुँदैन,' उनले भने। उनले केपी ओली नेतृत्वकै सरकारले ल्याएको अध्यादेशलाई एक अक्षर नचलाई संसदबाट पारित भइसक्दा पनि राष्ट्रपतिले प्रमाणित नगर्नु दुःखद भएको बताए। 'दुई दुई पटक संसदले पारित गरिसकेको नागरिकता विधेयक स्वतः कानुनको रुप लिइसक्नुपर्ने हो। तर त्यस्तो भएको छैन। त्यो एकदम गलत कार्य भइरहेको अनुभूत भइरहेको छ,' उनले भने। उनले विभिन्न खालखण्डमा भएका राजनीतिक आन्दोलनका बन्दीहरुलाई तत्काल रिहाइ गर्न सरकारसँग माग गरे। उनले थरुहट आन्दोलनका रेशम चौधरी, मधेस आन्दोलनका विभिन्न व्यक्तिहरु कैदीबन्दी रहेको अवस्थामा भएकाले तत्काल रिहाइ हुनुपर्ने माग गरे। उनले लाल आयोगको प्रतिवेदन सार्वजनिक गर्नसमेत माग गरे। 'थरुहट, मधेस आन्दोलनका बेला लाल आयोग गठन भएको थियो। लाल आयोगले प्रतिवेदनसमेत तयार पार्यो। तर त्यो प्रतिवेदन अहिलेसम्म सार्वजनिक हुन सकेको छैन। किन के कारणले सार्वजनिक भएन?,' यादवले प्रश्न गरे।"
परमादेशले हामीलाई भेट गर्ने मौका दियो : प्रधानमन्त्री,"काठमाडौं : प्रधानमन्त्री शेरबहादुर देउवाले गठबन्धन सरकारले राम्रो उपलब्धी हासिल गरेको बताएका छन्। संसदमा बोल्दै प्रधानमन्त्री देउवाले यो सरकारले देशको हितका लागि राम्रो काम गरेको बताएका हुन्। प्रम देउवाले आफूले संघ, प्रदेश र स्थानीय तहको निर्वाचन गर्ने अवसर प्राप्त गरेको बताए। देउवाले भने, निर्वाचित संसदले विघटनको समस्या बेहोर्नुपर्यो। हुन त हाम्रो प्रतिपक्षी दलको नेताले परमादेशको सरकार भन्नुहुनेछ। यो संसद नै परमादेशबाट आएको हो। परमादेशले हामीलाई भेट गर्ने मौका दिएको छ। ठूलाठूला विधेयक पास गर्न सक्दैनथ्यौं। बजेट अधिवेशन भएयता संविधान कार्यान्वयन गर्न धेरै विधेयक पास गर्न सफल भएको बताए।"
नेपाली जनता यो संविधान र शासनबाट सन्तुष्ट छैनन् : राजेन्द्र महतो,"काठमाडौं : लोकतान्त्रिक समाजवादी पार्टीका नेता राजेन्द्र महतोले यो शासन व्यवस्था र संविधानबाट जनता सन्तुष्ट नभएको बताएका छन्। संसदमा बोल्दै महतोले जनता सन्तुष्टि हुनेगरी यो संसद र सरकारले काम नगरेको बताएका हुन्। महतोले भने, जनताको अधिकार र पहिचानमा के सुधार भयो त? यो समीक्षाको विषय हो। नेपाली जनता कत्तिको सन्तुष्टि भए? नेपाली जनतालाई सोध्नुपर्ने विषय हो। यो संसदप्रति नेपाली जनता सन्तुष्टि छैनन्। यहाँ सबै ठीकठाक भनेर प्रशंसामात्रै गरियो। देश समृद्धितर्फ अगाडि बढ्न नसकेको बताए। १६ बुँदे सहमतिका आधारमा बनेको संविधानले न्याय नदिने बताए। औपनिवेशिक चिन्तन सोँचबाट जनताले न्याय नपाउने बताए। महतोले भने, औपनिवेशिक चिन्तनबाट शासन र संविधान बन्यो। यो समीक्षाको विषय हो। यो देशका सबै जनताले स्वतन्त्रता र समानता पाए कि पाएनन्? समीक्षा गर्न जरुरी छ। नेपाल एउटा जाति, वर्गको नभइ सबै नेपाली जनताको भएको बताए।"
अछामका बाढीपीडितलाई तत्काल उद्धार तथा राहत दिन सरकारको ध्यानाकर्षण,"काठमाडौं : प्रतिनिधिसभाको बैठकमा अछाम जिल्लाका धेरै ठाउँमा अविरल वर्षाका कारण बाढी र पहिरोले ठूलो धनजनको क्षति भएको हुँदा तत्काल उद्धार र राहतका लागि सरकारसँग माग गरिएको छ। बैठक प्रारम्भ हुनेबित्तिकै सांसद भीमबहादुर रावलले अविरल वर्षाका कारण अछाम जिल्लामा धेरै ठूलो धनजनको क्षति भएको र अहिलेसम्म १६ जनाको मृत्यु भइसकेको अवस्था रहेको जानकारी गराउँदै गृहमन्त्रीसँग तत्काल उद्धार र राहतका लागि आग्रह गरे। उनले अहिले पनि नेपाल प्रहरी, सशस्त्र प्रहरी पहिरोले बाटो अवरुद्ध भएका कारण जान नसकेको हुनाले हेलिकप्टरमार्फत लत्ताकपडा, खाना र घाइतेको उपचारका लागि सामान पुर्याउने काम गर्न अनुरोध गरे। उनले नेपाली सेनाको हेलिकप्टरमा चिकित्सकसमेत पठाएर घाइतेको उपचार गर्न माग गरे। सांसद यज्ञबहादुर बोगटीले सोही जिल्लाको बाढीपीडितको उद्धार र राहतका लागि तत्काल ध्यान दिन सरकारको ध्यानाकर्षण गराए। उनले घाइतेको औषधोपचार र क्षतिपूर्ति तथा राहतका लागि प्रधानमन्त्री र गृहमन्त्रीसँग माग गरे।"
तस्बिरमा संविधान दिवसको अवसरमा एमालेको पदयात्रा,"काठमाडौं : नेकपा (एमाले) ले संविधान दिवसलाई राष्ट्रिय दिवसका रूपमा आज उपत्यकामा वाकथन (पदयात्रा) गरेर मनाएको छ। उपत्यकाको नयाँ बानेश्वर, मैतिदेवी, लैनचौर, कालिमाटी र ललितपुरको कुपण्डोल गरी पाँच ठाउँबाट बिहान ७ बजे पदयात्रा सुरू भएको पदयात्रा बसन्तपुर पुगेर समापन भएको हो। सात दशक लामो सङ्घर्ष र त्यसबाट प्राप्त सफलता, सफलताको संश्लेषण संविधान र लोकतान्त्रिक गणतन्त्रनाराका साथ फरक शैलीमा वाकथनकार्यक्रम गरेको हो । संविधान दिवस साझा राष्ट्रिय दिवस भएको भन्दै कार्यक्रममा सहभागीले पार्टीको झण्डा, ब्यानर नबोकी नेपालको राष्ट्रिय झण्डा र नक्सा बोकेका थिए। नयाँ बानेश्वरबाट पदयात्राको नेतृत्व गरेका एमाले अध्यक्ष केपी शर्मा ओलीले बसन्तपुरमा पुगेपछि सम्बोधन गरेका थिए। उनले सात वर्षको अवधिका आर्थिक, राजनीतिक, सामाजिक, सांस्कृतिक, भौतिक पूर्वाधारको क्षेत्रमा असाधारण काम गरेको उल्लेख गरे। उनले समावेशी लोकतन्त्रलाई प्रभावकारी रुपमा अगाडि बढाउन भूमिका खेलेको बताए। संविधान सभाबाट २०७२ साल असोज ३ गते नेपालको संविधान२०७२जारी भएको थियो।तस्बिर : दीपेन श्रेष्ठ"
संसद विघटन प्रतिगमन नभएर के हो? : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले यो संसदको कार्यकाल गतिशील ढंगले अघि बढ्न नसकेको बताएका छन्। संसदमा बोल्दै प्रचण्डले यो सदन जसरी जानुपर्थ्यो त्यसरी जान नसकेको बताएका हुन्। प्रचण्डले भने, 'यो सदन जसरी जानुपर्थ्यो जान सकेन। असंवैधानिक ढंगले संसद अवरोधको सामना गर्नुपर्यो। संसद विघटन व्यहोर्नुपर्यो। दबाबमा संसद पुर्नजीवित गराउनुपर्यो।' गठबन्धन सरकारले संघ र प्रदेशको निर्वाचन सफलतापूर्वक सम्पन्न गर्ने तयारीमा जुटेको बताए। प्रचण्डले भने, 'सदनभित्र अर्को सरकार बनाउने सम्भावना हुँदाहुँदै लोकतन्त्रिक मूल्य मान्यताविपरीत हठात संविधानको भावनाविपरीत संसद विघटन गर्नु प्रतिगमन नभएर के हो? प्रमुख प्रतिपक्षी दलका नेताज्यूले नेपाली जनता केही जान्दैनन् भेंडा हुन् भन्ठान्नु भा हो की? निर्वाचन घोषणा गर्नुलाई प्रतिगमन कहिलै भनेको छैनौं।'"
"महाभियोग सिफारिस समितिको बैठक सुरु, आजै प्रतिवेदन सभामुखलाई बुझाउने तयारी",काठमाडौं : निलम्बित प्रधानन्यायाधीश चोलेन्द्रशमशेर जबराविरुद्ध लागेको महाभियोगमाथि थप छलफल गर्न महाअभियोग सिफारिस समितिको बैठक सुरु भएको छ। प्रतिनिधिसभाको महाअभियोग सिफारिस समितिको बैठक केहिबेर अघिदेखि सिंहदरबारमा सुरु भएको हो। समितिले शनिबार बिहान जबराको बयानसँगै पुरक प्रश्न सोध्ने कार्य सकेको थियो। बैठकले जबरामाथि महाअभियोग लगाउने वा नलगाउने थप निर्णय गर्नेछ। आजै सभामुख अग्नीप्रसाद सापकोटालाई प्रतिवेदन पेश गर्ने समितिको तयारी छ।
"प्रतिनिधि सभाको अन्तिम बैठक आज, शीर्ष नेताले सम्बोधन गर्ने","काठमाडौं : प्रतिनिधिसभाको अन्तिम बैठक शनिबार दिउँसो १ बजे बस्दैछ। आजको बैठकमा शीर्ष नेताहरुले सम्बोधन गर्ने भएका छन्। संसद सचिवालयका अनुसार प्रधानमन्त्री एवम् कांग्रेस सभापति शेरबहादुर देउवा, प्रमुख प्रतिपक्ष दलका नेता एवम् एमाले अध्यक्ष केपी शर्मा ओली, पूर्वप्रधानमन्त्री एवम् एकीकृत समाजवादीका सम्मानित नेता झलनाथ खनाल लगायतले सम्बोधन गर्न लागेका हुन्। सरकारले पनि संसद् अधिवेशन अन्त्य गर्न सिफारिस गरेको छ। शुक्रबार बसेको मन्त्रिपरिषद् बैठकले शनिबार मध्यरातदेखि संसद्को ११औं अधिवेशन अन्त्य गर्नका लागि राष्ट्रपति विद्यादेवी भण्डारीसमक्ष सिफारिस गर्ने निर्णय गरेको हो। आजको कार्यसूचीमा सभामुखले राष्ट्रपतिले पठाएको पत्र संसद्लाई जानकारी गराउने उल्लेख छ। आसन्न प्रतिनिधिसभा र प्रदेशसभाको निर्वाचनका लागि समानुपातिकतर्फका उम्मेदवारको बन्दसूची असोज २३ मा बुझाउने निर्वाचन कार्यतालिका भएकाले सोभन्दा अगाडि नै प्रतिनिधिसभाको आयु सकिएको हो। प्रतिनिधिसभा निर्वाचन मंसिर ४ गते हुँदैछ।"
"लोकतन्त्र नेपाली जनताको शासन हो, बाह्य हस्तक्षेप स्वीकार्य छैन : ओली","काठमाडौं : नेकपा एमालेका अध्यक्ष केपी शर्मा ओलीले संविधान दिवसलाई जनताको दिवसको रुपमा अगाडि बढाउनुपर्ने बताएका छन्। संविधान दिवसको अवसरमा वाकथन (पदयात्रा) पछि बसन्तपुरमा समापन कार्यक्रमलाई सम्बोधन गर्दै उनले संविधानको रक्षा गर्दै जनतालाई साथमा लिएर देशलाई विकासको बाटोमा लैजानुपर्ने धारणा राखेका हुन्। उनले नेपाली जनता, लोकतन्त्र, राष्ट्रियता, विकासको अभियान, सुशासनको प्रयास हार्न नहुने टिप्पणी गरे। पूर्वप्रधानमन्त्री ओलीले लोकतन्त्र नेपाली जनताको शासन भएकाले बाह्य हस्तक्षेप स्वीकार्य नहुने धारणा राखे। ओलीले आगामी मंसिर ४ गते हुने प्रतिनिधि र प्रदेश सभाको निर्वाचनले यसको फैसला जनता गर्ने बताए। उनले आगामी निर्वाचनमा एमालेले हार्न नहुने सन्देशसमेत दिए। ओलीले संविधानपछिको पाँच वर्षे कार्यकाल पूरा गरेर मुलुक अर्को निर्वाचनमा गइरहेको बताए। संविधान जारी भएपछि भएको पहिलो आम निर्वाचन भएर पाँच वर्ष पूरा भएको छ। आज प्रदेश र प्रतिनिधिसभाको कार्यकाल समाप्त हुँदैछ। उनले भने, संविधान कार्यान्वयनका लागि संघीय तह, प्रदेश तह र स्थानीय तहहरुलाई संयोजित ढंगले कसरी परिचालन गर्ने भन्ने सम्बन्धमा नयाँ अभ्यास सफलतापूर्वक अगाडि बढाएका छौं। उनले विभिन्न तहका व्यक्तिगत स्वार्थलाई समेत पराजित गरेको उल्लेख गरे। पूर्वप्रधानमन्त्री ओलीले भने,नेपालमा साम्प्रदायिक विद्वेष भड्काउने खोज्ने प्रयासहरु भए, नेपाललाई द्वन्द्वमा फसाउने र नेपाललाई लोकतान्त्रिक बाटोमा जान नदिनेलगायतका कुचेष्टा भए, तर ति सबै कुचेष्टालाई पराजित गरेको हामीले देशलाई लोकतन्त्रको बाटोमा हिँडाएको छौं। उनले गठबन्धनले ओरालो गतिमा लगेको देशलाई एमालेले अगाडि बढाउने दाबी गरे। उनले एमाले सशक्त र प्रभावकारी ढंगले अगाडि बढ्ने प्रतिबद्धता व्यक्त गरे। संविधान सभाबाट २०७२ साल असोज ३ गते नेपालको संविधान२०७२जारी भएको थियो। एमालेले संविधान दिवसलाई राष्ट्रिय दिवसको रुपमा आज उपत्यकामा वाकथन (पदयात्रा) गरेर मनाएको हो। उपत्यकाको नयाँ बानेश्वर, मैतिदेवी, लैनचौर, कालिमाटी र ललितपुरको कुपण्डोल गरी पाँच ठाउँबाट बिहान ७ बजे पदयात्रा सुरू भएको हो। नयाँ बानेश्वरको नेतृत्व अध्यक्ष ओलीले गरेका थिए।"
प्रतिनिधि सभाको अन्तिम बैठक सुरु (लाइभ),काठमाडौं : प्रतिनिधिसभाको अन्तिम बैठक सुरु भएको छ। आजको बैठकमा शीर्ष नेताहरुले सम्बोधन गर्ने भएका छन्। संसद सचिवालयका अनुसार दलीय आधारमा सांसदहरुले सम्बोधन गर्न लागेका हुन्। सरकारले पनि संसद् अधिवेशन अन्त्य गर्न सिफारिस गरेको छ। शुक्रबार बसेको मन्त्रिपरिषद् बैठकले शनिबार मध्यरातदेखि संसद्को ११औं अधिवेशन अन्त्य गर्नका लागि राष्ट्रपति विद्यादेवी भण्डारीसमक्ष सिफारिस गर्ने निर्णय गरेको हो। आजको कार्यसूचीमा सभामुखले राष्ट्रपतिले पठाएको पत्र संसद्लाई जानकारी गराउने उल्लेख छ। आसन्न प्रतिनिधिसभा र प्रदेशसभाको निर्वाचनका लागि समानुपातिकतर्फका उम्मेदवारको बन्दसूची असोज २३ मा बुझाउने निर्वाचन कार्यतालिका भएकाले सोभन्दा अगाडि नै प्रतिनिधिसभाको आयु सकिएको हो। प्रतिनिधिसभा निर्वाचन मंसिर ४ गते हुँदैछ।
"चोलेन्द्रको सबै बयान सकियो, प्रतिवेदन पेश गर्न ३ बजे महाभियोग सिफारिस समितिको बैठक बस्ने",काठमाडौं : प्रतिनिधिसभाको महाभियोग सिफारिस समितिले निलम्बित प्रधानन्यायाधीश चोलेन्द्र शमशेर जबराको सबै बयान सकेको छ। शनिबार संसदीय समितिमा बसेको बैठकमा जबराले दिएको बयानमा हस्ताक्षर गराएर प्रमाणीकरण भएको हो। आजको बैठकमा जबरालाई पूरक प्रश्नसमेत सोधिएको थियो। संसद बैठकको अन्तिम दिन आज तोकिएपनि अहिलेसम्म प्रतिवेदन बुझाउने नबुझाउने अन्यौल कायम छ। सत्ता पक्ष नेपाली कांग्रेस र नेकपा माओवादी केन्द्र आज बस्ने अन्तिम बैठकमा प्रतिवेदन पेस गर्ने तयारीमा छन् भने प्रतिपक्षी दल एमाले अध्ययन नै अपुरो भएकाले प्रतिवेदन बुझाउन नहुने अडानमा छ। बयानको अन्तिम निष्कर्ष र प्रतिवेदन तयार गर्न दिउँसो ३ बजे पुन : बैठक बस्ने समिति सभापति रामबहादुर विष्टले जानकारी दिए। उनका अनुसार ३ बजे बस्ने महाभियोग सिफारिस समितिको बैठकले प्रतिवेदन संसदीय सचिवालयमा निर्णयार्थ पेश गर्नेछ। सरकारले पनि संसद् अधिवेशन अन्त्य गर्न सिफारिस गरेको छ। शुक्रबार बसेको मन्त्रिपरिषद् बैठकले शनिबार मध्यरातदेखि संसद्को ११ औं अधिवेशन अन्त्य गर्नका लागि राष्ट्रपति विद्यादेवी भण्डारीसमक्ष सिफारिस गर्ने निर्णय गरेको हो।
निर्वाचन आयोग सत्तापक्षबाट नलतारियोस् : केपी शर्मा ओली,"काठमाडौं : प्रमुख प्रतिपक्षी दलका नेता एवं नेकपा एमाले अध्यक्ष केपी शर्मा ओलीले यो संसदको कार्यकाल सफल भएको बताएका छन्। संसदमा बोल्दै एमाले अध्यक्ष ओलीले समग्रमा यो संसदको कार्यकाल सफल भएको बताएका हुन्। ओलीले भने, 'यो संसदबाट संविधानका लागि आवश्यक थुप्रै कानुनहरू बनायौं। राजनीतिक स्वार्थले गठबन्धन बन्यो। निर्वाचनतर्फ जानेलाई प्रतिगमन भनिँदैन। निर्वाचनमा जाने कुरा प्रतिगमन होइन।' उनले नागरिकतामा राजनीति गर्न खोजिएको बताए। ओलीले भने, 'जन्मसिद्ध नागरिकलाई वंशजका आधारमा नागरिकता दिइनेछ भन्ने मात्रै संशोधन हालौ भनेका थियौं। तर, नागरिकतालाई राजनितिक फाइदासँग जोडियो। मंसिर ४ गते जनताले गठबन्धन र सरकारलाई जवाफ दिनेछन्।' निर्वाचन शान्तिपूर्ण, निष्पक्ष, स्वतन्त्र धाँधलीरहित सम्पन्न गरिनुपर्ने उनले बताए। ओलीले भने, 'देश अब निर्वाचनमा जाँदैछ। गएको स्थानीय तह निर्वाचनमा सत्ताको दुरुपयोग गरियो। प्रहरी प्रशासन, राज्य संयन्त्रको दुरुपयोग गर्ने काम भयो। लोकतन्त्रभित्र त्यस्ता तौरतरिका नपनाइयोस्। लोकतन्त्र भनेको भिन्न मत र विचारलाई स्वीकार्ने प्रणाली हो। लोकतन्त्रमा प्रतिष्पर्धालाई स्विकार्नुपर्छ।' ओलीले भने, 'निर्वाचन आयोग सत्तापक्षबाट नलतारियोस्।'"
लोसपाले भन्यो संविधान संशोधन नभएसम्म हाम्रो विरोध जारी रहन्छ,"काठमाडौं : लोकतान्त्रिक समाजवादी पार्टी (लोसपा)ले संविधान संशोधन नभएसम्म विरोध जारी राख्ने बताएको छ। शुक्रबार भएको केन्द्रीय कार्यकारिणी बैठकको निर्णय सार्वजनिक गर्दै लोसपाले संविधानमा पूर्ण सहमति नभएकाले विरोध जारी राख्ने बताए। 'संविधानमा पूर्णरुपमा हाम्रो सहमति नरहेको सर्वविदितै छ। नेपालको संविधान २०७२ को पूर्णताको निम्ति हामीले उठाएका मागहरू समेटी संविधान संशोधन नहुञ्जेलसम्म हाम्रो विरोध रहिरहनेछ,' विज्ञप्तिमा भनिएको छ। त्यस्तै लोसपाले राष्ट्रपति विद्यादेवी भण्डारीलाई नागरिकता विधेयक प्रमाणीकरण गर्न आग्रह गरेको छ। सदनबाट दोस्रोपटक पारित भइसकेको र लाखौं युवाहरुलाई अनागरिक र राज्यविहीनताको अवस्थाबाट बचाउन राष्ट्रपतिसँग आग्रह गरिएको हो। त्यस्तै टीकापुर घटनासम्बन्धी मुद्दामा लगाइएका रेशम चौधरीलगायतका आन्दोलनकारीहरुको मुद्दा खारेज गरेको सरकारको निर्णयलाई स्वागत समेत गरेको छ।"
"बालेन र हर्क त झिल्को मात्र हुन्, आउने चुनावमा हामी को को बढारिन्छौं भन्न सक्दिनँ : भट्टराई","काठमाडौं : नेपाल समाजवादी पार्टीका अध्यक्ष बाबुराम भट्टराईले मंसिर ४ गतेको निर्वाचनमा परम्पारगत राजनीतिक शक्तिहरु बढारिने बताएका छन्। संसदको अन्तिम बैठकमा बोल्दै उनले युवाहरुको विद्रोहको लहर चलेको भन्दै पुराना नेताहरु बढारिनसक्ने चेतावनी दिए। उनले बालेन र हर्कहरु त त्यसको झिल्को मात्र भएको बताए। बालेन र हर्कहरु त्यसैले आएका होइनन्। उनीहरु त युवा पुस्ताका झिल्को मात्र हुन्,' उनले भने, 'गाउँठाउँमा त प्रभाव नपर्ला, हाम्रो संगठनको बलमा चुनाव जितिएला। तर सहरी क्षेत्रहरुमा त्यति सहजै चुनाव जित्नेवाला हामी छैनौं। हामी को को बढारिन्छौं म भन्न सक्दिन मलाई त आत्मविश्वास छैन।"
"उपत्यकामा एमालेको पदयात्रा आज : संविधान दिवस राष्ट्रिय दिवस भएकाले पार्टीको झण्डा, ब्यानर नबोक्ने","काठमाडौं : नेकपा (एमाले) ले संविधान दिवसलाई राष्ट्रिय दिवसका रूपमा मनाउन आज उपत्यकामा वाकथन (पदयात्रा) कार्यक्रम गर्दैछ। उपत्यकाको नयाँ बानेश्वर, मैतिदेवी, लैनचौर, कालिमाटी र ललितपुरको कुपण्डोल गरी पाँच ठाउँबाट बिहान ७ बजे पदयात्रा सुरू हुने एमालेले जनाएको छ। सात दशक लामो सङ्घर्ष र त्यसबाट प्राप्त सफलता, सफलताको संश्लेषण संविधान र लोकतान्त्रिक गणतन्त्रनाराका साथ फरक शैलीमा संविधान दिवसको अवसरका आयोजित वाकथन कार्यक्रममा सहभागी भई राष्ट्रिय दिवस सँगसँगै मनाउन एमालेले सबैलाई आह्वान गरेको छ। संविधान दिवस साझा राष्ट्रिय दिवस भएकाले कार्यक्रममा पार्टीको झण्डा, ब्यानर नबोक्ने एमालेले जनाएको छ। पाँचै स्थानबाट सुरु हुने पदयात्रा शहीदगेटमा एकै ठाउँ जम्मा भएर बसन्तपुर पुग्ने एमाले प्रचारविभाग उपप्रमुख विष्णु रिजालले जानकारी दिए। एमाले अध्यक्ष केपी शर्मा ओलीले नयाँ बानेश्वरबाट सुरू हुने पदयात्राको नेतृत्व गर्नेछन्। महासचिव शंकर पोखरेल पनि बानेश्वरबाट सुरू हुने पदयात्रामा सहभागी हुनेछन्। यसैगरी लैनचौरबाट सुरु हुने पदयात्राको नेतृत्व वरिष्ठ उपाध्यक्ष ईश्वर पोखरेल, मैतीदेवीमा उपाध्यक्षद्वय रामबहादुर थापा बादल र सुवास नेम्वाङ, कुपन्डोलबाट उपाध्यक्ष विष्णुप्रसाद पौडेल र कालिमाटीबाट सुरू हुने पदयात्राको नेतृत्व उपाध्यक्ष अष्टलक्ष्मी शाक्यले गर्ने नेकपा (एमाले) स्थायी कमिटीका सदस्य जनसंगठन समन्वय संयन्त्रका संयोजक भानुभक्त ढकालले बताए। एमालेले नेता, कार्यकर्ता, सांसद लगायत सबैलाई पाँचवटा स्थानमध्ये आफूलाई पायक पर्ने ठाउँमा सहभागी हुन आह्वान गरेको छ। पदयात्रा टोली बसन्तपुरमा पुगेपछि अध्यक्ष ओलीले सम्बोधन गर्ने कार्यतालिका छ। संविधान निर्माण, यसको कार्यान्वयन, संरक्षण र सम्वर्द्धनमा महत्वपूर्ण भूमिका निर्वाह गर्दै आएको एमालेले संविधान जारी गर्दा र कार्यान्वयनका चरणमा भोग्नुपरेका कठिनाईलाई समेत स्मरण गर्दै संविधानप्रति आम नागरिकको अपनत्व बढाउने र संविधान दिवसलाई राष्ट्रिय दिवसका रूपमा मनाउने परम्परालाई विशेष महत्व दिएको जनाएको छ। राष्ट्रिय दिवसको यस कार्यक्रमलाई एमालेले पार्टीपङ्तिमा सीमित नराखी यसको दायरा फराकिलो बनाएको हो। निर्वाचन आयोगले संविधान जारी भएको दिन असोज ३ गतेसम्म प्रतिनिधि सभा र प्रदेश सभा निर्वाचनको समानुपातिकतर्फका उम्मेदवारको बन्दसूची पेश गर्ने मिति तोकेकाले एमालेले पदयात्रा असोज १ गतेलाई तय गरेको हो। पदयात्रामार्फत एमालेले संविधानको अपनत्व र निर्वाचनको दौडमा होमिएको सन्देश प्रवाह गर्न खोजेको छ। संविधान सभाबाट २०७२ साल असोज ३ मा नेपालको संविधान२०७२ जारी भएको थियो।"
नेपालको झण्डा बोकेर उपत्यकामा एमालेको पदयात्रा (तस्बिर),"काठमाडौं : नेकपा (एमाले) ले संविधान दिवसलाई राष्ट्रिय दिवसको रुपमा आज उपत्यकामा वाकथन (पदयात्रा) गरेर मनाएको छ। उपत्यकाको नयाँ बानेश्वर, मैतिदेवी, लैनचौर, कालिमाटी र ललितपुरको कुपण्डोल गरी पाँच ठाउँबाट बिहान ७ बजे पदयात्रा सुरू भएको हो। सात दशक लामो सङ्घर्ष र त्यसबाट प्राप्त सफलता, सफलताको संश्लेषण संविधान र लोकतान्त्रिक गणतन्त्रनाराका साथ फरक शैलीमा वाकथन कार्यक्रम गरेको हो । संविधान दिवस साझा राष्ट्रिय दिवस भएको भन्दै कार्यक्रममा सहभागीलले पार्टीको झण्डा, ब्यानर नबोकी नेपालको राष्ट्रिय झण्डा र नक्सा बोकेका छन्। एमाले अध्यक्ष केपी शर्मा ओलीले नयाँ बानेश्वरबाट पदयात्राको नेतृत्व गरेका छन्। यसैगरी लैनचौरबाट पदयात्राको नेतृत्व वरिष्ठ उपाध्यक्ष ईश्वर पोखरेल, मैतीदेवीमा उपाध्यक्षद्वय रामबहादुर थापा बादल र सुवास नेम्वाङ, कुपन्डोलबाट उपाध्यक्ष विष्णुप्रसाद पौडेल र कालिमाटीबाट उपाध्यक्ष अष्टलक्ष्मी शाक्यले नेतृत्व गरेका छन् । पाँचै स्थानबाट सुरु हुने पदयात्रा शहीदगेटमा एकै ठाउँ जम्मा भएर बसन्तपुर पुग्ने कार्यतालिका छ। पदयात्रा टोली बसन्तपुरमा पुगेपछि अध्यक्ष ओलीले सम्बोधन गर्ने कार्यतालिका छ। संविधान निर्माण, यसको कार्यान्वयन, संरक्षण र सम्वर्द्धनमा महत्वपूर्ण भूमिका निर्वाह गरेको एमालेले संविधानप्रति आम नागरिकको अपनत्व बढाउने र संविधान दिवसलाई राष्ट्रिय दिवसका रूपमा मनाउने परम्परालाई विशेष महत्व दिएको जनाएको छ। निर्वाचन आयोगले संविधान जारी भएको दिन असोज ३ गतेसम्म प्रतिनिधि सभा र प्रदेश सभा निर्वाचनको समानुपातिकतर्फका उम्मेदवारको बन्दसूची पेश गर्ने मिति तोकेकाले एमालेले पदयात्रा असोज १ गतेलाई तय गरेको हो। पदयात्रामार्फत एमालेले संविधानको अपनत्व र निर्वाचनको दौडमा होमिएको सन्देश प्रवाह गर्न खोजेको छ। संविधान सभाबाट २०७२ साल असोज ३ गते नेपालको संविधान२०७२जारी भएको थियो।"
प्रतिनिधि सभाको अन्तिम बैठक आज,"काठमाडौं : प्रतिनिधि सभाको ५ वर्षको कार्यकाल प्रभावकारी नरहेको सांसदले बताएका छन्। शुक्रबार बसेको बैठकबाट बाहिरिएपछि सञ्चारकर्मीले राखेको जिज्ञासामा प्रमुख प्रतिपक्ष दल एमालेका वरिष्ठ उपाध्यक्ष ईश्वर पोखरेलले प्रतिनिधिसभाको कार्यकाल प्रभावकारी नभएको बताए। उनले सभामुख अग्निप्रसाद सापकोटाले निष्पक्ष भूमिका ननिभाएको आरोप लगाए। संसद्लाई प्रभावकारी बनाउने कुरामा विभिन्न किसिमका समस्याहरू देखा परे। जननिर्वाचित प्रतिनिधिमूलक संस्थाले प्रभावकारी ढंगले भूमिका खेल्नुपर्ने त्यो खालको भूमिका रहेन, पोखरेलले भने, नेतृत्व गर्ने पात्रको भूमिका धेरै महत्वपूर्ण हुन्छ। अहिलेको सभामुखज्यूले वास्तवमा एउटा प्रतिनिधिसभाको नेतृत्वको गर्ने व्यक्तिको भन्दा पनि गठबन्धनको एउटा बफादार कार्यकर्ताको रूपमा भूमिका खेल्नुभयो। त्यो बडो दुःखद् छ। नेकपा एकीकृत समाजवादीका अध्यक्ष माधवकुमार नेपालले संसद्को कार्यकाल सन्तोषजनक हुन नसकेको बताए। जनताका मुद्दा स्थापित गर्न र मुलुकलाई विकासको बाटोतर्फ अघि बढाउन संसद्को कार्यकाल सन्तोषजनक हुन नरहेको उनको भनाइ छ। मुलुकको विकास र सुशासनका हिसाबले पनि विगतको ५ वर्ष खराब भएको दाबी गरे। २०७४ सालको निर्वाचन पनि जस्तो सोचिएको थियो, त्यस्तो संसद्को कार्यकाल हुन सकेन। संसद् विघटनविरुद्ध आन्दोलन नगरेको भए मुलुक तानाशाही शासनमा जाने खतरा थियो, उनले भने, केपी ओलीको व्यक्तिवादी चरित्र र अहंकारका कारण मुलुक अन्योलको बाटोमा गयो। राष्ट्रको विकासको हिसाबले, सुशासनको हिसाबले कार्यकाल नराम्रो रहेको उनको भनाइ थियो। राज्य सञ्चालनको तरिकासँग म सहमत छैन। राज्यमा जुन ढंगले सुशासनको मान्यतालाई अवलम्बन गर्नुपर्ने कुरा हो त्यो हुन नसकेको कुराले म अत्यन्तै चिन्तित छु, उनले भने, मुलुकमा विचारमा, कार्यशैलीमा पुनर्गठनको, रूपान्तरणको आवश्यकता छ। शुक्रबारको बैठकले तीनवटा विधेयक पारित गरेको छ। पशुस्वास्थ्य तथा पशुसेवा विधेयक, २०७९, बिमा विधेयक, २०७९ र सार्वजनिक ऋण व्यवस्थापन विधेयक, २०७९ पारित गरेको हो। प्रतिनिधिसभाको अन्तिम बैठक शनिबार दिउँसो १ बजे बस्नेछ। शनिबार मध्यरातबाट चालू प्रतिनिधिसभाको आयु अन्त्य हुनेछ। सरकारले पनि संसद् अधिवेशन अन्त्य गर्न सिफारिस गरेको छ। शुक्रबार बसेको मन्त्रिपरिषद् बैठकले शनिबार मध्यरातदेखि संसद्को ११औं अधिवेशन अन्त्य गर्नका लागि राष्ट्रपति विद्यादेवी भण्डारीसमक्ष सिफारिस गर्ने निर्णय गरेको हो। आसन्न प्रतिनिधिसभा र प्रदेशसभाको निर्वाचनका लागि समानुपातिकतर्फका उम्मेदवारको बन्दसूची असोज २३ मा बुझाउने निर्वाचन कार्यतालिका भएकाले सोभन्दा अगाडि नै प्रतिनिधिसभाको आयु सकिएको हो। प्रतिनिधिसभा निर्वाचन मंसिर ४ गते हुँदै छ।"
"निर्वाचन खर्च विवरण नबुझाउनेलाई जरिबाना, नबुझाए स्वतः पद जाने","काठमाडौं : निर्वाचन आयोग ऐनमा भनिएको छ, राजनीतिक दल वा उम्मेदवारले निर्वाचनको अन्तिम परिणाम प्रकाशित भएको मितिले ३० दिनभित्र आयोगले तोकेको ढाँचामा खर्च विवरण बुझाउनु पर्छ। तर, ऐनको बेवास्ता गर्दै स्थानीय निर्वाचनमा सहभागी १ लाख २३ हजार ६ सय २४ उम्मेदवारले समयमा खर्च विवरण बुझाएनन्। खर्च विवरण नबुझाउनेमा काठमाडौं महानगरका प्रमुख बालेन्द्र साह (बालेन) र उपप्रमुख सुनिता डंगोलसहित धरानका प्रमुख हर्क साम्पाङ राईसम्म परेका छन्। खर्च विवरण नबुझाउनेको नामसहित आयोगले शुक्रबार जरिबाना पनि तोकेको छ। आयोगले गरेको निर्णयअनुसार जरिबाना नतिरे विजयी बनेका जनप्रतिनिधिको पद ६ महिनाभित्र स्वतः खारेज हुनेछ। आयोगका अनुसार धेरैले खर्च विवरण नै बुझाएका छैनन्। केहीले ढिला बुझाएका छन्। ढिला बुझाउनेमा परेका काठमाडौंका प्रमुख बालेन, उपप्रमुख सुनिता र भरतपुरकी प्रमुख रेणु दाहाललाई साढे ७ लाख रुपैयाँ जरिबाना तोकेको छ। यस्तै धरान उपमहानगरपालिकाका प्रमुख हर्क सापाङलाई भने साढे ५ लाख जरिबाना तोकिएको छ। उनीहरूले आयोगले तोकेको समयभन्दा ढिला गरी खर्च विवरण बुझाएको आयोगका आयुक्त रामप्रसाद भण्डारीले बताए। आयोगले ऐनअनुसार निर्णय गरेको हो। सबैलाई ऐनका विषयमा थाहा भए पनि बेवास्ता गरेको पाइयो। केहीले त खर्च विवरण पनि बुझाएका छैनन्, भण्डारीले भने। उनका अनुसार ६ वटा महानगरमध्ये ललितपुरका प्रमुख चिरिबाबु महर्जन र उपप्रमुख अञ्जली शाक्य वज्राचार्य र पोखराकी उपप्रमुख मञ्जुदेवी गुरुङले मात्रै समयमा खर्च विवरण बुझाएका छन्। पोखराका प्रमुख धनराज आचार्यले पनि समयमा खर्च विवरण नबुझाएको आयोगले जनाएको छ। काठमाडौंका प्रमुख बालेन र उपप्रमुख सुनितासहित वीरगन्जका प्रमुख राजेशमान सिंह, उपप्रमुख इम्तियाज आलम, भरतपुरकी प्रमुख रेनु दाहाल, उपप्रमुख चित्रसेन अधिकारी, विराटनगरका प्रमुख नागेश कोइराला र उपप्रमुख शिल्पा कार्कीले पनि समयमा खर्च विवरण नबुझाएको आयोगको तथ्यांकमा उल्लेख छ। अधिकांश महानगरका प्रमुख र उपप्रमुखलाई साढे ७ लाख रुपैयाँ जरिबाना तोकिएको छ। उक्त जरिबाना रकम ६ महिनाभित्र बुझाउनुपर्ने कानुनी व्यवस्था छ। नबुझाएमा पद स्वतः खारेज हुने आयोगको भनाइ छ। महानगर, उपमहानगर, नगरपालिका प्रमुख, उपप्रमुख, गाउँपालिका अध्यक्ष र उपाध्यक्षमा निर्वाचित भएका र उम्मेदवारी दिएकाहरूले तोकेको मितिभित्र निर्वाचन खर्चको विवरण आयोगमा पेस नगरेको आयुक्त भण्डारीले बताए। वडाध्यक्ष र सदस्यमा विजयी भएका र मनोनयन दर्ता गराएकाहरूले पनि खर्च विवरण नबुझाउँदा कारबाहीमा परेको आयोगले जनाएको छ। निर्वाचन आयोग ऐनको दफा २६ को उपदफा १ अनुसार निर्वाचनको परिणाम सार्वजनिक भएको एक महिनाभित्र आयोगले तोकेको ढाँचामा निर्वाचन कार्यालयमा खर्च विवरण बुझाउनु पर्छ। स्थानीय तहको निर्वाचनमा १ लाख ४५ हजार १३ जना उम्मेदवार थिए। समयमा खर्च नबुझाएर कारबाहीमा परेका उम्मेदवारहरूको सूची २४ हजार पृष्ठ मोटो रहेको आयोगले जनाएको छ। निर्वाचन आयोगले मंसिर ४ गते हुने प्रतिनिधिसभा तथा प्रदेशसभा निर्वाचनका लागि १ करोड ७९ लाख ८८ हजार ५ सय ७० मतदाताको नाम टुंगो लगाएको छ। आयोगका प्रवक्ता शालिग्राम शर्मा पौडेलका अनुसार ८८ लाख ४७ हजार ५ सय ७९ महिला र ९१ लाख ४० हजार ८ सय ६ जना पुरुष र १ सय ८५ जना अन्यको नामावली स्वीकृत गरिएको हो। आयोगले १० हजार ८ सय ९१ मतदान स्थलअन्तर्गत २२ हजार २ सय २६ मतदान केन्द्र रहनेगरी मतदान केन्द्र पनि स्वीकृत छ। आयोगका अनुसार सबैभन्दा बढी मतदाता मोरङमा ७ लाख ३५ हजार ५ सय २५ मतदाता रहेका छन्। त्यसपछि झापामा ६ लाख ६३ हजार ३ सय ३१ र काठमाडौंमा ६ लाख ५२ हजार १ सय २६ मतदाता रहेका छन्। त्यस्तै सबैभन्दा कम मतदाता रहेको जिल्ला मनाङमा ६ हजार ७ सय ७९ मतदाता रहेका छन् भने मुस्ताङमा १० हजार ९ सय ५७ र डोल्पामा २२ हजार ७ सय ७४ मतदाता छन्। प्रदेशको हकमा सबैभन्दा बढी मतदाता बागमती प्रदेशमा ३४ लाख ७१ हजार ४ सय ९२, प्रदेश १ मा ३३ लाख ९६ हजार ८ सय ६५ र मधेस प्रदेशमा ३३ लाख ८६ हजार ६ सय २८ मतदाता रहेका छन् भने सबैभन्दा कम कर्णाली प्रदेशमा १० लाख ८ हजार ४ सय ३ मतादाता छन्। आयोगका प्रवक्ता पौडेलले प्रकाशित मतदाता नामावलीलाई मतदाताको विवरणलाई सही र त्रुटिरहित बनाउने प्रयास गरिएको बताए। अन्तिम नामावली निर्वाचन आयोगको वेवसाइटमा उपलब्ध गराइएको उनले बताए।"
बबई नदीले खतराको तह पार गर्यो,गुलरिया : बुधबार रातीदेखि परेको अविरल बर्षाका कारण बबई नदीको जलस्तर खतराको तह पार गरेको छ। बर्दिया लगायत आसपासका क्षेत्रमा निरन्तर बर्षा भएपछि नदीको सतह बढेको हो। बबई नदीको जलस्तर बढेर खतराको तह पारगरेको नेपालको हाईड्रोलोजीले जनाएको छ। बबई नदीको चेपाङमा पानीको सतह ६ दशमलव १३ मिटर पुगेको छ। चेपाङमा ५ दशमलव ५० चेतावनी र ६ दशमलव १० मिटरलाई खतराको तह मानिन्छ। बर्षा अझै भैरहेकोले बबई र कर्णाली नदीका तल्लो तटिय क्षेत्रमा बसोबास गर्ने समुदायह?लाई सतर्क रहन स्थानीय प्रशासनले सजग गराएको छ। औराही खोला गोदानामा २ सय २७ दशमलव ६ मिलिमिटर बर्षा भएको छ। २४ घण्टामा १ सय ४० मिलिमिटर बर्षालाई खतरा मानिन्छ। निरन्तरको बर्षाका कारण जनजीवन प्रभावित बनेको छ।
सुनार खोलामा पहिरो गएपछि कर्णाली राजमार्ग अवरुद्ध,"कालिकोट : कर्णाली राजमार्गको कालिकोट खण्डमा पर्ने सुनार खोलामा पहिरो खस्दा राजमार्ग अवरुद्ध भएको छ। शुक्रबार राति ७ बजे भारी वर्षासँगै खसेको पहिरोले राजमार्ग नै ठप्प भएको हो। पहिरोमा फसेका गाडी निकाल्नका लागि यात्रुहरूले ढुंगाको पर्खाल लगाएका छन्। सुर्खेतदेखि मुग जाँदै गरेको गाडी चालक सन्तोष बुढाले सुनार खोलामा पहिरोका कारण राजमार्ग अवरुद्ध भएपछि सुर्खेत फर्किएको बताए। उनले भने, 'राजमार्ग खुल्न समय लाग्ने भयो। सुनार खोलामा फसेको गाडी निकाल्न भाँसिएको सडकमा यात्रुहरूले ढुंगाको पर्खाल लगाउँदै थिए। जुम्लाबाट आएको गाडीमा यात्रुहरू पठाएर म सुर्खेत फर्किए। यो राजमार्ग वर्षायाम लागेसँगै कहाँ अवरुद्ध हुन्छ थाहै हुँदैन। हामीलाई सुर्खेतबाट कर्णालीका कालिकोट, जुम्ला र मुगु जाँदा गन्तव्यमा पुग्नै सकस हुन्छ। राजमार्गको अवस्था कहिले सुधार होला खै।' जिल्ला प्रहरी कार्यालय कालिकोटका प्रमूख डीएसपी जयस्वर रिमालले सुनार खोलामा फसेको गाडी उकास्न प्रहरी र गाडीमा सवार यात्रुहरूले भाँसिएको सडकमा ढुंगाको पर्खाल लगाएर निकालिएको बताए। उनले भने, सुनार खोलामा शुक्रबार बेलुका ७ बजेतिर जुम्लादेखि सुर्खेत आउने यात्रुबाहक बस हिलोमा फस्यो। निकाल्नका लागि टोचन लगाईयो तर टोचन चुडियो। गाडी उकास्न नपाउँदै माथिबाट पहिरो खस्यो। सडक भाँसियो। धन्नै गाडी पहिरोमा बगेन। पछि यात्रुहरू र प्रहरीले भाँसिएको सडकमा ढुंगाको पर्खाल चिने। शनिबार दिउँसो धन्नले गाडी तानियो। राजमार्ग अझै नियमित भएको छैन। पहिरो र राजमार्गमा भरिएको हिलो पन्छाएर बेलुकासम्म राजमार्ग खुलाउने तयारी भइरहेको छ।' कर्णाली राजमार्गमा हुने पहिरोका कारण प्रहरीलाई समेत हैरान भएको प्रहरी प्रमूख रिमालले बताए। उनले थपे, 'प्रहरीको कामै सडक खुलाउने भयो। सडक डिभिजनले सडक सुधार र सडक खुलाउनका लागि साधनहरू यहाँ राखेको छैन। हामीलाई स्रोत साधन जुटाएर सडकमा आउने पहिरो पन्छाउने र दुर्घटना रोक्न निकै जटिल छ।' स्थानीय बिरेन्द्र बुढाले सुनार खोलामा पहिरोका कारण शनिबार साँझदेखि राजमार्ग अवरुद्ध भएको बताए। उनले भने, 'राजमार्गमा झण्डै २ सय गाडीको लाइन छ। यात्रुबाहक बस, ट्रक र साना गाडीहरू पहिरो आसपासमा लाइन लागेका छन्। यात्रुहरूको बिचल्ली छ। वर्षा आज पनि भइरहेकाले राजमार्ग थप अवरुद्ध हुने त्रास छ। यो राजमार्गमा त वर्षा लाग्नै हुन्न यात्रुहरूले सास्ती खेप्नु परेको छ।'"
पञ्चदेवमा भेन्डिङ मेसिन जडान,"कालीकोट : पञ्चदेव माध्यमिक विद्यालय कालीकोटमा स्मार्ट सेनेटरी प्याड भेन्डिङ मेसिन जडान गरिएको छ। अन्नपूर्ण पोस्ट्मा खै सेनेटरी प्याड, मुसाले खायो भन्ने शीर्षकमा समाचार प्रकाशित भएपछि खाडाचक्र नगरपालिकाले विद्यालयमा भेन्डिङ मेसिन जडान गरेको हो। पञ्चदेव माध्यमिक विद्यालयको लापरबाहीका कारण छात्राहरूलाई वितरण नगरी गोदाममै थन्क्याउँदा महिनावारी हुँदा प्रयोग गर्ने सेनेटरी प्याड मुसाले खाएको थियो। उक्त समाचार प्रकाशन भएपछि प्रशासनले अनुगमनसमेत गरेको थियो। अब स्माट सेनेटरी प्याड भेन्डिङ मेसिनले विद्यालयमा जडान गर्दा महिनावारी हुँदा छात्राहरूले सहज रूपमा एटीएम कार्ड प्रयोग गरे जसरी प्याड निकालेर प्रयोग गर्न पाउनेछन्। भेन्डिङ मेसिनको उद्घाटन गर्दै खाडाचक्र नगरपालिकाका उपप्रमुख गणेशबहादुर शाहीले महिनावारी भएपछि कतिपय छात्रा विद्यालयमा नआउने भएकाले छात्रालाई विद्यालयमा नियमित बनाउनका लागि स्मार्ट सेनेटरी प्याड भेन्डिङ मेसिन जडान गरिएको बताए। पञ्चदेव माविमा मात्र नभएर नगरपालिकाभित्र रहेका सम्पूर्ण सामुदायिक विद्यालयमा भेन्डिङ मेसिन प्रयोगमा ल्याउने उपप्रमुख शाहीले बताए। कार्यक्रममा स्वास्थ्य सेवा कार्यालयका जनस्वास्थ्य अधिकृत कटकबहादुर महतले महिनावारी हुँदा छात्राले बीचमै कक्षा छोड्नुपर्ने समस्याको अब समाधान हुने बताए। सामान्यतया ११ वर्षको उमेरदेखि महिनावारी समय सुरु हुने भएकाले कतिपय छात्रा लाजले विद्यालय नआउने हुँदा प्याडको प्रयोगले छात्राहरूलाई नियमित विद्यालय आउन सहज हुने उनले बताए। उनले यो प्रविधिलाई दीर्घकालीन रूपमा सञ्चालन गर्नका लागि स्वास्थ्य सेवा कार्यालयले पनि सहयोग गर्ने बताए। पञ्चदेव माविमा कक्षा १० मा अध्ययनरत छात्राहरूले विद्यालयमा स्माट सेनेटरी प्याड भेन्डिङ मेसिन जडान हुँदा निकै खुसी लागेको बताए। उनीहरूले भने, विगतमा विद्यालयमा आफूहरूले सेनेटरी प्याड पाउन सहज थिएन। विद्यालयमा नर्स नै नियमित आउनु हुन्नथ्यो। हामीलाई प्याड चाहियो कसलाई भन्ने समस्या थियो। अन्य शिक्षकहरूसँग माग्न सकिँदैन। अब मेसिनबाट आफैं झिक्न सकिने भएपछि हामी खुसी छौँ। अब सबै छात्राहरूले प्याडको प्रयोग पनि नियमित गर्नेछन्। स्यानिटरी प्याड कमसल, समस्यामा छात्रा"
बैतडीमा कार्यपालिका सदस्य लुहारको निधन,"बैतडी : बैतडीको सुर्नया गाउँपालिकाका कार्यपालिका सदस्य प्रेम लुहारको निधन भएको छ। सुर्नया५ का ५७ वर्षीय लुहारको आज शनिबार दिउँसो करिब २ बजे निधन भएको हो। एक हप्ता पहिले मात्रै अस्पतालबाट घर फर्किएका उनको आज घरमै निधन भएको वडा नं ५ का वडा अध्यक्ष केशव बिष्टले जानकारी दिए। 'पहिलेदेखि बिरामी हुन्, एक हप्ता मात्रै अस्पतालबाट घर आएको भएको हो, आज एक्कासि उनको निधन भयो,' उनले भने। लुहार नेकपा एकीकृत समाजवादीबाट कार्यपालिका सदस्यमा निर्वाचित भएका हुन्।"
"राजस्व प्रमुखद्वारा भारतीय चालकलाई दुर्व्यवहार, विरोधमा नेपाली सवारी साधनमाथि अवरोध","विराटनगर : नेपाली भूमिमा भारतीय चालकलाई दुर्व्यवहार गरिएको भन्दै त्यसको विरोधमा शुक्रबार साँझ भारतको पानीट्यांकीमा नेपाली नम्बर प्लेटका सावरीसाधनमाथि अवरोध गरिएको छ। भारतीय चालकको आन्दोलन र अवरोधका कारण पानीट्यांकी हुँदै झापाको काँकडभिट्टा नाका भएर भन्सार जाँचपासका लागि नेपाल भित्रिने तयारीमा रहेका दर्जनौं सवारीसाधन २ घण्टासम्म भारतीय भूमिमै रोकिएका थिए। सिलिगुडीबाट इन्धन बोकेर आएका ३९ वटा र ६० वटाभन्दा बढी मालबहाक सावरीसाधनलाई भारतको पानीट्यांकीमै अवरोध गरेर नेपाल प्रवेशमा रोक लगाइएको प्रहरीले जनाएको छ। आन्दोलित बनेका भारतीय चालकहरूले साँझ ७ बजेदेखि राति ९ बजेसम्म नेपाली नम्बर प्लेटका मालबहाक सवारीसाधनलाई अवरोध गरेर नेपाल प्रवेशमा रोक लगाएको झापा प्रहरीका प्रवक्ता डीएसपी वसन्त पाठकले जानकारी दिए। 'इन्धन र अन्य मालसामान लिएर नेपाल भित्रिने तयारीमा रहेका गाडीलाई भारतीय भूमिमै अवरोध गरिएको पाइयो,' उनले भने, 'अवरोध गर्नुको कारण भने थाहा भएन।' नेपाली महालबहाक सवारीसाधनलाई भारतीय भूमिमै अवरोध गरिएपछि नाका प्रभावित बनेको थियो। नेपाल तथा भारतीय प्रहरीको समन्वय र सहयोगमा चालकहरू पछि आन्दोलन फिर्ता लिन सहमत भएका थिए। अवरोध हटेर नाका सुचारु भएपछि भने सवारी आवागमन सहज रूपमा भइरहेको डीएसपी पाठकले जानकारी दिए। प्रहरीका अनुसार नेपाली भूमिमा भारतीय चालकलाई बारम्बार दुर्व्यवहार, हातपात तथा कुटपिट गर्ने, अनआवश्यक दुःख दिने र भारतीय गाडीलाई बिना कारण पक्राउ गर्ने गरिएको भन्दै चालकहरू आन्दोलित बनेका थिए। आन्दोलनका क्रममा भारतीय चालकहरूले अवरोध गरेर मालबहाक नेपाली सवारीसाधनलाई नेपाल प्रवेश गर्न नदिएको प्रहरीले जनाएको छ। नेपाली भूमिमा भारतीय चालकमाथि भइरहेको दुर्व्यवहारको अन्त्य हुनुपर्ने र बिना कारण पक्राउ गरिएका गाडी छाड्नुपर्ने माग राखेर भारतीय चालक आन्दोलित बनेका हुन्। प्रहरीका अनुसार नेपाल प्रवेश गरेका चालकमाथि भइरहेको दुर्व्यवहारका बारेमा भारतीय पक्षले आफ्नो ध्यानआकर्षण भएको जनाएको छ। भारतीय चालकलाई कुटपिट एवं दुर्व्यवहार गर्ने गरेको आरोप भने राजस्व अनुसन्धान कार्यालय इटहरीका प्रमुख तीर्थराज खनालमाथि लागेको छ। घटना अनुसार पूर्वपश्चिम लोकमार्गअन्तर्गत इटहरीको राजस्व कार्यालयअगाडि गत बिहीबार साँझ ७ बजेतिर खनालले दुईवटा भारतीय पिकअप भेन रोक्न खोजेका थिए। सादा पोसाकमा रहेका उनले हातको इशाराले पिकअप रोक्न खोजे। तर पश्चिमबाट पूर्वतर्फ जाँदै गरेका डब्लु बी ७३ ई ९०३६ र डब्लु बी ७४ जी १४२७ नम्बरको पिकअप रोकिएनन्। तत्काल आफ्नो कार्यालयको गाडी मगाएर खनालले दुवै पिकअपको पिछा गरे। तस्करीका सामान नेपाल भित्राएको भन्दै दुवै पिकअपलाई नियन्त्रणमा लिन झापा र मोरङका प्रहरीसँग सहयोग पनि मागे। मोरङको बेलबारीमा ट्राफिक प्रहरीले नियन्त्रणमा लियो। पिकअप खाली थिए। प्रहरीले आवश्यक सोधपुछ गर्दै गर्दा राजस्व प्रमुख खनाल पनि त्यहाँ पुगे। डब्लु बी ७३ ई ९०३६ नम्बरको पिकअपका चालक भारत दार्जिलिका ३३ वर्षीय नारायण मोडकलाई उनले हातपात एवं दुर्व्यवहार गरेको प्रहरीले जनाएको छ। प्रत्यक्षदर्शीका अनुसार दुर्व्यवहार हुन थालेपछि अर्को गाडीका चालक भने त्यहाँबाट फरार बनेका थिए। खनालले दुवै पिकअपलाई नियन्त्रणमा लिएर दुई दिनसम्म राजस्वमा राखेका थिए। बिना कारण खाली पिकअप नियन्त्रणमा लिएको भन्दै चौतर्फी विरोध भएपछि माथिबाटै छाड्नलाई निर्देशन आएको स्रोतले बतायो। भारतीय भूमिमा भएको आन्दोलन र माथिको निर्देशनसँगै दुवै गाडीलाई शनिबार दिउँसो २ बजेतिर छाडिएको छ। प्रहरीका अनुसार चालक मोडकले भने पैदलयात्रीले रोकेजस्तो लागेर र सरकारी निकायका अधिकारी भन्ने थाहा नभएर आफूहरू गाडी नरोकिकन गन्तव्यतिर लागेको बताएका छन्। खनाल नेतृत्वकै राजस्वको टोलीले त्यसको अघिल्लो दिन अर्थात बुधबार राति मोरङको बेलबारीस्थित भाउन्नेबाट शब्जी र फलफूल लोड गरिएका ४ वटा भारतीय गाडी नियन्त्रणमा लिएको थियो। त्यस क्रममा पनि गाडीका चालकलाई दुर्व्यवहार र हातपात गरेको आरोप खनालमाथि लागेको छ। 'सवारी चालकले कुनै गल्ती गरेको भएमा सम्झाई बुझाई गर्दा हुन्थ्यो। कानुन अनुसार कारबाही गर्ने बाटो खुला छ,' घटनाका प्रत्यक्षदर्शी एक प्रहरीले भने, 'तर राजस्व प्रमुख सडकमै चालकमाथि कुटपिट, गालीगलौज र दुर्व्यवहारमा उत्रिनु ठीक हैन। खनालबाट बारम्बार यस्तो गल्ती दोहारिरहेको छ।' प्रहरीका अनुसार चालकहरूलाई अश्लिल शब्दले गाली गर्दै खनाल सडकमै दुर्व्यवहार र हातपातमा उत्रिने गरेका छन्। कार्यालयमा सेवाग्राहीलाई दुर्व्यवहार तथा अश्लिल शब्दले गाली गर्ने र दुःख दिने काम खनालबाट भइरहेको एक कर्मचारी बताउँछन्। उनका अनुसार सेवाग्राहीलाई विभिन्न बहानामा दुःख दिने काम पनि भइरहेको छ। कानुन कार्यान्वयन गर्ने गराउने क्रममा गलत शैली अपनाउने गरेको भनेर खनालको आलोचना हुँदै आएको छ। 'व्यक्तिगत हिसाबमा उहाँ (खनाल) धेरै आक्रोसित बन्नु हुन्छ। उहाँसँग काम गर्न सहज छैन,' ती कर्मचारीले भने, 'अश्लिल शब्द बोल्ने र सेवाग्राहीलाई थर्काउने उहाँको स्वभाव छ। जसका कारण काम गर्न असहज भइरहेको छ।' खनालले भने तस्करीमा संलग्न भएको र अवैध हिसाबले नेपाल छिरेका कारण भारतीय गाडीलाई नियन्त्रणमा लिइएको बताए। चालकलाई आफूले दुर्व्यवहार नगरेको र उल्टै गाडीले ड्युटीमा खटिएका प्रहरीलाई ठक्कर दिन खानेको उनको भनाइ छ। अनुसन्धानका लागि गाडी नियन्त्रणमा लिइएका गाडी शनिबार दिउँसो छाडिएको जानकारी खनालले दिए। 'इटहरीमा रोक्न खोज्दा भारतीय गाडी फरार बनेपछि पछ्याउँदै म पनि गएँ। मोरङको बेलबारीमा प्रहरीले रोकेर राखेका रहेछन्,' उनले भने, 'म आफैँ त्यहाँ पुगें। तर कसैलाई पनि दुर्व्यवहार गरिन।' खनालले आफ्नाविरुद्ध लागेकाहरूले गलत हल्ला फैलाइरहेको पनि बताए।"
"अछाम पहिरो अपडेट : मृत्यु हुनेको संख्या १५ पुग्यो, ८ जना बेपत्ता","अछाम : अछाममा पहिरो परी मृत्यु हुनेको संख्या १५ पुगेको छ। पहिरोमा पुरिएका १५ शव निकालिएको जिल्ला प्रशासन कार्यालय जनाएको छ। मृत्यु हुनेको संख्या सबैभन्दा बढी कमलबजार नरगपालिकाको रहेको छ। कमलबजार नगरपालिका ६ ठाँटीखाँदमा ७ जना, वडा नं ८ मा ५ जना गरी १२ जनाको मृत्यु भएको छ। यस्तै तुर्माखाँद गाँउपालिका ५ मा २ जना र ढकारी गाँउपालिका ६ मा एकजनाको शव भेटिएको जिल्ला प्रशासन कार्यालय अछामले जनाएको छ। पहिरोमा परेका ८ जनाको अवस्था अझै अज्ञात छ। उनीहरुको खोजी कार्य जारी रहेको निमित्त प्रमुख जिल्ला अधिकारी दिपेश रिजालले बताए। बेपत्ता हुनेमा तुर्माखाँद गाँउपालिकाका ७ जना र ढकारी गाँउपालिकाका एक जना रहेका छन्। तुर्माखादँमा पहिरोले २ घर पुरिएका छन् भने कलबजारमा २ घर र ढकारीमा एक घर पुरिएको छ। तुर्माखाँदमा पहिरोमा पुरिएका ४२ वर्षीय नेत्रबहादुर शाही, उनकी पत्नी ३५ वर्षीया मनिषा देवी शाही, १६ वर्षिया छोरी बिमला शाही, १६ वर्षिया भतिजी जानकी शाहीको शव निकालिएको स्थानीय प्रतापबहादुर शाहीले जानकारी दिए । घटनास्थलमा रहेका शाहीका अनुसार पहिरोमा पुरिएका २३ वर्षीया भावना शाही, २० वर्षीया कमला शाही, १२ वर्षिय सुन्दर शाही, ४ वर्षीया करिश्मा शाही र १ वर्षीया मेलिना शाहीको खोजी भइरहेको छ ।"
अछाममा पहिरोमा पुरिएर ७ जनाको मृत्यु,"अछाम : अछामको विभिन्न ठाउँमा गएको पहिरोमा पुरिएर ७ जनाको मृत्यु भएको छ। तीन दिनदेखिको अविरल बर्षाका कारण आएको पहिरोमा घर पुरिएर ७ जनाको मृत्यु भएको हो। कमलबजार नगरपालिकाका ६ मा ४ जना, तुर्माखाँद गाउँपालिकामा ५ मा २ जना र ढकारी गाउँपालिकामा एक जनाको शव फेला परेको जिल्ला प्रहरी कार्यालय अछामले जनाएको छ। लगातार पानी परिरहेकाले विभिन्न स्थानमा सडक अवरुद्ध भएका छन्। बिजुली बत्ती र सञ्चार विच्छेद भएको र उद्धार कार्यमा कठिनाई भइरहेको डीएसपि नारायण डाँगीले बताए। खोजी तथा उद्धारका कार्य जारी रहेकोले मृतकको संख्या बढ्न सक्ने उनले बताए।"
तराईमा जितिया पर्व सुरु,"विराटनगर : पुत्रको दीर्घायुको कामनाका साथ तराईका महिलाहरुले मनाउने जितिया पर्व शुक्रबारदेखि सुरु भएको छ । शुक्रबारदेखि सुरु भएको जितिया पर्व आइतबार बेलुका समापन हुने छ । एकदमै गार्हो पर्वको रुपमा मानिने जितिया पर्वमा महिलाहरु निराधार व्रतमा बस्ने गरिन्छ । आश्विन कृष्णपक्ष अष्टमीको तिथिमा उपवास बस्ने र तिथि परिवर्तन भएपछि पारणा अर्थात ब्रतलाई विधिवत् समापन गरिन्छ । मिथिलाञ्चलमा यो ब्रत गर्नेहरु एकदिन अघिदेखि सधवाअर्थात (श्रीमान जिवितै रहेको महिला) ले माछमडुवा(माछा र कोदो) खाने चलन छ भने विधवाले अर्बाअर्वाईन खाने चलन छ । जितिया ब्रतको शुरुवात हुनु अघि र अष्टमी तिथिको सुरुवातभन्दा पहिले चुडा दही खाने चलन छ जसलाई मैथिलीमा ओठगनभनिन्छ ।यस वर्ष ओठगन शुक्रबार राती बिहान पखको साढे तीन बजे पछि गरिएको थियो । पानीसम्म नखाई निराहार ब्रत बस्नुपर्ने भएकोले जितिया पर्व गर्न गार्हो छ र दुई दिनसम्म उपवास बस्नु पर्ने भएकोले अष्टमी तिथिको शुरुवात हुनु अघि दही चुरा टन्न खानुलाई मैथिली कथनले जोडेको छ । प्रायः अष्टमी तिथिको शुरुवात बिहान ३४ बजे पछि हुने गर्दछ र त्यति बेला बाल बच्चाहरु सुतिरहेका हुन्छन् । त्यसैले मैथिलीमा भनिएको हो जितिया पावनि बड भारी, धियापुता केँ ठोकि सुतेलनि अपने खएलनि भरि थारी निराहार बस्ने यो ब्रतमा अष्टमी तिथिको सुरुवात सँगै ब्रतालुहरु पोखरी, नदी तथा जलाशयमा स्नान गरि पुर्वतिर फर्केर तामाको अर्घामा अर्घ लिएर भगवान सुर्यलाई अर्घ दिन्छन् र तेल तथा पिना पनि चढाउँछन् । सँगै त्यो तेल र पिना आफ्नो पुत्रको टाउमा लगाई दिने प्रचलन छ । पुत्रको दीर्घायुको कामनाका साथ महिलाहरुले गाईको गोबरले आँगन लिपेर पवित्र पारी शालिबाहन राजाका पुत्र जिमुतवाहन कुशको प्रतिमा बनाएर कलशको जलमा स्थापना गरी कलशको चारैतिर सुसज्ज्ति पारेर पोखरीको निर्माण गर्छन् । त्यसपछि पाकैरअर्थात पाकरी रुखको हाँगा ल्याई त्यसलाई रुखको रुपमा रोपेर सो माथि माटोको चिल्होरिअर्थात बाझको आकृती बनाएर राखि अनि तल गिदरनिको आकृति बनाएर राखेर दुवैको टाउकोमा सिन्दुर लगाई फूलमाला, अक्षत, धुपदीप, नैवेद्य जसमा केराउ र खिरा अनिवार्य राखिन्छसहित बाँसको पात राखि पुजा गर्नाले बंशको बृद्धि हुन्छ र पुत्रको जे जति ग्रह, चक्र भएपनि त्यसबाट मुक्ति मिल्ने साथै सबै प्रकारको मनोरथ पुराहुने जन विश्वास छ । यसैगरी जितिया ब्रतको पहिलो दिन ब्रतालु महिलाहरुले जिमुतबाहनको कथा सुन्ने र कथा बाचन गर्नेलाई दक्षिणा दिने चलन रहि आएको छ । असोज २ गते आइतबार बेलुकाको ५ बजे पर्वको समापन हुने छ ।"
बाढीले झोलुङ्गे पुल बगायो,"कञ्चनपुर : कञ्चनपुरमा अविरल वर्षापछि आएको बाढीले झोलुङ्गे पुल बगाएको छ। बाढीले शुक्लाफाँटा नगरपालिका१२ स्थित बनहरा नदीको झोलुङ्गे पुल बगाएको हो। सो पुलले तिलकी र देखतभूलीलाई जोडेको थियो। तीन वर्षअघि उक्त नदीमा झोलुङ्गे पुल निर्माण गरिएको हो। बाढीले पुल बगाएपछि स्थानीयलाई आवतजावत गर्न गाह्रो भएको छ। नदीको दुवैतर्फको आवागमन अहिले ठप्प रहेको स्थानीय लक्ष्मण चौधरीले जानकारी दिए। बाढीले सो क्षेत्रमा निरन्तर कटान गरिरहेको छ। बाढीले नदी किनारका बस्तीमा क्षति पुर्याएको छ। शुक्लाफाँटा१२ मा बाढीले गाईवस्तुसमेत बगाएको छ। नदी किनारका बस्ती डुबानमा परेका छन्। बाढीका कारण कृष्णपुर, लालझाडी, बेलौरीलगायत क्षेत्रका बस्ती डुबानमा परेका छन्।"
"अछाम पहिरो : मृत्यु हुनेको संख्या १७ पुग्यो, ६ जना अझै बेपत्ता","अछाम : अछाममा पहिरो परी मृत्यु हुनेको संख्या १७ पुगेको छ। ११ जना घाइतेको उद्धार गरिएको छ। ६ जना अझै बेपत्ता रहेका जिल्ला प्रशासन कार्यालय अछामले जनाएको छ। कमलबजार नगरपालिका ६ मा ७ जना, वडा नं ८ मा ५ जना, यस्तै तुर्माखाँद गाउँपालिकामा ५ मा ४ जना र ढकारी गाँउपालिका ६ मा एकजनाको शव फेला परेको छ। ढकारीका ३ जना घाइतेको थप उपचारका लागि हेलिकप्टर मार्फत सुर्खेत पठाइएको निमित्त प्रमुख जिल्ला अधिकारी दिपेश रिजालले बताए। तुर्माखाँद गाँउपालिकाका ५ जना र ढकारी गाँउपालिकाका एक जना अझै बेपत्ता रहेका छन्। तुर्माखादँमा पहिरोले २ घर पुरिएका छन् भने कमलबजारमा २ घर र ढकारीमा एकघर पुरिएको छ।"
दसैंको लागि अग्रिम टिकट बुकिङ खुला (फोटोफिचर),"काठमाडौं : आजदेखि सार्वजनिक यातायातमा अग्रिम टिकट बुकिङ खुला भएको छ। भदौ २२ गते यातायात व्यवस्था विभागमा बसेको बैठकले असोज १ गतेदेखि लामो तथा मध्यम दूरीमा अग्रिम टिकट बुकिङ खुला गर्ने निर्णय गरेको हो। बैठकले यातायात व्यवसायीले अग्रिम टिकट बुकिङ गर्दा यथाशक्य अनलाइन बुकिङ गर्ने व्यवस्था मिलाउने, अनलाइन टिकट बुकिङ गर्ने यात्रुलाई यातायात व्यवसायीले यथाशक्य छुट वा सहुलियतसमेत प्रदान गर्ने निर्णय गरेको थियो। यातायात आवागमन सहज बनाउन खाद्यान्नलगायत अत्यावश्यक वस्तुको ढुवानी गर्ने बाहेकका ट्रेलर लगायतका ठूला सवारीसाधन आगामी असोज १५ देखि २२ गतेसम्म नारायणघाटदेखि काठमाडौँसम्म सञ्चालन गर्न रोक लगाइनेछ। गाडी आवतजावत धेरै भइरहने ठाउँका सवारीसाधनका लागि अग्रिम बुकिङ गर्न छुट्टै टिकट काउन्टर स्थापना गरिएको छ। थोरै गाडी जाने ठाउँमा हालकै काउन्टरबाट व्यवस्थापन गरिएको छ। गोङ्गबुस्थित नयाँ बसपार्कमा अग्रिम टिकट बुकिङका लागि मानिसहरु बिहानैदेखि लामबद्ध भएका छन्। बुकिङ खुला भएसँगै उपत्यकाका विभिन्न बसपार्क र काउण्टरमा टिकट लिनेहरुको भीड बढेको हो। दसैँ नजिकिएसँगै काठमाडौं उपत्यका छोड्ने क्रम सुरु भएको छ। महानगरीय ट्राफिक प्रहरी महाशाखाले चाडपर्वलाई लक्षित गरेर राजधानीका विभिन्न स्थानमा यात्रु सहायता कक्ष स्थापना गर्ने र राजधानीबाट विभिन्न गन्तव्यस्थलसम्म जान लाग्ने भाडादर र यात्रुलाई गन्तव्यस्थलसम्म सहजै जानका लागि आवश्यक समन्वय गर्नेछ। गोङ्गबुस्थित नयाँ बसपार्कमा अन्नपूर्ण पोस्ट्का फोटो पत्रकार दीपेन श्रेष्ठले कैद गरेका तस्बिहरु :"
काभ्रेमा श्रीमतीलाई खुकुरी प्रहार गर्ने बिक पक्राउ,काभ्रे : जिल्लाको रोशी गाउँ पालिका वडा न ११ बाट आफ्नै श्रीमती माथी खुकुरी प्रहार गर्ने राजकुमार बिकलाई प्रहरीले नियन्त्रणमा लिएको छ । रोशी गाउँ पालिका वडा न ७ कन्टुन्जेका राज कुमार बिक ले घरायसी झगडामा आफ्नै श्रीमतीलाई शनिबार बिहान ५ बजे खुकुरी प्रहार गरिएको ईलाका प्रहरी कार्यालय मंगलटार प्रहरी निरीक्षक हरि खड्काले जानकारी दिए । बिकले ससुराली रोशी ११ भिमखोरिमा सबै सुतिरहेको बेलामा श्रीमती माथी खुकुरी प्रहार गरेर भागेको र तत्काल प्रहरीले नियन्त्रणमा लिएको निरीक्षक खड्काले बताए । बिककी श्रीमती साइली बिक गम्भीर घाइते भएकी छन्। उनको धुलिखेल अस्पतालमा उपचार भइरहेको निरीक्षक खड्काले जानकारी दिए । बिकलाई नियन्त्रणमा लिएर थप अनुसन्धान गरिरहेको ईलाका प्रहरी निरीक्षक हरि खड्काले जानकारी दिए ।
सुदूरपश्चिममा आज बुढी पोल्ने पर्व,बैतडी : बैतडीसहित सुदूरपश्चिममा आज बुढी पोल्ने पर्व मनाइँदैछ। भाद्र १ गते गाडिएको बुढीलाई आज पाल्ने गरिन्छ । बुढीलाई राक्षशकी पुतनाको संज्ञा दिने गरिएको छ । रुख तथा झ्याङलाई काटेर कुनै सार्वजनिक स्थानमा गाड्नुलाई बुढी हालेको भनिन्छ । यो भाद्र १ गते ओल्के संक्रान्तीको दिन कुनै बाटो वा चौतारामा गाड्ने गरिएको छ । सोही बुढीलाई आज पाल्ने गरिन्छ । सबैको घरघरबाट आगोको राँको लिएर बुढी गाडेको ठाउँमा गएर बुढी पोल्ने गरिएको छ । यस अनुष्ठानलाई द्वापरकालीन मथुराकी पुतनाको कथासँग जोडिएको छ। भगवान् श्रीकृष्णलाई पुतनाले विषालु स्तनपान गराएको र श्रीकृष्ण भगवानले पुतनाको स्तन चुसेर मारेपछि पुतनाको भयानक रूप पैदा भएको तथा मरेको लासलाई हटाउन नसकेपछि गोकुलवासीले टुक्राटुक्रा पारेको दिनको सम्झनामा बूढी हाल्ने र असोज १ गतेका दिन पोल्ने चलन रहेको छ। बुढीलाई पोलेपछि दुःख कष्ट पनि नास हुने मान्यता रहेको छ । बर्खामा लोगका रोगब्याथालाई पनि बुढीसँगै लिएर जाने विश्वास गरिएको छ । यसलाई सिंह सङ्क्रान्ति पनि भनिन्छ। यो पर्व नेपालको सुदूरपश्चिमका साथै भारतको कुमाउँ गढवालतिर पनि मनाइन्छ।
महिनावारी : बसाई पारी,"उदयपुर : रौतामाई गाउँपालिका२ भुट्टारकी सलिना दाहाल पहिलोपटक रजश्वला (महिनावारी) हुँदा पाँच दिनसम्म घर छाडेर मावलीघरमा बसिन्। कारण थियो, पहिलो पटक महिनावारी हुँदा आफ्ना दाजुभाइ हेर्न हुँदैन भन्ने सामाजिक मान्यता। गाउँघरमा त्यहीँ मान्यता र संस्कार जीवितै रहँदा दाहालले १४ वर्षको उमेर पाँच दिन आफ्नो घर छोड्न बाध्य भइन्। उनी मात्र हैन सोही वडाको नौलेकी १७ वर्षीया दिपा कटुवाल पनि त्यहीँ संस्कारलाई मान्न बाध्य भइन्। उनी पाँच दिन घर छाडेर आफन्तकोमा बसिन्। दाहाल र कटुवाल मात्र हैन रौतामाई गाउँपालिका१ माझखर्ककी मनिता कार्कीको हकमा पनि त्यो संस्कार लागू भयो। बुवा बहिर गएकाबेला उनलाई आमाले १६ वर्षको उमेरमा पहिलोपटक रजश्वला हुनसाथ हजुरआमाको घरमा पठाइन्। तीन दिनपछि घर आइपुगेका बुवा लालबहादुरले छोरी अन्यत्र बसेको थाहा पाएपछि घरमा ल्याए। मनिताले भनिन्, 'सामाजिक कुसंस्कारले थिचेपछि आमाको त्यो अनुरोधलाई अस्वीकार गर्न सक्नुभएन्, पछि बुवाले आमालाई त्यसो गर्न हुँदैन भन्दै सम्झाएर मलाई घरमा ल्याउनु भयो।' 'मलाई घरमा ल्याएपछि आमालाई बुवाले धेरै कुरा सम्झाउनु भयो,' बुवाको भनाइलाई उदृत गर्दै उनले भनिन्, 'यो प्रकृतिको नियम हो, जब यसलाई रोक्न खोजिन्छ, त्यो बेला सृष्टिको खेल नै समाप्त हुन्छ, त्यसैले यो बेला अलग हैन, सँगै राखेर माया, स्नेह गर्दै सरसफाइमा ध्यान दिनुपर्छ।' दाहाल, कार्की र कटुवाल प्रतिनिधिका पात्र मात्र हुन् पहिलो पटक महिनावारी हुँदा उदयपुरको ग्रामीण भेगका अधिकांस किशोरीहरू अझैपनि छिमेकी वा आफन्तकोमा गएर बस्न बाध्य छन्। विशेषगरी व्राहमण, क्षत्री समुदायमा यो संस्कार अझै कायम छ। समाजमा रहेको अन्धविश्वास र कुरिती अन्त्य नहुँदा त्यसको प्रत्यक्ष मर्कामा किशोरी परेका महिला मानवअधिकार रक्षक सञ्जाल उदयपुरका अध्यक्ष माया भण्डारी बताउँछिन्। उनी भन्छिन्, 'हामीले यसको विरुद्धमा गाउँगाउँमा अभियान चलाएका छौं, तर हामीसँग एउटा कुरा भन्छन् व्यवहारमा अर्कै गर्दा रहेछन्, त्यसैले अब कडारूपमा प्रस्तुत हुन्छौं।' उनले थपिन्, 'अनुभव नहुँदाको पहिलो पीडा किशोरीमा छ, त्यो बेला परिवारको माया, साथ सहयोग पाउनुपर्नेमा उल्टै अलग्यै राखिन्छ।' सहरबजारभन्दा पनि विशेषगरी ग्रामीण भेगमा यो प्रथाले अहिलेसम्म जरो गाडेको उनको भनाइ छ। उन्मुलनका लागि सामाजिक अभियानले तीव्रता पाएपनि अवशेष अझै बाँकी रहेको सामाजिक अभियन्ता सुष्मा सार्की बताउँछिन्। उनी भन्छिन्, 'रजश्वला पाप हैन्, त्यो केवल सृष्टिको वरदान हो, तर यसलाई गलत व्याख्या गरियो।' किशोरीहरूको परिपक्वताका लागि हुने नियमित प्रक्रियालाई समाजले कुसंस्कारको दृष्टिकोणबाट हेर्ने गरेका कारण कतिपयले आफ्नो महिनावारीलाई छल्ने गरेको उनी बताउँछिन्। अझ महिनावारी भएको बेला फलफूलका बोटबिरुवामा छुँदा बोटबिरुवा नै मर्ने अन्धविश्वास रहेको उनी बताउँछिन्। अभियान सञ्चालन दुवै हातका हत्केला र नाडी मेहेन्दीले सिंगारिएका छन्। अनेकन प्रकारका फुल र अन्य बुट्टाले भरिएका छन्। बीचमा सन्देशमुलक श्लोगनहरू देखिन्छन्। झट्ट हात हेर्दा लाग्छ कि साउनको ब्रत बसेको कि बेहुली बन्ने तयारीमा हो। तर, वास्तविकता अर्कै छ। यो कुनै साउनको ब्रर्त र बेहुली बन्न खोजेको हैन। केवल महिनावारी प्रकृतिको नियम हो भन्दै यहाँका किशोरीहरूले सञ्चालन गरेको अभियान हो। हातका हत्केलामा सन्देसमुलक श्लोगनसहित किशोरीहरूले यसरी नै अभियानलाई प्रचारप्रसार गर्दै आएका छन्। हातमा 'म महिनावारी हुनुमा गर्व गर्छु' 'महिनावारी हुनु श्राप हैन वरदान हो, यो कुनै व्यक्तिले बनाएको हैन प्रकृतिको देन हो,' 'महिनावारी भएको बेलामा स्वास्थ्यमा ध्यान दिऔँ' 'म महिनावारी भएको किशोरीलाई सम्मान व्यवहार गर्छु'। यस्तै श्लोगन उनीहरूले लेखेका छन्। गाउँघरमा अझै पनि महिनावारी हुँदा दुर्व्यवहार गर्ने, अलग्यै राख्ने, पहिलोपटक हुँदा अन्यत्र आफन्तकोमा लैजाने प्रचलन नरोकिएपछि रौतामाई गाउँपालिकाका किशोरीहरूले यस्तो अभियान सञ्चालन गरेका हुन्। सामाजिक कुसंस्कार र कुरितिजन्य प्रथाको अन्त्य गर्न उनीहरू अभियानमा जुटेका हुन्। वल्र्डभिजन इन्टरनेशनल नेपाल र जाल्पा एकीकृत विकास समाज उदयपुरको साझेदारीमा सञ्चालित सामना परियोजनामार्फत किशोरीहरूले अभियानलाई अघि बढाएको संस्थाका अध्यक्ष पुष्पराज पोखरेलले बताए। ग्रामीण भेगमा सृष्टि निर्माण प्रक्रियालाई कुसंस्कारका रूपमा हेर्ने गरेको पाइएकाले त्यसविरुद्ध अभियान चलाइएको उनले बताए। महिनावारीसम्बन्धी समाजमा रहेको अन्धविश्वास कुरीति र समुदायलाई परिवर्तन गर्नकै लागि जिल्लामै पहिलो पटक रचनात्मक खालको अभियान सञ्चालन गरिएको अध्यक्ष पोखरेलले बताए। उनले भने, 'अभियान कार्यक्षेत्र अन्तर्गतका प्रत्येक घरमा पुर्याउने लक्ष्य छ, आशा छ यसबारे हामी परिवर्तन गराएरै छाड्छौ।' समाजमा किशोरकिशोरीहरूमाथि हुने उपेक्षा, दुर्व्यवहार, विभेद र हिंसाविरुद्धको व्यवस्थापन र उनीहरूको सशक्तीकरण र संरक्षणका लागि गाउँपालिकाको समन्वयमा अभियान सुरु गरिएको कोषाध्यक्ष सुमन परियारले बताए। महिनावारी, बालविवाह, हिंसा, उपेक्षा, दुर्व्यवहार, विभेदलाई न्युनीकरण गर्नका लागि र पीडितलाई तत्काल राहत र न्याय दिन अभियानले सहयोग पुग्ने उनले बताए।"
