शीर्षक,विवरण
भक्तपुर नगरपालिकाद्वारा ७ गते लक्ष्मीपूजा मनाउन आग्रह,"भक्तपुर : भक्तपुर नगरपालिकाका प्रमुख सुनिल प्रजापतिको अध्यक्षतामा यस वर्षको तिहार मनाउने सम्बन्धमा बुधबार तलेजुका पुजारी नाइकेहरूसहितको उपस्थितिमा बैठक बस्यो। बैठकले तलेजुका पुजारी नाइकेहरूको सुझाव अनुसार २०७९ कात्तिक ७ गते साँझदेखि औंसी तिथि सुरु हुने भएकाले उक्त दिन लक्ष्मीपूजा, ८ गते साँझदेखि प्रतिपदा तिथि सुरु हुने र उक्त दिन साँझ ४:५२ देखि साँझ ५:२४ सम्म सूर्यग्रहण लाग्ने भएकाले सूर्यग्रहणपश्चात उक्त दिन प्रतिपदा तिथिमा म्हा पूजा गर्ने र कार्तिक ९ गते किजापूजा गर्ने निर्णय गरेको छ। बैठकमा भक्तपुर नपाका उपप्रमुख तथा शिक्षा, संस्कृति तथा स्वास्थ्य समितिका सदस्य रजनी जोशी, सदस्यहरू रबिन्द्र ज्याख्व, योगेन्द्रमान बिजुक्छेँ, कृष्णप्यारी भुजु, प्रप्रअ कृष्ण गिरी, तलेजुका पुजारीहरू प्रजेश राज राजोपाध्याय, नरेन्द्रप्रसाद जोशी, महेश कर्माचार्य, पद्मलोचन कर्माचार्य, सिद्धिवीर कर्माचार्य र ज्ञानेन्द्रकृष्ण जोशीको उपस्थिति रहेको थियो।"
एमाले गठबन्धनको आँधीहुरी छिचोलेर अघि बढ्छ : पृथ्वीसुब्बा गुरुङ,"बेंसीसहर : नेकपा एमालेका उपमहासचिव एवं लमजुङका प्रतिनिधि सभाका उम्मेद्वार पृथ्वीसुब्बा गुरुङले सत्ता गठबन्धनको आँधीहुरीको सामना गर्न एमाले तयार रहेको बताएका छन्। लमजुङको मर्स्याङ्दी गाउँपालिकाका अगुवा कार्यकर्तालाई प्रशिक्षण दिँदै नेता गुरुङले सत्ता गठबन्धन सर्प, विच्छी र भ्यागुताको गठजोड भएको आरोप लगाए। उनले आफ्नो पार्टी बाघ र बाजजस्तो भएकाले उनीहरुको सामना गर्न काफी रहेको बताए। गठबन्धनमा समाजवादी भन्नेहरु, संघीयताविरोधी, दलाल पुँजीबादको पक्षपोषण गर्ने र क्षेत्रीयतावादीहरु छन्। यो कहीँ नभएको जात्रा हाँडीगाउँमा भनेजस्तो, सर्प विच्छी, भ्यागुताहरुको गठजोड हो, उनले भने, यी सबैको सामना गर्न एमालेसँग सामर्थ्य छ। हामी बाघ र बाजजस्ता हौं, राजालाई लत्कार्न सक्ने मदन भण्डारीका चेला हौं। उनले गठबन्धनका उम्मेदवार नेकपा (माओवादी केन्द्र)का महासचिव देव गुरुङलाई १० हजार मतले पराजित गर्ने दाबी गरे। ०७४ मा एमाले र माओवादीबीच गठबन्धन गर्ने, चुनवापछि पार्टी एकता पनि गर्ने भनेकाले देव गुरुङलाई कहीँ उठ्ने ठाउँ नपाएपछि आफुँले लमजुङ ल्याएको उनले बताए। हिजो गठबन्धन गर्ने भनिहालियो, हामी एकता पनि गर्छौ चुनावपछि भनेकाले, एकता नभाँडियोस भनेर, कम्युनिष्ट एकताका लागि, कांग्रेसलाई हराएर कम्युनिष्टको सरकार बनाउन देव गुरुङलाई मनाङबाट ल्याएका हौं, उनले भने, नेपालीमा उखानै छ नि, एक दिनको पाउना मिठोमिठो खा, दुई दिनको पाउना जसोतसो खा, तीनदिनको पाउना जतासुकै जा भनेजस्तो अब उनी जतासुकै जाउन। उनलाई पराजित गरेर छोड्नुपर्छ।"
"बेलबारी गोल्डकप कात्तिक १५ देखि, पुरस्कारको राशि पनि बढाइयो","विराटनगर : पाँचौं संस्करणको बेलबारी बुद्ध एयर अन्तर्राष्ट्रिय आमन्त्रण गोल्डकप फुटबल प्रतियोगिता आगामी कात्तिक १५ गतेदेखि आयोजना गरिने भएको छ। मोरङको बेलबारी नगरपालिका११ लक्ष्मीमार्गस्थित लक्ष्मी माध्यमिक विद्यालयको मैदानमा २५ गतेसम्म प्रतियोगिता सञ्चालन हुने छ। डाँगीहाट युथ क्लबले आयोजना गर्ने प्रतियोगितामा नेपालका ७ र विदेशका ३ गरेर १० वटा टिमले सहभागिता जनाउने भएका छन्। प्रतियोगितामा रोलिङ एफ सी झापा, पेम्बा युथ क्लब विराटनगर, आयोजक डाँगीहाट युथ क्लब लक्ष्मीमार्ग, साहारा क्लब पोखरा, सशस्त्र प्रहरी बल काठमाडौं, सहलेस युथ क्लब सिरहा र राजारानी फुटबल क्लब धनकुटा तथा भारतको आमुक्त परिवार वेष्ट बंगाल, युनाइटेड ब्रदर्श कालिङम्पोङ एवं एभिनीयर फुटबल क्लब क्यामरुन सहभागी हुने पक्का भएको छ। प्रतियोगिताको चौथो संस्करणको उपाधि भने सशस्त्र प्रहरी बलले जितेको थियो। डाँगीहाट युथ क्लबका अध्यक्ष विक्रम वान्तवा राईले प्रतियोगिताका सर्वोत्कृष्ट खेलाडीलाई २५ हजार, उत्कृष्ट गोलरक्षक, डिफेन्डर, सर्वाधिक गोलकर्ता, उदीयमान खेलाडी तथा मिडफिल्डरलाई १५१५ हजार र उत्कृष्ट प्रशिक्षकलाई ३५ हजार रूपैयाँ पुरस्कारको व्यवस्था गरिएको जानकारी दिए। उनका अनुसार प्रत्येक खेलका म्यान अफ दी म्याचले ५ हजार रूपैयाँ नगद पुरस्कार पाउने छन्। प्रतियोगिताको मुख्य सहयोगीमा बेलबारी नगरपालिका र प्रायोजकमा बुद्ध एयरलगायत छन् । गोल्डकप सम्पन्न गर्न ५२ लाख ६१ हजार रूपैयाँ खर्च हुने अनुमान गरिएको छ। आम्दानी ६१ लाख ९० हजार हुने अनुमान रहेको राईले बताए। प्रतियोगिताबाट प्राप्त हुने आम्दानीवापतको रकम एकेडेमी सञ्चालन गरी खेलाडी उत्पादन र खेलकुदको विकासमा खर्च गरिने जानकारी राईले दिए। उनका अनुसार मोफसलमा ठूला खेल प्रतियोगिता आयोजना गर्न कठिन हुने भए पनि खेलकुदको विकास, खेलाडीलाई अवसर तथा नयाँ खेलाडी उत्पादनको उदेश्य राखेर गोल्डकप आयोजना गरिँदै आएको छ। यसैबीच यसवर्षदेखि गोल्डकपको पुरस्कार राशि पनि बढाइएको छ। गोल्डकप आयोजकले बुधबार विराटनगरमा पत्रकार सम्मेलनको आयोजना गरेर विजेता र उपविजेता टिमले पाउने पुरस्कारको राशिमा वृद्धि गरिएको जानकारी दिएको हो । यसअघि विजेताले ५ लाख र उपविजेताले २ लाख ५० हजार नगद पुरस्कार पाउँदै आएका थिए। यस वर्षदेखि विजेताले पाउने पुरस्कार राशिमा ३ लाख १ हजार र उपविजेताले पाउनेमा १ लाख ५१ हजार रूपैयाँ वृद्धि गरिएको गोल्डकपका प्रवक्ता नरेन्द्र बस्नेतले जानकारी दिए। उनका अनुसार अब विजेता टिमले ८ लाख १ हजार र उपविजेताले ४ लाख १ हजार नगद पुरस्कार पाउने छन्।"
विराटनगरमा डेंगु नियन्त्रण अभियान,"विराटनगर : डेंगु संक्रमणको जोखिम नियन्त्रणका निम्त्ति विराटनगर८ मा खोज र नष्ट गर अभियान सुरु भएको छ। पछिल्लो समय डेंगु संक्रमित हुनेहरुको संख्या बढ्दै गएपछि बुधबारदेखि वडा नं स्थित शान्ति चौकबाट उक्त अभियान सुरु भएको हो। अभियान अन्तर्गत वडा क्षेत्रभित्र लामखुट्टेको लार्भा खोज्ने र नष्ट गर्ने कार्य गरिनेछ। यसले डेंगु रोगको निगरानी, सम्भावित महामारीको तयारी र रोकथाम तथा नियन्त्रणमा सघाउ पुग्ने विश्वास लिईएको वडा नं ८ का वडाध्यक्ष राम पोखरेलले बताए। डेंगु रोगको जोखिम नियन्त्रणका निम्त्ति असोज ३१ गते वडा कार्यालयले स्थानीय जनप्रतिनिधी, स्वास्थ्यकर्मी, महिला स्वास्थ्य स्वयंमसेविका र स्थानीय बासिन्दासहितको उपस्थितिमा उक्त अभियानसम्बन्धी अभिमुखीकरण समेत सम्पन्न गरिसकेको छ। पहिलो चरणमा वडा कार्यालयले शान्ति चौकदेखि जतुवासम्मको क्षेत्रमा खोज र नष्ट गर अभियान सञ्चालन गरि सम्पन्न गरेको छ। वडाले भने आम नागरिकमा डेंगु रोग सम्बन्धी जनचेतना समेत फैलाईरहेको जनाएको छ।"
केपी ओलीसँग सम्बाद गर्न लाख बढीले टिपाए नाम,"झापा : नेकपा एमाले अध्यक्ष केपी शर्मा ओलीले पर्सी ४ गते शुक्रबार कल केपी बामार्फत् आम जनतासँग कुराकानी गर्ने भएका छन्। पूर्व प्रधानमन्त्रीसमेत रहेका ओलीले मंगलबार आफ्नो आधिकारिक फेसबुक पेजबाट उक्त कुराको जानकारी गराएसँगै हालसम्म देशभरिबाट १ लाख १३ हजार ४ सय ७७ जनाले नाम र नम्बर टिपाएका छन्। सो जानकारी पनि उनले आफ्नो आधिकारिक फेसबुक पेजमा बुधबार उल्लेख गरेका छन्। उनले भनेका छन्, यो उत्साहपूर्ण सहभागिताले खुसी छु। धेरै नाम आएकाले नाम टिपाउने समय भोलि दिउँसो १२ बजेसम्म मात्र निर्धारण गरेका छौं। नाम र नम्बर त टिपाउनुभयो नि?' चुनाव नजिकिएसँगै पछिल्लो समयमा उनी सामाजिक सञ्जालमा सक्रिय हुन थालेका छन्। ओलीले आधिकारिक फेसबुक पेजमार्फत् प्रधानमन्त्री देउवालाई लाइभ डीबेटमा आउन 'च्यालेन्ज' पनि गरेका छन्। उनले लेखेका छन्, सामाजिक सञ्जालमा रहेका धेरै साथीहरूले लाइभ डीबेट मा आउन आग्रह गर्नुभएको छ। धेरैजसोले मेरो र नेपाली कांग्रेसका सभापति शेरबहादुर देउवाजीबीच एजेन्डा आधारित बहसका लागि सुझाव दिनुभएको छ। निर्वाचनको समयमा पश्चिमा देशहरूमा यस्तो डिबेट हुने गरेको छ। म त यसका लागि तयार छु, देउवाजी नि? त्यतिमा होइन यस्ता डीबेट सञ्चालन गर्न उनले सञ्चारमाध्यमहरुलाई आग्रहसमेत गरेका छन्। 'विकसित देशहरूमा निर्वाचनको समयमा यस्ता लाइभ डिबेटहरु सार्वजनिक सञ्चार माध्यमबाट आयोजना गर्ने गरिन्छ। यहाँका सञ्चार माध्यम र सम्पादकज्यूहरुले यस विषयमा के सोच्नु भएको छ। समग्र सञ्चार जगतको ध्यानाकर्षण गर्न चाहन्छु,' फेसबुकमा उनले लेखेका छन्। ओली सामाजिक सञ्जालमा मात्र सक्रिय छैनन्। अहिले गृह जिल्ला झापाको चुनावी कार्यक्रममा त्यतिकै व्यस्त छन्। झापा क्षेत्र नम्बर ५ बाट उम्मेदवारी दिएका ओली बुधबार दिनभरि गृह जिल्लाको चुनावी कार्यक्रममा व्यस्त भए। सोमबार दिउँसो गृह जिल्ला आइपुगेका अध्यक्ष ओली स्वास्थ्य समस्यामा कारण हिजो (मंगलबार) कुनै पनि कार्यक्रममा सहभागी हुन पाएनन्। स्वास्थ्यमा सुधार आएपछि ओली आज झापा क्षेत्र नम्बर १ को धुलाबारीमा अगुवा कार्यकर्ता भेला र आफ्नो निर्वाचन क्षेत्रको दमकमा निर्वाचन अभियान अभिमुखीकरण कार्यक्रममा सहभागी भएका थिए। उनी सातौंपटक झापा ५ बाट उठेका छन्। उनका प्रतिस्पर्धी नेपाली कांग्रेसका डा खगेन्द्र पाण्डव अधिकारी हुन्।"
"बझाङको जिप दुर्घटनामा मृत्यु हुनेको संख्या ६ पुग्यो, चार जनाको सनाखत","बझाङ : बझाङमा जिप दुर्घटनामा मृत्यु हुनेको संख्या ६ पुगेको छ। मृतकमध्ये चार जनाको सनाखत भएको प्रहरीले जनाएको छ। प्रहरीका अनुसार मृत्यु हुनेमा मस्टा खेतकोटका १२ वर्षीया सम्झना खड्का,१५ वर्षीय रोशन खड्का,११ वर्षीय प्रचण्ड खड्का र २८वर्षीया बसन्ती धामी रहेका छन्। सदरमुकाम चैनपुरबाट मष्टा गाँउपालिकाको वडा नं २ खेतकोट जाँदै गरेको सुपप्र ००१००१ च ११७ नम्बरको जिप दुर्घटना भएको हो। जिप सडकबाट दुई सय मिटर तल खसेर भीरमा अड्किएको छ। जिपमा कति जना सवार थिए भन्ने एकीन हुन नसकेको प्रहरीले जनाएको छ।"
एमाले बागमती प्रदेश कमिटीले बनायो चुनावी परिचालन समूह,"हेटौंडा: नेकपा एमाले बागमती प्रदेश कमिटीले आगामी मंसिर ४ गते हुने प्रतिनिधि सभा तथा प्रदेश सभा सदस्य पदको निर्वाचनका लागि चुनावी परिचालन समूह बनाएको छ । एमाले बागमती प्रदेश निर्वाचन समन्वय समितिको बैठकले प्रतिनिधि सभा र प्रदेश सभाका प्रत्यक्ष र समानुपातिक उम्मेदवारहरूलाई विजयी गराउने गरी दुई छुट्टाछुट्टै निर्वाचन परिचालन समूह बनाएको एमाले मकवानपुरका अध्यक्ष एकलाल श्रेष्ठले जानकारी दिए । कमिटीले निर्वाचन परिचालनको व्यवस्थापनका साथै अनुगमन समेत गर्ने जनाइएको छ । त्यसैगरी, बैठकले प्रदेशको निर्वाचन परिचालन अनुगमन गर्न स्थायी कमिटी सदस्य तथा प्रदेश इन्चार्ज काशीनाथ अधिकारीको संयोजकत्वमा ४ सदस्यीय निर्वाचन अनुगमन समितिसमेत गठन गरेको छ । समितिमा डा महेन्द्रबहादुर पाण्डे, पुष्प कँडेल र डोरमणि पौडेल सदस्य छन् । त्यस्तै, एमाले पोलिटब्युरो सदस्य तथा बागमती प्रदेश सहइन्चार्ज पोखरेलको संयोजकत्वमा ७ सदस्यीय निर्वाचन प्रदेश समन्वय समिति गठन गरिएको छ । समितिको सदस्यमा नेताहरु धर्मदत्त देवकोटा, रामहरि सुवेदी, विनोद पाण्डे, विजय सुवेदी, अप्सरा चापागाईं र ओम थपलिया छन् ।"
राष्ट्रपतिसँग चिनियाँ राजदूतको बिदाइ भेट,काठमाडौं : राष्ट्रपति विद्यादेवी भण्डारी नेपालका लागि जनवादी गणतन्त्र चीनका राजदूत होउ यान्छीले आज शिष्टाचार बिदाइ भेट गरेकी छन्। राष्ट्रपति भवन शीतल निवासमा भएको सो भेटमा नेपाल र चीनबीच आपसी हित र चासोका विषयमा कुराकानी भएको राष्ट्रपति कार्यालयका सहायक प्रवक्ता केशवप्रसाद घिमिरेद्वारा जारी विज्ञप्तिमा जनाइएको छ।
प्रचण्ड पत्नी सीता दाहाल मेडीसीटी अस्पतालको आइसीयुमा भर्ना,काठमाडौं : नेकपा माओवादी केन्द्रका अध्यक्ष पुष्पकमल दाहाल पत्नी सीता ललितपुरस्थित मेडीसिटी अस्पतालमा भर्ना भएकी छन्। बुधबार सीतालाई आकस्मिकरुपमा अस्पताल लगिएको माओवादी केन्द्रका वरिष्ठ उपाध्यक्ष नारायणकाजी श्रेष्ठले जानकारी दिए। बुधबार आयोजित माओवादी केन्द्र सम्पर्क समन्वय प्रदेश समितिको निर्वाचनकेन्द्रित प्रशिक्षण कार्यक्रममा श्रेष्ठले सीता अस्पताल भर्ना भएका कारण प्रचण्ड आउन नसकेको बताए। मेडीसिटी हस्पिटलको आइसीयुमा उपचार भइरहेको उनले बताए।
अपडेट : बझाङ जिप दुर्घटनामा मृत्यु हुनेको संख्या ८ पुग्यो (नामसहित),"बझाङ : बझाङको मष्टा गाँउपालिकामा भएको जिप दुर्घटना परी मृत्यु हुनेको संख्या ८ पुगेको छ। गम्भीर घाइते ५० वर्षीया सिन्की देवी भण्डारीको उपचारका लागि धनगढी लैजादै गर्दा बझाङको केदारस्युँ ४ बाग्थलमा मृत्यु भएपछि मृतक संख्या ८ पुगेको हो। दुर्घटनामा १५ जना घाइते छन्। सदरमुकाम चैनपुरबाट मष्टा गाउँपालिका२, खेतकोट जाँदै गरेको सुपप्र ०१००१च ११७ नम्बरको जिप बुधबार अपराह्न ४ बजे दुर्घटना हुँदा ६ जनाको घटनास्थलमै र एक जनाको उपचारको क्रममा मृत्यु भएको हो। जिप दुर्घटना हुँदा घाइते भएका १६ जनाको जिल्ला अस्पतालमा उपचार भइरहेको छ। घाइतेमध्ये धेरैको अवस्था चिन्ताजनक छ। दुर्घटनामा घाइतेमध्ये धेरैजसो महिला र बालबालिका रहेका छन्। दुर्घटनामा परि मृत्यु हुनेमा मष्टा गाँउपालिका वडा नं २ खेतकोटका १३ वर्षीया सम्झाना खड्का, १५ वर्षीय रोशन खड्का, २८ वर्षीया वसन्ती धामी, १३ वर्षीय प्रचण्ड खड्का, ३८ वर्षीय वीरेन्द्र अधिकारी, ७ महिनाकी बालिका दक्षिता कठायत र कञ्चनपुरको शुक्लाफाँटा नगरपालिका घर भएका ४२ वर्षीय झरेन्द्र बोहरा छन्। घाइतेमध्ये ५ जनाको अवस्था गम्भीर भएपछि धनगढी रेफर गरिएको छ। घाइते हुनेमा मष्टा गाउँपालिका२ का ८ वर्षीय अमृत खड्का, १३ वर्षीया रोशनी धामी, सिंहवीर बुढा, ३५ वर्षीय गाडी चालक राजेश रोकाया, ४ वर्षीय सिर्जन सिंह, ११ वर्षीया अम्बिका सिंह, २५ वर्षीया कमला कठायत, २१ वर्षीया नन्दा ओखेडा, ७५ वर्षीय वीरबहादुर खड्का, मष्टा गाँउपालिका१ साडा बस्ने ३६ वर्षीय सन्तोष सिंह, २२ वर्षीय ईश्वर ओखेडा, अनिस ओखेडा, १० वर्षीय अंकित खड्का, ४ वर्षीय सिम्रन सिंह, २२ वर्षीया हेमन्ती सिंह रहेको जिल्ला प्रहरी कार्यालय बझाङका सूचना अधिकारी तथा प्रहरी निरीक्षक रमेशदत्त अवस्थीले बताए। जिल्ला सदरमुकाम चैनपुरमा लाग्ने सिलदेवी मेला हेरेर फर्किँदै गरेका यात्रु चढेको जिप दुर्घटनामा परेको हो। कच्ची सडकमा क्षमताभन्दा बढी यात्रु बोक्दा जिप दुर्घटना भएको हुनसक्ने प्रहरीको भनाइ छ। जिप सडकबाट ५ सय मिटर तल खोल्सामा खसेको थियो। सडक एकदमै उकालो भएको र गाडीमा लोड बढी भएका कारण पछाडि सरेर भिरमा खसेको हो, प्रहरी नायब उपरीक्षक जागेश्वर भण्डारीले भने। दुर्घटनामा प्रायःजसो मष्टा २ का यात्रुहरुले ज्यान गुमाएका छन्। दुर्घटनाले मष्टा गाउँपालिका शोकमा डुबेको छ। यसअघि २०७६ साल असार २ गते पनि सोही सडक खण्डअन्तर्गत डौठी भन्ने ठाँउमा जीप दुर्घटना हुँदा १० जनाले ज्यान गुमाएका थिए।"
औँठा छापसहितको स्मार्ट लाइसेन्स परीक्षण गर्ने उपकरण प्रहरीलाई,"काठमाडौं: सवारी चालक अनुमतिपत्र (लाइसेन्स) सक्कली वा नक्कली परीक्षण गर्ने उपकरण यातायात व्यवस्था विभागको कार्यालयले नेपाल प्रहरीलाई हस्तान्तरण गरेको छ । नक्कली लाइसेन्सको बिगबिगी तथा यसले निम्त्याउने विभिन्न किसिमका दुर्घटनाको न्यूनीकरणका लागि विभागले आज एक कार्यक्रमकाबीच स्मार्ट लाइसेन्सको परीक्षण उपकरण नेपाल प्रहरीलाई हस्तान्तरण गरेको हो । विभागका तर्फबाट महानिर्देशक टोकराज पाण्डेयले नेपाल प्रहरीको केन्द्रीय कार्यालयका प्रतिनिधि प्रहरी अतिरिक्त महानिरीक्षक दिवेश लोहनीलाई एक सय ९८ थान स्मार्ट कार्ड रिडर उपकरण हस्तान्तरण गरेको हो । यातायात व्यवस्था विभागका महानिर्देशक टोकराज पाण्डेयका अनुसार स्मार्ट लाइसेन्स परीक्षण गर्ने उपकरणले सवारी चलाउने चालकले बोकेको अनुमतिपत्र चालक स्वयंकै हो वा होइन भन्ने तत्कालै परीक्षण गर्न सकिन्छ । साथै, उक्त उपकरणमा औँठा छापको परीक्षणसमेतको व्यवस्था छ । हालसम्म विभागले २९ लाख ५० हजार स्मार्टकार्ड (लाइसेन्स) वितरण गरिसकेको छ । यी सबै लाइसेन्स परीक्षण गर्न मिल्ने उक्त उपकरण सातै प्रदेशमा उपलब्ध गराउने गरी नेपाल प्रहरीलाई वितरण गरिएको पाण्डेले बताए । ट्राफिक प्रहरीको नियमित जाँचका क्रममा नक्कली लाइसेन्स बोक्ने तथा साथीभाइको लाइसेन्सलाई देखाएर हिँड्ने गरेको तथ्याङ्क बढेको छ । यस उपकरणले तत्कालै सो लाइसेन्स कसको हो भन्ने सहजै थाहा पाउन सकिन्छ । यसले दुर्घटना न्यूनीकरणमा समेत सहयोग पुग्नेछ । यसअघि पनि यातायात व्यवस्था कार्यालयले ४० वटा स्मार्ट कार्ड रिडर उपकरण ट्राफिक प्रहरीलाई हस्तान्तरण गरेको थियो । यसपटक हस्तान्तरण गरेको उपकरणमा औँठाछापको परीक्षणसमेत गर्न सकिने व्यवस्था रहेको छ । यातायात क्षेत्रलाई व्यवस्थित, मर्यादित र प्रविधिमैत्री बनाउने उद्देश्यले उक्त उपकरण हस्तान्तरण गरिएको निर्देशक श्रीचन्द्र साहले बताए । ।"
बाजुरामा सुत्केरीको मृत्यू,बाजुराः बाजुरामा अत्याधिक रक्तस्राव हुँदा सुत्केरीको मृत्यु भएको छ । बुढीगंगा नगरपालिका ६ की २० वर्षीया नीतु जैशीको मृत्यू भएको बुढीगंगा नगरपालिका स्वास्थ्य शाखा प्रमुख दिपक शाहले जानकारी दिए । नीतुको सोमबार राति टाँटे स्वास्थ्य चौकीमा मृत्यु भएको हो । असोज ३१ गते सुत्केरी व्यथा लाग्ने बितिकै आफन्तले टाँटे स्वास्थ्य चौकी लगेका थिए । दिउँसो साढे ४ बजे नीतुले छोरीलाई जन्म दिइन । टाँटे स्वास्थ्य चौकीका इन्चार्ज छत्र थापाका अनुसार साल बेरिएको अवस्थामा बच्चा जन्माएकी नीतुको कुनै जटिल समस्या थिएन । उनलाई सोमबार साँझ ६ बजे घर पठाएको थियो । स्वास्थ्य चौकीले घर नलानु भन्दाभन्दै आफन्तले घर लगेको थापाले बताए । घर लगेको केही समयमा नीतुलाई अत्याधिक रक्तस्राव भएपछि सोमबार राति साढे १० बजे टाँटे स्वास्थ्य चौकी मै ल्याएको स्वास्थ्यकर्मीले बताए । स्वास्थ्य चौकी पुगाएको २० मिनेटमा नीतुको मृत्यु भएको इन्चार्ज थापाले बताए । स्वास्थ्य चौकी पुग्दा नीतुको अवस्था गम्भीर भएको र बचाउन नसकिएको थापाले बताए । स्वास्थ्य चौकीमा सामान्यतया सुत्केरी भएको ८ घण्टादेखि २४ घण्टा भित्र सुत्केरीलाइ घर पठाउनु पर्ने प्रावधान छ । तर स्वास्थ्य चौकीले सुत्केरी भएको २ घण्टामा नीतुलाइ घर पठाएको बुझिएको भन्दै यो लापरबाही स्वास्थ्यकर्मीकै भएको एक स्वास्थ्यकर्मीले बताए । नीतुलाइ तालिम प्राप्त स्वास्थ्यकर्मीले सुत्केरी सेवा दिएको भएपनि दोस्रो पटक स्वास्थ्य चौकी पुर्याउँदा तालिम प्राप्त स्वास्थ्यकर्मी नभएको पाइएको छ । प्रमुख जिल्ला अधिकारी प्रकाश चन्द अधिकारी घटनाबारे सोध्दा सुत्केरी मृत्यु बारे जानकारी नभएको र बुझेर खबर गर्ने बताए । बाजुरामा ३ वर्ष यता नीतुसहित ९ सुत्केरीको मृत्यु भइसकेको छ ।
३३ लाख बढीको चिनी बरामद,परासी : भन्सार छलेर ल्याउँदै गरेको अवस्थामा सशस्त्र प्रहरी बल नवलपरासीले ३३ लाख बढीको चिनीसहित २ ट्रक पक्राउ गरेको छ। सशस्त्र प्रहरीको गस्ती टोलीले दुई छुट्टाछुट्टै स्थानबाट उक्त चिनी बरामद गरेको हो। ट्रकमा चिनी बोकेर लैजादै गरेको अवस्थामा गस्ती टोलीले प्रतापपुर र परासीबाट चिनी बरामद गरेको हो। एक ट्रकमा ४ सय २० बोराका दरले रहेको चिनी कूल ८ सय ४० बोरा रहेको सशस्त्र प्रहरी बल नेपाल नं २६ हेड क्वाटर नवलपरासीका सूचना अधिकारी डीएसपी केशवराज थापाले जानकारी दिए। कूल ४२ हजार केजी चिनीको मूल्य करिब ३३ लाख ६० हजार रहेको छ। अवैध कारोबारमा संलग्न ट्रक र चिनीको कूल मूल्य ९० लाख कायम गरिएको डीएसपी थापाले बताए। बरामद चिनी र ट्रकलाई आवश्यक कारबाहीका लागि महेशपुर भन्सार कार्यालयमा पठाइएको सशस्त्र प्रहरीले जनाएको छ। पछिल्लो पटक जिल्लाका सीमा नाकाबाट अवैधरुपमा चिनी र कपडाको तस्करी बढेपछि सशस्त्र प्रहरीले पैदल र सवारी साधनको गस्ती बढाएर नियन्त्रणको प्रयास गर्दै आएको छ।
नवौं राष्ट्रिय खेलकुद प्रतियोगिता : महिला भलिबलमा सशस्त्र च्यापियन,"बेनी : विभागीय टिम सशस्त्र प्रहरी नवौं राष्ट्रिय खेलकुद प्रतियोगिता अन्तरगतको महिला भलिबलमा विजयी भएको छ। बेनीको खुल्ला मञ्चमा बुधबार भएको फाइनलमा अर्को विभागीय टिम नेपाल पुलिस क्लवलाई एकका विरुद्ध तीन सेटले पराजित गर्दै सशस्त्रले उपाधि चुमेको हो। पहिलो सेट २५१९, दोस्रो सेट ३०२८ र चौथो सेट २५१९ को अन्तरले शसस्त्रले जितेको हो। सशस्त्रलाई पुलिसले तेस्रो सेटमा २४२६ को अन्तरमा पराजित गरेको थियो। बिनिता बुढाथोकीको कप्तानीमा रहेको शसस्त्र र कमला पुनको नेतृत्वमा मैदानमा उत्रिएको पुलिस क्लको खेल प्रतिस्पर्धात्मक थियो। त्यसैगरी घरेलु टिम गण्डकीलाई एकका विरुद्ध तीन सेटले पराजित गर्दै बागमती प्रदेश प्रतियोगितामा तेस्रो भएको छ। बागमतिले दोस्रो, तेस्रो र चौथो सेटमा गण्डकीलाई २५१२, २५२१ र २५१७ अन्तरमा पराजित गरेको हो। पहिलो सेट गण्डकीले बागमतिलाई २५२० अन्तरमा जितेको थियो। असोज २८ गतेदेखि सुरु भएको प्रतियोगितामा सात प्रदेश र तीन विभागीय टिम सहभागी थिए। विजेता टिम शसस्त्रका खेलाडीलाई आयोजक राष्ट्रिय खेलकुद परिषद्ले जनही रु १५ हजारका दरले पुरस्कृत गरेको छ। जिल्ला समन्वय समिति म्याग्दीका प्रमुख राजकुमार थापा, उपप्रमुख दिलकुमारी केसी, बेनी नगरपालिकाका प्रमुख सुरत केसी, उपप्रमुख ज्योती लामिछाने, प्रमुख जिल्ला अधिकारी चिरञ्जिवी राना, जिल्ला खेलकुद विकास समितिका अध्यक्ष दिनेश केसीले पुरस्कार, मेडल, प्रमाणपत्र र ट्रफी वितरण गरेका थिए।"
खाडीमा मुलुकमा भोलिदेखि दुई नम्बरी,"दुबई : खाडी मुलुकका राष्ट्रहरु युएई, कतार, बहराइन र ओमानका विभिन्न हलहरुमा अक्टोबर २० तारिकदेखि नेपाली चलचित्र दुई नम्बरी प्रदर्शन हुने भएको छ। वैदेशिक रोजगारीको सिलसिलामा मध्यपूर्वमा रहेका नेपालीहरुलाई लक्षित गर्दै मुख्य सहरहरुका विभिन्न पाँच दर्जन सिनेमाहलहरुका पर्दामा नेपाली चलचित्र दुई नम्बरी एकैसाथ प्रदर्शन हुने मध्यपूर्बका लागि वितरक रमेश ढकालले जानकारी दिएका छन्। नेपालमा भने यो चलचित्र गत हप्तादेखि नै प्रदर्शनमा रहेको छ। मध्यपूर्बका यी चार देशहरुमा मात्र ९ लाख नेपालीहरु कार्यरत छन्। निर्देशक दीपेन्द्र लामाको लेखन तथा निर्देशनमा तयार भएको चलचित्र दुई नम्बरीमा दयाहाङ र सौगातका साथै अभिनेत्री उपासना सिंह ठकुरी, भुटानी अभिनेत्री उगेन छोदेन र अभिनेता बुद्धि तामाङ मुख्य भूमिकामा छन्। किरण नेपाली प्रस्तुतकर्ता रहेको चलचित्रमा सरोज नेपाली कार्यकारी निर्माता छन्। मिठु तामाङ्नी सहनिर्माताको रूपमा रहेको चलचित्रको निर्माता दीपक मनाङ्गे, अमलादेवी राई र जयश श्रेष्ठ हुन्। चलचित्रको छायाँकन सुशन प्रजापतिले गरेका हुन् भने निमेश श्रेष्ठले सम्पादन गरेका हुन्।"
दिनबन्धुले भद्रपुरका ११ छात्रालाई दिए साइकल,"झापा: भद्रपुरका ११ विपन्न छात्रालाई साइकल वितरण गरिएको छ । साइकलले विद्यालय आउजाउमा सहज भएपछि छात्राहरू दंग परेका छन् । समाजसेवी दिनबन्धु गोयलले भाउजु स्वर्गीय गौरीदेवी गोयलको स्मृतिमा विपन्न छात्रालाई साइकल र विद्यालय पोसाक वितरण गरेका हुन् । भद्रपुर मारवाडी संघको आयोजनामा बुधवार आयोजित कार्यक्रममा ११ छात्रालाई साइकल र विद्यालय पोसाक हस्तान्तरण गरिएको हो । साइकल पाउनेहरू भद्रपुर मावि र वीरेन्द्र माविमा कक्षा ११ र १२ मा अध्ययनरत सरिता कर्माकार, बबिता राजवंशी, फूलमुनि मर्डी, प्रितम उराउ, सिर्जना सदर र करुणा ऋषिदेव छन् । त्यस्तै वीरेन्द्र नमुना क्याम्पसमा स्नातहमा अध्ययनरत रोशनी मुर्मु, बाहा मुर्मु, जोसफिना खडिया, आशा खेरबार र मोती मालपाँडे छन् । साइकल पाएकी छात्रा आशाले भनिन्, साइकल दिनुहुने दाताप्रति आभारी छु, अब घरबाट विद्यालय आउजाउ गर्न सजिलो हुने भयो ।"
५९ म्याग्निच्युटको भूकम्प मापन,काठमाडौं : काठमाडौंसहित आसपासको क्षेत्रमा भूकम्पको धक्का महसुस भएको छ। नेपालचीन सीमामा केन्द्रबिन्दु बनाएर गएको भूकम्प नेपालसहित चीन र भारतमा पनि धक्का महसुस भएको हो। राष्ट्रिय भूकम्प मापन केन्द्रले नेपाल र चीन सीमामा केन्द्रबिन्दु बनाएर बुधबार दिउँसो ३:७ मिनेटमा ५९ म्याग्निच्युटको भूकम्प गएको जनाएको छ। सिन्धुपाल्चोक नजिकै रहेको सीमा क्षेत्रमा भूकम्पको केन्द्रबिन्दु भएको केन्द्रले जनाएको छ।
टिकट नपाएका गुप्तालाई फकाउँदै कांग्रेस नेताहरू,विराटनगर : नेपाली कांग्रेसका नेता राजेश गुप्ता रुष्ट बनेका छन्। लोकतान्त्रिक र वाम गठबन्धनबाट प्रदेश सभाको टिकट नपाएपछि रुष्ट बनेका गुप्तालाई सक्रिय बनाउन कांग्रेसका शीर्ष नेताहरु सक्रिय भएर लागेका छन्। मंसिर ४ गते हुन गइरहेको प्रतिनिधिसभा र प्रदेशसभाको निर्वाचनमा लोकतान्त्रिक र वाम गठबन्धनबाट टिकट नपाएपछि युवा नेता रुष्ट बनेका हुन्। यसअघिको निर्वाचनमा जसपाका उम्मेदार जयराम यादवसँग झिनो मतले पराजय भएका गुप्ता मोरङको निर्वाचन क्षेत्र नम्बर ५(ख)मा सबैभन्दा बढी लोकप्रीय नेताको रुपमा चिनिन्छ। अमृत अर्यालसँग मिलेर ५ नम्बर क्षेत्रलाई काग्रेय मय बनाएका गुप्ताले अन्तिम समयमा आएर टिकट नपाएका हुन। गुप्ताले निर्वाचन लड्ने क्षेत्रमा केन्द्रीय सदस्य अमृत अर्यालयले टिकट पाएपछि गुप्ता केहि समयदेखि रुष्ट बन्दै पार्टीको कार्यक्रमहरुमा गएका छैनन्। गुप्ताको नाम प्रदेशतर्फ एक नम्बरमा सिफारिस भएको थियो। घरको काममा व्यस्त भएको भन्दै सक्रिय नभएपछि गुप्तालाई मनाउन बुधबार विहानै अमृत अर्यालसहितका अगुवा नेताहरुले गुप्ताको घरमा गएर करिब ५ घण्टा छलफल गरेका छन्। गुप्ताले आफूले टिकट नपाएर रुष्ट नभएको बताएको सहभागीले एक नेताले बताए। परिवारिक काममा व्यस्त भएकाले पार्टीको काममा समय दिन नसकेको भन्दै अब सबै क्रार्यक्रममा विगतजस्तै आउने र कांग्रेस जिताउन रहेको सहयोग गर्ने प्रतिवद्धता जनाए। उम्मेदवारी मनोनयन भएपछि गुप्ता चुनावी मैदानमा नदेखिएपछि अर्याललाई मतदाताहरुले गुप्ताले किन निस्क्रिय भएको भन्दै प्रश्न गर्न थालेका थिए। गुप्ता सो क्षेत्रको सबैभन्दा लोकप्रिय नेताको रुपमा चिनिन्छ। उनीहरु हालः प्रदेश काग्रेसको कोषाध्यक्ष हुन्।
सन्दिपलाई थप चार दिन थुनामा राखेर अनुसन्धान गर्न अनुमति,काठमाडौं : जिल्ला अदालत काठमाडौंले बलात्कारको आरोप लागेका राष्ट्रिय क्रिकेट टोलीका पूर्व कप्तान सन्दीप लामिछानेमाथि अनुसन्धानका गर्न चार दिनको म्याद थप गरेको छ। प्रहरीले बुधबार लामिछानेविरुद्ध अनुसन्धान जारी रहेको उल्लेख गर्दै पुनः सात दिनको म्याद दिन अदालतसमक्ष आग्रह गरे पनि अदालतले चार दिनको म्याद मात्र थप गरेको हो। लामिछानेविरुद्ध १७ वर्षीया किशोरीलाई बलात्कार आरोप लागेको छ। उनलाई गत असोज २० गते प्रहरीले त्रिभुवन अन्तर्राष्ट्रिय विमानस्थलबाटै नियन्त्रणमा लिएर हिरासतमा राखी अनुसन्धान गरिरहेको छ।
"सुकुम्बासी बस्तीमा शिक्षा,स्वास्थ्य र रोजगारीका अवसर ल्याउन दबाबमूलक कार्यक्रम गरिने","काठमाडौं : अखिल नेपाल सुकुम्बासी संघले सुकुम्बासी बस्तीमा शिक्षा, स्वास्थ्य र रोजगारीका अवसर सिर्जना गर्न दबाबमूलक कार्यक्रम गर्ने भएको छ । अखिल नेपाल सुकुम्बासी संघको असोज २७ र २८ गते काठमाडौंमा सम्पन्न राष्ट्रिय सम्मेलनमा भएका निर्णय सार्वजनिक गर्न बुधबार काठमाडौंमा गरिएको पत्रकार सम्मेलनमा संघका अध्यक्ष अमर परियारले सुकुम्बासी बस्तीमा शिक्षा, स्वास्थ्य र रोजगारीका अवसर सिर्जना गर्न राज्यका विभिन्न निकायसँग समन्वय गरी दबाबमुलक कार्यक्रम गर्ने बताए । सरकारले गठन गरेको भूमि आयोगको कामलाई प्रभावकारी तुल्याउन सहयोग गर्ने र दबाबका कार्यक्रम सञ्चालन गर्ने उनले बताए । लालपुर्जा वितरणको कामलाई तीव्रता दिन आवश्यक पर्ने नीति, विधि र प्रक्रियालाई राज्यका विभिन्न निकायसँग समन्वय र दबाब दिन नयाँ कार्यक्रम गरिने उनले बताए । बस्ती उठिबासका विरुद्ध एकजुट भई संघर्ष गर्ने, लालपुर्जा प्राप्त नभएसम्म बस्तीको रक्षा तथा भूमिहीन सुकुम्बासी र अव्यवस्थित बसोबासीलाई व्यवस्थापन गरिने काम संघले गर्ने परियारले बताए ।"
नवौँ राष्ट्रिय खेलकुद: महिला फूटबलको फाइनलमा पुलिस र एपीएफ,"स्याङ्जा: नवौँ राष्ट्रिय खेलकुद प्रतियोगिता अन्तर्गत वालिङमा सञ्चालित राष्ट्रिय महिला फूटबल प्रतियोगिताको सेमिफाइनल समीकरण पूरा भएको छ । योसँगै नेपाल प्रहरी र सशस्त्र प्रहरीको एपीएफ क्लब उपाधीका लागि भिड्ने छ । मंगलबार सम्पन्न सेमीफाइनलका खेलबाट नेपाल पुलिस क्लब र एपीएफ क्लबले फाइनल यात्रा तय गरेका हुन् । फाइनल खेल कात्तिक ३ गते हुनेछ। सेमिफाइनलमा पुलिसले प्रदेश १ र एपीएफले त्रिभुवन आर्मी क्लवलाई पराजित गरेका थिए । प्रतियोगिताको पहिलो खेलमा पुलिसले प्रदेश १ लाई ३० गोल अन्तरले पराजित गर्दै फाइनल यात्रा तय गर्यो । पुलिसकी रेखा पौडेल, निर्मला विक र निर्मला उपाध्यायले एकएक गोल गरे । त्यस्तै दोस्रो खेलमा एपीएफले आर्मीलाई एक शुन्य गोल अन्तरले पराजित गर्दै फाइनलमा पुगेको हो । मध्यान्तर पछिको खेलमा सावित्रा भण्डारीको गोलले एपीएफलाई फाइनलमा पुर्यायो । अब पुलिस र एपीएफबीचको उपाधी भिडन्त कात्तिक ३ गते बिहीबार हुनेछ । असोज २७ देखि वालिङ्मा जारी राष्ट्रिय महिला फूटबल प्रतियोगितामा तीन विभागीय टिमसहित १० समूहबीच प्रतिस्पर्धा भएको थियो।"
२८ लाख घुससहित दुई जना इन्जिनियर पक्राउ,"काठमाडौं : अख्तियार दुरुपयोग अन्सन्धान आयोगले दुई जना इन्जिनियरलाई घुससहित पक्राउ गरेको छ। बागमती प्रदेशअन्तर्गतको खानेपानी तथा सरसफाई डिभिजन नं ४, रामेछापका इन्जिनियर नवराज सत्याल र करारमा कार्यरत पलम्बर बखतबहादुर थापा पक्राउ परेको आयोगले जनाएको छ। उनीहरुले सेवाग्राहीसँग लिएको नगद १६ लाख र १२ लाखको चेकसहित पक्राउ परेको आयोगका प्रवक्ता श्यामप्रसाद भण्डारीले जानकारी दिए।"
शशि थरुरलाई हराउँदै मल्लिकार्जुन कांग्रेस सभापतिमा निर्वाचित,नयाँ दिल्ली : भारतीय कांग्रेसको सभापतिमा मल्लिकार्जुन खर्गे निर्वाचित भएका छन्। उनले शशि थरुरलाई पराजित गर्दै कांग्रेसको नयाँ सभापति बनेका हुन्। खर्गेले कूल मतको ७ हजार ८९७ मत प्राप्त गरेका थिए भने प्रतिद्वन्द्वी थरुरले १०७२ मतमात्र पाएका थिए। कूल ९३८५ मत खस्दा ४१६ मत बदर भएको निर्वाचन अधिकृतलाई उद्धृत गर्दै एएनआईले जनाएको छ। थरुरले ट्वीटरमार्फत् नयाँ सभापति भएकोमा खर्गेलाई बधाई दिएका छन्। खर्गेलाई गान्धी परिवारको निकट नेताको रुपमा लिने गरिन्छ। थरुर पनि कांग्रेसको २३ नेतामध्ये पर्छन्।
नेकपा एकीकृत समाजवादीले बनायो २ हजार ५०१ सदस्यीय निर्वाचन परिचालन समिति,"काठमाडौं: सत्ता गठबन्धनबाट चुनावी मैदानमा होमिएको नेकपा एकीकृत समाजवादीले निर्वाचन परिचालन समिति गठन गरेको छ । पार्टीका अध्यक्ष माधवकुमार नेपालको संयोजकत्वमा २ हजार ५०१ सदस्यीय केन्द्रीय निर्वाचन परिचालन समिति गठन गरेको हो । बुधबारको पार्टी केन्द्रीय सचिवालय बैठकले निर्वाचन परिचालन समिति गठन गरेको परिचालन समिति सदस्य सुदेश पराजुलीले जानकारी दिए । निर्वाचन परिचालन समितिमा पार्टी केन्द्रीय कमिटी, केन्द्रीय आयोग, केन्द्रीय सल्लाहकार परिषद्, केन्द्रीय जेष्ठ कम्युनिष्ट मञ्च, केन्द्रीय परिषद्का पदाधिकारी तथा सदस्यहरु र पार्टीका प्रदेश कमिटीका पदाधिकारी एवं जनवर्गीय संगठनका पदाधिकारी छन् । सचिवालयले निर्वाचन परिचालन तथा व्यवस्थापनका सम्बन्धमा तत्काल आवश्यक निर्णयहरु गर्नेछ ।"
दाङ२ मा शंकर पोखरेललाई रेखा शर्माको कडा टक्कर !,"काठमाडौंः आगामी मंसिर ४ मा हुने संघ र प्रदेश निर्वाचनका उम्मेदवारको चर्चा चौतर्फी छ । त्यसमा पनि केन्द्रीय राजनीतिमा सक्रिय नेता तथा उनीहरूका प्रत्यासीको टक्करले चुनावी प्रचारलाई थप रोचक बनाएको छ । यस्तै माहौल छ दाङको निर्वाचन क्षेत्र नम्बर २ मा । दाङको निर्वाचन क्षेत्र नम्बर २ मा हेवीवेट मानिएका एमाले महासचिव शंकर पोखरेल उम्मेदवार छन् । पोखरेललाई सत्ता गठबन्धनबाट उम्मेदवारी दिएकी नेकपा माओवादी केन्द्रकी नेतृ रेखा शर्माले कडा टक्कर दिने विश्लेषण हुँदै आएको छ । एमाले महासचिव पोखरेल पार्टी अध्यक्ष केपी शर्मा ओलीका विश्वासपात्र मानिन्छन् । पार्टीमा प्रभावशाली भूमिका रहेकाले पनि पोखरेललाई निर्वाचनमा जित हासिल गर्नैपर्ने दबाब छ । उनको चुनाव प्रचार पनि सोही रुपले अघि बढेको छ । लुम्बिनी प्रदेशका मुख्यमन्त्रीको जिम्मेवारी सम्हालेका उनले मुख्यमन्त्री हुँदा चुनावी माहौल बनाउने गरी काम गरेको स्थानीयस्तरमा चर्चा हुने गरेको छ । तर अहिले चुनावी प्रचार र सहभागी नेता कार्यकर्ता तथा उम्मेदवारको प्रतिस्पर्धी व्यवहारले माओवादी नेतृ शर्माले कडा टक्कर दिने स्थानीय बताउँछन् । मतदातासँग चुनावी प्रचारका कार्यक्रमबाहेक अन्य समयमा राम्ररी घुलमिल नभएको आरोप खेपेका पोखरेललाई माओवादी नेतृको व्यवहारले जित्ने आँकलन पनि गरिएको छ । यद्यपी पोखरेल पार्टीका कुशल संगठक हुन् । कानून निर्माणसहित जनतासँग भलाकुसारी गर्ने गरे पनि विकास निर्माणका कामलाई प्राथमिकतामा नराखेको आरोप माओवादी नेतृ शर्मालाई छ । यी जनताले निर्वाचनमा होमिएका दुई प्रत्यासीलाई गरेको तुलनात्मक विश्लेषण हो । जनताले विगतमा गरेको कामको समीक्षा र अहिलेको चुनावी प्रचार शैली, राजनीतिक रुपमा हुने बेग्लाबेग्लै टिप्पणीले पनि दाङ२ को चुनावी सरगर्मी रोचक हुने देखाउँछ । दाङ२ मा यसअघि सत्ता गठबन्धनबाट पूर्वसभामुख कृष्णबहादुर महरा यो निर्वाचन क्षेत्रको उम्मेदवार बन्ने चर्चा भए पनि पछि गठबन्धनले रेखा शर्मालाई शंकर पोखरेलको प्रतिस्पर्धी बनाएको छ । निर्वाचन क्षेत्र नम्बर २ मा १४ जना उम्मेदवार प्रतिस्पर्धामा छन् । ३ जना स्वतन्त्र उम्मेदवार छन् । यी मध्ये पोखरेल र शर्माबीच कडा टक्कर हुने र राप्रपाका भोलानाथ योगी पनि प्रतिस्पर्धामा अब्बल उत्रने विश्लेषकहरू बताउँछन् । उम्मेदवार दर्तापछि पोखरेलले एमालेलाई मुलुककै बलियो राजनीतिक शक्तिका रूपमा स्थापित गर्ने दाबी गर्दै जनमन अनुसार काम गर्ने बताएका छन् । गत प्रदेशसभाको निर्वाचनमा प्रदेशबाट निर्वाचित पोखरेल लुम्बिनी प्रदेशको मुख्य मन्त्री हुँदा दाङलाई राजधानी बनाउन भूमिका खेलेकाले दङ्गालीका प्रिय मानिन्छन् । यो निर्वाचनमा दङ्गालीले कस्तो माया गर्छन् त्यो हेर्न बाँकी छ । गठबन्धनकी उम्मेदवार शर्माले जनताका आवश्यकतालाई ध्यानमा राख्दै काम गर्ने दाबी गर्दै आएकी छन् । नेकपा माओवादी केन्द्रकी स्थायी कमिटी सदस्य शर्माले संघीय मामिला तथा सामान्य प्रशासन मन्त्रालयको जिम्मेवारी सम्हालेर काम गरेकी छन् । आफू पदमा रहँदा दङ्गालीको मन र मत कति जित्ने काम गरिन त्यो पनि निर्वाचन परिणामले देखाउनेछ । यस्तो छ मत आँकलन दाङ२ मा घोराही उपमहानगरपालिका र बंगलाचुली गाउँपालिका पर्छ । यस्तै, तुलसीपुर उपमहानगरका १६, १७, १८, १९ नम्बर वडा पनि सोहि क्षेत्रमा पर्छ । गत स्थानीय तहको निर्वाचन अन्तर्गत घोराही उपमहानगरपालीकाको मेयरमा एमालेका नरुलाल चौधरी ३१ हजार ७२८ मत ल्याएर विजयी भए । उपमेयरमा एमालेकै हुमा डीसी ३० हजार चार सय ३ मत ल्याएर विजयी भइन् । यो क्षेत्र भित्र पर्ने तुलसीपुर १६ मा स्वतन्त्र, १७ मा कांग्रेस, १८ र १९ नम्बर वडामा एमाले निर्वाचित भएको थियो ।"
नगर अधिवेशन स्थगन गरी स्पष्टीकरण दिन आयोगको निर्देशन,"काठमाडौं: निर्वाचन आयोगले सर्लाहीको हरिपूर्वा नगरपालिकाका प्रमुख र प्रशासकीय अधिकृतलाई निर्वाचन आचारसंहिताविपरीतका काम गरेको भन्दै स्पटीकरण सोधेको छ । आयोगले नगरपालिकाले तय गरेको विशेष अधिवेशन स्थगन गरी निर्वाचन आचारसंहिताविपरीत हाल किन अधिवेशन गर्नुपरेको हो भनी दुई दिनभित्र स्पष्टीकरण पेस गर्न निर्देशन दिएको छ । आयोगले नगरसभा सदस्य र केही पार्टीका तर्फबाट परेको उजुरीका आधारमा निर्वाचन आचारसंहिता, २०७९ को दफा ५ को खण्ड (ख) को प्रतिबन्धात्मक बाक्यांश बमोजिमको अवस्था नपरी आयोगको सहमतिबेगर वार्षिक बजेट तथा कार्यक्रममा स्वीकृत भएका बाहेकका नीति तथा योजना ल्याउन नमिल्ने स्मरण गराएको हो । नगरपालिकाले असोज १२ गतेका लागि विशेष अधिवेशन आह्वान गरेर गणपूरक सङ्ख्या नपुगेको कारण उक्त मितिमा सञ्चालन हुन नसकी कात्तिक २ गतेका लागि बोलाइएको अधिवेशन हाललाई स्थगन गर्न निर्देशन दिएको हो । 'नेपालको संविधानबमोजिम स्थानीय तहको कार्यकारिणी अधिकार नगरकार्यपालिकाले र व्यवस्थापकीय अधिकार नगरसभाले गर्ने विषयमा कुनै दुईमत छैन । यद्यपि निर्वाचनको सम्मुखमा विशेष अधिवेशन बोलाइ नयाँ नीतिगत निर्णय गर्नु निर्वाचन आचारसंहिताको अनुकूल हुँदैन', स्पष्टीकरणपत्रमा भनिएको छ । निर्वाचन आचारसंहिताको दफा ४ मा सबैले पालना गर्नुपर्ने आचरणअन्तर्गत खण्डमामा 'कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने' व्यवस्था छ । दफा ५ मा नेपाल सरकार, प्रदेश सरकार, मन्त्री र स्थानीय कार्यपालिका तथा सोका पदाधिकारीले पालना गर्नुपर्ने आचरणअन्तर्गत 'वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गर्न वा नयाँ नीति, योजना वा कार्यक्रमको घोषणा गर्न, स्वीकृत गर्न वा सञ्चालन गर्न नहुने, तर, सरुवा रोगको महामारी वा कुनै प्राकृतिक विपद् वा काबु बाहिरको परिस्थिति सिर्जना भएमा आयोगको स्वीकृति लिई त्यस्ता कार्यक्रम सञ्चालन गर्न बाधा पर्ने छैन', भन्ने व्यवस्था रहेको पत्रमा उल्लेख गरिएको छ ।"
प्रतिस्पर्धामा सुदूरका महिला,"धनगढी : सुदूरपश्चिम प्रदेशमा प्रतिनिधिसभाका १६ निर्वाचन क्षेत्र छन्। सबै निर्वाचन क्षेत्रमा ठूला दलहरूले महिलालाई टिकट दिन कन्जुस्याइँ गरेका छन्। नेकपा एमाले १६ निर्वाचन क्षेत्रमा २, नेकपा माओवादी केन्द्रले १ जना र नेपाली कांग्रेसले प्रत्यक्षतर्फ उम्मेदवार नै दिएको छैन। तर, यसपालि मात्रै दर्ता भएको नागरिक उन्मुक्ति पार्टीले भने प्रतिनिधिसभामा प्रत्यक्षतर्फ १ जना महिला उमेदवार उठाएको छ। सबैभन्दा रोचक कञ्चनपुरको निर्वाचन क्षेत्र नम्बर १ मा छ। त्यहाँ माओवादी अध्यक्ष पुष्पकमल दाहालकी बुहारी बीना मगर र एमालेका तारा लामा तामाङबीच प्रतिस्पर्धा हुने भएको छ। मगरले यसअघिको निर्वाचनमा कांग्रेसका दिवानसिंह बिष्टलाई आधाभन्दा बढी मतान्तरले पराजित गरेकी हुन्। मगरका ३८ हजार ४६७ मत आउँदा विष्टको १९ हजार २१९ मत आएको थियो। मगर यसअघि खानेपानी तथा सरसफाइमन्त्री पनि भइसकेकी छन्। उनले यसपटक तामाङसँग प्रतिस्पर्धा गर्नुपर्ने भएको छ। तामाङ एमाले कञ्चनपुरका जिल्ला अध्यक्ष भइसकेका नेता हुन्। उनले नेकपा हुँदा प्रदेशसभा सदस्य जितेका थिए। नेकपा विभाजनपछि र त्यसपछि एमाले पनि विभाजन हुँदा उनी एकीकृत समाजवादीतर्फ लागेका थिए। तर, एमाले अध्यक्ष केपी शर्मा ओलीको महेन्द्रनगरमा भएको कार्यक्रममा तामाङ बहालवाला प्रदेशका राज्यमन्त्री कुलवीर चौधरीसहित एमालेमा फर्किएका थिए। तामाङले प्रदेशसभामा २० हजार १५ मत ल्याउदा कांग्रेसका गोपाल गुरुङ ९ हजार २९० मत ल्याएका थिए। तामाङ त्यस क्षेत्रका लागि लोकप्रिय नेता हुन्। उनी प्रदेशको आर्थिक मामिला तथा योजनामन्त्री पनि भइसकेका नेता हुन्। एमालेको बलियो क्षेत्र मानिने कञ्चनपुर १ मा चुनावी प्रतिस्पर्धा रोचक हुने देखिएको छ। कञ्चनपुरको क्षेत्र नम्बर ३ मा झनै रोचक प्रतिस्पर्धा छ। त्यहाँ प्रधानमन्त्री तथा कांग्रेस सभापति शेरबहादुर देउवाका प्रिय पात्र रमेश लेखक र ओलीले छोरी नै मानेकी निरुदेवी पालबीच प्रतिस्पर्धा भइरहेको छ। लेखक कांग्रेस सरकारमा जाने बित्तिकै मन्त्रीको लिस्टबाट नछुट्ने व्यक्ति हुन्। उनी एकपटक श्रम तथा रोजगार र एकपटक भौतिक पूर्वाधारमन्त्रीसमेत भइसकेका छन्। तर, २०७४ सालको निर्वाचनमा उनलाई एमालेका डा दीपकप्रकाश भट्टले १५८ मतले मात्रै पराजित गरेका थिए। निरुदेवी विद्यार्थी राजनीतिदेखि कञ्चनपुरमा खारिएकी नेतृ हुन्। उनले २०६४ को संविधानसभाको उपनिर्वाचन लडेकी थिइन्। तर, उनी माओवादीसँग त्यतिबेला पराजित भइन्। देउवाले डडेल्धुरा र कञ्चनपुर ३ बाट चुनाव जितेका थिए। उनले कञ्चनपुर ३ छोडेपछि त्यहाँ उपचुनाव भएको थियो। पाल एमालेका पोलिट ब्युरो सदस्य हुन्। २०७४ सालको निर्वाचनमा प्रतिनिधिसभामा समानुपातिक सांसद पाल व्यवस्थापिका संसद्को महिला तथा बालबालिका समितिकी सभापति भइसकेकी छन्। कैलालीको निर्वाचन क्षेत्र नम्बर १ मा पनि रेशम चौधरी संरक्षक रहेको नागरिक उन्मुक्तिकी अध्यक्ष रञ्जीता श्रेष्ठ चौधरी प्रतिनिधिसभामा उम्मेदवार बनेकी छन्। एमालेबाट यसअघिका मेयर तपेन्द्र रावल र कांग्रेसबाट पूर्वमन्त्री रामजनम चौधरी उनका प्रतिस्पर्धी छन्। २०७४ सालको निर्वाचनमा रेशम चौधरीको मतका आधारमा रञ्जीता हौसिएकी छन्। त्यतिबेला रेशम चौधरीले एमालेकी मदनकुमारी शाह (गरिमा) लाई २० हजार ९३५ मत अन्तरले पराजित गरेका थिए। रेशमको ३४ हजार ३४१ मत आउँदा शाहको १३ हजार ४०६ मत आएको थियो। दोस्रो स्थानीय निर्वाचनमा पनि नागरिक उन्मुक्ति पार्टीले कैलालीका त्यही निर्वाचन क्षेत्रका ४ स्थानीय तह जितेको छ। टीकापुर नगरपालिकामा मेयर, जोशीपुर गाउँपालिका, जानकी गाउँपालिका र भजनी नगरपालिकामा उसले प्रमुखउपप्रमुख दुईटै जितेको छ। कैलालीको निर्वाचन क्षेत्रमा यी चारवटै स्थानीय तह छन्। नागरिक उन्मुक्ति एक्लो चुनावमा होमिएको हो। एमालेले डोटीमा गौरी वलीलाई उम्मेदवार बनाएको छ। ओलीले एकीकृत समाजवादीका प्रेम आले मगरसँग प्रतिस्पर्धा गर्नुपर्ने छ। आले ओलीको पालामा केही दिन वनमन्त्री भएका थिए। तर, ओलीको सरकार ढलेपछि आले समाजवादीतर्फ लागेर देउवा नेतृत्वको सरकारमा नागरिक उड्डयन तथा पर्यटनमन्त्री भएका थिए। गठबन्धनबाट आलेले डोटी पाएपछि, कांग्रेसले पार्टीका प्रदेश सभापतिसमेत रहेका वीरबहादुर बलायरलाई कैलालीको ४ मा ल्याएर एमालेका सचिव तथा सुदूरपश्चिम इञ्चार्ज लेखराज भट्टसँग लडाएको छ। डोटीमा समाजवादीको संगठन कमजोर छ। स्थानीय निर्वाचनमा समाजवादीले डोटीमा एक वडाध्यक्षसमेत जितेको छैन। यस्तो अवस्थामा आलेलाई एमालेकी ओलीसँग जित्न भने फलामको चिउरा चपाए सरह हुनेछ। वली २०७० सालको संविधानसभा निर्वाचनमा समानुपातिक सांसद हुन्।"
किसानलाई धान काट्ने चटारो,"भक्तपुर: तिहार नजिकिएसँगै भक्तपुरका किसानलाई धान काट्ने चटारो बढेको छ । अहिले धान काट्ने चटारोले भक्तपुरका किसानलाई तिहार मनाउन भ्याइनभ्याइ हुने देखिएको छ । बिहानैदेखि उनीहरू समूहसमूहमा मिलेर धान काटिरहेका छन् । केही दिनदेखि धान काट्ने काममा भ्याइनभ्याइ भएको किसान कृष्णसुन्दर प्रजापतिले बताए । खेतमा गह्रामा किसानले रमाइलो गर्दै धान काटेका दृश्य देखिन्छन् । भरिला धानका बालाले किसानलाई खेतमा काम गर्न हौसला मिलेको प्रजापतिले बताए । परिवार, छरछिमेक, नातागोता आफन्त मिलेर अर्मपर्म गरी धान काट्दा थप खुसी मिलेको पनि उनले बताए । भक्तपुरको कुल उत्पादन योग्य जमिनमध्ये चार हजार ६ सय ४८ हेक्टरमा धान रोपाँई हुने गरेको छ । भक्तपुरमा प्रति हेक्टर ६ दशमलब २ टन धान उत्पादन हुने गरेको छ । समयमै पानी पर्ने हो र मौसमले साथ दिए धानको उत्पादन बढ्ने किसान बताउँछन् । भक्तपुरका चार नगरपालिकामध्ये पुरानो भक्तपुर र मध्यपुर थिमि नगरपालिका मानव वस्तीले भरिएकाले त्यहाँ खेतीयोग्य जमिन खासै छैन । सूर्यविनायक र चाँगुनारायण नगरपालिका क्षेत्रमा भने धेरै खेतीयोग्य जमिन छन् । चितपोल, नंखेल, सिपाडोल, गुण्डु, कटुञ्जे, सिरुटार, ताथली, सुडाल, बागीश्वरी, नगरकोट, दुवाकोटलगायतका ठाउँमा बढी धान खेती हुने गरेको छ ।"
"सहकारीका कर्मचारीमाथि दिनदहाडै गोली प्रहार, रित्तो झोला लिएर लुटेराहरु फरार","मलंगवा : सर्लाहीको बागमती नगरपालिका१, मिलनचोकमा रहेको सगुन बचत तथा ऋण सहकारी संस्था हरिवनको सेवा केन्द्रका प्रमुखमाथि बुधवार लुटेरा समूहले गोली प्रहार गरेको छ। लुटेराहरुको गोली प्रहारबाट सेवाकेन्द्रका प्रमुख लालबन्दी नगरपालिका २ जुटपानीका ३० वर्षीय साजन कार्की घाइते भएका छन्। कार्यालयमा काम गर्दै गरेको अवस्थामा लुटेराहरुले कार्कीमाथि ४ गोली प्रहार गरेका छन्। तीन जनाको समूहमा आएका लुटेराले सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्नेवितिकै लुटेरा समूहले गोली प्रहार गरेको थियो। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि तीनैजना लुटेराहरु भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका छन्। कार्कीको हरिवनमा समान्य उपचारपश्चात् थप उपचारका लागि काठमाडौंतर्फ लगिएको छ । लुटेराहरुले कार्कीको साथबाट खाली झोला लिएर भागेका छन्। कार्कीले हरिवनमा रहेको सगुन सहकारीबाट ल्याएको पैसा लकरमा राखिसकेको हुनाले लुटेराले पैसा लिएर भाग्न सकेन। रितो झोलामात्र लिएर लुटेराहरु भागेका छन्। प्रहरीले घटनामा संलग्नहरुको खोजी गरिरहेको जिल्ला प्रहरी कार्यालय सर्लाहीले जनाएको छ। संस्थामा जडान गरिएको सीसीटीभी फुटेज लिएर अनुसन्धान बढाएको जिल्ला प्रहरी कार्यालय सर्लाहीका प्रहरी नायब उपरीक्षक विजय यादवले जनाएको छ। दिन दहाडै गोली प्रहार भएपछि स्थानियबासीहरु त्रसित बनेका छन्।"
पर्यटक उम्मेदवारको आरोप र अर्बपति चौधरीको चुनावी 'स्टन्ट',"परासी : डलर अर्बपति विनोद चौधरी यतिबेला चुनावी प्रचारमा व्यस्त छन्। नवलपरासी पश्चिमको प्रतिनिधिसभा निर्वाचन क्षेत्र नं १ बाट नेपाली कांग्रेसबाट उम्मेदवार बनेका चौधरी हरेक दिन मतदाताको घरदैलोमा पुगेर भोट मागिरहेका छन्। मतदातालाई रिझाउन उनी मोटरसाइकलमा चढेर विभिन्न स्थानमा आयोजना गरिएका कार्यकर्ता भेटघाट कार्यक्रममा पुग्ने गरेका छन्। कहिले किसानको गोठमा पुगेर गाईबस्तुको बारेमा जिज्ञासा राख्ने, कहिले किसानको खेतमै पुग्ने त कहिले स्थानीयसँग बसेर कागजको प्लेटमा भात खाँदै गरेका तस्बिरलाई अहिले जिल्लाका अन्य राजनीतिक दलले रोचकका साथ हेरिरहेका छन्। चौधरीले केही तस्बिर आफ्नै फेसबुक पेजबाट सार्वजनिक गरेका छन् भने केही तस्बिर कांग्रेस कार्यकर्ताले अपलोड गरेका छन्। सार्वजनिक गरिएका तस्बिरमामा कतिपयले अग्रिम शुभकामना दिएका छन् त कतिपयले नयाँ पाहुना र पर्यटकको संज्ञा दिँदै चुनाव जिते फर्केर नआउने भनेर आलोचना गरेका छन्। एकपटक एमाले र अर्को पटक कांग्रेसबाट प्रतिनिधिसभाको समानुपातिक सदस्य बनेका चौधरी कांग्रेसको केन्द्रीय सदस्यसमेत हुन्। कांग्रेसका जिल्ला नेताहरुको असन्तुष्टिका बीच पार्टी सभापति एवं प्रधानमन्त्री शेरबहादुर देउवाको जोडबलमा टिकट ल्याउन सफल भएका चौधरीलाई चुनाव जित्न भने त्यति सहज नभएको कांग्रेसको राजनीतिलाई नजिकबाट हेरेका जिल्लाका राजनीतिकर्मीहरुबीच चर्चा हुन थालेको छ। एकातिर कांग्रेसभित्रकै असन्तुष्ट नेतालाई मिलाउनु र अर्कोतर्फ उनका प्रतिस्पर्धी जनता प्रगतिशिल पार्टी(जप्रपा)का अध्यक्ष एवं पूर्वमन्त्री हृदयेश त्रिपाठीले एमालेको समर्थन पाउनु चौधरीका लागि चुनौती बनेर आएको छ। त्यसबाहेक अर्को चुनौती गठबन्धन घटकको माओवादी केन्द्रले स्वतन्त्रबाट उम्मेदवारी दिनु पनि हो। कांग्रेसले सहमति विपरीत प्रदेशसभा खमा उम्मेदवारी दिएको भन्दै माओवादी केन्द्रले प्रतिनिधिसभामा स्वतन्त्रबाट उम्मेदवारी दिएको छ। चौधरीले टिकट पाएपछि संविधानसभा सदस्य एवं पार्टीका लुम्बिनी प्रदेश महामन्त्री विक्रम खनाल र अर्का संविधानसभा सदस्य देवकरण कलवार असन्तुष्ट छन्। कलवार फकाउन गठबन्धनको सहमतिविपरीत गएर प्रदेशसभामा उम्मेदवारी दिइएको छ। त्यस क्षेत्रमा प्रभावशाली मानिने प्रदेश महामन्त्री खनाल उम्मेदवारी दर्ताको दिनबाहेक चौधरीको साथमा देखिएका छैनन्। हरेक दिन भइरहेका चुनावी कार्यक्रममा चौधरीसँग खनाल नदेखिएपछि कांग्रेसभित्रको असन्तुष्टिले चुनावमा प्रभाव पार्नसक्ने कार्यकर्ताहरुले आँकलन गरेका छन्। उम्मेदवार मनोनयनका दिन घरमै पुगेर खनाललाई सँगै लगेका चौधरी त्यसदिन बाहेक खनालको सम्पर्कमा नरहेको कार्यकर्ताहरुले बताएका छन्। चौधरी आफूसँग सल्लाह गर्न नआएसम्म चुनाव प्रचारप्रसारमा नजाने अडानमा खनाल रहेको बताइएको छ। खनालले आफ्नो आगामी दिनको राजनीतिक सहयोगको प्रतिबद्धता नजनाएसम्म चौधरीको प्रचारप्रसारमा ननिस्कने मनशाय बनाएको उनी निकट एक कार्यकर्ताले बताएका छन्। पार्टीभित्रको असन्तुष्टि, गठबन्धनभित्रकै असहयोग, नयाँ निर्वाचन क्षेत्र र ६ पटकको चुनावमा एकपटक मात्र हारेर अहिले फेरि एमालेको समर्थनमा चुनाव लडेका नेपाली राजनीतिका चुतर खेलाडी त्रिपाठीसँगको प्रतिस्पर्धा नै उद्योगपति चौधरीको चुनावी कठिन यात्राका रुपमा हेरिएको जिल्लामा चर्चा हुन थालेको छ।"
चर्चामा काठमाडौं४: गगन थापा र राजन भट्टराईमध्ये कसले मार्ला बाजी ?,"काठमाडौंः प्रतिनिधि सभा र प्रदेश सभा निर्वाचन नजिकिँदै गर्दा उम्मेदवारहरु चुनावी प्रचारप्रसारमा होमिएका छन् । नेताको आआफ्नै तरिकाको प्रचार छ । यही प्रचारमा खटिने मध्ये काठमाडौं क्षेत्र नम्बर ४ का दुई उम्मेद्वार नेपाली कांग्रेसका गगन थापा र एमालेका राजन भट्टराईबीचको चुनावी सरगर्मी चर्चामा छ । गगन थापा लगातार यो क्षेत्रबाट निर्वाचित हुँदै आएका छन् । विसं २०७० मा दोस्रो संविधानसभाको निर्वाचनदेखि लगातार निर्वाचित थापा फेरि आफ्नो विरासत जोगाउने अभियानमा छन् । यता एमाले नेता डा भट्टराई थापाको विरासतलाई उल्टाउने र विगतको हारको जवाफ दिने भन्दै चुनावी मैदानमा उत्रिएका छन् । सत्ता गठबन्धनबाट नेता थापा र एमालेबाट नेता भट्टराईबीचको आगामी निर्वाचनमा पनि राम्रै टक्कर हुने भन्दै कसले बाजी मार्ने भन्ने चर्चा आम रुपमा पनि भइरहेको छ । गगनले यसअघि एमालेका भट्टराईसहित निर्मल कुइँकेल, नेकपा माओवादी केन्द्रका नेता तथा हालका उपराष्ट्रपति नन्दबहादुर पुनलाई हराउँदै निर्वाचित भएका थिए । भट्टराईको भिडन्त थापासँग यो दोस्रो पटक हो । २०७४ सालको निर्वाचनमा थापाले २१ हजार ५५१ मत ल्याउँदा भट्टराईले १८ हजार १४० मत ल्याएका थिए । भट्टराई तीन हजार मतान्तरले थापासंग पराजित भएका थिए । दुवै नेताको राजनीतिक पृष्ठभूमि विद्यार्थीबाटै हो । डाभट्टराई परराष्ट्रमामिला विज्ञ मानिन्छन् भने थापा नेपाली कांग्रेसको महामन्त्रीसमेत रहेका लोकप्रिय युवा नेता हुन् । तत्कालीन प्रधानमन्त्री माधवकुमार नेपाल र केपी शर्मा ओलीका परराष्ट्र सल्लाहकारको भूमिका निर्वाह गरेका डा भट्टराई प्रबुद्ध व्यक्ति समूह(नेपाल भारत)का सदस्य हुन् । भट्टराईले स्कूल अफ इन्टरनेशनल स्टडिज अन्तर्गत भारतचीन सम्बन्धका सन्दर्भमा नेपालको बदलिँदो सुरक्षा दृष्टिकोण शीर्षकमा जवाहरलाल नेहरु विश्वविद्यालय, भारत, नयाँदिल्लीबाट २०६९ सालमा विद्यावारिधि गरेका छन् । युवा नेता थापाले लोकतान्त्रिक आन्दोलनमा खेलेको भूमिका, पुष्पकमल दाहाल प्रचण्डनेतृत्वको सरकारमा स्वास्थ्यमन्त्री हुँदा गरेका केही उदाहरणीय कामले लोकप्रिय मानिन्छन् । अनेरास्ववियुबाट राजनीति गर्दै केन्द्रीय सचिवसमेत बनेका डाभट्टराई अहिले एमाले केन्द्रीय सदस्य हुन् । थापा नेपाल विद्यार्थी संघको महामन्त्री हुदै अहिले पार्टीकै महामन्त्री छन् । थापा र भट्टराईसँगै भर्खरै नेपाल मजदुर किसान पार्टीका रमेश डंगोल, राप्रपाका डाठाकुरमोहन श्रेष्ठ, लोकतान्त्रिक समाजवादीका भानुकुमार खड्का लगायत ३० जना यो क्षेत्रमा चुनावी प्रतिष्पर्धामा छन् । स्वतन्त्रबाट मात्रै यो क्षेत्रमा १३ जना उम्मेद्वारी चुनावी मैदानमा छन् ।"
प्रत्यक्षतर्फको २७ प्रतिशत मतपत्र छपाइ सकियो,"काठमाडौं: आगामी मङ्सिर ४ गते हुने प्रतिनिधिसभा र प्रदेशसभा निर्वाचनमा पहिलो हुने निर्वाचित हुने प्रणाली (प्रत्यक्ष) तर्फ आजसम्म एक करोड ३७ हजार मतपत्र छपाइ सम्पन्न भएको छ । छापिएकामध्ये प्रतिनिधिसभातर्फको मतपत्र ५० लाख १३ हजार र प्रदेशसभातर्फको मतपत्र ५० लाख २४ हजार रहेका छन् । दुवै तहमा गरी कूल आवश्यक पर्ने करिब चार करोड थान मतपत्र आवश्यक पर्ने भएकामा आजसम्म करिब २७ प्रतिशत मतपत्र छपाइ भएको छ । निर्वाचन आयोगले भक्तपुरस्थित जनक शिक्षा सामग्री केन्द्र लिमिटेडमा उच्च सुरक्षा प्रबन्धसहितमा मतपत्र छपाइ भइहेको छ । सो प्रणालीअन्तर्गत प्रतिनिधिसभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेलधुरा जिल्लाको पहिलो हुने निर्वाचित हुने प्रणालीतर्फको मतपत्र छपाइ सम्पन्न भएको छ । प्रदेशसभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भएको छ । समानुपातिक निर्वाचन प्रणालीतर्फ बिहीबारदेखि दोस्रो चरणको मतपत्र ढुवानी सुरु हुने आयोगले जनाएको छ । पहिलो चरण अन्तर्गत प्रदेश नं १, मधेश प्रदेश र बागमती प्रदेशका लागि मतपत्र ढुवानी भइसकेको छ । प्रतिनिधिसभातर्फ देशभरका लागि कूल दुई करोड चार लाख २१ हजार र प्रदेशसभातर्फ दुई करोड एक लाख ८४ हजार मतपत्र यसअघि नै छपाइ भइसकेको छ ।आयोगले मतदाता शिक्षाका लागि २२ लाख ४० हजार नमूना मतपत्र छापेर यसअघि नै सम्बन्धित जिल्लामा पठाइसकेको छ ।"
"बझाङको मस्टामा जिप दुर्घटना, पाँच जनाको मृत्यु","बझाङ : बझाङको मस्टा गाउँपालिकाको चिउरी नजिकै जिप दुर्घटना हुँदा पाँच जनाको मृत्यु भएको छ। सदरमुकाम चैनपुरबाट मस्टा गाउँपालिका गइरहेको जीप दुर्घटना भएको प्रहरीले जनाएको छ। मस्टा गाउँपालिका१ का वडाध्यक्ष रामचन्द्र रोकायाले पाँच जनाको मृत्यु भएको पुष्टि गरे। 'मृतक पाँच जनाको शव निकालिएको छ। उद्धार कार्य जारी छ,' रोकायाले अन्नपूर्णसँग भने। घटनाको पूर्ण विवरण आउन बाँकी छ।"
"देशभर एमालेको लहर छ, बहुमत ल्याउँछ: विष्णु पौडेल","काठमाडौंः नेकपा एमालेका उपाध्यक्ष विष्णु पौडेलले देशभर एमालेको लहर चलेको भन्दै आगामी निर्वाचनमा बहुमत ल्याउने दाबी गरेका छन् । नेपाल राष्ट्रिय भूतपूर्व सैनिक तथा प्रहरी संठगनले रुपन्देहीमा गरेको भेलामा पौडेलले देशको विकास र सम्वृद्धिका लागि एमाले नै चाहिने बताए । सडक, सिंचाई, शिक्षा, स्वास्थ्य र पूर्वाधारदेखि रोजगारीलाई समेत ध्यानमा राखेर एमालेले काम गरेको बताउँदै उनले तिनै कामले जनताले एमालेलाई रोज्ने दाबी गरे । उपाध्यक्ष पौडेलले लुम्बिनीलाई केन्द्रमा राखेर समग्र रुपन्देही र आसपासका क्षेत्रलाई विकासको रोलमोडल बनाउने गरी ड्रिम प्रोजेक्ट अगाडि सारेको बताउदै ती प्रोजेक्ट अहिले कार्यान्वयनको चरणमा पुगेको बताए । एमालेका सरकारले अघि सारेका योजनालाई सार्थक रुप दिन आगामी निर्वाचनमा एमालेले फराकिलो मतान्तरले जितेर सरकारमा आउने पनि दाबी गरे । रुपन्देही क्षेत्र नं २ का प्रतिनिधि सभा सदस्य उम्मेदवारसमेत रहेका उपाध्यक्ष पौडेलले एमाले जनताको प्रिय पार्टी भएकाले सोही अनुसार मत आउने बताएका छन् ।"
काठमाडौंसहित आसपासका क्षेत्रमा भूकम्पको धक्का महसुस,"काठमाडौं : काठमाडौंसहित आसपासको क्षेत्रमा भूकम्पको धक्का महसुस भएको छ। राष्ट्रिय भूकम्प मापन केन्द्रका अनुसार बुधबार दिउँसो ३:७ मिनेटमा ५९ म्याग्निच्युटको भूकम्प गएको हो। नेपाल र चीनको सीमामा भूकम्पको केन्द्रबिन्दु मापन गरिएको छ। भूकम्प नेपाल, चीन र भारतमा मापन गरिएको एजेन्सीहरुले जनाएका छन्।"
राजु गुरुङको पेशी न्यायाधीशद्वय माथेमा र रेग्मीको इजलासमा,काठमाडौं : रुपन्देही२ बाट प्रतिनिधि सभा सदस्यमा उम्मेदवारी दिएका राजु गुरुङको पेशी सर्वोच्च अदालतका न्यायाधीशद्वय सुष्मालता माथेमा र कुमार रेग्मीको संयुक्त इजलासमा परेको छ । नेकपा (एकीकृत समाजवादी)का जिल्ला अध्यक्ष गुरुङले सत्ता गठबन्धनका तर्फबाट उम्मेदवारी दिएका हुन् । बैंकिङ कसूरमा दोषी ठहर भएको भन्दै निर्वाचन आयोगले उम्मेदवारी खारेज गरेपछि गुरुङले सर्वोच्च अदालतमा रीट दायर गरेका थिए । सर्वोच्चले गुरुङको मुद्दामा अन्तरिम आदेश जारी हुने कि नहुने भन्ने फैसला गर्नेछ। यो भन्दा अघि न्यायाधीश विश्वम्भरप्रसाद श्रेष्ठको एकल इजलासले निर्वाचन आयोगको निर्णय तत्काल कार्यान्वयन नगर्न अल्पकालीन अन्तरिम आदेश दिएको थियो।
नागरिकता विधेयकको व्यथा,"वर्तमान सरकारले नागरिकता ऐन, २०६३ मा केही संशोधन गर्ने अभिप्रायले सार्वभौम संसद्समक्ष विधेयक पेस गरेको थियो। संसद्को दुवै सदनले पारित गरी प्रमाणीकरणका लागि राष्ट्रपतिसमक्ष २०७९ साउन १५ गते प्रथम पटक पठायो। राष्ट्रपतिवाट साउन २९ गते सन्देशसहित पुनर्विचारका लागि विधेयक उत्पत्ति भएको सदनमै फिर्ता पठाउनुभयो। संसद्को दुवै सदनमा छलफल हुँदा परिमार्जनको आवश्यकता देखिएन। भदौ २० मा जस्ताको तस्तै पुनः राष्ट्रपतिसमक्ष प्रमाणीकरणका लागी पेस भयो। संविधानले दिएको म्याद १५ दिनभित्र राष्ट्रपतिले प्रमाणीकरण गर्नु भएन। संविधानले दिएको अवधि समाप्त भएपछि यस विषयलाई लिएर राजनीतिक सरगर्मी बढेको थियो। मधेसकेन्द्रित दलहरू आन्दोलनमा उत्रिए। गठबन्धन दलहरूका भ्रातृ संगठनहरू क्रमशः यस कदमविरुद्ध आन्दोलित भए। कानुन व्यवसायीहरू र कानुन संकायका विद्यार्थी यसका बारेमा संवैधानिक इजलासबाट निक्र्योल हुनुपर्ने मागसहित अदालतमा प्रस्तुत भएका छन्। राष्ट्रपतिको पक्षमा प्रमुख प्रतिपक्ष दलका नेताहरूको अभिव्यक्ति आइराखेको छ। किन प्रमाणीकरणको विषयले यत्ति धेरै महत्त्व पायो ? राष्ट्रपतिले प्रमाणीकरण गर्नुपर्ने थियो वा थिएन ? यस विधेयकका विवादित विषयहरू के के हुन् ? आदि सन्दर्भमा तथ्यका आधारमा विश्लेषण गरिएको छ। सम्मानित पद राष्ट्रपतिबाट प्रमाणीकरण नगर्नुका पछाडिका कारणहरूको अध्ययन जरुरी छ। नागरिकतासम्बन्धी संवैधानिक र कानुनी प्रावधानहरू बारेमा उल्लेख गर्नु सान्दर्भिक हुनेछ। नेपालको संविधानको धारा ११३ मा विधेयक प्रमाणीकरणसम्बन्धी व्यवस्था छ। विधेयक उत्पत्ति भएको सदनको सभामुख वा अध्यक्षले राष्ट्रपतिसमक्ष प्रमाणीकरणका लागि पठाउनुपर्नेछ। यसरी प्राप्त हुन आएको विधेयकमा प्राप्त भएको मितिले १५ दिनभित्र राष्ट्रपतिले प्रमाणीकरण गर्नु पर्नेछ। पेस भएको विधेयकमा पुनर्विचार गर्नुपर्ने राष्ट्रपतिलाई लागेमा सन्देशसहित उत्पत्ति भएको सदनमा फिर्ता पठाउनु पर्नेछ। यसरी सन्देशसहित फिर्ता भएको विधेयकमाथि संसद्को दुवै सदनले पुनर्विचार गर्नेछ। त्यस्तो विधेयक प्रस्तुत रूपमै वा संशोधनसहित पारित गरी पुनः पेस गरेमा १५ दिनभित्र राष्ट्रपतिले प्रमाणीकरण गर्नु पर्नेछ। २०६३ सालको अन्तरिम संविधानमा जन्मसिद्ध नागरिकका सम्बन्धमा व्यवस्था छ। २०४६ चैत्र मसान्तअघि जन्मिएका, स्थायीरूपमा बसोबास गरिआएका र पहिलो संविधानसभाको निर्वाचनभन्दा अगाडि नै आवेदन दिएकाहरूलाई जन्मसिद्धका आधारमा नेपाली नागरिकता प्रदान गर्ने व्यवस्था छ। नागरिकतासम्बन्धी समस्याहरूको समाधानका लागि संविधानसभा विघटन गरेर तत्कालीन ओली नेतृत्वको सरकारले अध्यादेश पेस गरेको थियो। नेकपाभित्रै सरकार सञ्चालनका विविध विषयमा असन्तुष्टि व्यक्त हँुदै गर्दा प्रतिनिधिसभा विघटनको सहारा सरकारले लियो। अध्यादेशका आधारमा शासन गर्ने दिवास्वप्न ओली नेतृत्वको सरकारले देखेको थियो। २०७७ पुस ५ गते प्रतिनिधिसभा विघटन गर्दा सर्वोच्च अदालतले गैरसंवैधानिक भन्दै बदर गरेको थियो। त्यसको तीन महिना नपुग्दै पुनः २०७८ जेठ ८ गते ओलीले प्रतिनिधिसभा विघटन गरे। मधेसवादी दलहरूलाई सत्ता साझेदार बनाउने उनको उद्देश्य थियो। तीनै दलसँग भएको समझदारीका आधारमा नागरिकतासम्बन्धी अध्यादेश पेस भएको थियो। दुवैपटक गैरसंवैधानिक ठहर गर्दै अदालतबाट प्रतिनिधिसभाको प्राण प्रतिष्ठा भएको थियो। यी दुवै गैरसंवैधानिक तवरले भएका विघटनलाई राष्ट्रपतिले तत्काल प्रमाणीकरण गरेकी थिइन्। दोस्रोपटक प्रतिनिधिसभा विघटन गरेकै दोस्रो दिन नागरिकतासम्बन्धी अध्यादेश ओली सरकारले पेस र राष्ट्रपतिले हस्ताक्षर गर्ने काम भएको थियो। अब विवादको सन्दर्भबारे उल्लेख गर्नु वाञ्छनीय हुनेछ। अध्यादेशमार्फत पेस भएको नागरिकतासम्बन्धी प्रावधान र विधेयकमार्फत पेस हुन आएका प्रावधानहरू समान छन्। राष्ट्रपतिको समूहले देवत्वकरण र अर्को समूहले राक्षसीकरण गरिराखेको अवस्था रह्यो, छ। सरकारपक्षीय गठबन्धनले यसलाई निर्वाचनमा जाने एक आधार बनाएको छ। ओलीजीले पेस गरेको समान प्रकारको अध्यादेश स्वीकार्न राष्ट्रपतिले अत्यन्त सहज मान्दै आएकी थिइन्। राष्ट्रपतिलाई वर्तमान सरकारले पेस गरेको समान प्रावधान भएको विधेयकलाई अस्वीकार गर्नुपर्ने कारण र आधारहरू बारेमा स्पष्ट हुन सकिएको छैन। राष्ट्रपति स्वयं दलीय कित्तामा विभाजित हुनु भएकी, तीन करोड नेपालीको साझा सम्मानित व्यक्तित्व बन्न नसकेकी भन्दै आलोचना भइराखेको छ। सबैभन्दा ज्यादा आलोचनाको विषय विदेशी चेलीहरूलाई नेपालमा वैवाहिक सम्बन्ध कायम हुनेबित्तिकै नागरिकता प्रदान गर्ने प्रावधानका विषयमा छ। ओलीले पेस गर्नु भएको अध्यादेश र वर्तमान समयमा पेस भएको विधेयक दुवैमा यी प्रावधान कहीँ कतै छैनन्। यस्ता बुहारीहरूलाई वैवाहिक अंगीकृत नागरिकता शीघ्र दिइआएको छ। विदेशी बुहारीहरूले नेपाली नागरिकसँग विवाह गरेको आधिकारिक प्रमाण र विदेशी नागरिकता परित्याग गर्न कारबाही प्रारम्भ गरेको सबुत संलग्न गर्दा नागरिकता शीघ्र दिइआएको छ। विधेयकमै नभएको तर लामो समयदेखि कार्यान्वयन भइराखेको यो प्रावधानलाई नै सर्वाधिक विवादको विषय बनाइएको छ। जन्मसिद्ध नागरिकहरूका सन्ततिलाई अर्को विवाद बनाइएको छ। यस्ता सन्ततिले स्वतः वंशजका आधारमा नागरिकता प्राप्त गर्न सक्ने प्रावधान अध्यादेश र विधेयक दुवैमा छ। सम्माननीय राष्ट्रपतिको यसमा लिखित सहमति छ। वर्तमान संविधानमै धारा ११ को उपधारा ३ मा यो स्पष्ट छ। करिब पाँच लाख यस प्रकारका नागरिकहरू रहेको अनुमान छ। जन्मसिद्धको सन्तानले कति पुस्तासम्म जन्मसिद्धकै आधारमा नागरिकता प्राप्त गरिरहने वा वंशजकै आधारमा प्रदान गर्ने हो ? विवाद बनेको छ। सार्वभौम संसद्ले वंशजकै आधारमा प्रदान गर्ने गरी पटकपटक पारित गरिसकेको छ। संवैधानिक प्रावधानअनुसार नागरिकता प्रदान गर्ने विषय अनुपयुक्त हो भने संविधानमै संशोधन जरुरी हुन्छ। विदेशी बुहारीहरूलाई भारतमा भए सरहको प्रावधान अथवा विवाह गरिआएको सात वर्षसम्म नेपालमा स्थायी बसोबास गरेको सर्तमा मात्र नागरिकता प्रदान गर्न राज्य व्यवस्था समितिले पारित गरिसकेको छ। राज्य व्यवस्था समितिले यस प्रावधानलाई विवादमा ल्याइएको हो। लामो समयदेखिको अभ्यासलाई अहिले आएर परिवर्तन गर्न सरकार र संसद्लाई असहज भएको देखिँदैछ। यदि समितिको सिफारिस उपयुक्त हो भने यसमा ऐन संशोधनको प्रस्ताव पुनः आगामी संसद्मा पेस हुनु पर्छ। निर्वाचनको संघारमा यस प्रकरणले सडक तात्दैछ। सार्वभौम जनताले अध्यादेश पेस गर्ने ओलीजी र विधेयक पेस गर्ने देउवाजीहरूलाई यदि यो प्रस्ताव राष्ट्रघाती नै हो भने दण्डित गर्नेछन्। यस मुद्दामा गठबन्धनमा रहेको सरकार गलत र प्रमुख प्रतिपक्षी दल ठीक हुन सक्दैन। यसको जवाफदेहिता दुवैले लिनु पर्छ। अध्यादेश पेस गर्ने ओली नेतृत्वको सरकार, राष्ट्रपति र यसको विरोधमा सडक तताउन अग्रसर हुनेहरूले अध्यादेश र विधेयक दुवैको अध्ययन गर्नु उपयुक्त हुनेछ। कुनै प्रकारको शब्द, भाव र आसयमा केही पृथकता पाइँदैन। सार्वभौम संसद्लाई निष्क्रिय बनाई महत्त्वपूर्ण विषयहरू अध्यादेशबाट ल्याई शासन गर्न लालायित बनेको प्रहसनसहितको आलोचना बौद्धिक जगत्ले गरिराखेको छ। राष्ट्रपतिको समर्थन र विरोध यस विषयमा अत्यन्त धेरै भइराखेको छ। राष्ट्रपतिले संविधानले दिएको अवधिमा प्रमाणीकरण नगर्नुको कुनै उपादेयता रहने छैन। उक्त विधेयक स्वतः ऐन बन्ने तर्कसमेत आएका छन्। सडकमा विरोध भइराखेको छ। अदालतको ध्यान आकर्षित भएको छ। दक्षिणतर्फको छिमेकीको चासो यस सन्दर्भमा धेरै छ भनिन्छ। राष्ट्रपतिले गरेका निर्णयहरू अदालतले व्याख्या गर्न नमिल्ने आवाजसमेत आएका छन्। तर, नेपालको संविधानले यस प्रकारको व्यवस्था गरेको छैन। नेपालमा संविधानभन्दा माथि कोही पनि हुन सक्दैन। सर्वोच्च अदालतको संवैधानिक इजलासले २०७७ असार २८ गते लिएको निर्णयमा यसलाई स्पष्ट गर्ने क्रममा भनिएको छ। राष्ट्रपतिले गरेको निर्णयलाई न्यायिक परीक्षणको दायराभन्दा बाहिर राख्ने हो भने स्वेच्छाचारिता र निरंकुशता पैदा हुन्छ। नेपालको संविधानले यस प्रकारको छुट कसैलाई पनि प्रदान गरेको छैन। नेपाल संवैधानिक सर्वोच्चता भएको देश भएकाले पनि यस प्रकारको व्यवस्थाको कल्पना गर्नु उपयुक्त देखिँदैन। अन्त्यमा, तर नागरिकता प्रदान गर्ने सन्दर्भ आफैंमा संवेदनशील हुन्छ। नागरिकता भनेको नागरिक हुनुको भाव र नागरिक र राज्यबीच सम्बन्ध स्थापित गर्ने दस्तावेज हो। राज्यको नागरिकसँग कानुनी र राजनीतिक सम्बन्ध स्थापित र व्यवस्थित गर्ने काम नागरिकताबाट गरिन्छ। यसबाट अधिकारका साथै नागरिकको दायित्व सिर्जना हुन्छ। नागरिकता सम्बन्धमा देशहरूको परिवेशअनुसारका नीतिहरू बनी कार्यान्वयन गरिराखेका हुन्छन्। यस्ता नीतिहरूबाट सामाजिक र राजनीतिक विकासका लागि पृथक् खालका चुनौती सिर्जना हुन्छन्। लोकतान्त्रिक देशहरूमा मताधिकार प्राप्त गर्न र राजनीतिमा प्रतिस्पर्धा गर्न पाउनेजस्ता मौलिक अधिकार प्रदान गरिन्छ। राज्यबिनाको नागरिक र नागरिकबिनाको राज्यको कल्पना गर्न सकिँदैन। त्यसैले नागरिकतासम्बन्धी विषयले राष्ट्रियताका विषयमा विशेष महत्त्व राख्नुपर्छ। नागरिकता प्रदान गर्ने नीतिहरू र कानुनको निर्माण गर्दा यिनै विषयमा राज्यले विशेष ध्यान दिनुपर्छ। सामान्यतः नागरिकले राजनीतिकलगायत सबै प्रकारका अधिकार प्राप्त गर्छन्। तर, नागरिकताको प्रकारका आधारमा राजनीतिक अधिकार प्रदान गर्ने वा नगर्ने विषयमा राज्यले कानुन बनाई निर्धारण गर्ने प्रचलन देखिएको छ। नागरिकता प्रदान गर्नु भनेको राष्ट्रको सदस्यको रूपमा कानुनी मान्यता प्राप्त गर्नु हो। विभिन्न प्रकारका सुविधा प्राप्त गर्दै सार्वजनिक पदधारण गर्न र राजनीतिक अधिकारहरूको उपयोग गर्न पृथक् प्रकारको क्षेत्रगत कानुनले स्पष्ट पारेको हुन्छ। लोकतान्त्रिक देशहरूमा मात्र नागरिकले राजनीतिक अधिकार निर्वाधरूपले प्रयोग गर्छन्। एकतन्त्रीय तानाशाही देशहरूमा राजनीतिक अधिकारको कटौती गरिएको हुन्छ। विदेशीलाई नागरिकता प्रदान गर्दा सबैतिर राष्ट्रियताको कसीमा रणनीतिक निर्णय लिने गर्छन्। सबै देशले आफ्नो देशका लागि के कस्ता फाइदा लिन सकिन्छ ? त्यसको विश्लेषण गरिन्छ। यावत् विषयमा पर्याप्त गृहकार्य गरेर मात्र निर्णय लिनुपर्छ।"
"ताप्लेजुङमा ट्याक्टर दुर्घटना, ४ जनाको घटनास्थलमै मृत्यु","ताप्लेजुङ : ताप्लेजुङको मैवाखोला गाउँपालिका४ साँघुमा गएराति ट्याक्टर दुर्घटना हुँदा चार जनाको घटनास्थलमै मृत्यु भएको छ । स्थानीय याम्फेवा खोला नजिक मध्यरातमा भएको दुर्घटनामा तेल्लाबुङबाट कम्साङतर्फ जाँदै गरेको ट्याक्टर सवार ४ जनाको घटनास्थलमै मृत्यु भएको हो । दुर्घटनामा चालक मैवाखोला५ काम्सङ बस्ने ३१ वर्षका पासाङ शेर्पा, उनको भाई २४ वर्षका फुर्बा शेर्पा, मैवाखोला४ ओदकका २२ वर्षकी सर्मिला शेर्पा र उनकी बहिनी १७ वर्षकी लाकी शेर्पा रहेको जिल्ला प्रहरी कार्यालय ताप्लेजुङका डिएसपी कैलाश राईले जानकारी दिए । चालक पासाङ सो ट्याक्टरका माकिलसमेत हुन् । थप विवरण आउन बाँकी रहेको प्रहरीले जनाएको छ ।"
महिला क्रिकेटमा पुलिस पहिलो,"पोखरा : नवौं राष्ट्रिय खेलकुदको महिला क्रिकेटमा नेपाल पुलिस क्लबले स्वर्ण पदक जितेको छ। पोखरामा मंगलबार भएको फाइनलमा अर्को विभागीय टोली एपीएफलाई पाँच रनले पराजित गर्दै पुलिसले डेब्यु खेलमै स्वर्ण जितेको हो। टस जितेर पहिले ब्याटिङ गरेको पुलिसले निर्धारित २० ओभरमा चार विकेट गुमाउँदै ८९ रन बनाएको थियो। पुलिसकी काजल श्रेष्ठले सर्वाधिक २७ रन बनाइन्। यस्तै सम्झना खड्काले २१, कविता जोशीले १३ र कविता कुँवरले ११ रनको योगदान दिए। एपीएफका नेरी थापा, इन्दु बर्मा र कप्तान सीता रानामगरले एकएक विकेट लिए। ९० रनको विजयी लक्ष्य पछ्याएको एपीएफले सात विकेट गुमाउँदै ८४ रन मात्र बनाएको थियो। एपीएफका लागि रोमा थापाले सर्वाधिक २६ रन बनाइन्। यस्तै राजमति ऐरीले १२ रन बनाउँदा अन्य खेलाडीले दोहोरो अंकमा रन बनाउन सकेनन्। पुलिसलाई जित दिलाउन ईश्वरी विष्टले दुई तथा रुविना क्षत्री, संगीता राई र हिरनमोई रोयले एकएक विकेट लिए। लुम्बिनी प्रदेशलाई सात विकेटले पराजित गर्दै बागमती प्रदेशले कांस्य पदक जित्यो।"
"एमाले अध्यक्ष ओलीको स्वास्थ्यमा सुधार, आज सबै कार्यक्रममा सहभागी हुने","झापा : पूर्वप्रधानमन्त्री एवम् नेकपा (एमाले)का अध्यक्ष केपी शर्मा ओलीको स्वास्थ्यमा सुधार आएको छ। मंगलबार दिउँसो काठमाडौंबाट भद्रपुर विमानस्थल हुँदै आफ्नो निर्वाचन क्षेत्र झापा ५ को दमक आइपुगेका ओलीलाई रुघाखोकीसँगै ज्वरो आएको थियो। ओलीको अस्वस्थ भएपछि मंगलबार दमकमा आयोजित पूर्व निर्धारितमा कार्यक्रममा उनी सहभागी हुन पाएनन्। मंगलबार बेलुकी पौने ५ बजे दमक ५ स्थित थकाली होटेलमा पार्टी सम्बद्ध प्रेस चौतारीले आयोजना गरेको अध्यक्ष ओलीसँगको पत्रकार भेटघाटको कार्यक्रम राखिएको थियो तर, अन्तिममा आएर उनी बिरामी भएका कारण उपस्थित हुन नसक्ने एमाले स्थायी कमिटी सदस्य हिक्मत कार्कीले जानकारी गराएका थिए। निर्वाचन परिचालन समितिका संयोजक देवेन्द्र दाहालले सो पत्रकार सम्मेलनमा पार्टीको निर्वाचन तयारीबारे जानकारी गराएका थिए। अध्यक्ष ओलीको स्वास्थ्यमा पुरै सुधार भएको दाहालले जानकारी दिए। ओली आज बिहान ११ बजे क्षेत्र नं १ को धुलाबारीमा आयोजित बृहत् कार्यकर्ता भेलालाई सम्बोधन गर्ने पूर्व निर्धारित कार्यक्रम छ। त्यस्तै दिउँसो २ बजे दमकको रोयल पार्टी पार्टी प्यालेसमा क्षेत्र नं ५ स्तरीय बृहत् कार्यकर्ता भेटघाट कार्यक्रम आयोजना गरिएको छ। सो कार्यक्रममा क्षेत्र नं ५ भरिका कार्यकर्ताहरूको उपस्थिति रहनेछ। बिहीबार नागरिकसँग भेटघाट कार्यक्रमको आयोजना गरिएको छ। त्यसका लागि दमक ३ आम चोक र केर्खामा जनतासँगको भेटघाट कार्यक्रम राखिएको दाहालले जानकारी दिए। अध्यक्ष ओली बिहीबार दिउँसो भद्रपुरबाट काठमाडौं फर्कने कार्यक्रम छ।"
निर्यात सीमामा सरकार लचिलो,"काठमाडौं : विशेष आर्थिक क्षेत्र (सेज) मा स्थापना भएका उद्योगको निर्यात सीमा घट्ने भएको छ। निर्यात प्रवद्र्धन गर्नका लागि सेज निर्माण गरिने भए पनि उद्योगीलाई निर्यात गर्न सकस भएपछि सीमा घटाउन सरकार सकारात्मक भएको हो। उद्योगीले निर्यात सीमा नाघ्न कठिन हुने भन्दै आन्तरिक बजारमा बिक्री गर्न दिन लबिङ गर्दै आएका थिए। सेजमा उद्योग स्थापना गरेपछि ६० प्रतिशत निर्यात गर्नैपर्ने प्रावधान छ। उक्त प्रावधानलाई सरकारले विशेष आर्थिक क्षेत्र ऐन २०७३ संशोधन गरी निर्यातको सीमा घटाउने तयारी गरेको हो। त्यसको लागि सेज प्राधिकरणले मस्यौदा तयार पारेको मस्यौदा छलफलको क्रममा छ। प्राधिकरणका कार्यकारी निर्देशक चण्डिकाप्रसाद भट्टले सेजमा स्थापना भएको उद्योगले अब पाँच वर्षको अवधिमा मात्रै ६० प्रतिशत निर्यात गरे पुग्ने व्यवस्था गर्न लागिएको बताए। स्थापना भएको सुरुको दुई वर्ष निर्यात गर्नु नपर्ने नियम ल्याउन लागिएको छ। बाँकी तीन वर्षमा पनि सुरुमा २० प्रतिशत, दोस्रो वर्ष ४० प्रतिशत र तेस्रो वर्ष मात्रै ६० प्रतिशत निर्यात गरे हुने प्रावधान ल्याउन लागिएको कार्यकारी निर्देशक भट्टले बताए। निर्यात झन्झटका कारण सेजमा उद्योग आकर्षित हुन सकिरहेका छैनन्। उद्योग स्थापनामा उत्साह नदेखिएपछि निर्यातको सीमा घटाउन सरकार लचिलो भएको हो। विद्युत्मा पनि पाँच वर्षसम्म ५० प्रतिशत छुट दिने सरकारको योजना छ। आयकरमा पनि छुट दिने सरकारको प्रस्ताव छ। सेजमा स्थापना हुने उद्योगले पहिलो पाँच वर्षसम्म शतप्रतिशत छुट पाउँछन्। ६० प्रतिशत स्वदेशी कच्चा पदार्थ प्रयोग गर्ने उद्योगले थप १० वर्षसम्म ५० प्रतिशत छुट पाउने व्यवस्था छ। कच्चा पदार्थ अन्य देशबाट ल्याउने उद्योगले ५ वर्षसम्म ५० प्रतिशत छुट पाउँछन्। उद्योगलाई बिक्री गरिने कच्चा पदार्थ तथा उद्योगबाट उत्पादित सामानलाई मूल्य अभिवृद्धि कर नलाग्ने व्यवस्था छ। कच्चा पदार्थ, सहायक कच्चा पदार्थ, प्याकिङ सामग्री, प्लान्ट, मेसिनरी, यन्त्र उपकरण, औजार तथा पार्टपुर्जा र तीन वटासम्म सवारीसाधनमा भन्सार महसुल छुट पनि पाइन्छ। भैरहवा सेजमा स्थापना भएका केही उद्योगले निर्यातको सीमा नकटाएपछि प्राधिकरणले कारवाही गरेको थियो। भैरहवामा सन् २०१९ देखि उत्पादन सुरु भएको छ। सेज स्थापना गर्न सुरु भएको २० वर्षपछि भैरहवामा उद्योगले उत्पादन सुरु गरेका हुन्। भैरहवा सेजमा ६८ ब्लक रहेकोमा २८ उद्योगले उत्पादन सुरु गरी निर्यातसमेत गर्न थालिसकेका छन्। उद्योग मन्त्रालयका सहसचिव चन्द्रकला पौडेलले सेज ऐन संशोधनका लागि छलफल सुरु भएको बताइन्। कार्यान्वयन गर्न कठिनाइ भएकाले समिति बनाएर संशोधन गर्न अध्ययन समिति गठन भएको छ, उनले भनिन्। ऐन संशोधन गर्न सेजमै प्रारम्भिक चरणमा छलफल भइरहेको मन्त्रालयले जनाएको छ। सरकारले २०७५ मा ऐन परिमार्जन गरेर निर्यातको सीमा ६० प्रतिशतमा झारेको थियो। त्यसअघि सेजमा स्थापना भएका उद्योगले ७५ प्रतिशत निर्यात गर्नुपर्ने बाध्यकारी व्यवस्था थियो। तर, निर्यातको सीमा घटाएर पनि उद्योगी सेजमा जान आकर्षित भएनन्। त्यसैले सरकार अझै सीमा घटाउन सकारात्मक भएको छ। सीमा घटाउनुपर्छ भन्ने उद्योगीको भनाइमा सरकार लचिलो भएको छ, मन्त्रालयका अर्का अधिकारी भन्छन्, यस विषयमा आवश्यक छलफल गरेर सीमा हेरफेर गर्न सकिन्छ। उद्योगीले ४० प्रतिशत निर्यात गरे हुने व्यवस्था गर्नुपर्ने माग गर्दै आएका छन्। ६० प्रतिशत स्वदेशमै बिक्री गर्ने प्रावधान ल्याउनुपर्ने उद्योगी बताउँछन्। नेपालमा बिक्री हुने उत्पादन नेपालको कानुनअनुसार सेवासुविधा र निर्यात गर्ने वस्तुको सेज ऐनअनुसार सुविधा दिने व्यवस्था ल्याउनुपर्ने उद्योगीको भनाइ छ। ऐनमा नयाँ उद्योग मात्रै जान पाउनुपर्ने प्रावधान छ। पुरानै उद्योग सेजमा जान पाउनुपर्ने माग उद्योगीको छ। विद्युत्, भाडा, पूर्वाधारलगायत उद्योगमैत्री बनाउन सके निजी क्षेत्र आकर्षित हुने उनीहरूको बुझाइ छ। सरकारले सेज निर्माणमा प्राथमिकता दिन सकेको छैन। सिमराको ब्लक ए र भैरहवा सञ्चालनमा आए पनि अरू निर्माण हुन सकेका छैनन्। सातै प्रदेशमा सेज निर्माण गर्ने सरकारको योजना छ। कार्यकारी निर्देशक भट्टले सरकारले सेजमा उच्च प्राथमिकता दिएर बजेट विनियोजन गरे छिटो निर्माण हुने बताए। अहिलेको बजेटले २० वर्षमा पनि निर्माण नहुने उनको भनाइ छ ।"
सोमले तोडे ३२ वर्ष पुरानो कीर्तिमान,पोखरा : विभागीय टोली त्रिभुवन आर्मी क्लबका सोमबहादुर कुमालले एथलेटिक्सको चार सय मिटरमा ३२ वर्ष पुरानो राष्ट्रिय कीर्तिमान तोडेका छन्। नवौं राष्ट्रिय खेलकुद प्रतियोगिताअन्तर्गत पोखरा रंगशालामा मंगलबार भएको प्रतिस्पर्धामा सोमबहादुरले नयाँ राष्ट्रिय कीर्तिमानसहित स्वर्ण पदक जितेका हुन्। सोमले निर्धारित दूरी ४७९५ सेकेन्डमा पूरा गर्दै नयाँ राष्ट्रिय कीर्तिमान बनाएका हुन्। सन् १९९० मा चीनको बेइजिङमा भएको प्रतिस्पर्धामा आशाराम चौधरीले राखेको ४८३२ सेकेन्डको कीर्तिमानलाई तोडेका हुन्। एपीएफका आशिष चौधरीले ४९४० सेकेन्डमा दौड पूरा गर्दै रजत पदक जित्दा आर्मीका प्रकाश दनुवारले ४९९० सेकेन्डको समयका साथ कांस्य पदक हात पारे। महिलातर्फ एपीएफकी रमिताकुमारी थारुले पनि राष्ट्रिय कीर्तिमानसहित स्वर्ण पदक पक्का गरिन्। उनले निर्धारित दूरी ५८१० सेकेन्डमा पूरा गरिन्। राष्ट्रिय खेलकुद प्रतियोगितामा पहिलो स्वर्ण जितेकी रमिताले सन् २०१९ मा चीनको वुहानमा तुलसा खत्रीले राखेको ५९५७ सेकेन्डको कीर्तिमानलाई तोडेकी हुन्। आर्मीकी निर्मला थापाले एक मिनेट ००१४ सेकेन्डका साथ रजत जितिन्। कांस्य जितेकी एपीएफकी कल्पना श्रेष्ठले १००७० सेकेन्डमा दौड पूरा गरिन्। जयरानीलाई तेस्रो स्वर्ण त्रिभुवन आर्मी क्लबकी जयरानी थारुले एथलेटिक्सको महिला लङजम्पमा राष्ट्रिय कीर्तिमानसहित स्वर्ण पदक जितेकी छन्। पोखरा रंगशालामा मंगलबार भएको प्रतिस्पर्धामा जयरानीले ५५८ मिटर जम्प गर्दै स्वर्ण संख्या तीन पुर्याइन्। उनले लुम्बिनी प्रदेशकी निशा चौधरीको नाममा रहेको राष्ट्रिय कीर्तिमान तोड्दै ५४७ मिटरको कीर्तिमान बनाएकी हुन्। जयरानीले आइतबार महिला ४०० मिटर हडल्समा राष्ट्रिय कीर्तिमानसहित स्वर्ण पदक जितेकी थिइन्। भने सोमबार महिला एक सय मिटर हडल्समा पनि स्वर्ण पदक जितेकी थिइन्। यस स्पर्धामा लुम्बिनीकी निशा चौधरीले ५४९ मिटर जम्प गर्दै रजत पदक जितिन्। एपीएफकी शिला चौधरीले ५३१ मिटर जम्प गर्दै कांस्य हात पारिन्। म्याराथनमा बिन्द्रा र अनिसलाई स्वर्ण नवौं राष्ट्रिय खेलकुदअन्तर्गत एथलेटिक्सको महिला म्याराथनमा एपीएफ क्लबकी बिन्द्रा श्रेष्ठले स्वर्ण पदक जितेकी छन्। पोखरा रंगशालामा मंगलबार भएको खेलमा बिन्द्राले आर्मीकी विश्वरुपा बुढालाई पछि पार्दै स्वर्ण जितेकी हुन्। बिन्द्रा श्रेष्ठ बिन्द्राले निर्धारित दूरी २ घण्टा ५७ मिनेट २३ सेकेन्डमा पूरा गरिन्। विश्वरुपाले सो दूरा पूरा गर्न ३ घण्टा ००३५ सेकेन्डको समय लगाइन्। पुलिसकी रेखा विष्टले ३ घण्टा ०१३५ सेकेन्डका साथ कांस्य पदक पक्का गरिन्। यसैगरी पुरुषतर्फ गण्डकी प्रदेशका अनिस थापामगरले स्वर्ण जिते। उनले आर्मीका कृष्ण बस्नेतलाई पछि पार्दै दुई घन्टा २२ मिनेट ५४ सेकेन्डका साथ स्वर्ण पदक पक्का गरे। कृष्णले सो दूरी २ घन्टा २३ मिनेट १४ सेकेन्डमा पूरा गरे। एपीएफका सन्तोषविक्रम विष्टले २ घन्टा ३० मिनेट ५४ सेकेन्डमा दुरी पार गर्दै कांस्य पदक पक्का गरे। भारतीय सेनामा १३ वर्ष बिताएका अनिसले त्यहाँ १० किलोमिटर र क्रस कन्ट्रीमा प्रतिस्पर्धा गर्दै आएका छन्। राष्ट्रिय खेलकुदमा सहभागिता जनाएको तेस्रो प्रयासमा उनले स्वर्ण पदक जितेका हुन्। २०६५ मा काठमाडौंमा भएको पाँचौ राष्ट्रिय खेलकुदमा पश्चिमाञ्चलबाट खेलेका उनले चार वर्षअघि आठौं राष्ट्रिय खेलकुदमा १० हजार मिटरमा रजत पदक जितेका थिए।
दुई ट्रकमा ल्याइएको ९० लाख बराबरको चिनी बरामद,पश्चिम नवलपरासी : सशस्त्र प्रहरिले दुई वटा ट्रकमा लोड गरेर ल्याइएको ९० लाख बराबरको चिनी बरामद गरेको छ। जिल्लाको प्रतापुर गाउँपालिका २ र रामग्राम नगरपालिका ५ स्थित भैरहवा परासी राजमार्गबाट ८ सय ४० बोरा अवैध चिनीसहित दुई वटा ट्रक सशस्त्र प्रहरिले नियन्त्रणमा लिएको हो । सशस्त्र प्रहरी बल नेपाल हरपुर बिओपी र महेशपुर भन्सार कार्यालयबाट खटिएको संयुक्त टोलीले बुधबार बिहान ट्रकमा ल्याउँदै गरेको चिनी नियन्त्रणमा लिएको प्रमुख सशस्त्र प्रहरी उपरीक्षक रुपकुमार क्षेत्रीले बताए। प्रतापपुर गाउँपालिका२ बाट ना६ख २१९७ नंको ट्रकमा ल्याइएको ४२० बेरा (२१ हजार केजी) र रामग्राम नगरपालिका५ स्थित परासीभैरहवा हुलाकी मार्गबाट लु१ख ९८७१ नंको ट्रकमा रहेको ४२० बोरा (२१ हजार केजी) गरी ४२ हजार केजी चिनी बरामद भएको हो। चिनीसँगै ओसारपसारमा संलग्न दुईवटै ट्रक नियन्त्रणमा लिई आवश्यक कारबाहीका लागि महेशपुर भन्सारमा पठाइएको उनले बताए।
दल तथा उम्मेदवारलाई आचारसंहिता कार्यान्वयन गर्न आयोगको सात बुँदे निर्देशन,"काठमाडौं : राजनीतिक दल तथा उम्मेदवारलाई आचारसंहिता कार्यान्वयन गर्न निर्वाचन आयोगले सात बुँदे निर्देशन दिएको छ। आयोगले निर्वाचनलाई स्वच्छ, स्वतन्त्र तथा निष्पक्ष ढंगले सम्पन्न गर्न दल तथा उम्मेदवारलाई आचारसंहिता कार्यान्वयन गर्न सात बुँदे निर्देशन दिएको हो। आयोगको निर्देशनमा भनिएको छ, ' लाभको पदमा रहेका कतिपय राजनीतिक व्यक्तित्वहरूबाट निर्वाचन प्रचार प्रसार गर्दा सरकारी स्रोत साधन उपयोग गरी निर्वाचन प्रचार प्रसार गर्ने, घरदैलोको कार्यक्रम गर्दा सुरक्षाकर्मीहरूसहित पच्चीस जनाभन्दा बढी संख्याको जुलुस लिई हिँड्ने, राजनीतिक दलहरूले जुलुस, आमसभा, कोणसभा वा भेला आयोजना गर्ने, अनुमति नलिई निर्वाचन प्रचार प्रसारको लागि सवारी साधन प्रयोग गर्ने समेतका गतिविधि भएको भन्ने सूचना विभिन्न माध्यमबाट प्राप्त भएकोले निर्वाचन आयोगले निर्वाचनलाई स्वच्छ, स्वतन्त्र तथा निष्पक्ष ढंगले सम्पादन गर्नको लागि सबै राजनीतिक दल तथा उम्मेदवारलाई आचारसंहिता कार्यान्वयन गर्न सात बुँदे निर्देशन दिएको छ ।' आयोगको निर्देशन १निर्वाचन आचारसंहिता, २०७९ को दफा ५ मा नेपाल सरकार तथा प्रदेश सरकारका मन्त्रीले आफू उम्मेदवार भएको क्षेत्रमा प्रचार प्रसार गर्न बाहेक निर्वाचन आयोगको सहमति नलिई अन्यत्र कुनै दल वा उम्मेदवारको प्रचार प्रसार गर्न नपाइने, प्रचार प्रसार गर्दा सरकारी स्रोत साधनको प्रयोग गर्न नपाइने व्यवस्था रहेको सन्दर्भमा नेपाल सरकार वा प्रदेश सरकारका मन्त्री उम्मेदवार भएको भए आफू उम्मेदवार भएको निर्वाचन क्षेत्रसम्म निर्वाचन आचारसंहिताको प्रतिकूल नहुने गरी प्रचार प्रसार गर्ने, प्रचार प्रसार गर्दा सरकारी साधन स्रोत तथा जनशक्तिको उपयोग नगर्ने, सरकारी कामको सिलसिलामा यात्रा गर्दा बाहेक निर्वाचन प्रचार प्रसारको लागि आफ्नो निर्वाचन क्षेत्रतर्फ जाँदा समेत सरकारी साधन स्रोतको उपयोग नगर्ने तथा आफू उम्मेदवार नभएको क्षेत्रमा आयोगको अनुमति लिई प्रचार प्रसार गर्न जाँदा समेत उल्लेखित व्यवस्थाको पालना गर्ने । २निर्वाचन आचारसंहिता, २०७९ को दफा ५ बमोजिम स्थानीय कार्यपालिकाका पदाधिकारीले आफू बहाल रहेको स्थानीय तहमा निर्वाचन प्रचार प्रसार नगर्ने र सो नियमको प्रतिबन्धात्मक वाक्यांशको खण्ड (४) बमोजिम अन्य स्थानीय तहमा निर्वाचन प्रचार प्रसार गर्दा तथा प्रचार प्रसारका लागि जाँदा वा आउँदा समेत सरकारी साधन स्रोत तथा जनशक्ति उपयोग नगर्ने । ३निर्वाचन आचारसंहिता, २०७९ को दफा १३ मा मतदान हुने दिन भन्दा सत्र दिन अघिदेखि मात्र जुलुस, आमसभा, कोणसभा गर्न वा सञ्चार माध्यममा कुनै प्रकारको प्रचार प्रसार सामग्री प्रकाशन वा प्रसारण गर्न पाइने व्यवस्था भएकाले सो अवधि (२०७९ साल कात्तिक १७) गतेभन्दा अघि कुनै पनि राजनीतिक दल तथा उम्मेदवारले जुलुस, आमसभा, कोणसभा जस्ता कार्यक्रम तथा सञ्चारमाध्यमबाट कुनै प्रकारको प्रचार प्रसार सामग्री प्रकाशन वा प्रसारण नगर्ने । ४निर्वाचन आचारसंहिता, २०७९ को दफा १३ मा निर्वाचन प्रचार प्रसारका लागि घरदैलो कार्यक्रम गर्दा उम्मेदवार, प्रस्तावक, समर्थक सहित पच्चीस जना भन्दा बढीको जुलुस लिएर जान नहुने, यसरी जाँदा बाजागाजा तथा झाँकी सहित जान नहुने समेतको व्यवस्था भएकाले सबै राजनीतिक दलले सो व्यवस्थाको पालना गर्ने तथा नेपाल सरकार वा प्रदेश सरकारका मन्त्रीले त्यस्तो कार्यक्रममा सरकारी साधनस्रोत तथा जनशक्तिको उपयोग नगर्ने । ५निर्वाचन आचारसंहिता, २०७९ को दफा १३ मा निर्वाचन प्रसार प्रसारको लागि आयोगले अनुमति दिएको सवारी साधन मात्र प्रयोग गर्न पाउने व्यवस्था रहेकाले सबै राजनीतिक दल तथा उम्मेदवारले आयोगले तोके बमोजिम अनुमति लिएर मात्र निर्वाचन प्रसार प्रसारको लागि सवारी साधन प्रयोग गर्ने, निर्वाचन प्रचार प्रसारको लागि अनुमति लिएका सवारी साधनबाहेक अन्य सवारी साधनमा दलको वा निर्वाचन चिन्ह अंकित झण्डा प्रयोग नगर्ने । ६निर्वाचन आचारसंहिता, २०७९ को दफा १३ को उपदफा (१) को खण्ड (ज) मा कसैको निजी घरजग्गा वा सार्वजनिक भवन, सार्वजनिक उद्यान, सार्वजनिक सडकको पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह राख्न वा टाँस्न नहुने व्यवस्था रहेको तथा सोही दफाको उपदफा (२) मा त्यस्तो सामग्री राखेको वा टाँसेको भएमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने व्यवस्था रहेकोले कुनै पनि उम्मेदवारले आफ्नो निर्वाचन क्षेत्रमा आचारसंहिताको दफा १३ को उपदफा (१) को खण्ड (ज) विपरीत हुने गरी आफ्नो वा आफ्नो दलसँग सम्बन्धित प्रचार प्रसार सामाग्री नराख्ने वा नटाँस्ने तथा अरुलाई समेत त्यस्तो प्रचार प्रसार सामग्रि राख्न वा टाँस्न नदिने । ७माथि उल्लेख भएका विषय तथा निर्वाचन आचारसंहिता विपरीतका अन्य व्यवस्थाको उल्लंघन भएमा प्रचलित कानून बमोजिम जरिवाना तथा उम्मेदवारी खारेजसम्मको सजाय हुन सक्ने भएकाले राजनीतिक दल तथा उम्मेदवारहरूले निर्वाचन आचारसंहिताको व्यवस्था आफूले पालना गर्ने र अरुलाई समेत पालना गर्न लगाउने ।"
"चुनाव आएगए, यो बाटो बनेन","गोरखा : मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। राजधानी र जिल्ला सदरमुकाममा रमाएका, दूरदराजका गाउँबस्ती, भीरपहरोमा हिँड्ने बानी नपरेका उम्मेदवार र तिनका कार्यकर्तालाई अहिले न चुम उपत्यका जान सम्भव छ, न नुब्री। त्यसैले हेलिकप्टर चार्टर गरी उत्तरी गोरखा जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। तर, अनुमति पाइसकेका छैनन्। नुब्री उपत्यकाका बासिन्दा हिँड्ने बाटो कहालीलाग्दो छ। तल छङ्गाछुर भीर छ। झन्डै ४ सय मिटर उँधो बूढीगण्डकी देखिन्छ। कतै भीरमा पाइला मात्र राख्न मिल्ने खोपिल्टो छ। पाइला टेक्न पनि नमिल्ने कुनै ठाउँमा काठको ठाडो र तेर्सो भर्याङ, कतै डोरी समातेर, कतै निगालोमा झुन्डिँदै हिँड्नुपर्ने यो कहालीलाग्दो बाटो हो, गोरखाको मनास्लु क्षेत्रको। मनसुनको मैझारोमा यस क्षेत्रमा भीषण वर्षा भयो। स्थानीयका अनुसार यति ठूलो वर्षा पहिलो पटक हो। जताततै पहिरोले उधुम मच्चायो। गोरखाको चुमनुब्री गाउँपालिका३ न्याकफेदीबाट पेवा हुँदै नुब्री उपत्यका जाने बाटो पहिरोले अवरुद्ध भएपछि खोलिएको भीरको बाटोमा भर्याङ चढेर मनास्लु क्षेत्रतर्फ जाँदै बटुवा। तस्बिर सौजन्य : सञ्जय ढकाल एक्लेभट्टीदेखि नाम्रुङसम्म साना ठूला गरेर १ सय ५० वटा जति पहिरो झरेको रहेछ, पहिरोले चार दिन गपमा थुनिएर भर्खर सदरमुकाम आइपुगेका पर्यटन व्यवसायी साने गुरुङ भन्छन्, पर्यटकहरू हेलिकप्टरबाट फर्किए। हामी हिँडेर आयौं। बाटो थिएन। पुर्खाले नुनको ढाकर बोक्ने बाटो हिँडेर आयौँ। जे जस्तो भए पनि यसपटकलाई भाग्यले बाँचेर आइपुगियो। पहिरोले बाटो तहसनहस बनाएको उनको भनाइ छ। भोटेनुन ओसार्ने बाटो धेरै ठाउँमा झरेका ठूलाठूला पहिरोले बाटो अवरुद्ध भएपछि साविक सामागाउँ, ल्हो, प्रोक र बिही गाविसका बासिन्दा र विदेशी पर्यटक ३५ वर्षभन्दा अघि हिँड्ने गरिएको भोटेनुन बोक्ने पुरानै बाटो हिँड्न बाध्य छन्। पहिरोका कारण वडा नं ३ न्याकफेदीदेखि पेवासम्मको र बिहीफेदीदेखि गपसम्मको बाटो क्षतिग्रस्त भएको वडाध्यक्ष रामकुमार गुरुङ बताउँछन्। चुमनुब्री गाउँपालिका१, २, ४ र ५ का ती गाउँमा भोटे लामा समुदायको बसोबास छ। बिही, प्रोक, ल्हो र सामागाउँ गाविसका बासिन्दा, पर्यटक भोटेनुन ओसार्ने गरेको उहिल्यैको बाटो हिँड्न बाध्य भएका छन्, गुरुङ भन्छन्, पहरोको कप्पुमा खुट्टा अड्याउँदै, डोरी र निगालो समात्दै हिँड्नुपरेको छ। बाटो यति कहालीलाग्दो छ कि, तल हेर्दा चिल घुम्ने भीर छ, रिङ्टा लाग्छ। उनका अनुसार जोखिम मलेर हिँड्न चाहने पर्यटक मात्रै इन्जोय गर्छन्। अरू पर्यटक र स्थानीयवासीको हिँड्डुल सकसपूर्ण भएको उनको भनाइ छ। पहिरोले ३५ वर्षअघिकै बाटोमा पुर्याइदियो, धार्चे १ हुलचुकका वडाध्यक्ष रामसिङ गुरुङ भन्छन्, त्यतिबेला हामी तलबाट कोदोको भारी बोकेर भोटेनुन लिन सामागाउँ, साम्दोसम्म पुग्थ्यौं। अहिले सम्झिँदा नि कहाली लाग्छ। वर्षा रोकिएपछि गोरखाको चुमनुब्री६ स्थित लोक्पा पहिरो पन्छाएर बाटो खोल्ने क्रममा ढुंगा झरेनझरेको हेर्न ड्युटी गर्दै एक युवा। ढुंगा झर्न थालेपछि उनले सिठी बजाउने र मुनि काम गर्नेहरू भाग्ने गर्दछन्। तस्बिर सौजन्य : सेराप गुरुङ भोट खोलाका बासिन्दा अन्नको खोजीमा धार्चेतिर आउने, आफूहरू नुन बोक्न भोट खोला जाने परम्पराको स्मरण उनले गरे। दिनभर काम गरेको ज्याला दुई माना कोदो पाइन्थ्यो। ढिँडोसिस्नु खान पनि नुन त नभई भएन। अनि अलिअलि कोदो संगालेर नुनसित साँट्थ्यौं, उनी भन्छन्, उनीहरू कोदो खोज्दै हाम्रातिर आउँथे। हामी नुन खोज्न उनीहरूका तिर जान्थ्यौं। त्यति बेला घट्टेखोला, पाङसिङ, न्याक चढेर फेरि ड्याङ झथ्र्यौँ। पछि २०४५ सालतिर बूढीगण्डकीको किनार किनारै बाटो बन्यो। गण्डकी तर्न ठाउँठाउँमा झोलुंगे पुल बन्यो। अनि भीरको बाटो हिँड्न छोडेर तलको बाटो चलेको हो। पहिरोले स्थानीयवासी तथा पर्यटकलाई २०४५ सालपछि हिँड्न छाडिएको बाटोमा पुर्याएको पर्यटन गाइड भविराज गुरुङको भनाइ छ। चार दिनसम्म आरी घोप्ट्याएजस्तो गरी पानी पर्यो। त्यसपछि त जताततै पहिरै पहिरो, गुरुङ भन्छन्, साविकको बाटो अवरुद्ध भइहाल्यो। पछि वडा कार्यालयले न्याकफेदीबाट उकालो लाग्ने पुरानो भीरको बाटो निकाल्यो।न्याक फेदीपेवा खण्डमा हिँड्दै पर्यटक। तस्बिर सौजन्य : भविराज गुरुङ पुरानो बाटो हिँड्दा साविकको तुलनमा दुई घण्टा समय थपिएको गुरुङको भनाइ छ। कमजोर मुटु भएकाले यो भीर पार गर्न सक्दैनन्, उनी भन्छन्, एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुईघण्टा बढी हिँड्नु परेको छ। झरना र पहराबाट चुहिएको पानीले बाटो चिप्लो र जोखिम बनाएको उनको भनाइ छ। पहिरोका कारण असोज २३ गतेदेखि बाटो अवरुद्ध भएको हो। चार दिन अवरुद्ध भएपछि गाउँले मिलेर तत्कालका लागि मान्छे मात्र हिँड्न मिल्ने गरी भीरको पुरानो बाटो खुलाउने सल्लाह गरियो, उनी भन्छन्, ५०६० जनाका दरले चार दिनसम्म खेताला लगाएर अस्ति बिहीबारदेखि बाटो खुलायौं। तर, बाटो ज्यादै कष्टकर रहेको उनको भनाइ छ। चुम उपत्यका पनि बन्द लोक्पा र सर्दीभीरको अजंगको पहिरोले वडा नं ६ का करिब तीन सय घरधुरी र वडा नं ७ छेकम्पारका करिब तीन सय घरधुरीका बासिन्दा नाकाबन्दी जीवन भोगिरहेका छन्। यो गाउँपालिकाकै ठूलो पहिरो हो। सर्दीभीरमा पहिरो आएपछि त्यहाँ क्यान्टिलिभर पुल क्षतिग्रस्त भएको चुमनुब्री ६ का वडाध्यक्ष सरोज लामाको भनाइ छ। तिब्बतको सिमानामा रहेको चुम उपत्यकावासी पाँच महिनादेखि चौतर्फी नाकाबन्दीमा फसेको वडा नं ७ का वडाध्यक्ष टासी दोर्जे लामाको भनाइ छ। कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं, लामा भन्छन्, पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। हामी चुम भ्यालीका बासिन्दालाई बोतलभित्र राखेर बिर्को लगाइदिएजस्तो भएको छ। गाउँभित्रबाहेक कतै जान नसकिएको र घरघरमा खाद्यान्न अभावको अवस्था आइसकेको उनको भनाइ छ। मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। भीरपहरोमा हिँड्ने बानी नपरेकाउनीहरूलाई न चुम उपत्यका जान सम्भव छ न त नुब्री। त्यसैले हेलिकप्टर चार्टर गरी जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। अहिले पनि घरघरमा चामल, चिनी, नुनतेल सकिएको छ। पसलमा पनि पाउन छोडिसक्यो, अर्का स्थानीय मिङ्ग्यूर दोर्जे लामा भन्छन्, सरसापट, ऐचोपैचोले कति दिन धान्छ र ? कि तिब्बत नाका खुलेको भए पनि राहत हुन्थ्यो। त्यो पनि छैन। दसैं बिदा मनाउन जोखिम मल्दै जबर्जस्ती गाउँ पुगेका विद्यार्थीहरू स्कुल खुलिसक्दा पनि काठमाडौं, गोरखा सदरमुकाम झर्न पाएका छैनन्। अब फेरि डोरी टाँगेर झुन्डिएर आवतजावत गर्नुपर्ने अवस्था आइपरेको उनको दुखेसो छ। भूकम्पका कारण सात वर्षअघि सर्दीभीरमा ठूलो पहिरो गएपछि चुम उपत्यकाका बासिन्दा भीरमा डोरी टाँगेर त्यसमै झुन्डिएर वारपार गर्थे। भूकम्पपछि जिल्लामा काम गर्न आएको आईएनजीओ डीएफआईडीले ३ करोड ४० लाख रुपैयाँ लागतमा भीर खोपेर क्यान्टिलिभर पुल बनाइदिएको थियो। क्यान्टिलिभर बनाएपछि सदरमुकाम, गाउँपालिका केन्द्र, बजारतिर सामान किनमेल गर्न जान सजिलो भएको थियो। अब फेरि झुन्डिएर हिँड्नुपर्ने अवस्था आयो, उनी भन्छन्, सबैको ध्यान चुनावतिर मात्र छ, हाम्रो दुःख कसले हेरिदिने ? चुमनुब्री गाउँपालिका६ को सर्दीभीरमा २०७३ सालमा डीएफआइडीले युरोपेली प्रविधिको क्यान्टिलिभर पुल निर्माण गर्यो। दुई खण्ड गरी यो करिब २ सय ४६ मिटर लामो रहेको गाउँपालिका अध्यक्ष निमा लामा बताउँछन्। उनका अनुसार भीर खोपेर बनाइएको यो पुल नेपालमै पहिलो प्रयोग थियो। गत साताको भारी वर्षापछि झरेको पहिरोले पुलको करिब २० मिटर खण्ड कामै नलाग्ने भएर क्षतिग्रस्त भएको छ। डेढ सय मिटर रेलिङ भाँचिएको, स्ल्याब ढल्किको अवस्थामा रहेको उनको भनाइ छ। अब यहाँबाट हिँड्डुल गर्ने कल्पनै गर्न सकिन्न, लामा भन्छन्, चुमबासीका लागि यो ठूलो दुर्भाग्य हो। अब न मान्छे हिँड्डुल गर्न सक्छन्, न खाद्यान्न ओसारपोसार गर्न सकिन्छ। चार महिनादेखि खाद्यान्न ढुवानी भएको छैन। हाहाकार हुने सम्भावना भयो। सो बाटोमा अहिलेसम्म आवतजावत ठप्पै रहेको उनको भनाइ छ। दैनिक उपभोग्य सामान अभाव साहसिक यात्रा भएकाले पर्यटक रमाउने नै भए। स्थानीयवासी पनि जसोतसो हिँड्न त सक्छन् तर भर्याङ चढेर खच्चड हिँड्न सक्दैन। खच्चड हिँड्न नसक्दा करिब १२ सय घरधुरीका १० हजारभन्दा धेरै बासिन्दालाई दैनिक उपभोग्य सामान ढुवानीमा समस्या भएको छ। हाम्रो गाउँपालिकामा सडक बनेको छैन। मोटर चल्दैन। खाद्यान्न होस् कि अरू अत्यावश्यक सामग्री होस्, सबै खच्चडले नै ओसार्ने हो, गाउँपालिका अध्यक्ष निमा लामा भन्छन्, तर खच्चड हिँडाउन सकिएको छैन। यो वर्ष जेठदेखि नै ठूलो पानी पर्न थालेको हो। पाँच महिनादेखि खच्चड हिँडाउन नसक्दा हाम्रो क्षेत्रमा खाद्यान्न अभाव हुन थालेको छ। गाउँपालिकाको विपद् व्यवस्थापन कोषबाट भर्याङ हालेर मान्छे हिँड्न मिल्ने गरी पुरानो बाटो खुलाएको उनको भनाइ छ। भीरको बाटो खुलेपछि दैनिक एक सय जनाभन्दा धेरै विदेशी पर्यटक हिँड्ने गरेको उनको भनाइ छ। अब मनसुन रोकिएजस्तो छ। फेरि पहिलेकै बाटो खुलाउने काम अघि बढाउँछौँ, लामा भन्छन् तर हाम्रो गाउँपालिकामा हिउँदभरि बाटो बनायो, बर्खा लागेपछि फेरि जस्ताको तस्तै हुन्छ। तीन वर्षदेखि चिनियाँ नाका पनि बन्द र तल्लो भेगको बजार क्षेत्रसित जोड्ने बाटो पनि अवरुद्ध हुँदा दैनिक उपभोग्य खाद्यवस्तु आपूर्ति हुन नसकिएको गाउँपालिका अध्यक्ष निमा लामाको भनाइ छ। असुरक्षित बाटो मुख्य समस्या गाउँठाउँको सबैभन्दा महत्वपूर्ण विकास भनेको बाटो नै भएको गाउँपालिकाका अध्यक्ष निमा लामा बताउँछन्। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो, उनी भन्छन्, यसबारे निवर्तमान सांसद, गृहमन्त्री, पूर्वप्रधानमन्त्री प्रचण्डलगायत नेताहरूसित जानकारी गराएको छु। डब्लूडब्लूएफसित पनि कुरा राखेको छु। अल्पकालीन रूपमा र दीर्घकालीन रूपमा चुमनुब्रीको बाटोसम्बन्धी समस्या समाधानको उपाय खोज्नुपर्ने उनको भनाइ छ। चुमनुब्रीका बासिन्दाले बाटोसम्बन्धी समस्या बर्सेनि भोग्ने गर्छन्। हिउँदका बेला हिँडडुल गर्न सक्ने तर बर्खाको तीन महिना नाकाबन्दी हुन्छ। बर्खामा एउटाबाट अर्को वडासम्म जान नसकिने वडा नं १ का अध्यक्ष कर्मा छेवाङ लामाको भनाइ छ। बर्खाको बेला कार्यपालिकाको बैठकमा सहभागी हुन गाउँपालिकाको केन्द्रसम्म पनि जान सकिँदैन, उनी भन्छन्, हिउँदका बेला त गाउँपालिकाको केन्द्र जान दुईदेखि तीन दिनसम्म लाग्छ, बर्खाका बेला त झन् बाटो ठप्पै हुन्छ। ज्यान जोखिममा राखेर हिँड्नु पर्ने भएकाले पनि चुमनुब्रीमा जनप्रतिनिधि बन्ने व्यक्ति पाउन मुस्किल पर्ने उनको भनाइ छ। गत वर्ष पनि बाढी, पहिरोले तीन महिनासम्म बाटो अबरुद्ध पार्यो। खाद्यान्न संकट हुन थालेपछि सरकारले हेलिकप्टरबाट राहतस्वरूप चामल ढुवानी गरेको थियो। तर, यसपटक अहिलेसम्म त्यो विकल्पमा चर्चासमेत नचलेको भन्दै गाउँपालिकावासी चिन्तित छन्।हामी चामल आफंै किन्थ्यौं। तर, ढुवानी कसरी गर्ने ? यसबारे सरकारले सहयोग गर्नुपर्छ, छेकम्पारका वडाध्यक्ष टासी दोर्जे लामा भन्छन्, गत वर्ष सरकारले हेलिकप्टरबाट धेरथोर ढुवानी गरेको थियो। यसवर्ष पनि ढुवानी गरिदिए हुन्थ्यो। पर्यटन व्यवसाय धरासायी खाद्यबाली न्यून हुने यहाँको प्रमुख आयस्रोत भनेको पर्यटन व्यवसाय र जडीबुटी हो। तर, विभिन्न कारणले पर्यटन व्यवसाय धरासायी हुँदै गएको मनास्लु क्षेत्र होटल व्यवस्थापन उपसमितिका अध्यक्ष गणेश कार्कीको गुनासो छ। कहिले भुइँचालो, कहिले डेंगु, कहिले कोभिड, कहिले बाढी पहिरोका कारण पर्यटक आउन नसक्दा मनास्लु क्षेत्रको पर्यटन व्यवसाय संकटमा रहेको व्यवसायी साने गुरुङ बताउँछन्। न्याक फेदीबाट पेवा जाने बाटो अवरुद्ध भएपछि भर्याङ लगाएर बनाइएको वैकल्पिक बाटो खुम्बु क्षेत्रपछि नाम चलेको मनास्लु क्षेत्र हो। बाटो राम्रो हुने हो भने यहाँ थामिनसक्नु पर्यटक आउँछन्, धार्चे मनास्लु पर्यटन विकास समितिका अध्यक्षसमेत रहेका गुरुङ भन्छन्, यसपटक धेरै पर्यटक आउने अनुमान थियो, तर पहिरोले समस्या बनायो। पर्यटक आउलान् र व्यापार गरौंला भनेर लाखौं, करोडांै खर्च गरेर होटल व्यवसाय सञ्चालन गरेका व्यवसायीहरू संकटमा छन्। प्रचण्डसमक्ष हारगुहार खाद्यान्न ढुवानीको व्यवस्था गरी उत्तरी गोरखाको संकट टार्न गुहार गर्दै गाउँपालिका अध्यक्ष निमा लामाले मंगलबार माओवादी अध्यक्ष पुष्पकमल दाहाल प्रचण्डसित भेट गरे। उक्त भेटमा लामाले उत्तरी गोरखाका बासिन्दाले वर्षौंदेखि बाटोको समस्या झेलिरहेको गुनासो गरे। नेपाली सेनाले बेनिघाट, आरुघाट, लार्के सडक निर्माण गरिरहेको छ। सेनाको उक्त टोलीलाई चुम उपत्यकाको सडक पनि निर्माण गरिदिने व्यवस्था मिलाइदिन पनि प्रचण्डको ध्यानाकर्षण गराएको उनको भनाइ छ। प्रचण्डले यसपटक चुनावमा गोरखाबाट उठेका छन्। त्यसैले उनले उत्तरी गोरखाको समस्याबारे गम्भीर भएर गृहमन्त्री बालकृष्ण खाँणलाई टेलिफोन गरी तत्काल ६ वडाका करिब १२ सय घरधुरीका लागि खाद्यान्न ढुवानीको व्यवस्था मिलाउन आग्रह गरेका लामाले बताए। उनका अनुसार सडक र बाटोको विषयमा पनि पहल गर्ने आश्वासन दिएका छन्। सरकारले चुमनुब्री गाउँपालिका केन्द्र रहेको फिलिममा खाद्य व्यवस्था तथा व्यापार कम्पनीको डिपो सञ्चालन गरेको छ। तर वडा नं १, २, ४, ५, ६ र ७ का बासिन्दा बर्खाको चार महिना पहिरो कटेर डिपोसम्म आउन सक्दैनन्। त्यसैले जिल्ला स्तरको खाद्य व्यवस्था समितिले सोमबार बैठक बसी वडा नं ४ को नाम्रुङमा र वडा नं ६ को चुम्लिङमा खाद्य बिक्री केन्द्र स्थापना गर्न माग गर्दै माथिल्लो निकायमा पत्राचार गर्ने निर्णय गरेको छ। यसअघि पनि यस विषयमा पटकपटक निर्णय भए पनि सरकारले कानमा तेल हालेको छ। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो। यसबारे निवर्तमान सांसद, गृहमन्त्री, पूर्वप्रधानमन्त्रीलगायत नेताहरूलाई जानकारी गराएको छु। निमा लामा, अध्यक्ष, चुमनुब्री गाउँपालिका कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं। पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। टासी दोर्जे लामा, स्थानीय जनप्रतिनिधि कमजोर मुटु भएकाले यो भीर पार गर्न सक्दैनन्। एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुई घण्टा बढी हिँड्नु परेको छ। भविराज गुरुङ, पर्यटक पथप्रदर्शक"
सम्भव छ सेनाको यशोवृद्धि,"सिपाही पेसा हो। दर्जा होइन। सिपाहीको समूह नै सेना हुन् भने सेना र समाज माछा र पानी हुन्। तसर्थ जनतासरकारसेनाबीचको विश्वास नै नागरिकसेना सम्बन्ध हो। जुन देशमा छिटोछिटो राजनीतिक परिवर्तन हुन्छ, त्यहाँ सुरक्षा अंगप्रति घृणा, द्वेष, कलंक थुपारिन्छन्। हरेक सरकारले आफूविरुद्ध हुने विद्रोह दमन गरी सत्ता टिकाउन सेनालगायत सुरक्षा अंग प्रयोग गर्छन् नै। अनि जबजब सत्ता र व्यवस्था परिवर्तन हुन्छन्, तबतब सुरक्षा अंगलाई दोषी चस्माले हेर्ने गरिन्छ। यस्तो अवस्थामा सेनालगायत सुरक्षा अंगले नुनको सोझो गर्दागर्दै पनि समाजमा सम्बन्ध र विश्वास बढाउन ढिला भइरहेको हुन्छ। यही अप्ठेरोमा नेपाली सेना पनि छ। यही क्रममा नेपाली सेनालाई उहिले र अहिले पनि गुलामीमलामीसलामी अनि शाही सेना भनेर थचार्ने र पछार्ने बुद्धिजीवी धेरै छन्। वास्तवमा राजनीतिक दलका नेताहरूलाई समेत नेपाली सेना उति सारो प्यारो छैन। किनभने सेनाले तिनको भ्रातृ संगठन भई कर्मचारी युनियन खोल्ने, व्यवस्था परिर्वतनका लागि राजनीतिक अजेन्डा बोकेर विरोध गर्ने, हडताल गर्ने, सरकारविरुद्ध सैनिक विद्रोह (मिलिटरी कु) कहिल्यै गरेन। नागरिक र सेनाबीचको पुल भनेको भूतपूर्व सैनिक संगठन हो। जसको पहिलो काम सेनाको मनोबल बढाउने हो भने दोस्रो काम राष्ट्र निर्माणमा सल्लाह दिने र सहयोग गर्ने हो। अर्को भाषामा, राष्ट्रिय सेनालाई आइपर्ने अप्ठ्यारोमा ट्यांक टु डिप्लोमेसीको काम गर्नु हो। कतिपय पक्षमा सेना प्रत्यक्ष बोल्न मिल्दैन। सैनिक पेसा कस्तो हो भन्नेबारे सेनाभित्रका पीरमर्का, समाजले सेनाबारे शंका गरेका कुरा तथा लगाइएका आधारहीन आरोपबारे सहज रूपमा बोलिदिने काम भूतपूर्व सैनिक तथा संगठनले गर्नुपर्ने हुन्छ। यो पक्षमा नेपाली सेनाका राष्ट्रिय भूतपूर्व सैनिक संघ एकदमै निष्क्रिय देखिन्छ। सेनाले देश हेर्छ भने देशले सेनाको अभिभावक बन्नैपर्छ। यो संसारको मान्यता हो। अनि सेनाले अधिकार माग्न डराउने हो भने त्यो संस्थागत बेइमानी हुनेछ। प्रजातन्त्र, राजतन्त्र, संवैधानिक राजतन्त्र र गणतन्त्रसम्म आइपुग्दा पनि कुनै पनि सैनिक नेतृत्वले राज्यसँग केही नमाग्दा र नेपाली सेना पीडित बनी बस्नु परेको छ। जुन अवस्थाले नेपाल सरकारको ध्यान आकर्षण गराउँदै जंगी अड्डालाई निम्न सुझाव छ : पहिलो, संसारका सेनाको धर्म र मर्म एकै हुन्छ। दिनमा २४ घण्टा रुजु बस्नु पर्छ भने नेपालमा त वर्षमा ३० दिन पनि छुट्टी बिदा जान मुस्किलले पाइन्छ। विश्व श्रमिक संगठनको नियमअनुसार व्यक्तिले दिनमा ८ घण्टा काम गर्ने हो। तर सेना २४ घण्टा रुजु हुनु पर्दा अरू कर्मचारीले तीन वर्षमा गरेको काम सेनाले एक वर्षमै गरेको हुन्छ। त्यसैले कम्तीमा १६ वर्षमा पेन्सन पाउने प्रावधान राखिएको हो। नेपाली सेनाकै केही ठूला जर्साबको उक्साहटमा गणतन्त्रका एकजना प्रधानसेनापतिले पेन्सन पाउने न्यूनतम अवधि २० वर्ष गरी घोर अन्याय गरे। अहिले फेरि १६ वर्षमा झार्ने प्रयासस्वरूप १६ वर्षमा राजीनामामा जान मिल्ने तर पेन्सन तीन वर्षपछि मात्र पाउने नियम बनेको छ। अहिलेको प्रधानसेनापतिले १६ वर्ष पुगेपछिको दिनबाटै पेन्सन दिलाउनु हुनेछ भन्ने विश्वास छ। यो संसारको मान्यता हो। दोस्रो, संगीन र झुट आरोपको खण्डन होस्। विशेषगरी राजा वीरेन्द्रको वंश हत्या नेपाली सेनाले गराएको भनेर थुप्रै पुस्तक र पत्रिकामा छापिए। विभिन्न टेलिभिजनमा बोलिए। सेनालाई अन्य संगीन आरोप लगाएर छिमेकीको उक्साहटमा धेरै नेपालीले पुस्तकसमेत लेखेका छन्। अनि सेना र प्रधानमन्त्री गिरिजाप्रसाद कोइराला, सेना र गृहमन्त्री गोविन्दराज जोशी, माओवादीकालको सेना र प्रहरीबीचको असहयोगका नालीबेली, अन्तिम र सहनै नसकिने आरोप केपी ओलीको पालामा नेपाली सेनाले अमेरिकी सेनासँग गरेको एसपीपी सम्झौता हो। नेपाल सरकारको स्वीकृतिबेगर सेनाले सो काम गर्छ भन्ने कुरो कल्पना बाहिरको हो। तर ओलीले एसपीपीमा स्वीकृति दिएको छैन भनेको प्रमाण छन्। यसबारे नेपाल सरकारको उपस्थितिमा नेपाली सेनाले प्रमाण पेस गर्नै पर्छ। अन्यथा राष्ट्रघातको बात लाग्नेछ। ती सबै प्रमाण बनिसके सेनाले नबोल्दा र खण्डन नगर्दा। यस्ता मौनताले सैनिक इतिहासमा खिया लागेको छ। मौन बस्नु भनेको संगीन आरोप स्वीकारेको भन्ने बुझिन्छ । ००० तेस्रो, सेनाले सामान किन्ने होइन। संसारका २४ मुलुकमा बाहेक सबैजसो देशमा सेनाले आफूलाई चाहिने लजेस्टिक सामान हवाईजहाज, हतियार, गाडी, युनिफर्म, औषधिलगायत सबै सामानको लगत खडा गरी रक्षा मन्त्रालयमा मागपत्र पेस गर्छन्। माग दाबीअनुसारको विशेषता भएको सामान मन्त्रालयले खरिद गरी सेनालाई दिन्छ। अब यो सामान खरिदबाट हुने बदनामीबाट बच्न र गुणात्मक सामान लिन सेनाले सामान खरिद गर्ने र ठेक्का खोल्ने संस्कार अविलम्ब बन्द गर्नै पर्छ । मह काटेपछि हात चाट्ने मन व्यक्ति वा संस्थालाई लाग्छ नै। यो सेनाको अनुशासन पटक्कै होइन। चौथो, अत्यावश्यक सामग्रीमा सेनाको हातहतियार, गोलीगठ्ठा, युनिफर्म, बारुद, बम, खाद्यान्न पेट्रोलडिजेल भण्डारण आदि हुन्। बडामहाराजा पृथ्वीनारायण शाहदेखि राजा वीरेन्द्रको सुरुको कालसम्म पनि नेपाल हतियार, तोप, गोलीबारुद, युनिफर्म, रासनलगायत झन्डै आत्मनिर्भर रह्यो। जुन हतियारका नमुना अहिले पनि छन्। तर, २०४७ सालपछि भने नेपाली सेना पनि कुन नियतले हो कुन्नि ? विदेशी व्यवस्था र ठेक्कापट्टामा पछि लाग्यो। आफ्नो देशका हतियार, गोली बमबारुद बनाउने कारखाना बन्द गरेर रुमाल थापेर मात्र भित्र्याउने चलन बन्द गरी ठूला हतियार, गाडी, हवाईजहाजजस्ता सामानबाहेक सेनाले नेपालमै बनाउन सुरु गर्नैपर्छ। पाँचौं, राणाकालमा पनि नेपाली सेनाले प्रथम विश्व युद्धमा बृटिसले दिएको भत्ताको पैसाले काठमाडौं महांकालमा त्रिचन्द्र मिलिटरी अस्पताल खोलियो। सरकारले एक पैसा दिएन। हालका दिनसम्म पनि सेना र परिवारको स्वास्थ्योपचारमा नेपाली सरकारसँग पैसा मागेर अस्पताल र औषधिको व्यवस्थापन किन नगरेको ? अन्य कर्मचारीले पाएको सुविधा सेनाले माग्नैपर्छ। नमाग्नु सैनिक परिवारप्रतिको अन्याय ठहरिनेछ। अर्को कुरा, सैनिक परिवारका लागि स्कुलकलेज पनि सरकारसँग माग गर्नै पर्छ। व्यक्तिले पाउने भत्ताबाट काटेर कोष खडा गर्ने अनि अस्पतालविद्यालय चलाउने ? शान्ति सेनामा खटिने तलदेखि माथिसम्मका दर्जाहरूको भत्ता काटेर माथिका काम गरिँदै आएका छन्। जुन काम सोहै्र आना मानवअधिकारभन्दा बाहिरका काम हुन्। नागरिक र सेनाबीचको पुल भनेको भूतपूर्व सैनिक संगठन हो। जसको पहिलो काम सेनाको मनोबल बढाउने हो। दोस्रो राष्ट्र निर्माणमा सल्लाह दिने र सहयोग गर्ने। सेना प्रधानसेनापतिको होइन, राज्यको हो भने जंगी अड्डाले राज्यसँग सुविधा माग्नै पर्छ। सेनाको तलबभत्ता काटेर स्वास्थशिक्षाको व्यवस्था गर्नु ठूलो कमजोरी बनेको छ। किन कूटनीतिक मिसनमा जाने अन्य सिभिल कर्मचारीको भत्ता काटिन्न ? किन अन्य गैरसैनिक कर्मचारीको भत्ता काटिन्न ? सबै नेपाल सरकारकै कर्मचारी हुन्। बोल्न सक्नुपर्छ। माग्न सक्नुपर्छ। यो प्रचलन रोक्नुपर्छ र अब अरू देशमा जस्तै सरकारसँग बजेट मागेर स्वास्थ्यशिक्षा चलाउनैपर्छ। छैटौं, सैनिक स्मारक निर्माण र राष्ट्रिय विभूति घोषणा। संसारका हरेकजसो मुलुकमा तल्लोदेखि माथिल्ला दर्जासम्मका सिपाहीका स्मारकसालिक सार्वजनिक स्थानमा छन्। शक्ति राष्ट्रदेखि भारतमा समेत गाउँगाउँमा छन्। सेनाको पहलमा राज्यले स्थापना गर्छ, घोषणा गर्छ। दुर्भाग्य, नेपाली सेनामा यो संस्कारले कहिल्यै घोचेन, पोलेन। बाइसेचौबीसे राज्यका समेत वीर सिपाहीहरूको सालिक राख्ने, बाटो, नामकरण गर्ने, स्मारक बनाउने काम गर्नैपर्छ । सातौं, संरचना र चारित्रिक विकासमा स्थायित्व। नेपाली सेनामा जहिले पनि कमान्ड गर्ने संरचना फेरिरहनुपर्ने कारण कमजोर अत्यावश्यक सामग्री व्यवस्था नै हो। सेनाले बनाएका कमान्ड संरचनालाई राज्यले दिएको बजेट र विदेशमा भर पर्नुपर्ने लजिस्टिक सामानले स्थायित्व दिनै सक्तैन। अर्को संगीन पाटो भनेको विशेषगरी सहायक सेनानीदेखि उपरथीसम्मको वृत्ति विकास, पदोन्नति व्यवस्था, अंक दिने व्यवस्था आदि प्रधानसेनापति फेरिएपछि फेर्ने चलन एकदम अवैज्ञानिक छ। यसले अधिकृतहरूको पेसागत सुरक्षामा ठूलो असर पारेको छ। तसर्थ, हरेक नयाँ योजना कम्तीमा पनि १० वर्ष बदलिनु हुँदैन। यो अति संवेदनशील पक्ष हो । आठौं, लडाकु र मद्दती फौजको वृत्ति विकास छुट्ट्याइयोस्। नेपालमा हवाई र जलसेना छैन। पैदल सेना नै मुख्य खम्बा हो। संसारको सैनिक मान्यताअनुसार पैदल सेनालाई मद्दत गर्ने अंग भनेको आर्टिलरी, कम्ब्याट इन्जिनियर र सिग्नल हुन्। ३५ हजार जति सेना हुँदा बनाइएको वृद्धि विकासलाई हाल झन्डै एक लाख सेना हुँदासम्म सोलो ढोलो रूपले सोही कायम राख्नु बेइमानी पनि हो। संसारमा त्यत्रा तालिम गरेर आउने ठूला फुलीहरूले यसरी बुच बचाएर बस्ने र पेन्सन पकाउने मात्र हो भने यो सेनाको लडाकुपन पक्कै मर्नेछ। प्रमाणको रूपमा हाल नेपाली सेनामा रहेका ठूला जर्साबहरू मद्दती फौजका कति छन् अनि लडाकु फौजका कति छन् ? फर्केर हेरे हुन्छ। यो पद्धतिको कमजोरी हो। कुनै जर्साब वा ट्रेडप्रतिको ईष्र्या होइन। अन्तमा, देशको माटो भनेको नेपाली सेनाको हाड, मासु हो भने देशको अखण्डता भनेको सेनाको प्राण हो। यो देश बनेको र बचेको इतिहासलाई मनन् गरी यो देशको माया गर्नै पर्छ। विशेषगरी पूर्वजर्साबहरूले आफ्ना सैनिकहरूलाई परेको पीरमर्काको बारेमा बोल्न, लेख्न र समाधानका लागि पहल गर्नै पर्छ। ९५ प्रतिशतभन्दा बढी बहालवाला र पूर्वसैनिकहरूलाई घरमा हात मुख जोड्नसमेत समस्या छ। धेरै तारा हाल्ने पूर्वजर्साबहरूले आफ्नो देशका लागि एकै स्वरमा लेख्नेबोल्ने हो भने कुनै पनि शक्तिराष्ट्र वा देशभित्रकै दुश्मनहरूले हेप्ने छैनन्। हामी सेवा निवृत्त ठूला फुलीमध्येबाटै केहीले शक्ति राष्ट्रका लागि लेखिदिँदा उर्लीउर्ली, कुर्लीकुर्ली बोलीदिँदा र लुकीलुकी तिनका भारी बोक्दा नेपालमा शक्ति राष्ट्रहरूको बन्दुके चलखेल बढेको पक्कै हो। जननी जन्म भूमिश्च स्वर्गदपी गरियसी यो वाक्यलाई बहालमा रहेका तथा पूर्वसैनिकहरूले निद्रामा र ब्युझँदासमेत मुटुमा राखुन् भन्ने कामना गरेको छु। नेपाली सेनाको यशोवृद्धिका लागि नै केही शब्दहरू अर्पण गरिएको हो।"
४४ प्रतिशत जनसंख्यामा बिमा पहुँच,"काठमाडौं : नेपालका ४४०५ प्रतिशत नागरिकमा बिमाको पहुँच पुगेको छ। यो म्यादी, लघु, वैदेशिक रोजगार र जीवन बिमा गर्नेको तथ्यांक हो । गत आर्थिक वर्षको भदौमा २८१६ प्रतिशत थियो। बिमा समितिको तथ्यांकअनुसार यसरी बिमा गर्नेको संख्या सहरी क्षेत्रका अधिक छन् । म्यादी र लघुम्यादीसमेत जोड्दा बिमाको पहुँच ४०४६ प्रतिशत पुगेको छ। तर म्यादी, लघुम्यादी र वैदेशिक रोजगार जीवन बिमालेखबाहेक भने १६८७ प्रतिशतमा बिमा पहुँच पुगेको छ। लामो अवधिभन्दा छोटा अवधि अर्थात् दुर्घटना बिमा लगायतमा आकर्षण बढ्दै गएको छ। जीवन बिमामा २०२५ वर्षेसम्मका बिमालेख जारी हुने तर म्यादी र लघुले छोटा अवधिको जोखिम व्यहोर्ने भएकाले यसमा आकर्षण बढेको समितिका अध्यक्ष सूर्यप्रसाद सिलवालले बताए। चाडपर्वको आसपास बिमा गर्नेको संख्या सामान्यतया घट्ने र यसपछि बढ्ने उनको अनुमान छ। बिमा कम्पनीले बिमालेख धितो कर्जाको ब्याजदर बैंकको भन्दा महँगो गरेकाले केही आकर्षण घटेको उनको अनुमान छ। बरु बिमालेख धितो कर्जा कम्पनीले बैंकबराबर दिए अझै बिमा पहुँच वृद्धि हुने उनको अपेक्षा छ। जुनसुकै प्रकारका बिमामा भए पनि नागरिक सहभागी भए सबैलाई कुल जनसंख्याको पहुँचमा गणना गर्न सकिन्छ। किनभने २०२५ वर्षे जीवन बिमाबाहेकका अन्य दुर्घटना बिमाजस्ता म्यादी तथा लघुम्यादी पनि समग्रमा बिमाकै पहुँचमा पर्छन्। जसरी भए पनि बिमाको दायरामा आउनु नै ठूलो कुरा हो, उनले भने। यद्यपि, पछिल्लो महिनासम्म नेपालका १९ बिमा कम्पनीले १ करोड ४० लाख १४ हजार ८ सय ६६ बिमालेख बिक्री गरेका छन्। नागरिकमा बिमाको पहुँच बढ्दै गएको देखिए पनि यो सहर केन्द्रित नै देखिन्छ। भदौसम्मको तथ्यांकलाई आधार मान्दा जीवन बिमा कम्पनीले जारी गरेको बिमालेख संख्या बागमती प्रदेश केन्द्रित छ। कुल बिमालेखमध्ये ७०३३ प्रतिशत बागमती प्रदेशमा मात्रै छ। कुल बिमालेख १ करोड ४० लाखमध्ये ९८ लाख ५७ हजार बिमालेख बागमती प्रदेशबाटै जारी भएको छ। यसमा पनि राजधानीमा बिमाको पहुँच बढी छ। किनभने यहाँको जनघनत्व पनि धेरै छ। यसपछि बिमालेख संख्या बढी भएको क्षेत्र प्रदेश १ हो। यहाँ कुल बिमालेखको ९५१ प्रतिशत अंश छ। यो सो क्षेत्रमा जारी भएको १३ लाख ३२ हजार बिमालेख संख्या हो। यसपछि लुम्बिनी, गण्डकी, मधेस, सुदूरपश्चिम र कर्णाली रहेका छन्। सबैभन्दा कम बिमाको पहुँच कर्णाली प्रदेशमा पुगेको छ। कर्णालीमा १६३ प्रतिशत अर्थात् २ लाख २७ हजार ८ सय ७० बिमालेख संख्या छ। जीवन बिमा कम्पनीले ३ हजार ३ सय ६२ वटा शाखामार्फत मुलुकभर बिमा सेवा दिँदै आएका छन्।"
भूपेन्द्रको अधुरो स्वर्ण सपना,"पोखरा : पोखरा रंगशालाको पश्चिमतर्फ निर्माणाधीन कभर्डहलमा नवौं राष्ट्रिय खेलकुद प्रतियोगिताअन्तर्गत बक्सिङको भिडन्त चलिरहँदा १३औं दक्षिण एसियाली खेलकुद (साग) का स्वर्ण विजेता भूपेन्द्र थापामगर भने कभर्डहलको एक छेउमा टोलाइरहेका थिए। ६४ केजी तौल समूहमा विभागीय टोली नेपाल पुलिस क्लबको प्रतिनिधित्व गर्दै नवौं राष्ट्रिय खेलकुदमा सहभागी भएका भूपेन्द्र डेंगुका कारण रिङमा उत्रिन नसकेपछि अरुको खेल हेरेर चित्त बुझाइरहेका छन्। यहाँ बसेर अरुको खेल हेर्दा आफूलाई पनि खेलुँखेलुँ लाग्छ। विरामी नभएको भए मैले पनि रिङमा भिडन्त गरिरहेको हुन्थें भन्ने सोच्छु, भूपेन्द्र भन्छन्, स्वर्णका लागि राम्रो तयारी गरेको थिएँ। जसरी पनि स्वर्ण जित्छु भन्ने थियो। तर, यस पटक समयले साथ दिएन। उनी नवौं राष्ट्रिय खेलकुदको स्वर्णको तृष्णा १०औं राष्ट्रिय खेलकुदमा मेट्ने बताउँछन्। उनलाई एक हप्ता अघि नै डेंगुको संक्रमण भएको हो। पोखरा आएपछि ज्वरो आउने र शरीर दुख्ने भएपछि परीक्षण गराउँदा डेंगु संक्रमण देखिएको थियो। दुई दिनजति ज्वरो आउने र शरीर दुख्ने भयो। त्यसपछि विस्तारै ठिक पनि भयो, उनी भन्छन्, जे भए पनि खेल्छु भनेर लागेको थिएँ। डाक्टरले नखेल भनेपछि खेलिनँ। २०६५ मा काठमाडौंमा सम्पन्न पाँचौं राष्ट्रिय खेलकुदमा पहिलो पटक सहभागिता जनाएका भूपेन्द्र, त्यसबेलादेखि लगातार राष्ट्रिय खेलकुदमा सहभागी भइरहेका छन्। पाँचौं राष्ट्रिय खेलकुदमा कांस्य पदक जितेका उनले ७५ केजी तौल समूहमा प्रतिस्पर्धा गरेका थिए। धनगढीमा भएको छैटौं राष्ट्रिय खेलकुद प्रतियोगितादेखि भने उनले ६४ केजी तौल समूहमा प्रतिस्पर्धा गर्न थालेका हुन्। दाङका भूपेन्द्र छैटौं राष्ट्रिय खेलकुददेखि घरेलु प्रतियोगितामा अपराजित छन्। ६४ केजी तौल समूहको प्रतिस्पर्धामा उनलाई अहिलेसम्म कसैले हराउन सकेको छैन। नवौं राष्ट्रिय खेलकुद प्रतियोगिता उनको पाँचौं सहभागिता हो। उनले नेपालगन्जमा भएको आठौं राष्ट्रिय खेलकुदमा स्वर्ण पदकमा ह्याट्रिक गरेका थिए। डेंगुका कारण आफू खेल्न नसक्ने भएपछि उनी भाइ चन्द्रबहादुर थापामगरलाई हौसला बढाउन प्रतियोगिता स्थल पुग्ने गरेका छन्। नेपाल पुलिस क्लबकै चन्द्रले ५१ केजी तौल समूहमा प्रतिस्पर्धा गरिरहेका छन्। अस्वस्थताका कारण डाक्टरले धेरै हिंडडुल नगर्न भने पनि उनी भाइ र आफ्नो क्लबका खेलाडीलाई हौसला बढाउन दिनहुँ प्रतियोगिता स्थल पुग्ने गरेका छन्। यस पटक दुवै दाजुभाइले स्वर्ण जित्ने योजना थियो। दुवैले मेहनत पनि गरेका थियौं। तर, मलाई समयले साथ दिएन, उनी भन्छन्। आफूले खेल्न नपाए पनि भूपेन्द्र भाइ चन्द्रलाई स्वर्ण जिताउन लागिपरेका छन्। भाइ रिङमा भिडिरहँदा ताली बजाएर हौसला बढाउँछन् भने अरु बेला भाइलाई विभिन्न टेक्निक सिकाइरहेका हुन्छन्। डेंगुका कारण मैले खेल्न पाइनँ। आफूले खेल्न नपाएपछि भाइले स्वर्ण पदक जितोस् भनेर सपोर्ट गरिरहेको छु, भूपेन्द्रले भने, मेरो सपना भाइले पूरा गरोस् भन्ने छ। पुरुष ५१ केजी तौल समूहमा प्रतिस्पर्धा गरेका चन्द्र उपाधि नजिक पुगेका छन्। मंगलबार भएको सेमिफाइनलमा त्रिभुवन आर्मी क्लबका सुवास तामाङलाई पराजित गर्दै उनी उपाधि नजिक पुगेका हुन्। बुधबार हुने उपाधि भिडन्तमा उनले एपीएफका प्रदीप महर्जनको सामना गर्ने छन्। प्रदीपलाई यसअघि पनि पराजित गरिसकेकाले भाइले स्वर्ण जित्नेमा उनी आशावादी छन्। घरेलु प्रतियोगितामा एकछत्र राज गरेका भूपेन्द्रले १३औं सागमा नेपाललाई स्वर्ण पदक दिलाएका थिए। उनले फाइनलमा भारतीय खेलाडीलाई पाखा लगाउँदै ऐतिहासिक स्वर्ण जितेका थिए। त्यसअघि सन् २०१४ र २०१८ को एसियाली खेलकुदमा सहभागिता जनाएका उनले वल्र्ड च्याम्पियनसिपमा पनि प्रतिस्पर्धा गरेका छन्। सन् २०१९ मा चीनमा भएको ग्रान्डस्लाम एसियन बक्सिङ च्याम्पियनसिपमा भूपेन्द्रले रजत पदक जितेका थिए।"
विराटनगरको जामुनगाछीमा स्थानीयले चर्काए नेता बहिष्कार आन्दोलन,"विराटनगर : मुलुक यतिबेला निर्वाचनमय बनेको छ। नजिकिँदो प्रतिनिधि तथा प्रदेशसभा निर्वाचनले माहोल तातिएको छ। तर विराटनगरको जामुनगाछी क्षेत्रले भने विकास निर्माणको माग गर्दै आन्दोलन चर्काएको छ। कोसी लोकमार्गबाट पश्चिमा पर्ने विराटनगर महानगरपालिका ४ र ५ को सिमानास्थित जामुनगाछी क्षेत्रमा राजनीतिक दलका नेताविरुद्धको आन्दोलन स्थानीयले जारी राखेका हुन्। स्थानीयले सञ्चालन गरिरहेको विकासविरोधी नेता बहिष्कार अभियान मा प्रहरीले मंगलबार हस्तक्षेप गरेपछि आन्दोलन थप चर्किएको हो। स्थानीयले बुधबार बिहानैदेखि सडकमा ढुंगा थोपरेर र पोल तेर्स्याएर यातायात अवरुद्ध बनाएका छन्। अवरोधका कारण सवारीसाधन सञ्चालनमा समस्या भएको छ। आफूहरूकै भोटका कारण तीन दशकदेखि विभिन्न दलका नेता सत्तामा पुगे पनि विकास निर्माणमा राजमार्ग पश्चिमको क्षेत्रलाई उपेक्षा गरेको भन्दै स्थानीयले लामो समयदेखि आन्दोलन गरिरहेका हुन्। स्थानीयले २०७८ कात्तिकबाटै नेता बहिष्कार अभियान सुरू गरेका थिए। वैशाख ३० मा सम्पन्न स्थानीय तह निर्वाचनमा पनि आन्दोलनले निरन्तरता पायो। अभियानका क्रममा धुलाम्मे सडक किनारमा विकासविरोधी नेता बहिष्कार गरौँ नारासहित ब्यानर टाँगिएको थियो। सोही ब्यानरलाई मंगलबार प्रहरीले हटाएको छ। आफूहरुको शान्तिपूर्ण आन्दोलन दबाउन नेता र मन्त्रीको निर्देशनमा प्रहरीले हस्तक्षेप गरेको भन्दै स्थानीय थप आक्रोसित बनेका छन्। अभियानका संयोजक उत्तम दाहालले निर्वाचनको मुखमा जामुनगाछी क्षेत्रमा प्रवेश निषेध गरिएपछि राजनीतिक दलका नेताहरुले प्रहरीमार्फत बल प्रयोग गरेको बताए। जनताले स्वतः स्फूर्त रुपमा गरेको अभियानमा प्रहरीले बलपूर्वक अवरोध गरेको छ उनले भने, त्यसको विरोधमा आन्दोलन थप चर्काएका हौँ। स्थानीयले विकास निर्माणबाट पछाडि पारिएको भन्दै कोसी राजमार्ग पश्चिमको क्षेत्रलाई विराटनगरको कर्णाली घोषणा गरेका छन्। नेताहरुले आफूहरुलाई भोट बैंकका रूपमा मात्रै प्रयोग गरेको र विकास निर्माणमा अवरोध गरिरहेको आरोप स्थानीयको छ। आन्दोलनका कारण जामुगाछी क्षेत्रमा नेताहरु चुनावी कार्यक्रम लिएर जान सकिरहेका छैनन्। हरेक निर्वाचनमा राजनीतिक गतिविधि र चुनावी चहलपहल तीव्र हुने जामुनगाछीमा भने स्थानीयको आन्दोलनका कारण निर्वाचन लक्षित कुनै कार्यक्रम हुन सकिरहेको छैन। स्थानीयले राजनीतिक दल र नेता बहिष्कार अभियानलाई तीव्र पार्दा उक्त क्षेत्रमा नेताहरु प्रवेश गर्न नसकेका हुन्। मंसिर ४ मा हुने निर्वाचनका लागि उम्मेदवारहरुले त्यस क्षेत्रका स्थानीयलाई रुझाउने प्रयास गरिरहेका छन्। तर प्रवेशमै स्थानीयले रोक लगाएपछि राजनीतिक दलका नेताहरुले सुरक्षा निकायको सहयोग लिनुपर्ने अवस्था आएको हो। राजनीतिक पार्टी र विकास विरोधी नेताहरुलाई गाउँ, क्षेत्र प्रवेशमा रोक लगाइएको ब्यानरसहित स्थानीयले अभियान सुरू गरेका थिए। आन्दोलनअन्तर्गत बहिष्कारमा परेका नेता र ठेक्का लिएर पनि काम नगर्ने ठेकेदार र तिनका कम्पनीको फोटोसहितको ब्यानर बनाएर स्थानीयले सार्वजनिकस्थलमा टाँगेका हुन्। ब्यानरमा कांग्रेसका डा शेखर कोइराला, मिनेन्द्र रिजाल, महेश आचार्य, केदार कार्की र भीम पराजुली तथा एमालेका लालबाबु पण्डित, गुरु बराल र जीवन घिमिरेको तस्बिर प्रयोग गरिएको थियो। यी ८ जना नेतालाई विकास विरोधी घोषित गर्दै स्थानीयले फोटोसहितको ब्यानर बनाएर टाँगेका हुन्। जामुनगाछी मोरङको निर्वाचन क्षेत्र नम्बर ६ मा पर्छ। आगामी प्रतिनिधिसभा निर्वाचनमा कांग्रेसका डा शेखर कोइराला र एमालेका लालबाबु पण्डित यस क्षेत्रबाट उम्मेदवार छन्। तर उनीहरु नै स्थानीयको बहिष्कारमा परेका छन्। ठेकेदारको फोटोसहित स्थानीयले टाँगेको ब्यानर। सांसद भएर पनि पण्डितले आफ्नो क्षेत्रलाई बेवास्ता गरेको आरोप छ। कोइरालाले पनि चुनाव लड्ने क्षेत्रलाई वास्ता नगरेको गुनासो स्थानीयले गरेका छन्। प्रदेश १ का बहालवाला कानुनमन्त्री केदार कार्कीसँग समेत स्थानीय आक्रोसित छन्। आगामी निर्वाचनमा मोरङ क्षेत्र नम्बर ६ खबाट उनले प्रदेशसभा सदस्यका लागि उम्मेदवारी दिएका छन्। प्रदेशको मन्त्री भएर पनि आफ्नो क्षेत्रको विकासमा ध्यान नदिएको आरोप कार्कीमाथि छ। त्यसो त कार्कीले प्रदेशमै सबैभन्दा बढी विवादित मन्त्रीको छवि बनाएका छन्। आसेपासे र आफूनिकटकालाई मात्रै च्याप्ने तथा विकास निर्माणका नाममा अनियमितता गर्ने गरेको आरोप स्थानीयले उनीमाथि लगाइरहेका छन्। मन्त्री हुँदा जनभावनाविपरीतका काम गरेको आरोप लागिरहेका उनै कार्की अहिले पनि त्यही क्षेत्रबाट उम्मेदवार बनेर चुनावी मैदानमा उभिएका छन्। स्थानीयले भने उनलाई बहिष्कार गरेका छन्। विराटनगर महानगरका पूर्वमेयर भीम पराजुली क्षेत्र नं ४ ख बाट प्रदेशसभा सदस्य उम्मेदवार हुन्। मेयर भएका बेला पनि राजमार्ग पश्चिमलाई बेवास्ता गरेको आरोप स्थानीयको छ। प्रदेश १ मा सामाजिक विकास मन्त्रीको जिम्मेवारी सम्हालिसकेका जीवन घिमिरे सोही क्षेत्रका प्रदेशसभा उम्मेदवार हुन्। मन्त्री भएका बेला जामुनगाछीमा रहेको आयुर्वेदिक अस्पताल सार्न उनले भूमिका खेलेको गुनासो स्थानीयले गरेका छन्। सरकारी कार्यालयलाई पनि बेवास्ता गरिएको र नयाँ बनेका सरकारी संरचना सबै राजमार्ग पूर्वतर्फ केन्द्रित गरेको आरोप स्थानीयको छ। नेताहरुलाई आफूहरुले खाने चामल नभई विराटनगरको कर्णालीको विकास गरिदिनुस् भन्ने एक मात्र माग राखेको स्थानीय लक्ष्मी थापाले बताइन्। सडक निर्माणको ठेक्का लिएर काम नगर्ने ठेकेदारहरुलाई पनि नेताहरुले कारबाही नगरी संरक्षण गरेको आरोप उनीहरुको छ। सडक निर्माणको जिम्मा लिएर काम नगरेको भन्दै खुस्बु कन्स्ट्रसनका दीपक पौडेल र दृश्यन्त पौडेल तथा भूमि कन्स्ट्रक्सनका शुभम बोहराको तस्बिरसहितको ब्यानर पनि स्थानीयले टाँगेका छन्। नेतालाई रिझाएर ठेक्का लिने र पाएको काम समयमै पूरा नगर्ने ठेकेदार र निर्माण कम्पनीको नाम सार्वजनिक गरिएको स्थानीयको भनाइ छ। ढुंगा थोपरेर र पोल तेर्स्याएर स्थानीयले गरेको सडक अवरोध। जनताको मागलाई अटेर गरी बलपूर्वक जामुनगाछी क्षेत्रमा प्रवेश गरे राजनीतिक दलका उम्मेदवार र नेताहरुलाई जनकारबाही गरिने अभियानका संयोजक दाहालले बताएका छन्। हामीले असुहाउँदिलो र असम्भव माग राखेका छैनौँ, उनले भने, लोकतन्त्रमा एक नागरिकले आफू हिँड्ने बाटो बनाइदेउ भनेर आफ्नो नेतालाई भन्न नपाउने भन्ने हुन्छ ? धुलाम्मे बाटोका कारण आवतजावतमा र स्थानीयको स्वास्थ्यमा गम्भीर असर परिरहँदा समेत कसैले वास्ता नगरेपछि आफूहरू बाध्य भएर सडक संघर्षमा उत्रिएको स्थानीय बताउँछन्। सम्बन्धित सबै निकायमा बारम्बार जानकारी र पत्राचार गर्दा समेत आफूहरुको समस्या समाधान नभएको अवस्थामा नेता र कार्यकर्ता जबर्जस्ती प्रवेश गरे राम्रो नहुने चेतावनी स्थानीयले दिएका छन्। जामुनगाछी क्षेत्रमा पर्ने हुलाकी सडकको काम रोकिँदा स्थानीयलाई झनै बढी समस्या भएको हो। समस्याबारे पटकपकट आवाज उठाउँदा पनि सुनुवाई नभएको दाहालले बताए"
बागमती प्रदेश : जलवायु असर बढ्दो,"मकवानपुर : मकवानपुरको उत्तरी थाहा नगरपालिकाका किसानहरूले युरिया मल हालेर खेती गर्न थालेको डेढ दशक बित्यो। देशकै तरकारीको प्रमुख उत्पादन क्षेत्रमध्ये एक पालुङमा आजभोलि प्रांगारिक मलको मात्र प्रयोग गरेर तरकारी तथा अन्य बाली उत्पादन गर्न सकिँदैन। बदलिँदो हावापानी र धेरै युरियाको प्रयोगका कारण माटो नै बिग्रिसकेको छ, थाहा नपाका अगुवा किसान राजेश केसीले भने, आजभोलि विभिन्न खालका रासायनिक मल प्रयोग गर्दा पनि बाली हुर्काउन मुस्किल छ। डेढ दशकअघिसम्म प्रांगारिक मल मात्र हालेर उत्पादन गरेको तरकारी काठमाडांैलगायतका सहरमा बिक्री गरेको उनलाई हिजो जस्तो लाग्छ। विभिन्न किराहरू लाग्ने, बाली टिप्ने बेलामा कुहिने, जमिन सुक्खा हुने, किसिमका झारपात उम्रने र उत्पादनमा कमी आउने समस्यासँग जुध्न यहाँका किसान बाध्य छन्। मकवानपुरको कैलाश गाउँपालिकाका किसानहरूले गत वर्ष मकैको राम्ररी उत्पादन लिन सकेन। मकैको घोगा ठूलो लाग्यो तर भित्र गेडा लागेन, कैलाशस्थित भार्ताका किसान पासाङ मोक्तानले भने, धानमा पनि भनेजस्तो बाला लाग्दैन। अब खेती गरेर खान गाह्रो भइसक्यो। उनीहरूले यसबापतको राज्यबाट केही क्षतिपूर्ति पनि पाएनन्। बेमौसमी वर्षाका कारण गत आर्थिक वर्ष २०७८७९ मा चितवनमा मात्र ४५ करोड रुपैयाँ बराबरको धानबाली क्षति गरेको कृषि ज्ञान केन्द्र चितवनका प्रमुख युवराज पाण्डेले बताए। धेरै किसानले काटेको धान घर भित्र्याउन पाएनन्, उनले भने, मौसम परिवर्तनका कारण किसान बर्सेनी मारमा छन्। मौसम परिवर्तनका कारण बेमौसमी वर्षासँगै नयाँ नयाँ रोग किराको सामना गर्न परिरहेको पाण्डेले बताए। धान फुल्ने बेलामा वर्षा हुँदा उत्पादनमा पनि कमि भइरहेको उनको भनाइ छ। गत वर्ष बेमौसमी वर्षाले बागमतीमा एक हप्तामा ५ करोड ८२ लाख रुपैयाँ बराबको धानबाली क्षति गरेको कृषि तथा पशुपन्छी विकास मन्त्रालय, बागमती प्रदेशको तथ्यांक छ। मन्त्रालयका अनुसार २०७८ असोज २८ देखि कात्तिक ३ गतेसम्म परेको पानीले ५३० हेक्टर क्षेत्रफलमा लगाइएको २ हजार ६८ मेट्रिक टन धान क्षति गरेको थियो। भरतपुर६ का किसान नरेन्द्र कन्दङवा बंगुरको खोरै रित्तिएपछि पीडामा छन्। उनले पालेको १५ सय बंगुरमध्ये ११ सय बंगुर मरेको हो। कृषि तथा पशुपन्छी विकास मन्त्रालयका प्रवक्ता झलकनाथ कँडेलका अनुसार अफ्रिकी स्वाइन फिभरका कारण ती बंगुर मरेका हुन्। बदलिँदो हावापानी र वातावरणका कारण नयाँनयाँ रोग देखापर्दै गएको उनले बताए। सरकार आफैं छैन सचेत गाउँघरमा सडकको विकास भएको छ। तर, सडक दिगो हुन सकेको छैन। जथाभावी विकास निर्माणका काम गर्दा वातावरणमा पर्ने असरबारे सरकार आफैं सचेत देखिँदैन। बागमती सरकारले ५ वर्षको अवधिमा करिब ३ हजार सडक निर्माण गरेको छ। यस अवधिमा ४७६ किलोमिटर सडक कालोपत्रे, ६५४ किलोमिटर कच्ची, ६२२ किलोमिटर ग्राभेल सडक र ९६ किलोमिटर ढलान सडक निर्माण गरेको भौतिक पूर्वाधार विकास मन्त्रालयको तथ्यांक छ। तर, ती सडकहरू निर्माण गर्दा वातावरणीय प्रभाव मूल्यांकनलाई बेवास्ता गरेको एउटा उदाहरण हो, मकवानपुरको राक्सिराङ गाउँपालिका७ स्थित काङ्बाङ गाउँ। स्थानीय माइली चेपाङले सडक खन्न सहयोग गरेको बताइन्। दर्कने पानी पर्दा वर्षौंसम्म स्थिर रहेको काङ्बाङ पाखो बग्न थालेपछि त्यही सडक चेपाङ परिवारलाई धराप बन्यो। दुई वर्षअघि उनीहरू वर्षा सुरु भएसँगै पुरानो थातथलो छाड्न बाध्य भए। स्थानीय र प्रदेश सरकारले वातावरणनीय प्रभाव मूल्यांकनै नगरी जथाभावी सडक खन्दा चेपाङ परिवारजस्तै दर्जनौं परिवार विस्थापित भएका छन्। हिउँदको समयमा पूर्वपश्चिम राजमार्गअन्तर्गत चितवनको भण्डाराबाट करिब ४ घण्टाको मोटरयात्रामा पुगिने काङबाङ गाउँमा एक दर्जन परिवार सडकले निम्त्याएको पहिरोको जोखिममा छ। वडा७ मा निर्माण गरिएको तीनवटा सडकको वातवरणीय प्रभाव मूल्यांकन गरिएको छैन। पूर्वअध्यक्ष कुलबहादुर चेपाङ भन्छन्, हामी गाउँलेलाई पनि सडक भए पुग्छ। यसबारे हामी पनि सचेत हुनुपर्छ। देशमै पहिरोको जोखिममा दोस्रो स्थानमा रहेको मकवानपुरको पश्चिमी क्षेत्रका गाउँहरू पहिरोबाट बढी प्रभावित छन्। त्यसमाथि गाउँभरी खोलिएको सडकको ट्रयाकले पहिरोको जोमिख थपेको हो। यसरी सडक निर्माण गर्दा धेरै पानीको मुहान र हजारौं रूख बिरुवा काटिएका छन्। तर, ती मुहान संरक्षण र क्षतिपूर्ति वृक्षरोपणमा सरकारले ध्यान दिन सकेको छैन। ऐन बन्यो, भएन प्रभावकारी कार्यान्वयन सरकारले संयुक्त राष्ट्रसंघमा सन् २०४५ सम्म हरितगृह ग्यास उत्पादन नेट जिरोमा झार्ने प्रतिवद्धता व्यक्त गरेको छ। सन् २०१५ को डिसेम्बरमा फ्रान्सको राजधानी पेरिसमा भएको एक्काइसौं जलवायु परिवर्तनसम्बन्धी सम्मेलनमा विश्व तापक्रम १५ डिग्री सेल्सियसको सीमाभन्दा वृद्धि हुन नदिने प्रयासमा नेपालले प्रतिवद्धता व्यक्त गरेको छ। नेपालले हरित ग्यास नगन्य मात्रामा उत्पादन गरे पनि जलवायु परिवर्तनको असर पर्ने देशहरूमा नेपाल विश्वमा १२औं स्थानमा रहेको संयुक्त राष्ट्र संघ आबद्ध वैज्ञानिकहरूको संस्था आईपीसीसीको प्रतिवेदन छ। तर, जलवायु परिवर्तनसँग अनुकूलन हुँदै परिवर्तनसँग कसरी जुध्ने र न्यूनीकरण गर्ने भन्ने तीनै तहको सरकारसँग स्पष्ट योजना छैन। संघीय सरकाले राष्ट्रिय जलवायु परिवर्तन नीति २०७६ जारी गरे पनि त्यसको मर्मलाई पछ्याउन सकेको छैन। बागमती सरकरले वातावरण संरक्षण ऐन निर्माण गरे पनि प्रभावकारी कार्यान्वयन हुन सकेको छैन। २०७७ साउन ९ गते प्रमाणीकरण भएको बातावरण संरक्षण ऐनले जलवायु परिवर्तनको सम्भाव्य असर र क्षतिको आँकलन गरी न्यूनीकरण गर्न विविध काम गर्ने भनेको छ। तर, हुन सकेको छैन। ऐनले कुनै पनि विकास निर्माणको काम गर्नुपूर्व वातावरणीय प्रभाव मूल्यांकन, जैविक विविधताको संरक्षण, फोहरमैला व्यवस्थापन, नदीजन्य पदार्थको व्यवस्थापन, प्रदूषण नियन्त्रणलगायतका क्षेत्रमा काम गर्ने नीति लिएको छ। वातावरणीय प्रभाव मूल्यांकन नगरी कुनै विकास निर्माणको काम गरेरमा ५ लाख रुपैयाँदेखि ५० लाख रुपैयाँसम्म जरिवाना, आयोजना कार्यान्वयनमा रोक लगाउन सक्ने ऐनमा उल्लेख छ। प्रदेश सरकारले प्रदेश राष्ट्रिय वन ऐन २०७६ पनि लागू गरेको छ। यसैगरी प्रदेशभित्र उद्योग व्यवसाय स्थापना, सञ्चालन तथा व्यवस्थापनको नियमन गर्न औद्योगिक व्यवसाय स्थापना तथा सञ्चालन ऐन २०७६ लागू भएको छ। यस ऐनमा भएका प्रावधानमा विभिन्न किसिमका उद्योगको वर्गीकरण, प्रदेशको प्राथमिकताका उत्पादनमुलक उद्योगको पहिचान, हरित उद्यमको प्रवर्द्धन र उद्योग स्थापना गर्दा वातावरणीय अध्ययन गर्नुपर्ने व्यवस्था गरेको छ। बागमती सरकारले कार्यकालको अन्तिम समयमा मात्र जलवायु परिवर्तन रणनीति तथा कार्ययोजना निर्माणको काम थालनी गरेको छ। प्रदेश सरकारको वन तथा वातावरण मन्त्रालयले प्रारम्भिक खाका निर्माण गरी छलफल गरिरहेको हो। प्रदेश सरकारले राष्ट्रिय जलवायु परिवर्तन नीति २०७६ लाई पछ्याउँदै रणनीति तथा कार्ययोजना निर्माण गरिरहेको मन्त्रालयका सचिव यज्ञनाथ दाहालले बताए। प्रदेश सरकारले संकटासन्न र जोखिममा रहेको समूहको अनुकूलन क्षमता अभिवृद्धि गर्ने, कार्बन भण्डारण वृद्धि र हरित अर्थतन्त्रको प्रवर्द्धन गर्ने, जलवायु परिवर्तनसँग सम्बन्धित कार्यको लागि राष्ट्रिय तथा अन्तर्राष्ट्रिय संस्था एवं प्रदेशबाट प्राप्त स्रोतको न्यायोचित र प्रभावकारी परिचालन गर्ने, जलवायु परिवर्तन सम्बन्धमा अनुसन्धान र प्रविधि विकास गर्ने, विकास कार्यक्रममा जलवायु परिवर्तनका विषयहरू मूल प्रवाहीकरण गर्ने र जलवायु परिवर्तनसम्बन्धी कार्यक्रमहरूमा लैंगिक तथा सामाजिक समाबेंसीकरणका विषयलाई आन्तरिकीकरण गर्ने लक्ष्यका साथ रणनीति तथा कार्ययोजना निर्माण गरिरहको उनले बताए। बागमती सरकारले कृषि विकास ऐन पनि निर्माण गरिरहेको छ। मन्त्रिपरिषद्बाट पारित भएको विधेयक प्रदेशसभाबाट पारित भएर आउन बाँकी छ। विधेयकमा खाद्य सुरक्षा, किसानलाई क्षतिपूर्तिलागायतका विषय समेटिएको मन्त्रालयले जनाएको छ। त्यस्तै, सरकारको कार्य विभाजन नियमावली २०७४ मा वातावरणीय संवेदनशीलताका केही पक्षहरू समावेश गरिएको छ। ती विषयहरू प्रदेशको वन तथा वातावरण मन्त्रालयले नियमन र कार्यान्वयन गर्ने भनिएको छ। वातावरणीय संरक्षण तथा स्वच्छतासम्बन्धी प्रविधि विकास र व्यवस्थापन, वातावरणसम्बन्धी नीति, कानुन, मापदण्ड, योजना तर्जुमा, कार्यान्वयन र नियमन, वातावरणीय सूचना प्रणालीको व्यवस्थापन, वातावरणीय जोखिमका लागि तयारी र उद्धारलगायतका विषय नियमावलीमा समावेश छ। नियमावलीमा ठोस, वायु, तरल, जल, ध्वनि तथा विद्युतीयलगायतका प्रदूषणको मापदण्ड निर्धारण कार्यान्वयन, अनुगमन र नियन्त्रण गर्ने कुरा उल्लेख छ। प्रदेश सरकारले आर्थिक वर्ष २०७५७६ को नीति कार्यक्रममा २०८५ सम्म बागमती प्रदेशबाट डिजेल गाडी हटाएर विद्युतीय गाडी चलाउने र प्लास्टिक मुक्त प्रदेश बनाउने लक्ष्य लिइएको थियो। तर कार्यान्वयनमा आउन सकेन। नियमावलीमा न्यून कार्बनमुखी तथा वातावरणमैत्री विकास प्रक्रिया र हरित क्षेत्र प्रवर्द्धन, वातावरणीय संरक्षण र प्रवर्द्धन, वातावरणीय संरक्षण क्षेत्र तथा प्राकृतिक सम्पदाको संरक्षण र सम्वर्द्धनको विषय पनि समेटेको छ। बागमतीको मुख्य नदी प्रणालीहरूको पानीको प्रदूषण तथा गुणस्तरको अध्ययन तथा कार्ययोजना निर्माण, स्थानीय तहको सहकार्यमा नदी उकास्न जग्गामा वृक्षरोपण, जलवायु परिवर्तन अनुकूलनका लागि क्षतिग्रस्त भूमि पुनर्उत्थान कार्यक्रम प्रदेशले ल्याएको छ। रैथाने बाली संरक्षण अभियान बागमती सरकारले तीन वर्षयता बाँझो जमिन संरक्षणको लागि प्रोत्साहन गर्दै आएको छ। प्रदेशको कृषि तथा पशुपन्छी विकास मन्त्रालयले लामो समयदेखि बाँझो रहेको जमिनमा पुनः खेतीपाती गर्नेलाई प्रतिरोपनी २ हजार रुपैयाँका दरले प्रोत्साहन रकम प्रदान गर्दै आएको मन्त्रालयका सूचना अधिकारी अनुप अधिकारीले बताए। उनका अनुसार आव २०७८७९ मा उक्त कार्यक्रमअन्तर्गत ३ हजार ९१ रोपनी बाँझो जमिनमा खेती भएको छ। साथै ७ सय ९५ हेक्टर जमिनमा सिँचाइ भएको अधिकारीले बताए। मन्त्रालयले जलवायु परिवर्तनका कारण रैथाने बाली हराउँदै गएपछि यसको संरक्षण अभियान पनि सञ्चालन गर्ने भएको छ। रैथाने बालीहरूको सूचीकृत गर्ने काम भइरहेको छ, मन्त्रालयका प्रवक्ता झलकनाथ कँडेलले भने, सूचीकृत गरेपछि यसको संरक्षण र प्रवर्द्धनको काम अघि बढाउँछौं। जलवायु परिवर्तनसँगै जौं, जुनेलोलगायतका रैथाने बाली मासिँदै गएको उनको भनाइ छ। मन्त्रालयले यस वर्ष जलवायु परिवर्तनलगायत प्राकृतिक विपत्तीहरूबाट अन्नबालीमा हुने क्षतिबापत क्षतिपूर्ति दिन ३ करोड रुपैयाँ बजेट विनियोजन गरिएको कँडेलले बताए। साथै पशुपन्छीमा नयाँ रोग तथा प्रकोपहरू देखिएमा उपचारको लागि प्रदेशअन्तर्गतका आठवटा भेटेनरी अस्पताललाई बजेट पठाइएको उनले बताए। माटोको गुणस्तर सुधार र स्वस्थकर खाद्यान्न उत्पादनका लागि आव २०७५७६ बाट सुरु गरिएको प्रांगारिक मल खेती प्रवर्द्धन कार्यक्रमलाई निरन्तरता दिइरहेको कृषि तथा पशुपन्छी विकास मन्त्रालयले जनाएको छ। उकालो चढ्दै रोग, किरा जलवायु परिवर्नका कारण नयाँनयाँ किराहरूको संक्रमण देखिएको बाली संरक्षण प्रयोगशाला हरिहर भवनका प्रमुख कृष्णभक्त अधिकारीले बताए। गोलभेडामा टुटा नामक सुरुङ किराको संक्रमण देखिएको छ। अमेरिकन फोजी किरा पनि देखिएको छ, उनले भने, यी किराहरू भित्रिनुमा मौसम परिवर्तनले पनि प्रमुख भूमिका निर्वाह गरेको छ। जलवायु परिवर्तनले मानव जीवन, जैविक विविधता, पर्यटन विकासलगायत धेरै क्षेत्रमा असर गरेको कृषि तथा वन विश्वविद्याल, वन विज्ञान संकाय हेटौंडका डीन डा बलराम भट्टले बताए। यसको असर अतिवृष्टि, अनावृष्टि, बाढी, पहिरो, नयाँनयाँ रोगब्यादि, प्राकृतिक विपद्को जोखिम आदि भएर देखिरहेको छ, उनले भने। दलहरूको प्रतिबद्धतामा जलवायु परिवर्तनका एजेण्डा बागमतीका प्रमुख राजनीतिक दलहरूले जलवायु परिवर्तनको विषय आफ्नो पार्टीको प्राथमिकतामा समेटिने बताएको छ। एमाले बागमती प्रदेश समितिका सचिव विजय सुवेदीले पार्टीको केन्द्रीय समितिले नै घोषणापत्र बनाउने भएकाले जलवायु परिवर्तनको एजेण्डा समेटिनेमा आशावादी रहेको बताए। हाम्रो ध्यान अन्य विषयमा बढी गएको स्वभाविक नै हो। तर, यो संवेदनशील विषयमा हामी सचेत छौं, उनले भने, हाम्रा उम्मेदवारहरूले पनि जनतासँग जोडिने विषय नै उठाउने भएकाले यो विषय पनि समेटिन्छ। कांग्रेस बागमती प्रदेशले भने आफ्नो घोषणापत्रमा जलवायु परिवर्तन र यसको असर न्यूनीकरणका लागि गरिने कामहरू प्राथमिकतामा पर्ने जनाएको छ। प्रदेश सभापति तथा मकवानपुर २(ख) का उम्मेदवार इन्द्र बानियाँले बागमती प्रदेशभित्र रहेका हिमशृंखलादेखि तटीय क्षेत्रसम्ममा जलवायु परिवर्तनले पारेको असर न्यूनीकरण प्राथमिकतामा राखिने बताए। हाम्रो पार्टी सरकारमा जाँदाको स्थितिमा विज्ञसहितको नेतृत्वमा हामीले आफ्नो प्रदेशमा पर्ने प्रभाव न्यूनीकरणमा काम गर्नेछौं, उनले भने। त्यस्तै, माओवादी केन्द्र बागमती प्रदेश समितिका उपाध्यक्ष तथा मकवानपुर १(क) का उम्मेदवार प्रमेबहादुर पुलामीले जलवायुको मुद्दाभित्र विकास निर्माणलगायतका सबै एजेण्डाहरू पर्ने भएकाले यो विषय पनि आफूहरूको प्राथमिकतामा पर्ने बताए। बागमतीमा सानाठूला गरी १ हजार २४३ वटा नदी तथा खहरे रहेको संघीय सरकारको जल तथा ऊर्जा आयोग (वेक्स) को २०१९ को तथ्यांकमा उल्लेख छ। जलवायु परिर्वतनले बागमतीका विभिन्न नदीका किनारमा बसोबास गर्ने करिब ३२ हजार घरधुरीलाई प्रत्यक्ष असर पर्ने आयोगको तथ्यांक छ। वन तथा वातावरण मन्त्रालयले तयार गरेको जलवायु परिवर्तनसम्बन्धी जोखिम आँकलनसम्बन्धी प्रतिवेदन २०७८ अनुसार जलवायुजन्य विपद्का घटनाका कारण नेपालको अर्थतन्त्रमा प्रतिवर्ष २ अर्ब ७८ करोड (२,७७८ मिलियन डलर) रुपैयाँ नोक्सानी भइरहेको छ। सन् १९७१ देखि २०१९ सम्मका घटनाहरूलाई विश्लेषण गरेर तयार पारिएको सो प्रतिवेदनअनुसार जलवायुजन्य विपद्का घटनामा परेर औसतमा वार्षिक ६ सय ४७ जनाको ज्यान जाने गरेको छ। समुद्र सतहदेखि १४१ मिटरमा रहेको चितवनको गोलाघाटदेखि रसुवाको ७ हजार २२९ मिटरको उचाइमा अवस्थित लाङटाङ हिमालसम्म फैलिएकोकाले पनि अन्य प्रदेशभन्दा यहाँ जलवायु परिवर्तको असर बढी रहेको जानकारहरू बताउँछन्। यस क्षेत्रका हिमशृंखला पग्लनेदेखि कुलेखानी जलाशय, मकवानपुरलगायतका सिमसार क्षेत्रका कतिपय मुहानहरू पनि सुक्न थालेको छ। १० योजना प्राकृतिक सम्पदाको संरक्षण र सम्वर्द्धन गर्ने वातावरण संरक्षण ऐनको प्रभावकारी कार्यान्वय गर्ने हरित उद्यमको प्रवर्द्धन गर्ने जलवायु परिवर्तन रणनीति तथा कार्ययोजना निर्माण गर्ने अनुसन्धान र प्रविधि विकास गर्ने जलवायुका विषय मूलप्रवाहीकरण गर्ने क्षतिग्रस्त भूमि पुनर्उत्थान कार्यक्रम गर्ने ऐतिहासिक धार्मिक क्षेत्र र प्रमुख सडकहरूको सरसफाइ गर्ने विद्यालय तहको पाठ्यक्रममा जलवायु परिवर्तनको विषय राख्ने बागमती प्रदेशको वन क्षेत्रको गुरुयोजना निर्माण गर्ने प्राथमिकतामा परेन कार्यक्रम बागमती सरकारले जलवायु परिवर्तनलाई ध्यान दिएर नीति निर्माण र काम गरिरहेको आर्थिक मामिला तथा योजनामन्त्री शालिकराम जम्कट्टेलको भनाइ छ। विभिन्न मन्त्रालयमार्फत बर्सेनी बजेट विनियोजन गरेर काम गरिरहेको उनको दाबी छ। हामी अन्य क्षेत्रसँग पनि सहकार्य गरेर काम गर्न इच्छुक छौं, उनले भने, ऐन नियम निर्माणदेखि सम्बन्धित क्षेत्रमा बजेट विनियोजन गरेर काम अघि बढाउन हामी प्रतिबद्ध छौं। प्रदेश सरकारको वन तथा वातावरण मन्त्रालयले वन, वातावरण संरक्षण, फोरहमैला व्यवस्थापनको क्षेत्रमा काम गरिरहेको मन्त्रालयका सचिव दाहालले बताए। उनका अनुसार चालू आवमा क्षयकृति भएका वनको पुनस्र्थापना गर्न ५ करोड रुपैयाँ विनियोजन गरिएको छ। त्यस्तै, काठमाडौंका धोवीखोला, कर्मनाशा र हनुमन्ते खोला सरसफाइ, १३ जिल्लाकै ऐतिहासिक धार्मिक क्षेत्रको सरसफाइ र प्रमुख सडकहरूको सरसफाइ यो वर्षको कार्यक्रममा राखिएको दाहालले बताए। परीक्षणका रूपमा दोलखामा स्थानीय तहहरूसँगको सहकार्यमा जलवायु परिवर्तनसँग सम्बन्धित शिक्षा पाठ्यक्रममा समावेश गराउन काम भइरहेको छ, उनले भने, सहरी क्षेत्रमा हरियाली निर्माण, जलवायु परिवर्तन र पूर्वीय दर्शनको सम्बन्धबारे अध्ययन, बागमतीको वन क्षेत्रको गुरुयोजना निर्माण र प्रदेश स्तरीय वातावरण सम्मेलन गरिने कार्ययोजना छ। साथै विभिन्न सरोकारवाला सरकारी तथा गैरसरकारी संघसंस्थाहरूलाई समेत समेटेर बागमती प्रदेशमा जलवायु परिवर्तन समन्वय समिति पनि गठन गरेको दाहालले बताए। चालू आवमा वन, वातावरण र जलवायु परिवर्तनका विभिन्न विषयलाई छुने गरी २५ करोड रुपैयाँ बढी बजेट विनियोजन गरिएको मन्त्रालयले जाएको छ। गत आव २०७८७९ मा बागमतीका १३ जिल्लामा जलवायु परिवर्तनका लागि मन्त्रालयले करिब २० करोड रुपैयाँ बजेट विनियोजन गरेको थियो। तर, उक्त रकम सबै खर्च गर्न सकेन।"
नवौं राष्ट्रिय खेलकुद प्रतियोगिता : तेक्वान्दोमा पुलिस विजयी,"बेनी : नवौं राष्ट्रिय खेलकुद प्रतियोगिता अन्तरगत तेक्वान्दो खेलमा विभागीय टिम नेपाल पुलिस क्लव विजयी भएको छ। राष्ट्रिय खेलकुद परिषद्को आयोजनामा म्याग्दीको बेनीमा मंगलबार सकिएको तेक्वान्दो प्रतियोगितामा ११ स्वर्ण, ४ रजत र १ कास्य पदक जितेको प्रहरी विजेता बनेको हो। ७ स्वर्ण, ८ रजत र २ कास्य पदक जितेको नेपाली सेनाको त्रिभुवन आर्मी क्लव दृतीय तथा तीन स्वर्ण, दुई रजत र ९ कास्य पदक जितेको शसस्त्र प्रहरी तेस्रो बनेको राष्ट्रिय खेलकुद परिषद्का तेक्वान्दो प्रशिक्षक नविन श्रेष्ठले जानकारी दिए। मधेश प्रदेशले १ स्वर्ण, दुई रजत र ५ कास्य, प्रदेश १ ले ८ वटा कास्य, बागमतीले १ रजत र ३ कास्य, गण्डकीले ७ कास्य, लुम्बीनीले २ रजत र ४ कास्य, कर्णालीले ३ कास्य, सदुरपश्चिम र एनआरएनएले एकएक वटा रजत पदक जितेका छन्। असोज २८ गतेदेखि शुरु भएको प्रतियोगितामा सात प्रदेश, तीन विभागीय र एनआरएनएका खेलाडीले विभिन्न २१ वटा खेलमा भाग लिएका थिए। विजेता खेलाडीहरुलाई राष्ट्रिय खेलकुद परिषद्का सदस्य सचिव टंकलाल घिसिङ, बेनी नगरपालिकाका प्रमुख सुरत केसी, उपप्रमुख ज्योती लामिछाने, राखेपका सदस्य रमेश धमला, ओलम्पियन दिपक विष्ट, जिल्ला खेलकुद विकास समितिका अध्यक्ष दिनेश केसी, बेनपा ८ का वडा अध्यक्ष उत्तमकुमार कर्माचार्य लगायतले पुरस्कार वितरण गरे। गिरोगीतर्फको १६ वटा खेलका स्वर्ण पदक विजेतालाई २५ हजार रुपैयाँ र ५ वटा पुम्पे खेलमा स्वर्ण पदक विजेतालाई जनही १५ हजार रुपैयाँका दरले नगद पुरस्कार, प्रशंसापत्र प्रदान गरिएको थियो।"
मधेश प्रदेशका गृहमन्त्री साह दम्पती नै चुनावी मैदानमा,महोत्तरी : अगामी मंसिर ४ गते हुने प्रदेशसभा सदस्य पदका लागि महोत्तरी क्षेत्र नं १ (ख) को तर्फबाट मधेश प्रदेशका गृहमन्त्री भरत साह सतारुढ गठबन्धनको तर्फबाट आधिकारिक उम्मेदवार बनेका छन्। नेकपा माओवादी केन्द्रका केन्द्रीय सदस्य समेत रहेका साहले दोस्रोपटक सोही पदका लागि उम्मेदवारी दिएका हुन्। सोही पदका लागि उनकी श्रीमती दिलकुमारी साहले स्वतन्त्रबाट उम्मेदवारी दिएकी छन्। पार्टीतर्फबाट कहीं कतै स्थान नपाएपछि साहले स्वतन्त्र रुपमा उम्मेदवारी दर्ता गरेका पार्टीका एक नेताले बताए। दिलकुमारी साहले पार्टीबाट समानुपातिक रुपमा प्रतिनिधीसभा सदस्य भइ कार्यकाल बिताइसकेकी छन्। वि सं २०७४ सालको चुनावमा तत्कालीन नेकपा माओवादीबाट विजयी भएका साह हाल मधेश प्रदेश सरकारका गृह तथा संचारमन्त्री रहेका छन्। तत्कालीन समयमा साहले आफ्ना निकटम प्रतिद्वन्द्वी विनोदकुमार महतोलाई ४८८ मत अन्तरले पराजित गरेका थिए। त्यस्तै उनकी श्रीमती दिलकुमारी साह समानुपातिक कोटाबाट प्रतिनिधीसभा सदस्यको रुपमा मनोनित भएकी थिइन्। यता नेकपा एमालेबाट टिकट नपाएर प्रमोद कुमार महतोले स्वतनत्र उम्मेदवारी दिएका छन्। उनका भाइ नविन कुमार कुशवाहाले पनि सोही पदका लागि स्वतन्त्र रुपमा उम्मेदवारी दिएका निर्वाचन अधिकृतको कार्यालय वर्दिवासले जनाएको छ। २२ जना उम्मेदवार रहेको महोत्तरी क्षेत्र नं १ को (ख) प्रदेशसभा सदस्य पदका लागि यसपटक १७ जनाले स्वतन्त्र रुपमा उम्मेदवारी दर्ता गराएका निर्वाचन अधिकृतको कार्यालय वर्दिवास स्रोतको तथ्यांकमा उल्लेख रहेका छन्।
स्वतन्त्रको उभार : आहत कि राहत ?,"देश निर्वाचन उन्मुख छ। मंसिर ४ गते हुने प्रदेश तथा प्रतिनिधिसभाको निर्वाचनले राजनीतिक माहोल तातेको छ। संविधानसभाबाट बनेको संविधानको कार्यान्वयन झन् सुदृढ बन्दैछ। गणतन्त्रको एक पूर्ण कार्यकाल सम्पन्न भई दोस्रो आवृत्तिको अनुष्ठान हुँदैछ। निर्वाचनका कार्यक्रम अघि बढ्दैछन्, उम्मेदवारी दर्ता भइसकेको छ। निर्वाचन एक महाउत्सव पनि हो। नागरिक सम्प्रभुता र सार्वभौम सत्ताको प्रतिविम्बन गर्ने महत्त्वपूर्ण सूचक हो। दार्शनिक तथा राजनीतिशास्त्रीहरू आवधिक निर्वाचनलाई सबल प्रजातन्त्रको प्राण मान्छन्। निर्वाचनले नै नागरिकलाई छनोटको अवसर दिलाउँछ। अमेरिकाका १६औं राष्ट्रपति अब्राहम लिंकनले जनताले जनताका लागि जनताबाटै गरिने शासनलाई प्रजातन्त्र भनेका थिए। यसको सर्वाधिक स्वीकार्य अभ्यास भनेको निर्वाचन नै हो। दलका लागि नागरिक लोकप्रियता जाँच्ने र वैधानिकता प्राप्त गर्ने अवसर बन्छ। शक्ति हस्तान्तरणको सर्वप्रिय सौन्दर्यात्मक अभ्याससमेत हो। यस्ता विविध महत्त्वको समिश्रणले निर्वाचन थुप्रै खालका रोचकता र रोमाञ्चकताको पर्यायसमेत बनेको छ। यसमध्ये स्वतन्त्रहरूको बाक्लो उपस्थिति अनि बिगबिगी पनि एउटा नयाँ परिदृश्य हो। प्रदेश र प्रतिनिधिसभामा गरी एक हजारभन्दा बढी स्वतन्त्र उम्मेदवारहरू देखिएका छन्। गएको स्थानीय निर्वाचनमा समेत पुरुष २ सय ६६ र महिला १ सय १९ गरी जम्मा ३ सय ८५ स्वतन्त्र उम्मेदवारहरू विजयी भएका थिए। अब स्वतन्त्र नै आम राजनीतिको नयाँ मानक बन्न थालेको हो कि भन्ने भ्रम बढ्न लागेको देखिन्छ। संविधानतः हाम्रो देश बहुदलीय प्रजातान्त्रिक हो। राजनीतिमा विभिन्न क्षमताका धेरै दलको उपस्थिति कल्पना गरिएको छ। दल बरू सानो हुन सक्छ तर दलविहीनताको राजनीतिको सोच गरिएको छैन। दलीय परम्परालाई नस्वीकारेका अथवा दलीय संगठनात्मक अभ्यासलाई शिरोपर गर्न नसक्ने तर सामाजिक लोकप्रियता ठीकै भएका केही व्यक्तिसमेत स्वतन्त्रको बहावमा बगिदिएका छन्। यसले समाजमा दुविधा झनै मौलाएको स्वाभाविक हो। सामाजिक सञ्जालको व्यापकताले यसलाई उच्च मलजल गर्ने कुरा मन नपराउन सकिन्छ तर अस्वीकार गर्न सकिँदैन। गुन इन्ली र हलभार्ड मोई सम्पादित पुस्तक सोसल मेडिया एन्ड इलेक्सन क्याम्पेनले यस्तै निष्कर्ष दिन्छ। नागरिकलाई वर्तमान नेतृत्वका कारण पनि राजनीतिमाथि सघन वितृष्णा भने अवश्य छ। अनि स्वतन्त्र नै वास्तविक विकल्प हो कि भन्ने आवेग उद्वेलित बन्न पुग्छ। यद्यपि, राजनीतिक चरित्र, प्रणालीगत विकास, स्थायित्व, प्रजातान्त्रिक सक्षमतालगायतका आधारमा हेर्दा स्वतन्त्रको आधिपत्य हुने राजनीतिमाथि सीमित आकर्षण र असीम विकर्षण नै बढी परिपक्व निर्णय हुन्छ। सीमित आकर्षण स्थानीय निकायका सवालमा भने स्वतन्त्र नै उमेदवार निर्वाचित भए पनि काम गर्न तुलनात्मक रूपमा केही सहज हुन सक्छ। आधार तहमा नागरिकको प्रत्यक्ष साथसमेत मिल्छ। बसोबासका कारण अन्य दलका समर्थक अथवा शुभेच्छुकले समेत विरोध गरिहाल्न सम्भव हुँदैन। उनीहरूलाई ह्वीप लगाउने दल हुँदैन। कार्यकारी अधिकारसमेत आफैंमा निहित रहन्छ। हटाउने प्रावधान हुँदैन, दत्तचित्त भएर राम्रो काम गर्न कटिबद्ध हुन सक्छन्। यद्यपि स्थानीय राजनीतिमा प्रस्फुटित स्वतन्त्रप्रतिको लहर उनीहरूमाथिको आकर्षणभन्दा दलहरूप्रतिको विकर्षणको उपज थियो। तर, प्रदेश तथा संघमा भने यस्तो प्रयोग कमै मात्रमा राहत र बढी चाहिँ आहत नै हुनेछ। स्थानीय निर्वाचनमा जति सामान्य सहजता अनि सामथ्र्य पनि सम्भव हुँदैन। स्वतन्त्रको विपरीत कित्तामा उभिनु नै राजनीतिक हिसाबले आम मतदाताको परिपक्व निर्णय हुन्छ। दर्जनौं कारणले गर्दा बर्गेल्ती स्वतन्त्रको लहैलहैमा असीम विकर्षणता देखाउनु आवश्यक र अनिवार्य छ। असीम विकर्षण एक, स्वतन्त्रहरूको उभारबाट हाम्रो संविधानको गम्भीर बर्खिलाप हुन सक्छ। संविधानतः हाम्रो देश बहुदलीय प्रजातान्त्रिक देश हो। राजनीतिमा विभिन्न क्षमताका धेरै दलको उपस्थिति कल्पना गरिएको छ। दल बरू सानो हुन सक्छ तर दलविहीनताको राजनीतिको सोच गरिएको छैन। संविधानको पालना सबै नागरिक र मतदाताको पनि कर्तव्य हो। दुई, स्वतन्त्र उम्मेदवारसँग कुनै विचारधारा अनि संगठन हुँदैन। विचाराधारा नभएको राजनीतिको लक्ष्य हुँदैन। ती उम्मेदवारसँग अरूप्रति आग्रह हुन्छ, वर्तमानमाथि विरोध हुन्छ। भविष्यमा के गर्ने भन्ने रणनीति तथा कार्यनीति हुँदैन। मतदानजस्तो महादानलाई यस्तो अनिश्चिततामा दुरुपयोग गर्नु हुँदैन। शोधार्थी डाउन ब्रानकटीले सन् १९४५ देखि २००३ सम्मको युरोपभरको निर्वाचन तथ्यांकको आधारमा एक अनुसन्धान गरे। स्वतन्त्रमा कसैको एक्लो जित अनाथता, धेरैको जित अस्तव्यस्ततामा सकिएको निष्कर्ष निष्कियो। तीन, हामीले अवलम्बन गरेको प्रणाली समूहमा आधारित हो। संसदीय बहुमतीय प्रणालीलाई अहिलेका अधिकांश देशले शिरोपर गरेका छन्। यहाँ एक दुईजना व्यक्ति अर्को नयाँ दल अथवा स्वतन्त्रबाट जित्दैमा कायापलट हुँदैन। ती सदस्यहरू निरीह हुन्छन्। प्रतिनिधिसभामा कम्तीमा १ सय ३८ र प्रदेशसभामा समेत बहुमत सदस्य भएमात्र उनीहरूको कार्ययोजना लागू हुन्छ। कथंकदाचित कोही निर्वाचित भए पनि उसले विचार राख्नेमात्र हो। सडक र सदनबाट गर्ने भूमिकामा केही फरक आउँदैन। यद्यपि स्वतन्त्रको लहरकै कारण दलहरूसमेत युवा र विज्ञलाई राजनीतिमा स्थान दिन बाध्य हुने पक्ष भने स्वागतयोग्य छ। राम्रा, काबिल, योग्य, दक्ष र विज्ञ मानिस एउटै समूह बनाएर राजनीतिमा मेघा लन्चको अभ्यासमार्पत आउँदा भने त्यसले राम्रै तरंग ल्याउँछ। चार, स्वतन्त्रको बहार र उनीहरूलाई गरिने मतदानले अहिलेको निर्वाचन प्रणालीलाई न्याय गर्न सक्दैन। प्रतिनिधिसभा र प्रदेशसभा दुवै व्यवस्थापिकामा ४० प्रतिशत सदस्य समानुपातिक प्रणालीबाट आउँछन्। साँच्चै नागरिकलाई विकल्प दिने हो भने दल बनाएर नै जानुपर्छ। समानुपातिकमा समेत रोज्ने प्रावधान हुनुपर्छ। अन्यथा एक्लै स्वतन्त्र उठ्ने भनेको केवल आफ्नो व्यक्तिगत मनोकांक्षालाई सबल बनाउने मात्रै हो। समानुपातिकमा अर्को कुनै दललाई नै रोज्नुपर्ने अवस्थामा प्रत्यक्षमा मात्र छुट्टै व्यक्तिलाई भोट दिनलाई मतदाता अभ्यस्त पनि हुँदैन र औचित्य पनि देख्दैन। पाँच, अन्तर्राष्ट्रिय सम्बन्ध तथा विदेश नीतिसमेत सत्तासीन दलको राजनीतिक अवधारणा तथा नीतिअनुसार नै हुन्छ। देशका मुख्य नीतिहरूमा सरकार सम्बन्धित दलको सुगठित विचारको प्रतिविम्बन हुन्छ। कुनै स्वर्ण स्वप्नदर्शीले देशभर स्वतन्त्रहरूको विजय सुनिश्चिचताको कल्पना गर्न सक्ला। तर, उनीहरूसँग दल र राजनीतिक विचार नभएका कारण कुनै पनि नीतिहरू बन्न सक्दैनन्। छ, दलबाट निर्वाचित उमेदवारलाई दलको ह्वीप लाग्छ। अनुशासनको कारबाही हुन सक्छ, जिम्मेवारी मुक्त गर्न सकिन्छ। स्वतन्त्रमा विजय भएकाले कहिलेकाही अशोभनीय चरित्र प्रदर्शन गरेमा कसैले कारबाही गर्न सक्दैन। दलले जस्तो निष्कासन गर्न मिल्दैन। उनीहरू मनमौजी रहन सक्छन्। सात, प्रजातन्त्रको विकल्प उच्च र समुन्नत प्रजातन्त्र नै हो। गैरप्रजातन्त्र कदापि होइन। अहिलेका दलका नेता खराब हुन सक्छन्। त्यही दलभित्र राम्रा मान्छेलाई नागरिकबीच पठाउन दबाब दिनुपर्छ। दल नै खराब हुन सक्छ, नयाँ दलको निर्माणमा योगदान र प्रोत्साहन दिनुपर्छ। एउटा खराब कामलाई अर्को खराब कामबाट सुधार्न सकिँदैन। उज्यालोले मात्र अँध्यारो हटाउन सक्छ, अँध्यारोलाई सरापेर अथवा झन् अँध्यारोतिर हिँडेर हुँदैन। अस्पताल जाँदा यदाकदा कुनै चिकित्सक खराब र असक्षम रहेको आभाष हुन सक्छ। उसको सट्टा काबिल चिकित्सक खोज्नुमात्र बुद्घिमता हो। धामी झाँक्रीमा फर्कनु होइन। आम मतदाताले सचेत भई प्रभावकारी मतदान गर्नुपर्छ। आठ, अस्थिरतालाई स्थायी र संसदीय प्रणालीलाई बिरूप बनाउने अस्त्र बन्छ। संसद्मा दलविहीनताका सदस्यको उपस्थितिले केही काम नहुने अवस्था आउन सक्छ। दलका सदस्य रहँदा कोही कसैबाट हुने सानो त्रुटिका कारण पूरै दलको प्रतिष्ठामा आँच आउने भएकाले उनीहरू अरूसँग समन्वय गर्न र आपू संयमित हुन बाध्य हुन्छन्। स्वतन्त्रलाई यस्तो राजनीतिक दबाब नहुने कारण उसले संसद्लाई सहयोगभन्दा अवरोध बढी गर्न सक्छ। नौ, प्रणालीभन्दा व्यक्तिवादी सोच हावी हुन सक्छ। व्यवस्था तथा प्रणालीलाई कमजोर र निष्प्रभावी देखाउन दलहरूका विरुद्घ अतिरञ्जित सोच अनि आक्रमक विचारहरू दिने सम्भावना बढ्न सक्छ। आफूले केही गर्न नसकेपछि कम्तीमा दललाई खुइल्याउन सकेसम्म कोसिस गर्न सक्छन्। राजनीतिमा अरू शक्तिका विरुद्घ थ्रीडी (तीन डी) को सिद्घान्त प्रतिपादित भएको छ। सके पराजित (डिफिट), नसके बेइज्जत (डिफेम) र त्यो पनि नसके अस्वीकार (डिनाई) को बाटो उनीहरूले अवलम्बन गर्छन्। राजनीति रचनात्मक र सिर्जनात्मकभन्दा प्रतिक्रियात्मक चंगोलमा फस्छ। दस, यदि स्वतन्त्रहरूको बाक्लो उपस्थिति भएमा सरकार निर्माणमा समेत ठूलो अवरोध हुन्छ। उनीहरूले सम्भावित दलमाथि अनावश्यक सौदाबाजी गर्न सक्छन्। बेमेलता र विग्रहले संसद्ले न त सरकार दिन्छ, न त बिजिनेस। संसद् बन्धक बन्छ, देश सरकारविहीन। एघार, अझ केही उम्मेदवारले त हदैसम्म पराकाष्ठा देखाएका छन्। दलले टिकट नदिएपछि स्वतन्त्र हुने फेसन बढेको छ। दलीय अनुशासन मान्न नसक्नेहरू स्वतन्त्रको नाम भजाउँदै छन्। उनीहरूको स्वभाव सुहाउँदो शब्द बागी हो, स्वतन्त्र होइन। विलियम शेक्सपियरले आफ्नो एक कृतिमा लेखेका छन्, गोबरलाई गुलाब भन्दैमा सुवास आउँदैन। ती स्वतन्त्रहरूको वास्तविकता चाहिँ यही हो। त्यस्ता स्वतन्त्रका कारण स्वतन्त्र शब्दको नै चीरहरण भएको छ। बाह्र, स्वतन्त्र एउटा लहरमात्र हो, चरित्र बन्न सक्दैन। सिनेमा हुन सक्छ, वास्तविकता हुँदैन। यसबाट विनिर्माणको सम्भावना रहँदैन। एकछिनलाई आनन्दको भ्रमपूर्ण नसा बन्न सक्छ, दीर्घकालीन भविष्यको नसिफ बन्दैन। मतदान स्वतन्त्रताको पनि सीमा हुन्छ। हिँड्ने स्वतन्त्रता हुँदैमा बाटो अथवा छेउ छाडेर मोटर कुद्ने ठाउँबाट हिँड्दा दुर्घटना निम्तिने निश्चित छ। दलमध्येका राम्रा उम्मेदवारलाई छान्नु सचेतता अभियान हो। स्वतन्त्रको बहावमा बहनु निष्प्रभावी अभिमान हो। त्यसैले आम मतदाताले सचेत भई प्रभावकारी मतदान गर्नुपर्छ।"
दैलेखमा सडकमा लत्रिएको तारबाट करेन्ट लागेर बालिकाको मृत्यु,"दैलेख : दैलेखमा करेन्ट लागेर एक बालिकाको निधन भएको छ। गुराँस गाउँपालिका४ चिसापानी घर भएकी १३ वर्षीया दिपिका नेपालीको निधन भएको जिल्ला प्रहरी कार्यालय दैलेखका प्रहरी निरीक्षक पुरुषोत्तम कार्कीले बताए। घरदेखि गुराँस गाउँपालिका२ स्थित मामाघर गएकी ती बालिकालाई कच्ची सडकमा लत्रिएको विद्युतको तारबाट करेन्ट लाग्दा उनको घटनास्थलमै मृत्यु भएको प्रहरी निरीक्षक कार्कीले जानकारी दिए। मामाघरदेखि नजिकै रहेको फुपुको घरमा जान लागेको बेला कच्ची सडकमा लत्रिएको विद्युतीय प्रवाह भएको तारमा छुन पुग्दा बालिकालाई करेन्ट लागेको उनको भनाइ छ। गुराँस गाउँपालिका२ को गयलसेनस्थित बाटोमा लत्रिएको तारबाट उनलाई करेन्ट लागेको हो, तत्कालै उद्धार गर्ने अवस्था नहुँदा बालिकाको घटनास्थलमै निधन भयो, प्रहरी निरीक्षक कार्कीले भने। बालिकाको शव पोष्ट मार्टमका लागि दैलेख जिल्ला अस्पतालमा राखिएको छ। बालिकाको आमाले जाहेरी दिएपछि शव पोष्टमार्टम हुने प्रहरी निरीक्षक कार्कीले जानकारी दिए। बालिका बाल कल्याण प्राविमा कक्षा ६ मा अध्ययनरत थिइन्। उनी गुराँस गाउँपालिका४ को जोखिममा परेका बालबालिकाको सूचीमा थिइन्।"
भारोत्तोलनमा ८ स्वर्ण,"पोखरा : नेपाल पुलिस क्लबका विकास थापाले भारोत्तोलनको पुरुष ८१ केजी तौल समूहमा स्वर्ण पदक जितेका छन्। मंगलबार भएको प्रतिस्पर्धामा उनले स्न्याचमा ११२ र क्लीन एन्ड जर्कमा १३९ गरी कुल २५१ केजी भार बहन गरे। मधेस प्रदेशका राजगुरु यादवले रजत र सुदूरपश्चिम प्रदेशका नरेशकुमार चौधरीले कांस्य जिते। राजले स्न्याचमा ८८ र क्लीन एन्ड जर्कमा ९५ केजी गरी कुल १८३ भार उठाए। नरेशले स्न्याचमा ७७ र क्लीन एन्ड जर्कमा ९७ केजी गरी कुल १७४ केजी भार उठाए। महिला ७६ केजी तौल समूहमा नेपाल पुलिसकी पूजा कुमालले स्वर्ण जितिन्। उनले स्न्याचमा ६१ र क्लीन एन्ड जर्कमा ७० गरी कुल १७१ केजी भार बहन गरिन्। गण्डकीकी सरस्वती गुरुङले स्न्याचमा ५५ र क्लीन एन्ड जर्कमा ६८ गरी कुल १२३ केजी भार बहन गरिन्। कांस्य पदक पुलिसकी सजना थिङ लामाले स्न्याचमा ५७ र क्लीन एन्ड जर्कमा ६५ गरी कुल १२२ केजी भार बहन गरेकी थिइन्। महिला ८१ केजी तौल समूहको स्वर्ण पुलिसकी तारादेवी पुनले जितिन्। उनले स्न्याचमा ७० र क्लीन एन्ड जर्कमा १०२ गरी कुल १७२ केजी भार बहन गरिन्। एपीएफकी अञ्जली श्रेष्ठले रजत र सुदूरपश्चिमकी चम्फाकुमारी ठकुल्लाले कांस्य जिते। यस्तै पुलिसकी जुनमाया छन्त्यालले राष्ट्रिय कीर्तिमान कायम गरिन्। महिला ७१ केजी तौल समूहमा उनले स्न्याच र क्लीन एन्ड जर्क दुवैमा कीर्तिमान बनाइन्। जुनमायाले स्न्याचतर्फ ७८ केजी र क्लीन एन्ड जर्कमा ८९ केजी गरी कुल १६७ केजी उठाउँदै स्वर्ण जितेकी हुन्। एपीएफकी सरिता लामाले स्न्याचमा ५२ र क्लीन एन्ड जर्कमा ६५ गरी कुल ११७ केजी बहन गर्दै रजत जितिन्। कांस्य जितेकी पुलिसकी सरस्वती पुरीले कुल ११५ केजी भार बहन गरिन्। महिलाकै ६४ केजीमा आर्मीकी शारदा चौधरीले स्न्याचमा ६७ र क्लीन एन्ड जर्कमा ८० गरी कुल १४७ केजी भार बहन गर्दै स्वर्ण दिलाइन्। भारोत्तोलनमा पुलिसले आठ स्वर्ण, आर्मीले चार र सुदूरश्चिमले एक स्वर्ण जितेको छ।"
"प्रचण्डले भने, मंसिर ४ गते दुई थरी विचार, प्रवृत्तिको बीचमा ब्याटल हुँदैछ","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मंसिर ४ गते दुई वटा विचार, प्रवृत्ति बीचमा ब्याटल हुने बताएका छन्। प्रेस सेन्टर ललितपुरले प्रकाशन गरेको बेपत्ता पत्रकार मिलन नेपालीको सम्झनाको मिलन स्मारिका विमोचनका क्रममा बुधबार बिहान उनले मंसिर ४ को चुनाव आफूहरूका लागि मात्र नभएर नेपाली जनताकै जीवनमरणको सवाल भएको बताएका हुन्। प्रचण्डले भने, मंसिर ४ गते दुइटा विचार, दुइटा प्रवृत्ति, दुइटा धारको बीचमा ब्याटल हुँदैछ वास्तवमा। यो संविधान र परिवर्तनलाई उल्ट्याउन चाहने र यसलाई रक्षा गर्दै अझ अगाडि बढ्न चाहने दुइटा विचार, दुइटा प्रवृत्ति, दुइटा धारा जे भने पनि दुइटा शक्ति आमनेसामने छन्। उनले आगामी चुनाव सामान्य भोट हाल्ने चुनाव मात्र नभएर प्राप्त उपलब्धिको रक्षा र त्यो उल्ट्याउन चाहने शक्तिबीचको लडाइँ भएको स्पष्ट पारे। यस निर्वाचनलाई आफूलाई सामान्य निर्वाचनका रूपमा मात्र लिने छुट नभएको उनको भनाई छ। प्रचण्डले चुनाव जनक्रान्ति र जनयुद्धका उपलब्धि रक्षा गर्ने त्यो उल्ट्याउन खोज्नेबीचको लडाइँ जस्तो भएको उल्लेख गरे। माओवादीसँग हिजो जस्तो फौज नभएकाले शान्तिपूर्ण प्रतिस्पर्धाबाटै आफ्नो श्रेष्ठता साबित गर्नुपर्ने चुनौती रहेको उनको भनाई छ। हामीसँग हिजोको जस्तो फौज त छैन। हामी शान्तिपूर्ण प्रतिस्पर्धामार्फत आफ्नो श्रेष्ठता साबित गर्ने चरणमा छौं, अध्यक्ष प्रचण्डले भने, समाजवादको उद्देश्य प्राप्तिका निम्ति नयाँ तरिकाको बाटो कोर्दै छौं।"
"झ्वाँकमा उम्मेदवारी, प्रतिशोधमा समर्थन","काठमाडौं : एमालेमा छँदाछँदै प्रभु साहले स्वतन्त्र रूपमा मनोनयनपत्र दर्ता गरे। स्वतन्त्र रोजेकोमा खुसी प्रकट गर्दै सत्ता गठबन्धनले साहको उम्मेदवारीलाई समर्थन जनायो। विगतमा माओवादी नफर्केर एमालेमा बसेका साह स्थायी समिति सदस्य थिए। जसपासँग तालमेल गर्ने पार्टी निर्णयमा असहमति जनाउँदै एकाएक एमाले त्याग्ने निर्णय लिएका थिए। माओवादी केन्द्रका अध्यक्ष पुष्पकमल दाहाल प्रचण्ड यसपटक चितवन ३ मा उम्मेदवार बनेनन्। गोरखा पुगे। दाहाल लड्दै आएको चितवन क्षेत्र नम्बर ३ मा एमालेले पनि फरक निर्णय गर्यो। आफ्नो पार्टीका जिल्ला अध्यक्ष रामप्रसाद न्यौपानेको टिकट फिर्ता लिएर कांग्रेसका बागी उम्मेदवारलाई समर्थन जनायो। उक्त क्षेत्रमा कांग्रेसका बागी दिनेश कोइराला एमालेको समर्थनमा चुनाव लड्दै छन्। त्यस क्षेत्रमा माओवादी केन्द्रबाट डा भोजराज अधिकारी सत्ता गठबन्धनका उम्मेदवार बनेका छन। एमालेले रुपन्देहीमा घनश्याम भुसाललाई टिकट दिएन। सत्ता गठबन्धनले एमालेविरुद्ध उभिए समर्थन जनाउने प्रतिबद्धता भुसाललाई जनायो। गठबन्धनकै बलमा भुसालले रुपन्देही १ मा स्वतन्त्र उम्मेदवारी दर्ता गरे। रुपन्देही ३ मा उठ्न खोजेका भुसालको ठाउँमा एमालेले राप्रपाका दीपक बोहरालाई समर्थन जनायो। चुनावी राजनीति यस्तो भयो कि एमाले छोडेका भुसाललाई गठबन्धनको समर्थन। राप्रपाका बोहरा एमालेको समर्थनमा उम्मेदवार। प्रतिशोधको राजनीतिका कारण एकले अर्को दलको उम्मेदवार सघाउने र अर्को दलको समर्थनमा एकाएक उम्मेदवार बन्ने थुपै्र दृश्य देखिएका छन्। एमालेसँग प्रतिशोध साँध्न माओवादीले आफ्नो भागबाट पाँच सिट अन्य दललाई दिएको नेताहरू बताउँछन्। काठमाडौं ७ मा डा बाबुराम भट्टराई नेतृत्वको नेपाल समाजवादी पार्टीबाट मानुषी यमी भट्टराई र सर्लाही २ मा महिन्द्र राय यादव पनि माओवादीकै भागबाट उम्मेदवार बनेका छन्। गठबन्धनमा ४८ सिट पाएको माओवादीले सोलुखुम्बुमा कांग्रेसलाई नै छोडेको नेताहरू बताउँछन्। कांग्रेसले यसपटक अमरेशकुमार सिंहलाई टिकट दिएन। त्यसबाट आक्रोशित सिंहले सर्लाही ४ मा स्वतन्त्र उम्मेदवारी दिएका छन्। २०७४ को निर्वाचनमा सिंह उही क्षेत्रबाट विजयी भएका थिए। त्यहाँ सत्तारुढ गठबन्धनबाट नागेन्द्रकुमार रायको उम्मेदवारी छ। टिकट नपाएपछि माओवादी केन्द्रका उपमहासचिव हरिबोल गजुरेलले पार्टीमा असहमतिपत्र बुझाएका छन्। पत्रमा गजुरेलले आफूलाई टिकट नदिनुको कारणबारे पदाधिकारीबीच छलफल गर्नुपर्ने माग गरेका छन्। दुईपटक सिन्धुलीबाट चुनाव जितेका गजुरेल यसपटक पनि सिन्धुली२ मा उम्मेदवार बन्न चाहन्थे। तर, माओवादीले जिल्ला इन्चार्ज लेखनाथ दाहाल(राजन)लाई चुनावी मैदानमा उतारेको छ। यसले गर्दा उपमहासचिव गजुरेल रुष्ट भएका छन्। बाँकेको क्षेत्र ३ क मा एकीकृत समाजवादीबाट पुराना नेता दलबहादुर सुनारले टिकट पाएनन्। लुम्बिनी प्रदेशमा नै प्रदेशसभामा एकीकृत समाजवादीका उम्मेदवार निल भए। यसकै आक्रोशमा एकीकृत समाजवादीका पोलिटब्युरो सदस्य एवं लुम्बिनी प्रदेश सहइन्चार्जसमेत रहेका सुनारले बाँके क्षेत्र नम्बर ३ क मा स्वतन्त्र उम्मेदवारी दिए। उक्त क्षेत्रमा माओवादी केन्द्रका आफ्नै उम्मेदवार छन्, आईपी खरेल। जो अघिल्लो निर्वाचनमा पनि उक्त प्रदेशसभा क्षेत्रबाट वाम गठबन्धनका तर्फबाट निर्वाचित भएका थिए। तर, पुन : आईपी खरेलको उम्मेदवारी स्थानीय स्तरमा माओवादी केन्द्रमा नै स्वीकार्य भएन। खजुरा र बैजनाथको माओवादीको कमिटीले नै उम्मेदवारीमा असन्तुष्टि व्यक्त गर्दै राजीनामा दियो। प्रदेश सभाका स्वतन्त्र उम्मेदवार सुनार नै आफूले टिकट नपाएपछि माओवादीमा प्रवेश गरेका छन्। एमाले नेता भीम रावल टिकटमा भेदभाव हुँदा विद्रोह हुनु स्वाभाविक भएका टिप्पणी गर्छन्। रावल अछाम २ बाट सिफारिस भएका थिए तर टिकट पाएनन्। उनले पार्टी नछोडे पनि एमालेका सबै उम्मेदवारलाई भोट नमाग्ने बताउँदै आएका छन्। राजनीतिशास्त्री प्राडा जनार्दन शर्मा एउटा पार्टीको प्रतिशोधमा विचार, आस्था, सिद्धान्त नमिल्नेलाई समर्थन गर्नु राजनीतिभित्रको विकृति भएको बताउँछन्। यो विकृति वामपन्थीमा धेरै रहेको शर्माको ठम्याइ छ। घनश्याम भुसाल, प्रभु साहलगायतले पहिलेदेखि नै साठगाँठ गरेको हुन सक्ने देखिन्छ। एमालेलाई नोक्सान गर्ने नाममा माधवकुमार नेपाल त १९ सिटमा नै खुम्चिनुभयो, शर्मा भन्छन्। अवसरका लागि जे पनि गर्ने प्रवृत्ति राजनीतिमा बढेको उनी बताउँछन्। राजनीतिक दल, तिनका नेतामा न अनुशासन न नैतिकता न सिद्धान्त नै रह्यो। उनीहरूमा अवसरवाद मात्रै देखियो। टिकट नदिनेबित्तिकै पार्टी छोडेर अर्कोबाट उम्मेदवार हुनु चरम अवसरवाद हो, उनी भन्छन्। पछिल्लो समयमा जनप्रतिनिधि नभइ सरकारको प्रतिनिधिमात्रै चुनिन थालेको उनको टिप्पणी छ। विधि, पद्धतिभन्दा पनि उम्मेदवारी छनोट पनि मनलाग्दी भएकाले यस्ता परिणाम आएको उनको भनाइ छ। नागरिक अभियन्ता एवम् पूर्वडीआईजी हेमन्त मल्ल ठकुरी प्रतिशोधमा उम्मेदवार बनाउने क्रियाकलाप नितान्त स्वार्थी र व्यक्तिवादी भएको बताउँछन्। अर्को दलाई होच्याउन, कमजोर गर्न छोटो समयका लागि यस्ता क्रियाकलापले फाइदा होला। तर, दीर्घकालीन रूपमा देश र जनतादेखि व्यक्ति यस्ता व्यक्ति पार्टीलाई पनि घाटा नै हुन्छ, उनी भन्छन्। यसरी टिकट नपाएर पार्टी छोडे नैतिकतामाथि नै प्रश्न गर्नुपर्ने उनी बताउँछन्। यस्तालाई कसरी विश्वास गर्ने ? दलका त सिद्धान्त, नीति आफैं नै हुन्छ। तर, स्वार्थ पूरा नभएर छोडेर जाने भनेको नैतिकतामा नै प्रश्न हुन्छ नि !, उनी भन्छन्, यस्ता कुरा विल्कुलै राम्रो होइन। त्यसैले पार्टीभित्रै बसेर संघर्ष गर्नु उपयुक्त हुने उनको भनाइ छ।"
युक्रेनी ऊर्जा केन्द्रमा रूसद्वारा आक्रमण,"कीभ (एजेन्सी) : रूसी सेनाले फेरि युक्रेनको ऊर्जा केन्द्रमा आक्रमण गरेको छ। यससँगै कीभसहित अन्य सहरमा बिजुली र पानी बन्द भएको छ। राष्ट्रपतिका एक सहयोगीका अनुसार मंगलबारको उक्त आक्रमणपछि युक्रेनको अवस्था नाजुक बनेको छ। राजधानीमा भएको यो घटनामा दुई जनाको मृत्यु भएको छ। डिनिप्रो नदीनजिकैको पावर स्टेसन वरपरबाट धुवाँको मुस्लो निस्किएको देखिएको थियो। कीभको पश्चिममा रहेको जाइटोमिरमा बिजुली र पानी काटिएको थियो। डिनिप्रोमा दुई ठूला संरचना नराम्ररी क्षतिग्रस्त भएका जनाइएको छ। बिजुली बचत गर्न सबै लाग्नुपर्छ, राष्ट्रपति कार्यालयका उपप्रमुख किरिलो टिमोसेन्कोले भने, कडा जाडोलाई कसरी सामनागर्ने भन्नेमा पनि सबैले तयारी गर्नु आवश्यक छ। राष्ट्रपति भोलोडिमिर जेलेन्स्कीले मंगलबार ट्वीटरमार्फत विगत आठ दिनमा युक्रेनको ३० प्रतिशत ऊर्जा स्टेसन ध्वस्त भएकाले देशभरि ठूलो ब्ल्याकआउट भएको जनाएका छन्। युक्रेनी ऊर्जा फर्म डीटीईकेले आफ्ना दुई थर्मल पावर प्लान्टमा रूसी गोलाबारीबाट ठूलो क्षति पुगेको जनाएको छ। फर्मका अनुसार गोलाबारीबाट एक कामदारको मृत्यु भएको छ।अन्य छ जना घाइते भएका छन्। रूसले केही सातायता युक्रेनका बिजुली पूर्वाधारमा आक्रमण बढाएको छ। इरानले दिएको कामिकाजे ड्रोनले किभ र सुमीमा गरिएको आक्रमणमा कम्तीमा नौ जनाको ज्यान लिएको थियो। यसैको २४ घण्टापछि पूर्वाधारमा भएको आक्रमणले सयौं सहर र गाउँहरूमा बिजुली अवरुद्ध भएको छ। मंगलबारको आक्रमणमा ड्रोनहरू कुनहदसम्म संलग्न थिए भन्ने प्रारम्भिक रूपमा स्पष्ट भइसकेको छैन। यद्यपि रूसी लडाकुले मिसाइलहरू प्रहार गरेका युक्रेनले जनाएको छ।"
मृगतृष्णा नबनोस् मेलम्चीको पानी,"पूर्वाधार निर्माणमा राज्यको निरीहता, असमर्थता र अकर्मण्यताको उदाहरण हो, मेलम्ची खानेपानी आयोजना। सिन्धुपाल्चोकको मेलम्ची खोलाको पानी ल्याएर काठमाडौंमा खानेपानीको अभाव पूर्ति गर्ने परिकल्पना ५० वर्षअघि नै गरिएको थियो। जसको निर्माण टुंगो २०५७ तिर लगाइयो। सम्पन्न गर्ने लक्ष्य २०६४६५ सम्म नै थियो। तर, आजका मितिसम्म मेलम्चीको पानी काठमाडौंवासीको घरघरमा आउन सकेको छैन। पोहोर साल पानी आएको पनि हो। २०७७ चैतमा राष्ट्रपतिबाट उद्घाटन पनि गरियो। तर, २०७८ असारमा आएको बाढीले ठूलो क्षति पुर्यायो र मुहान बुझियो। अर्बभन्दा बेसी खर्च हुने गरी भएको क्षतिको दोष केवल सामान्य ढंगले अनुमान गरिएभन्दा ठूलो आएको बाढीलाई मात्रै दिन मिल्दैन। अन्तर्राष्ट्रिय स्तरकै विज्ञहरू लगाएर आयोजनाको डीपीआर तयार भएको थियो। त्यस्तो अध्ययन र प्रतिवेदनले पक्कै पनि ठूलाठूला जोखिम र प्रकोप आकलन गरिएको हुनुपर्ने हो। यसै पनि मेलम्ची आयोजना एकाध वर्षका लागि होइन, सय वर्षका लागि हो, थियो पनि। त्यहाँको भौगोलिक अवस्थिति र सम्भावित जोखिम अनि त्यसको व्यवस्थापन हुन नसक्नु ठूलो गल्ती हो। दुर्भाग्य, आयोजना सुरु हुनै समय लाग्यो। खर्च प्रक्षेपण गरेभन्दा धेरै भइसक्यो। यसको परिकल्पना, अध्ययन, अनुसन्धान, निर्माण हुँदै अहिलेसम्मको ३५ वर्षमा ७० अर्ब रुपैयाँ खर्च भएको छ। धेरैपटक निर्माण सम्झौता तोड्ने र बदल्ने काम भए। कहिले ठेकेदार भागे। कहिले सरकारले नै फेर्यो। यसबीचमा भएको समय र पैसाको लगानी कति धेरै हिनामिना भयो भन्ने हिसाब निकाल्न र यकिन गर्न मुस्किल छ। मेलम्ची मुलुककै एक स्वप्न आयोजना हो। यस्तो आयोजना त्यहाँको कमजोर भूबनोट, अनुमान गरिएभन्दा ठूलो बाढी र भूकम्पका कारण प्रभावित हुनु आयोजनामा भएका लापरबाहीकै परिणाम हो। देशकै ड्रिम प्रोजेक्ट त्यस्ता प्रकोपको जोखिममुक्त हुन सक्ने गरी निर्माण हुनुपथ्र्यो। पोहोरको बाढीले बुझिएको मुहान सफा गरी अब आउने मंसिरमा पानी काठमाडौं ल्याउने तयारी भएको समाचार सुखद सन्देश हो। तर, मेलम्चीको पानी काठमाडौंवासीका लागि ढाँटको निम्तोजस्तो अर्थात् कार्यान्वयन नभएसम्म पत्याउन मुस्किल छ। मेलम्चीको पानी आउँछ, आउँछ भन्ने सपना पटकपटक सरकारले र राजनीतिक दलहरूले बाँडे। त्यही सपना देख्ने पुस्ता नै फेरिए। मेलम्ची फगत मृगतृष्णा बन्यो। मंसिरमा मेलम्चीको पानी आउँछ भन्ने समाचारले उत्साहित बनाउनुको कारण कार्यान्वयनप्रतिको अविश्वास हो। मंसिरमा प्रतिनिधिसभा र प्रदेशसभा निर्वाचन छ। यसैको छेकोमा मेलम्चीको पानी ल्याउने कुरा आउँदा शंका गर्नु स्वाभाविक हो। किनभने मेलम्ची २०४८ सालको आमनिर्वाचनदेखि नै राजनीतिक दलको आश्वासन हुँदैमात्रै आएको छ। अन्तरिम सरकारका तत्कालीन प्रधानमन्त्री कृष्णप्रसाद भट्टराईको चर्चित वाक्य नै थियो मेलम्चीको पानी ल्याएर काठमाडौंको सडक सफा गरिनेछ। तर, सडक सफा गर्ने त परै मान्छेको तिर्खा मेटाउने बुँद पनि काठमाडौंमा झर्न सकेन। फेरि पनि निर्वाचनको छेकोमा आएको समाचारमा शंका स्वाभाविक छ। बाढीले पुर्याएको क्षतिपछि र अरु पनि थुप्रै काम गर्न १० अर्ब रुपैयाँ खर्च गर्नुपर्ने भनिएको छ। त्यस हिसाबले काम बाँकी नै छन्। आयोजना शतप्रतिशत निर्माण पूरा भएको छैन। परीक्षणहरू पनि थाती छन्। कामभन्दा धेरै प्रचार हुने मुलुकमा मेलम्ची फेरि पनि मृगतृष्णा नै बन्ने हो कि भनेर शंका गर्ने हक उपभोक्तालाई छ। कामना गरौं, त्यस्तो नहोस्, शंका मेटिने गरी र काठमाडौंको तिर्खा मेटिने गरी काम होस्। काठमाडौंका घरघरका धारामा मंसिरमा र त्यसपछि नै नियमित नै पानी आइरहोस्। मंसिरदेखि मेलम्चीको पानी"
मृगतृष्णा नबनोस् मेलम्चीको पानी,"पूर्वाधार निर्माणमा राज्यको निरीहता, असमर्थता र अकर्मण्यताको उदाहरण हो, मेलम्ची खानेपानी आयोजना। सिन्धुपाल्चोकको मेलम्ची खोलाको पानी ल्याएर काठमाडौंमा खानेपानीको अभाव पूर्ति गर्ने परिकल्पना ५० वर्षअघि नै गरिएको थियो। जसको निर्माण टुंगो २०५७ तिर लगाइयो। सम्पन्न गर्ने लक्ष्य २०६४६५ सम्म नै थियो। तर, आजका मितिसम्म मेलम्चीको पानी काठमाडौंवासीको घरघरमा आउन सकेको छैन। पोहोर साल पानी आएको पनि हो। २०७७ चैतमा राष्ट्रपतिबाट उद्घाटन पनि गरियो। तर, २०७८ असारमा आएको बाढीले ठूलो क्षति पुर्यायो र मुहान बुझियो। अर्बभन्दा बेसी खर्च हुने गरी भएको क्षतिको दोष केवल सामान्य ढंगले अनुमान गरिएभन्दा ठूलो आएको बाढीलाई मात्रै दिन मिल्दैन। अन्तर्राष्ट्रिय स्तरकै विज्ञहरू लगाएर आयोजनाको डीपीआर तयार भएको थियो। त्यस्तो अध्ययन र प्रतिवेदनले पक्कै पनि ठूलाठूला जोखिम र प्रकोप आकलन गरिएको हुनुपर्ने हो। यसै पनि मेलम्ची आयोजना एकाध वर्षका लागि होइन, सय वर्षका लागि हो, थियो पनि। त्यहाँको भौगोलिक अवस्थिति र सम्भावित जोखिम अनि त्यसको व्यवस्थापन हुन नसक्नु ठूलो गल्ती हो। दुर्भाग्य, आयोजना सुरु हुनै समय लाग्यो। खर्च प्रक्षेपण गरेभन्दा धेरै भइसक्यो। यसको परिकल्पना, अध्ययन, अनुसन्धान, निर्माण हुँदै अहिलेसम्मको ३५ वर्षमा ७० अर्ब रुपैयाँ खर्च भएको छ। धेरैपटक निर्माण सम्झौता तोड्ने र बदल्ने काम भए। कहिले ठेकेदार भागे। कहिले सरकारले नै फेर्यो। यसबीचमा भएको समय र पैसाको लगानी कति धेरै हिनामिना भयो भन्ने हिसाब निकाल्न र यकिन गर्न मुस्किल छ। मेलम्ची मुलुककै एक स्वप्न आयोजना हो। यस्तो आयोजना त्यहाँको कमजोर भूबनोट, अनुमान गरिएभन्दा ठूलो बाढी र भूकम्पका कारण प्रभावित हुनु आयोजनामा भएका लापरबाहीकै परिणाम हो। देशकै ड्रिम प्रोजेक्ट त्यस्ता प्रकोपको जोखिममुक्त हुन सक्ने गरी निर्माण हुनुपथ्र्यो। पोहोरको बाढीले बुझिएको मुहान सफा गरी अब आउने मंसिरमा पानी काठमाडौं ल्याउने तयारी भएको समाचार सुखद सन्देश हो। तर, मेलम्चीको पानी काठमाडौंवासीका लागि ढाँटको निम्तोजस्तो अर्थात् कार्यान्वयन नभएसम्म पत्याउन मुस्किल छ। मेलम्चीको पानी आउँछ, आउँछ भन्ने सपना पटकपटक सरकारले र राजनीतिक दलहरूले बाँडे। त्यही सपना देख्ने पुस्ता नै फेरिए। मेलम्ची फगत मृगतृष्णा बन्यो। मंसिरमा मेलम्चीको पानी आउँछ भन्ने समाचारले उत्साहित बनाउनुको कारण कार्यान्वयनप्रतिको अविश्वास हो। मंसिरमा प्रतिनिधिसभा र प्रदेशसभा निर्वाचन छ। यसैको छेकोमा मेलम्चीको पानी ल्याउने कुरा आउँदा शंका गर्नु स्वाभाविक हो। किनभने मेलम्ची २०४८ सालको आमनिर्वाचनदेखि नै राजनीतिक दलको आश्वासन हुँदैमात्रै आएको छ। अन्तरिम सरकारका तत्कालीन प्रधानमन्त्री कृष्णप्रसाद भट्टराईको चर्चित वाक्य नै थियो मेलम्चीको पानी ल्याएर काठमाडौंको सडक सफा गरिनेछ। तर, सडक सफा गर्ने त परै मान्छेको तिर्खा मेटाउने बुँद पनि काठमाडौंमा झर्न सकेन। फेरि पनि निर्वाचनको छेकोमा आएको समाचारमा शंका स्वाभाविक छ। बाढीले पुर्याएको क्षतिपछि र अरु पनि थुप्रै काम गर्न १० अर्ब रुपैयाँ खर्च गर्नुपर्ने भनिएको छ। त्यस हिसाबले काम बाँकी नै छन्। आयोजना शतप्रतिशत निर्माण पूरा भएको छैन। परीक्षणहरू पनि थाती छन्। कामभन्दा धेरै प्रचार हुने मुलुकमा मेलम्ची फेरि पनि मृगतृष्णा नै बन्ने हो कि भनेर शंका गर्ने हक उपभोक्तालाई छ। कामना गरौं, त्यस्तो नहोस्, शंका मेटिने गरी र काठमाडौंको तिर्खा मेटिने गरी काम होस्। काठमाडौंका घरघरका धारामा मंसिरमा र त्यसपछि नै नियमित नै पानी आइरहोस्।"
प्रतिस्पर्धामा सुदूरका महिला,"धनगढी : सुदूरपश्चिम प्रदेशमा प्रतिनिधिसभाका १६ निर्वाचन क्षेत्र छन्। सबै निर्वाचन क्षेत्रमा ठूला दलहरूले महिलालाई टिकट दिन कन्जुस्याइँ गरेका छन्। नेकपा एमाले १६ निर्वाचन क्षेत्रमा २, नेकपा माओवादी केन्द्रले १ जना र नेपाली कांग्रेसले प्रत्यक्षतर्फ उम्मेदवार नै दिएको छैन। तर, यसपालि मात्रै दर्ता भएको नागरिक उन्मुक्ति पार्टीले भने प्रतिनिधिसभामा प्रत्यक्षतर्फ १ जना महिला उमेदवार उठाएको छ। सबैभन्दा रोचक कञ्चनपुरको निर्वाचन क्षेत्र नम्बर १ मा छ। त्यहाँ माओवादी अध्यक्ष पुष्पकमल दाहालकी बुहारी बीना मगर र एमालेका तारा लामा तामाङबीच प्रतिस्पर्धा हुने भएको छ। मगरले यसअघिको निर्वाचनमा कांग्रेसका दिवानसिंह बिष्टलाई आधाभन्दा बढी मतान्तरले पराजित गरेकी हुन्। मगरका ३८ हजार ४६७ मत आउँदा विष्टको १९ हजार २१९ मत आएको थियो। मगर यसअघि खानेपानी तथा सरसफाइमन्त्री पनि भइसकेकी छन्। उनले यसपटक तामाङसँग प्रतिस्पर्धा गर्नुपर्ने भएको छ। तामाङ एमाले कञ्चनपुरका जिल्ला अध्यक्ष भइसकेका नेता हुन्। उनले नेकपा हुँदा प्रदेशसभा सदस्य जितेका थिए। नेकपा विभाजनपछि र त्यसपछि एमाले पनि विभाजन हुँदा उनी एकीकृत समाजवादीतर्फ लागेका थिए। तर, एमाले अध्यक्ष केपी शर्मा ओलीको महेन्द्रनगरमा भएको कार्यक्रममा तामाङ बहालवाला प्रदेशका राज्यमन्त्री कुलवीर चौधरीसहित एमालेमा फर्किएका थिए। तामाङले प्रदेशसभामा २० हजार १५ मत ल्याउदा कांग्रेसका गोपाल गुरुङ ९ हजार २९० मत ल्याएका थिए। तामाङ त्यस क्षेत्रका लागि लोकप्रिय नेता हुन्। उनी प्रदेशको आर्थिक मामिला तथा योजनामन्त्री पनि भइसकेका नेता हुन्। एमालेको बलियो क्षेत्र मानिने कञ्चनपुर १ मा चुनावी प्रतिस्पर्धा रोचक हुने देखिएको छ। कञ्चनपुरको क्षेत्र नम्बर ३ मा झनै रोचक प्रतिस्पर्धा छ। त्यहाँ प्रधानमन्त्री तथा कांग्रेस सभापति शेरबहादुर देउवाका प्रिय पात्र रमेश लेखक र ओलीले छोरी नै मानेकी निरुदेवी पालबीच प्रतिस्पर्धा भइरहेको छ। लेखक कांग्रेस सरकारमा जाने बित्तिकै मन्त्रीको लिस्टबाट नछुट्ने व्यक्ति हुन्। उनी एकपटक श्रम तथा रोजगार र एकपटक भौतिक पूर्वाधारमन्त्रीसमेत भइसकेका छन्। तर, २०७४ सालको निर्वाचनमा उनलाई एमालेका डा दीपकप्रकाश भट्टले १५८ मतले मात्रै पराजित गरेका थिए। निरुदेवी विद्यार्थी राजनीतिदेखि कञ्चनपुरमा खारिएकी नेतृ हुन्। उनले २०६४ को संविधानसभाको उपनिर्वाचन लडेकी थिइन्। तर, उनी माओवादीसँग त्यतिबेला पराजित भइन्। देउवाले डडेल्धुरा र कञ्चनपुर ३ बाट चुनाव जितेका थिए। उनले कञ्चनपुर ३ छोडेपछि त्यहाँ उपचुनाव भएको थियो। पाल एमालेका पोलिट ब्युरो सदस्य हुन्। २०७४ सालको निर्वाचनमा प्रतिनिधिसभामा समानुपातिक सांसद पाल व्यवस्थापिका संसद्को महिला तथा बालबालिका समितिकी सभापति भइसकेकी छन्। कैलालीको निर्वाचन क्षेत्र नम्बर १ मा पनि रेशम चौधरी संरक्षक रहेको नागरिक उन्मुक्तिकी अध्यक्ष रञ्जीता श्रेष्ठ चौधरी प्रतिनिधिसभामा उम्मेदवार बनेकी छन्। एमालेबाट यसअघिका मेयर तपेन्द्र रावल र कांग्रेसबाट पूर्वमन्त्री रामजनम चौधरी उनका प्रतिस्पर्धी छन्। २०७४ सालको निर्वाचनमा रेशम चौधरीको मतका आधारमा रञ्जीता हौसिएकी छन्। त्यतिबेला रेशम चौधरीले एमालेकी मदनकुमारी शाह (गरिमा) लाई २० हजार ९३५ मत अन्तरले पराजित गरेका थिए। रेशमको ३४ हजार ३४१ मत आउँदा शाहको १३ हजार ४०६ मत आएको थियो। दोस्रो स्थानीय निर्वाचनमा पनि नागरिक उन्मुक्ति पार्टीले कैलालीका त्यही निर्वाचन क्षेत्रका ४ स्थानीय तह जितेको छ। टीकापुर नगरपालिकामा मेयर, जोशीपुर गाउँपालिका, जानकी गाउँपालिका र भजनी नगरपालिकामा उसले प्रमुखउपप्रमुख दुईटै जितेको छ। कैलालीको निर्वाचन क्षेत्रमा यी चारवटै स्थानीय तह छन्। नागरिक उन्मुक्ति एक्लो चुनावमा होमिएको हो। एमालेले डोटीमा गौरी वलीलाई उम्मेदवार बनाएको छ। ओलीले एकीकृत समाजवादीका प्रेम आले मगरसँग प्रतिस्पर्धा गर्नुपर्ने छ। आले ओलीको पालामा केही दिन वनमन्त्री भएका थिए। तर, ओलीको सरकार ढलेपछि आले समाजवादीतर्फ लागेर देउवा नेतृत्वको सरकारमा नागरिक उड्डयन तथा पर्यटनमन्त्री भएका थिए। गठबन्धनबाट आलेले डोटी पाएपछि, कांग्रेसले पार्टीका प्रदेश सभापतिसमेत रहेका वीरबहादुर बलायरलाई कैलालीको ४ मा ल्याएर एमालेका सचिव तथा सुदूरपश्चिम इञ्चार्ज लेखराज भट्टसँग लडाएको छ। डोटीमा समाजवादीको संगठन कमजोर छ। स्थानीय निर्वाचनमा समाजवादीले डोटीमा एक वडाध्यक्षसमेत जितेको छैन। यस्तो अवस्थामा आलेलाई एमालेकी ओलीसँग जित्न भने फलामको चिउरा चपाए सरह हुनेछ। वली २०७० सालको संविधानसभा निर्वाचनमा समानुपातिक सांसद हुन्।"
मृगतृष्णा नबनोस् मेलम्चीको पानी,"पूर्वाधार निर्माणमा राज्यको निरीहता, असमर्थता र अकर्मण्यताको उदाहरण हो, मेलम्ची खानेपानी आयोजना। सिन्धुपाल्चोकको मेलम्ची खोलाको पानी ल्याएर काठमाडौंमा खानेपानीको अभाव पूर्ति गर्ने परिकल्पना ५० वर्षअघि नै गरिएको थियो। जसको निर्माण टुंगो २०५७ तिर लगाइयो। सम्पन्न गर्ने लक्ष्य २०६४६५ सम्म नै थियो। तर, आजका मितिसम्म मेलम्चीको पानी काठमाडौंवासीको घरघरमा आउन सकेको छैन। पोहोर साल पानी आएको पनि हो। २०७७ चैतमा राष्ट्रपतिबाट उद्घाटन पनि गरियो। तर, २०७८ असारमा आएको बाढीले ठूलो क्षति पुर्यायो र मुहान बुझियो। अर्बभन्दा बेसी खर्च हुने गरी भएको क्षतिको दोष केवल सामान्य ढंगले अनुमान गरिएभन्दा ठूलो आएको बाढीलाई मात्रै दिन मिल्दैन। अन्तर्राष्ट्रिय स्तरकै विज्ञहरू लगाएर आयोजनाको डीपीआर तयार भएको थियो। त्यस्तो अध्ययन र प्रतिवेदनले पक्कै पनि ठूलाठूला जोखिम र प्रकोप आकलन गरिएको हुनुपर्ने हो। यसै पनि मेलम्ची आयोजना एकाध वर्षका लागि होइन, सय वर्षका लागि हो, थियो पनि। त्यहाँको भौगोलिक अवस्थिति र सम्भावित जोखिम अनि त्यसको व्यवस्थापन हुन नसक्नु ठूलो गल्ती हो। दुर्भाग्य, आयोजना सुरु हुनै समय लाग्यो। खर्च प्रक्षेपण गरेभन्दा धेरै भइसक्यो। यसको परिकल्पना, अध्ययन, अनुसन्धान, निर्माण हुँदै अहिलेसम्मको ३५ वर्षमा ७० अर्ब रुपैयाँ खर्च भएको छ। धेरैपटक निर्माण सम्झौता तोड्ने र बदल्ने काम भए। कहिले ठेकेदार भागे। कहिले सरकारले नै फेर्यो। यसबीचमा भएको समय र पैसाको लगानी कति धेरै हिनामिना भयो भन्ने हिसाब निकाल्न र यकिन गर्न मुस्किल छ। मेलम्ची मुलुककै एक स्वप्न आयोजना हो। यस्तो आयोजना त्यहाँको कमजोर भूबनोट, अनुमान गरिएभन्दा ठूलो बाढी र भूकम्पका कारण प्रभावित हुनु आयोजनामा भएका लापरबाहीकै परिणाम हो। देशकै ड्रिम प्रोजेक्ट त्यस्ता प्रकोपको जोखिममुक्त हुन सक्ने गरी निर्माण हुनुपथ्र्यो। पोहोरको बाढीले बुझिएको मुहान सफा गरी अब आउने मंसिरमा पानी काठमाडौं ल्याउने तयारी भएको समाचार सुखद सन्देश हो। तर, मेलम्चीको पानी काठमाडौंवासीका लागि ढाँटको निम्तोजस्तो अर्थात् कार्यान्वयन नभएसम्म पत्याउन मुस्किल छ। मेलम्चीको पानी आउँछ, आउँछ भन्ने सपना पटकपटक सरकारले र राजनीतिक दलहरूले बाँडे। त्यही सपना देख्ने पुस्ता नै फेरिए। मेलम्ची फगत मृगतृष्णा बन्यो। मंसिरमा मेलम्चीको पानी आउँछ भन्ने समाचारले उत्साहित बनाउनुको कारण कार्यान्वयनप्रतिको अविश्वास हो। मंसिरमा प्रतिनिधिसभा र प्रदेशसभा निर्वाचन छ। यसैको छेकोमा मेलम्चीको पानी ल्याउने कुरा आउँदा शंका गर्नु स्वाभाविक हो। किनभने मेलम्ची २०४८ सालको आमनिर्वाचनदेखि नै राजनीतिक दलको आश्वासन हुँदैमात्रै आएको छ। अन्तरिम सरकारका तत्कालीन प्रधानमन्त्री कृष्णप्रसाद भट्टराईको चर्चित वाक्य नै थियो मेलम्चीको पानी ल्याएर काठमाडौंको सडक सफा गरिनेछ। तर, सडक सफा गर्ने त परै मान्छेको तिर्खा मेटाउने बुँद पनि काठमाडौंमा झर्न सकेन। फेरि पनि निर्वाचनको छेकोमा आएको समाचारमा शंका स्वाभाविक छ। बाढीले पुर्याएको क्षतिपछि र अरु पनि थुप्रै काम गर्न १० अर्ब रुपैयाँ खर्च गर्नुपर्ने भनिएको छ। त्यस हिसाबले काम बाँकी नै छन्। आयोजना शतप्रतिशत निर्माण पूरा भएको छैन। परीक्षणहरू पनि थाती छन्। कामभन्दा धेरै प्रचार हुने मुलुकमा मेलम्ची फेरि पनि मृगतृष्णा नै बन्ने हो कि भनेर शंका गर्ने हक उपभोक्तालाई छ। कामना गरौं, त्यस्तो नहोस्, शंका मेटिने गरी र काठमाडौंको तिर्खा मेटिने गरी काम होस्। काठमाडौंका घरघरका धारामा मंसिरमा र त्यसपछि नै नियमित नै पानी आइरहोस्।"
"चुनाव आएगए, यो बाटो बनेन","गोरखा : मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। राजधानी र जिल्ला सदरमुकाममा रमाएका, दूरदराजका गाउँबस्ती, भीरपहरोमा हिँड्ने बानी नपरेका उम्मेदवार र तिनका कार्यकर्तालाई अहिले न चुम उपत्यका जान सम्भव छ, न नुब्री। त्यसैले हेलिकप्टर चार्टर गरी उत्तरी गोरखा जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। तर, अनुमति पाइसकेका छैनन्। नुब्री उपत्यकाका बासिन्दा हिँड्ने बाटो कहालीलाग्दो छ। तल छङ्गाछुर भीर छ। झन्डै ४ सय मिटर उँधो बूढीगण्डकी देखिन्छ। कतै भीरमा पाइला मात्र राख्न मिल्ने खोपिल्टो छ। पाइला टेक्न पनि नमिल्ने कुनै ठाउँमा काठको ठाडो र तेर्सो भर्याङ, कतै डोरी समातेर, कतै निगालोमा झुन्डिँदै हिँड्नुपर्ने यो कहालीलाग्दो बाटो हो, गोरखाको मनास्लु क्षेत्रको। मनसुनको मैझारोमा यस क्षेत्रमा भीषण वर्षा भयो। स्थानीयका अनुसार यति ठूलो वर्षा पहिलो पटक हो। जताततै पहिरोले उधुम मच्चायो। गोरखाको चुमनुब्री गाउँपालिका३ न्याकफेदीबाट पेवा हुँदै नुब्री उपत्यका जाने बाटो पहिरोले अवरुद्ध भएपछि खोलिएको भीरको बाटोमा भर्याङ चढेर मनास्लु क्षेत्रतर्फ जाँदै बटुवा। तस्बिर सौजन्य : सञ्जय ढकाल एक्लेभट्टीदेखि नाम्रुङसम्म साना ठूला गरेर १ सय ५० वटा जति पहिरो झरेको रहेछ, पहिरोले चार दिन गपमा थुनिएर भर्खर सदरमुकाम आइपुगेका पर्यटन व्यवसायी साने गुरुङ भन्छन्, पर्यटकहरू हेलिकप्टरबाट फर्किए। हामी हिँडेर आयौं। बाटो थिएन। पुर्खाले नुनको ढाकर बोक्ने बाटो हिँडेर आयौँ। जे जस्तो भए पनि यसपटकलाई भाग्यले बाँचेर आइपुगियो। पहिरोले बाटो तहसनहस बनाएको उनको भनाइ छ। धेरै ठाउँमा झरेका ठूलाठूला पहिरोले बाटो अवरुद्ध भएपछि साविक सामागाउँ, ल्हो, प्रोक र बिही गाविसका बासिन्दा र विदेशी पर्यटक ३५ वर्षभन्दा अघि हिँड्ने गरिएको भोटेनुन बोक्ने पुरानै बाटो हिँड्न बाध्य छन्। पहिरोका कारण वडा नं ३ न्याकफेदीदेखि पेवासम्मको र बिहीफेदीदेखि गपसम्मको बाटो क्षतिग्रस्त भएको वडाध्यक्ष रामकुमार गुरुङ बताउँछन्। चुमनुब्री गाउँपालिका१, २, ४ र ५ का ती गाउँमा भोटे लामा समुदायको बसोबास छ। बिही, प्रोक, ल्हो र सामागाउँ गाविसका बासिन्दा, पर्यटक भोटेनुन ओसार्ने गरेको उहिल्यैको बाटो हिँड्न बाध्य भएका छन्, गुरुङ भन्छन्, पहरोको कप्पुमा खुट्टा अड्याउँदै, डोरी र निगालो समात्दै हिँड्नुपरेको छ। बाटो यति कहालीलाग्दो छ कि, तल हेर्दा चिल घुम्ने भीर छ, रिङ्टा लाग्छ। उनका अनुसार जोखिम मलेर हिँड्न चाहने पर्यटक मात्रै इन्जोय गर्छन्। अरू पर्यटक र स्थानीयवासीको हिँड्डुल सकसपूर्ण भएको उनको भनाइ छ। पहिरोले ३५ वर्षअघिकै बाटोमा पुर्याइदियो, धार्चे १ हुलचुकका वडाध्यक्ष रामसिङ गुरुङ भन्छन्, त्यतिबेला हामी तलबाट कोदोको भारी बोकेर भोटेनुन लिन सामागाउँ, साम्दोसम्म पुग्थ्यौं। अहिले सम्झिँदा नि कहाली लाग्छ। वर्षा रोकिएपछि गोरखाको चुमनुब्री६ स्थित लोक्पा पहिरो पन्छाएर बाटो खोल्ने क्रममा ढुंगा झरेनझरेको हेर्न ड्युटी गर्दै एक युवा। ढुंगा झर्न थालेपछि उनले सिठी बजाउने र मुनि काम गर्नेहरू भाग्ने गर्दछन्। तस्बिर सौजन्य : सेराप गुरुङ भोट खोलाका बासिन्दा अन्नको खोजीमा धार्चेतिर आउने, आफूहरू नुन बोक्न भोट खोला जाने परम्पराको स्मरण उनले गरे। दिनभर काम गरेको ज्याला दुई माना कोदो पाइन्थ्यो। ढिँडोसिस्नु खान पनि नुन त नभई भएन। अनि अलिअलि कोदो संगालेर नुनसित साँट्थ्यौं, उनी भन्छन्, उनीहरू कोदो खोज्दै हाम्रातिर आउँथे। हामी नुन खोज्न उनीहरूका तिर जान्थ्यौं। त्यति बेला घट्टेखोला, पाङसिङ, न्याक चढेर फेरि ड्याङ झथ्र्यौँ। पछि २०४५ सालतिर बूढीगण्डकीको किनार किनारै बाटो बन्यो। गण्डकी तर्न ठाउँठाउँमा झोलुंगे पुल बन्यो। अनि भीरको बाटो हिँड्न छोडेर तलको बाटो चलेको हो। पहिरोले स्थानीयवासी तथा पर्यटकलाई २०४५ सालपछि हिँड्न छाडिएको बाटोमा पुर्याएको पर्यटन गाइड भविराज गुरुङको भनाइ छ। चार दिनसम्म आरी घोप्ट्याएजस्तो गरी पानी पर्यो। त्यसपछि त जताततै पहिरै पहिरो, गुरुङ भन्छन्, साविकको बाटो अवरुद्ध भइहाल्यो। पछि वडा कार्यालयले न्याकफेदीबाट उकालो लाग्ने पुरानो भीरको बाटो निकाल्यो।न्याक फेदीपेवा खण्डमा हिँड्दै पर्यटक। तस्बिर सौजन्य : भविराज गुरुङ पुरानो बाटो हिँड्दा साविकको तुलनमा दुई घण्टा समय थपिएको गुरुङको भनाइ छ। कमजोर मुटु भएकाले यो भीर पार गर्न सक्दैनन्, उनी भन्छन्, एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुईघण्टा बढी हिँड्नु परेको छ। झरना र पहराबाट चुहिएको पानीले बाटो चिप्लो र जोखिम बनाएको उनको भनाइ छ। पहिरोका कारण असोज २३ गतेदेखि बाटो अवरुद्ध भएको हो। चार दिन अवरुद्ध भएपछि गाउँले मिलेर तत्कालका लागि मान्छे मात्र हिँड्न मिल्ने गरी भीरको पुरानो बाटो खुलाउने सल्लाह गरियो, उनी भन्छन्, ५०६० जनाका दरले चार दिनसम्म खेताला लगाएर अस्ति बिहीबारदेखि बाटो खुलायौं। तर, बाटो ज्यादै कष्टकर रहेको उनको भनाइ छ। लोक्पा र सर्दीभीरको अजंगको पहिरोले वडा नं ६ का करिब तीन सय घरधुरी र वडा नं ७ छेकम्पारका करिब तीन सय घरधुरीका बासिन्दा नाकाबन्दी जीवन भोगिरहेका छन्। यो गाउँपालिकाकै ठूलो पहिरो हो। सर्दीभीरमा पहिरो आएपछि त्यहाँ क्यान्टिलिभर पुल क्षतिग्रस्त भएको चुमनुब्री ६ का वडाध्यक्ष सरोज लामाको भनाइ छ। तिब्बतको सिमानामा रहेको चुम उपत्यकावासी पाँच महिनादेखि चौतर्फी नाकाबन्दीमा फसेको वडा नं ७ का वडाध्यक्ष टासी दोर्जे लामाको भनाइ छ। कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं, लामा भन्छन्, पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। हामी चुम भ्यालीका बासिन्दालाई बोतलभित्र राखेर बिर्को लगाइदिएजस्तो भएको छ। गाउँभित्रबाहेक कतै जान नसकिएको र घरघरमा खाद्यान्न अभावको अवस्था आइसकेको उनको भनाइ छ। मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। भीरपहरोमा हिँड्ने बानी नपरेकाउनीहरूलाई न चुम उपत्यका जान सम्भव छ न त नुब्री। त्यसैले हेलिकप्टर चार्टर गरी जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। अहिले पनि घरघरमा चामल, चिनी, नुनतेल सकिएको छ। पसलमा पनि पाउन छोडिसक्यो, अर्का स्थानीय मिङ्ग्यूर दोर्जे लामा भन्छन्, सरसापट, ऐचोपैचोले कति दिन धान्छ र ? कि तिब्बत नाका खुलेको भए पनि राहत हुन्थ्यो। त्यो पनि छैन। दसैं बिदा मनाउन जोखिम मल्दै जबर्जस्ती गाउँ पुगेका विद्यार्थीहरू स्कुल खुलिसक्दा पनि काठमाडौं, गोरखा सदरमुकाम झर्न पाएका छैनन्। अब फेरि डोरी टाँगेर झुन्डिएर आवतजावत गर्नुपर्ने अवस्था आइपरेको उनको दुखेसो छ। भूकम्पका कारण सात वर्षअघि सर्दीभीरमा ठूलो पहिरो गएपछि चुम उपत्यकाका बासिन्दा भीरमा डोरी टाँगेर त्यसमै झुन्डिएर वारपार गर्थे। भूकम्पपछि जिल्लामा काम गर्न आएको आईएनजीओ डीएफआईडीले ३ करोड ४० लाख रुपैयाँ लागतमा भीर खोपेर क्यान्टिलिभर पुल बनाइदिएको थियो। क्यान्टिलिभर बनाएपछि सदरमुकाम, गाउँपालिका केन्द्र, बजारतिर सामान किनमेल गर्न जान सजिलो भएको थियो। अब फेरि झुन्डिएर हिँड्नुपर्ने अवस्था आयो, उनी भन्छन्, सबैको ध्यान चुनावतिर मात्र छ, हाम्रो दुःख कसले हेरिदिने ? चुमनुब्री गाउँपालिका६ को सर्दीभीरमा २०७३ सालमा डीएफआइडीले युरोपेली प्रविधिको क्यान्टिलिभर पुल निर्माण गर्यो। दुई खण्ड गरी यो करिब २ सय ४६ मिटर लामो रहेको गाउँपालिका अध्यक्ष निमा लामा बताउँछन्। उनका अनुसार भीर खोपेर बनाइएको यो पुल नेपालमै पहिलो प्रयोग थियो। गत साताको भारी वर्षापछि झरेको पहिरोले पुलको करिब २० मिटर खण्ड कामै नलाग्ने भएर क्षतिग्रस्त भएको छ। डेढ सय मिटर रेलिङ भाँचिएको, स्ल्याब ढल्किको अवस्थामा रहेको उनको भनाइ छ। अब यहाँबाट हिँड्डुल गर्ने कल्पनै गर्न सकिन्न, लामा भन्छन्, चुमबासीका लागि यो ठूलो दुर्भाग्य हो। अब न मान्छे हिँड्डुल गर्न सक्छन्, न खाद्यान्न ओसारपोसार गर्न सकिन्छ। चार महिनादेखि खाद्यान्न ढुवानी भएको छैन। हाहाकार हुने सम्भावना भयो। सो बाटोमा अहिलेसम्म आवतजावत ठप्पै रहेको उनको भनाइ छ। साहसिक यात्रा भएकाले पर्यटक रमाउने नै भए। स्थानीयवासी पनि जसोतसो हिँड्न त सक्छन् तर भर्याङ चढेर खच्चड हिँड्न सक्दैन। खच्चड हिँड्न नसक्दा करिब १२ सय घरधुरीका १० हजारभन्दा धेरै बासिन्दालाई दैनिक उपभोग्य सामान ढुवानीमा समस्या भएको छ। हाम्रो गाउँपालिकामा सडक बनेको छैन। मोटर चल्दैन। खाद्यान्न होस् कि अरू अत्यावश्यक सामग्री होस्, सबै खच्चडले नै ओसार्ने हो, गाउँपालिका अध्यक्ष निमा लामा भन्छन्, तर खच्चड हिँडाउन सकिएको छैन। यो वर्ष जेठदेखि नै ठूलो पानी पर्न थालेको हो। पाँच महिनादेखि खच्चड हिँडाउन नसक्दा हाम्रो क्षेत्रमा खाद्यान्न अभाव हुन थालेको छ। गाउँपालिकाको विपद् व्यवस्थापन कोषबाट भर्याङ हालेर मान्छे हिँड्न मिल्ने गरी पुरानो बाटो खुलाएको उनको भनाइ छ। भीरको बाटो खुलेपछि दैनिक एक सय जनाभन्दा धेरै विदेशी पर्यटक हिँड्ने गरेको उनको भनाइ छ। अब मनसुन रोकिएजस्तो छ। फेरि पहिलेकै बाटो खुलाउने काम अघि बढाउँछौँ, लामा भन्छन् तर हाम्रो गाउँपालिकामा हिउँदभरि बाटो बनायो, बर्खा लागेपछि फेरि जस्ताको तस्तै हुन्छ।तीन वर्षदेखि चिनियाँ नाका पनि बन्द र तल्लो भेगको बजार क्षेत्रसित जोड्ने बाटो पनि अवरुद्ध हुँदा दैनिक उपभोग्य खाद्यवस्तु आपूर्ति हुन नसकिएको गाउँपालिका अध्यक्ष निमा लामाको भनाइ छ। गाउँठाउँको सबैभन्दा महत्वपूर्ण विकास भनेको बाटो नै भएको गाउँपालिकाका अध्यक्ष निमा लामा बताउँछन्। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो, उनी भन्छन्, यसबारे निवर्तमान सांसद, गृहमन्त्री, पूर्वप्रधानमन्त्री प्रचण्डलगायत नेताहरूसित जानकारी गराएको छु। डब्लूडब्लूएफसित पनि कुरा राखेको छु। अल्पकालीन रूपमा र दीर्घकालीन रूपमा चुमनुब्रीको बाटोसम्बन्धी समस्या समाधानको उपाय खोज्नुपर्ने उनको भनाइ छ। चुमनुब्रीका बासिन्दाले बाटोसम्बन्धी समस्या बर्सेनि भोग्ने गर्छन्। हिउँदका बेला हिँडडुल गर्न सक्ने तर बर्खाको तीन महिना नाकाबन्दी हुन्छ। बर्खामा एउटाबाट अर्को वडासम्म जान नसकिने वडा नं १ का अध्यक्ष कर्मा छेवाङ लामाको भनाइ छ। बर्खाको बेला कार्यपालिकाको बैठकमा सहभागी हुन गाउँपालिकाको केन्द्रसम्म पनि जान सकिँदैन, उनी भन्छन्, हिउँदका बेला त गाउँपालिकाको केन्द्र जान दुईदेखि तीन दिनसम्म लाग्छ, बर्खाका बेला त झन् बाटो ठप्पै हुन्छ। ज्यान जोखिममा राखेर हिँड्नु पर्ने भएकाले पनि चुमनुब्रीमा जनप्रतिनिधि बन्ने व्यक्ति पाउन मुस्किल पर्ने उनको भनाइ छ। गत वर्ष पनि बाढी, पहिरोले तीन महिनासम्म बाटो अबरुद्ध पार्यो। खाद्यान्न संकट हुन थालेपछि सरकारले हेलिकप्टरबाट राहतस्वरूप चामल ढुवानी गरेको थियो। तर, यसपटक अहिलेसम्म त्यो विकल्पमा चर्चासमेत नचलेको भन्दै गाउँपालिकावासी चिन्तित छन्।हामी चामल आफंै किन्थ्यौं। तर, ढुवानी कसरी गर्ने ? यसबारे सरकारले सहयोग गर्नुपर्छ, छेकम्पारका वडाध्यक्ष टासी दोर्जे लामा भन्छन्, गत वर्ष सरकारले हेलिकप्टरबाट धेरथोर ढुवानी गरेको थियो। यसवर्ष पनि ढुवानी गरिदिए हुन्थ्यो। खाद्यबाली न्यून हुने यहाँको प्रमुख आयस्रोत भनेको पर्यटन व्यवसाय र जडीबुटी हो। तर, विभिन्न कारणले पर्यटन व्यवसाय धरासायी हुँदै गएको मनास्लु क्षेत्र होटल व्यवस्थापन उपसमितिका अध्यक्ष गणेश कार्कीको गुनासो छ। कहिले भुइँचालो, कहिले डेंगु, कहिले कोभिड, कहिले बाढी पहिरोका कारण पर्यटक आउन नसक्दा मनास्लु क्षेत्रको पर्यटन व्यवसाय संकटमा रहेको व्यवसायी साने गुरुङ बताउँछन्। न्याक फेदीबाट पेवा जाने बाटो अवरुद्ध भएपछि भर्याङ लगाएर बनाइएको वैकल्पिक बाटो खुम्बु क्षेत्रपछि नाम चलेको मनास्लु क्षेत्र हो। बाटो राम्रो हुने हो भने यहाँ थामिनसक्नु पर्यटक आउँछन्, धार्चे मनास्लु पर्यटन विकास समितिका अध्यक्षसमेत रहेका गुरुङ भन्छन्, यसपटक धेरै पर्यटक आउने अनुमान थियो, तर पहिरोले समस्या बनायो। पर्यटक आउलान् र व्यापार गरौंला भनेर लाखौं, करोडांै खर्च गरेर होटल व्यवसाय सञ्चालन गरेका व्यवसायीहरू संकटमा छन्। खाद्यान्न ढुवानीको व्यवस्था गरी उत्तरी गोरखाको संकट टार्न गुहार गर्दै गाउँपालिका अध्यक्ष निमा लामाले मंगलबार माओवादी अध्यक्ष पुष्पकमल दाहाल प्रचण्डसित भेट गरे। उक्त भेटमा लामाले उत्तरी गोरखाका बासिन्दाले वर्षौंदेखि बाटोको समस्या झेलिरहेको गुनासो गरे। नेपाली सेनाले बेनिघाट, आरुघाट, लार्के सडक निर्माण गरिरहेको छ। सेनाको उक्त टोलीलाई चुम उपत्यकाको सडक पनि निर्माण गरिदिने व्यवस्था मिलाइदिन पनि प्रचण्डको ध्यानाकर्षण गराएको उनको भनाइ छ।प्रचण्डले यसपटक चुनावमा गोरखाबाट उठेका छन्। त्यसैले उनले उत्तरी गोरखाको समस्याबारे गम्भीर भएर गृहमन्त्री बालकृष्ण खाँणलाई टेलिफोन गरी तत्काल ६ वडाका करिब १२ सय घरधुरीका लागि खाद्यान्न ढुवानीको व्यवस्था मिलाउन आग्रह गरेका लामाले बताए। उनका अनुसार सडक र बाटोको विषयमा पनि पहल गर्ने आश्वासन दिएका छन्। सरकारले चुमनुब्री गाउँपालिका केन्द्र रहेको फिलिममा खाद्य व्यवस्था तथा व्यापार कम्पनीको डिपो सञ्चालन गरेको छ। तर वडा नं १, २, ४, ५, ६ र ७ का बासिन्दा बर्खाको चार महिना पहिरो कटेर डिपोसम्म आउन सक्दैनन्। त्यसैले जिल्ला स्तरको खाद्य व्यवस्था समितिले सोमबार बैठक बसी वडा नं ४ को नाम्रुङमा र वडा नं ६ को चुम्लिङमा खाद्य बिक्री केन्द्र स्थापना गर्न माग गर्दै माथिल्लो निकायमा पत्राचार गर्ने निर्णय गरेको छ। यसअघि पनि यस विषयमा पटकपटक निर्णय भए पनि सरकारले कानमा तेल हालेको छ। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो। यसबारे निवर्तमान सांसद, गृहमन्त्री, पूर्वप्रधानमन्त्रीलगायत नेताहरूलाई जानकारी गराएको छु। निमा लामा, अध्यक्ष, चुमनुब्री गाउँपालिका कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं। पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो।टासी दोर्जे लामा, स्थानीय जनप्रतिनिधि कमजोर मुटु भएकाले यो भीर पार गर्न सक्दैनन्। एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुई घण्टा बढी हिँड्नु परेको छ। भविराज गुरुङ, पर्यटक पथप्रदर्शक"
सोमले तोडे ३२ वर्ष पुरानो कीर्तिमान,पोखरा : विभागीय टोली त्रिभुवन आर्मी क्लबका सोमबहादुर कुमालले एथलेटिक्सको चार सय मिटरमा ३२ वर्ष पुरानो राष्ट्रिय कीर्तिमान तोडेका छन्। नवौं राष्ट्रिय खेलकुद प्रतियोगिताअन्तर्गत पोखरा रंगशालामा मंगलबार भएको प्रतिस्पर्धामा सोमबहादुरले नयाँ राष्ट्रिय कीर्तिमानसहित स्वर्ण पदक जितेका हुन्। सोमले निर्धारित दूरी ४७९५ सेकेन्डमा पूरा गर्दै नयाँ राष्ट्रिय कीर्तिमान बनाएका हुन्। सन् १९९० मा चीनको बेइजिङमा भएको प्रतिस्पर्धामा आशाराम चौधरीले राखेको ४८३२ सेकेन्डको कीर्तिमानलाई तोडेका हुन्। एपीएफका आशिष चौधरीले ४९४० सेकेन्डमा दौड पूरा गर्दै रजत पदक जित्दा आर्मीका प्रकाश दनुवारले ४९९० सेकेन्डको समयका साथ कांस्य पदक हात पारे। महिलातर्फ एपीएफकी रमिताकुमारी थारुले पनि राष्ट्रिय कीर्तिमानसहित स्वर्ण पदक पक्का गरिन्। उनले निर्धारित दूरी ५८१० सेकेन्डमा पूरा गरिन्। राष्ट्रिय खेलकुद प्रतियोगितामा पहिलो स्वर्ण जितेकी रमिताले सन् २०१९ मा चीनको वुहानमा तुलसा खत्रीले राखेको ५९५७ सेकेन्डको कीर्तिमानलाई तोडेकी हुन्। आर्मीकी निर्मला थापाले एक मिनेट ००१४ सेकेन्डका साथ रजत जितिन्। कांस्य जितेकी एपीएफकी कल्पना श्रेष्ठले १००७० सेकेन्डमा दौड पूरा गरिन्। त्रिभुवन आर्मी क्लबकी जयरानी थारुले एथलेटिक्सको महिला लङजम्पमा राष्ट्रिय कीर्तिमानसहित स्वर्ण पदक जितेकी छन्। पोखरा रंगशालामा मंगलबार भएको प्रतिस्पर्धामा जयरानीले ५५८ मिटर जम्प गर्दै स्वर्ण संख्या तीन पुर्याइन्। उनले लुम्बिनी प्रदेशकी निशा चौधरीको नाममा रहेको राष्ट्रिय कीर्तिमान तोड्दै ५४७ मिटरको कीर्तिमान बनाएकी हुन्। जयरानीले आइतबार महिला ४०० मिटर हडल्समा राष्ट्रिय कीर्तिमानसहित स्वर्ण पदक जितेकी थिइन्। भने सोमबार महिला एक सय मिटर हडल्समा पनि स्वर्ण पदक जितेकी थिइन्। यस स्पर्धामा लुम्बिनीकी निशा चौधरीले ५४९ मिटर जम्प गर्दै रजत पदक जितिन्। एपीएफकी शिला चौधरीले ५३१ मिटर जम्प गर्दै कांस्य हात पारिन्। नवौं राष्ट्रिय खेलकुदअन्तर्गत एथलेटिक्सको महिला म्याराथनमा एपीएफ क्लबकी बिन्द्रा श्रेष्ठले स्वर्ण पदक जितेकी छन्। पोखरा रंगशालामा मंगलबार भएको खेलमा बिन्द्राले आर्मीकी विश्वरुपा बुढालाई पछि पार्दै स्वर्ण जितेकी हुन्। बिन्द्रा श्रेष्ठ बिन्द्राले निर्धारित दूरी २ घण्टा ५७ मिनेट २३ सेकेन्डमा पूरा गरिन्। विश्वरुपाले सो दूरा पूरा गर्न ३ घण्टा ००३५ सेकेन्डको समय लगाइन्। पुलिसकी रेखा विष्टले ३ घण्टा ०१३५ सेकेन्डका साथ कांस्य पदक पक्का गरिन्। यसैगरी पुरुषतर्फ गण्डकी प्रदेशका अनिस थापामगरले स्वर्ण जिते। उनले आर्मीका कृष्ण बस्नेतलाई पछि पार्दै दुई घन्टा २२ मिनेट ५४ सेकेन्डका साथ स्वर्ण पदक पक्का गरे। कृष्णले सो दूरी २ घन्टा २३ मिनेट १४ सेकेन्डमा पूरा गरे। एपीएफका सन्तोषविक्रम विष्टले २ घन्टा ३० मिनेट ५४ सेकेन्डमा दुरी पार गर्दै कांस्य पदक पक्का गरे। भारतीय सेनामा १३ वर्ष बिताएका अनिसले त्यहाँ १० किलोमिटर र क्रस कन्ट्रीमा प्रतिस्पर्धा गर्दै आएका छन्। राष्ट्रिय खेलकुदमा सहभागिता जनाएको तेस्रो प्रयासमा उनले स्वर्ण पदक जितेका हुन्। २०६५ मा काठमाडौंमा भएको पाँचौ राष्ट्रिय खेलकुदमा पश्चिमाञ्चलबाट खेलेका उनले चार वर्षअघि आठौं राष्ट्रिय खेलकुदमा १० हजार मिटरमा रजत पदक जितेका थिए।
स्वतन्त्रको उभार : आहत कि राहत ?,"देश निर्वाचन उन्मुख छ। मंसिर ४ गते हुने प्रदेश तथा प्रतिनिधिसभाको निर्वाचनले राजनीतिक माहोल तातेको छ। संविधानसभाबाट बनेको संविधानको कार्यान्वयन झन् सुदृढ बन्दैछ। गणतन्त्रको एक पूर्ण कार्यकाल सम्पन्न भई दोस्रो आवृत्तिको अनुष्ठान हुँदैछ। निर्वाचनका कार्यक्रम अघि बढ्दैछन्, उम्मेदवारी दर्ता भइसकेको छ। निर्वाचन एक महाउत्सव पनि हो। नागरिक सम्प्रभुता र सार्वभौम सत्ताको प्रतिविम्बन गर्ने महत्त्वपूर्ण सूचक हो। दार्शनिक तथा राजनीतिशास्त्रीहरू आवधिक निर्वाचनलाई सबल प्रजातन्त्रको प्राण मान्छन्। निर्वाचनले नै नागरिकलाई छनोटको अवसर दिलाउँछ। अमेरिकाका १६औं राष्ट्रपति अब्राहम लिंकनले जनताले जनताका लागि जनताबाटै गरिने शासनलाई प्रजातन्त्र भनेका थिए। यसको सर्वाधिक स्वीकार्य अभ्यास भनेको निर्वाचन नै हो। दलका लागि नागरिक लोकप्रियता जाँच्ने र वैधानिकता प्राप्त गर्ने अवसर बन्छ। शक्ति हस्तान्तरणको सर्वप्रिय सौन्दर्यात्मक अभ्याससमेत हो। यस्ता विविध महत्त्वको समिश्रणले निर्वाचन थुप्रै खालका रोचकता र रोमाञ्चकताको पर्यायसमेत बनेको छ। यसमध्ये स्वतन्त्रहरूको बाक्लो उपस्थिति अनि बिगबिगी पनि एउटा नयाँ परिदृश्य हो। प्रदेश र प्रतिनिधिसभामा गरी एक हजारभन्दा बढी स्वतन्त्र उम्मेदवारहरू देखिएका छन्। गएको स्थानीय निर्वाचनमा समेत पुरुष २ सय ६६ र महिला १ सय १९ गरी जम्मा ३ सय ८५ स्वतन्त्र उम्मेदवारहरू विजयी भएका थिए। अब स्वतन्त्र नै आम राजनीतिको नयाँ मानक बन्न थालेको हो कि भन्ने भ्रम बढ्न लागेको देखिन्छ। संविधानतः हाम्रो देश बहुदलीय प्रजातान्त्रिक हो। राजनीतिमा विभिन्न क्षमताका धेरै दलको उपस्थिति कल्पना गरिएको छ। दल बरू सानो हुन सक्छ तर दलविहीनताको राजनीतिको सोच गरिएको छैन। दलीय परम्परालाई नस्वीकारेका अथवा दलीय संगठनात्मक अभ्यासलाई शिरोपर गर्न नसक्ने तर सामाजिक लोकप्रियता ठीकै भएका केही व्यक्तिसमेत स्वतन्त्रको बहावमा बगिदिएका छन्। यसले समाजमा दुविधा झनै मौलाएको स्वाभाविक हो। सामाजिक सञ्जालको व्यापकताले यसलाई उच्च मलजल गर्ने कुरा मन नपराउन सकिन्छ तर अस्वीकार गर्न सकिँदैन। गुन इन्ली र हलभार्ड मोई सम्पादित पुस्तक सोसल मेडिया एन्ड इलेक्सन क्याम्पेनले यस्तै निष्कर्ष दिन्छ। नागरिकलाई वर्तमान नेतृत्वका कारण पनि राजनीतिमाथि सघन वितृष्णा भने अवश्य छ। अनि स्वतन्त्र नै वास्तविक विकल्प हो कि भन्ने आवेग उद्वेलित बन्न पुग्छ। यद्यपि, राजनीतिक चरित्र, प्रणालीगत विकास, स्थायित्व, प्रजातान्त्रिक सक्षमतालगायतका आधारमा हेर्दा स्वतन्त्रको आधिपत्य हुने राजनीतिमाथि सीमित आकर्षण र असीम विकर्षण नै बढी परिपक्व निर्णय हुन्छ। सीमित आकर्षण स्थानीय निकायका सवालमा भने स्वतन्त्र नै उमेदवार निर्वाचित भए पनि काम गर्न तुलनात्मक रूपमा केही सहज हुन सक्छ। आधार तहमा नागरिकको प्रत्यक्ष साथसमेत मिल्छ। बसोबासका कारण अन्य दलका समर्थक अथवा शुभेच्छुकले समेत विरोध गरिहाल्न सम्भव हुँदैन। उनीहरूलाई ह्वीप लगाउने दल हुँदैन। कार्यकारी अधिकारसमेत आफैंमा निहित रहन्छ। हटाउने प्रावधान हुँदैन, दत्तचित्त भएर राम्रो काम गर्न कटिबद्ध हुन सक्छन्। यद्यपि स्थानीय राजनीतिमा प्रस्फुटित स्वतन्त्रप्रतिको लहर उनीहरूमाथिको आकर्षणभन्दा दलहरूप्रतिको विकर्षणको उपज थियो। तर, प्रदेश तथा संघमा भने यस्तो प्रयोग कमै मात्रमा राहत र बढी चाहिँ आहत नै हुनेछ। स्थानीय निर्वाचनमा जति सामान्य सहजता अनि सामथ्र्य पनि सम्भव हुँदैन। स्वतन्त्रको विपरीत कित्तामा उभिनु नै राजनीतिक हिसाबले आम मतदाताको परिपक्व निर्णय हुन्छ। दर्जनौं कारणले गर्दा बर्गेल्ती स्वतन्त्रको लहैलहैमा असीम विकर्षणता देखाउनु आवश्यक र अनिवार्य छ। असीम विकर्षण एक, स्वतन्त्रहरूको उभारबाट हाम्रो संविधानको गम्भीर बर्खिलाप हुन सक्छ। संविधानतः हाम्रो देश बहुदलीय प्रजातान्त्रिक देश हो। राजनीतिमा विभिन्न क्षमताका धेरै दलको उपस्थिति कल्पना गरिएको छ। दल बरू सानो हुन सक्छ तर दलविहीनताको राजनीतिको सोच गरिएको छैन। संविधानको पालना सबै नागरिक र मतदाताको पनि कर्तव्य हो। दुई, स्वतन्त्र उम्मेदवारसँग कुनै विचारधारा अनि संगठन हुँदैन। विचाराधारा नभएको राजनीतिको लक्ष्य हुँदैन। ती उम्मेदवारसँग अरूप्रति आग्रह हुन्छ, वर्तमानमाथि विरोध हुन्छ। भविष्यमा के गर्ने भन्ने रणनीति तथा कार्यनीति हुँदैन। मतदानजस्तो महादानलाई यस्तो अनिश्चिततामा दुरुपयोग गर्नु हुँदैन। शोधार्थी डाउन ब्रानकटीले सन् १९४५ देखि २००३ सम्मको युरोपभरको निर्वाचन तथ्यांकको आधारमा एक अनुसन्धान गरे। स्वतन्त्रमा कसैको एक्लो जित अनाथता, धेरैको जित अस्तव्यस्ततामा सकिएको निष्कर्ष निष्कियो। तीन, हामीले अवलम्बन गरेको प्रणाली समूहमा आधारित हो। संसदीय बहुमतीय प्रणालीलाई अहिलेका अधिकांश देशले शिरोपर गरेका छन्। यहाँ एक दुईजना व्यक्ति अर्को नयाँ दल अथवा स्वतन्त्रबाट जित्दैमा कायापलट हुँदैन। ती सदस्यहरू निरीह हुन्छन्। प्रतिनिधिसभामा कम्तीमा १ सय ३८ र प्रदेशसभामा समेत बहुमत सदस्य भएमात्र उनीहरूको कार्ययोजना लागू हुन्छ। कथंकदाचित कोही निर्वाचित भए पनि उसले विचार राख्नेमात्र हो। सडक र सदनबाट गर्ने भूमिकामा केही फरक आउँदैन। यद्यपि स्वतन्त्रको लहरकै कारण दलहरूसमेत युवा र विज्ञलाई राजनीतिमा स्थान दिन बाध्य हुने पक्ष भने स्वागतयोग्य छ। राम्रा, काबिल, योग्य, दक्ष र विज्ञ मानिस एउटै समूह बनाएर राजनीतिमा मेघा लन्चको अभ्यासमार्पत आउँदा भने त्यसले राम्रै तरंग ल्याउँछ। चार, स्वतन्त्रको बहार र उनीहरूलाई गरिने मतदानले अहिलेको निर्वाचन प्रणालीलाई न्याय गर्न सक्दैन। प्रतिनिधिसभा र प्रदेशसभा दुवै व्यवस्थापिकामा ४० प्रतिशत सदस्य समानुपातिक प्रणालीबाट आउँछन्। साँच्चै नागरिकलाई विकल्प दिने हो भने दल बनाएर नै जानुपर्छ। समानुपातिकमा समेत रोज्ने प्रावधान हुनुपर्छ। अन्यथा एक्लै स्वतन्त्र उठ्ने भनेको केवल आफ्नो व्यक्तिगत मनोकांक्षालाई सबल बनाउने मात्रै हो। समानुपातिकमा अर्को कुनै दललाई नै रोज्नुपर्ने अवस्थामा प्रत्यक्षमा मात्र छुट्टै व्यक्तिलाई भोट दिनलाई मतदाता अभ्यस्त पनि हुँदैन र औचित्य पनि देख्दैन। पाँच, अन्तर्राष्ट्रिय सम्बन्ध तथा विदेश नीतिसमेत सत्तासीन दलको राजनीतिक अवधारणा तथा नीतिअनुसार नै हुन्छ। देशका मुख्य नीतिहरूमा सरकार सम्बन्धित दलको सुगठित विचारको प्रतिविम्बन हुन्छ। कुनै स्वर्ण स्वप्नदर्शीले देशभर स्वतन्त्रहरूको विजय सुनिश्चिचताको कल्पना गर्न सक्ला। तर, उनीहरूसँग दल र राजनीतिक विचार नभएका कारण कुनै पनि नीतिहरू बन्न सक्दैनन्। छ, दलबाट निर्वाचित उमेदवारलाई दलको ह्वीप लाग्छ। अनुशासनको कारबाही हुन सक्छ, जिम्मेवारी मुक्त गर्न सकिन्छ। स्वतन्त्रमा विजय भएकाले कहिलेकाही अशोभनीय चरित्र प्रदर्शन गरेमा कसैले कारबाही गर्न सक्दैन। दलले जस्तो निष्कासन गर्न मिल्दैन। उनीहरू मनमौजी रहन सक्छन्। सात, प्रजातन्त्रको विकल्प उच्च र समुन्नत प्रजातन्त्र नै हो। गैरप्रजातन्त्र कदापि होइन। अहिलेका दलका नेता खराब हुन सक्छन्। त्यही दलभित्र राम्रा मान्छेलाई नागरिकबीच पठाउन दबाब दिनुपर्छ। दल नै खराब हुन सक्छ, नयाँ दलको निर्माणमा योगदान र प्रोत्साहन दिनुपर्छ। एउटा खराब कामलाई अर्को खराब कामबाट सुधार्न सकिँदैन। उज्यालोले मात्र अँध्यारो हटाउन सक्छ, अँध्यारोलाई सरापेर अथवा झन् अँध्यारोतिर हिँडेर हुँदैन। अस्पताल जाँदा यदाकदा कुनै चिकित्सक खराब र असक्षम रहेको आभाष हुन सक्छ। उसको सट्टा काबिल चिकित्सक खोज्नुमात्र बुद्घिमता हो। धामी झाँक्रीमा फर्कनु होइन। आम मतदाताले सचेत भई प्रभावकारी मतदान गर्नुपर्छ। आठ, अस्थिरतालाई स्थायी र संसदीय प्रणालीलाई बिरूप बनाउने अस्त्र बन्छ। संसद्मा दलविहीनताका सदस्यको उपस्थितिले केही काम नहुने अवस्था आउन सक्छ। दलका सदस्य रहँदा कोही कसैबाट हुने सानो त्रुटिका कारण पूरै दलको प्रतिष्ठामा आँच आउने भएकाले उनीहरू अरूसँग समन्वय गर्न र आपू संयमित हुन बाध्य हुन्छन्। स्वतन्त्रलाई यस्तो राजनीतिक दबाब नहुने कारण उसले संसद्लाई सहयोगभन्दा अवरोध बढी गर्न सक्छ। नौ, प्रणालीभन्दा व्यक्तिवादी सोच हावी हुन सक्छ। व्यवस्था तथा प्रणालीलाई कमजोर र निष्प्रभावी देखाउन दलहरूका विरुद्घ अतिरञ्जित सोच अनि आक्रमक विचारहरू दिने सम्भावना बढ्न सक्छ। आफूले केही गर्न नसकेपछि कम्तीमा दललाई खुइल्याउन सकेसम्म कोसिस गर्न सक्छन्। राजनीतिमा अरू शक्तिका विरुद्घ थ्रीडी (तीन डी) को सिद्घान्त प्रतिपादित भएको छ। सके पराजित (डिफिट), नसके बेइज्जत (डिफेम) र त्यो पनि नसके अस्वीकार (डिनाई) को बाटो उनीहरूले अवलम्बन गर्छन्। राजनीति रचनात्मक र सिर्जनात्मकभन्दा प्रतिक्रियात्मक चंगोलमा फस्छ। दस, यदि स्वतन्त्रहरूको बाक्लो उपस्थिति भएमा सरकार निर्माणमा समेत ठूलो अवरोध हुन्छ। उनीहरूले सम्भावित दलमाथि अनावश्यक सौदाबाजी गर्न सक्छन्। बेमेलता र विग्रहले संसद्ले न त सरकार दिन्छ, न त बिजिनेस। संसद् बन्धक बन्छ, देश सरकारविहीन। एघार, अझ केही उम्मेदवारले त हदैसम्म पराकाष्ठा देखाएका छन्। दलले टिकट नदिएपछि स्वतन्त्र हुने फेसन बढेको छ। दलीय अनुशासन मान्न नसक्नेहरू स्वतन्त्रको नाम भजाउँदै छन्। उनीहरूको स्वभाव सुहाउँदो शब्द बागी हो, स्वतन्त्र होइन। विलियम शेक्सपियरले आफ्नो एक कृतिमा लेखेका छन्, गोबरलाई गुलाब भन्दैमा सुवास आउँदैन। ती स्वतन्त्रहरूको वास्तविकता चाहिँ यही हो। त्यस्ता स्वतन्त्रका कारण स्वतन्त्र शब्दको नै चीरहरण भएको छ। बाह्र, स्वतन्त्र एउटा लहरमात्र हो, चरित्र बन्न सक्दैन। सिनेमा हुन सक्छ, वास्तविकता हुँदैन। यसबाट विनिर्माणको सम्भावना रहँदैन। एकछिनलाई आनन्दको भ्रमपूर्ण नसा बन्न सक्छ, दीर्घकालीन भविष्यको नसिफ बन्दैन। मतदान स्वतन्त्रताको पनि सीमा हुन्छ। हिँड्ने स्वतन्त्रता हुँदैमा बाटो अथवा छेउ छाडेर मोटर कुद्ने ठाउँबाट हिँड्दा दुर्घटना निम्तिने निश्चित छ। दलमध्येका राम्रा उम्मेदवारलाई छान्नु सचेतता अभियान हो। स्वतन्त्रको बहावमा बहनु निष्प्रभावी अभिमान हो। त्यसैले आम मतदाताले सचेत भई प्रभावकारी मतदान गर्नुपर्छ।"
भूपेन्द्रको अधुरो स्वर्ण सपना,"पोखरा : पोखरा रंगशालाको पश्चिमतर्फ निर्माणाधीन कभर्डहलमा नवौं राष्ट्रिय खेलकुद प्रतियोगिताअन्तर्गत बक्सिङको भिडन्त चलिरहँदा १३औं दक्षिण एसियाली खेलकुद (साग) का स्वर्ण विजेता भूपेन्द्र थापामगर भने कभर्डहलको एक छेउमा टोलाइरहेका थिए। ६४ केजी तौल समूहमा विभागीय टोली नेपाल पुलिस क्लबको प्रतिनिधित्व गर्दै नवौं राष्ट्रिय खेलकुदमा सहभागी भएका भूपेन्द्र डेंगुका कारण रिङमा उत्रिन नसकेपछि अरुको खेल हेरेर चित्त बुझाइरहेका छन्। यहाँ बसेर अरुको खेल हेर्दा आफूलाई पनि खेलुँखेलुँ लाग्छ। विरामी नभएको भए मैले पनि रिङमा भिडन्त गरिरहेको हुन्थें भन्ने सोच्छु, भूपेन्द्र भन्छन्, स्वर्णका लागि राम्रो तयारी गरेको थिएँ। जसरी पनि स्वर्ण जित्छु भन्ने थियो। तर, यस पटक समयले साथ दिएन। उनी नवौं राष्ट्रिय खेलकुदको स्वर्णको तृष्णा १०औं राष्ट्रिय खेलकुदमा मेट्ने बताउँछन्। उनलाई एक हप्ता अघि नै डेंगुको संक्रमण भएको हो। पोखरा आएपछि ज्वरो आउने र शरीर दुख्ने भएपछि परीक्षण गराउँदा डेंगु संक्रमण देखिएको थियो। दुई दिनजति ज्वरो आउने र शरीर दुख्ने भयो। त्यसपछि विस्तारै ठिक पनि भयो, उनी भन्छन्, जे भए पनि खेल्छु भनेर लागेको थिएँ। डाक्टरले नखेल भनेपछि खेलिनँ। २०६५ मा काठमाडौंमा सम्पन्न पाँचौं राष्ट्रिय खेलकुदमा पहिलो पटक सहभागिता जनाएका भूपेन्द्र, त्यसबेलादेखि लगातार राष्ट्रिय खेलकुदमा सहभागी भइरहेका छन्। पाँचौं राष्ट्रिय खेलकुदमा कांस्य पदक जितेका उनले ७५ केजी तौल समूहमा प्रतिस्पर्धा गरेका थिए। धनगढीमा भएको छैटौं राष्ट्रिय खेलकुद प्रतियोगितादेखि भने उनले ६४ केजी तौल समूहमा प्रतिस्पर्धा गर्न थालेका हुन्। दाङका भूपेन्द्र छैटौं राष्ट्रिय खेलकुददेखि घरेलु प्रतियोगितामा अपराजित छन्। ६४ केजी तौल समूहको प्रतिस्पर्धामा उनलाई अहिलेसम्म कसैले हराउन सकेको छैन। नवौं राष्ट्रिय खेलकुद प्रतियोगिता उनको पाँचौं सहभागिता हो। उनले नेपालगन्जमा भएको आठौं राष्ट्रिय खेलकुदमा स्वर्ण पदकमा ह्याट्रिक गरेका थिए। डेंगुका कारण आफू खेल्न नसक्ने भएपछि उनी भाइ चन्द्रबहादुर थापामगरलाई हौसला बढाउन प्रतियोगिता स्थल पुग्ने गरेका छन्। नेपाल पुलिस क्लबकै चन्द्रले ५१ केजी तौल समूहमा प्रतिस्पर्धा गरिरहेका छन्। अस्वस्थताका कारण डाक्टरले धेरै हिंडडुल नगर्न भने पनि उनी भाइ र आफ्नो क्लबका खेलाडीलाई हौसला बढाउन दिनहुँ प्रतियोगिता स्थल पुग्ने गरेका छन्। यस पटक दुवै दाजुभाइले स्वर्ण जित्ने योजना थियो। दुवैले मेहनत पनि गरेका थियौं। तर, मलाई समयले साथ दिएन, उनी भन्छन्। आफूले खेल्न नपाए पनि भूपेन्द्र भाइ चन्द्रलाई स्वर्ण जिताउन लागिपरेका छन्। भाइ रिङमा भिडिरहँदा ताली बजाएर हौसला बढाउँछन् भने अरु बेला भाइलाई विभिन्न टेक्निक सिकाइरहेका हुन्छन्। डेंगुका कारण मैले खेल्न पाइनँ। आफूले खेल्न नपाएपछि भाइले स्वर्ण पदक जितोस् भनेर सपोर्ट गरिरहेको छु, भूपेन्द्रले भने, मेरो सपना भाइले पूरा गरोस् भन्ने छ। पुरुष ५१ केजी तौल समूहमा प्रतिस्पर्धा गरेका चन्द्र उपाधि नजिक पुगेका छन्। मंगलबार भएको सेमिफाइनलमा त्रिभुवन आर्मी क्लबका सुवास तामाङलाई पराजित गर्दै उनी उपाधि नजिक पुगेका हुन्। बुधबार हुने उपाधि भिडन्तमा उनले एपीएफका प्रदीप महर्जनको सामना गर्ने छन्। प्रदीपलाई यसअघि पनि पराजित गरिसकेकाले भाइले स्वर्ण जित्नेमा उनी आशावादी छन्। घरेलु प्रतियोगितामा एकछत्र राज गरेका भूपेन्द्रले १३औं सागमा नेपाललाई स्वर्ण पदक दिलाएका थिए। उनले फाइनलमा भारतीय खेलाडीलाई पाखा लगाउँदै ऐतिहासिक स्वर्ण जितेका थिए। त्यसअघि सन् २०१४ र २०१८ को एसियाली खेलकुदमा सहभागिता जनाएका उनले वल्र्ड च्याम्पियनसिपमा पनि प्रतिस्पर्धा गरेका छन्। सन् २०१९ मा चीनमा भएको ग्रान्डस्लाम एसियन बक्सिङ च्याम्पियनसिपमा भूपेन्द्रले रजत पदक जितेका थिए।"
"झ्वाँकमा उम्मेदवारी, प्रतिशोधमा समर्थन","काठमाडौं : एमालेमा छँदाछँदै प्रभु साहले स्वतन्त्र रूपमा मनोनयनपत्र दर्ता गरे। स्वतन्त्र रोजेकोमा खुसी प्रकट गर्दै सत्ता गठबन्धनले साहको उम्मेदवारीलाई समर्थन जनायो। विगतमा माओवादी नफर्केर एमालेमा बसेका साह स्थायी समिति सदस्य थिए। जसपासँग तालमेल गर्ने पार्टी निर्णयमा असहमति जनाउँदै एकाएक एमाले त्याग्ने निर्णय लिएका थिए। माओवादी केन्द्रका अध्यक्ष पुष्पकमल दाहाल प्रचण्ड यसपटक चितवन ३ मा उम्मेदवार बनेनन्। गोरखा पुगे। दाहाल लड्दै आएको चितवन क्षेत्र नम्बर ३ मा एमालेले पनि फरक निर्णय गर्यो। आफ्नो पार्टीका जिल्ला अध्यक्ष रामप्रसाद न्यौपानेको टिकट फिर्ता लिएर कांग्रेसका बागी उम्मेदवारलाई समर्थन जनायो। उक्त क्षेत्रमा कांग्रेसका बागी दिनेश कोइराला एमालेको समर्थनमा चुनाव लड्दै छन्। त्यस क्षेत्रमा माओवादी केन्द्रबाट डा भोजराज अधिकारी सत्ता गठबन्धनका उम्मेदवार बनेका छन। एमालेले रुपन्देहीमा घनश्याम भुसाललाई टिकट दिएन। सत्ता गठबन्धनले एमालेविरुद्ध उभिए समर्थन जनाउने प्रतिबद्धता भुसाललाई जनायो। गठबन्धनकै बलमा भुसालले रुपन्देही १ मा स्वतन्त्र उम्मेदवारी दर्ता गरे। रुपन्देही ३ मा उठ्न खोजेका भुसालको ठाउँमा एमालेले राप्रपाका दीपक बोहरालाई समर्थन जनायो। चुनावी राजनीति यस्तो भयो कि एमाले छोडेका भुसाललाई गठबन्धनको समर्थन। राप्रपाका बोहरा एमालेको समर्थनमा उम्मेदवार। प्रतिशोधको राजनीतिका कारण एकले अर्को दलको उम्मेदवार सघाउने र अर्को दलको समर्थनमा एकाएक उम्मेदवार बन्ने थुपै्र दृश्य देखिएका छन्। एमालेसँग प्रतिशोध साँध्न माओवादीले आफ्नो भागबाट पाँच सिट अन्य दललाई दिएको नेताहरू बताउँछन्। काठमाडौं ७ मा डा बाबुराम भट्टराई नेतृत्वको नेपाल समाजवादी पार्टीबाट मानुषी यमी भट्टराई र सर्लाही २ मा महिन्द्र राय यादव पनि माओवादीकै भागबाट उम्मेदवार बनेका छन्। गठबन्धनमा ४८ सिट पाएको माओवादीले सोलुखुम्बुमा कांग्रेसलाई नै छोडेको नेताहरू बताउँछन्। कांग्रेसले यसपटक अमरेशकुमार सिंहलाई टिकट दिएन। त्यसबाट आक्रोशित सिंहले सर्लाही ४ मा स्वतन्त्र उम्मेदवारी दिएका छन्। २०७४ को निर्वाचनमा सिंह उही क्षेत्रबाट विजयी भएका थिए। त्यहाँ सत्तारुढ गठबन्धनबाट नागेन्द्रकुमार रायको उम्मेदवारी छ। टिकट नपाएपछि माओवादी केन्द्रका उपमहासचिव हरिबोल गजुरेलले पार्टीमा असहमतिपत्र बुझाएका छन्। पत्रमा गजुरेलले आफूलाई टिकट नदिनुको कारणबारे पदाधिकारीबीच छलफल गर्नुपर्ने माग गरेका छन्। दुईपटक सिन्धुलीबाट चुनाव जितेका गजुरेल यसपटक पनि सिन्धुली२ मा उम्मेदवार बन्न चाहन्थे। तर, माओवादीले जिल्ला इन्चार्ज लेखनाथ दाहाल(राजन)लाई चुनावी मैदानमा उतारेको छ। यसले गर्दा उपमहासचिव गजुरेल रुष्ट भएका छन्। बाँकेको क्षेत्र ३ क मा एकीकृत समाजवादीबाट पुराना नेता दलबहादुर सुनारले टिकट पाएनन्। लुम्बिनी प्रदेशमा नै प्रदेशसभामा एकीकृत समाजवादीका उम्मेदवार निल भए। यसकै आक्रोशमा एकीकृत समाजवादीका पोलिटब्युरो सदस्य एवं लुम्बिनी प्रदेश सहइन्चार्जसमेत रहेका सुनारले बाँके क्षेत्र नम्बर ३ क मा स्वतन्त्र उम्मेदवारी दिए। उक्त क्षेत्रमा माओवादी केन्द्रका आफ्नै उम्मेदवार छन्, आईपी खरेल। जो अघिल्लो निर्वाचनमा पनि उक्त प्रदेशसभा क्षेत्रबाट वाम गठबन्धनका तर्फबाट निर्वाचित भएका थिए। तर, पुन : आईपी खरेलको उम्मेदवारी स्थानीय स्तरमा माओवादी केन्द्रमा नै स्वीकार्य भएन। खजुरा र बैजनाथको माओवादीको कमिटीले नै उम्मेदवारीमा असन्तुष्टि व्यक्त गर्दै राजीनामा दियो। प्रदेश सभाका स्वतन्त्र उम्मेदवार सुनार नै आफूले टिकट नपाएपछि माओवादीमा प्रवेश गरेका छन्। एमाले नेता भीम रावल टिकटमा भेदभाव हुँदा विद्रोह हुनु स्वाभाविक भएका टिप्पणी गर्छन्। रावल अछाम २ बाट सिफारिस भएका थिए तर टिकट पाएनन्। उनले पार्टी नछोडे पनि एमालेका सबै उम्मेदवारलाई भोट नमाग्ने बताउँदै आएका छन्। राजनीतिशास्त्री प्राडा जनार्दन शर्मा एउटा पार्टीको प्रतिशोधमा विचार, आस्था, सिद्धान्त नमिल्नेलाई समर्थन गर्नु राजनीतिभित्रको विकृति भएको बताउँछन्। यो विकृति वामपन्थीमा धेरै रहेको शर्माको ठम्याइ छ। घनश्याम भुसाल, प्रभु साहलगायतले पहिलेदेखि नै साठगाँठ गरेको हुन सक्ने देखिन्छ। एमालेलाई नोक्सान गर्ने नाममा माधवकुमार नेपाल त १९ सिटमा नै खुम्चिनुभयो, शर्मा भन्छन्। अवसरका लागि जे पनि गर्ने प्रवृत्ति राजनीतिमा बढेको उनी बताउँछन्। राजनीतिक दल, तिनका नेतामा न अनुशासन न नैतिकता न सिद्धान्त नै रह्यो। उनीहरूमा अवसरवाद मात्रै देखियो। टिकट नदिनेबित्तिकै पार्टी छोडेर अर्कोबाट उम्मेदवार हुनु चरम अवसरवाद हो, उनी भन्छन्। पछिल्लो समयमा जनप्रतिनिधि नभइ सरकारको प्रतिनिधिमात्रै चुनिन थालेको उनको टिप्पणी छ। विधि, पद्धतिभन्दा पनि उम्मेदवारी छनोट पनि मनलाग्दी भएकाले यस्ता परिणाम आएको उनको भनाइ छ। नागरिक अभियन्ता एवम् पूर्वडीआईजी हेमन्त मल्ल ठकुरी प्रतिशोधमा उम्मेदवार बनाउने क्रियाकलाप नितान्त स्वार्थी र व्यक्तिवादी भएको बताउँछन्। अर्को दलाई होच्याउन, कमजोर गर्न छोटो समयका लागि यस्ता क्रियाकलापले फाइदा होला। तर, दीर्घकालीन रूपमा देश र जनतादेखि व्यक्ति यस्ता व्यक्ति पार्टीलाई पनि घाटा नै हुन्छ, उनी भन्छन्। यसरी टिकट नपाएर पार्टी छोडे नैतिकतामाथि नै प्रश्न गर्नुपर्ने उनी बताउँछन्। यस्तालाई कसरी विश्वास गर्ने ? दलका त सिद्धान्त, नीति आफैं नै हुन्छ। तर, स्वार्थ पूरा नभएर छोडेर जाने भनेको नैतिकतामा नै प्रश्न हुन्छ नि !, उनी भन्छन्, यस्ता कुरा विल्कुलै राम्रो होइन। त्यसैले पार्टीभित्रै बसेर संघर्ष गर्नु उपयुक्त हुने उनको भनाइ छ।"
निर्यात सीमामा सरकार लचिलो,"काठमाडौं : विशेष आर्थिक क्षेत्र (सेज) मा स्थापना भएका उद्योगको निर्यात सीमा घट्ने भएको छ। निर्यात प्रवद्र्धन गर्नका लागि सेज निर्माण गरिने भए पनि उद्योगीलाई निर्यात गर्न सकस भएपछि सीमा घटाउन सरकार सकारात्मक भएको हो। उद्योगीले निर्यात सीमा नाघ्न कठिन हुने भन्दै आन्तरिक बजारमा बिक्री गर्न दिन लबिङ गर्दै आएका थिए। सेजमा उद्योग स्थापना गरेपछि ६० प्रतिशत निर्यात गर्नैपर्ने प्रावधान छ। उक्त प्रावधानलाई सरकारले विशेष आर्थिक क्षेत्र ऐन २०७३ संशोधन गरी निर्यातको सीमा घटाउने तयारी गरेको हो। त्यसको लागि सेज प्राधिकरणले मस्यौदा तयार पारेको मस्यौदा छलफलको क्रममा छ। प्राधिकरणका कार्यकारी निर्देशक चण्डिकाप्रसाद भट्टले सेजमा स्थापना भएको उद्योगले अब पाँच वर्षको अवधिमा मात्रै ६० प्रतिशत निर्यात गरे पुग्ने व्यवस्था गर्न लागिएको बताए। स्थापना भएको सुरुको दुई वर्ष निर्यात गर्नु नपर्ने नियम ल्याउन लागिएको छ। बाँकी तीन वर्षमा पनि सुरुमा २० प्रतिशत, दोस्रो वर्ष ४० प्रतिशत र तेस्रो वर्ष मात्रै ६० प्रतिशत निर्यात गरे हुने प्रावधान ल्याउन लागिएको कार्यकारी निर्देशक भट्टले बताए। निर्यात झन्झटका कारण सेजमा उद्योग आकर्षित हुन सकिरहेका छैनन्। उद्योग स्थापनामा उत्साह नदेखिएपछि निर्यातको सीमा घटाउन सरकार लचिलो भएको हो। विद्युत्मा पनि पाँच वर्षसम्म ५० प्रतिशत छुट दिने सरकारको योजना छ। आयकरमा पनि छुट दिने सरकारको प्रस्ताव छ। सेजमा स्थापना हुने उद्योगले पहिलो पाँच वर्षसम्म शतप्रतिशत छुट पाउँछन्। ६० प्रतिशत स्वदेशी कच्चा पदार्थ प्रयोग गर्ने उद्योगले थप १० वर्षसम्म ५० प्रतिशत छुट पाउने व्यवस्था छ। कच्चा पदार्थ अन्य देशबाट ल्याउने उद्योगले ५ वर्षसम्म ५० प्रतिशत छुट पाउँछन्। उद्योगलाई बिक्री गरिने कच्चा पदार्थ तथा उद्योगबाट उत्पादित सामानलाई मूल्य अभिवृद्धि कर नलाग्ने व्यवस्था छ। कच्चा पदार्थ, सहायक कच्चा पदार्थ, प्याकिङ सामग्री, प्लान्ट, मेसिनरी, यन्त्र उपकरण, औजार तथा पार्टपुर्जा र तीन वटासम्म सवारीसाधनमा भन्सार महसुल छुट पनि पाइन्छ। भैरहवा सेजमा स्थापना भएका केही उद्योगले निर्यातको सीमा नकटाएपछि प्राधिकरणले कारवाही गरेको थियो। भैरहवामा सन् २०१९ देखि उत्पादन सुरु भएको छ। सेज स्थापना गर्न सुरु भएको २० वर्षपछि भैरहवामा उद्योगले उत्पादन सुरु गरेका हुन्। भैरहवा सेजमा ६८ ब्लक रहेकोमा २८ उद्योगले उत्पादन सुरु गरी निर्यातसमेत गर्न थालिसकेका छन्। उद्योग मन्त्रालयका सहसचिव चन्द्रकला पौडेलले सेज ऐन संशोधनका लागि छलफल सुरु भएको बताइन्। कार्यान्वयन गर्न कठिनाइ भएकाले समिति बनाएर संशोधन गर्न अध्ययन समिति गठन भएको छ, उनले भनिन्। ऐन संशोधन गर्न सेजमै प्रारम्भिक चरणमा छलफल भइरहेको मन्त्रालयले जनाएको छ। सरकारले २०७५ मा ऐन परिमार्जन गरेर निर्यातको सीमा ६० प्रतिशतमा झारेको थियो। त्यसअघि सेजमा स्थापना भएका उद्योगले ७५ प्रतिशत निर्यात गर्नुपर्ने बाध्यकारी व्यवस्था थियो। तर, निर्यातको सीमा घटाएर पनि उद्योगी सेजमा जान आकर्षित भएनन्। त्यसैले सरकार अझै सीमा घटाउन सकारात्मक भएको छ। सीमा घटाउनुपर्छ भन्ने उद्योगीको भनाइमा सरकार लचिलो भएको छ, मन्त्रालयका अर्का अधिकारी भन्छन्, यस विषयमा आवश्यक छलफल गरेर सीमा हेरफेर गर्न सकिन्छ। उद्योगीले ४० प्रतिशत निर्यात गरे हुने व्यवस्था गर्नुपर्ने माग गर्दै आएका छन्। ६० प्रतिशत स्वदेशमै बिक्री गर्ने प्रावधान ल्याउनुपर्ने उद्योगी बताउँछन्। नेपालमा बिक्री हुने उत्पादन नेपालको कानुनअनुसार सेवासुविधा र निर्यात गर्ने वस्तुको सेज ऐनअनुसार सुविधा दिने व्यवस्था ल्याउनुपर्ने उद्योगीको भनाइ छ। ऐनमा नयाँ उद्योग मात्रै जान पाउनुपर्ने प्रावधान छ। पुरानै उद्योग सेजमा जान पाउनुपर्ने माग उद्योगीको छ। विद्युत्, भाडा, पूर्वाधारलगायत उद्योगमैत्री बनाउन सके निजी क्षेत्र आकर्षित हुने उनीहरूको बुझाइ छ। सरकारले सेज निर्माणमा प्राथमिकता दिन सकेको छैन। सिमराको ब्लक ए र भैरहवा सञ्चालनमा आए पनि अरू निर्माण हुन सकेका छैनन्। सातै प्रदेशमा सेज निर्माण गर्ने सरकारको योजना छ। कार्यकारी निर्देशक भट्टले सरकारले सेजमा उच्च प्राथमिकता दिएर बजेट विनियोजन गरे छिटो निर्माण हुने बताए। अहिलेको बजेटले २० वर्षमा पनि निर्माण नहुने उनको भनाइ छ ।"
बागमती प्रदेश : जलवायु असर बढ्दो,"मकवानपुर : मकवानपुरको उत्तरी थाहा नगरपालिकाका किसानहरूले युरिया मल हालेर खेती गर्न थालेको डेढ दशक बित्यो। देशकै तरकारीको प्रमुख उत्पादन क्षेत्रमध्ये एक पालुङमा आजभोलि प्रांगारिक मलको मात्र प्रयोग गरेर तरकारी तथा अन्य बाली उत्पादन गर्न सकिँदैन। बदलिँदो हावापानी र धेरै युरियाको प्रयोगका कारण माटो नै बिग्रिसकेको छ, थाहा नपाका अगुवा किसान राजेश केसीले भने, आजभोलि विभिन्न खालका रासायनिक मल प्रयोग गर्दा पनि बाली हुर्काउन मुस्किल छ। डेढ दशकअघिसम्म प्रांगारिक मल मात्र हालेर उत्पादन गरेको तरकारी काठमाडांैलगायतका सहरमा बिक्री गरेको उनलाई हिजो जस्तो लाग्छ। विभिन्न किराहरू लाग्ने, बाली टिप्ने बेलामा कुहिने, जमिन सुक्खा हुने, किसिमका झारपात उम्रने र उत्पादनमा कमी आउने समस्यासँग जुध्न यहाँका किसान बाध्य छन्। मकवानपुरको कैलाश गाउँपालिकाका किसानहरूले गत वर्ष मकैको राम्ररी उत्पादन लिन सकेन। मकैको घोगा ठूलो लाग्यो तर भित्र गेडा लागेन, कैलाशस्थित भार्ताका किसान पासाङ मोक्तानले भने, धानमा पनि भनेजस्तो बाला लाग्दैन। अब खेती गरेर खान गाह्रो भइसक्यो। उनीहरूले यसबापतको राज्यबाट केही क्षतिपूर्ति पनि पाएनन्। बेमौसमी वर्षाका कारण गत आर्थिक वर्ष २०७८७९ मा चितवनमा मात्र ४५ करोड रुपैयाँ बराबरको धानबाली क्षति गरेको कृषि ज्ञान केन्द्र चितवनका प्रमुख युवराज पाण्डेले बताए। धेरै किसानले काटेको धान घर भित्र्याउन पाएनन्, उनले भने, मौसम परिवर्तनका कारण किसान बर्सेनी मारमा छन्। मौसम परिवर्तनका कारण बेमौसमी वर्षासँगै नयाँ नयाँ रोग किराको सामना गर्न परिरहेको पाण्डेले बताए। धान फुल्ने बेलामा वर्षा हुँदा उत्पादनमा पनि कमि भइरहेको उनको भनाइ छ। गत वर्ष बेमौसमी वर्षाले बागमतीमा एक हप्तामा ५ करोड ८२ लाख रुपैयाँ बराबको धानबाली क्षति गरेको कृषि तथा पशुपन्छी विकास मन्त्रालय, बागमती प्रदेशको तथ्यांक छ। मन्त्रालयका अनुसार २०७८ असोज २८ देखि कात्तिक ३ गतेसम्म परेको पानीले ५३० हेक्टर क्षेत्रफलमा लगाइएको २ हजार ६८ मेट्रिक टन धान क्षति गरेको थियो। भरतपुर६ का किसान नरेन्द्र कन्दङवा बंगुरको खोरै रित्तिएपछि पीडामा छन्। उनले पालेको १५ सय बंगुरमध्ये ११ सय बंगुर मरेको हो। कृषि तथा पशुपन्छी विकास मन्त्रालयका प्रवक्ता झलकनाथ कँडेलका अनुसार अफ्रिकी स्वाइन फिभरका कारण ती बंगुर मरेका हुन्। बदलिँदो हावापानी र वातावरणका कारण नयाँनयाँ रोग देखापर्दै गएको उनले बताए। गाउँघरमा सडकको विकास भएको छ। तर, सडक दिगो हुन सकेको छैन। जथाभावी विकास निर्माणका काम गर्दा वातावरणमा पर्ने असरबारे सरकार आफैं सचेत देखिँदैन। बागमती सरकारले ५ वर्षको अवधिमा करिब ३ हजार सडक निर्माण गरेको छ। यस अवधिमा ४७६ किलोमिटर सडक कालोपत्रे, ६५४ किलोमिटर कच्ची, ६२२ किलोमिटर ग्राभेल सडक र ९६ किलोमिटर ढलान सडक निर्माण गरेको भौतिक पूर्वाधार विकास मन्त्रालयको तथ्यांक छ। तर, ती सडकहरू निर्माण गर्दा वातावरणीय प्रभाव मूल्यांकनलाई बेवास्ता गरेको एउटा उदाहरण हो, मकवानपुरको राक्सिराङ गाउँपालिका७ स्थित काङ्बाङ गाउँ। स्थानीय माइली चेपाङले सडक खन्न सहयोग गरेको बताइन्। दर्कने पानी पर्दा वर्षौंसम्म स्थिर रहेको काङ्बाङ पाखो बग्न थालेपछि त्यही सडक चेपाङ परिवारलाई धराप बन्यो। दुई वर्षअघि उनीहरू वर्षा सुरु भएसँगै पुरानो थातथलो छाड्न बाध्य भए। स्थानीय र प्रदेश सरकारले वातावरणनीय प्रभाव मूल्यांकनै नगरी जथाभावी सडक खन्दा चेपाङ परिवारजस्तै दर्जनौं परिवार विस्थापित भएका छन्। हिउँदको समयमा पूर्वपश्चिम राजमार्गअन्तर्गत चितवनको भण्डाराबाट करिब ४ घण्टाको मोटरयात्रामा पुगिने काङबाङ गाउँमा एक दर्जन परिवार सडकले निम्त्याएको पहिरोको जोखिममा छ। वडा७ मा निर्माण गरिएको तीनवटा सडकको वातवरणीय प्रभाव मूल्यांकन गरिएको छैन। पूर्वअध्यक्ष कुलबहादुर चेपाङ भन्छन्, हामी गाउँलेलाई पनि सडक भए पुग्छ। यसबारे हामी पनि सचेत हुनुपर्छ। देशमै पहिरोको जोखिममा दोस्रो स्थानमा रहेको मकवानपुरको पश्चिमी क्षेत्रका गाउँहरू पहिरोबाट बढी प्रभावित छन्। त्यसमाथि गाउँभरी खोलिएको सडकको ट्रयाकले पहिरोको जोमिख थपेको हो। यसरी सडक निर्माण गर्दा धेरै पानीको मुहान र हजारौं रूख बिरुवा काटिएका छन्। तर, ती मुहान संरक्षण र क्षतिपूर्ति वृक्षरोपणमा सरकारले ध्यान दिन सकेको छैन। सरकारले संयुक्त राष्ट्रसंघमा सन् २०४५ सम्म हरितगृह ग्यास उत्पादन नेट जिरोमा झार्ने प्रतिवद्धता व्यक्त गरेको छ। सन् २०१५ को डिसेम्बरमा फ्रान्सको राजधानी पेरिसमा भएको एक्काइसौं जलवायु परिवर्तनसम्बन्धी सम्मेलनमा विश्व तापक्रम १५ डिग्री सेल्सियसको सीमाभन्दा वृद्धि हुन नदिने प्रयासमा नेपालले प्रतिवद्धता व्यक्त गरेको छ। नेपालले हरित ग्यास नगन्य मात्रामा उत्पादन गरे पनि जलवायु परिवर्तनको असर पर्ने देशहरूमा नेपाल विश्वमा १२औं स्थानमा रहेको संयुक्त राष्ट्र संघ आबद्ध वैज्ञानिकहरूको संस्था आईपीसीसीको प्रतिवेदन छ। तर, जलवायु परिवर्तनसँग अनुकूलन हुँदै परिवर्तनसँग कसरी जुध्ने र न्यूनीकरण गर्ने भन्ने तीनै तहको सरकारसँग स्पष्ट योजना छैन। संघीय सरकाले राष्ट्रिय जलवायु परिवर्तन नीति २०७६ जारी गरे पनि त्यसको मर्मलाई पछ्याउन सकेको छैन। बागमती सरकरले वातावरण संरक्षण ऐन निर्माण गरे पनि प्रभावकारी कार्यान्वयन हुन सकेको छैन। २०७७ साउन ९ गते प्रमाणीकरण भएको बातावरण संरक्षण ऐनले जलवायु परिवर्तनको सम्भाव्य असर र क्षतिको आँकलन गरी न्यूनीकरण गर्न विविध काम गर्ने भनेको छ। तर, हुन सकेको छैन। ऐनले कुनै पनि विकास निर्माणको काम गर्नुपूर्व वातावरणीय प्रभाव मूल्यांकन, जैविक विविधताको संरक्षण, फोहरमैला व्यवस्थापन, नदीजन्य पदार्थको व्यवस्थापन, प्रदूषण नियन्त्रणलगायतका क्षेत्रमा काम गर्ने नीति लिएको छ। वातावरणीय प्रभाव मूल्यांकन नगरी कुनै विकास निर्माणको काम गरेरमा ५ लाख रुपैयाँदेखि ५० लाख रुपैयाँसम्म जरिवाना, आयोजना कार्यान्वयनमा रोक लगाउन सक्ने ऐनमा उल्लेख छ। प्रदेश सरकारले प्रदेश राष्ट्रिय वन ऐन २०७६ पनि लागू गरेको छ। यसैगरी प्रदेशभित्र उद्योग व्यवसाय स्थापना, सञ्चालन तथा व्यवस्थापनको नियमन गर्न औद्योगिक व्यवसाय स्थापना तथा सञ्चालन ऐन २०७६ लागू भएको छ। यस ऐनमा भएका प्रावधानमा विभिन्न किसिमका उद्योगको वर्गीकरण, प्रदेशको प्राथमिकताका उत्पादनमुलक उद्योगको पहिचान, हरित उद्यमको प्रवर्द्धन र उद्योग स्थापना गर्दा वातावरणीय अध्ययन गर्नुपर्ने व्यवस्था गरेको छ। बागमती सरकारले कार्यकालको अन्तिम समयमा मात्र जलवायु परिवर्तन रणनीति तथा कार्ययोजना निर्माणको काम थालनी गरेको छ। प्रदेश सरकारको वन तथा वातावरण मन्त्रालयले प्रारम्भिक खाका निर्माण गरी छलफल गरिरहेको हो। प्रदेश सरकारले राष्ट्रिय जलवायु परिवर्तन नीति २०७६ लाई पछ्याउँदै रणनीति तथा कार्ययोजना निर्माण गरिरहेको मन्त्रालयका सचिव यज्ञनाथ दाहालले बताए। प्रदेश सरकारले संकटासन्न र जोखिममा रहेको समूहको अनुकूलन क्षमता अभिवृद्धि गर्ने, कार्बन भण्डारण वृद्धि र हरित अर्थतन्त्रको प्रवर्द्धन गर्ने, जलवायु परिवर्तनसँग सम्बन्धित कार्यको लागि राष्ट्रिय तथा अन्तर्राष्ट्रिय संस्था एवं प्रदेशबाट प्राप्त स्रोतको न्यायोचित र प्रभावकारी परिचालन गर्ने, जलवायु परिवर्तन सम्बन्धमा अनुसन्धान र प्रविधि विकास गर्ने, विकास कार्यक्रममा जलवायु परिवर्तनका विषयहरू मूल प्रवाहीकरण गर्ने र जलवायु परिवर्तनसम्बन्धी कार्यक्रमहरूमा लैंगिक तथा सामाजिक समाबेंसीकरणका विषयलाई आन्तरिकीकरण गर्ने लक्ष्यका साथ रणनीति तथा कार्ययोजना निर्माण गरिरहको उनले बताए। बागमती सरकारले कृषि विकास ऐन पनि निर्माण गरिरहेको छ। मन्त्रिपरिषद्बाट पारित भएको विधेयक प्रदेशसभाबाट पारित भएर आउन बाँकी छ। विधेयकमा खाद्य सुरक्षा, किसानलाई क्षतिपूर्तिलागायतका विषय समेटिएको मन्त्रालयले जनाएको छ। त्यस्तै, सरकारको कार्य विभाजन नियमावली २०७४ मा वातावरणीय संवेदनशीलताका केही पक्षहरू समावेश गरिएको छ। ती विषयहरू प्रदेशको वन तथा वातावरण मन्त्रालयले नियमन र कार्यान्वयन गर्ने भनिएको छ। वातावरणीय संरक्षण तथा स्वच्छतासम्बन्धी प्रविधि विकास र व्यवस्थापन, वातावरणसम्बन्धी नीति, कानुन, मापदण्ड, योजना तर्जुमा, कार्यान्वयन र नियमन, वातावरणीय सूचना प्रणालीको व्यवस्थापन, वातावरणीय जोखिमका लागि तयारी र उद्धारलगायतका विषय नियमावलीमा समावेश छ। नियमावलीमा ठोस, वायु, तरल, जल, ध्वनि तथा विद्युतीयलगायतका प्रदूषणको मापदण्ड निर्धारण कार्यान्वयन, अनुगमन र नियन्त्रण गर्ने कुरा उल्लेख छ। प्रदेश सरकारले आर्थिक वर्ष २०७५७६ को नीति कार्यक्रममा २०८५ सम्म बागमती प्रदेशबाट डिजेल गाडी हटाएर विद्युतीय गाडी चलाउने र प्लास्टिक मुक्त प्रदेश बनाउने लक्ष्य लिइएको थियो। तर कार्यान्वयनमा आउन सकेन। नियमावलीमा न्यून कार्बनमुखी तथा वातावरणमैत्री विकास प्रक्रिया र हरित क्षेत्र प्रवर्द्धन, वातावरणीय संरक्षण र प्रवर्द्धन, वातावरणीय संरक्षण क्षेत्र तथा प्राकृतिक सम्पदाको संरक्षण र सम्वर्द्धनको विषय पनि समेटेको छ। बागमतीको मुख्य नदी प्रणालीहरूको पानीको प्रदूषण तथा गुणस्तरको अध्ययन तथा कार्ययोजना निर्माण, स्थानीय तहको सहकार्यमा नदी उकास्न जग्गामा वृक्षरोपण, जलवायु परिवर्तन अनुकूलनका लागि क्षतिग्रस्त भूमि पुनर्उत्थान कार्यक्रम प्रदेशले ल्याएको छ। बागमती सरकारले तीन वर्षयता बाँझो जमिन संरक्षणको लागि प्रोत्साहन गर्दै आएको छ। प्रदेशको कृषि तथा पशुपन्छी विकास मन्त्रालयले लामो समयदेखि बाँझो रहेको जमिनमा पुनः खेतीपाती गर्नेलाई प्रतिरोपनी २ हजार रुपैयाँका दरले प्रोत्साहन रकम प्रदान गर्दै आएको मन्त्रालयका सूचना अधिकारी अनुप अधिकारीले बताए। उनका अनुसार आव २०७८७९ मा उक्त कार्यक्रमअन्तर्गत ३ हजार ९१ रोपनी बाँझो जमिनमा खेती भएको छ। साथै ७ सय ९५ हेक्टर जमिनमा सिँचाइ भएको अधिकारीले बताए। मन्त्रालयले जलवायु परिवर्तनका कारण रैथाने बाली हराउँदै गएपछि यसको संरक्षण अभियान पनि सञ्चालन गर्ने भएको छ। रैथाने बालीहरूको सूचीकृत गर्ने काम भइरहेको छ, मन्त्रालयका प्रवक्ता झलकनाथ कँडेलले भने, सूचीकृत गरेपछि यसको संरक्षण र प्रवर्द्धनको काम अघि बढाउँछौं। जलवायु परिवर्तनसँगै जौं, जुनेलोलगायतका रैथाने बाली मासिँदै गएको उनको भनाइ छ। मन्त्रालयले यस वर्ष जलवायु परिवर्तनलगायत प्राकृतिक विपत्तीहरूबाट अन्नबालीमा हुने क्षतिबापत क्षतिपूर्ति दिन ३ करोड रुपैयाँ बजेट विनियोजन गरिएको कँडेलले बताए। साथै पशुपन्छीमा नयाँ रोग तथा प्रकोपहरू देखिएमा उपचारको लागि प्रदेशअन्तर्गतका आठवटा भेटेनरी अस्पताललाई बजेट पठाइएको उनले बताए। माटोको गुणस्तर सुधार र स्वस्थकर खाद्यान्न उत्पादनका लागि आव २०७५७६ बाट सुरु गरिएको प्रांगारिक मल खेती प्रवर्द्धन कार्यक्रमलाई निरन्तरता दिइरहेको कृषि तथा पशुपन्छी विकास मन्त्रालयले जनाएको छ। उकालो चढ्दै रोग, किरा जलवायु परिवर्नका कारण नयाँनयाँ किराहरूको संक्रमण देखिएको बाली संरक्षण प्रयोगशाला हरिहर भवनका प्रमुख कृष्णभक्त अधिकारीले बताए। गोलभेडामा टुटा नामक सुरुङ किराको संक्रमण देखिएको छ। अमेरिकन फोजी किरा पनि देखिएको छ, उनले भने, यी किराहरू भित्रिनुमा मौसम परिवर्तनले पनि प्रमुख भूमिका निर्वाह गरेको छ। जलवायु परिवर्तनले मानव जीवन, जैविक विविधता, पर्यटन विकासलगायत धेरै क्षेत्रमा असर गरेको कृषि तथा वन विश्वविद्याल, वन विज्ञान संकाय हेटौंडका डीन डा बलराम भट्टले बताए। यसको असर अतिवृष्टि, अनावृष्टि, बाढी, पहिरो, नयाँनयाँ रोगब्यादि, प्राकृतिक विपद्को जोखिम आदि भएर देखिरहेको छ, उनले भने। दलहरूको प्रतिबद्धतामा जलवायु परिवर्तनका एजेण्डा बागमतीका प्रमुख राजनीतिक दलहरूले जलवायु परिवर्तनको विषय आफ्नो पार्टीको प्राथमिकतामा समेटिने बताएको छ। एमाले बागमती प्रदेश समितिका सचिव विजय सुवेदीले पार्टीको केन्द्रीय समितिले नै घोषणापत्र बनाउने भएकाले जलवायु परिवर्तनको एजेण्डा समेटिनेमा आशावादी रहेको बताए। हाम्रो ध्यान अन्य विषयमा बढी गएको स्वभाविक नै हो। तर, यो संवेदनशील विषयमा हामी सचेत छौं, उनले भने, हाम्रा उम्मेदवारहरूले पनि जनतासँग जोडिने विषय नै उठाउने भएकाले यो विषय पनि समेटिन्छ। कांग्रेस बागमती प्रदेशले भने आफ्नो घोषणापत्रमा जलवायु परिवर्तन र यसको असर न्यूनीकरणका लागि गरिने कामहरू प्राथमिकतामा पर्ने जनाएको छ। प्रदेश सभापति तथा मकवानपुर २(ख) का उम्मेदवार इन्द्र बानियाँले बागमती प्रदेशभित्र रहेका हिमशृंखलादेखि तटीय क्षेत्रसम्ममा जलवायु परिवर्तनले पारेको असर न्यूनीकरण प्राथमिकतामा राखिने बताए। हाम्रो पार्टी सरकारमा जाँदाको स्थितिमा विज्ञसहितको नेतृत्वमा हामीले आफ्नो प्रदेशमा पर्ने प्रभाव न्यूनीकरणमा काम गर्नेछौं, उनले भने। त्यस्तै, माओवादी केन्द्र बागमती प्रदेश समितिका उपाध्यक्ष तथा मकवानपुर १(क) का उम्मेदवार प्रमेबहादुर पुलामीले जलवायुको मुद्दाभित्र विकास निर्माणलगायतका सबै एजेण्डाहरू पर्ने भएकाले यो विषय पनि आफूहरूको प्राथमिकतामा पर्ने बताए। बागमतीमा सानाठूला गरी १ हजार २४३ वटा नदी तथा खहरे रहेको संघीय सरकारको जल तथा ऊर्जा आयोग (वेक्स) को २०१९ को तथ्यांकमा उल्लेख छ। जलवायु परिर्वतनले बागमतीका विभिन्न नदीका किनारमा बसोबास गर्ने करिब ३२ हजार घरधुरीलाई प्रत्यक्ष असर पर्ने आयोगको तथ्यांक छ। वन तथा वातावरण मन्त्रालयले तयार गरेको जलवायु परिवर्तनसम्बन्धी जोखिम आँकलनसम्बन्धी प्रतिवेदन २०७८ अनुसार जलवायुजन्य विपद्का घटनाका कारण नेपालको अर्थतन्त्रमा प्रतिवर्ष २ अर्ब ७८ करोड (२,७७८ मिलियन डलर) रुपैयाँ नोक्सानी भइरहेको छ। सन् १९७१ देखि २०१९ सम्मका घटनाहरूलाई विश्लेषण गरेर तयार पारिएको सो प्रतिवेदनअनुसार जलवायुजन्य विपद्का घटनामा परेर औसतमा वार्षिक ६ सय ४७ जनाको ज्यान जाने गरेको छ। समुद्र सतहदेखि १४१ मिटरमा रहेको चितवनको गोलाघाटदेखि रसुवाको ७ हजार २२९ मिटरको उचाइमा अवस्थित लाङटाङ हिमालसम्म फैलिएकोकाले पनि अन्य प्रदेशभन्दा यहाँ जलवायु परिवर्तको असर बढी रहेको जानकारहरू बताउँछन्। यस क्षेत्रका हिमशृंखला पग्लनेदेखि कुलेखानी जलाशय, मकवानपुरलगायतका सिमसार क्षेत्रका कतिपय मुहानहरू पनि सुक्न थालेको छ। १० योजना बागमती सरकारले जलवायु परिवर्तनलाई ध्यान दिएर नीति निर्माण र काम गरिरहेको आर्थिक मामिला तथा योजनामन्त्री शालिकराम जम्कट्टेलको भनाइ छ। विभिन्न मन्त्रालयमार्फत बर्सेनी बजेट विनियोजन गरेर काम गरिरहेको उनको दाबी छ। हामी अन्य क्षेत्रसँग पनि सहकार्य गरेर काम गर्न इच्छुक छौं, उनले भने, ऐन नियम निर्माणदेखि सम्बन्धित क्षेत्रमा बजेट विनियोजन गरेर काम अघि बढाउन हामी प्रतिबद्ध छौं। प्रदेश सरकारको वन तथा वातावरण मन्त्रालयले वन, वातावरण संरक्षण, फोरहमैला व्यवस्थापनको क्षेत्रमा काम गरिरहेको मन्त्रालयका सचिव दाहालले बताए। उनका अनुसार चालू आवमा क्षयकृति भएका वनको पुनस्र्थापना गर्न ५ करोड रुपैयाँ विनियोजन गरिएको छ। त्यस्तै, काठमाडौंका धोवीखोला, कर्मनाशा र हनुमन्ते खोला सरसफाइ, १३ जिल्लाकै ऐतिहासिक धार्मिक क्षेत्रको सरसफाइ र प्रमुख सडकहरूको सरसफाइ यो वर्षको कार्यक्रममा राखिएको दाहालले बताए। परीक्षणका रूपमा दोलखामा स्थानीय तहहरूसँगको सहकार्यमा जलवायु परिवर्तनसँग सम्बन्धित शिक्षा पाठ्यक्रममा समावेश गराउन काम भइरहेको छ, उनले भने, सहरी क्षेत्रमा हरियाली निर्माण, जलवायु परिवर्तन र पूर्वीय दर्शनको सम्बन्धबारे अध्ययन, बागमतीको वन क्षेत्रको गुरुयोजना निर्माण र प्रदेश स्तरीय वातावरण सम्मेलन गरिने कार्ययोजना छ। साथै विभिन्न सरोकारवाला सरकारी तथा गैरसरकारी संघसंस्थाहरूलाई समेत समेटेर बागमती प्रदेशमा जलवायु परिवर्तन समन्वय समिति पनि गठन गरेको दाहालले बताए। चालू आवमा वन, वातावरण र जलवायु परिवर्तनका विभिन्न विषयलाई छुने गरी २५ करोड रुपैयाँ बढी बजेट विनियोजन गरिएको मन्त्रालयले जाएको छ। गत आव २०७८७९ मा बागमतीका १३ जिल्लामा जलवायु परिवर्तनका लागि मन्त्रालयले करिब २० करोड रुपैयाँ बजेट विनियोजन गरेको थियो। तर, उक्त रकम सबै खर्च गर्न सकेन।"
टिकट नपाएका गुप्तालाई फकाउँदै कांग्रेस नेताहरू,विराटनगर : नेपाली कांग्रेसका नेता राजेश गुप्ता रुष्ट बनेका छन्। लोकतान्त्रिक र वाम गठबन्धनबाट प्रदेश सभाको टिकट नपाएपछि रुष्ट बनेका गुप्तालाई सक्रिय बनाउन कांग्रेसका शीर्ष नेताहरु सक्रिय भएर लागेका छन्। मंसिर ४ गते हुन गइरहेको प्रतिनिधिसभा र प्रदेशसभाको निर्वाचनमा लोकतान्त्रिक र वाम गठबन्धनबाट टिकट नपाएपछि युवा नेता रुष्ट बनेका हुन्। यसअघिको निर्वाचनमा जसपाका उम्मेदार जयराम यादवसँग झिनो मतले पराजय भएका गुप्ता मोरङको निर्वाचन क्षेत्र नम्बर ५(ख)मा सबैभन्दा बढी लोकप्रीय नेताको रुपमा चिनिन्छ। अमृत अर्यालसँग मिलेर ५ नम्बर क्षेत्रलाई काग्रेय मय बनाएका गुप्ताले अन्तिम समयमा आएर टिकट नपाएका हुन। गुप्ताले निर्वाचन लड्ने क्षेत्रमा केन्द्रीय सदस्य अमृत अर्यालयले टिकट पाएपछि गुप्ता केहि समयदेखि रुष्ट बन्दै पार्टीको कार्यक्रमहरुमा गएका छैनन्। गुप्ताको नाम प्रदेशतर्फ एक नम्बरमा सिफारिस भएको थियो। घरको काममा व्यस्त भएको भन्दै सक्रिय नभएपछि गुप्तालाई मनाउन बुधबार विहानै अमृत अर्यालसहितका अगुवा नेताहरुले गुप्ताको घरमा गएर करिब ५ घण्टा छलफल गरेका छन्। गुप्ताले आफूले टिकट नपाएर रुष्ट नभएको बताएको सहभागीले एक नेताले बताए। परिवारिक काममा व्यस्त भएकाले पार्टीको काममा समय दिन नसकेको भन्दै अब सबै क्रार्यक्रममा विगतजस्तै आउने र कांग्रेस जिताउन रहेको सहयोग गर्ने प्रतिवद्धता जनाए। उम्मेदवारी मनोनयन भएपछि गुप्ता चुनावी मैदानमा नदेखिएपछि अर्याललाई मतदाताहरुले गुप्ताले किन निस्क्रिय भएको भन्दै प्रश्न गर्न थालेका थिए। गुप्ता सो क्षेत्रको सबैभन्दा लोकप्रिय नेताको रुपमा चिनिन्छ। उनीहरु हालः प्रदेश काग्रेसको कोषाध्यक्ष हुन्।
राष्ट्रपतिसँग चिनियाँ राजदूतको बिदाइ भेट,काठमाडौं : राष्ट्रपति विद्यादेवी भण्डारी नेपालका लागि जनवादी गणतन्त्र चीनका राजदूत होउ यान्छीले आज शिष्टाचार बिदाइ भेट गरेकी छन्। राष्ट्रपति भवन शीतल निवासमा भएको सो भेटमा नेपाल र चीनबीच आपसी हित र चासोका विषयमा कुराकानी भएको राष्ट्रपति कार्यालयका सहायक प्रवक्ता केशवप्रसाद घिमिरेद्वारा जारी विज्ञप्तिमा जनाइएको छ।
प्रचण्ड पत्नी सीता दाहाल मेडीसीटी अस्पतालको आइसीयुमा भर्ना,काठमाडौं : नेकपा माओवादी केन्द्रका अध्यक्ष पुष्पकमल दाहाल पत्नी सीता ललितपुरस्थित मेडीसिटी अस्पतालमा भर्ना भएकी छन्। बुधबार सीतालाई आकस्मिकरुपमा अस्पताल लगिएको माओवादी केन्द्रका वरिष्ठ उपाध्यक्ष नारायणकाजी श्रेष्ठले जानकारी दिए। बुधबार आयोजित माओवादी केन्द्र सम्पर्क समन्वय प्रदेश समितिको निर्वाचनकेन्द्रित प्रशिक्षण कार्यक्रममा श्रेष्ठले सीता अस्पताल भर्ना भएका कारण प्रचण्ड आउन नसकेको बताए। मेडीसिटी हस्पिटलको आइसीयुमा उपचार भइरहेको उनले बताए।
पर्यटक उम्मेदवारको आरोप र अर्बपति चौधरीको चुनावी 'स्टन्ट',"परासी : डलर अर्बपति विनोद चौधरी यतिबेला चुनावी प्रचारमा व्यस्त छन्। नवलपरासी पश्चिमको प्रतिनिधिसभा निर्वाचन क्षेत्र नं १ बाट नेपाली कांग्रेसबाट उम्मेदवार बनेका चौधरी हरेक दिन मतदाताको घरदैलोमा पुगेर भोट मागिरहेका छन्। मतदातालाई रिझाउन उनी मोटरसाइकलमा चढेर विभिन्न स्थानमा आयोजना गरिएका कार्यकर्ता भेटघाट कार्यक्रममा पुग्ने गरेका छन्। कहिले किसानको गोठमा पुगेर गाईबस्तुको बारेमा जिज्ञासा राख्ने, कहिले किसानको खेतमै पुग्ने त कहिले स्थानीयसँग बसेर कागजको प्लेटमा भात खाँदै गरेका तस्बिरलाई अहिले जिल्लाका अन्य राजनीतिक दलले रोचकका साथ हेरिरहेका छन्। चौधरीले केही तस्बिर आफ्नै फेसबुक पेजबाट सार्वजनिक गरेका छन् भने केही तस्बिर कांग्रेस कार्यकर्ताले अपलोड गरेका छन्। सार्वजनिक गरिएका तस्बिरमामा कतिपयले अग्रिम शुभकामना दिएका छन् त कतिपयले नयाँ पाहुना र पर्यटकको संज्ञा दिँदै चुनाव जिते फर्केर नआउने भनेर आलोचना गरेका छन्। एकपटक एमाले र अर्को पटक कांग्रेसबाट प्रतिनिधिसभाको समानुपातिक सदस्य बनेका चौधरी कांग्रेसको केन्द्रीय सदस्यसमेत हुन्। कांग्रेसका जिल्ला नेताहरुको असन्तुष्टिका बीच पार्टी सभापति एवं प्रधानमन्त्री शेरबहादुर देउवाको जोडबलमा टिकट ल्याउन सफल भएका चौधरीलाई चुनाव जित्न भने त्यति सहज नभएको कांग्रेसको राजनीतिलाई नजिकबाट हेरेका जिल्लाका राजनीतिकर्मीहरुबीच चर्चा हुन थालेको छ। एकातिर कांग्रेसभित्रकै असन्तुष्ट नेतालाई मिलाउनु र अर्कोतर्फ उनका प्रतिस्पर्धी जनता प्रगतिशिल पार्टी(जप्रपा)का अध्यक्ष एवं पूर्वमन्त्री हृदयेश त्रिपाठीले एमालेको समर्थन पाउनु चौधरीका लागि चुनौती बनेर आएको छ। त्यसबाहेक अर्को चुनौती गठबन्धन घटकको माओवादी केन्द्रले स्वतन्त्रबाट उम्मेदवारी दिनु पनि हो। कांग्रेसले सहमति विपरीत प्रदेशसभा खमा उम्मेदवारी दिएको भन्दै माओवादी केन्द्रले प्रतिनिधिसभामा स्वतन्त्रबाट उम्मेदवारी दिएको छ। चौधरीले टिकट पाएपछि संविधानसभा सदस्य एवं पार्टीका लुम्बिनी प्रदेश महामन्त्री विक्रम खनाल र अर्का संविधानसभा सदस्य देवकरण कलवार असन्तुष्ट छन्। कलवार फकाउन गठबन्धनको सहमतिविपरीत गएर प्रदेशसभामा उम्मेदवारी दिइएको छ। त्यस क्षेत्रमा प्रभावशाली मानिने प्रदेश महामन्त्री खनाल उम्मेदवारी दर्ताको दिनबाहेक चौधरीको साथमा देखिएका छैनन्। हरेक दिन भइरहेका चुनावी कार्यक्रममा चौधरीसँग खनाल नदेखिएपछि कांग्रेसभित्रको असन्तुष्टिले चुनावमा प्रभाव पार्नसक्ने कार्यकर्ताहरुले आँकलन गरेका छन्। उम्मेदवार मनोनयनका दिन घरमै पुगेर खनाललाई सँगै लगेका चौधरी त्यसदिन बाहेक खनालको सम्पर्कमा नरहेको कार्यकर्ताहरुले बताएका छन्। चौधरी आफूसँग सल्लाह गर्न नआएसम्म चुनाव प्रचारप्रसारमा नजाने अडानमा खनाल रहेको बताइएको छ। खनालले आफ्नो आगामी दिनको राजनीतिक सहयोगको प्रतिबद्धता नजनाएसम्म चौधरीको प्रचारप्रसारमा ननिस्कने मनशाय बनाएको उनी निकट एक कार्यकर्ताले बताएका छन्। पार्टीभित्रको असन्तुष्टि, गठबन्धनभित्रकै असहयोग, नयाँ निर्वाचन क्षेत्र र ६ पटकको चुनावमा एकपटक मात्र हारेर अहिले फेरि एमालेको समर्थनमा चुनाव लडेका नेपाली राजनीतिका चुतर खेलाडी त्रिपाठीसँगको प्रतिस्पर्धा नै उद्योगपति चौधरीको चुनावी कठिन यात्राका रुपमा हेरिएको जिल्लामा चर्चा हुन थालेको छ।"
"सुकुम्बासी बस्तीमा शिक्षा,स्वास्थ्य र रोजगारीका अवसर ल्याउन दबाबमूलक कार्यक्रम गरिने","काठमाडौं : अखिल नेपाल सुकुम्बासी संघले सुकुम्बासी बस्तीमा शिक्षा, स्वास्थ्य र रोजगारीका अवसर सिर्जना गर्न दबाबमूलक कार्यक्रम गर्ने भएको छ । अखिल नेपाल सुकुम्बासी संघको असोज २७ र २८ गते काठमाडौंमा सम्पन्न राष्ट्रिय सम्मेलनमा भएका निर्णय सार्वजनिक गर्न बुधबार काठमाडौंमा गरिएको पत्रकार सम्मेलनमा संघका अध्यक्ष अमर परियारले सुकुम्बासी बस्तीमा शिक्षा, स्वास्थ्य र रोजगारीका अवसर सिर्जना गर्न राज्यका विभिन्न निकायसँग समन्वय गरी दबाबमुलक कार्यक्रम गर्ने बताए । सरकारले गठन गरेको भूमि आयोगको कामलाई प्रभावकारी तुल्याउन सहयोग गर्ने र दबाबका कार्यक्रम सञ्चालन गर्ने उनले बताए । लालपुर्जा वितरणको कामलाई तीव्रता दिन आवश्यक पर्ने नीति, विधि र प्रक्रियालाई राज्यका विभिन्न निकायसँग समन्वय र दबाब दिन नयाँ कार्यक्रम गरिने उनले बताए । बस्ती उठिबासका विरुद्ध एकजुट भई संघर्ष गर्ने, लालपुर्जा प्राप्त नभएसम्म बस्तीको रक्षा तथा भूमिहीन सुकुम्बासी र अव्यवस्थित बसोबासीलाई व्यवस्थापन गरिने काम संघले गर्ने परियारले बताए ।"
एमाले गठबन्धनको आँधीहुरी छिचोलेर अघि बढ्छ : पृथ्वीसुब्बा गुरुङ,"बेंसीसहर : नेकपा एमालेका उपमहासचिव एवं लमजुङका प्रतिनिधि सभाका उम्मेद्वार पृथ्वीसुब्बा गुरुङले सत्ता गठबन्धनको आँधीहुरीको सामना गर्न एमाले तयार रहेको बताएका छन्। लमजुङको मर्स्याङ्दी गाउँपालिकाका अगुवा कार्यकर्तालाई प्रशिक्षण दिँदै नेता गुरुङले सत्ता गठबन्धन सर्प, विच्छी र भ्यागुताको गठजोड भएको आरोप लगाए। उनले आफ्नो पार्टी बाघ र बाजजस्तो भएकाले उनीहरुको सामना गर्न काफी रहेको बताए। गठबन्धनमा समाजवादी भन्नेहरु, संघीयताविरोधी, दलाल पुँजीबादको पक्षपोषण गर्ने र क्षेत्रीयतावादीहरु छन्। यो कहीँ नभएको जात्रा हाँडीगाउँमा भनेजस्तो, सर्प विच्छी, भ्यागुताहरुको गठजोड हो, उनले भने, यी सबैको सामना गर्न एमालेसँग सामर्थ्य छ। हामी बाघ र बाजजस्ता हौं, राजालाई लत्कार्न सक्ने मदन भण्डारीका चेला हौं। उनले गठबन्धनका उम्मेदवार नेकपा (माओवादी केन्द्र)का महासचिव देव गुरुङलाई १० हजार मतले पराजित गर्ने दाबी गरे। ०७४ मा एमाले र माओवादीबीच गठबन्धन गर्ने, चुनवापछि पार्टी एकता पनि गर्ने भनेकाले देव गुरुङलाई कहीँ उठ्ने ठाउँ नपाएपछि आफुँले लमजुङ ल्याएको उनले बताए। हिजो गठबन्धन गर्ने भनिहालियो, हामी एकता पनि गर्छौ चुनावपछि भनेकाले, एकता नभाँडियोस भनेर, कम्युनिष्ट एकताका लागि, कांग्रेसलाई हराएर कम्युनिष्टको सरकार बनाउन देव गुरुङलाई मनाङबाट ल्याएका हौं, उनले भने, नेपालीमा उखानै छ नि, एक दिनको पाउना मिठोमिठो खा, दुई दिनको पाउना जसोतसो खा, तीनदिनको पाउना जतासुकै जा भनेजस्तो अब उनी जतासुकै जाउन। उनलाई पराजित गरेर छोड्नुपर्छ।"
"देशभर एमालेको लहर छ, बहुमत ल्याउँछ: विष्णु पौडेल","काठमाडौंः नेकपा एमालेका उपाध्यक्ष विष्णु पौडेलले देशभर एमालेको लहर चलेको भन्दै आगामी निर्वाचनमा बहुमत ल्याउने दाबी गरेका छन् । नेपाल राष्ट्रिय भूतपूर्व सैनिक तथा प्रहरी संठगनले रुपन्देहीमा गरेको भेलामा पौडेलले देशको विकास र सम्वृद्धिका लागि एमाले नै चाहिने बताए । सडक, सिंचाई, शिक्षा, स्वास्थ्य र पूर्वाधारदेखि रोजगारीलाई समेत ध्यानमा राखेर एमालेले काम गरेको बताउँदै उनले तिनै कामले जनताले एमालेलाई रोज्ने दाबी गरे । उपाध्यक्ष पौडेलले लुम्बिनीलाई केन्द्रमा राखेर समग्र रुपन्देही र आसपासका क्षेत्रलाई विकासको रोलमोडल बनाउने गरी ड्रिम प्रोजेक्ट अगाडि सारेको बताउदै ती प्रोजेक्ट अहिले कार्यान्वयनको चरणमा पुगेको बताए । एमालेका सरकारले अघि सारेका योजनालाई सार्थक रुप दिन आगामी निर्वाचनमा एमालेले फराकिलो मतान्तरले जितेर सरकारमा आउने पनि दाबी गरे । रुपन्देही क्षेत्र नं २ का प्रतिनिधि सभा सदस्य उम्मेदवारसमेत रहेका उपाध्यक्ष पौडेलले एमाले जनताको प्रिय पार्टी भएकाले सोही अनुसार मत आउने बताएका छन् ।"
नेकपा एकीकृत समाजवादीले बनायो २ हजार ५०१ सदस्यीय निर्वाचन परिचालन समिति,"काठमाडौं: सत्ता गठबन्धनबाट चुनावी मैदानमा होमिएको नेकपा एकीकृत समाजवादीले निर्वाचन परिचालन समिति गठन गरेको छ । पार्टीका अध्यक्ष माधवकुमार नेपालको संयोजकत्वमा २ हजार ५०१ सदस्यीय केन्द्रीय निर्वाचन परिचालन समिति गठन गरेको हो । बुधबारको पार्टी केन्द्रीय सचिवालय बैठकले निर्वाचन परिचालन समिति गठन गरेको परिचालन समिति सदस्य सुदेश पराजुलीले जानकारी दिए । निर्वाचन परिचालन समितिमा पार्टी केन्द्रीय कमिटी, केन्द्रीय आयोग, केन्द्रीय सल्लाहकार परिषद्, केन्द्रीय जेष्ठ कम्युनिष्ट मञ्च, केन्द्रीय परिषद्का पदाधिकारी तथा सदस्यहरु र पार्टीका प्रदेश कमिटीका पदाधिकारी एवं जनवर्गीय संगठनका पदाधिकारी छन् । सचिवालयले निर्वाचन परिचालन तथा व्यवस्थापनका सम्बन्धमा तत्काल आवश्यक निर्णयहरु गर्नेछ ।"
प्रत्यक्षतर्फको २७ प्रतिशत मतपत्र छपाइ सकियो,"काठमाडौं: आगामी मङ्सिर ४ गते हुने प्रतिनिधिसभा र प्रदेशसभा निर्वाचनमा पहिलो हुने निर्वाचित हुने प्रणाली (प्रत्यक्ष) तर्फ आजसम्म एक करोड ३७ हजार मतपत्र छपाइ सम्पन्न भएको छ । छापिएकामध्ये प्रतिनिधिसभातर्फको मतपत्र ५० लाख १३ हजार र प्रदेशसभातर्फको मतपत्र ५० लाख २४ हजार रहेका छन् । दुवै तहमा गरी कूल आवश्यक पर्ने करिब चार करोड थान मतपत्र आवश्यक पर्ने भएकामा आजसम्म करिब २७ प्रतिशत मतपत्र छपाइ भएको छ । निर्वाचन आयोगले भक्तपुरस्थित जनक शिक्षा सामग्री केन्द्र लिमिटेडमा उच्च सुरक्षा प्रबन्धसहितमा मतपत्र छपाइ भइहेको छ । सो प्रणालीअन्तर्गत प्रतिनिधिसभातर्फ सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, डोटी, दार्चुला, बैतडी र डडेलधुरा जिल्लाको पहिलो हुने निर्वाचित हुने प्रणालीतर्फको मतपत्र छपाइ सम्पन्न भएको छ । प्रदेशसभाका लागि पनि सल्यान, डोल्पा, मुगु, जुम्ला, कालिकोट, हुम्ला, जाजरकोट, दैलेख, रुकुम पश्चिम, सुर्खेत, बाजुरा, बझाङ, दार्चुला, बैतडी र अछाम जिल्लाको मतपत्र छपाइ सम्पन्न भएको छ । समानुपातिक निर्वाचन प्रणालीतर्फ बिहीबारदेखि दोस्रो चरणको मतपत्र ढुवानी सुरु हुने आयोगले जनाएको छ । पहिलो चरण अन्तर्गत प्रदेश नं १, मधेश प्रदेश र बागमती प्रदेशका लागि मतपत्र ढुवानी भइसकेको छ । प्रतिनिधिसभातर्फ देशभरका लागि कूल दुई करोड चार लाख २१ हजार र प्रदेशसभातर्फ दुई करोड एक लाख ८४ हजार मतपत्र यसअघि नै छपाइ भइसकेको छ ।आयोगले मतदाता शिक्षाका लागि २२ लाख ४० हजार नमूना मतपत्र छापेर यसअघि नै सम्बन्धित जिल्लामा पठाइसकेको छ ।"
केपी ओलीसँग सम्बाद गर्न लाख बढीले टिपाए नाम,"झापा : नेकपा एमाले अध्यक्ष केपी शर्मा ओलीले पर्सी ४ गते शुक्रबार कल केपी बामार्फत् आम जनतासँग कुराकानी गर्ने भएका छन्। पूर्व प्रधानमन्त्रीसमेत रहेका ओलीले मंगलबार आफ्नो आधिकारिक फेसबुक पेजबाट उक्त कुराको जानकारी गराएसँगै हालसम्म देशभरिबाट १ लाख १३ हजार ४ सय ७७ जनाले नाम र नम्बर टिपाएका छन्। सो जानकारी पनि उनले आफ्नो आधिकारिक फेसबुक पेजमा बुधबार उल्लेख गरेका छन्। उनले भनेका छन्, यो उत्साहपूर्ण सहभागिताले खुसी छु। धेरै नाम आएकाले नाम टिपाउने समय भोलि दिउँसो १२ बजेसम्म मात्र निर्धारण गरेका छौं। नाम र नम्बर त टिपाउनुभयो नि?' चुनाव नजिकिएसँगै पछिल्लो समयमा उनी सामाजिक सञ्जालमा सक्रिय हुन थालेका छन्। ओलीले आधिकारिक फेसबुक पेजमार्फत् प्रधानमन्त्री देउवालाई लाइभ डीबेटमा आउन 'च्यालेन्ज' पनि गरेका छन्। उनले लेखेका छन्, सामाजिक सञ्जालमा रहेका धेरै साथीहरूले लाइभ डीबेट मा आउन आग्रह गर्नुभएको छ। धेरैजसोले मेरो र नेपाली कांग्रेसका सभापति शेरबहादुर देउवाजीबीच एजेन्डा आधारित बहसका लागि सुझाव दिनुभएको छ। निर्वाचनको समयमा पश्चिमा देशहरूमा यस्तो डिबेट हुने गरेको छ। म त यसका लागि तयार छु, देउवाजी नि? त्यतिमा होइन यस्ता डीबेट सञ्चालन गर्न उनले सञ्चारमाध्यमहरुलाई आग्रहसमेत गरेका छन्। 'विकसित देशहरूमा निर्वाचनको समयमा यस्ता लाइभ डिबेटहरु सार्वजनिक सञ्चार माध्यमबाट आयोजना गर्ने गरिन्छ। यहाँका सञ्चार माध्यम र सम्पादकज्यूहरुले यस विषयमा के सोच्नु भएको छ। समग्र सञ्चार जगतको ध्यानाकर्षण गर्न चाहन्छु,' फेसबुकमा उनले लेखेका छन्। ओली सामाजिक सञ्जालमा मात्र सक्रिय छैनन्। अहिले गृह जिल्ला झापाको चुनावी कार्यक्रममा त्यतिकै व्यस्त छन्। झापा क्षेत्र नम्बर ५ बाट उम्मेदवारी दिएका ओली बुधबार दिनभरि गृह जिल्लाको चुनावी कार्यक्रममा व्यस्त भए। सोमबार दिउँसो गृह जिल्ला आइपुगेका अध्यक्ष ओली स्वास्थ्य समस्यामा कारण हिजो (मंगलबार) कुनै पनि कार्यक्रममा सहभागी हुन पाएनन्। स्वास्थ्यमा सुधार आएपछि ओली आज झापा क्षेत्र नम्बर १ को धुलाबारीमा अगुवा कार्यकर्ता भेला र आफ्नो निर्वाचन क्षेत्रको दमकमा निर्वाचन अभियान अभिमुखीकरण कार्यक्रममा सहभागी भएका थिए। उनी सातौंपटक झापा ५ बाट उठेका छन्। उनका प्रतिस्पर्धी नेपाली कांग्रेसका डा खगेन्द्र पाण्डव अधिकारी हुन्।"
एमाले बागमती प्रदेश कमिटीले बनायो चुनावी परिचालन समूह,"हेटौंडा: नेकपा एमाले बागमती प्रदेश कमिटीले आगामी मंसिर ४ गते हुने प्रतिनिधि सभा तथा प्रदेश सभा सदस्य पदको निर्वाचनका लागि चुनावी परिचालन समूह बनाएको छ । कमिटीले निर्वाचन परिचालनको व्यवस्थापनका साथै अनुगमन समेत गर्ने जनाइएको छ । त्यसैगरी, बैठकले प्रदेशको निर्वाचन परिचालन अनुगमन गर्न स्थायी कमिटी सदस्य तथा प्रदेश इन्चार्ज काशीनाथ अधिकारीको संयोजकत्वमा ४ सदस्यीय निर्वाचन अनुगमन समितिसमेत गठन गरेको छ । समितिमा डा महेन्द्रबहादुर पाण्डे, पुष्प कँडेल र डोरमणि पौडेल सदस्य छन् । त्यस्तै, एमाले पोलिटब्युरो सदस्य तथा बागमती प्रदेश सहइन्चार्ज पोखरेलको संयोजकत्वमा ७ सदस्यीय निर्वाचन प्रदेश समन्वय समिति गठन गरिएको छ । समितिको सदस्यमा नेताहरु धर्मदत्त देवकोटा, रामहरि सुवेदी, विनोद पाण्डे, विजय सुवेदी, अप्सरा चापागाईं र ओम थपलिया छन् ।"
"प्रचण्डले भने, मंसिर ४ गते दुई थरी विचार, प्रवृत्तिको बीचमा ब्याटल हुँदैछ","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले मंसिर ४ गते दुई वटा विचार, प्रवृत्ति बीचमा ब्याटल हुने बताएका छन्। प्रेस सेन्टर ललितपुरले प्रकाशन गरेको बेपत्ता पत्रकार मिलन नेपालीको सम्झनाको मिलन स्मारिका विमोचनका क्रममा बुधबार बिहान उनले मंसिर ४ को चुनाव आफूहरूका लागि मात्र नभएर नेपाली जनताकै जीवनमरणको सवाल भएको बताएका हुन्। प्रचण्डले भने, मंसिर ४ गते दुइटा विचार, दुइटा प्रवृत्ति, दुइटा धारको बीचमा ब्याटल हुँदैछ वास्तवमा। यो संविधान र परिवर्तनलाई उल्ट्याउन चाहने र यसलाई रक्षा गर्दै अझ अगाडि बढ्न चाहने दुइटा विचार, दुइटा प्रवृत्ति, दुइटा धारा जे भने पनि दुइटा शक्ति आमनेसामने छन्। उनले आगामी चुनाव सामान्य भोट हाल्ने चुनाव मात्र नभएर प्राप्त उपलब्धिको रक्षा र त्यो उल्ट्याउन चाहने शक्तिबीचको लडाइँ भएको स्पष्ट पारे। यस निर्वाचनलाई आफूलाई सामान्य निर्वाचनका रूपमा मात्र लिने छुट नभएको उनको भनाई छ। प्रचण्डले चुनाव जनक्रान्ति र जनयुद्धका उपलब्धि रक्षा गर्ने त्यो उल्ट्याउन खोज्नेबीचको लडाइँ जस्तो भएको उल्लेख गरे। माओवादीसँग हिजो जस्तो फौज नभएकाले शान्तिपूर्ण प्रतिस्पर्धाबाटै आफ्नो श्रेष्ठता साबित गर्नुपर्ने चुनौती रहेको उनको भनाई छ। हामीसँग हिजोको जस्तो फौज त छैन। हामी शान्तिपूर्ण प्रतिस्पर्धामार्फत आफ्नो श्रेष्ठता साबित गर्ने चरणमा छौं, अध्यक्ष प्रचण्डले भने, समाजवादको उद्देश्य प्राप्तिका निम्ति नयाँ तरिकाको बाटो कोर्दै छौं।"
प्रतिस्पर्धामा सुदूरका महिला,"धनगढी : सुदूरपश्चिम प्रदेशमा प्रतिनिधिसभाका १६ निर्वाचन क्षेत्र छन्। सबै निर्वाचन क्षेत्रमा ठूला दलहरूले महिलालाई टिकट दिन कन्जुस्याइँ गरेका छन्। नेकपा एमाले १६ निर्वाचन क्षेत्रमा २, नेकपा माओवादी केन्द्रले १ जना र नेपाली कांग्रेसले प्रत्यक्षतर्फ उम्मेदवार नै दिएको छैन। तर, यसपालि मात्रै दर्ता भएको नागरिक उन्मुक्ति पार्टीले भने प्रतिनिधिसभामा प्रत्यक्षतर्फ १ जना महिला उमेदवार उठाएको छ। सबैभन्दा रोचक कञ्चनपुरको निर्वाचन क्षेत्र नम्बर १ मा छ। त्यहाँ माओवादी अध्यक्ष पुष्पकमल दाहालकी बुहारी बीना मगर र एमालेका तारा लामा तामाङबीच प्रतिस्पर्धा हुने भएको छ। मगरले यसअघिको निर्वाचनमा कांग्रेसका दिवानसिंह बिष्टलाई आधाभन्दा बढी मतान्तरले पराजित गरेकी हुन्। मगरका ३८ हजार ४६७ मत आउँदा विष्टको १९ हजार २१९ मत आएको थियो। मगर यसअघि खानेपानी तथा सरसफाइमन्त्री पनि भइसकेकी छन्। उनले यसपटक तामाङसँग प्रतिस्पर्धा गर्नुपर्ने भएको छ। तामाङ एमाले कञ्चनपुरका जिल्ला अध्यक्ष भइसकेका नेता हुन्। उनले नेकपा हुँदा प्रदेशसभा सदस्य जितेका थिए। नेकपा विभाजनपछि र त्यसपछि एमाले पनि विभाजन हुँदा उनी एकीकृत समाजवादीतर्फ लागेका थिए। तर, एमाले अध्यक्ष केपी शर्मा ओलीको महेन्द्रनगरमा भएको कार्यक्रममा तामाङ बहालवाला प्रदेशका राज्यमन्त्री कुलवीर चौधरीसहित एमालेमा फर्किएका थिए। तामाङले प्रदेशसभामा २० हजार १५ मत ल्याउदा कांग्रेसका गोपाल गुरुङ ९ हजार २९० मत ल्याएका थिए। तामाङ त्यस क्षेत्रका लागि लोकप्रिय नेता हुन्। उनी प्रदेशको आर्थिक मामिला तथा योजनामन्त्री पनि भइसकेका नेता हुन्। एमालेको बलियो क्षेत्र मानिने कञ्चनपुर १ मा चुनावी प्रतिस्पर्धा रोचक हुने देखिएको छ। कञ्चनपुरको क्षेत्र नम्बर ३ मा झनै रोचक प्रतिस्पर्धा छ। त्यहाँ प्रधानमन्त्री तथा कांग्रेस सभापति शेरबहादुर देउवाका प्रिय पात्र रमेश लेखक र ओलीले छोरी नै मानेकी निरुदेवी पालबीच प्रतिस्पर्धा भइरहेको छ। लेखक कांग्रेस सरकारमा जाने बित्तिकै मन्त्रीको लिस्टबाट नछुट्ने व्यक्ति हुन्। उनी एकपटक श्रम तथा रोजगार र एकपटक भौतिक पूर्वाधारमन्त्रीसमेत भइसकेका छन्। तर, २०७४ सालको निर्वाचनमा उनलाई एमालेका डा दीपकप्रकाश भट्टले १५८ मतले मात्रै पराजित गरेका थिए। निरुदेवी विद्यार्थी राजनीतिदेखि कञ्चनपुरमा खारिएकी नेतृ हुन्। उनले २०६४ को संविधानसभाको उपनिर्वाचन लडेकी थिइन्। तर, उनी माओवादीसँग त्यतिबेला पराजित भइन्। देउवाले डडेल्धुरा र कञ्चनपुर ३ बाट चुनाव जितेका थिए। उनले कञ्चनपुर ३ छोडेपछि त्यहाँ उपचुनाव भएको थियो। पाल एमालेका पोलिट ब्युरो सदस्य हुन्। २०७४ सालको निर्वाचनमा प्रतिनिधिसभामा समानुपातिक सांसद पाल व्यवस्थापिका संसद्को महिला तथा बालबालिका समितिकी सभापति भइसकेकी छन्। कैलालीको निर्वाचन क्षेत्र नम्बर १ मा पनि रेशम चौधरी संरक्षक रहेको नागरिक उन्मुक्तिकी अध्यक्ष रञ्जीता श्रेष्ठ चौधरी प्रतिनिधिसभामा उम्मेदवार बनेकी छन्। एमालेबाट यसअघिका मेयर तपेन्द्र रावल र कांग्रेसबाट पूर्वमन्त्री रामजनम चौधरी उनका प्रतिस्पर्धी छन्। २०७४ सालको निर्वाचनमा रेशम चौधरीको मतका आधारमा रञ्जीता हौसिएकी छन्। त्यतिबेला रेशम चौधरीले एमालेकी मदनकुमारी शाह (गरिमा) लाई २० हजार ९३५ मत अन्तरले पराजित गरेका थिए। रेशमको ३४ हजार ३४१ मत आउँदा शाहको १३ हजार ४०६ मत आएको थियो। दोस्रो स्थानीय निर्वाचनमा पनि नागरिक उन्मुक्ति पार्टीले कैलालीका त्यही निर्वाचन क्षेत्रका ४ स्थानीय तह जितेको छ। टीकापुर नगरपालिकामा मेयर, जोशीपुर गाउँपालिका, जानकी गाउँपालिका र भजनी नगरपालिकामा उसले प्रमुखउपप्रमुख दुईटै जितेको छ। कैलालीको निर्वाचन क्षेत्रमा यी चारवटै स्थानीय तह छन्। नागरिक उन्मुक्ति एक्लो चुनावमा होमिएको हो। एमालेले डोटीमा गौरी वलीलाई उम्मेदवार बनाएको छ। ओलीले एकीकृत समाजवादीका प्रेम आले मगरसँग प्रतिस्पर्धा गर्नुपर्ने छ। आले ओलीको पालामा केही दिन वनमन्त्री भएका थिए। तर, ओलीको सरकार ढलेपछि आले समाजवादीतर्फ लागेर देउवा नेतृत्वको सरकारमा नागरिक उड्डयन तथा पर्यटनमन्त्री भएका थिए। गठबन्धनबाट आलेले डोटी पाएपछि, कांग्रेसले पार्टीका प्रदेश सभापतिसमेत रहेका वीरबहादुर बलायरलाई कैलालीको ४ मा ल्याएर एमालेका सचिव तथा सुदूरपश्चिम इञ्चार्ज लेखराज भट्टसँग लडाएको छ। डोटीमा समाजवादीको संगठन कमजोर छ। स्थानीय निर्वाचनमा समाजवादीले डोटीमा एक वडाध्यक्षसमेत जितेको छैन। यस्तो अवस्थामा आलेलाई एमालेकी ओलीसँग जित्न भने फलामको चिउरा चपाए सरह हुनेछ। वली २०७० सालको संविधानसभा निर्वाचनमा समानुपातिक सांसद हुन्।"
दल तथा उम्मेदवारलाई आचारसंहिता कार्यान्वयन गर्न आयोगको सात बुँदे निर्देशन,"काठमाडौं : राजनीतिक दल तथा उम्मेदवारलाई आचारसंहिता कार्यान्वयन गर्न निर्वाचन आयोगले सात बुँदे निर्देशन दिएको छ। आयोगले निर्वाचनलाई स्वच्छ, स्वतन्त्र तथा निष्पक्ष ढंगले सम्पन्न गर्न दल तथा उम्मेदवारलाई आचारसंहिता कार्यान्वयन गर्न सात बुँदे निर्देशन दिएको हो। आयोगको निर्देशनमा भनिएको छ, ' लाभको पदमा रहेका कतिपय राजनीतिक व्यक्तित्वहरूबाट निर्वाचन प्रचार प्रसार गर्दा सरकारी स्रोत साधन उपयोग गरी निर्वाचन प्रचार प्रसार गर्ने, घरदैलोको कार्यक्रम गर्दा सुरक्षाकर्मीहरूसहित पच्चीस जनाभन्दा बढी संख्याको जुलुस लिई हिँड्ने, राजनीतिक दलहरूले जुलुस, आमसभा, कोणसभा वा भेला आयोजना गर्ने, अनुमति नलिई निर्वाचन प्रचार प्रसारको लागि सवारी साधन प्रयोग गर्ने समेतका गतिविधि भएको भन्ने सूचना विभिन्न माध्यमबाट प्राप्त भएकोले निर्वाचन आयोगले निर्वाचनलाई स्वच्छ, स्वतन्त्र तथा निष्पक्ष ढंगले सम्पादन गर्नको लागि सबै राजनीतिक दल तथा उम्मेदवारलाई आचारसंहिता कार्यान्वयन गर्न सात बुँदे निर्देशन दिएको छ ।' आयोगको निर्देशन १निर्वाचन आचारसंहिता, २०७९ को दफा ५ मा नेपाल सरकार तथा प्रदेश सरकारका मन्त्रीले आफू उम्मेदवार भएको क्षेत्रमा प्रचार प्रसार गर्न बाहेक निर्वाचन आयोगको सहमति नलिई अन्यत्र कुनै दल वा उम्मेदवारको प्रचार प्रसार गर्न नपाइने, प्रचार प्रसार गर्दा सरकारी स्रोत साधनको प्रयोग गर्न नपाइने व्यवस्था रहेको सन्दर्भमा नेपाल सरकार वा प्रदेश सरकारका मन्त्री उम्मेदवार भएको भए आफू उम्मेदवार भएको निर्वाचन क्षेत्रसम्म निर्वाचन आचारसंहिताको प्रतिकूल नहुने गरी प्रचार प्रसार गर्ने, प्रचार प्रसार गर्दा सरकारी साधन स्रोत तथा जनशक्तिको उपयोग नगर्ने, सरकारी कामको सिलसिलामा यात्रा गर्दा बाहेक निर्वाचन प्रचार प्रसारको लागि आफ्नो निर्वाचन क्षेत्रतर्फ जाँदा समेत सरकारी साधन स्रोतको उपयोग नगर्ने तथा आफू उम्मेदवार नभएको क्षेत्रमा आयोगको अनुमति लिई प्रचार प्रसार गर्न जाँदा समेत उल्लेखित व्यवस्थाको पालना गर्ने । २निर्वाचन आचारसंहिता, २०७९ को दफा ५ बमोजिम स्थानीय कार्यपालिकाका पदाधिकारीले आफू बहाल रहेको स्थानीय तहमा निर्वाचन प्रचार प्रसार नगर्ने र सो नियमको प्रतिबन्धात्मक वाक्यांशको खण्ड (४) बमोजिम अन्य स्थानीय तहमा निर्वाचन प्रचार प्रसार गर्दा तथा प्रचार प्रसारका लागि जाँदा वा आउँदा समेत सरकारी साधन स्रोत तथा जनशक्ति उपयोग नगर्ने । ३निर्वाचन आचारसंहिता, २०७९ को दफा १३ मा मतदान हुने दिन भन्दा सत्र दिन अघिदेखि मात्र जुलुस, आमसभा, कोणसभा गर्न वा सञ्चार माध्यममा कुनै प्रकारको प्रचार प्रसार सामग्री प्रकाशन वा प्रसारण गर्न पाइने व्यवस्था भएकाले सो अवधि (२०७९ साल कात्तिक १७) गतेभन्दा अघि कुनै पनि राजनीतिक दल तथा उम्मेदवारले जुलुस, आमसभा, कोणसभा जस्ता कार्यक्रम तथा सञ्चारमाध्यमबाट कुनै प्रकारको प्रचार प्रसार सामग्री प्रकाशन वा प्रसारण नगर्ने । ४निर्वाचन आचारसंहिता, २०७९ को दफा १३ मा निर्वाचन प्रचार प्रसारका लागि घरदैलो कार्यक्रम गर्दा उम्मेदवार, प्रस्तावक, समर्थक सहित पच्चीस जना भन्दा बढीको जुलुस लिएर जान नहुने, यसरी जाँदा बाजागाजा तथा झाँकी सहित जान नहुने समेतको व्यवस्था भएकाले सबै राजनीतिक दलले सो व्यवस्थाको पालना गर्ने तथा नेपाल सरकार वा प्रदेश सरकारका मन्त्रीले त्यस्तो कार्यक्रममा सरकारी साधनस्रोत तथा जनशक्तिको उपयोग नगर्ने । ५निर्वाचन आचारसंहिता, २०७९ को दफा १३ मा निर्वाचन प्रसार प्रसारको लागि आयोगले अनुमति दिएको सवारी साधन मात्र प्रयोग गर्न पाउने व्यवस्था रहेकाले सबै राजनीतिक दल तथा उम्मेदवारले आयोगले तोके बमोजिम अनुमति लिएर मात्र निर्वाचन प्रसार प्रसारको लागि सवारी साधन प्रयोग गर्ने, निर्वाचन प्रचार प्रसारको लागि अनुमति लिएका सवारी साधनबाहेक अन्य सवारी साधनमा दलको वा निर्वाचन चिन्ह अंकित झण्डा प्रयोग नगर्ने । ६निर्वाचन आचारसंहिता, २०७९ को दफा १३ को उपदफा (१) को खण्ड (ज) मा कसैको निजी घरजग्गा वा सार्वजनिक भवन, सार्वजनिक उद्यान, सार्वजनिक सडकको पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिन्ह राख्न वा टाँस्न नहुने व्यवस्था रहेको तथा सोही दफाको उपदफा (२) मा त्यस्तो सामग्री राखेको वा टाँसेको भएमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने व्यवस्था रहेकोले कुनै पनि उम्मेदवारले आफ्नो निर्वाचन क्षेत्रमा आचारसंहिताको दफा १३ को उपदफा (१) को खण्ड (ज) विपरीत हुने गरी आफ्नो वा आफ्नो दलसँग सम्बन्धित प्रचार प्रसार सामाग्री नराख्ने वा नटाँस्ने तथा अरुलाई समेत त्यस्तो प्रचार प्रसार सामग्रि राख्न वा टाँस्न नदिने । ७माथि उल्लेख भएका विषय तथा निर्वाचन आचारसंहिता विपरीतका अन्य व्यवस्थाको उल्लंघन भएमा प्रचलित कानून बमोजिम जरिवाना तथा उम्मेदवारी खारेजसम्मको सजाय हुन सक्ने भएकाले राजनीतिक दल तथा उम्मेदवारहरूले निर्वाचन आचारसंहिताको व्यवस्था आफूले पालना गर्ने र अरुलाई समेत पालना गर्न लगाउने ।"
"झ्वाँकमा उम्मेदवारी, प्रतिशोधमा समर्थन","काठमाडौं : एमालेमा छँदाछँदै प्रभु साहले स्वतन्त्र रूपमा मनोनयनपत्र दर्ता गरे। स्वतन्त्र रोजेकोमा खुसी प्रकट गर्दै सत्ता गठबन्धनले साहको उम्मेदवारीलाई समर्थन जनायो। विगतमा माओवादी नफर्केर एमालेमा बसेका साह स्थायी समिति सदस्य थिए। जसपासँग तालमेल गर्ने पार्टी निर्णयमा असहमति जनाउँदै एकाएक एमाले त्याग्ने निर्णय लिएका थिए। माओवादी केन्द्रका अध्यक्ष पुष्पकमल दाहाल प्रचण्ड यसपटक चितवन ३ मा उम्मेदवार बनेनन्। गोरखा पुगे। दाहाल लड्दै आएको चितवन क्षेत्र नम्बर ३ मा एमालेले पनि फरक निर्णय गर्यो। आफ्नो पार्टीका जिल्ला अध्यक्ष रामप्रसाद न्यौपानेको टिकट फिर्ता लिएर कांग्रेसका बागी उम्मेदवारलाई समर्थन जनायो। उक्त क्षेत्रमा कांग्रेसका बागी दिनेश कोइराला एमालेको समर्थनमा चुनाव लड्दै छन्। त्यस क्षेत्रमा माओवादी केन्द्रबाट डा भोजराज अधिकारी सत्ता गठबन्धनका उम्मेदवार बनेका छन। एमालेले रुपन्देहीमा घनश्याम भुसाललाई टिकट दिएन। सत्ता गठबन्धनले एमालेविरुद्ध उभिए समर्थन जनाउने प्रतिबद्धता भुसाललाई जनायो। गठबन्धनकै बलमा भुसालले रुपन्देही १ मा स्वतन्त्र उम्मेदवारी दर्ता गरे। रुपन्देही ३ मा उठ्न खोजेका भुसालको ठाउँमा एमालेले राप्रपाका दीपक बोहरालाई समर्थन जनायो। चुनावी राजनीति यस्तो भयो कि एमाले छोडेका भुसाललाई गठबन्धनको समर्थन। राप्रपाका बोहरा एमालेको समर्थनमा उम्मेदवार। प्रतिशोधको राजनीतिका कारण एकले अर्को दलको उम्मेदवार सघाउने र अर्को दलको समर्थनमा एकाएक उम्मेदवार बन्ने थुपै्र दृश्य देखिएका छन्। एमालेसँग प्रतिशोध साँध्न माओवादीले आफ्नो भागबाट पाँच सिट अन्य दललाई दिएको नेताहरू बताउँछन्। काठमाडौं ७ मा डा बाबुराम भट्टराई नेतृत्वको नेपाल समाजवादी पार्टीबाट मानुषी यमी भट्टराई र सर्लाही २ मा महिन्द्र राय यादव पनि माओवादीकै भागबाट उम्मेदवार बनेका छन्। गठबन्धनमा ४८ सिट पाएको माओवादीले सोलुखुम्बुमा कांग्रेसलाई नै छोडेको नेताहरू बताउँछन्। कांग्रेसले यसपटक अमरेशकुमार सिंहलाई टिकट दिएन। त्यसबाट आक्रोशित सिंहले सर्लाही ४ मा स्वतन्त्र उम्मेदवारी दिएका छन्। २०७४ को निर्वाचनमा सिंह उही क्षेत्रबाट विजयी भएका थिए। त्यहाँ सत्तारुढ गठबन्धनबाट नागेन्द्रकुमार रायको उम्मेदवारी छ। टिकट नपाएपछि माओवादी केन्द्रका उपमहासचिव हरिबोल गजुरेलले पार्टीमा असहमतिपत्र बुझाएका छन्। पत्रमा गजुरेलले आफूलाई टिकट नदिनुको कारणबारे पदाधिकारीबीच छलफल गर्नुपर्ने माग गरेका छन्। दुईपटक सिन्धुलीबाट चुनाव जितेका गजुरेल यसपटक पनि सिन्धुली२ मा उम्मेदवार बन्न चाहन्थे। तर, माओवादीले जिल्ला इन्चार्ज लेखनाथ दाहाल(राजन)लाई चुनावी मैदानमा उतारेको छ। यसले गर्दा उपमहासचिव गजुरेल रुष्ट भएका छन्। बाँकेको क्षेत्र ३ क मा एकीकृत समाजवादीबाट पुराना नेता दलबहादुर सुनारले टिकट पाएनन्। लुम्बिनी प्रदेशमा नै प्रदेशसभामा एकीकृत समाजवादीका उम्मेदवार निल भए। यसकै आक्रोशमा एकीकृत समाजवादीका पोलिटब्युरो सदस्य एवं लुम्बिनी प्रदेश सहइन्चार्जसमेत रहेका सुनारले बाँके क्षेत्र नम्बर ३ क मा स्वतन्त्र उम्मेदवारी दिए। उक्त क्षेत्रमा माओवादी केन्द्रका आफ्नै उम्मेदवार छन्, आईपी खरेल। जो अघिल्लो निर्वाचनमा पनि उक्त प्रदेशसभा क्षेत्रबाट वाम गठबन्धनका तर्फबाट निर्वाचित भएका थिए। तर, पुन : आईपी खरेलको उम्मेदवारी स्थानीय स्तरमा माओवादी केन्द्रमा नै स्वीकार्य भएन। खजुरा र बैजनाथको माओवादीको कमिटीले नै उम्मेदवारीमा असन्तुष्टि व्यक्त गर्दै राजीनामा दियो। प्रदेश सभाका स्वतन्त्र उम्मेदवार सुनार नै आफूले टिकट नपाएपछि माओवादीमा प्रवेश गरेका छन्। एमाले नेता भीम रावल टिकटमा भेदभाव हुँदा विद्रोह हुनु स्वाभाविक भएका टिप्पणी गर्छन्। रावल अछाम २ बाट सिफारिस भएका थिए तर टिकट पाएनन्। उनले पार्टी नछोडे पनि एमालेका सबै उम्मेदवारलाई भोट नमाग्ने बताउँदै आएका छन्। राजनीतिशास्त्री प्राडा जनार्दन शर्मा एउटा पार्टीको प्रतिशोधमा विचार, आस्था, सिद्धान्त नमिल्नेलाई समर्थन गर्नु राजनीतिभित्रको विकृति भएको बताउँछन्। यो विकृति वामपन्थीमा धेरै रहेको शर्माको ठम्याइ छ। घनश्याम भुसाल, प्रभु साहलगायतले पहिलेदेखि नै साठगाँठ गरेको हुन सक्ने देखिन्छ। एमालेलाई नोक्सान गर्ने नाममा माधवकुमार नेपाल त १९ सिटमा नै खुम्चिनुभयो, शर्मा भन्छन्। अवसरका लागि जे पनि गर्ने प्रवृत्ति राजनीतिमा बढेको उनी बताउँछन्। राजनीतिक दल, तिनका नेतामा न अनुशासन न नैतिकता न सिद्धान्त नै रह्यो। उनीहरूमा अवसरवाद मात्रै देखियो। टिकट नदिनेबित्तिकै पार्टी छोडेर अर्कोबाट उम्मेदवार हुनु चरम अवसरवाद हो, उनी भन्छन्। पछिल्लो समयमा जनप्रतिनिधि नभइ सरकारको प्रतिनिधिमात्रै चुनिन थालेको उनको टिप्पणी छ। विधि, पद्धतिभन्दा पनि उम्मेदवारी छनोट पनि मनलाग्दी भएकाले यस्ता परिणाम आएको उनको भनाइ छ। नागरिक अभियन्ता एवम् पूर्वडीआईजी हेमन्त मल्ल ठकुरी प्रतिशोधमा उम्मेदवार बनाउने क्रियाकलाप नितान्त स्वार्थी र व्यक्तिवादी भएको बताउँछन्। अर्को दलाई होच्याउन, कमजोर गर्न छोटो समयका लागि यस्ता क्रियाकलापले फाइदा होला। तर, दीर्घकालीन रूपमा देश र जनतादेखि व्यक्ति यस्ता व्यक्ति पार्टीलाई पनि घाटा नै हुन्छ, उनी भन्छन्। यसरी टिकट नपाएर पार्टी छोडे नैतिकतामाथि नै प्रश्न गर्नुपर्ने उनी बताउँछन्। यस्तालाई कसरी विश्वास गर्ने ? दलका त सिद्धान्त, नीति आफैं नै हुन्छ। तर, स्वार्थ पूरा नभएर छोडेर जाने भनेको नैतिकतामा नै प्रश्न हुन्छ नि !, उनी भन्छन्, यस्ता कुरा विल्कुलै राम्रो होइन। त्यसैले पार्टीभित्रै बसेर संघर्ष गर्नु उपयुक्त हुने उनको भनाइ छ।"
मधेश प्रदेशका गृहमन्त्री साह दम्पती नै चुनावी मैदानमा,महोत्तरी : अगामी मंसिर ४ गते हुने प्रदेशसभा सदस्य पदका लागि महोत्तरी क्षेत्र नं १ (ख) को तर्फबाट मधेश प्रदेशका गृहमन्त्री भरत साह सतारुढ गठबन्धनको तर्फबाट आधिकारिक उम्मेदवार बनेका छन्। नेकपा माओवादी केन्द्रका केन्द्रीय सदस्य समेत रहेका साहले दोस्रोपटक सोही पदका लागि उम्मेदवारी दिएका हुन्। सोही पदका लागि उनकी श्रीमती दिलकुमारी साहले स्वतन्त्रबाट उम्मेदवारी दिएकी छन्। पार्टीतर्फबाट कहीं कतै स्थान नपाएपछि साहले स्वतन्त्र रुपमा उम्मेदवारी दर्ता गरेका पार्टीका एक नेताले बताए। दिलकुमारी साहले पार्टीबाट समानुपातिक रुपमा प्रतिनिधीसभा सदस्य भइ कार्यकाल बिताइसकेकी छन्। वि सं २०७४ सालको चुनावमा तत्कालीन नेकपा माओवादीबाट विजयी भएका साह हाल मधेश प्रदेश सरकारका गृह तथा संचारमन्त्री रहेका छन्। तत्कालीन समयमा साहले आफ्ना निकटम प्रतिद्वन्द्वी विनोदकुमार महतोलाई ४८८ मत अन्तरले पराजित गरेका थिए। त्यस्तै उनकी श्रीमती दिलकुमारी साह समानुपातिक कोटाबाट प्रतिनिधीसभा सदस्यको रुपमा मनोनित भएकी थिइन्। यता नेकपा एमालेबाट टिकट नपाएर प्रमोद कुमार महतोले स्वतनत्र उम्मेदवारी दिएका छन्। उनका भाइ नविन कुमार कुशवाहाले पनि सोही पदका लागि स्वतन्त्र रुपमा उम्मेदवारी दिएका निर्वाचन अधिकृतको कार्यालय वर्दिवासले जनाएको छ। २२ जना उम्मेदवार रहेको महोत्तरी क्षेत्र नं १ को (ख) प्रदेशसभा सदस्य पदका लागि यसपटक १७ जनाले स्वतन्त्र रुपमा उम्मेदवारी दर्ता गराएका निर्वाचन अधिकृतको कार्यालय वर्दिवास स्रोतको तथ्यांकमा उल्लेख रहेका छन्।
चर्चामा काठमाडौं४: गगन थापा र राजन भट्टराईमध्ये कसले मार्ला बाजी ?,"काठमाडौंः प्रतिनिधि सभा र प्रदेश सभा निर्वाचन नजिकिँदै गर्दा उम्मेदवारहरु चुनावी प्रचारप्रसारमा होमिएका छन् । नेताको आआफ्नै तरिकाको प्रचार छ । यही प्रचारमा खटिने मध्ये काठमाडौं क्षेत्र नम्बर ४ का दुई उम्मेद्वार नेपाली कांग्रेसका गगन थापा र एमालेका राजन भट्टराईबीचको चुनावी सरगर्मी चर्चामा छ । गगन थापा लगातार यो क्षेत्रबाट निर्वाचित हुँदै आएका छन् । विसं २०७० मा दोस्रो संविधानसभाको निर्वाचनदेखि लगातार निर्वाचित थापा फेरि आफ्नो विरासत जोगाउने अभियानमा छन् । यता एमाले नेता डा भट्टराई थापाको विरासतलाई उल्टाउने र विगतको हारको जवाफ दिने भन्दै चुनावी मैदानमा उत्रिएका छन् । सत्ता गठबन्धनबाट नेता थापा र एमालेबाट नेता भट्टराईबीचको आगामी निर्वाचनमा पनि राम्रै टक्कर हुने भन्दै कसले बाजी मार्ने भन्ने चर्चा आम रुपमा पनि भइरहेको छ । गगनले यसअघि एमालेका भट्टराईसहित निर्मल कुइँकेल, नेकपा माओवादी केन्द्रका नेता तथा हालका उपराष्ट्रपति नन्दबहादुर पुनलाई हराउँदै निर्वाचित भएका थिए । भट्टराईको भिडन्त थापासँग यो दोस्रो पटक हो । २०७४ सालको निर्वाचनमा थापाले २१ हजार ५५१ मत ल्याउँदा भट्टराईले १८ हजार १४० मत ल्याएका थिए । भट्टराई तीन हजार मतान्तरले थापासंग पराजित भएका थिए । दुवै नेताको राजनीतिक पृष्ठभूमि विद्यार्थीबाटै हो । डाभट्टराई परराष्ट्रमामिला विज्ञ मानिन्छन् भने थापा नेपाली कांग्रेसको महामन्त्रीसमेत रहेका लोकप्रिय युवा नेता हुन् । तत्कालीन प्रधानमन्त्री माधवकुमार नेपाल र केपी शर्मा ओलीका परराष्ट्र सल्लाहकारको भूमिका निर्वाह गरेका डा भट्टराई प्रबुद्ध व्यक्ति समूह(नेपाल भारत)का सदस्य हुन् । भट्टराईले स्कूल अफ इन्टरनेशनल स्टडिज अन्तर्गत भारतचीन सम्बन्धका सन्दर्भमा नेपालको बदलिँदो सुरक्षा दृष्टिकोण शीर्षकमा जवाहरलाल नेहरु विश्वविद्यालय, भारत, नयाँदिल्लीबाट २०६९ सालमा विद्यावारिधि गरेका छन् । युवा नेता थापाले लोकतान्त्रिक आन्दोलनमा खेलेको भूमिका, पुष्पकमल दाहाल प्रचण्डनेतृत्वको सरकारमा स्वास्थ्यमन्त्री हुँदा गरेका केही उदाहरणीय कामले लोकप्रिय मानिन्छन् । अनेरास्ववियुबाट राजनीति गर्दै केन्द्रीय सचिवसमेत बनेका डाभट्टराई अहिले एमाले केन्द्रीय सदस्य हुन् । थापा नेपाल विद्यार्थी संघको महामन्त्री हुदै अहिले पार्टीकै महामन्त्री छन् । थापा र भट्टराईसँगै भर्खरै नेपाल मजदुर किसान पार्टीका रमेश डंगोल, राप्रपाका डाठाकुरमोहन श्रेष्ठ, लोकतान्त्रिक समाजवादीका भानुकुमार खड्का लगायत ३० जना यो क्षेत्रमा चुनावी प्रतिष्पर्धामा छन् । स्वतन्त्रबाट मात्रै यो क्षेत्रमा १३ जना उम्मेद्वारी चुनावी मैदानमा छन् ।"
विराटनगरको जामुनगाछीमा स्थानीयले चर्काए नेता बहिष्कार आन्दोलन,"विराटनगर : मुलुक यतिबेला निर्वाचनमय बनेको छ। नजिकिँदो प्रतिनिधि तथा प्रदेशसभा निर्वाचनले माहोल तातिएको छ। स्थानीयले बुधबार बिहानैदेखि सडकमा ढुंगा थोपरेर र पोल तेर्स्याएर यातायात अवरुद्ध बनाएका छन्। अवरोधका कारण सवारीसाधन सञ्चालनमा समस्या भएको छ। आफूहरूकै भोटका कारण तीन दशकदेखि विभिन्न दलका नेता सत्तामा पुगे पनि विकास निर्माणमा राजमार्ग पश्चिमको क्षेत्रलाई उपेक्षा गरेको भन्दै स्थानीयले लामो समयदेखि आन्दोलन गरिरहेका हुन्। स्थानीयले २०७८ कात्तिकबाटै नेता बहिष्कार अभियान सुरू गरेका थिए। वैशाख ३० मा सम्पन्न स्थानीय तह निर्वाचनमा पनि आन्दोलनले निरन्तरता पायो। अभियानका क्रममा धुलाम्मे सडक किनारमा विकासविरोधी नेता बहिष्कार गरौँ नारासहित ब्यानर टाँगिएको थियो। सोही ब्यानरलाई मंगलबार प्रहरीले हटाएको छ। आफूहरुको शान्तिपूर्ण आन्दोलन दबाउन नेता र मन्त्रीको निर्देशनमा प्रहरीले हस्तक्षेप गरेको भन्दै स्थानीय थप आक्रोसित बनेका छन्। अभियानका संयोजक उत्तम दाहालले निर्वाचनको मुखमा जामुनगाछी क्षेत्रमा प्रवेश निषेध गरिएपछि राजनीतिक दलका नेताहरुले प्रहरीमार्फत बल प्रयोग गरेको बताए। जनताले स्वतः स्फूर्त रुपमा गरेको अभियानमा प्रहरीले बलपूर्वक अवरोध गरेको छ उनले भने, त्यसको विरोधमा आन्दोलन थप चर्काएका हौँ। स्थानीयले विकास निर्माणबाट पछाडि पारिएको भन्दै कोसी राजमार्ग पश्चिमको क्षेत्रलाई विराटनगरको कर्णाली घोषणा गरेका छन्। नेताहरुले आफूहरुलाई भोट बैंकका रूपमा मात्रै प्रयोग गरेको र विकास निर्माणमा अवरोध गरिरहेको आरोप स्थानीयको छ। आन्दोलनका कारण जामुगाछी क्षेत्रमा नेताहरु चुनावी कार्यक्रम लिएर जान सकिरहेका छैनन्। हरेक निर्वाचनमा राजनीतिक गतिविधि र चुनावी चहलपहल तीव्र हुने जामुनगाछीमा भने स्थानीयको आन्दोलनका कारण निर्वाचन लक्षित कुनै कार्यक्रम हुन सकिरहेको छैन। स्थानीयले राजनीतिक दल र नेता बहिष्कार अभियानलाई तीव्र पार्दा उक्त क्षेत्रमा नेताहरु प्रवेश गर्न नसकेका हुन्। मंसिर ४ मा हुने निर्वाचनका लागि उम्मेदवारहरुले त्यस क्षेत्रका स्थानीयलाई रुझाउने प्रयास गरिरहेका छन्। तर प्रवेशमै स्थानीयले रोक लगाएपछि राजनीतिक दलका नेताहरुले सुरक्षा निकायको सहयोग लिनुपर्ने अवस्था आएको हो। राजनीतिक पार्टी र विकास विरोधी नेताहरुलाई गाउँ, क्षेत्र प्रवेशमा रोक लगाइएको ब्यानरसहित स्थानीयले अभियान सुरू गरेका थिए। आन्दोलनअन्तर्गत बहिष्कारमा परेका नेता र ठेक्का लिएर पनि काम नगर्ने ठेकेदार र तिनका कम्पनीको फोटोसहितको ब्यानर बनाएर स्थानीयले सार्वजनिकस्थलमा टाँगेका हुन्। ब्यानरमा कांग्रेसका डा शेखर कोइराला, मिनेन्द्र रिजाल, महेश आचार्य, केदार कार्की र भीम पराजुली तथा एमालेका लालबाबु पण्डित, गुरु बराल र जीवन घिमिरेको तस्बिर प्रयोग गरिएको थियो। यी ८ जना नेतालाई विकास विरोधी घोषित गर्दै स्थानीयले फोटोसहितको ब्यानर बनाएर टाँगेका हुन्। जामुनगाछी मोरङको निर्वाचन क्षेत्र नम्बर ६ मा पर्छ। आगामी प्रतिनिधिसभा निर्वाचनमा कांग्रेसका डा शेखर कोइराला र एमालेका लालबाबु पण्डित यस क्षेत्रबाट उम्मेदवार छन्। तर उनीहरु नै स्थानीयको बहिष्कारमा परेका छन्। ठेकेदारको फोटोसहित स्थानीयले टाँगेको ब्यानर। सांसद भएर पनि पण्डितले आफ्नो क्षेत्रलाई बेवास्ता गरेको आरोप छ। कोइरालाले पनि चुनाव लड्ने क्षेत्रलाई वास्ता नगरेको गुनासो स्थानीयले गरेका छन्। प्रदेश १ का बहालवाला कानुनमन्त्री केदार कार्कीसँग समेत स्थानीय आक्रोसित छन्। आगामी निर्वाचनमा मोरङ क्षेत्र नम्बर ६ खबाट उनले प्रदेशसभा सदस्यका लागि उम्मेदवारी दिएका छन्। प्रदेशको मन्त्री भएर पनि आफ्नो क्षेत्रको विकासमा ध्यान नदिएको आरोप कार्कीमाथि छ। त्यसो त कार्कीले प्रदेशमै सबैभन्दा बढी विवादित मन्त्रीको छवि बनाएका छन्। आसेपासे र आफूनिकटकालाई मात्रै च्याप्ने तथा विकास निर्माणका नाममा अनियमितता गर्ने गरेको आरोप स्थानीयले उनीमाथि लगाइरहेका छन्। मन्त्री हुँदा जनभावनाविपरीतका काम गरेको आरोप लागिरहेका उनै कार्की अहिले पनि त्यही क्षेत्रबाट उम्मेदवार बनेर चुनावी मैदानमा उभिएका छन्। स्थानीयले भने उनलाई बहिष्कार गरेका छन्। विराटनगर महानगरका पूर्वमेयर भीम पराजुली क्षेत्र नं ४ ख बाट प्रदेशसभा सदस्य उम्मेदवार हुन्। मेयर भएका बेला पनि राजमार्ग पश्चिमलाई बेवास्ता गरेको आरोप स्थानीयको छ। प्रदेश १ मा सामाजिक विकास मन्त्रीको जिम्मेवारी सम्हालिसकेका जीवन घिमिरे सोही क्षेत्रका प्रदेशसभा उम्मेदवार हुन्। मन्त्री भएका बेला जामुनगाछीमा रहेको आयुर्वेदिक अस्पताल सार्न उनले भूमिका खेलेको गुनासो स्थानीयले गरेका छन्। सरकारी कार्यालयलाई पनि बेवास्ता गरिएको र नयाँ बनेका सरकारी संरचना सबै राजमार्ग पूर्वतर्फ केन्द्रित गरेको आरोप स्थानीयको छ। नेताहरुलाई आफूहरुले खाने चामल नभई विराटनगरको कर्णालीको विकास गरिदिनुस् भन्ने एक मात्र माग राखेको स्थानीय लक्ष्मी थापाले बताइन्। सडक निर्माणको ठेक्का लिएर काम नगर्ने ठेकेदारहरुलाई पनि नेताहरुले कारबाही नगरी संरक्षण गरेको आरोप उनीहरुको छ। सडक निर्माणको जिम्मा लिएर काम नगरेको भन्दै खुस्बु कन्स्ट्रसनका दीपक पौडेल र दृश्यन्त पौडेल तथा भूमि कन्स्ट्रक्सनका शुभम बोहराको तस्बिरसहितको ब्यानर पनि स्थानीयले टाँगेका छन्। नेतालाई रिझाएर ठेक्का लिने र पाएको काम समयमै पूरा नगर्ने ठेकेदार र निर्माण कम्पनीको नाम सार्वजनिक गरिएको स्थानीयको भनाइ छ। ढुंगा थोपरेर र पोल तेर्स्याएर स्थानीयले गरेको सडक अवरोध। जनताको मागलाई अटेर गरी बलपूर्वक जामुनगाछी क्षेत्रमा प्रवेश गरे राजनीतिक दलका उम्मेदवार र नेताहरुलाई जनकारबाही गरिने अभियानका संयोजक दाहालले बताएका छन्। हामीले असुहाउँदिलो र असम्भव माग राखेका छैनौँ, उनले भने, लोकतन्त्रमा एक नागरिकले आफू हिँड्ने बाटो बनाइदेउ भनेर आफ्नो नेतालाई भन्न नपाउने भन्ने हुन्छ ? धुलाम्मे बाटोका कारण आवतजावतमा र स्थानीयको स्वास्थ्यमा गम्भीर असर परिरहँदा समेत कसैले वास्ता नगरेपछि आफूहरू बाध्य भएर सडक संघर्षमा उत्रिएको स्थानीय बताउँछन्। सम्बन्धित सबै निकायमा बारम्बार जानकारी र पत्राचार गर्दा समेत आफूहरुको समस्या समाधान नभएको अवस्थामा नेता र कार्यकर्ता जबर्जस्ती प्रवेश गरे राम्रो नहुने चेतावनी स्थानीयले दिएका छन्। जामुनगाछी क्षेत्रमा पर्ने हुलाकी सडकको काम रोकिँदा स्थानीयलाई झनै बढी समस्या भएको हो। समस्याबारे पटकपकट आवाज उठाउँदा पनि सुनुवाई नभएको दाहालले बताए"
"एमाले अध्यक्ष ओलीको स्वास्थ्यमा सुधार, आज सबै कार्यक्रममा सहभागी हुने","झापा : पूर्वप्रधानमन्त्री एवम् नेकपा (एमाले)का अध्यक्ष केपी शर्मा ओलीको स्वास्थ्यमा सुधार आएको छ। मंगलबार दिउँसो काठमाडौंबाट भद्रपुर विमानस्थल हुँदै आफ्नो निर्वाचन क्षेत्र झापा ५ को दमक आइपुगेका ओलीलाई रुघाखोकीसँगै ज्वरो आएको थियो। ओलीको अस्वस्थ भएपछि मंगलबार दमकमा आयोजित पूर्व निर्धारितमा कार्यक्रममा उनी सहभागी हुन पाएनन्। मंगलबार बेलुकी पौने ५ बजे दमक ५ स्थित थकाली होटेलमा पार्टी सम्बद्ध प्रेस चौतारीले आयोजना गरेको अध्यक्ष ओलीसँगको पत्रकार भेटघाटको कार्यक्रम राखिएको थियो तर, अन्तिममा आएर उनी बिरामी भएका कारण उपस्थित हुन नसक्ने एमाले स्थायी कमिटी सदस्य हिक्मत कार्कीले जानकारी गराएका थिए। निर्वाचन परिचालन समितिका संयोजक देवेन्द्र दाहालले सो पत्रकार सम्मेलनमा पार्टीको निर्वाचन तयारीबारे जानकारी गराएका थिए। अध्यक्ष ओलीको स्वास्थ्यमा पुरै सुधार भएको दाहालले जानकारी दिए। ओली आज बिहान ११ बजे क्षेत्र नं १ को धुलाबारीमा आयोजित बृहत् कार्यकर्ता भेलालाई सम्बोधन गर्ने पूर्व निर्धारित कार्यक्रम छ। त्यस्तै दिउँसो २ बजे दमकको रोयल पार्टी पार्टी प्यालेसमा क्षेत्र नं ५ स्तरीय बृहत् कार्यकर्ता भेटघाट कार्यक्रम आयोजना गरिएको छ। सो कार्यक्रममा क्षेत्र नं ५ भरिका कार्यकर्ताहरूको उपस्थिति रहनेछ। बिहीबार नागरिकसँग भेटघाट कार्यक्रमको आयोजना गरिएको छ। त्यसका लागि दमक ३ आम चोक र केर्खामा जनतासँगको भेटघाट कार्यक्रम राखिएको दाहालले जानकारी दिए। अध्यक्ष ओली बिहीबार दिउँसो भद्रपुरबाट काठमाडौं फर्कने कार्यक्रम छ।"
किसानलाई धान काट्ने चटारो,"भक्तपुर: तिहार नजिकिएसँगै भक्तपुरका किसानलाई धान काट्ने चटारो बढेको छ । अहिले धान काट्ने चटारोले भक्तपुरका किसानलाई तिहार मनाउन भ्याइनभ्याइ हुने देखिएको छ । बिहानैदेखि उनीहरू समूहसमूहमा मिलेर धान काटिरहेका छन् । केही दिनदेखि धान काट्ने काममा भ्याइनभ्याइ भएको किसान कृष्णसुन्दर प्रजापतिले बताए । खेतमा गह्रामा किसानले रमाइलो गर्दै धान काटेका दृश्य देखिन्छन् । भरिला धानका बालाले किसानलाई खेतमा काम गर्न हौसला मिलेको प्रजापतिले बताए । परिवार, छरछिमेक, नातागोता आफन्त मिलेर अर्मपर्म गरी धान काट्दा थप खुसी मिलेको पनि उनले बताए । भक्तपुरको कुल उत्पादन योग्य जमिनमध्ये चार हजार ६ सय ४८ हेक्टरमा धान रोपाँई हुने गरेको छ । भक्तपुरमा प्रति हेक्टर ६ दशमलब २ टन धान उत्पादन हुने गरेको छ । समयमै पानी पर्ने हो र मौसमले साथ दिए धानको उत्पादन बढ्ने किसान बताउँछन् । भक्तपुरका चार नगरपालिकामध्ये पुरानो भक्तपुर र मध्यपुर थिमि नगरपालिका मानव वस्तीले भरिएकाले त्यहाँ खेतीयोग्य जमिन खासै छैन । सूर्यविनायक र चाँगुनारायण नगरपालिका क्षेत्रमा भने धेरै खेतीयोग्य जमिन छन् । चितपोल, नंखेल, सिपाडोल, गुण्डु, कटुञ्जे, सिरुटार, ताथली, सुडाल, बागीश्वरी, नगरकोट, दुवाकोटलगायतका ठाउँमा बढी धान खेती हुने गरेको छ ।"
"बझाङको जिप दुर्घटनामा मृत्यु हुनेको संख्या ६ पुग्यो, चार जनाको सनाखत","बझाङ : बझाङमा जिप दुर्घटनामा मृत्यु हुनेको संख्या ६ पुगेको छ। मृतकमध्ये चार जनाको सनाखत भएको प्रहरीले जनाएको छ। प्रहरीका अनुसार मृत्यु हुनेमा मस्टा खेतकोटका १२ वर्षीया सम्झना खड्का,१५ वर्षीय रोशन खड्का,११ वर्षीय प्रचण्ड खड्का र २८वर्षीया बसन्ती धामी रहेका छन्। सदरमुकाम चैनपुरबाट मष्टा गाँउपालिकाको वडा नं २ खेतकोट जाँदै गरेको सुपप्र ००१००१ च ११७ नम्बरको जिप दुर्घटना भएको हो। जिप सडकबाट दुई सय मिटर तल खसेर भीरमा अड्किएको छ। जिपमा कति जना सवार थिए भन्ने एकीन हुन नसकेको प्रहरीले जनाएको छ।"
"चुनाव आएगए, यो बाटो बनेन","गोरखा : मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। राजधानी र जिल्ला सदरमुकाममा रमाएका, दूरदराजका गाउँबस्ती, भीरपहरोमा हिँड्ने बानी नपरेका उम्मेदवार र तिनका कार्यकर्तालाई अहिले न चुम उपत्यका जान सम्भव छ, न नुब्री। त्यसैले हेलिकप्टर चार्टर गरी उत्तरी गोरखा जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। तर, अनुमति पाइसकेका छैनन्। नुब्री उपत्यकाका बासिन्दा हिँड्ने बाटो कहालीलाग्दो छ। तल छङ्गाछुर भीर छ। झन्डै ४ सय मिटर उँधो बूढीगण्डकी देखिन्छ। कतै भीरमा पाइला मात्र राख्न मिल्ने खोपिल्टो छ। पाइला टेक्न पनि नमिल्ने कुनै ठाउँमा काठको ठाडो र तेर्सो भर्याङ, कतै डोरी समातेर, कतै निगालोमा झुन्डिँदै हिँड्नुपर्ने यो कहालीलाग्दो बाटो हो, गोरखाको मनास्लु क्षेत्रको। मनसुनको मैझारोमा यस क्षेत्रमा भीषण वर्षा भयो। स्थानीयका अनुसार यति ठूलो वर्षा पहिलो पटक हो। जताततै पहिरोले उधुम मच्चायो। गोरखाको चुमनुब्री गाउँपालिका३ न्याकफेदीबाट पेवा हुँदै नुब्री उपत्यका जाने बाटो पहिरोले अवरुद्ध भएपछि खोलिएको भीरको बाटोमा भर्याङ चढेर मनास्लु क्षेत्रतर्फ जाँदै बटुवा। तस्बिर सौजन्य : सञ्जय ढकाल एक्लेभट्टीदेखि नाम्रुङसम्म साना ठूला गरेर १ सय ५० वटा जति पहिरो झरेको रहेछ, पहिरोले चार दिन गपमा थुनिएर भर्खर सदरमुकाम आइपुगेका पर्यटन व्यवसायी साने गुरुङ भन्छन्, पर्यटकहरू हेलिकप्टरबाट फर्किए। हामी हिँडेर आयौं। बाटो थिएन। पुर्खाले नुनको ढाकर बोक्ने बाटो हिँडेर आयौँ। जे जस्तो भए पनि यसपटकलाई भाग्यले बाँचेर आइपुगियो। पहिरोले बाटो तहसनहस बनाएको उनको भनाइ छ। भोटेनुन ओसार्ने बाटो धेरै ठाउँमा झरेका ठूलाठूला पहिरोले बाटो अवरुद्ध भएपछि साविक सामागाउँ, ल्हो, प्रोक र बिही गाविसका बासिन्दा र विदेशी पर्यटक ३५ वर्षभन्दा अघि हिँड्ने गरिएको भोटेनुन बोक्ने पुरानै बाटो हिँड्न बाध्य छन्। पहिरोका कारण वडा नं ३ न्याकफेदीदेखि पेवासम्मको र बिहीफेदीदेखि गपसम्मको बाटो क्षतिग्रस्त भएको वडाध्यक्ष रामकुमार गुरुङ बताउँछन्। चुमनुब्री गाउँपालिका१, २, ४ र ५ का ती गाउँमा भोटे लामा समुदायको बसोबास छ। बिही, प्रोक, ल्हो र सामागाउँ गाविसका बासिन्दा, पर्यटक भोटेनुन ओसार्ने गरेको उहिल्यैको बाटो हिँड्न बाध्य भएका छन्, गुरुङ भन्छन्, पहरोको कप्पुमा खुट्टा अड्याउँदै, डोरी र निगालो समात्दै हिँड्नुपरेको छ। बाटो यति कहालीलाग्दो छ कि, तल हेर्दा चिल घुम्ने भीर छ, रिङ्टा लाग्छ। उनका अनुसार जोखिम मलेर हिँड्न चाहने पर्यटक मात्रै इन्जोय गर्छन्। अरू पर्यटक र स्थानीयवासीको हिँड्डुल सकसपूर्ण भएको उनको भनाइ छ। पहिरोले ३५ वर्षअघिकै बाटोमा पुर्याइदियो, धार्चे १ हुलचुकका वडाध्यक्ष रामसिङ गुरुङ भन्छन्, त्यतिबेला हामी तलबाट कोदोको भारी बोकेर भोटेनुन लिन सामागाउँ, साम्दोसम्म पुग्थ्यौं। अहिले सम्झिँदा नि कहाली लाग्छ। वर्षा रोकिएपछि गोरखाको चुमनुब्री६ स्थित लोक्पा पहिरो पन्छाएर बाटो खोल्ने क्रममा ढुंगा झरेनझरेको हेर्न ड्युटी गर्दै एक युवा। ढुंगा झर्न थालेपछि उनले सिठी बजाउने र मुनि काम गर्नेहरू भाग्ने गर्दछन्। तस्बिर सौजन्य : सेराप गुरुङ भोट खोलाका बासिन्दा अन्नको खोजीमा धार्चेतिर आउने, आफूहरू नुन बोक्न भोट खोला जाने परम्पराको स्मरण उनले गरे। दिनभर काम गरेको ज्याला दुई माना कोदो पाइन्थ्यो। ढिँडोसिस्नु खान पनि नुन त नभई भएन। अनि अलिअलि कोदो संगालेर नुनसित साँट्थ्यौं, उनी भन्छन्, उनीहरू कोदो खोज्दै हाम्रातिर आउँथे। हामी नुन खोज्न उनीहरूका तिर जान्थ्यौं। त्यति बेला घट्टेखोला, पाङसिङ, न्याक चढेर फेरि ड्याङ झथ्र्यौँ। पछि २०४५ सालतिर बूढीगण्डकीको किनार किनारै बाटो बन्यो। गण्डकी तर्न ठाउँठाउँमा झोलुंगे पुल बन्यो। अनि भीरको बाटो हिँड्न छोडेर तलको बाटो चलेको हो। पहिरोले स्थानीयवासी तथा पर्यटकलाई २०४५ सालपछि हिँड्न छाडिएको बाटोमा पुर्याएको पर्यटन गाइड भविराज गुरुङको भनाइ छ। चार दिनसम्म आरी घोप्ट्याएजस्तो गरी पानी पर्यो। त्यसपछि त जताततै पहिरै पहिरो, गुरुङ भन्छन्, साविकको बाटो अवरुद्ध भइहाल्यो। पछि वडा कार्यालयले न्याकफेदीबाट उकालो लाग्ने पुरानो भीरको बाटो निकाल्यो।न्याक फेदीपेवा खण्डमा हिँड्दै पर्यटक। तस्बिर सौजन्य : भविराज गुरुङ पुरानो बाटो हिँड्दा साविकको तुलनमा दुई घण्टा समय थपिएको गुरुङको भनाइ छ। कमजोर मुटु भएकाले यो भीर पार गर्न सक्दैनन्, उनी भन्छन्, एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुईघण्टा बढी हिँड्नु परेको छ। झरना र पहराबाट चुहिएको पानीले बाटो चिप्लो र जोखिम बनाएको उनको भनाइ छ। पहिरोका कारण असोज २३ गतेदेखि बाटो अवरुद्ध भएको हो। चार दिन अवरुद्ध भएपछि गाउँले मिलेर तत्कालका लागि मान्छे मात्र हिँड्न मिल्ने गरी भीरको पुरानो बाटो खुलाउने सल्लाह गरियो, उनी भन्छन्, ५०६० जनाका दरले चार दिनसम्म खेताला लगाएर अस्ति बिहीबारदेखि बाटो खुलायौं। तर, बाटो ज्यादै कष्टकर रहेको उनको भनाइ छ। चुम उपत्यका पनि बन्द लोक्पा र सर्दीभीरको अजंगको पहिरोले वडा नं ६ का करिब तीन सय घरधुरी र वडा नं ७ छेकम्पारका करिब तीन सय घरधुरीका बासिन्दा नाकाबन्दी जीवन भोगिरहेका छन्। यो गाउँपालिकाकै ठूलो पहिरो हो। सर्दीभीरमा पहिरो आएपछि त्यहाँ क्यान्टिलिभर पुल क्षतिग्रस्त भएको चुमनुब्री ६ का वडाध्यक्ष सरोज लामाको भनाइ छ। तिब्बतको सिमानामा रहेको चुम उपत्यकावासी पाँच महिनादेखि चौतर्फी नाकाबन्दीमा फसेको वडा नं ७ का वडाध्यक्ष टासी दोर्जे लामाको भनाइ छ। कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं, लामा भन्छन्, पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। हामी चुम भ्यालीका बासिन्दालाई बोतलभित्र राखेर बिर्को लगाइदिएजस्तो भएको छ। गाउँभित्रबाहेक कतै जान नसकिएको र घरघरमा खाद्यान्न अभावको अवस्था आइसकेको उनको भनाइ छ। मंसिर ४ को चुनाव आउन एक महिना मात्र बाँकी छ। गाउँगाउँ गएर विकास र समृद्धिका आश्वासन बाँड्दै चुनावी प्रचार गर्न उम्मेदवार र नेता, कार्यकर्तामा हुटहुटी छ। तर, उनीहरूलाई उत्तरी गोरखाका गाउँबस्ती जान दुई ठूला पहिरो तगारो बनेका छन्। भीरपहरोमा हिँड्ने बानी नपरेकाउनीहरूलाई न चुम उपत्यका जान सम्भव छ न त नुब्री। त्यसैले हेलिकप्टर चार्टर गरी जाने अनुमतिका लागि उम्मेदवारहरूले निर्वाचन आयोगमा अनुरोध गरेका छन्। अहिले पनि घरघरमा चामल, चिनी, नुनतेल सकिएको छ। पसलमा पनि पाउन छोडिसक्यो, अर्का स्थानीय मिङ्ग्यूर दोर्जे लामा भन्छन्, सरसापट, ऐचोपैचोले कति दिन धान्छ र ? कि तिब्बत नाका खुलेको भए पनि राहत हुन्थ्यो। त्यो पनि छैन। दसैं बिदा मनाउन जोखिम मल्दै जबर्जस्ती गाउँ पुगेका विद्यार्थीहरू स्कुल खुलिसक्दा पनि काठमाडौं, गोरखा सदरमुकाम झर्न पाएका छैनन्। अब फेरि डोरी टाँगेर झुन्डिएर आवतजावत गर्नुपर्ने अवस्था आइपरेको उनको दुखेसो छ। भूकम्पका कारण सात वर्षअघि सर्दीभीरमा ठूलो पहिरो गएपछि चुम उपत्यकाका बासिन्दा भीरमा डोरी टाँगेर त्यसमै झुन्डिएर वारपार गर्थे। भूकम्पपछि जिल्लामा काम गर्न आएको आईएनजीओ डीएफआईडीले ३ करोड ४० लाख रुपैयाँ लागतमा भीर खोपेर क्यान्टिलिभर पुल बनाइदिएको थियो। क्यान्टिलिभर बनाएपछि सदरमुकाम, गाउँपालिका केन्द्र, बजारतिर सामान किनमेल गर्न जान सजिलो भएको थियो। अब फेरि झुन्डिएर हिँड्नुपर्ने अवस्था आयो, उनी भन्छन्, सबैको ध्यान चुनावतिर मात्र छ, हाम्रो दुःख कसले हेरिदिने ? चुमनुब्री गाउँपालिका६ को सर्दीभीरमा २०७३ सालमा डीएफआइडीले युरोपेली प्रविधिको क्यान्टिलिभर पुल निर्माण गर्यो। दुई खण्ड गरी यो करिब २ सय ४६ मिटर लामो रहेको गाउँपालिका अध्यक्ष निमा लामा बताउँछन्। उनका अनुसार भीर खोपेर बनाइएको यो पुल नेपालमै पहिलो प्रयोग थियो। गत साताको भारी वर्षापछि झरेको पहिरोले पुलको करिब २० मिटर खण्ड कामै नलाग्ने भएर क्षतिग्रस्त भएको छ। डेढ सय मिटर रेलिङ भाँचिएको, स्ल्याब ढल्किको अवस्थामा रहेको उनको भनाइ छ। अब यहाँबाट हिँड्डुल गर्ने कल्पनै गर्न सकिन्न, लामा भन्छन्, चुमबासीका लागि यो ठूलो दुर्भाग्य हो। अब न मान्छे हिँड्डुल गर्न सक्छन्, न खाद्यान्न ओसारपोसार गर्न सकिन्छ। चार महिनादेखि खाद्यान्न ढुवानी भएको छैन। हाहाकार हुने सम्भावना भयो। सो बाटोमा अहिलेसम्म आवतजावत ठप्पै रहेको उनको भनाइ छ। दैनिक उपभोग्य सामान अभाव साहसिक यात्रा भएकाले पर्यटक रमाउने नै भए। स्थानीयवासी पनि जसोतसो हिँड्न त सक्छन् तर भर्याङ चढेर खच्चड हिँड्न सक्दैन। खच्चड हिँड्न नसक्दा करिब १२ सय घरधुरीका १० हजारभन्दा धेरै बासिन्दालाई दैनिक उपभोग्य सामान ढुवानीमा समस्या भएको छ। हाम्रो गाउँपालिकामा सडक बनेको छैन। मोटर चल्दैन। खाद्यान्न होस् कि अरू अत्यावश्यक सामग्री होस्, सबै खच्चडले नै ओसार्ने हो, गाउँपालिका अध्यक्ष निमा लामा भन्छन्, तर खच्चड हिँडाउन सकिएको छैन। यो वर्ष जेठदेखि नै ठूलो पानी पर्न थालेको हो। पाँच महिनादेखि खच्चड हिँडाउन नसक्दा हाम्रो क्षेत्रमा खाद्यान्न अभाव हुन थालेको छ। गाउँपालिकाको विपद् व्यवस्थापन कोषबाट भर्याङ हालेर मान्छे हिँड्न मिल्ने गरी पुरानो बाटो खुलाएको उनको भनाइ छ। भीरको बाटो खुलेपछि दैनिक एक सय जनाभन्दा धेरै विदेशी पर्यटक हिँड्ने गरेको उनको भनाइ छ। अब मनसुन रोकिएजस्तो छ। फेरि पहिलेकै बाटो खुलाउने काम अघि बढाउँछौँ, लामा भन्छन् तर हाम्रो गाउँपालिकामा हिउँदभरि बाटो बनायो, बर्खा लागेपछि फेरि जस्ताको तस्तै हुन्छ। तीन वर्षदेखि चिनियाँ नाका पनि बन्द र तल्लो भेगको बजार क्षेत्रसित जोड्ने बाटो पनि अवरुद्ध हुँदा दैनिक उपभोग्य खाद्यवस्तु आपूर्ति हुन नसकिएको गाउँपालिका अध्यक्ष निमा लामाको भनाइ छ। असुरक्षित बाटो मुख्य समस्या गाउँठाउँको सबैभन्दा महत्वपूर्ण विकास भनेको बाटो नै भएको गाउँपालिकाका अध्यक्ष निमा लामा बताउँछन्। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो, उनी भन्छन्, यसबारे निवर्तमान सांसद, गृहमन्त्री, पूर्वप्रधानमन्त्री प्रचण्डलगायत नेताहरूसित जानकारी गराएको छु। डब्लूडब्लूएफसित पनि कुरा राखेको छु। अल्पकालीन रूपमा र दीर्घकालीन रूपमा चुमनुब्रीको बाटोसम्बन्धी समस्या समाधानको उपाय खोज्नुपर्ने उनको भनाइ छ। चुमनुब्रीका बासिन्दाले बाटोसम्बन्धी समस्या बर्सेनि भोग्ने गर्छन्। हिउँदका बेला हिँडडुल गर्न सक्ने तर बर्खाको तीन महिना नाकाबन्दी हुन्छ। बर्खामा एउटाबाट अर्को वडासम्म जान नसकिने वडा नं १ का अध्यक्ष कर्मा छेवाङ लामाको भनाइ छ। बर्खाको बेला कार्यपालिकाको बैठकमा सहभागी हुन गाउँपालिकाको केन्द्रसम्म पनि जान सकिँदैन, उनी भन्छन्, हिउँदका बेला त गाउँपालिकाको केन्द्र जान दुईदेखि तीन दिनसम्म लाग्छ, बर्खाका बेला त झन् बाटो ठप्पै हुन्छ। ज्यान जोखिममा राखेर हिँड्नु पर्ने भएकाले पनि चुमनुब्रीमा जनप्रतिनिधि बन्ने व्यक्ति पाउन मुस्किल पर्ने उनको भनाइ छ। गत वर्ष पनि बाढी, पहिरोले तीन महिनासम्म बाटो अबरुद्ध पार्यो। खाद्यान्न संकट हुन थालेपछि सरकारले हेलिकप्टरबाट राहतस्वरूप चामल ढुवानी गरेको थियो। तर, यसपटक अहिलेसम्म त्यो विकल्पमा चर्चासमेत नचलेको भन्दै गाउँपालिकावासी चिन्तित छन्।हामी चामल आफंै किन्थ्यौं। तर, ढुवानी कसरी गर्ने ? यसबारे सरकारले सहयोग गर्नुपर्छ, छेकम्पारका वडाध्यक्ष टासी दोर्जे लामा भन्छन्, गत वर्ष सरकारले हेलिकप्टरबाट धेरथोर ढुवानी गरेको थियो। यसवर्ष पनि ढुवानी गरिदिए हुन्थ्यो। पर्यटन व्यवसाय धरासायी खाद्यबाली न्यून हुने यहाँको प्रमुख आयस्रोत भनेको पर्यटन व्यवसाय र जडीबुटी हो। तर, विभिन्न कारणले पर्यटन व्यवसाय धरासायी हुँदै गएको मनास्लु क्षेत्र होटल व्यवस्थापन उपसमितिका अध्यक्ष गणेश कार्कीको गुनासो छ। कहिले भुइँचालो, कहिले डेंगु, कहिले कोभिड, कहिले बाढी पहिरोका कारण पर्यटक आउन नसक्दा मनास्लु क्षेत्रको पर्यटन व्यवसाय संकटमा रहेको व्यवसायी साने गुरुङ बताउँछन्। न्याक फेदीबाट पेवा जाने बाटो अवरुद्ध भएपछि भर्याङ लगाएर बनाइएको वैकल्पिक बाटो खुम्बु क्षेत्रपछि नाम चलेको मनास्लु क्षेत्र हो। बाटो राम्रो हुने हो भने यहाँ थामिनसक्नु पर्यटक आउँछन्, धार्चे मनास्लु पर्यटन विकास समितिका अध्यक्षसमेत रहेका गुरुङ भन्छन्, यसपटक धेरै पर्यटक आउने अनुमान थियो, तर पहिरोले समस्या बनायो। पर्यटक आउलान् र व्यापार गरौंला भनेर लाखौं, करोडांै खर्च गरेर होटल व्यवसाय सञ्चालन गरेका व्यवसायीहरू संकटमा छन्। प्रचण्डसमक्ष हारगुहार खाद्यान्न ढुवानीको व्यवस्था गरी उत्तरी गोरखाको संकट टार्न गुहार गर्दै गाउँपालिका अध्यक्ष निमा लामाले मंगलबार माओवादी अध्यक्ष पुष्पकमल दाहाल प्रचण्डसित भेट गरे। उक्त भेटमा लामाले उत्तरी गोरखाका बासिन्दाले वर्षौंदेखि बाटोको समस्या झेलिरहेको गुनासो गरे। नेपाली सेनाले बेनिघाट, आरुघाट, लार्के सडक निर्माण गरिरहेको छ। सेनाको उक्त टोलीलाई चुम उपत्यकाको सडक पनि निर्माण गरिदिने व्यवस्था मिलाइदिन पनि प्रचण्डको ध्यानाकर्षण गराएको उनको भनाइ छ। प्रचण्डले यसपटक चुनावमा गोरखाबाट उठेका छन्। त्यसैले उनले उत्तरी गोरखाको समस्याबारे गम्भीर भएर गृहमन्त्री बालकृष्ण खाँणलाई टेलिफोन गरी तत्काल ६ वडाका करिब १२ सय घरधुरीका लागि खाद्यान्न ढुवानीको व्यवस्था मिलाउन आग्रह गरेका लामाले बताए। उनका अनुसार सडक र बाटोको विषयमा पनि पहल गर्ने आश्वासन दिएका छन्। सरकारले चुमनुब्री गाउँपालिका केन्द्र रहेको फिलिममा खाद्य व्यवस्था तथा व्यापार कम्पनीको डिपो सञ्चालन गरेको छ। तर वडा नं १, २, ४, ५, ६ र ७ का बासिन्दा बर्खाको चार महिना पहिरो कटेर डिपोसम्म आउन सक्दैनन्। त्यसैले जिल्ला स्तरको खाद्य व्यवस्था समितिले सोमबार बैठक बसी वडा नं ४ को नाम्रुङमा र वडा नं ६ को चुम्लिङमा खाद्य बिक्री केन्द्र स्थापना गर्न माग गर्दै माथिल्लो निकायमा पत्राचार गर्ने निर्णय गरेको छ। यसअघि पनि यस विषयमा पटकपटक निर्णय भए पनि सरकारले कानमा तेल हालेको छ। चुमनुब्री गोरखा जिल्लाको सडक सञ्जालले नजोडेको एक मात्र गाउँपालिका हो। यहाँको सबैभन्दा ठूलो आवश्यकता सुरक्षित बाटो हो। यसबारे निवर्तमान सांसद, गृहमन्त्री, पूर्वप्रधानमन्त्रीलगायत नेताहरूलाई जानकारी गराएको छु। निमा लामा, अध्यक्ष, चुमनुब्री गाउँपालिका कोरोना महामारीको निहुँमा चीनले नाका सिल गरेको तीन वर्ष भयो। जेठदेखि बाढी र पहिरोले थुनेर निसास्सिरहेका छौं। पहिरो त मनसुन रोकिएपछि खुल्छ भन्ने आशा थियो। तर, अहिले भीर खोपेर बनाइएको क्यान्टिलिभर पुलै पहिरोले लग्यो। टासी दोर्जे लामा, स्थानीय जनप्रतिनिधि कमजोर मुटु भएकाले यो भीर पार गर्न सक्दैनन्। एड्भेन्चर गर्न चाहनेहरू त रमाउँछन्। तर, अरूहरू यस्तो देखेपछि रुन्छन्। आधा घण्टामा पार हुने बाटो भीरको बाटो घुम्नु परेपछि दुई घण्टा बढी हिँड्नु परेको छ। भविराज गुरुङ, पर्यटक पथप्रदर्शक"
राजु गुरुङको पेशी न्यायाधीशद्वय माथेमा र रेग्मीको इजलासमा,काठमाडौं : रुपन्देही२ बाट प्रतिनिधि सभा सदस्यमा उम्मेदवारी दिएका राजु गुरुङको पेशी सर्वोच्च अदालतका न्यायाधीशद्वय सुष्मालता माथेमा र कुमार रेग्मीको संयुक्त इजलासमा परेको छ । नेकपा (एकीकृत समाजवादी)का जिल्ला अध्यक्ष गुरुङले सत्ता गठबन्धनका तर्फबाट उम्मेदवारी दिएका हुन् । बैंकिङ कसूरमा दोषी ठहर भएको भन्दै निर्वाचन आयोगले उम्मेदवारी खारेज गरेपछि गुरुङले सर्वोच्च अदालतमा रीट दायर गरेका थिए । सर्वोच्चले गुरुङको मुद्दामा अन्तरिम आदेश जारी हुने कि नहुने भन्ने फैसला गर्नेछ। यो भन्दा अघि न्यायाधीश विश्वम्भरप्रसाद श्रेष्ठको एकल इजलासले निर्वाचन आयोगको निर्णय तत्काल कार्यान्वयन नगर्न अल्पकालीन अन्तरिम आदेश दिएको थियो।
२८ लाख घुससहित दुई जना इन्जिनियर पक्राउ,"काठमाडौं : अख्तियार दुरुपयोग अन्सन्धान आयोगले दुई जना इन्जिनियरलाई घुससहित पक्राउ गरेको छ। बागमती प्रदेशअन्तर्गतको खानेपानी तथा सरसफाई डिभिजन नं ४, रामेछापका इन्जिनियर नवराज सत्याल र करारमा कार्यरत पलम्बर बखतबहादुर थापा पक्राउ परेको आयोगले जनाएको छ। उनीहरुले सेवाग्राहीसँग लिएको नगद १६ लाख र १२ लाखको चेकसहित पक्राउ परेको आयोगका प्रवक्ता श्यामप्रसाद भण्डारीले जानकारी दिए।"
अपडेट : बझाङ जिप दुर्घटनामा मृत्यु हुनेको संख्या ८ पुग्यो (नामसहित),"बझाङ : बझाङको मष्टा गाँउपालिकामा भएको जिप दुर्घटना परी मृत्यु हुनेको संख्या ८ पुगेको छ। गम्भीर घाइते ५० वर्षीया सिन्की देवी भण्डारीको उपचारका लागि धनगढी लैजादै गर्दा बझाङको केदारस्युँ ४ बाग्थलमा मृत्यु भएपछि मृतक संख्या ८ पुगेको हो। दुर्घटनामा १५ जना घाइते छन्। सदरमुकाम चैनपुरबाट मष्टा गाउँपालिका२, खेतकोट जाँदै गरेको सुपप्र ०१००१च ११७ नम्बरको जिप बुधबार अपराह्न ४ बजे दुर्घटना हुँदा ६ जनाको घटनास्थलमै र एक जनाको उपचारको क्रममा मृत्यु भएको हो। जिप दुर्घटना हुँदा घाइते भएका १६ जनाको जिल्ला अस्पतालमा उपचार भइरहेको छ। घाइतेमध्ये धेरैको अवस्था चिन्ताजनक छ। दुर्घटनामा घाइतेमध्ये धेरैजसो महिला र बालबालिका रहेका छन्। दुर्घटनामा परि मृत्यु हुनेमा मष्टा गाँउपालिका वडा नं २ खेतकोटका १३ वर्षीया सम्झाना खड्का, १५ वर्षीय रोशन खड्का, २८ वर्षीया वसन्ती धामी, १३ वर्षीय प्रचण्ड खड्का, ३८ वर्षीय वीरेन्द्र अधिकारी, ७ महिनाकी बालिका दक्षिता कठायत र कञ्चनपुरको शुक्लाफाँटा नगरपालिका घर भएका ४२ वर्षीय झरेन्द्र बोहरा छन्। घाइतेमध्ये ५ जनाको अवस्था गम्भीर भएपछि धनगढी रेफर गरिएको छ। घाइते हुनेमा मष्टा गाउँपालिका२ का ८ वर्षीय अमृत खड्का, १३ वर्षीया रोशनी धामी, सिंहवीर बुढा, ३५ वर्षीय गाडी चालक राजेश रोकाया, ४ वर्षीय सिर्जन सिंह, ११ वर्षीया अम्बिका सिंह, २५ वर्षीया कमला कठायत, २१ वर्षीया नन्दा ओखेडा, ७५ वर्षीय वीरबहादुर खड्का, मष्टा गाँउपालिका१ साडा बस्ने ३६ वर्षीय सन्तोष सिंह, २२ वर्षीय ईश्वर ओखेडा, अनिस ओखेडा, १० वर्षीय अंकित खड्का, ४ वर्षीय सिम्रन सिंह, २२ वर्षीया हेमन्ती सिंह रहेको जिल्ला प्रहरी कार्यालय बझाङका सूचना अधिकारी तथा प्रहरी निरीक्षक रमेशदत्त अवस्थीले बताए। जिल्ला सदरमुकाम चैनपुरमा लाग्ने सिलदेवी मेला हेरेर फर्किँदै गरेका यात्रु चढेको जिप दुर्घटनामा परेको हो। कच्ची सडकमा क्षमताभन्दा बढी यात्रु बोक्दा जिप दुर्घटना भएको हुनसक्ने प्रहरीको भनाइ छ। जिप सडकबाट ५ सय मिटर तल खोल्सामा खसेको थियो। सडक एकदमै उकालो भएको र गाडीमा लोड बढी भएका कारण पछाडि सरेर भिरमा खसेको हो, प्रहरी नायब उपरीक्षक जागेश्वर भण्डारीले भने। दुर्घटनामा प्रायःजसो मष्टा २ का यात्रुहरुले ज्यान गुमाएका छन्। दुर्घटनाले मष्टा गाउँपालिका शोकमा डुबेको छ। यसअघि २०७६ साल असार २ गते पनि सोही सडक खण्डअन्तर्गत डौठी भन्ने ठाँउमा जीप दुर्घटना हुँदा १० जनाले ज्यान गुमाएका थिए।"
बागमती प्रदेश : जलवायु असर बढ्दो,"मकवानपुर : मकवानपुरको उत्तरी थाहा नगरपालिकाका किसानहरूले युरिया मल हालेर खेती गर्न थालेको डेढ दशक बित्यो। देशकै तरकारीको प्रमुख उत्पादन क्षेत्रमध्ये एक पालुङमा आजभोलि प्रांगारिक मलको मात्र प्रयोग गरेर तरकारी तथा अन्य बाली उत्पादन गर्न सकिँदैन। बदलिँदो हावापानी र धेरै युरियाको प्रयोगका कारण माटो नै बिग्रिसकेको छ, थाहा नपाका अगुवा किसान राजेश केसीले भने, आजभोलि विभिन्न खालका रासायनिक मल प्रयोग गर्दा पनि बाली हुर्काउन मुस्किल छ। डेढ दशकअघिसम्म प्रांगारिक मल मात्र हालेर उत्पादन गरेको तरकारी काठमाडांैलगायतका सहरमा बिक्री गरेको उनलाई हिजो जस्तो लाग्छ। विभिन्न किराहरू लाग्ने, बाली टिप्ने बेलामा कुहिने, जमिन सुक्खा हुने, किसिमका झारपात उम्रने र उत्पादनमा कमी आउने समस्यासँग जुध्न यहाँका किसान बाध्य छन्। मकवानपुरको कैलाश गाउँपालिकाका किसानहरूले गत वर्ष मकैको राम्ररी उत्पादन लिन सकेन। मकैको घोगा ठूलो लाग्यो तर भित्र गेडा लागेन, कैलाशस्थित भार्ताका किसान पासाङ मोक्तानले भने, धानमा पनि भनेजस्तो बाला लाग्दैन। अब खेती गरेर खान गाह्रो भइसक्यो। उनीहरूले यसबापतको राज्यबाट केही क्षतिपूर्ति पनि पाएनन्। बेमौसमी वर्षाका कारण गत आर्थिक वर्ष २०७८७९ मा चितवनमा मात्र ४५ करोड रुपैयाँ बराबरको धानबाली क्षति गरेको कृषि ज्ञान केन्द्र चितवनका प्रमुख युवराज पाण्डेले बताए। धेरै किसानले काटेको धान घर भित्र्याउन पाएनन्, उनले भने, मौसम परिवर्तनका कारण किसान बर्सेनी मारमा छन्। मौसम परिवर्तनका कारण बेमौसमी वर्षासँगै नयाँ नयाँ रोग किराको सामना गर्न परिरहेको पाण्डेले बताए। धान फुल्ने बेलामा वर्षा हुँदा उत्पादनमा पनि कमि भइरहेको उनको भनाइ छ। गत वर्ष बेमौसमी वर्षाले बागमतीमा एक हप्तामा ५ करोड ८२ लाख रुपैयाँ बराबको धानबाली क्षति गरेको कृषि तथा पशुपन्छी विकास मन्त्रालय, बागमती प्रदेशको तथ्यांक छ। मन्त्रालयका अनुसार २०७८ असोज २८ देखि कात्तिक ३ गतेसम्म परेको पानीले ५३० हेक्टर क्षेत्रफलमा लगाइएको २ हजार ६८ मेट्रिक टन धान क्षति गरेको थियो। भरतपुर६ का किसान नरेन्द्र कन्दङवा बंगुरको खोरै रित्तिएपछि पीडामा छन्। उनले पालेको १५ सय बंगुरमध्ये ११ सय बंगुर मरेको हो। कृषि तथा पशुपन्छी विकास मन्त्रालयका प्रवक्ता झलकनाथ कँडेलका अनुसार अफ्रिकी स्वाइन फिभरका कारण ती बंगुर मरेका हुन्। बदलिँदो हावापानी र वातावरणका कारण नयाँनयाँ रोग देखापर्दै गएको उनले बताए। सरकार आफैं छैन सचेत गाउँघरमा सडकको विकास भएको छ। तर, सडक दिगो हुन सकेको छैन। जथाभावी विकास निर्माणका काम गर्दा वातावरणमा पर्ने असरबारे सरकार आफैं सचेत देखिँदैन। बागमती सरकारले ५ वर्षको अवधिमा करिब ३ हजार सडक निर्माण गरेको छ। यस अवधिमा ४७६ किलोमिटर सडक कालोपत्रे, ६५४ किलोमिटर कच्ची, ६२२ किलोमिटर ग्राभेल सडक र ९६ किलोमिटर ढलान सडक निर्माण गरेको भौतिक पूर्वाधार विकास मन्त्रालयको तथ्यांक छ। तर, ती सडकहरू निर्माण गर्दा वातावरणीय प्रभाव मूल्यांकनलाई बेवास्ता गरेको एउटा उदाहरण हो, मकवानपुरको राक्सिराङ गाउँपालिका७ स्थित काङ्बाङ गाउँ। स्थानीय माइली चेपाङले सडक खन्न सहयोग गरेको बताइन्। दर्कने पानी पर्दा वर्षौंसम्म स्थिर रहेको काङ्बाङ पाखो बग्न थालेपछि त्यही सडक चेपाङ परिवारलाई धराप बन्यो। दुई वर्षअघि उनीहरू वर्षा सुरु भएसँगै पुरानो थातथलो छाड्न बाध्य भए। स्थानीय र प्रदेश सरकारले वातावरणनीय प्रभाव मूल्यांकनै नगरी जथाभावी सडक खन्दा चेपाङ परिवारजस्तै दर्जनौं परिवार विस्थापित भएका छन्। हिउँदको समयमा पूर्वपश्चिम राजमार्गअन्तर्गत चितवनको भण्डाराबाट करिब ४ घण्टाको मोटरयात्रामा पुगिने काङबाङ गाउँमा एक दर्जन परिवार सडकले निम्त्याएको पहिरोको जोखिममा छ। वडा७ मा निर्माण गरिएको तीनवटा सडकको वातवरणीय प्रभाव मूल्यांकन गरिएको छैन। पूर्वअध्यक्ष कुलबहादुर चेपाङ भन्छन्, हामी गाउँलेलाई पनि सडक भए पुग्छ। यसबारे हामी पनि सचेत हुनुपर्छ। देशमै पहिरोको जोखिममा दोस्रो स्थानमा रहेको मकवानपुरको पश्चिमी क्षेत्रका गाउँहरू पहिरोबाट बढी प्रभावित छन्। त्यसमाथि गाउँभरी खोलिएको सडकको ट्रयाकले पहिरोको जोमिख थपेको हो। यसरी सडक निर्माण गर्दा धेरै पानीको मुहान र हजारौं रूख बिरुवा काटिएका छन्। तर, ती मुहान संरक्षण र क्षतिपूर्ति वृक्षरोपणमा सरकारले ध्यान दिन सकेको छैन। ऐन बन्यो, भएन प्रभावकारी कार्यान्वयन सरकारले संयुक्त राष्ट्रसंघमा सन् २०४५ सम्म हरितगृह ग्यास उत्पादन नेट जिरोमा झार्ने प्रतिवद्धता व्यक्त गरेको छ। सन् २०१५ को डिसेम्बरमा फ्रान्सको राजधानी पेरिसमा भएको एक्काइसौं जलवायु परिवर्तनसम्बन्धी सम्मेलनमा विश्व तापक्रम १५ डिग्री सेल्सियसको सीमाभन्दा वृद्धि हुन नदिने प्रयासमा नेपालले प्रतिवद्धता व्यक्त गरेको छ। नेपालले हरित ग्यास नगन्य मात्रामा उत्पादन गरे पनि जलवायु परिवर्तनको असर पर्ने देशहरूमा नेपाल विश्वमा १२औं स्थानमा रहेको संयुक्त राष्ट्र संघ आबद्ध वैज्ञानिकहरूको संस्था आईपीसीसीको प्रतिवेदन छ। तर, जलवायु परिवर्तनसँग अनुकूलन हुँदै परिवर्तनसँग कसरी जुध्ने र न्यूनीकरण गर्ने भन्ने तीनै तहको सरकारसँग स्पष्ट योजना छैन। संघीय सरकाले राष्ट्रिय जलवायु परिवर्तन नीति २०७६ जारी गरे पनि त्यसको मर्मलाई पछ्याउन सकेको छैन। बागमती सरकरले वातावरण संरक्षण ऐन निर्माण गरे पनि प्रभावकारी कार्यान्वयन हुन सकेको छैन। २०७७ साउन ९ गते प्रमाणीकरण भएको बातावरण संरक्षण ऐनले जलवायु परिवर्तनको सम्भाव्य असर र क्षतिको आँकलन गरी न्यूनीकरण गर्न विविध काम गर्ने भनेको छ। तर, हुन सकेको छैन। ऐनले कुनै पनि विकास निर्माणको काम गर्नुपूर्व वातावरणीय प्रभाव मूल्यांकन, जैविक विविधताको संरक्षण, फोहरमैला व्यवस्थापन, नदीजन्य पदार्थको व्यवस्थापन, प्रदूषण नियन्त्रणलगायतका क्षेत्रमा काम गर्ने नीति लिएको छ। वातावरणीय प्रभाव मूल्यांकन नगरी कुनै विकास निर्माणको काम गरेरमा ५ लाख रुपैयाँदेखि ५० लाख रुपैयाँसम्म जरिवाना, आयोजना कार्यान्वयनमा रोक लगाउन सक्ने ऐनमा उल्लेख छ। प्रदेश सरकारले प्रदेश राष्ट्रिय वन ऐन २०७६ पनि लागू गरेको छ। यसैगरी प्रदेशभित्र उद्योग व्यवसाय स्थापना, सञ्चालन तथा व्यवस्थापनको नियमन गर्न औद्योगिक व्यवसाय स्थापना तथा सञ्चालन ऐन २०७६ लागू भएको छ। यस ऐनमा भएका प्रावधानमा विभिन्न किसिमका उद्योगको वर्गीकरण, प्रदेशको प्राथमिकताका उत्पादनमुलक उद्योगको पहिचान, हरित उद्यमको प्रवर्द्धन र उद्योग स्थापना गर्दा वातावरणीय अध्ययन गर्नुपर्ने व्यवस्था गरेको छ। बागमती सरकारले कार्यकालको अन्तिम समयमा मात्र जलवायु परिवर्तन रणनीति तथा कार्ययोजना निर्माणको काम थालनी गरेको छ। प्रदेश सरकारको वन तथा वातावरण मन्त्रालयले प्रारम्भिक खाका निर्माण गरी छलफल गरिरहेको हो। प्रदेश सरकारले राष्ट्रिय जलवायु परिवर्तन नीति २०७६ लाई पछ्याउँदै रणनीति तथा कार्ययोजना निर्माण गरिरहेको मन्त्रालयका सचिव यज्ञनाथ दाहालले बताए। प्रदेश सरकारले संकटासन्न र जोखिममा रहेको समूहको अनुकूलन क्षमता अभिवृद्धि गर्ने, कार्बन भण्डारण वृद्धि र हरित अर्थतन्त्रको प्रवर्द्धन गर्ने, जलवायु परिवर्तनसँग सम्बन्धित कार्यको लागि राष्ट्रिय तथा अन्तर्राष्ट्रिय संस्था एवं प्रदेशबाट प्राप्त स्रोतको न्यायोचित र प्रभावकारी परिचालन गर्ने, जलवायु परिवर्तन सम्बन्धमा अनुसन्धान र प्रविधि विकास गर्ने, विकास कार्यक्रममा जलवायु परिवर्तनका विषयहरू मूल प्रवाहीकरण गर्ने र जलवायु परिवर्तनसम्बन्धी कार्यक्रमहरूमा लैंगिक तथा सामाजिक समाबेंसीकरणका विषयलाई आन्तरिकीकरण गर्ने लक्ष्यका साथ रणनीति तथा कार्ययोजना निर्माण गरिरहको उनले बताए। बागमती सरकारले कृषि विकास ऐन पनि निर्माण गरिरहेको छ। मन्त्रिपरिषद्बाट पारित भएको विधेयक प्रदेशसभाबाट पारित भएर आउन बाँकी छ। विधेयकमा खाद्य सुरक्षा, किसानलाई क्षतिपूर्तिलागायतका विषय समेटिएको मन्त्रालयले जनाएको छ। त्यस्तै, सरकारको कार्य विभाजन नियमावली २०७४ मा वातावरणीय संवेदनशीलताका केही पक्षहरू समावेश गरिएको छ। ती विषयहरू प्रदेशको वन तथा वातावरण मन्त्रालयले नियमन र कार्यान्वयन गर्ने भनिएको छ। वातावरणीय संरक्षण तथा स्वच्छतासम्बन्धी प्रविधि विकास र व्यवस्थापन, वातावरणसम्बन्धी नीति, कानुन, मापदण्ड, योजना तर्जुमा, कार्यान्वयन र नियमन, वातावरणीय सूचना प्रणालीको व्यवस्थापन, वातावरणीय जोखिमका लागि तयारी र उद्धारलगायतका विषय नियमावलीमा समावेश छ। नियमावलीमा ठोस, वायु, तरल, जल, ध्वनि तथा विद्युतीयलगायतका प्रदूषणको मापदण्ड निर्धारण कार्यान्वयन, अनुगमन र नियन्त्रण गर्ने कुरा उल्लेख छ। प्रदेश सरकारले आर्थिक वर्ष २०७५७६ को नीति कार्यक्रममा २०८५ सम्म बागमती प्रदेशबाट डिजेल गाडी हटाएर विद्युतीय गाडी चलाउने र प्लास्टिक मुक्त प्रदेश बनाउने लक्ष्य लिइएको थियो। तर कार्यान्वयनमा आउन सकेन। नियमावलीमा न्यून कार्बनमुखी तथा वातावरणमैत्री विकास प्रक्रिया र हरित क्षेत्र प्रवर्द्धन, वातावरणीय संरक्षण र प्रवर्द्धन, वातावरणीय संरक्षण क्षेत्र तथा प्राकृतिक सम्पदाको संरक्षण र सम्वर्द्धनको विषय पनि समेटेको छ। बागमतीको मुख्य नदी प्रणालीहरूको पानीको प्रदूषण तथा गुणस्तरको अध्ययन तथा कार्ययोजना निर्माण, स्थानीय तहको सहकार्यमा नदी उकास्न जग्गामा वृक्षरोपण, जलवायु परिवर्तन अनुकूलनका लागि क्षतिग्रस्त भूमि पुनर्उत्थान कार्यक्रम प्रदेशले ल्याएको छ। रैथाने बाली संरक्षण अभियान बागमती सरकारले तीन वर्षयता बाँझो जमिन संरक्षणको लागि प्रोत्साहन गर्दै आएको छ। प्रदेशको कृषि तथा पशुपन्छी विकास मन्त्रालयले लामो समयदेखि बाँझो रहेको जमिनमा पुनः खेतीपाती गर्नेलाई प्रतिरोपनी २ हजार रुपैयाँका दरले प्रोत्साहन रकम प्रदान गर्दै आएको मन्त्रालयका सूचना अधिकारी अनुप अधिकारीले बताए। उनका अनुसार आव २०७८७९ मा उक्त कार्यक्रमअन्तर्गत ३ हजार ९१ रोपनी बाँझो जमिनमा खेती भएको छ। साथै ७ सय ९५ हेक्टर जमिनमा सिँचाइ भएको अधिकारीले बताए। मन्त्रालयले जलवायु परिवर्तनका कारण रैथाने बाली हराउँदै गएपछि यसको संरक्षण अभियान पनि सञ्चालन गर्ने भएको छ। रैथाने बालीहरूको सूचीकृत गर्ने काम भइरहेको छ, मन्त्रालयका प्रवक्ता झलकनाथ कँडेलले भने, सूचीकृत गरेपछि यसको संरक्षण र प्रवर्द्धनको काम अघि बढाउँछौं। जलवायु परिवर्तनसँगै जौं, जुनेलोलगायतका रैथाने बाली मासिँदै गएको उनको भनाइ छ। मन्त्रालयले यस वर्ष जलवायु परिवर्तनलगायत प्राकृतिक विपत्तीहरूबाट अन्नबालीमा हुने क्षतिबापत क्षतिपूर्ति दिन ३ करोड रुपैयाँ बजेट विनियोजन गरिएको कँडेलले बताए। साथै पशुपन्छीमा नयाँ रोग तथा प्रकोपहरू देखिएमा उपचारको लागि प्रदेशअन्तर्गतका आठवटा भेटेनरी अस्पताललाई बजेट पठाइएको उनले बताए। माटोको गुणस्तर सुधार र स्वस्थकर खाद्यान्न उत्पादनका लागि आव २०७५७६ बाट सुरु गरिएको प्रांगारिक मल खेती प्रवर्द्धन कार्यक्रमलाई निरन्तरता दिइरहेको कृषि तथा पशुपन्छी विकास मन्त्रालयले जनाएको छ। उकालो चढ्दै रोग, किरा जलवायु परिवर्नका कारण नयाँनयाँ किराहरूको संक्रमण देखिएको बाली संरक्षण प्रयोगशाला हरिहर भवनका प्रमुख कृष्णभक्त अधिकारीले बताए। गोलभेडामा टुटा नामक सुरुङ किराको संक्रमण देखिएको छ। अमेरिकन फोजी किरा पनि देखिएको छ, उनले भने, यी किराहरू भित्रिनुमा मौसम परिवर्तनले पनि प्रमुख भूमिका निर्वाह गरेको छ। जलवायु परिवर्तनले मानव जीवन, जैविक विविधता, पर्यटन विकासलगायत धेरै क्षेत्रमा असर गरेको कृषि तथा वन विश्वविद्याल, वन विज्ञान संकाय हेटौंडका डीन डा बलराम भट्टले बताए। यसको असर अतिवृष्टि, अनावृष्टि, बाढी, पहिरो, नयाँनयाँ रोगब्यादि, प्राकृतिक विपद्को जोखिम आदि भएर देखिरहेको छ, उनले भने। दलहरूको प्रतिबद्धतामा जलवायु परिवर्तनका एजेण्डा बागमतीका प्रमुख राजनीतिक दलहरूले जलवायु परिवर्तनको विषय आफ्नो पार्टीको प्राथमिकतामा समेटिने बताएको छ। एमाले बागमती प्रदेश समितिका सचिव विजय सुवेदीले पार्टीको केन्द्रीय समितिले नै घोषणापत्र बनाउने भएकाले जलवायु परिवर्तनको एजेण्डा समेटिनेमा आशावादी रहेको बताए। हाम्रो ध्यान अन्य विषयमा बढी गएको स्वभाविक नै हो। तर, यो संवेदनशील विषयमा हामी सचेत छौं, उनले भने, हाम्रा उम्मेदवारहरूले पनि जनतासँग जोडिने विषय नै उठाउने भएकाले यो विषय पनि समेटिन्छ। कांग्रेस बागमती प्रदेशले भने आफ्नो घोषणापत्रमा जलवायु परिवर्तन र यसको असर न्यूनीकरणका लागि गरिने कामहरू प्राथमिकतामा पर्ने जनाएको छ। प्रदेश सभापति तथा मकवानपुर २(ख) का उम्मेदवार इन्द्र बानियाँले बागमती प्रदेशभित्र रहेका हिमशृंखलादेखि तटीय क्षेत्रसम्ममा जलवायु परिवर्तनले पारेको असर न्यूनीकरण प्राथमिकतामा राखिने बताए। हाम्रो पार्टी सरकारमा जाँदाको स्थितिमा विज्ञसहितको नेतृत्वमा हामीले आफ्नो प्रदेशमा पर्ने प्रभाव न्यूनीकरणमा काम गर्नेछौं, उनले भने। त्यस्तै, माओवादी केन्द्र बागमती प्रदेश समितिका उपाध्यक्ष तथा मकवानपुर १(क) का उम्मेदवार प्रमेबहादुर पुलामीले जलवायुको मुद्दाभित्र विकास निर्माणलगायतका सबै एजेण्डाहरू पर्ने भएकाले यो विषय पनि आफूहरूको प्राथमिकतामा पर्ने बताए। बागमतीमा सानाठूला गरी १ हजार २४३ वटा नदी तथा खहरे रहेको संघीय सरकारको जल तथा ऊर्जा आयोग (वेक्स) को २०१९ को तथ्यांकमा उल्लेख छ। जलवायु परिर्वतनले बागमतीका विभिन्न नदीका किनारमा बसोबास गर्ने करिब ३२ हजार घरधुरीलाई प्रत्यक्ष असर पर्ने आयोगको तथ्यांक छ। वन तथा वातावरण मन्त्रालयले तयार गरेको जलवायु परिवर्तनसम्बन्धी जोखिम आँकलनसम्बन्धी प्रतिवेदन २०७८ अनुसार जलवायुजन्य विपद्का घटनाका कारण नेपालको अर्थतन्त्रमा प्रतिवर्ष २ अर्ब ७८ करोड (२,७७८ मिलियन डलर) रुपैयाँ नोक्सानी भइरहेको छ। सन् १९७१ देखि २०१९ सम्मका घटनाहरूलाई विश्लेषण गरेर तयार पारिएको सो प्रतिवेदनअनुसार जलवायुजन्य विपद्का घटनामा परेर औसतमा वार्षिक ६ सय ४७ जनाको ज्यान जाने गरेको छ। समुद्र सतहदेखि १४१ मिटरमा रहेको चितवनको गोलाघाटदेखि रसुवाको ७ हजार २२९ मिटरको उचाइमा अवस्थित लाङटाङ हिमालसम्म फैलिएकोकाले पनि अन्य प्रदेशभन्दा यहाँ जलवायु परिवर्तको असर बढी रहेको जानकारहरू बताउँछन्। यस क्षेत्रका हिमशृंखला पग्लनेदेखि कुलेखानी जलाशय, मकवानपुरलगायतका सिमसार क्षेत्रका कतिपय मुहानहरू पनि सुक्न थालेको छ। १० योजना प्राकृतिक सम्पदाको संरक्षण र सम्वर्द्धन गर्ने वातावरण संरक्षण ऐनको प्रभावकारी कार्यान्वय गर्ने हरित उद्यमको प्रवर्द्धन गर्ने जलवायु परिवर्तन रणनीति तथा कार्ययोजना निर्माण गर्ने अनुसन्धान र प्रविधि विकास गर्ने जलवायुका विषय मूलप्रवाहीकरण गर्ने क्षतिग्रस्त भूमि पुनर्उत्थान कार्यक्रम गर्ने ऐतिहासिक धार्मिक क्षेत्र र प्रमुख सडकहरूको सरसफाइ गर्ने विद्यालय तहको पाठ्यक्रममा जलवायु परिवर्तनको विषय राख्ने बागमती प्रदेशको वन क्षेत्रको गुरुयोजना निर्माण गर्ने प्राथमिकतामा परेन कार्यक्रम बागमती सरकारले जलवायु परिवर्तनलाई ध्यान दिएर नीति निर्माण र काम गरिरहेको आर्थिक मामिला तथा योजनामन्त्री शालिकराम जम्कट्टेलको भनाइ छ। विभिन्न मन्त्रालयमार्फत बर्सेनी बजेट विनियोजन गरेर काम गरिरहेको उनको दाबी छ। हामी अन्य क्षेत्रसँग पनि सहकार्य गरेर काम गर्न इच्छुक छौं, उनले भने, ऐन नियम निर्माणदेखि सम्बन्धित क्षेत्रमा बजेट विनियोजन गरेर काम अघि बढाउन हामी प्रतिबद्ध छौं। प्रदेश सरकारको वन तथा वातावरण मन्त्रालयले वन, वातावरण संरक्षण, फोरहमैला व्यवस्थापनको क्षेत्रमा काम गरिरहेको मन्त्रालयका सचिव दाहालले बताए। उनका अनुसार चालू आवमा क्षयकृति भएका वनको पुनस्र्थापना गर्न ५ करोड रुपैयाँ विनियोजन गरिएको छ। त्यस्तै, काठमाडौंका धोवीखोला, कर्मनाशा र हनुमन्ते खोला सरसफाइ, १३ जिल्लाकै ऐतिहासिक धार्मिक क्षेत्रको सरसफाइ र प्रमुख सडकहरूको सरसफाइ यो वर्षको कार्यक्रममा राखिएको दाहालले बताए। परीक्षणका रूपमा दोलखामा स्थानीय तहहरूसँगको सहकार्यमा जलवायु परिवर्तनसँग सम्बन्धित शिक्षा पाठ्यक्रममा समावेश गराउन काम भइरहेको छ, उनले भने, सहरी क्षेत्रमा हरियाली निर्माण, जलवायु परिवर्तन र पूर्वीय दर्शनको सम्बन्धबारे अध्ययन, बागमतीको वन क्षेत्रको गुरुयोजना निर्माण र प्रदेश स्तरीय वातावरण सम्मेलन गरिने कार्ययोजना छ। साथै विभिन्न सरोकारवाला सरकारी तथा गैरसरकारी संघसंस्थाहरूलाई समेत समेटेर बागमती प्रदेशमा जलवायु परिवर्तन समन्वय समिति पनि गठन गरेको दाहालले बताए। चालू आवमा वन, वातावरण र जलवायु परिवर्तनका विभिन्न विषयलाई छुने गरी २५ करोड रुपैयाँ बढी बजेट विनियोजन गरिएको मन्त्रालयले जाएको छ। गत आव २०७८७९ मा बागमतीका १३ जिल्लामा जलवायु परिवर्तनका लागि मन्त्रालयले करिब २० करोड रुपैयाँ बजेट विनियोजन गरेको थियो। तर, उक्त रकम सबै खर्च गर्न सकेन।"
विराटनगरमा डेंगु नियन्त्रण अभियान,"विराटनगर : डेंगु संक्रमणको जोखिम नियन्त्रणका निम्त्ति विराटनगर८ मा खोज र नष्ट गर अभियान सुरु भएको छ। पछिल्लो समय डेंगु संक्रमित हुनेहरुको संख्या बढ्दै गएपछि बुधबारदेखि वडा नं स्थित शान्ति चौकबाट उक्त अभियान सुरु भएको हो। अभियान अन्तर्गत वडा क्षेत्रभित्र लामखुट्टेको लार्भा खोज्ने र नष्ट गर्ने कार्य गरिनेछ। यसले डेंगु रोगको निगरानी, सम्भावित महामारीको तयारी र रोकथाम तथा नियन्त्रणमा सघाउ पुग्ने विश्वास लिईएको वडा नं ८ का वडाध्यक्ष राम पोखरेलले बताए। डेंगु रोगको जोखिम नियन्त्रणका निम्त्ति असोज ३१ गते वडा कार्यालयले स्थानीय जनप्रतिनिधी, स्वास्थ्यकर्मी, महिला स्वास्थ्य स्वयंमसेविका र स्थानीय बासिन्दासहितको उपस्थितिमा उक्त अभियानसम्बन्धी अभिमुखीकरण समेत सम्पन्न गरिसकेको छ। पहिलो चरणमा वडा कार्यालयले शान्ति चौकदेखि जतुवासम्मको क्षेत्रमा खोज र नष्ट गर अभियान सञ्चालन गरि सम्पन्न गरेको छ। वडाले भने आम नागरिकमा डेंगु रोग सम्बन्धी जनचेतना समेत फैलाईरहेको जनाएको छ।"
"ताप्लेजुङमा ट्याक्टर दुर्घटना, ४ जनाको घटनास्थलमै मृत्यु","ताप्लेजुङ : ताप्लेजुङको मैवाखोला गाउँपालिका४ साँघुमा गएराति ट्याक्टर दुर्घटना हुँदा चार जनाको घटनास्थलमै मृत्यु भएको छ । स्थानीय याम्फेवा खोला नजिक मध्यरातमा भएको दुर्घटनामा तेल्लाबुङबाट कम्साङतर्फ जाँदै गरेको ट्याक्टर सवार ४ जनाको घटनास्थलमै मृत्यु भएको हो । दुर्घटनामा चालक मैवाखोला५ काम्सङ बस्ने ३१ वर्षका पासाङ शेर्पा, उनको भाई २४ वर्षका फुर्बा शेर्पा, मैवाखोला४ ओदकका २२ वर्षकी सर्मिला शेर्पा र उनकी बहिनी १७ वर्षकी लाकी शेर्पा रहेको जिल्ला प्रहरी कार्यालय ताप्लेजुङका डिएसपी कैलाश राईले जानकारी दिए । चालक पासाङ सो ट्याक्टरका माकिलसमेत हुन् । थप विवरण आउन बाँकी रहेको प्रहरीले जनाएको छ ।"
"सहकारीका कर्मचारीमाथि दिनदहाडै गोली प्रहार, रित्तो झोला लिएर लुटेराहरु फरार","मलंगवा : सर्लाहीको बागमती नगरपालिका१, मिलनचोकमा रहेको सगुन बचत तथा ऋण सहकारी संस्था हरिवनको सेवा केन्द्रका प्रमुखमाथि बुधवार लुटेरा समूहले गोली प्रहार गरेको छ। लुटेराहरुको गोली प्रहारबाट सेवाकेन्द्रका प्रमुख लालबन्दी नगरपालिका २ जुटपानीका ३० वर्षीय साजन कार्की घाइते भएका छन्। कार्यालयमा काम गर्दै गरेको अवस्थामा लुटेराहरुले कार्कीमाथि ४ गोली प्रहार गरेका छन्। तीन जनाको समूहमा आएका लुटेराले सेवा केन्द्रको कार्यालयभित्र पसेर प्रमुख कार्कीलाई पैसा दिन भन्दै धम्क्याएपछि कार्कीले प्रतिकार गरेका थिए। प्रतिकार गर्नेवितिकै लुटेरा समूहले गोली प्रहार गरेको थियो। गोली कार्कीको तिघ्रा, कुम, ढाड र कोखामा गोली लागेको प्रहरीले जनाएको छ। गोली प्रहार गरेपछि तीनैजना लुटेराहरु भारतीय नम्बर प्लेटको एउटै मोटरसाइकलमा चढेर दक्षिणतर्फ भागेका छन्। कार्कीको हरिवनमा समान्य उपचारपश्चात् थप उपचारका लागि काठमाडौंतर्फ लगिएको छ । लुटेराहरुले कार्कीको साथबाट खाली झोला लिएर भागेका छन्। कार्कीले हरिवनमा रहेको सगुन सहकारीबाट ल्याएको पैसा लकरमा राखिसकेको हुनाले लुटेराले पैसा लिएर भाग्न सकेन। रितो झोलामात्र लिएर लुटेराहरु भागेका छन्। प्रहरीले घटनामा संलग्नहरुको खोजी गरिरहेको जिल्ला प्रहरी कार्यालय सर्लाहीले जनाएको छ। संस्थामा जडान गरिएको सीसीटीभी फुटेज लिएर अनुसन्धान बढाएको जिल्ला प्रहरी कार्यालय सर्लाहीका प्रहरी नायब उपरीक्षक विजय यादवले जनाएको छ। दिन दहाडै गोली प्रहार भएपछि स्थानियबासीहरु त्रसित बनेका छन्।"
भक्तपुर नगरपालिकाद्वारा ७ गते लक्ष्मीपूजा मनाउन आग्रह,"भक्तपुर : भक्तपुर नगरपालिकाका प्रमुख सुनिल प्रजापतिको अध्यक्षतामा यस वर्षको तिहार मनाउने सम्बन्धमा बुधबार तलेजुका पुजारी नाइकेहरूसहितको उपस्थितिमा बैठक बस्यो। बैठकले तलेजुका पुजारी नाइकेहरूको सुझाव अनुसार २०७९ कात्तिक ७ गते साँझदेखि औंसी तिथि सुरु हुने भएकाले उक्त दिन लक्ष्मीपूजा, ८ गते साँझदेखि प्रतिपदा तिथि सुरु हुने र उक्त दिन साँझ ४:५२ देखि साँझ ५:२४ सम्म सूर्यग्रहण लाग्ने भएकाले सूर्यग्रहणपश्चात उक्त दिन प्रतिपदा तिथिमा म्हा पूजा गर्ने र कार्तिक ९ गते किजापूजा गर्ने निर्णय गरेको छ। बैठकमा भक्तपुर नपाका उपप्रमुख तथा शिक्षा, संस्कृति तथा स्वास्थ्य समितिका सदस्य रजनी जोशी, सदस्यहरू रबिन्द्र ज्याख्व, योगेन्द्रमान बिजुक्छेँ, कृष्णप्यारी भुजु, प्रप्रअ कृष्ण गिरी, तलेजुका पुजारीहरू प्रजेश राज राजोपाध्याय, नरेन्द्रप्रसाद जोशी, महेश कर्माचार्य, पद्मलोचन कर्माचार्य, सिद्धिवीर कर्माचार्य र ज्ञानेन्द्रकृष्ण जोशीको उपस्थिति रहेको थियो।"
काठमाडौंसहित आसपासका क्षेत्रमा भूकम्पको धक्का महसुस,"काठमाडौं : काठमाडौंसहित आसपासको क्षेत्रमा भूकम्पको धक्का महसुस भएको छ। राष्ट्रिय भूकम्प मापन केन्द्रका अनुसार बुधबार दिउँसो ३:७ मिनेटमा ५९ म्याग्निच्युटको भूकम्प गएको हो। नेपाल र चीनको सीमामा भूकम्पको केन्द्रबिन्दु मापन गरिएको छ। भूकम्प नेपाल, चीन र भारतमा मापन गरिएको एजेन्सीहरुले जनाएका छन्।"
दुई ट्रकमा ल्याइएको ९० लाख बराबरको चिनी बरामद,पश्चिम नवलपरासी : सशस्त्र प्रहरिले दुई वटा ट्रकमा लोड गरेर ल्याइएको ९० लाख बराबरको चिनी बरामद गरेको छ। जिल्लाको प्रतापुर गाउँपालिका २ र रामग्राम नगरपालिका ५ स्थित भैरहवा परासी राजमार्गबाट ८ सय ४० बोरा अवैध चिनीसहित दुई वटा ट्रक सशस्त्र प्रहरिले नियन्त्रणमा लिएको हो । सशस्त्र प्रहरी बल नेपाल हरपुर बिओपी र महेशपुर भन्सार कार्यालयबाट खटिएको संयुक्त टोलीले बुधबार बिहान ट्रकमा ल्याउँदै गरेको चिनी नियन्त्रणमा लिएको प्रमुख सशस्त्र प्रहरी उपरीक्षक रुपकुमार क्षेत्रीले बताए। प्रतापपुर गाउँपालिका२ बाट ना६ख २१९७ नंको ट्रकमा ल्याइएको ४२० बेरा (२१ हजार केजी) र रामग्राम नगरपालिका५ स्थित परासीभैरहवा हुलाकी मार्गबाट लु१ख ९८७१ नंको ट्रकमा रहेको ४२० बोरा (२१ हजार केजी) गरी ४२ हजार केजी चिनी बरामद भएको हो। चिनीसँगै ओसारपसारमा संलग्न दुईवटै ट्रक नियन्त्रणमा लिई आवश्यक कारबाहीका लागि महेशपुर भन्सारमा पठाइएको उनले बताए।
५९ म्याग्निच्युटको भूकम्प मापन,काठमाडौं : काठमाडौंसहित आसपासको क्षेत्रमा भूकम्पको धक्का महसुस भएको छ। नेपालचीन सीमामा केन्द्रबिन्दु बनाएर गएको भूकम्प नेपालसहित चीन र भारतमा पनि धक्का महसुस भएको हो। राष्ट्रिय भूकम्प मापन केन्द्रले नेपाल र चीन सीमामा केन्द्रबिन्दु बनाएर बुधबार दिउँसो ३:७ मिनेटमा ५९ म्याग्निच्युटको भूकम्प गएको जनाएको छ। सिन्धुपाल्चोक नजिकै रहेको सीमा क्षेत्रमा भूकम्पको केन्द्रबिन्दु भएको केन्द्रले जनाएको छ।
बाजुरामा सुत्केरीको मृत्यू,बाजुराः बाजुरामा अत्याधिक रक्तस्राव हुँदा सुत्केरीको मृत्यु भएको छ । बुढीगंगा नगरपालिका ६ की २० वर्षीया नीतु जैशीको मृत्यू भएको बुढीगंगा नगरपालिका स्वास्थ्य शाखा प्रमुख दिपक शाहले जानकारी दिए । नीतुको सोमबार राति टाँटे स्वास्थ्य चौकीमा मृत्यु भएको हो । असोज ३१ गते सुत्केरी व्यथा लाग्ने बितिकै आफन्तले टाँटे स्वास्थ्य चौकी लगेका थिए । दिउँसो साढे ४ बजे नीतुले छोरीलाई जन्म दिइन । टाँटे स्वास्थ्य चौकीका इन्चार्ज छत्र थापाका अनुसार साल बेरिएको अवस्थामा बच्चा जन्माएकी नीतुको कुनै जटिल समस्या थिएन । उनलाई सोमबार साँझ ६ बजे घर पठाएको थियो । स्वास्थ्य चौकीले घर नलानु भन्दाभन्दै आफन्तले घर लगेको थापाले बताए । घर लगेको केही समयमा नीतुलाई अत्याधिक रक्तस्राव भएपछि सोमबार राति साढे १० बजे टाँटे स्वास्थ्य चौकी मै ल्याएको स्वास्थ्यकर्मीले बताए । स्वास्थ्य चौकी पुगाएको २० मिनेटमा नीतुको मृत्यु भएको इन्चार्ज थापाले बताए । स्वास्थ्य चौकी पुग्दा नीतुको अवस्था गम्भीर भएको र बचाउन नसकिएको थापाले बताए । स्वास्थ्य चौकीमा सामान्यतया सुत्केरी भएको ८ घण्टादेखि २४ घण्टा भित्र सुत्केरीलाइ घर पठाउनु पर्ने प्रावधान छ । तर स्वास्थ्य चौकीले सुत्केरी भएको २ घण्टामा नीतुलाइ घर पठाएको बुझिएको भन्दै यो लापरबाही स्वास्थ्यकर्मीकै भएको एक स्वास्थ्यकर्मीले बताए । नीतुलाइ तालिम प्राप्त स्वास्थ्यकर्मीले सुत्केरी सेवा दिएको भएपनि दोस्रो पटक स्वास्थ्य चौकी पुर्याउँदा तालिम प्राप्त स्वास्थ्यकर्मी नभएको पाइएको छ । प्रमुख जिल्ला अधिकारी प्रकाश चन्द अधिकारी घटनाबारे सोध्दा सुत्केरी मृत्यु बारे जानकारी नभएको र बुझेर खबर गर्ने बताए । बाजुरामा ३ वर्ष यता नीतुसहित ९ सुत्केरीको मृत्यु भइसकेको छ ।
"बझाङको मस्टामा जिप दुर्घटना, पाँच जनाको मृत्यु","बझाङ : बझाङको मस्टा गाउँपालिकाको चिउरी नजिकै जिप दुर्घटना हुँदा पाँच जनाको मृत्यु भएको छ। सदरमुकाम चैनपुरबाट मस्टा गाउँपालिका गइरहेको जीप दुर्घटना भएको प्रहरीले जनाएको छ। मस्टा गाउँपालिका१ का वडाध्यक्ष रामचन्द्र रोकायाले पाँच जनाको मृत्यु भएको पुष्टि गरे। 'मृतक पाँच जनाको शव निकालिएको छ। उद्धार कार्य जारी छ,' रोकायाले अन्नपूर्णसँग भने। घटनाको पूर्ण विवरण आउन बाँकी छ।"
दैलेखमा सडकमा लत्रिएको तारबाट करेन्ट लागेर बालिकाको मृत्यु,"दैलेख : दैलेखमा करेन्ट लागेर एक बालिकाको निधन भएको छ। गुराँस गाउँपालिका४ चिसापानी घर भएकी १३ वर्षीया दिपिका नेपालीको निधन भएको जिल्ला प्रहरी कार्यालय दैलेखका प्रहरी निरीक्षक पुरुषोत्तम कार्कीले बताए। घरदेखि गुराँस गाउँपालिका२ स्थित मामाघर गएकी ती बालिकालाई कच्ची सडकमा लत्रिएको विद्युतको तारबाट करेन्ट लाग्दा उनको घटनास्थलमै मृत्यु भएको प्रहरी निरीक्षक कार्कीले जानकारी दिए। मामाघरदेखि नजिकै रहेको फुपुको घरमा जान लागेको बेला कच्ची सडकमा लत्रिएको विद्युतीय प्रवाह भएको तारमा छुन पुग्दा बालिकालाई करेन्ट लागेको उनको भनाइ छ। गुराँस गाउँपालिका२ को गयलसेनस्थित बाटोमा लत्रिएको तारबाट उनलाई करेन्ट लागेको हो, तत्कालै उद्धार गर्ने अवस्था नहुँदा बालिकाको घटनास्थलमै निधन भयो, प्रहरी निरीक्षक कार्कीले भने। बालिकाको शव पोष्ट मार्टमका लागि दैलेख जिल्ला अस्पतालमा राखिएको छ। बालिकाको आमाले जाहेरी दिएपछि शव पोष्टमार्टम हुने प्रहरी निरीक्षक कार्कीले जानकारी दिए। बालिका बाल कल्याण प्राविमा कक्षा ६ मा अध्ययनरत थिइन्। उनी गुराँस गाउँपालिका४ को जोखिममा परेका बालबालिकाको सूचीमा थिइन्।"
सन्दिपलाई थप चार दिन थुनामा राखेर अनुसन्धान गर्न अनुमति,काठमाडौं : जिल्ला अदालत काठमाडौंले बलात्कारको आरोप लागेका राष्ट्रिय क्रिकेट टोलीका पूर्व कप्तान सन्दीप लामिछानेमाथि अनुसन्धानका गर्न चार दिनको म्याद थप गरेको छ। प्रहरीले बुधबार लामिछानेविरुद्ध अनुसन्धान जारी रहेको उल्लेख गर्दै पुनः सात दिनको म्याद दिन अदालतसमक्ष आग्रह गरे पनि अदालतले चार दिनको म्याद मात्र थप गरेको हो। लामिछानेविरुद्ध १७ वर्षीया किशोरीलाई बलात्कार आरोप लागेको छ। उनलाई गत असोज २० गते प्रहरीले त्रिभुवन अन्तर्राष्ट्रिय विमानस्थलबाटै नियन्त्रणमा लिएर हिरासतमा राखी अनुसन्धान गरिरहेको छ।
दिनबन्धुले भद्रपुरका ११ छात्रालाई दिए साइकल,"झापा: भद्रपुरका ११ विपन्न छात्रालाई साइकल वितरण गरिएको छ । साइकलले विद्यालय आउजाउमा सहज भएपछि छात्राहरू दंग परेका छन् । समाजसेवी दिनबन्धु गोयलले भाउजु स्वर्गीय गौरीदेवी गोयलको स्मृतिमा विपन्न छात्रालाई साइकल र विद्यालय पोसाक वितरण गरेका हुन् । भद्रपुर मारवाडी संघको आयोजनामा बुधवार आयोजित कार्यक्रममा ११ छात्रालाई साइकल र विद्यालय पोसाक हस्तान्तरण गरिएको हो । साइकल पाउनेहरू भद्रपुर मावि र वीरेन्द्र माविमा कक्षा ११ र १२ मा अध्ययनरत सरिता कर्माकार, बबिता राजवंशी, फूलमुनि मर्डी, प्रितम उराउ, सिर्जना सदर र करुणा ऋषिदेव छन् । त्यस्तै वीरेन्द्र नमुना क्याम्पसमा स्नातहमा अध्ययनरत रोशनी मुर्मु, बाहा मुर्मु, जोसफिना खडिया, आशा खेरबार र मोती मालपाँडे छन् । साइकल पाएकी छात्रा आशाले भनिन्, साइकल दिनुहुने दाताप्रति आभारी छु, अब घरबाट विद्यालय आउजाउ गर्न सजिलो हुने भयो ।"
