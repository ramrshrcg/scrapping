शीर्षक,विवरण
महँगीको मार,"चामलको भाउ बढेको छ। दाल, तरकारीको भाउ बढेको छ। भाउ केको बढेको छैन बरु भन्न कठिन होला तर मूल्यवृद्धि नभएका वस्तु भेट्न मुस्किल छ। तर, सर्वसाधारणको मात्रै होइन, उद्यमीको समेत क्रयशक्ति कमजोर भएको छ। ठूलाबडाले विलासी सामान किन्न नसकेका होलान्, सर्वसाधारणलाई भने हातमुख जोर्नै धौ भइसकेको छ। उद्योग कलकारखानाहरूले कच्चा पदार्थ किन्न सकेका छैनन्। महँगीको मारमा को छैन ? सबैजना छन्। तर, सरोकारवालासँग सजिलो जवाफ हुन्छ युक्रेनबाट गहुँ आएन, भारतले चामल लगायत खाद्यपदार्थको निर्यातमा कडाइ गर्यो। तात्कालिक कारण अनेक हुन सक्छन्। मुख्य कारणचाहिँ मुलुक खाद्यान्नमा आत्मनिर्भर नहुनुको परिणाम हो यो महँगी। यसको निदान कृषिमा यान्त्रिकीकरणसहितको व्यावसायिकीकरणबाट मात्रै हुनसक्छ। मुलुकमा मुख्य रूपमा धान खेती हुन्छ। तर चामल आयात नगरी धर हुँदैन। गहुँ र तोरी फल्ने खेतखलियानको अभाव छैन। तर, तिनमा जाँगर लगाउने पाखुरी अचेल विदेशिएका छन्। आयातीत चिनी महँगो भएको छ, स्वदेशका किसानले उखुको मोल पाएका छैनन्। महँगीलाई यी कोणबाट हेर्न सक्दा र दीर्घकालीन रूपमै समाधान निकाल्न सक्नुपर्छ ता कि दुनियाँको जुनसुकै कुनामा जे भए पनि स्वदेशी उत्पादनबाट हरेक नेपालीको भान्छा चलोस्। कृषि उपजमा नेपाल आत्मनिर्भरमात्रै होइन निर्यातै गर्न सक्ने सम्भावना प्रवल छ। तर सम्भावनालाई पन्छाएर रेमिटेन्सकै भरमा मुलुकको अर्थतन्त्र टिकाइराख्न चाहने राजनीतिक नेतृत्वकै कारण आजको हविगत सिर्जना भएको हो। बजारमा महँगी बढ्नुका स्वाभाविक बाहेकका कारण पनि छन्। त्यो भनेको बजार अनुगमनको फितलोपना पनि हो। सरकारी अनुगमन फितलो छ। त्यसैको फाइदा कतिपय व्यापारीले उठाउँछन्। सामानको अभाव भएको बेला धमिलो पानीमा माछा मार्ने दाउ हेरिरहेका व्यापारीले कृत्रिम महँगी पनि गराउँछन्। कतिपय मालवस्तुमा अहिले पनि त्यस्तो छ भन्ने उपभोक्ता अधिकारीवादीहरूका कुरालाई सरकारले सुनेको छैन, जुन सुन्न जरुरी छ। अनुगमन सघन पार्न जरुरी छ। अनुगमन चाडपर्व र यस्तैयस्तै बेलामात्रै होइन नियमित रूपमा नै गर्न जरुरी छ। दैनिक उपभोग्य वस्तुको नाफा नियमानुसार २० प्रतिशतभन्दा ज्यादा भए कालोबजारीमा कारबाही गर्न कुनै सम्झौता गर्नु हुँदैन। महँगीबाट जनतालाई मुक्ति दिनु राज्यको दायित्व हो।"
"सर्भर डाउनको विषयमा प्रधानमन्त्रीको चासो, गम्भीर बन्न निर्देशन","काठमाडौं : प्रधानमन्त्री पुष्पकमल दाहाल प्रचण्डले आफ्नो तेस्रो कार्यकालमा शासनको नेतृत्व सिंहदरबारबाटै गर्ने सोच बनाएको बताएका छन्। मंगलबार दिउँसो प्रधानमन्त्री तथा मन्त्रिपरिषद्को कार्यालय सिंहदरबार प्रधानमन्त्री कार्यालय मातहतका निकाय र कार्यालयहरूको बैठकमा प्रधानमन्त्रीले उक्त कुरा बताए। 'मैले सिंहदरबारलाई कार्यसञ्चालनको मुख्य थलोको रूपमा लिएको छु। विगतमा सिंहदरबार बाहिर वा निवासबाट शासन चलाउने काम भएको तीतो अनुभूति तपाईँ हामी सबैसँग छ। यसपटक हामीले उक्त गल्ती दोहोर्याउनु हुँदैन। विशेष परिस्थितिमा बाहेक सिंहदरबारबाटै काम गर्ने सोचेको छु,' उनले भने। उनले सिंहदरबारबाटै शासनको नेतृत्व गर्ने भन्नुको विशेष अर्थ रहेको बताए। 'प्रधानमन्त्रीले सिंहदरबारबाट काम गर्नु भनेको राज्यका सबै अंगहरूको एकीकृत परिचालनको नेतृत्व गर्नु हो। राज्यका सबै अंगलाई जवाफदेही र उत्तरदायी बनाउनु पनि हो। दण्ड र पुरस्कारको व्यवस्थित प्रणाली स्थापित गर्नु हो,' उनले भने। उनले आफ्ना कुरा निर्धक्कसाथ राख्न आग्रह गरे। 'म नयाँ अठोटका साथ काम गर्न आएको छु। सुशासन, सामाजिक न्याय र समृद्धिको आकांक्षा पूरा गर्ने अठोटका साथ आएको छु। सदनमा मलाई प्राप्त विश्वासको मत पनि त्यही जिम्मेवारीका साथ आएको छ। त्यसलाई मैले गम्भीर रूपमा लिएको छु,' उनले भने। सम्बोधनका क्रममा प्रधानमन्त्री प्रचण्डले कर्मचारी संयन्त्रमा दण्ड र पुरस्कारको व्यवस्थालाई प्रभावकारी रूपमा लागू गरिने बताए। 'मेरो प्रधानमन्त्रीत्व कालमा कार्यालयअन्तर्गत रहनुभएका कर्मचारीहरूको उर्जा र सम्मानलाई जोड दिनेछु। तपाईँहरूले आफ्नो भूमिका गम्भीरपूर्वक खेल्नुस्। मैले पनि अभिभावकीय भूमिका खेल्छु। तपाईँहरूले सक्रियतापूर्वक भूमिका खेलेमा राम्रो परिणाम आउँछ। राम्रो काम गर्ने कर्मचारीलाई पुरस्कृत गरिनेछ। तपाईँहरू सबै पुरस्कृत हुन प्रतिस्पर्धा गर्नुस्,' उनले भने। उनले निर्णय प्रक्रियामा सरलीकरण गरी छिटो छरितो कार्यसम्पादन गर्न निर्देशन दिए। 'मैले सचिवहरूलाई दिएको निर्देशनमा धेरै कुरा भनिसकेको छु। त्यसलाई तपाईँहरूले गम्भीरतापूर्वक लिनुभएको होला भन्ने विश्वास लिएको छु। मन्त्रिपरिषदले पूर्णता पाएको छ। तसर्थ, हिजो बनेको कार्ययोजनामाथि सामूहिक छलफल गर्नुछ। अब मन्त्री र सचिवहरूसमेत राखेर फेरि छलफल गर्नुपर्ने आवश्यकता महसुश भएको छ। २३ दिन राम्रोसँग छलफल गरेर काममा गति दिने सोचेका छौं,' उनले भने। बैठकमा प्रधानमन्त्री प्रचण्डले देशमा उच्चस्तरीय प्रशासन सुधार आवश्यक भएको बताए। 'उच्चस्तरीय प्रशासन सुधार कार्यदल बनाउने कुरामा मेरो ध्यान गएको छ। अनावश्यक कार्यालय हटाउने, दोहोरो कार्यबोझ हटाउने, अनावश्यक कर्मचारी र खर्च घटाएर प्रशासनयन्त्र र सेवा प्रवाहलाई चुस्त बनाउन आवश्यक छ,' उनले भने। साइबर सुरक्षा कसरी गर्ने, एकीकृत डाटा प्रणाली कसरी व्यवस्थित गर्ने, सूचना प्रणालीलाई कसरी एकीकृत र प्रभावकारी बनाउने कुरामा आफूहरू रहेको उनको भनाइ छ। 'सर्भर डाउन भएको घटनाबाट पनि हामीले शिक्षा लिन सक्नुपर्छ। त्यसका लागि नीतिगत र व्यवथापकीय क्षेत्रमा सुधार आवश्यक छ। त्यसका लागि नियमित बैठक र छलफल गर्नुपर्छ। बैठक र छलफल भएपछि मात्र समस्या कहाँ छ, समाधान कसरी गर्ने भन्ने थाहा हुन्छ। त्यसका लागि हामी सबै गम्भीर बनौं,' उनले भने। बैठकमा मुख्यसचिव शंकरदास बैरागीले प्रधानमन्त्रीको सक्रियताले आफूहरूमा काम गर्ने ऊर्जा प्राप्त भएको बताए। 'हामीले कागजमा उल्लेख गरेका विषयहरू परिणाममा देखिनुपर्छ भन्नेमा तपाईँ हामी सचेत हुनुपर्छ। प्रधानमन्त्रीज्युले काम गर्ने राम्रो वातावरण बनाउनुभएको छ। यो हामी सबैका लागि राम्रो अवसर हो। प्रधानमन्त्रीज्यू यसपटक केही गरेर छोडौँ भन्नेमा हुनुहुन्छ। त्यसले हामीलाई पनि ऊर्जा दिएको छ। त्यसका हामी सबैको पनि उच्च मनोवलका साथ क्रियाशीलताको खाँचो छ,' उनले भने।"
जसपासँग पार्टी एकता गर्न रेशम चौधरीलाई प्रस्ताव,"काठमाडौं : पार्टी एकताका विषयमा जनता समाजवादी पार्टी (जसपा)का नेता राजेन्द्र श्रेष्ठ र नागरिक उन्मुक्ति पार्टीका संरक्षक रेशम चौधरीबीच छलफल भएको छ। वार्ता समितिको संयोजकसमेत रहेका श्रेष्ठले मंगलबार डिल्ली बजार जेलमै गएर रेशमसँग छलफल गरेका हुन्। उनीहरूबीच एक घन्टा छलफल भएको जसपाका प्रचार विभाग प्रमुख पूर्ण बस्नेतले जानकारी दिए। पार्टी खोल्नुअघि जसपामै रहेका चौधरीलाई एकसाथ अगाडि बढ्न जसपा नेता श्रेष्ठले आग्रह गरेका थिए। 'पहिला पनि हामी एकसाथ काम गरिसकेका छौं। अहिलेको संक्रमणकालीन अवस्थामा हाम्रो एकता अपरिहार्य देखिएको छ। हामी एक भयौं भने सत्तासँग बार्गेनिङ गर्ने हाम्रो क्षमता पनि बढ्छ,' श्रेष्ठले चौधरीलाई भनेका थिए। जसपाले कार्यदल नै बनाएर एकता अभियानलाई तीव्रता दिएको छ। जसपाले माधव नेपाल नेतृत्वको एकीकृत समाजवादी पार्टीसँग पनि एकताका विषयमा निरन्तर सम्बाद गर्दै आएको छ।"
"नागरिक उन्मुक्तिको अडानले सुदूरपश्चिम सरकार संकटमा, तनावमा मुख्यमन्त्री","धनगढी : सुदूरपश्चिम प्रदेशका मुख्यमन्त्रीले सपथ लिएको २१ दिनसम्म पनि विश्वासको मत लिन सकेका छैनन्। विश्वासको मत नपाउँदा सरकार विस्तार पनि हुन सकेको छैन। सत्ता गठबन्धनको एक घटक नागरिक उन्मुक्ति पार्टीले रेशम चौधरीको रिहाइ नभएसम्म विश्वासको मत नदिने अडान लिएपछि सुदूरपश्चिम सरकार संकटमा पुगेको हो। मुख्यमन्त्री रावलले २७ पुसमा दुई जना मन्त्रीसहित सपथ खाएका थिए। माओवादी केन्द्रबाट संसदीय दलका नेता खगराज भट्ट र एमालेकी छाया थापाले विना विभागीय मन्त्रीको रूपमा सपथ लिएका थिए। मुख्यमन्त्री रावलले विश्वासको मत नपाउँदा उनीहरूले विभागी जिम्मेवारी पाउन नसकेका हुन्। संवैधानिक प्रावधानअनुसार रावलले २६ माघभित्र विश्वासको मत लिइसक्नुपर्नेछ। गठबन्धन सरकारमा माओवादी केन्द्रका ११, एमालेका १०, नागरिक उन्मुक्ति पार्टीका ७ र राप्रपाका १ गरी २९ जना सांसदको समर्थन रहेको छ। सर्वोच्च अदालतमा टीकापुर घटनासम्बन्धी मुद्दाको आज पेशी तोकिएको थियो। तर सुनुवाई नै नभइकन स्थगित भयो। जसका कारण सुदूरपश्चिम सरकार थप संकटमा जाने निश्चित देखिएको छ। मंगलबार २२ महिनापछि पेशी तोकिएकव थियो। तर अन्तिम समयमा आएर त्यो सरेको छ। बल्लतल्ल मुद्दा पेशीमा चढेको थियो। आज झगडीया झिकाउने आदेश होला भनेर आशा गरको थियौं, तर त्यो पनि भएन, नागरिक उन्मुक्ति पार्टीका प्रवक्ता दामोदर पण्डितले भने। उनले सुदूरपश्चिम प्रदेश सरकारले विश्वासको मत लिनका लागि अझै समय रहेको र यसबीचमा रेशम चौधरीको रिहाइ गर्नुपर्ने अडान दोहोर्याए। विश्वासको मतका लागि २६ गतेसम्मको समय छ। समय घर्केको छैन। सरकारले टीकापुर घटनाका बारेमा सकारात्मरूपमा सामान्य संकेत पनि गरिदेओस् भन्ने हाम्रो भनाइ हो। तर सम्बोधन भइरहेको छैन, प्रवक्ता पण्डितले भने। नागरिक उन्मुक्तिले रेशम चौधरीसहित टीकापुर घटनाका बन्दीहरूलाई लगाइएको मुद्दा खारेजी र उनीहरूको रिहाइएको एकल माग राख्दै आएको छ। सोही कारण संघमा पनि सरकारलाई विश्वासको मत दिए पनि नागरिक उन्मुक्ति सरकारमा गएको छैन। सुदूरपश्चिममा उपसभामुख पदसमेत लिएन। 'हाम्रो प्राथमिकता रेशम चौधरीसहित राजबन्दीको रिहाइ हो। सरकारमा जानु दोस्रो प्राथमिकता हो,' प्रवक्ता पण्डितले भने। नेकपा एमालेका प्रदेश सचिव एवं सांसद धर्मराज पाठकले विश्वासको मतका लागि समय अझै रहेकाले नागरिक उन्मुक्तिले विश्वासको मत हाल्ने बताए। उनीहरूको एकल माग छ। त्यसमा केन्द्रमा पार्टीका शीर्ष नेताहरूका बीचमा पनि छलफल र कुराकानी भइरहेको छ। छिट्टै केही निकास आउने आशा छ, पाठकले भने। विश्वासको मत नपाउँदा मुख्यमन्त्री रावल भने तनावमा रहेको उनी निकट नेताहरूले बताएका छन्। 'समय नजिकिँदै जाँदा विश्वासको मत पाउने नपाउने अझै टुंगो छैन। काठमाडौंमा पनि केन्द्रीय नेताहरूबाट सोचेजस्तो सहयोग पाइएन। सरकार नै जाने हुन् कि भनेर उहाँ (मुख्यमन्त्री) तनावमा हुनुहुन्छ,' उनी निकट नेताले बताए। केही समयअघि मुख्यमन्त्री रावल सत्ता गठबन्धनमा आबद्ध दलका शीर्ष नेताहरूको टोलीसहित काठमाडौं गएका थिए। काठमाडौंमा मुख्यमन्त्री रावलको टोलीले प्रधानमन्त्री पुष्पकमल दाहाल प्रचण्ड, नेकपा एमाले अध्यक्ष केपी शर्मा ओली र नागरिक उन्मुक्तिका संरक्षक रेशम चौधरीलाई जेलमै गएर भेटेका थिए। उनले सुदूरपश्चिम सरकारलाई सहयोग गर्न सबैसँग आग्रह गरेका थिए। सुदूरपश्चिम प्रदेशसभामा सबभन्दा ठूलो दल नेपाली कांग्रेस हो। उसको १९ सिट छ। प्रदेशसभामा नागरिक उन्मुक्तिले कांग्रेस र माओवादीएमालेमध्ये जसलाई समर्थन गर्यो, उसकै सरकार बन्ने अवस्था छ। सरकार गठनका क्रममा पनि प्रदेश प्रमुख देवराज जोशीले दिएको समयको अन्तिम मिनेटमा समर्थन दिएको थियो भने उसकै ढिपिका कारण सभामुखको निर्वाचन तीन पटक भएको थियो।"
सन्दीप लामिछानेलाई धरौटीमा छाड्ने उच्च अदालतको आदेशविरुद्ध सरकारी वकिल सर्वोच्चमा,"काठमाडौं :नाबालिग बलात्कारको अभियोग लागेका क्रिकेटर सन्दीप लामिछानेलाई धरौटीमा छोड्ने उच्च अदालतको आदेश बदरको माग गर्दै महान्यायाधीवक्ता कार्यालयले सर्वोच्च अदालतमा रिट दर्ता गरेको छ। महान्यायाधीवक्ताको कार्यालयका सहन्यायाधीवक्ता संजीवराज रेग्मीले लामिछानेलाई पुर्पक्षको लागि धरौटीमा छोड्ने उच्च अदालतको आदेश बदर गर्न माग गर्दै सर्वोच्च अदालतमा निवेदन दिएको अन्नपूर्णलाई जानकारी दिए । 'निवेदन दर्ता भइसकेको छ। हामीले उच्च अदालत पाटनको फैसला कानुन विपरित र त्रुटिपूर्ण रहेको भन्दै आज निवदेन दिएका छौं,उनले भने,' अब प्रक्रिया अघि बढ्छ। ' उच्च अदालत पाटनले पुस २८ गते लामिछानेलाई धरौटीमा रिहा गर्न आदेश दिएको थियो। उच्च अदालत पाटनका न्यायाधीश ध्रुवराज नन्द र रमेश ढकालको संयुक्त इजलासले पुर्पक्षका लागि थुनामा राख्ने जिल्ला अदालत काठमाडौंको आदेश बदर गरिदिएको थियो। उनलाई २० लाख रुपैयाँ धरौटीमा छाड्न आदेश दिएको थियो। उनका अनुसार लामिछानेलाई विदेश जान रोक लगाइएको छ। काठमाडौंको गौशालास्थित एक होटलको कोठामा राखेर सन्दीपले आफूलाई जबर्जस्ती बलात्कार गरेको भन्दै एक १७ वर्षीय किशोरीले प्रहरी वृत्त गौशालामा उजुरी गरेकी थिइन्। जाहेरीपछि लामिछाने सम्पर्कविहीन भएका थिए। प्रहरीले पक्राउ पुर्जी जारी गरी उनलाई पक्राउ गर्नको लागि इन्टरपोलसँग आग्रह गरेको थियो। जाहेरी परेको करिब एक महिनापछि असोज २० गते सन्दीप नेपाल फर्किएका थिए। प्रहरीले उनलाई त्रिभुवन विमानस्थलबाटै पक्राउ गरेको थियो।"
रवि लामिछाने आए पनि चितवन२ मा कांग्रेसले सहज जित निकाल्छ : जिल्ला सभापति खनाल,"काठमाडौं : नेपाली कांग्रेस चितवनका जिल्ला सभापित राजेश्वर खनालले राष्ट्रिय स्वतन्त्र पार्टीका सभापति रवि लामिछानेले फेरि चुनाव लड्न आए कांग्रेसलाई जित निकाल्न झन् सहज हुने बताएका छन्। खनालले एक महिनामा सरकारको उपप्रधान तथा गृहमन्त्रीको पदमा बसेपछि रविको नागरिकता र पासपोर्टलगायत विवादका बारेमा जनता स्पष्ट भइसकेको बताए। उनले चितवन२ मा कांग्रेसको पक्षमा जनलहर झन् बलियो भएर आएको दाबी गरे। कांग्रेसभित्रको आन्तरिक किचलोकै कारण रविले जितेको बताउँदै उनले थपे, कांग्रेसभित्रको दोषारोपणका कारण रविजीले चुनाव जित्नुभयो। तर जितेर आएको एक महिनासम्म पनि जनताले कुनै राहतको महसुस गर्नै पाएनन्। जसलाई उहाँ यसअघि आरोप लगाउनुहुन्थ्यो, आज आफू त्यही भूमिकामा पुग्नुभयो। सत्तालिप्त मात्र रहेको जनताले देखिसकेका छन्। यसको प्रतिफल उपनिर्वाचनमा अवश्य देखिन्छ। उनले अहिलेको गठबन्धन दुर्घटनाग्रस्त हुने खतरामा रहेको बताए। उनले नागरिकता र राहदानी विवाद कायमै रहँदा पनि रविले गृहमन्त्रीको घुर्की लगाउनु सत्तालिप्साको पराकाष्ठा भएको बताए। 'मुलुकको लागि केही गरौं भन्ने त छँदै छैन। खाली व्यक्तिगत लाभमा मात्र छन्,' उनले भने। उनले चितवनको परिवेश र धरातल नबुझिकनै टिकट वितरण गरिएको आरोप लगाए। 'पार्टीले टिकटमा राजनीति गर्यो। हामीबीच हार्मोनी पनि भएन। गठबन्धन छँदैछ, चुनाव जितिहाल्छौं भन्ने आत्मविश्वास बढी भयो,' उनले भने।मंसिर ४ को निर्वाचनमा रविले ४९ हजार ३ सय मतले विजयी हुँदा कांग्रेसका उमेश श्रेष्ठले १४ हजार ९८८ र एमालेका कृष्णभक्त पोखरेलले १४ हजार ६५२ मत पाएका थिए।"
"प्रतिनिधि सभा बैठक भोलि, प्रधानमन्त्रीले राष्ट्रिय मानव अधिकार आयोगको प्रतिवदेन पेश गर्ने",काठमाडौं :संघीय संसदअन्तर्गतको प्रतिनिधि सभा बैठक भोलि बस्दैछ। बुधबार दिउँसो १ बजेका लागि बोलाइएको बैठकमा सभामुख देवराज घिमिरेले राष्ट्रपति कार्यालयबाट प्राप्त कार्यभार तोकिएकोसम्बन्धी पत्रको व्यहोरा पढेर सुनाउने संभावित कार्यसूची रहेको संघीय संसदको महासचिव डाभरतराज गौतमले जानकारी दिए। बैठकमा प्रधानमन्त्री पुष्पकमल दाहाल 'प्रचण्ड'ले राष्ट्रिय मानव अधिकार आयोगको २२ औं वार्षिक प्रतिवेदन (आव२०७८०७९) पेश हुने कार्यसूचीमा उल्लेख छ। संसद सचिवालयका अनुसार सभामुख घिमिरेले नेपालको संविधानको धारा ८९ को खण्ड (ख) बमोजिम प्रतिनिधि सभा सदस्यको स्थान एक रिक्त रहेको जानकारी प्रतिनिधि सभा नियमावली २०७५ नियम २१२ को (१)बमोजिम गराउनेछन्।
विकास जनताको हकहितमा हुनुपर्छ : अध्यक्ष ठाकुर,"महोत्तरी : लोकतान्त्रिक समाजवादी पार्टीका राष्ट्रिय अध्यक्ष महन्थ ठाकुरले विकास जनताको हकहितमा हुनुपर्नेमा जोड दिएका छन्। मंगलबार महोत्तरी आएका अध्यक्ष ठाकुरले जनमैत्री विकास नै अहिलेको मुख्य आधार रहेकाले सोही अनुसारको गतिविधि सञ्चालन गर्नका लागि जनप्रतिनिधिलाई आग्रह गरेका छन्। महोत्तरी क्षेत्र नं ३ का प्रतिनिधिसभा सदस्य समेत रहेका अध्यक्ष ठाकुरले शिक्षा, स्वास्थ्य सडक कृषि जस्ता आधारभूत आवश्यकतालाई पहिलो प्राथमिकतामा राखेर अगाडि बढनुपर्नेमा जोड दिएका छन्। ठाकुरले महिटानी नगरपालिकाको सानो धिरापुरमा एक कालोपत्रे सडकको शिलान्यास गरे। जलेश्वर१० सारीदेखि सिमरदही धिरापुर, मझौरा बिसनपुर, गोबरौरा हुँदै दनौली सम्मको सडकखण्डको शिलान्यास गरेका हुन्। ६ करोड ८४ लाखको लागतमा प्रथम चरणमा सारीदेखि ठूलो धिरापुरसम्मको करिब ५ किलोमिटर सडक कालोपत्रे गरी निर्माण हुने छ। बहुवर्षीय कार्यक्रमअन्तर्गत रहेको सो सडकको शिलान्यास भएको खण्ड अबको १२ महिनाभित्र निर्माण सम्पन्न हुने पूर्वाधार विकास कार्यालय जनकपुरधामका निमित्त प्रमुख उदित ठाकुरले बताए।"
आजको युग'डिजिटल एरा': प्रधानमन्त्री,"काठमाडौं :प्रधानमन्त्री पुष्पकमल दाहाल 'प्रचण्ड'ले आजको युग 'डिजिटल एरा'को रुपमा संश्लेषण गर्न सकिने बताएका छन्।मंगलबार नेपाल टेलिभिजनको ३८औं वार्षिकोत्सवको विशेष समारोहमा बोल्दै प्रधानमन्त्री प्रचण्डले चौंथो औद्योगिक क्रान्तिले सम्पूर्ण विश्व एवं मानव जातिको चिन्तन,जीवन र क्रियाकलापमा गुणात्मक बदलाव ल्याइदिएको बताए। प्रधानमन्त्रीले डिजिटल प्रविधिको विकासले नै सामाजिक उत्पादन पद्धतिमा गुणात्मक परिवर्तन ल्याइदिएको बताए। उनले भने,'विश्वमा यस्तो कुनै क्षेत्र, विषय र मुद्दा छैन,जुन सूचनाप्रविधिको पहुँचभन्दा पृथक होस् । डिजिटल प्रविधिको विकासले सामाजिक उत्पादन पद्धतिमा नै गुणात्मक परिवर्तन ल्याइदिएको छ । ' विज्ञान प्रविधि र मुख्यतः सूचना प्रविधिको विकास र विस्तारलाई केन्द्रमा राख्न सके मात्रै राष्ट्रको गुरूत्तर कार्यभार पूरा हुने उनको भनाइ छ। यस कार्यको नेतृत्वकारी भूमिका सरकारी सञ्चारमाध्यमले खेल्नुपर्ने बताए। यस्तै प्रधानमन्त्री प्रचण्डले सरकार सामाजिक न्याय,सुशासन र समृद्धिलाई प्राथमिकतामा राखेर अगाडि बढिरहेको बताएका छन्। चुनौतीपूर्ण परिस्थितमा गठन भएको आफू नेतृत्वको सरकारले यी तीन कुरालाई पहिलो प्राथमिकता दिएको बताए।"
सहमति तलमाथि भए गठबन्धन टुट्छ : कर्ण थापा (भिडियो वार्ता),काठमाडौं: नेकपा एमालेका स्थायी कमिटी सदस्य कर्ण थापाले पुस १० मा नयाँ समीकरण बन्दा भएको सहमति पालना नभए गठबन्धन टुट्ने चेतावनी दिएका छन्। अन्नपूर्ण पोष्टको कार्यक्रम 'द न्युज मेकर'मा भूपाल लुइटेलसँग कुराकानी गर्दै थापाले नयाँ सरकार बनाउने बेला पुस १० मा एमालेमाओवादीसहितका दलहरूबीच भएको सहमति तलमाथि हुन नहुने बताए। विगतमा रवि लामिछानेले सम्हालेको उप्रधानमन्त्री एवं गृहमन्त्रालयबारे भने गठबन्धनका शीर्ष नेता एमाले अध्यक्ष केपी शर्मा ओली र प्रधानमन्त्री प्रचण्डले नै टुंग्याउन पर्ने उनको मत छ। 'समीकरण मिलाउँदा गृह मन्त्रालय रास्वपालाई नै दिने सहमति भएको हो भने त्यो सहमति पनि पालना हुनुपर्छ । तर अब गृहमन्त्रीचाँही रवि हैन रास्वपाले अरू कसैलाई पठाउन पर्छ।' रवि लामिछाने प्रश्न सोधेरै यो ठाउँमा पुगेको तर उनी आफैँमाथि धेरै प्रश्न उठेकाले ती सबै आरोप र प्रश्नको निरूपण नभएसम्म पदमा जान अनैतिक हुने थापाको भनाइ छ। थापासँग गरिएको कुराकानीको भिडियो हेर्नुहोस्:
समावेशी र लोकतान्त्रिक सूचना तथा सञ्चार नीति जारी हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले आमसञ्चारमाध्यममा सबै वर्ग, क्षेत्र, जाति, भाषा र समुदायको पहुँच बढाउने गरी समावेशी लोकतान्त्रिक सूचना तथा सञ्चार नीति जारी गर्ने बताएका छन्। नेपाल टेलिभिजनको ३८औँ वार्षिकोत्सवका अवसरमा आज यहाँ आयोजित कार्यक्रमलाई सम्बोधन गर्दै प्रधानमन्त्रीले सूचना प्रविधिको विकास र विस्तारलाई केन्द्रमा राख्न सके राष्ट्रको कार्यभार पूरा गर्न सकिने बताए। उनले यस कार्यको नेतृत्वकारी भूमिका सरकारी सञ्चारमाध्यमले नै खेल्न सक्ने विश्वास व्यक्त गरे। वर्तमान सरकार विचार तथा अभिव्यक्ति स्वतन्त्रता, सूचनाको हक एवं प्रेस स्वतन्त्रताको पूर्ण ग्यारेन्टी गर्ने गरी आवश्यक संरचना र पूर्वाधार निर्माणका साथै कानूनी र व्यावहारिक सुनिश्चितता गर्न प्रतिबद्ध रहेको उनको भनाइ छ। उनले सञ्चारमाध्यम र सञ्चारकर्मीको प्रवर्द्धन र हितका निम्ति सञ्चारमाध्यमको व्यावसायिक र संस्थागत विकासका लागि सरकारले मिडियालाई राष्ट्रिय सेवामूलक उद्योगसरह मान्यता प्रदान गरी संरक्षण र संवर्द्धन गर्ने सरकारको नीति रहेको बताए। सङ्घीय लोकतान्त्रिक गणतन्त्रात्मक शासन प्रणालीलाई संस्थागत गर्दै जनताको जीवनस्तर उठाउन सहयोगी माध्यमका रूपमा सूचना तथा सञ्चार प्रणालीको विकास गर्ने नीति अगाडि सारिएको प्रधानमन्त्रीको भनाइ छ। आजको युग विज्ञान प्रविधिको युग भएको उल्लेख गर्दै प्रधानमन्त्रीले यस युगलाई हामीले डिजिटल इराका रूपमा संश्लेषण गर्न सकिने धारणा राखे। प्रधानमन्त्रीले चौथो औद्योगिक क्रान्तिले सम्पूर्ण विश्व एवं मानव जातिको चिन्तन, जीवन र क्रियाकलापमा गुणात्मक बदलाव ल्याइदिएको उल्लेख गर्दै भने, 'विश्वमा यस्तो कुनै क्षेत्र, विषय र मुद्दा छैन, जुन सूचनाप्रविधिको पहुँचभन्दा पृथक होस्। डिजिटल प्रविधिको विकासले सामाजिक उत्पादन पद्धतिमा नै गुणात्मक परिवर्तन ल्याइदिएको छ।' सञ्चारकर्मीको सीप तथा दक्षता अभिवृद्धि र अद्यावधिक गर्न एवं उच्चतम व्यावसायिक अभ्यासका लागि प्रेरित गर्न आमसञ्चार प्रशिक्षण प्रतिष्ठान स्थापना गर्न सरकार प्रतिबद्ध रहेको प्रधानमन्त्रीको भनाइ छ। पत्रकार र सबै प्रकारका सञ्चारमाध्यमको पेसागत तथा भौतिक सुरक्षाको प्रत्याभूति गर्दै सम्पूर्ण पत्रकारको स्वास्थ्य, दुर्घटना तथा हूलदङ्गा वा आतङ्कको बीमाको व्यवस्था गर्ने प्रधानमन्त्रीको भनाइ छ। श्रमजीवी पत्रकारका लागि निर्मित कानुनको प्रभावकारी कार्यान्वयन गर्दै सूचनाको हक प्रदान गर्ने कुरा राज्यको दायित्वका रूपमा स्थापित गर्ने एवम् त्यसका निम्ति सञ्चारमाध्यम र सञ्चार क्षेत्रमा क्रियाशील सबैलाई सकारात्मक र रचनात्मक सहयोग गर्न प्रधानमन्त्रीले आग्रह गरे। चुनौतीपूर्ण परिस्थितिमा गठन भएको आफ्नो नेतृत्वको वर्तमान सरकार सामाजिक न्याय, सुशासन र समृद्धिका तीन प्राथमिकता निर्धारण गरी अगाडि बढिरहेको स्पष्ट पार्दै प्रधानमन्त्री प्रचण्डले भने, 'लोकतन्त्रको सुदृढीकरण, संविधानको रक्षा एवं प्रगतिशील कार्यान्वयन, चुनौतीपूर्ण अवस्थामा रहेको अर्थतन्त्रको सुधार एवं जनसेवा र जनजीविकाका क्षेत्रमा प्रभावकारी कार्यसम्पादन वर्तमान सरकारको प्रमुख कार्यभार रहेको छ।' सरकारको सो कार्यभारलाई गम्भीरतापूर्वक ग्रहण गर्न, आम श्रोता र दर्शकसम्म व्यवस्थित रूपमा सम्प्रेषण गर्न उनले नेपाल टेलिभिजनको ध्यान आकृष्ट गरे। प्रधानमन्त्रीले नेपालको सबैभन्दा जेठो टेलिभिजन नेपाल टेलिभिजनको ३८औँ वार्षिकोत्सवको उपलक्ष्यमा टेलिभिजन परिवारका साथै स्वदेश तथा विदेशमा रहेका सम्पूर्ण श्रोता एवं दर्शक महानुभावहरू, विज्ञापनदाता, परामर्शदाता एवं आम जनसमुदायमा आभार प्रकट गरे। अठ्तीस वर्षअघि २०४२ सालमा आजकै दिन स्थापित नेपाल टेलिभिजनले आफ्नो प्रसारणका विभिन्न आरोहअवरोह पार गर्दै देशको सबैभन्दा अग्रणी टेलिभिजनका रूपमा स्थापित भएको छ। प्रधानमन्त्रीले नेपाल टेलिभिजन नेपाल सरकार र नेपाली जनताको आधिकारिक सूचना र समाचार सम्प्रेषण गर्ने सञ्चारमाध्यम भएकाले राज्यप्रतिको जिम्मेवारी र नागरिकप्रतिको जवाफदेहितामा आफूलाई अविचलित रूपमा प्रमाणित गरेको उल्लेख गरे। प्रधानमन्त्रीले भने, 'राजनीतिक प्रणाली र राज्यको चरित्रमा आएको परिवर्तनअनुरूप टेलिभिजनले पनि आफूलाई परिमार्जन र रूपान्तरण गर्दै अगाडि बढेको तथ्यले टेलिभिजनको भूमिका र महत्वलाई थप प्रमाणित गर्दछ।' यस वर्षदेखि विभिन्न सात भाषामा समाचार प्रसारणको आरम्भ हुनु थप महत्वपूर्ण रहेको भन्दै प्रधानमन्त्रीले टेलिभिजनले आम नागरिक र दर्शकको अपेक्षाअनुसार थप जिम्मेवार र व्यावसायिक बन्नुपर्ने चुनौती रहेको बताए। सो चुनौतीलाई अवसरमा बदल्न आफ्नो सम्पूर्ण ज्ञान, बुद्धि र विवेक संस्थाको हितमा खर्चिन पनि प्रधानमन्त्रीले टेलिभिजनलाई आग्रह गरे। प्रादेशिक च्यानल विस्तारको कार्यलाई टेलिभिजनले थप उचाइका साथ आवश्यकता र प्राथमिकताका आधारमा निरन्तरता दिने विश्वास व्यक्त गर्दै प्रधानमन्त्रीले भने, 'काठमाडौँबाट प्रसारण हुने टेलिभिजनले सबै वर्ग, जाति, लिङ्ग, क्षेत्र र समुदायको इतिहास, भाषा, संस्कृति र आवाज मुखरित गरेको छ। यसरी हेर्दा देशका सबै वर्ग र समुदायले नेपाल टेलिभिजनभित्र आफ्नो अनुहार देख्न सक्छन्, अपनत्वभावको अनुभूति गर्न सक्छन् भन्ने तथ्य स्थापित भएको छ।' नेपाली भाषा, कला, संस्कृति र पहिचान विश्वव्यापी रूपमा स्थापित गर्न सफल भएकामा प्रधानमन्त्रीले नेपाल टेलिभिजनलाई आभार व्यक्त गरे। उनले टेलिभिजनले आगामी दिनमा व्यावसायिक दक्षतामा अभिवृद्धि गर्दै थप अत्याधुनिक, द्रूत र व्यवस्थित सेवा प्रवाह गर्ने विश्वास व्यक्त गरे। सो अवसरमा नेपाल टेलिभिजनका अध्यक्ष समीरजङ्ग शाहले सूचना र सञ्चार क्षेत्रमा भएको परिवर्तनलाई आत्मसात् गर्दै संस्थाले व्यावसायिक दक्षता र सीपको विकासमा जोड दिइएको बताए। महाप्रबन्धक फुलमान बलले प्रधानमन्त्रीको चाहनाअनुसार नै नेपाल टेलिभिजनले विभिन्न भाषाभाषीमा समाचार प्रसारण सुरु गरेको जानकारी दिए।"
आयात निर्यात सहज बनाउन उपप्रधानमन्त्री लिङ्देनको ध्यानाकर्षण,"झापा: आयात निर्यात सहज बनाउन झापाका व्यवसायीले उपप्रधान एवम् उर्जा, जलस्रोत तथा सिचाईमन्त्री राजेन्द्र लिङ्देनको ध्यानाकर्षण गराएका छन्। मेची नदीमा पुल निर्माण भएसँगै नेपालतर्फको सीमा बजारको व्यापार व्यवसाय खस्किँदै गएको विवरण सुनाउँदै भद्रपुरका उद्योगी व्यवसायीले उपप्रधानमन्त्री लिङ्देनको ध्यानाकर्षण गराएका हुन्। उद्योगी व्यवसायीले उपप्रधानमन्त्री लिङ्देनलाई भेटेर सीमा नाकामा उत्पन्न समस्या र चिया निकासीमा भारत सरकारले लिएको नीतिका बारेमा जानकारी गराएको नेपाल भारत मैत्री संघ झापाका अध्यक्ष प्रदीपमणि रेग्मीले जानकारी दिए। मेची पुलको उद्घाटन २०७५ साल माघ १७ गतेका दिन पूर्वप्रधानमन्त्री तथा नेकपा (एमाले)का अध्यक्षका केपी शर्मा ओलीले गरेका थिए । पुल सञ्चालनमा आएको चार बर्ष बित्न लाग्दा समेत भद्रपुर भन्सार कार्यालयको पूर्वाधार निर्माणसँगै स्तोरन्नती काम सुस्त छ । अहिले यो नाकाबाट सानो मात्रामा सरसामान आयात भइरहेको छ, भने निर्यात हुन सकेको छैन ।"
"सबैभन्दा बढि भ्रष्टाचार हुने मुलुकमा सोमलिया,नेपाल ११० औं स्थानमा","काठमाडौं : ट्रान्सपरेन्सी इन्टरनेशल (टीआई)ले भ्रष्टाचार अवधारणा सूचांक सार्वजनिक गरेको छ। मंगलबार टीआईले सार्वजनिक गरेको सन् २०२२ को भ्रष्टाचार अवधारणा सूचांकमा डेकमार्क ९० अंक प्राप्त गरी सबैभन्दा कम भ्रष्टाचार हुने मुलुक बनेको छ। यस्तै ,सोमलिया १२ अंक प्राप्त गरी सबैभन्दा बढी भ्रष्टाचार हुने मुलुकका रुपमा सूचीकृत भएको छ। यसैगरी नेपालले ३४ अंक प्राप्त गरी भ्रष्टाचार हुने मुलुकको ११० औं स्थानमा छ। अघिल्लो वर्ष नेपाल ३३ अंक प्राप्त गरी ११७औं स्थानमा परेको थियो। सूचांकमा १०० अंकले अति स्वच्छ र ० अंकले अति भ्रष्ट जनाउँछ भने ५० अंक (स्कोर) प्राप्त भएमा बढि भ्रष्टाचार हुने मुलुकको रुपमा मानिने गरिएको छ। यस वर्षको औसत अंक ४३ रहेको र विश्वका दुई तिहाइ मुलुकमा भ्रष्टाचार गम्भीर समस्याको रूपमा देखिएको उल्लेख छ। सीपीआई २०२२ मा दक्षिण एशियाली राष्ट्रहरूमध्ये भुटानले ६८ अंक (२५ औं), मालदिभ्सले ४० अंक (८५ औं), भारतले ४० अंक (८५ औं),श्रीलङ्काले ३६ अंक (१०१ औं),नेपालले ३४ अंक (११० औं), पाकिस्तानले २७ अंक (१४० औं), बङ्गलादेशले २५ अंक (१४७ औं) र अफगानिस्तानले २४ अंक (१५० औं) प्राप्त गरेका छन् । छिमेकी मुलुक चीनले ४५ अंक (६५ औं) प्राप्त गरेको छ । भ्रष्टाचार विरुद्ध विश्वभरनै प्रभावकारी कार्य हुन नसकेको,भ्रष्ट्र सरकारले नागरिकको सुरक्षा गर्ने क्षमता नराख्ने र फलस्वरुप नागरिक वितृष्णा द्वन्द्वमा रुपान्तरण हुँदै गएको टीआईको विज्ञप्तिमा उल्लेख छ। यस्तै एसिया प्रशान्त क्षेत्रमा भ्रष्टाचार विरोधी कदमलाई वेवास्ता गरेको पाइएको जनाइएको छ । ट्रान्सपरेन्सी इन्टरनेशनले सरकारलाई भ्रष्टाचार विरोधी प्रतिवद्धतालाई प्राथमिकता दिन, सूचनाको हक कायम राख्न तथा निजी प्रभाव कम गर्दै भ्रष्टाचार र त्यसबाट उत्पन्न हुने द्वन्द्वबाट मुक्त हुन आग्रह गरेको छ ।"
उद्योगमन्त्री भण्डारी र चिनियाँ राजदूत सोङबीच भेटवार्ता,"काठमाडौं: उद्योग, वाणिज्य तथा आपूर्तिमन्त्री दामोदर भण्डारी र नेपालका लागि चिनियाँ राजदूत चेन सोङबीच आज शिष्टाचार भेटवार्ता भएको छ । भेटका क्रममा मन्त्री भण्डारीले राजदूत सोङलाई ताक्लाकोट, तिङ्करलगायतका देशका पश्चिमी उत्तरी नाका खुलाउने विषयमा ध्यानाकर्षण गराएका छन्। भेटमा चीन र नेपालको व्यापार सम्बन्धलाई अझै बलियो बनाउने विषयमा छलफल भएको मन्त्री भण्डारीको सचिवालयले जनाएको छ। मन्त्री भण्डारीले राजदूत सोङसँग नेपाली वस्तु चीन निर्यात र सञ्चालनमा रहेका नाकामा आयात सहज गर्नुपर्ने विषयमा छलफल गरेका थिए। उनले नेपालमा उद्योगधन्दा सञ्चालनका लागि चिनियाँ लगानी भित्र्याउने विषयमा पनि राजदूत सोङसँग आग्रह गरे। भेटका क्रममा राजदूत सोङले उत्तरी पश्चिमी नाका खोल्ने र निर्माणाधीन पाँच सुक्खा बन्दरगाहका विषयमा चीन सरकार सकारात्मक रहेको मन्त्री भण्डारीलाई जानकारी गराए। उनले दुई देशबीचको व्यापार सम्बन्ध अझ मजबुत बनाउन आफूले भूमिका खेल्ने बताए।"
फैसलाको पूर्णपाठ नआएसम्म गृहमन्त्रीको टुंगो लाग्दैन : माओवादी,"काठमाडौं : नेकपा माओवादीले रवि लामिछानेको नागरिकता मुद्दामा सर्वोच्च अदालतको फैसलाको पूर्णपाठ नआएसम्मग गृहमन्त्रीको टुंगो नलाग्ने बताएको छ। त्यतिञ्जेलसम्मका लागि गृहमन्त्रालय माओवादीले आफैसँग राख्ने भएको हो। पार्टीका प्रवक्ता कृष्णबहादुर महराले मंगलबार पार्टीको पदाधिकारी बैठकमा गृहमन्त्रालयबारे तत्काल निर्णय नभएको जानकारी गराए। गृहमन्त्री को बन्छ? भन्ने सञ्चारकर्मीले सोधेको प्रश्नको जवाफ दिँदै माओवादी केन्द्रका उपाध्यक्ष महाराले फैसलाको पूर्ण पाठ नआएसम्म गृहमन्त्रालय माओवादीले नै राख्ने बताए। उनले भने,'रवि लामिछानेको नागरिकता मुद्दामा सर्वोच्च अदालतको फैसलाको पूर्णपाठ नआएसम्म गृहमन्त्रालय माओवादीले आफैसँग राख्छ। अहिले पनि गृहमन्त्रालय प्रधानमन्त्री प्रचण्डले आफैसँग राख्नु भएको छ। पूर्णपाठ आएपछि मात्रै गृहमन्त्रीको टुंगो लाग्छ।' रास्वपाका सभापति लामिछानेको नागरिकता विवादमा सर्वोच्च अदालतले दोषी ठहर गरिदिएपछि सांसद, उपसभापति र गृहमन्त्री पद गुमेको छ। सर्वोच्चको आदेशअनुसार लामिछानेले पुन:नेपाली नागरिकता प्राप्त गरेका छन्। नागरिकता लिएसँगै लामिछानेले पुन: गृहमन्त्रीमा दावी गरेका छन्। गृहमन्त्रीको विषयलाई लिएर लामिछाने आजै बिहान प्रधानमन्त्री पुष्पकमल दाहाल प्रचण्ड भेट्न बालुवाटार पुगेका थिए ।भेटका क्रममा सत्ता गठबन्धनमा सहमति भएअनुसार पुन: गृहमन्त्री रास्वापालाई नै दिनुपर्ने अडान दोहोर्याएका थिए। नपाए सरकारबाट बाहिरिने चेतावनी समेत दिएका थिए। तर प्रधानमन्त्री भने यस विषयमा सकारात्मक छैनन्।"
रास्वपाले सरकार नछोडोस् भन्नेमै छु : प्रधानमन्त्री,"काठमाडौं : प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्डले गठबन्धन जोगाउने पक्षमा आफू लागिपरेको बताएका छन्। मंगलबार पार्टी पदाधिकारी बैठकबाट बाहिरिने क्रममा राष्ट्रिय स्वतन्त्र पार्टीले गृहमन्त्री नपाए सरकारबाट बाहिरिने चेतावनी दिएको छ नि ? भन्ने सञ्चारकर्मीको प्रश्नमा प्रधानमन्त्री प्रचण्डले आफूहरू सल्लाहमै रहेको बताए। उनले भने,'हामी सल्लाह गर्दैछौं। सकेसम्म हाम्रो सहमति नटुटोस् भन्ने छ। त्यसका लागि प्रयास गरिरहेको छु।' प्रचण्डले रवि लामिछानेको मुद्दामा सर्वोच्च अदालतको पूर्णपाठ नआएसम्म गृहमन्त्रीमा कुर्नुपर्ने बताए। रास्वपाका सभापति लामिछानेको नागरिकता विवादमा सर्वोच्च अदालतले दोषी ठहर गरिदिएपछि सांसद,उपसभापति र गृहमन्त्री पद गुमेको छ। सर्वोच्चको आदेशअनुसार लामिछानेले पुन:नेपाली नागरिकता प्राप्त गरेका छन्। नागरिकता लिएसँगै लामिछानेले पुन:गृहमन्त्रीमा दावी गरेका छन्। गृहमन्त्रीको विषयलाई लिएर लामिछाने आजै बिहान प्रधानमन्त्री पुष्पकमल दाहाल प्रचण्ड भेट्न बालुवाटार पुगेका थिए । भेटका क्रममा सत्ता गठबन्धनमा सहमति भएअनुसार पुन: गृहमन्त्री रास्वापालाई नै दिनुपर्ने अडान दोहोर्याएका थिए। नपाए सरकारबाट बाहिरिने चेतावनी समेत दिएका थिए। प्रधानमन्त्रीले यस विषयमा आनकानी गरिरहेका छन्। तर नेकपा एमाले अध्यक्ष केपी शर्मा ओली लामिछानेले पुन:नेपाली नागरिकता प्राप्त गरिसकेकाले गृहमन्त्री उनैलाई नै दिनुपर्ने दबाब दिइरहेका छन्।"
"पेरिसडाँडामा माओवादी केन्द्रको पदाधिकारी बैठक,राष्ट्रपति र गृहमन्त्रीबारे छलफल हुँदै","काठमाडौं :नेकपा माओवादी केन्द्रको पदाधिकारी सुरू भएको छ। बिहान ११ बजेका लागि बोलाइएको बैठक केही समय ढिलोगरी सुरु भएको हो। बैठकमा राष्ट्रपति,गृहमन्त्री र भोली बस्ने स्थायी कमिटी बैठको एजेण्डाबारे छलफल हुने जनाइएको छ। रवि लामिछाने नागिकता विवादामा मुछिएपछि उनको सांसद,उपप्रधानमन्त्री र गृहमन्त्री पद गुमेको छ। उनी गृहमन्त्रीबाट बाहिरिएपछि माओवादीले गृहमन्त्रालय आफैसँग राखेको छ। सर्वोच्च अदालतको आदेशअनुसार लामिछानेले पुन:नेपाली नागरिकताको प्रमाणपत्र लिइसकेका छन्। लामिछाने बाहिएपछि रास्वपाले भने गृहमन्त्रीमा पुन:दावी गरेको छ। तर, प्रधानमन्त्री पुष्पकमल दाहाल 'प्रचण्ड'ले रास्वपालाई पुन:गृहमन्त्री नदिने मनस्थितिमा छन्। नागरिकता लिएपछि लामिछानेले गृहमन्त्रीकै विषयमा प्रधामन्त्री प्रचण्डसँग दुई पटक भेट गरिसकेका छन् । तर,सो विषयमा प्रधानमन्त्री सकारात्मक नदेखिएको बालुवाटार स्रोतले बताएको छ। आजै बिहान प्रधानमन्त्री प्रचण्डसँगको भेटमा रास्वपाका सभापति लामिछानेले गृहमन्त्रालय आफूले पाउनुपर्ने अडान दोहोर्याएको बताइएको छ। लामिछानेले सत्ता बाँडफाँडमा आफ्नो भागमा परेको गृहमन्त्रालय नपाए सरकारबाट बाहिरिने चेतावनी दिएको रास्वपा स्रोतले जनाएको छ।"
परराष्ट्रमन्त्री पौड्याल र बंगलादेशका राजदूत चौधरीबीच भेटवार्ता,काठमाडौं : परराष्ट्रमन्त्री बिमला राई पौड्याल र नेपालका लागि बंगलादेशका राजदूत सलाउद्धिन नोमन चौधरीबीच भेटवार्ता भएको छ। सिंहदरवारस्थित मन्त्रालयमा मंगलबार भएको भेटमा परराष्ट्रमन्त्री पौड्यालले भैरहवा अन्तर्राष्ट्रिय विमानस्थलबाट ढाका फ्लाइट सुरु गर्न राजदूत चौधरीलाई आग्रह गरेकी छन्। मन्त्री पौड्याल र राजदूत चौधरीबीचको भेटमा नेपाल र बंगलादेशबीचको पर्यटन व्यापार तथा कृषि क्षेत्रमा सहयोग र साझेदारी अभिवृद्धि गर्ने सम्बन्धमा पनि छलफल भएको छ।
कांग्रेसले प्रस्ताव गरेको व्यक्ति नै अबको राष्ट्रपति : महामन्त्री शर्मा,"इलाम : नेपाली कांग्रेसका महामन्त्री विश्वप्रकाश शर्माले कांग्रेसले प्रस्ताव गरेको व्यक्ति राष्ट्रपति बन्ने बताएका छन्। मंगलबार इलामको फिक्कलमा पत्रकारसँगको कुराकानीका क्रममा साझा अपनत्व ग्रहण हुने गरी कांग्रेसले प्रस्ताव गरेको व्यक्ति नै अबको नयाँ राष्ट्रपति हुने उनको भनाइ छ। कांग्रेसबाट राष्ट्रपतिको उम्मेदवार को बन्ने भन्ने बारेमा शर्माले विधिवत् छलफलपछि सम्भावित उम्मेदवारको नाम र निर्णय सार्वजनिक हुने बताए। उनले भने, 'हामीसँग योग्य नेतृत्व धेरै हुनुहुन्छ। अहिले मैले नाम भन्नु उचित हुँदैन्। अब हामी बैठक बस्छौँ र सम्भावित उम्मेदवारका बारेमा छलफल गर्छौ।' नेपाली कांग्रेस लामो राजनीतिक इतिहास बोकेको पार्टी भएका कारण साना समस्याबाट विचलित नहुने उनको भनाइ थियो।"
परराष्ट्रमन्त्रीको पहिलो विदेश भ्रमण श्रीलङ्काबाट,"काठमाडौं: परराष्ट्रमन्त्री डा विमला राई पौड्यालको पहिलो विदेश भ्रमण श्रीलंका हुने भएको छ। परराष्ट्रमन्त्री नेतृत्वको टोली श्रीलङ्काको ७५औँ स्वतन्त्रता दिवसका अवसरमा सहभागी हुन बिहीबार त्यसतर्फ प्रस्थान गर्नेछ। सोमबारको मन्त्रिपरिषद्को बैठकले मन्त्री पौड्याल नेतृत्वको टोलीलाई श्रीलङ्काको भ्रमणको स्वीकृति प्रदान गर्ने निर्णय गरेको हो। परराष्ट्रमन्त्री श्रीलङ्काको ७५औँ स्वतन्त्रता दिवसका अवसरका कोलोम्बोमा आयोजना हुने विशेष समारोहमा अतिथिका रुपमा सहभागी हुनेछिन्। श्रीलङ्काका राष्ट्रपति रणिल विक्रमासिङ्घेले यही माघ २० र २१ गते (फेब्रुअरी ३ र ४ तारिख) मा हुने विशेष समारोहमा दक्षिण एसियाली मुलुकका विदेशमन्त्री र अन्य विशिष्ट पाहुनालाई निमन्त्रणा गरेका थिए। भ्रमणमा मन्त्री पौड्यालले उच्चस्तरीय द्विपक्षीय राजनीतिक भेटवार्ता गर्ने कार्यक्रम छ। परराष्ट्रमन्त्रीले श्रीलङ्काका राष्ट्रपति, प्रधानमन्त्री र विदेशमन्त्री, भारत र माल्दिभ्सका विदेश मन्त्रीलगायतसँग उच्चस्तरीय द्विपक्षीय भेटवार्ता गर्नेछिन्।"
"सामाजिक न्याय, सुशासन र समृद्धि सरकारका प्राथमिकता: प्रधानमन्त्री प्रचण्ड","काठमाडौं: प्रधानमन्त्री पुष्पकमल दाहाल 'प्रचण्ड'ले सामाजिक न्याय, सुशासन र समृद्धि सरकारका प्रमुख तीन प्राथमिकता रहेको बताएका छन्। नेपाल टेलिभिजनको ३८ औँ वार्षिकोत्सवको अवसरमा आयोजित कार्यक्रमलाई सम्बोधन गर्दै प्रधानमन्त्री प्रचण्डले चुनौतीपूर्ण अवस्थामा गठन भएको सरकारले आफ्ना प्राथमिकतालाई प्रभावकारी कार्यान्वयनमा लैजाने बताए। लोकतन्त्रको सुदृढीकरण, संविधानको रक्षा तथा प्रगतिशील कार्यान्वय, चुनौतीपूर्ण रुपमा रहेको अर्थतन्त्रमा सुधार गर्दै जनसेवा र जनजीविकाका क्षेत्रमा प्रभावकारी कार्यसम्पादन गर्ने सरकारको कार्यभार रहेको प्रधानमन्त्रीको भनाइ छ। प्रधानमन्त्रीले भने, 'चुनौतीपूर्ण परिस्थितिमा गठन भएको मेरो नेतृत्वको सरकार सामाजिक न्याय, सुशासन र समृद्धिका तीन प्राथमिकता निर्धारण गरी अघि बढिरहेको छ। लोकतन्त्रको सुदृढीकरण, संविधानको रक्षा एवम् प्रगतिशील कार्यान्वय, चुनौतीपूर्ण रुपमा रहेको अर्थतन्त्रमा सुधार एवम् जनसेवा र जनजीविकाका क्षेत्रमा प्रभावकारी कार्यसम्पादन वर्तमान सरकारको प्रमुख कार्यभार हो।'"
प्रधानमन्त्री प्रचण्डसँग रवि लामिछानेको भेटवार्ता,"काठमाडौं :प्रधानमन्त्री पु्ष्पकमल दाहाल 'प्रचण्ड' भेट्न राष्ट्रिय स्वतन्त्र पार्टीका सभापति रवि लामिछाने बालुवाटार पुगेका छन्। उनीहरूबीच मंगलबार बिहान प्रधानमन्त्रीको सरकारी निवास बालुवाटारमा भेटवार्ता भएको प्रधानमन्त्रीको सचिवालयले जनाएको छ। प्रधानमन्त्री प्रचण्ड र लामिछानेबीच उपनिर्वाचन,गृहमन्त्रालय र अन्य समसामयिक राजनीतिक विषयमा छलफल भएको जनाइएको छ। यसअघि सोमबार साँझ पनि लामिछाने प्रधानमन्त्री प्रचण्डलाई भेट्न बालुवाटार पुगेका थिए। सर्वोच्च अदालतले लामिछानेलाई नेपाली नागरिकता विवादमा दोषी ठहर गरिदिएपछि उनले प्रक्रिया पुर्याएर पुन: नागरिकताको प्रतिलिपि लिएका छन्।नयाँ नागरिकता लिएसँगै रास्वपाले लामिछानेलाई पार्टी सभापति बनाएको छ। रास्वपाले फेरि गृहमन्त्रीमा दावी गरेपनि प्रधानमन्त्री प्रचण्ड नदिने मनस्थितिमा छन्। रास्वपाले भने गृहमन्त्रीमा आफ्नो दावी कायम राखेको छ।"
"पढाइ, कमाइ र दबाइ अभियान सुरु गर्छौँ: मुख्यमन्त्री रावल","महेन्द्रनगर: सुदूरपश्चिम प्रदेशका मुख्यमन्त्री राजेन्द्रसिंह रावलले प्रदेश सरकारले पढाइ, कमाइ र दबाइको अभियान थालिने बताएका छन्। महेन्द्रनगरस्थित महाकाली प्रादेशिक अस्पतालको अनुगमन गर्दै मुख्यमन्त्री रावलले सुदूरपश्चिम प्रदेशको समृद्धिका सो अभियान गाउँगाउँमा सञ्चालन हुने बताए। 'अहिले प्रदेश सरकारले पूर्णता पाउन सकेको छैन, विश्वासको मत लिएपछि हामी यो अभियानमा लाग्छौँ,' उनले भने, 'सुदूरपश्चिम प्रदेशमा रहेका थुप्रै खानीहरूको उत्खनन गर्न जरुरी छ।' प्राकृतिक एंव सांस्कृतिक सम्पदा संरक्षण, प्रवर्दनमा प्रदेश सरकारले ध्यान दिने पनि उनले बताए। 'विसं २०६२६३ को आन्दोलनका बेला म आफैँ पनि यो अस्पताल व्यवस्थापन समितिको अध्यक्ष थिएँ, यहाँका सबै समस्या मैले बुझेको छु', मुख्यमन्त्री रावलले भने, 'अस्पतालमा डायलायसिस र सिटीस्क्यान सेवाका लागि संघीय सरकारसँग पहल गर्छु।' महाकाली प्रादेशिक अस्पताल व्यवस्थापन समितिका अध्यक्ष कृष्णानन्द भट्टले अस्पतालमा जनशक्ति अभावकै कारण सेवा प्रभावित हुने गरेको जनाउँदै आवश्यक जनशक्तिको व्यवस्थापन गरिदिन आग्रह गरे। 'हामीसँग पर्याप्त जनशक्ति छैन, भएको जनशक्तिलाई पनि तलब खुवाउन सकिने अवस्था छैन', उनले भने, 'यहाँ चिकित्सक अभावकै कारण बिरामीलाई अन्यत्र सिफारिस गर्नुपर्ने अवस्था छ, यसको अन्त्य गर्नका लागि आग्रह गर्छु।'"
"विधान अधिवेशनको तयारीमा जसपा, बहसमा पहिचानको मुद्दा","काठमाडौं: जनता समाजवादी पार्टी नेपाल(जसपा)ले विधान अधिवेशनको तयारी तीव्र पारेको छ। अहिले विधान अधिवेशनमा प्रस्तुत हुने विधान मस्यौदा समितिले पार्टीको विधान र भावी रणनीतिका विषयमा गृहकार्य गरिरहेको प्रचार विभाग प्रमुख पूर्ण बस्नेतले जानकारी दिए। विधान मस्यौदा समिति पार्टी अध्यक्ष उपेन्द्र यादव नेतृत्वमा छ। यो समितिले स्थानीय तहदेखि केन्द्रसम्म पार्टीलाई मजबुद बनाउने रणनीतिसहितको मस्यौदा तयार गरिरहेको छ। पार्टीको राजनीतिक समितिका बैठकमा पनि विधान मस्यौदा समितिले पार्टीलाई मजबुद बनाउने गरी विधान मस्यौदाको तयारीमा जुट्नुपर्ने समझदारी गरेका छन्। जसपाका नेताहरूले बैठकमा पार्टीको सांगठनिक संरचना र पहिचानको मुद्दालाई प्राथमिकतामा उठाउन पर्ने धारणा राखेको बस्नेतले अन्नपूर्णलाई बताए। जसपाको हालको विधानमा केन्द्रीय, प्रादेशिक र स्थानीय तहका विभिन्न सांगठनिक संरचनाको व्यवस्था छ। पहिचानमा आधारित लिम्बूवान, किरात, मधेस, शेर्पालुङ, नेवा, ताम्सालिङ, मगरात, तमुवान, थरुहट, खसान र दलितशिल्पी विशेष ((१०१) राष्ट्रिय समिति र सातवटा प्रदेशस्तरीय संरचनाबीच शक्तिको बाँडफाँट र अधिकार क्षेत्रबारे नेताहरुबीच फरक धारणा रहेको बस्नेतले बताए। यी दुई खाले संरचनामध्ये राजकीय मामलामा हाल जसपाले प्रदेशस्तरीय समितिलाई कार्यकारी र पहिचानमा आधारित राष्ट्रिय समितिलाई समन्वयकारी हैसियत प्रदान गरेको उनले बताए। समग्रमा पहिचानको मुद्दाबारे पुनर्विचार गरौं भन्ने आवाज उठ्न थालेको बताउँदै प्रचार विभाग प्रमुख बस्नेतले पहिचानको मुद्दा जसपाको विधान अधिवेशनको पेचिलो विषय बन्ने देखिएको बताए। जसपाको राजनीतिक समितिको बैठकले विधान अधिवेशन आगामी चैतमा र पार्टीको महाधिवेशन आगामी जेठमा गर्ने निर्णय गरेको छ।"
कर्णाली राजमार्गमा गाडी दुर्घटना हुँदा १३ जना घाइते,दैलेख : कर्णाली राजमार्गमा फोर्स गाडी दुर्घटनामा परेको छ। मंगलबार साँझ राजमार्गअन्तर्गत चामुण्डाविन्द्रासैनी नगरपालिका७ रामाघाट नजिकै गाडी दुर्घटनामा परेको हो। प्रदेश राजधानी वीरेन्द्रनगर सुर्खेतबाट कालिकोटतर्फ जाँदै गरेको कर्णाली प्रदेश ०२००१ ख ०१६६ नम्बरको गाडी दुर्घटनामा परेको जिल्ला प्रहरी कार्यालय दैलेखका डीएसपी भुवनेश्वरप्रसाद साहले बताए। गाडी दुर्घटनामा १३ जना घाइते भएको डीएसपी साहले जानकारी दिए। उक्त गाडीमा चालक र सहचालकसहित १३ जना सवार थिए। घाइतेहरुको उद्धार गरी स्थानीय मेडिकलमा उपचारका लागि पठाइएको थियो। स्थानीय मेडिकलबाट उपचारपछि तीन जना डिस्चार्ज भएका छन्। अन्य १० जनालाई थप उपचारका लागि कर्णाली प्रदेश अस्पताल सुर्खेत पठाइएको डीएसपी साहले बताए। गाडी सडकबाट अन्दाजी ८० मिटर तल कर्णाली नदीको किनारमा खसेको प्रहरीले जनाएको छ। गाडी चालकलाई नियन्त्रणमा लिएर प्रहरीले थप अनुसन्धान थालेको छ।
हिरासत कक्षबाट फरार भएकामध्ये थप एक जना पक्राउ,जनकपुरधाम : इलाका प्रहरी कार्यालय महेन्द्रनगरको हिरासत कक्षबाट फरार भएका ६ जना थुनुवाहरूमध्ये थप एक जनालाई प्रहरीले पक्राउ गरेको छ। पक्राउ पर्नेमा क्षीरेश्वरनाथ नगरपालिका२ का २५ वर्षीय अमित मण्डल रहेका छन्। इलाका प्रहरी कार्यालय महेन्द्रनगरको हिरासत कक्षबाट भित्ता फोडेर सोमबार बिहान ६ जना थुनुवा फरार भएका थिए। हिरासत कक्षबाटै थुनुवाहरू फरार भएपछि जिल्ला प्रहरी कार्यालय धनुषा र मधेस प्रहरी कार्यालयको संयुक्त टोलीले सर्च अपरेशन टोली खटाएर खोजतलास तीव्र पारेको छ। सो टोलीले फरार थुनुवामध्ये मण्डललाई पक्राउ गर्न सफल भएको हो। मण्डलमाथि सार्वजनिक शान्ति विरुद्धको अपराध मुद्दा चलिरहेको छ। यसअघि प्रहरीले सोमबार साँझ मिथिला नगरपालिका६ का २८ वर्षीय रोशन महतोलाई पक्राउ गरेको थियो। उनलाई हतियारसहित प्रहरीले गत शनिबार मात्रै पक्राउ गरेर सार्वजनिक गरेको थियो। यता फरार रहेका बाँकी ४ जनाको खोज तलास तीव्र रूपमा भइरहेको प्रहरीले जनाएको छ।
स्ववियु निर्वाचन : कार्यतालिका प्रकाशनको सातासम्म मात्र भर्ना,"काठमाडौं : त्रिभुवन विश्वविद्यालयले स्वतन्त्र विद्यार्थी (स्ववियु) निर्वाचनको कार्यतालिका प्रकाशन गरेको एक हप्तासम्म मात्र विद्यार्थीले भर्ना गर्न पाउने भएका छन्। त्रिविले तयार पारेको स्ववियु निर्वाचनको आचारसहिंतासम्बन्धी प्रस्तावित निर्देशिका, २०७९ मा कार्यतालिका प्रकाशन गरेको सातासम्म स्नातक तह प्रथम वर्षमा भर्ना हुने पाउने र त्यसपछि भर्ना बन्द गरिने उल्लेख गरिएको छ। त्रिविले आगामी चैत ५ गते स्ववियु निर्वाचन गर्ने निर्णय गरेको छ। निर्वाचनको कार्यतालिका भने प्रकाशन गर्न बाँकी छ। त्रिविका देशभरिका ६२ आंगिक र एक हजार ४० सम्बन्धन प्राप्त क्याम्पसमा स्ववियु निर्वाचन हुँदैछ। त्रिवि विद्यार्थी कल्याण तथा खेलकुद निर्देशनालयका निर्देशक तथा समितिका सदस्य सचिव पशुपति अधिकारीले प्रस्तावित निर्देशिकाबारे विद्यार्थी संगठनहरूसँग छलफल गरिसकेको बताए। उनका अनुसार विद्यार्थी संगठनले कार्यतालिका प्रकाशन गरेपछि तीन दिन मात्र भर्ना गर्नुपर्ने सुझाव दिएका छन्। प्रस्तावित निर्देशिका स्ववियु निर्वाचन केन्द्रीय अनुगमन तथा समन्वय समितिले तयार पारेको हो। दोस्रो, तेस्रो र चौथो वर्ष एवम दोस्रो सेमेष्टरदेखि अन्तिम सेमेष्टरको भर्नाबारे भने क्याम्पसले नै तोकेर व्यवस्था गर्न सकिने निर्देशिकामा उल्लेख छ। तर सेमेष्टर प्रणालीमा सञ्चालित कार्यक्रममा प्रवेश परीक्षा उत्तीर्ण गरिसकेका कोटाभित्र प्रथम सेमेष्टर भर्ना हुनेको हकमा भने मतदातासूची प्रकाशित हुने मितिभन्दा दुई दिन अघिसम्म भर्ना गर्न पाइने व्यवस्था गरिएको छ। निर्देशिकामा एक तह अध्ययन गरी उत्तीर्ण गरिसकेपछि पुनः सोही तहमा भर्ना हुन नपाउने र भए पनि उम्मेदावर हुन नपाइने व्यवस्था गरिएको छ। तर विषय परिवर्तन गरी भर्ना भई उम्मेदवार भने हुन पाइने व्यवस्था गरिएको छ। त्रिविमा २८ वर्ष उमेर हद र मिश्रित निर्वाचन प्रणालीअन्तर्गत निर्वाचन गर्न लागि लागिएको हो। निर्देशिकामा २०५१ चैत १८ गते जन्ममिति र सोभन्दापछि जन्मेका विद्यार्थी उम्मेदवार हुन पाउने व्यवस्था गरिएको छ। निर्देशिकामा स्ववियु निर्वाचनमा कुनै संघ, संगठन वा समूहले समानुपातिकतर्फ मात्र सहभागी हुनसक्ने जनाइएको छ। स्ववियुको अध्यक्ष, सचिव र कोषाध्यक्ष तथा ५० प्रतिशत सदस्य प्रत्यक्ष निर्वाचन प्रणाली र उपाध्यक्ष र सहायक सचिव तथा ५० प्रतिशत सदस्य समानुपातिक निर्वाचन प्रणालबाट चयन हुने छन्। निर्देशिकामा स्ववियु कार्यसमिति दुई सय विद्यार्थी बराबर ११, २०१ देखि एक हजारसम्म विद्यार्थी भए १५, एक हजार एकदेखि तीन हजारसम्म भए १९ तथा तीन हजार एकदेखि बढी विद्यार्थी भए १९ जनाको कार्यसमिति हुने व्यवस्था छ।"
अनावश्यक हर्न बजाउने ५२ चालक ट्राफिक कारबाहीमा,काठमाडौं : अनावश्यक हर्न बजाएर ध्वनी प्रदूषण गर्ने ५२ जना चालक कारबाहीमा परेका छन्। काठमाडौं उपत्यकाका विभिन्न स्थानमा मंगलबार गरिएको विशेष चेकिङको क्रममा अनावश्यक हर्न बजाएर ध्वनी प्रदुषण गर्ने ५२ जना चालकहरूलाई ट्राफिक प्रहरीले कारबाही गरेको हो। २०७४ वैशाख १ गते देखि नै काठमाडौं उपत्यकामा हर्न निषेध गरिए पनि पछिल्लो समय हर्नको दुरुपयोग बढेको पाइएपछि कारबाहीलाई तीव्रता दिएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। ध्वनि प्रदूषणले स्वास्थ्यलाई असर गर्ने भएकाले अत्यावश्यक अवस्था बाहेक हर्न नबजाउन प्रवक्ता भट्टले सम्पूर्ण चालकलाई अनुरोध समेत गरेका छन्।
बाँसबाट बनेका सामग्रीलाई बजारको माग धान्न गाह्रो,"धनकुटा : बाँसबाट बनेका विभिन्न सामग्रीले बजारको माग धान्न मुश्किल परेको छ। यस्ता सामग्रीको माग स्वदेशमा मात्र होइन, विदेशमा पनि उत्तिकै रहेको छ। सहिदभूमि गाउँपालिका६ का ज्ञानकुमार राई बजारले माग गरेको आधा पनि बाँसबाट बनेका सामग्री आपूर्ति गर्न नसकेको बताए। विगत २३ वर्षदेखि बाँसको काम गर्दै आएका ४० वर्षीया राईले नेपालका विभिन्न सहरलगायत चीन, हङकङ, जापानमा सामग्री निर्यात गर्दै आएका छन्। उनले गाउँमा नै सञ्चालन गरेको सुनिता बेदबाँस उद्योगबाट दैनिक एक सय ५० थानको हाराहारीमा बाँसका सामग्री उत्पादन गरेर बिक्री गर्दै आएका छन्। तर बजारमा भने दैनिक १२ सयदेखि १५ सयसम्मको माग रहेको जनाइएको छ। 'काम गर्ने जनशक्ति नभएर मागेको जति पुर्याउनै सकिएको छैन', उनले भने, 'बाँसको काम अलि गाह्रो भएर होला सबै विदेश गएर मान्छे पाइँदैन।' स्थानीय तहहरूले बेदबाँस सामग्री उत्पादनका लागि दक्ष जनशक्ति उत्पादन गर्न सहयोग गरे बाँससम्बन्धी उद्योगलाई टेवा पुग्ने राईको भनाइ छ। विसं २०७८ मा एक लाख रुपैयाँको लागतमा स्थापना भएको उद्योगले दैनिक तीन जनालाई रोजगारी दिएर ३० देखि पाँच हजारसम्मका पाँच सय प्रकारका बाँसका सामग्री उत्पादन गर्दै आएको छ। मासिक ६० हजारसम्मको कारोबार गरेर ४० हजारसम्म कमाइ गर्न राईले यही पेसाबाट कमाएर मोरङको विराटचोकमा १० धुर जमिनसमेत जोडेको जानकारी दिए। त्यस्तै सहिदभूमि गाउँपालिका घर भई हाल धनकुटा नगरपालिका७ मा धनुबाँस निगालो उद्योगका सञ्चालक चन्द्रप्रकाश राईले पनि कामदार अभावमा बजार माग पूरा गर्न नसकिरहेको जानकारी दिए। बजारमा दैनिक दुई हजार पाँच सय थानाभन्दा बढी माग भए पनि उद्योगले दैनिक आठ सयदेखि एक हजार थानसम्म बाँसको चोयाबाट बनेका सामग्री उत्पादन गरेर दिइरहेको उनले जानकारी दिए। 'सामान बनाउन सके बजारमा जति पनि बिक्छ, तर के गर्नु काम गर्ने मान्छे पाइँदैन', उनले भने। विसं २०६८ मा २० हजार लगानीमा उद्योग स्थापना गरेका ४० वर्षीय राईले हाल काडमाडौं, भारत र जापान, सिंगापुर, अष्ट्रेलिया सामग्री पठाउने गरेको जानकारी दिए। दैनिक पाँच जनालाई रोजगार दिइरहेका राईले मासिक सात लाखसम्मको कारोबार गरी एक लाख ५० हजार रुपैयाँसम्म कमाइ गरिरहेको जानकारी दिए। उनले बाँसको सामग्री बनाएर बेचेको कमाइबाट मोरङको बेलबारीमा ३५ लाख बराबरको घडेरीसमेत जोडेको सुनाए। सबैले उद्योग सञ्चालन गर्न नसक्ने र ज्यालामा काम गर्दा जीवनयापन नहुँदा बाँसका सामग्री बनाउने कामदार अभाव भएको घरेलु तथा साना उद्योग विकास समिति धनकुटाका प्रमुख ईश्वर थापाले जानकारी दिए। आफ्नो कार्यालयले बाँसका काम गर्नेलाई पर्याप्त मात्रामा तालिम दिँदै आएको भए पनि वैदेशिक रोजगारीको आकर्षणका कारण यस क्षेत्रमा काम गर्नेको अभाव भएको उनको भनाइ छ। जिल्लामा हाल १७ बाँससम्बन्धी उद्योग रहेको विकास समितिको तथ्यांक छ। रासस"
मोटरसाइकल अनियन्त्रित भएर पल्टिँदा चालकको मृत्यु,बर्दिया : बर्दियाको बाँसगढी नगरपालिका५ मा गएराति मोटरसाइकल अनियन्त्रित भएर पल्टिँदा चालकको मृत्यु भएको छ। मृत्यु हुनेमा बाँकेको बैजनाथ गाउँपालिका२ का ५६ वर्षीय भागिराम थारु रहेका छन्। दुर्घटनामा गम्भीर घाइते भएका थारुको नेपालगंज मेडिकल कलेज कोहलपुरमा मृत्यु भएको हो। भे ४ प ५१७६ नम्बरको मोटरसाइकल गएराति १० बजे अनियन्त्रित भएर पल्टिएको इलाका प्रहरी कार्यालय मोतिपुर बर्दियाले जानकारी दिएको छ।
एशियन हाइड्रोपावरको आइपीओ आउँदै,"काठमाडौं : एशियन हाइड्रोपावर कम्पनी लिमिटेडले सर्वसाधारणका लागि साधारण शेयर निष्कासन तथा बिक्री खुला गर्ने भएको छ । कम्पनीले यही माघ २७ गतेदेखि प्रतिकित्ता एक सय अङ्कित दरमा छ लाख ९७ हजार दुई सय कित्ता शेयर निष्कासन गर्न लागेको हो। कम्पनीले जारी पुँजी ३४ करोडको २४ दशमलव ७१ प्रतिशतले हुने आठ करोड ४० लाख मूल्य बराबरको कूल आठ लाख ४० कित्ता साधारण शेयर सर्वसाधारण,वैदेशिक रोजगारीमा रहेका नेपाली सामूहिक लगानी कोष तथा कर्मचारीमा छुट्याएको थियो । जसमा ८४ हजार कित्ता शेयर वैदेशिक रोजगारमा रहेका नेपाली र ४२ हजार कित्ता सामूहिक लगानी कोषलाई बाँडफाँट गरिएको छ । त्यस्तै १६ हजार आठ सय कित्ता कर्मचारीलाई सुरक्षित गरी बाँकी छ लाख ९७ हजार दुई सय कित्ता साधारण शेयर सर्वसाधारणमा सार्वजनिक निष्कासन गरिने कम्पनीले सार्वजनिक गरेको आह्वानपत्रमा उल्लेख छ। निष्कासन गरिने शेयरमा लगानीकर्ताले छिटोमा आगामी फागुन २ गतेसम्म र सो अवधिसम्म मागबमोजिम आवेदन नपरे फागुन १२ गतेसम्म न्यूनतम १० कित्तादेखि अधिकतम २० हजार कित्तासम्म खरिदका लागि आवेदन दिन सकिनेछ । लगानीकर्ताले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्थाहरु र तिनका तोकिएका शाखा कार्यालयबाट सी आस्वा प्रणालीमार्फत् तथा अनलाइनमा मेरो शेयर प्रयोग गरेर आइपीओका लागि आवेदन दिन व्यवस्था मिलाएको कम्पनीले जनाएको छ । कम्पनीलाई केयर रेटिङ्ग्स नेपालले केयरएनपी बिबी आइएसप्रमाणपत्र प्रदान गरेको छ । कम्पनीको धितोपत्र निष्कासन तथा बिक्री प्रबन्धकमा एनएमबी क्यापिटल रहेको छ । कम्पनीले इलामको माई जोगमाई गाउँपालिका र इलाम नगरपालिकाको जोगमाई खोलामा छ दशमलव दुई मेगावाट क्षमताको तल्लो जोगमाई खोला जलविद्युत् आयोजना निर्माण गरेको छ ।"
बिक्नै छाडे रैथाने स्याउका बिरुवा,"जोमसोम : मुस्ताङमा पछिल्लो समय परम्परागत जातका रैथाने स्याउका बिरुवा बिक्री हुन छाडेको छ। उच्च घनत्व प्रविधिमा आधारित स्याउ खेतीतर्फ कृषकको बढ्दो आर्कषणका कारण परम्परागत रैथाने स्याउका बिरुवा बिक्री हुन छाडेका हुन्। ५ वर्षअघि मुस्ताङको मार्फास्थित शीतोष्ण बागवानी विकास केन्द्रले लक्ष्य अनुसारको रैथाने स्याउका बिरुवा बिक्री गर्ने गर्थ्यो। तर, पछिल्लो समय केन्द्रमा लक्ष्यअनुसार आधा पनि रैथाने स्याउका बिरुवाहरू माग हुने गरेको छैन। पछिल्ला दुई तीन वर्षयता कम माग भएका कारण लक्ष्य अनुसारको स्याउका बिरुवा बिक्री हुन छाडेको शीतोष्ण बागवानी विकास केन्द्रका केन्द्र प्रमुख पद्मनाथ आत्रेयले बताए। चालु वर्ष केन्द्रले १५ हजार रैथाने स्याउका बिरुवा उत्पादन गरेपनि राष्ट्रिय फलफूल विकास केन्द्रबाट करिव ३ हजार र जिल्लामा आशिंक मात्र स्याउका बिरुवाको माग भएको केन्द्र प्रमुख आत्रेयको भनाइ छ।"
सीमा विवाद मिलाउन समिति गठन,"रोल्पा: दुई स्थानीय तहबीच देखिँदै आएको सीमा विवाद समाधानको प्रयास थालिएको छ। रोल्पा नगरपालिका र माडी गाउँपालिकाबीच देखिँदै आएको खुम्वास क्षेत्रको सीमा विवाद रहँदै आएको छ । यसका लागि लुम्बिनी प्रदेशसभा सदस्य दीपेन्द्रकुमार पुनमगरको नेतृत्वमा रोल्पा नगर प्रमुख सुरेन्द्र थापा घर्ती र माडीका अध्यक्ष अमरसिंह घर्तीमगरसहितको टोली विवादित क्षेत्रमा पुगेको थियो । सीमा क्षेत्रमा पुगेको सर्वपक्षीय टोलीले अविलम्ब सीमा विवाद हल गर्नुपर्ने निश्कर्ष निकालेको थियो । रोल्पा८ जङ्कोट र माडी५ भावाङले दाबी गर्दै आएको सो क्षेत्रको विवाद समाधान गर्न जिल्ला समन्वय समितिका उपप्रमुख कर्मलाल परियारको संयोजकत्वमा सात सदस्यीय समितिसमेत गठन गरिएको छ। समितिमा रोल्पा नगर उपप्रमुख गीता आचार्य, माडीका उपाध्यक्ष जयपुरी घर्तीमगरसहित दुवै वडाका वडाध्यक्ष र सरोकारवालाहरू सदस्य रहेका छन्। समितिले विवादित क्षेत्रको अध्ययन गरी छिटोभन्दा छिटो विवाद समाधान गर्ने रोल्पा नगरपालिकाका उपप्रमुख आचार्यले जानकारी दिए। विवाद समाधान नहुँदा ती क्षेत्रहरू विकासमा पनि पछि पर्ने भएकाले छिटो विवाद समाधान गर्छौँ सीमा विवाद समाधान समितिका सदस्यसमेत रहनुभएकी उपप्रमुख आचार्यले भने। धार्मिक क्षेत्र जलजलालाई पनि जिल्लाका तीन स्थानीय तह रोल्पा नगरपालिका, सुनछहरी र थवाङ गाउँपालिकाले आफ्नो दाबी गर्दै आउँदा समयसमयमा विवाद देखिने गरेको छ।"
भन्सार छली ल्याइएको कपडासहित चार जना पक्राउ,"विराटनगर : भन्सार छली ल्याएको अवैध लत्ताकपडासहित मोरङ प्रहरीले चार जनालाई पक्राउ गरेको छ। विराटनगर१६ स्थित सीमावर्ती क्षेत्र दरैयाबाट प्रहरीले सोमबार राति करिब ९ बजे अवैध रूपमा पैठारी गरी ल्याइएको लत्ताकपडासहित चार जनालाई पक्राउ गरेको हो। पक्राउ पर्नेमा विराटनगर१५ बस्ने १८ वर्षीय सहवाज आलम, २० वर्षीया महरिया खातुन, ३० वर्षीया खातुन मियाँ र सुनसरीको बर्जु३ घर भएका ३५ वर्षीय महेश साह रहेका छन्। प्रदेश १०४००१ ह ०१८० नम्बरको सिटीमा लेडिज, जेन्स र बच्चाको लत्ताकपडा लगायतका सामान भन्सार छली ल्याउँदै गरेको अवस्थामा सिटीसहित उनीहरूलाई नियन्त्रणमा लिइएको मोरङ प्रहरीका प्रवक्ता डिएसपी दीपक श्रेष्ठले बताए। उनीहरूलाई इलाका प्रहरी कार्यालय रानी र वडा प्रहरी कार्यालय विराटनगरबाट खटिएको प्रहरी टोलीले नियन्त्रणमा लिएको उनले जानकारी दिए। बरामद गरिएको लत्ताकपडा अन्दाजी ५ लाख ५० हजार ५ सय रुपैयाँ मूल्य बराबरको रहेको मोरङ प्रहरीले जनाएको छ। प्रहरीका अनुसार बरामद गरिएको लत्ताकपडा र सिटी सफारी आवश्यक कारबाहीका लागि विराटनगर भन्सार कार्यालयमा बुझाइएको छ।"
विद्युत् आयोजनाले मापदण्ड पालना नगर्दा सोलुखोला बगरमा परिणत,"सोलुखुम्बु : सोलुखुम्बुमा निर्माण गरिएको जलविद्युत् आयोजनाले न्यूनतम मापदण्डको ख्याल नगर्दा सोलुखोला बगरमा परिणत भएको छ। विद्युत् उत्पादन सुरु गरेको ९५ मेगावाटको मध्य सोलुखोला जलविद्युत् आयोजनाले मापदण्ड पालना नगर्दा अहिले सोलुखोला नै सुख्खा बगरमा परिणत भएको हो। सधैं खोलामा बगिरहने पानी आयोजनाले सबै लगेपछि अहिले सोलुदूधकुण्ड नगरपालिका ३ र ४ क्षेत्रको खोला नै सुख्खा बनेको छ। विद्युत् विकास विभागको नियम अनुसार आयोजनाहरू निर्माण गर्दा कम्तिमा १० प्रतिशत पानी खोलामा छाड्नुपर्ने मापदण्ड भएपनि यहाँका आयोजना त्यसलाई पालना गर्नमा चुकेका छन्। जसका कारण सोलुखोलाको जलप्राणीहरूको अस्थित्व नै गम्भीर संकटमा परेको छ भने पर्यावरणमा समेत असर गरेको स्थानीय दावा तामाङको गुनासो छ। घरकै छेउबाट सधै छङ्छङ् बगिरहने खोला अहिले बगरमा परिणत भएपछि उराठलाग्दा भएको सोलुदूधकुण्ड नगरपालिका४ बोल्दोका स्थानीय बताउँछन्। दूधकुण्डबाट आउने पानी भएकाले सधै दूध जस्तै सेतो बगिरहने सोलुखोला सुख्खा हुँदा बटुवाहरूले समेत सोध्ने गरेको अर्का स्थानीय दावा शेर्पाले बताए। अहिले खोलाका माछा, पाहा लगायतका जलप्राणीहरू सबै मरेको स्थानीय दावा तामाङको भनाइ छ। खोलाकै नजिक बस्ती भएकाले विगतमा आफूहरूको दैनिकी माछा मार्नमा बित्ने गरेपनि अहिले त्यही खोला देखेर निकै बिरक्त लाग्ने गरेको स्थानीय रमन तामाङ बताउँछन्। जिल्लामा तल्लो सोलुखोला, माथिल्लो सोलुखोला, बेनी, लिखुखोला लगायत आधा दर्जनभन्दा बढी विद्युत् आयोजनाहरू निर्माणाधीन अवस्थामा छन्। अधिकांश आयोजनाहरूले खोलामा मापदण्ड अनुसारको पानी छाड्ने सवालमा आनाकानी गरिरहेको सर्वसाधारण बताउँछन्। सोलुखोला ढुंगा उत्खननको थलो बन्दै सोलुखोलाको पानी सुकाएर बगरमा परिणत भएपनि अहिले सोलुखोला नै क्रसरहरूको नदीजन्य पदार्थ उत्खनन गर्ने थलो बनेको छ। खोलामा पानी नभएपछि क्रसर उद्योगहरूले गाडी नै खोलामा लगेर ढुंगा तथा बालुवा उत्खनन गर्न थालेका छन्। अहिले सोलुखोलाको बीचबाट धमाधम ढुंगा निकाल्न थालिएको र ती ढुंगाहरू क्रसरमा ढुवानी हुने गरेको स्थानीय रमन तामाङले बताए। रोजगार दिने भन्दै क्रसर उद्योगीहरूले आफूहरूलाई खोला भित्रको ढुंगा निकाल्न लगाएको तामाङ बताउँछन्। यसले नजिकका बस्तीहरूमा समेत असर गर्न सक्ने स्थानीयको चिन्ता छ। विद्युत् आयोजनाले सामान्य मापदण्ड पालनामा ख्याल नगर्नु र खोलाको ढुंगा गिटीहरू समेत क्रसरले धमाधम उत्खनन गरिरहँदा समेत स्थानीय सरकारदेखि प्रशासन समेत मौन छ। खोलामा पानी नहुँदा वातावरणदेखि प्राणीजगतको जीवनचक्रमा समेत खलल पुग्न सक्ने वातावरण विज्ञ राजन थापाले चिन्ता व्यक्त गरे। जंगली जनावर तथा जल प्राणीहरूको अस्थित्व जोगाउन समेत खोलामा कम्तीमा १० प्रतिशत पानी छाड्नै पर्ने थापाको भनाइ छ।"
"प्रदेश १ मा ट्राफिकको प्राथमिकतामा लेन अनुशासन, कम हुँदै दुर्घटना र क्षति","विराटनगर : प्रदेश १ मा पहिलोपटक सडकको लेन अनुशासनलाई प्राथमिकतामा राखेर ट्राफिक प्रहरीले काम गर्न थालेको छ। सवारी दुर्घटना न्यूनीकरण गर्दै सडक अनुशासन कायम राख्ने उद्देश्यले प्रदेश ट्राफिक प्रहरी प्रमुख एसपी श्यामकुमार महतोको निर्देशन एवं सक्रियतामा लेन अनुशासन पालनाले प्राथमिकता पाएको हो। लेन अनुशासन उल्लंघन गरेर सडकमा लापरबाहीपूर्ण तरिकाले सवारीसाधन चलाउँदा दुर्घटना बढेको निस्कर्ष ट्राफिक प्रहरीको छ। पहिलो चरणमा २४ स्थान छनोट गरेर सवारी चालकलाई प्रशिक्षणसहित लेन अनुशासनको पालना गराउने कामको सुरुवात गरिएको प्रदेश १ ट्राफिक प्रहरी कार्यालय इटहरीका प्रवक्ता डीएसपी श्यामकुमार सारु मगरले बताए। उनका अनुसार बिर्तामोड, काँकडभिट्टा, दमक, विराटनगर, धरान, इनरुवा, इटहरीलगायत झापा, मोरङ र सुनसरीका मुख्य सहरसहित ६ र ४ लेन सडक भएका स्थानमा लेन अनुशासनलाई कडाइका साथ लागू गरिएको हो। सडकमै प्रशिक्षण आयोजना गरेर सवारी चालकलाई लेन अनुशासनका बारेमा जानकारी दिइन्छ। लेन अनुशासनको पालना नगर्दा निम्तिने जोखिम र हुने दुर्घटनाका बारेमा चालकलाई सचेत गराइन्छ, डीएसपी सारु मगरले भने, चालकलाई आवश्यक प्रशिक्षण दिनका लागि ठाउँठाउँमा ट्राफिक प्रहरी परिचालन गरिएको छ। यसका लागि यातायात व्यवसायीसँग समेत समन्वय भइरहेको छ। लेन अनुशासनको पालना भएमा मात्रै दुर्घटनाको जोखिम कम हुन्छ भन्ने कुरा चालकलाई प्रष्ट पार्नुपर्ने निस्कर्षसहित ट्राफिक प्रहरीले काम गरिरहेको उनले बताए। सारु मगरका अनुसार ६ लेन सडकमा मध्य रेखाभन्दा दायाँ र बायाँतर्फको भागलाई ३३ तथा ४ लेन सडकको मध्य रेखाभन्दा दायाँ र बायाँको भागलाई २२ लेनमा विभाजन गरेर चालकलाई प्रशिक्षण दिँदै त्यही अनुसार लेन अनुशासनको पालनाका लागि आग्रह गर्ने गरिएको छ। उनले ३ लेनमा विभाजन गरिएको सडकको बायाँतर्फको भाग न्यून गतिका सवारी, बीचको भाग मध्यम गति र दायाँतर्फको भाग आकस्मिक सेवा तथा ओभरटेक गर्ने सवारीसाधनका लागि छुट्याइएको जानकारी दिए। २ लेनमा विभाजन गरिएको सडकमा बायाँतर्फको लेनमा न्यून गति र दायाँतर्फको लेनमा मध्यम गति एवं आकस्मिक र ओभरटेक गर्ने सवारीसाधन मात्रै गुड्न पाउने उनको भनाइ छ। एसपी महतोका अनुसार सवारीसाधनका लागि सडकमा लेन निर्धारण गरेर त्यही हिसाबले ट्राफिक व्यवस्थापन गर्न थालिएको हो। पहिलो चरणमा फराकिलो सडक र राजमार्गलाई लक्षित गर्दै लेन अनुशासनका लागि कडाइ गर्न थालिएको छ, उनले भने, एउटा सवारीका कारण अर्कोलाई असर पुग्न नदिन र दुर्घटना कम गर्दै लैजाने उद्देश्यले लेन अनुशासनलाई प्राथमिकतामा राखिएको हो। न्यून गतिमा कुद्नेसहित बेलाबेला रोकिराख्नुपर्ने सवारीसाधनका लागि बायाँतर्फको लेन छुट्याइएको महतोले बताए। उनले भने, बीचको लेनमा मध्यम गतिका सवारीसाधन चल्छन्। दायाँतर्फको लेन भने आकस्मिक सेवा र ओभरटेक गर्ने सवारीले प्रयोग गर्छन्। उनका अनुसार साइकल, सीटी सफारी, ट्याक्टरसहित छोटो दूरीमा चल्ने र ठाउँठाउँमा रोक्नुपर्ने यात्रुबहाक तथा बढी लोडका मालबहाक सवारीसाधनले बायाँतर्फको लेन प्रयोग गर्नुपर्ने हुन्छ। उक्त लेनमा कुद्ने सवारीसाधनको गति अधिकतम् प्रतिघण्टा ४० किलोमिटर तोकिएको छ। मोटरसाइकलको यात्रा अत्यन्तै जोखिमपूर्ण हुने हुँदा मोटरसाइकलाई पनि सोही लेन प्रयोगका लागि प्रोत्साहन गर्ने गरिएको एसपी महतो बताउँछन्। तर, सामान्यता प्रतिघण्टा ४० किलोमिटर भन्दा बढीको गतिमा कुद्ने हुँदा मोटरसाइकललाई बीचको लेन प्रयोग गर्न पनि छुट दिइएको छ। बीचबीचमा रोक्न नपर्ने र प्रतिघण्टा ४० भन्दा बढीको गतिमा कुद्ने सवारीसाधनले बीचको लेन प्रयोग गर्न पाउने उनले बताए। महतोका अनुसार बीचको लेनमा मोटरसाइकलसहित लामो दूरीका यात्रुबहाक तथा निजी गाडी (जीप, कार) र आफ्नो गति कायम राख्नसक्ने सवारीसाधन मात्रै चल्न पाउने नियम छ। कुनै सवारीसाधनले अगाडिकोलाई उछिन्नु परेमा ओभरटेक गरिसकेपछि त्यो सवारी आफ्नै लेनमा पुग्नुपर्ने उनको भनाइ छ। दायाँतर्फको लेन भने आकस्मिक सेवा (एम्बुलेन्स, दमकल, सुरक्षा) र ओभरटेक गर्नुपर्ने सवारीसाधनबाहेक अरूले प्रयोग गर्न पाउँदैनन्, उनले भने, सामान्यतया अधिकतम गतिमा गुड्नुपर्ने सवारीसाधनका लागि मात्रै यो लेन छुट्याइएको छ। नेपालमा सवारीसाधनको अधिकतम गति प्रतिघण्टा ८० किलोमिटर तोकिएको छ। नेपालमा ८० भन्दा बढीको गतिमा कुनैपनि सवारी चलाउन पाउने कानुनी व्यवस्था छैन, एसपी महतो भन्छन्, दुर्घटनाका हिसाबले जोखिमपूर्ण मानिएको मोटरसाइकलको गति प्रतिघण्टा अधिकतम ५० किलोमिटर तोकिएको छ। तर, अधिकांश चालकलाई कुन सवारीसाधन कसरी र कतिको गतिमा चलाउने भन्ने थाहा नहुने गरेको उनले बताए। अधिकांश चालकलाई नियम थाहा छैन। नियम थाहा पाएर पनि कतिपयले उल्लंघन गर्छन्, उनले भने, अनावश्यक हिसाबले कुदाइने सवारीसाधनले रोडको स्पिड नै रोकिदिँदा ट्राफिक जाम हुने गरेको छ। नियमको पालनाका लागि लेन अनुशासन तथा विभिन्न जनचेतनामूलक कार्यक्रमलाई प्राथमिकतामा राखेर सडकमा ट्राफिक सक्रियता बढाइएको छ। पहिलोपटक लेन अनुशासन लागू गरिएका कारण सुरुमा चालकलाई प्रशिक्षित गर्ने काम भइरहेको छ। त्यसपछि पनि नियमको पालना नभए ट्राफिक नियम उल्लंघनको कसुरमा कारबाही गर्ने तयारी छ। यो कसुरअन्तर्गत ट्राफिक प्रहरीले ५ सय, १ हजार र १ हजार ५ सय रुपैयाँसम्म जरिवाना गर्छ पाउँछ। एसपी महतोका अनुसार लेन अनुशासनको पालनालाई अभियानका रूपमा अघि बढाएर सवारीसाधनको तीव्र गति नियन्त्रण, मापसे (मादक पदार्थ सेवन) गरी सवारी चलाउने कार्यमा कडाइ, ठाउँठाउँमा ट्राफिक सचेतनामूलक कार्यक्रम सञ्चालन, सडकमा अव्यवस्थित हाटबजार लगाउन प्रतिबन्ध र सडकको बीचमा सवारीसाधन रोक्न तथा यात्रु चढाउन एवं ओराल्न निषेध गरिएको छ। ठाउँठाउँमा बस, म्याजिक भ्यान तथा सीटी सफारी पकेट क्षेत्रको व्यवस्थापन गरिएको उनले बताए। उनका अनुसार स्वरूप परिवर्तन (साइलेन्सर पाइप जडान) गरेर सञ्चालन गरिएका मोटरसाइकललाई कडाइ गर्दै नियन्त्रणमा लिएर साइलेन्सर पाइप हटाउने काम तीव्र गतिमा भाइरहेको छ। ट्राफिक सक्रियताकै कारण प्रदेश १ मा सवारी दुर्घटनामा कमी आएको तथ्यांकले देखाएको छ। अघिल्लो वर्षको तुलनामा चालु आर्थिक वर्षको पुससम्म दुर्घटना र त्यसबाट भएको मानवीय एवं भौतिक क्षति कम छ। आर्थिक वर्ष २०७८०७९ को साउनदेखि पुससम्ममा १ हजार ९ सय १३ वटा दुर्घटना भएका थिए। चालु आर्थिक वर्षको पुससम्ममा १ हजार ७ सय ७४ वटा दुर्घटना भएका छन्। तथ्यांक अनुसार समग्रमा ७२६ प्रतिशतले दुर्घटनामा कमी आएको देखिन्छ। आर्थिक वर्ष २०७८०७९ मा पुससम्म दुर्घटनामा परेर २ सय ५७ जनाको मृत्यु भएको थियो। ५ सय ९५ जना गम्भीर र २ सय ७५ जना सामान्य घाइते भएका थिए। दुर्घटनामा चालु वर्षको पुससम्ममा २ सय ५ जनाको मृत्यु भएको छ। ४ सय १७ जना गम्भीर र २ सय ४५ जना सामान्य घाइते भएका छन्। दुर्घटनाको मृत्यु दरमा २०२३ र घाइते हुने दरमा लगभग ३० प्रतिशतले कमी आएको तथ्यांकले देखाएको छ। ट्राफिक नियम उल्लंघनको कसुरमा भएको कारबाहीबाट संकलित राजस्वको दरमा पनि ३४४ प्रतिशतले वृद्धि भएको छ। नियम उल्लंघन गरेका सवारीसाधनलाई कारबाही गरेर ट्राफिकले गत आर्थिक वर्षको पुससम्ममा ८ करोड ५९ लाख ६४ हजार ५ सय रुपैयाँ राजस्व उठाएको थियो। चालु आर्थिक वर्ष पुससम्ममा भने ८ करोड ८९ लाख २४ हजार ५ सय रुपैयाँ संकलन भएको छ। गत आवको पुससम्ममा १ हजार ८ सय २१ वटा सवारीसाधनका चालक मापसे कारबाहीमा परेका थिए। चालुको पुससम्ममा ३ हजार ७ सय ७५ वटा सवारीका चालक मापसे कारबाहीमा परिसकेका छन्। दुर्घटना न्यूनीकरण र नियमको पालनाका सवालमा ट्राफिकले जनचेतनामूलक कार्यक्रमलाई बढाएर लगेको छ। अघिल्लो वर्षको तुलनामा चालु वर्षको हालसम्म ४३४३ प्रतिशत बढी ट्राफिक जनचेतनामूलक कार्यक्रम भएका छन्। आव २०७८०७९ को पुससम्ममा ९ हजार ६ सय १७ वटा त्यस्ता कार्यक्रम भएका थिए भने चालु वर्षको पुससम्ममा १३ हजार ८ सय ३३ वटा भएका हुन्।"
"पोखरा हवाई दुर्घटना : छ जनाको डिएनए परीक्षण सुरु, पहिचान गर्न दुई हप्ता लाग्ने",काठमाडौं : पोखरा हवाई दुर्घटनामा मृत्यु भएकामध्ये छ जनाको शव पहिचान गर्न डिएनए परीक्षण सुरु भएको छ। त्रिभुवन विश्वविद्यालय (त्रिवि) शिक्षण अस्पतालका फरेन्सिक मेडिसिन विभागका प्रमुख डा गोपालकुमार चौधरीले दुर्घटनामा परी शव अत्यधिक जलेको कारणले डिएनएबाट मात्र शव पहिचान हुने भएकाले परीक्षण सुरु गरिएको जानकारी दिए। उनका अनुसार नेपाल प्रहरीको डिएनए प्रयोगशालामा शव पहिचान सुरु गरिएको हो। उनले परिवारको नमुना संकलन र छजना शवको हड्डी र दाँतको डिएनए निकाली प्रयोगशालामा पठाइसकेको जानकारी दिए। यो विधिबाट शव पहिचान गर्न कम्तीमा दुई हप्ता लाग्ने जनाइएको छ। काठमाडौँ ल्याएका ४८ मध्ये फरेन्सिक र फिंगर फ्रिन्टबाट ४२ जनाको शव पहिचान गरिएको थियो। पोखरामा २२ जनाको फरेन्सिक जाँच शव पहिचान गरिएको हो। गत माघ १ गते काठमाडौंबाट पोखरातर्फ गइरहेको यती एयरलाइन्सका जहाज सेती नदीको खोँचमा दुर्घटना हुँदा ७२ जनाको निधन भएको थियो।
सर्पपालनको लागि खरिद गरिएको १० बिघा जमिन उपयोगविहीन,"सर्लाही : सर्लाहीको लालबन्दी नगरपालिका१ मा सर्पपालनका लागि खरिद गरिएको करिब १० बिघा जमिबन यतिबेला चरन क्षेत्र बनेको छ । सर्पपालनका लागि झलनाथ खनाल स्वास्थ्य विज्ञान प्रतिष्ठानले खरिद गरेको जमित यतिबेला उपयोगबिहीन बन्न पुगेको हो। नेकपा (एमाले)का तत्कालीन अध्यक्ष झलनाथ खनालले २०७० सालको दोस्रो संविधानसभा निर्वाचनमा सर्लाही क्षेत्र नं १ बाट चुनाव लड्दा चुनावी प्रचारका क्रममा यहाँ सर्पपालनको प्रतिबद्धता जनाएका थिए। लालबन्दी नगरपालिका१७ स्थित रानीगञ्जमा सर्पदंशबाट एक बालकको मृत्यु भएपछि खनालले सोही समयमा प्रतिष्ठान स्थापना गर्ने घोषणा गरेका थिए। सर्पको टोकाइबाट घाइते बालकले समयमै भ्याक्सिन नपाउँदा मृत्यु भएको थियो । त्यसैले नेपालमै पहिलो पटक एन्टिस्नेक भेनम (एएसभी) उत्पादन गर्न पहल सुरु गर्नका लागि प्रतिष्ठान स्थापना गरी सर्पपालन सुरु गर्ने घोषणा गरिएको थियो । एन्टिस्नेक भेनम उत्पादन आफैँमा महत्वपूर्ण भए पनि आफ्नै नाममा प्रतिष्ठान स्थापना गरेका भन्दै खनालको आलोचना पनि भयो । त्यसपछिका प्रतिष्ठानका काम पनि विवादमा तानिन थालेपछि करिब १९ करोड खर्च हुँदा पनि यसले मूर्तरुप लिन सकेको छैन । यति ठूलो रकम खर्च भइसक्दा पनि सर्पपालन कहिलेदेखि सुरु हुन्छ भन्ने यकिन छैन । विवाद बढ्दै गएपछि गत साउनमा संस्थाको नाम परिवर्तन गरी राष्ट्रिय स्वास्थ्य विज्ञान एवं अनुसन्धान परिषद् बनाइएको परिषद्का अध्यक्ष रेवती पन्तले बताए। नेकपा (एमाले)का अध्यक्ष केपी शर्मा ओली प्रधानमन्त्री भएको समयमा प्रतिष्ठानलाई ७२ करोड दिने सम्झौता भएको थियो। त्यसपछि सबै रकम नेता खनालले लिए जस्तो गरी प्रचारप्रसार भएको थियो । 'यथार्थ के हो भन्ने विषयमा धेरै मानिस प्रवेश नै गरेनन्, राम्रो कामका लागि खोलिएका संस्था भए पनि बदनामी धेरै भयो', अध्यक्ष पन्तले भने, 'अफवाह फैलिएपछि संस्थाको नाम परिवर्तन गर्नुपर्यो ।' व्यक्तिका नाममा संस्था खोलिएपछि सर्वसाधारणको विरोधसँगै गर्न दातृ निकायले पनि नरुचाएको उनको भनाइ छ । उनका अनुसार अस्पताल निर्माणपछि थाइल्यान्डबाट मेडिकल उपकरण निःशुल्क रूपमा प्राप्त हुने सहमति भएको छ । 'भारतको सेरम इन्स्टिच्युटले भेनम बनाइदिने समझदारी भएको छ भने सर्पपालनका लागि आवश्यक प्राविधिक जनशक्ति उत्पादनमा सहयोग गर्न विभिन्न निकायले प्रतिबद्धता जनाएको छ । तर संस्था स्थापना भएको आठ वर्ष बितिसक्दा पनि विभिन्न कारणले न्यूनतम संरचना समेत निर्माण हुन सकेको अवस्था छैन', उनले भने। हालसम्म सरकारबाट प्राप्त भएको रकम डीपीआर, जग्गा खरिद, अध्ययन अनुसन्धानमा खर्च भएको अध्यक्ष पन्तको भनाइ छ । लालबन्दी नगरपालिका १ मा रू सात करोड खर्चेर परिषद्ले जग्गा खरिद गरेको छ । नन्देश्वर महादेव सामुदायिक वन क्षेत्र नजिकै खरिद गरिएको करिब १० बिघा जमिन अहिले चरन क्षेत्रमा परिणत भएको छ । 'कार्यालय र भेनम उत्पादनका लागि चाहिने जग्गा र संरचना बनाउनुपर्ने भएकाले करिब १० बिघा जमिनसहित १० कट्ठा ऐलानी जग्गा लिएका छौँ', अध्यक्ष पन्तले भने, 'जग्गामा कम्पाउन्ड वाल निर्माणका लागि पिल्लर ठड्याइए पनि त्यो अपूरो छ ।' कुल २२ वटा भवन बनाउने योजना भए पनि चार वटा भवन निर्माण गर्न रू ३४ करोडमा ठेक्का लगाइएको छ तर भवनको जगसमेत खनिएको छैन । शर्मा एन्ड धुलिखेल जेभीले निर्माणको ठेक्का पाएको थियो । 'कम्पाउन्ड वाल निर्माण तथा अन्य काममा छ करोड खर्च भएको भन्दै भुक्तानीका लागि बिल आएको थियो तर सन्तोषजनक काम नदेखिएपछि हामीले रोकेका छौँ', उनले भने। परिषद्ले अस्पताल, प्रयोगशाला, प्रशासनिक भवन र सर्प पाल्न भवन निर्माणको लक्ष्य राखेको छ । एन्टिभेनम उत्पादन, परीक्षण र अध्ययन गर्ने केन्द्र यही क्षेत्रभित्र बनाउने भनिएको छ । तर, बजेट अभावले काम अघि बढ्न नसकेको उनको भनाइ छ । प्रतिष्ठानको गुरुयोजनामा साढे तीन अर्बको लागतमा नेपालमै एन्टिभेनम उत्पादन सम्भव हुने उल्लेख छ । केपी शर्मा ओली नेतृत्वको सरकारले रु ७२ करोड दिने घोषणा हुँदा केन्द्र सरकारले ४० प्रतिशत र प्रदेश सरकारले ६० प्रतिशत बजेट बेहोर्ने भनिएको थियो । आर्थिक वर्ष २०७६७७ मा केन्द्रले छ करोड बजेट पठाएको थियो । प्रदेश सरकारले उक्त रकममा ६० प्रतिशत थप गरेर पठाइदिनुपर्नेमा हालसम्म प्राप्त भएको छैन । स्थानीय सरकारले समेत वार्षिक एक करोड दिने सम्झौता भए पनि लालबन्दी नगरपालिकाले सम्झौता अनुसारको पाँच करोड भुक्तानी भएको छैन । परिषद्मा हाल चार जना कर्मचारी छन् । उनीहरुको तलबमा मासिक डेढ लाख खर्च हुन्छ । कार्यालयको भाडा मासिक ५० हजार छ । नेपालमा सर्पको टोकाइबाट वार्षिक तीन हजार मानिसको मृत्यु हुने गरेको तथ्याङ्क छ । परिषद्का कार्यक्रम संयोजक उमेश बरालले भने अब आफूहरु सर्प पाल्नका लागि दुई वटा विकल्पमा जाने बताए। भवन निर्माण गरी सर्प उत्पादन गर्ने र जङ्गलबाट सर्प ल्याएर क्वारेन्टिनमा राखी विष निकाल्ने विकल्पबारे योजना बनाइएको उनको भनाइ छ । 'विभिन्न प्रजातिका सर्प ल्याएर यहीं उत्पादन योजना छ । यसका लागि एक सयभन्दा बढी सर्प आवश्यक पर्छ', उनले भने, 'उच्च सुरक्षासहितको भवन बनाएर बाहिरकै तापक्रममा राखेर विष निकालन सकिन्छ ।' बाहिरबाट ल्याइएका सर्पलाई केही दिन क्वारेन्टिनमा राखी स्वास्थ्य परीक्षण गरेपश्चात् विष निकालेर पुनः प्राकृतिक अवस्थामा छाड्न सकिने उनको भनाइ छ । 'सर्प पालनका लागि धेरै प्राविधिक काम गर्नुपर्ने भएकाले चुनौती छ', उनले भने, 'तर अहिले नै नेपालमै एन्टिभेनम उत्पादन सम्भव छैन । हामीसँग ल्याव पनि छैन ।' उनका अनुसार पहिलो चरणमा विष निकालेर भारतको सेरम इन्स्टिच्युटमा परीक्षण गराइ एएसभी बनाउने योजना छ । त्यसका लागि घोडा पाल्नु पर्दैन । सर्पबाट विष निकालेपछि निश्चित मात्रा घोडालाई दिइन्छ । विष निष्क्रिय पार्ने क्रममा घोडाले एन्टिबडी निकाल्छ र त्यही एन्टिबडी रगतबाट सङ्कलन गरिन्छ । त्यसरी सङ्कलित रगतलाई प्रशोधन गरेर एएसभी बनाइने बरालको भनाइ छ । साथै दोस्रो चरणमा भेन प्रयोगशाला निर्माण गर्ने र घोडापालन गर्न सकिने उनको भनाइ छ । विज्ञकै परामर्शमा सर्पपाल्नका लागि चाहिने भूगोल र वातावरण सुहाउँदो जग्गा खरिद गर्ने अध्यक्ष पन्तको भनाइ छ । उनका अनुसार सर्लाही, झापा, महोत्तरी, चितवन, नवलपरासी, बाँकेलगायतका जिल्ला वातावरणीय हिसाबले सर्पपालन उपयुक्त स्थान मानिन्छन् । नेपालमा भेन उत्पादन गर्ने सवालमा स्पष्ट नीति नभएको उनको भनाइ छ । भारत सरकारले सन् २०१२ देखि एएसभी निर्यातमा रोक लगाए पनि विश्व स्वास्थ्य संगठनको विशेष पहलमा नेपाल ल्याउने गरिएको छ। 'भारतले आन्तरिक माग धान्न सकिरहेको छैन तर नेपाललाई सहयोग भने गर्ने प्रतिबद्धता जनाएको छ', उनले भने, 'अहिले प्रविधिमा भारतीय कम्पनीले सहयोग गर्ने र दोस्रो चरणमा कच्चापदार्थ पठाउने समझदारी भएको छ।' भारतमा हैदराबादको भिन्स बायोप्रोडक्ट्स लिमिटेड, महाराष्ट्रको भारत सेरम्स एन्ड भ्याक्सिन्स लिमिटेड, मुम्बईको हाफ्किन इन्स्टिच्युट, पुणेको सेरम इन्स्टिच्युट अफ इन्डिया प्राइभेट लिमिटेड, प्रिमियम सेरम एन्ड भ्याक्सिन्स प्राइभेट लिमिटेडलगायत दर्जनभन्दा बढी कम्पनीले एएसभी उत्पादन गर्दै आएका छन्। इपिडिमियोलोजी तथा रोग नियन्त्रण महाशाखाका अनुसार नेपालमा वार्षिक रूपमा ५० हजारभन्दा बढी भाइल एएसभी आयात हुने गरेको छ । तराईका २३ जिल्लामा वार्षिक सर्पदंशका ३७ हजार छ सय ६१ वटा घटना हुने गरेको युनिभर्सिटी अफ जेनेभा, बीपी प्रतिष्ठान, विश्व स्वास्थ्य सङ्गठनका छ जना चिकित्सकले गरेको एक वर्ष लामो अध्ययनबाट पुष्टि भएको छ । ल्यान्सेट जर्नलमा प्रकाशित स्नेकबाइट इपिडिमियोलोजी इन ह्युमन एन्ड डमेस्टिक एनिमल्स एक्रस द तराई रिजन इन नेपाल : अ मिल्टक्लस्टर रेन्डम सर्भे शीर्षकमा प्रकाशित आलेखले हरेक वर्ष सर्पदंशका २६ हजार सात सय ४९ देखि ३७ हजार छ सय ६१ घटना हुने गरेको उल्लेख गरेको छ । ती घटनामा दुई हजार तीन सय ८६ देखि तीन हजार दुई सय २५ जनाको मृत्यु हुने गरेको छ । विश्व स्वास्थ्य सङ्गठनले यसअघि नेपालमा बर्सेनि २० हजार वटा सर्पदंशका घटना हुने र तीमध्ये एक हजार जनाको मृत्यु हुने उल्लेख गरेको थियो । तराईका २३ जिल्लाका दुई सय ४९ गाउँका १३ हजार आठ सय ७९ वटा घरमा एक वर्ष लगाएर गरिएको सर्वेक्षणबाट उक्त तथ्य निकालिएको थियो । सर्पदंश घटनामध्ये ४८ दशमलव आठ प्रतिशतलाई विषालु सर्पले टोकेको पाइएको थियो । तीमध्ये सात दशमलव आठ प्रतिशत मानिसको मृत्यु भएको अनुसन्धानमा उल्लेख छ । अनुसन्धानले तराईका हरेक एक लाख मानिसमा दुई सय ५१ जनालाई सर्पले टोक्ने गरेको देखाएको छ । तीमध्ये २२ जनाको मृत्यु हुने गरेको छ । सर्पदंशका कारण मृत्यु हुनेमा अधिकांश महिला र बालबालिका छन् । जसमा ६४ प्रतिशत महिला मात्र छन् । पूर्वी नेपाल र मध्यमाञ्चलमा मृत्युदर बढी पाइएको थियो । यसअघि सन् २००४ मा पूर्वी नेपालमा गरिएको अनुसन्धानले सर्पदंशका कारण ८० प्रतिशत मानिसको अस्पताल पुयाउनु अघि नै ज्यान जाने गरेको देखाएको थियो । विश्वमा हरेक वर्ष २० लाखभन्दा बढी सर्पदंशका घटना हुने गर्छन् । तीमध्ये ८१ हजारदेखि एक लाख ३८ हजार मानिसले ज्यान गुमाउने गरेका छन् । नेपालमा हाल ८४ प्रजातिका सर्प पाइन्छन् । तीमध्ये करिब २१ प्रजाति विषालु छन् । विषालुमध्ये गोमन, करेत, रुसेल्स भाइपर, किङ कोब्रा र कोरल स्नेक (कर्कट नाग) सबैभन्दा धेरै विषालु हुन् । रासस"
नारायणकाजीले चलाए पछाडिको सिटमा बस्नेले पनि हेलमेट लगाउने विषयको छलफल,"काठमाडौं : भौतिक पूर्वाधार तथा यातायात मन्त्रालयमा दुई पाङ्ग्रे सवारीमा पछाडि बस्नेले पनि हेलमेट लगाउनुपर्ने विषयमा मंगलबार छलफल भएको छ। उपप्रधानमन्त्री एवं भौतिक पूर्वाधार तथा यातायात मन्त्री नारायणकाजी श्रेष्ठले नागरिक स्वयंले हेल्मेटले दिने सुरक्षाको महत्त्व बुझ्नुपर्ने भएकाले यसका लागि जनचेतनामुलक कार्यक्रम जरुरी भएको बताए। 'जीवन सुरक्षा सामाजिक सुरक्षा पनि हो। नागरिकलाई त्यसका लागि उत्प्रेरित गर्ने दिशामा हामी छौं,' उनले भने। छलफलमा सहभागी एमाले नेता, सांसद एवं 'रोड सेफ्टी एलायन्स'का कोअर्डिनेटर योगेश भट्टराईले धेरैजसो दुर्घटनामा दुई पाङ्ग्रे साधन नै पर्ने गरेकाले आवश्यक सुरक्षामा लापरबाही गर्दा युवा पुस्ताले अनाहकमा ज्यान गुमाउनुपरिरहेको बताए। 'रोड सेफ्टी काउन्सिल' निर्माण गर्न समेत अनिवार्य भैसकेको र अन्तर्राष्ट्रिय रूपमै हेल्मेट बाध्यकारी हुँदै गएको र यसका लागि आम जनचेतना हुनुपर्ने उनले बताए। स्वास्थ्य तथा जनसंख्या मन्त्रालयका सहसचिव डा समीर अधिकारीले कुल दुर्घटनाको ६९ प्रतिशत दुर्घटना दुई पाङ्ग्रे साधनको हुने गरेको एक अनुसन्धान तथ्यांक सुनाउदै हेल्मेट अनिवार्यताको कुरा आउँदा गलत अर्थ लगाइने गरेको बताए। झण्डै २५ वर्ष अगाडि प्रहरीले हेल्मेट अनिवार्य गर्ने नियम ल्याउँदा त्यसलाई विवादित बनाइएपछि बीचमै रोकिएको थियो। प्रहरी नायब महानिर्देशक (डीआईजी) मीरा चौधरीले आफ्नो सुरक्षाको अपनत्व स्वयं जनताले नै नलिएसम्म नियमहरू लागू गर्न सहज नहुने बताए। विश्व स्वास्थ्य संगठनका प्रतिनिधि ग्याम्पो दोर्जीले 'डबल हेल्मेट'को प्रचलन अन्तर्राष्ट्रिय रूपमै अनिवार्य भइसकेको तर हेल्मेट भने गुणस्तरीय हुनुपर्ने बताए। सवारी तथा यातायात व्यवस्था ऐन २४९ को दफा १३० मा सवारी चलाउदा सुरक्षा पेटी तथा हेल्मेट लगाउनुपर्ने उल्लेख छ। ऐनमा प्रष्ट लेखिएको छ'दुई पाङ्ग्रे सवारी चलाउँदा चालकले तथा सो सवारीमा बस्ने मानिसले सुरक्षा टोप (हेल्मेट) लगाउनुपर्छ।' खासगरी मोटरसाइकलस्कुटरमा पछाडि बस्ने यात्रुले र साइकल यात्रुले हेल्मेट नलगाउँदा दुर्घटना र जीवन जोखिममा प्रायः उनीहरूनै पर्ने गरेका छन्। छलफलमा भौतिक पूर्वाधार मन्त्रालयका सचिव केशवकुमार शर्मासहित विभिन्न विभाग प्रमुख तथा निकायका प्रतिनिधिहरूको उपस्थिति थियो।"
राजीव अपहरणको रहस्य : आर्थिक लेनदेनदेखि हनिट्रयापसम्म,"झापा : बिर्तामोड नगरपालिका३ निवासी २१ वर्षीय राजीव बस्नेतको अपहरण घटनामा संलग्न एक महिलालाई झापा प्रहरीले पक्राउ गरेको छ। घटनामा संलग्न ९ जनामध्ये दुई महिला र ६ पुरुष गरी ८ जना अझै फरार रहेको जिल्ला प्रहरी कार्यालय झापाका प्रहरी उपरीक्षक (एसपी) दुर्गाराज रेग्मीले जानकारी दिए। पक्राउ पर्नेमा बिर्तामोडकी प्रतीक्षा योङहाङ रहेका छन्। हनीट्रयापका योजनाकार योङहाङलाई प्रहरीले माघ १२ गते घरबाटै पक्राउ गरेको हो। माघ ५ गते अपहरणमा परेका बस्नेत १०औं अर्थात् माघ १४ गते शनिबार साँझ अपहरणमुक्त भएको एसपी रेग्मीले बताए। आर्थिक लेनदेनको विवादपछि बस्नेतलाई आतंकवादी संगठन उल्फा अर्गनाइजेशनको सहयोगमा हनीट्रयाप गरी अपहरण गरिएको प्रारम्भिक अनुसन्धानबाट खुलेको एसपी रेग्मीले जानकारी दिए। अपहरणको मुख्य योजनाकार झापा बुद्धशान्ति गाउँपालिका घर भई हालः भारतको मणिपुरमा बसेर व्यापार गर्ने राजु भनिने राजकुमार भण्डारी हुन्। योजनाकार भण्डारीले युवतीको प्रयोग गरी बस्नेतलाई प्रेम जालमा फसाएर अपहरण गरेका थिए। ९ जना अपहरणकारीविरुद्ध अपहरण तथा शरीर बन्धक मुद्दा दर्ता भइसकेको र पक्राउ परेका महिला योङहाङलाई इलाका प्रहरी कार्यालय बिर्तामोडमा राखेर थप अनुसन्धान अघि बढाइएको छ। सामाजिक सञ्जाल फेसबुकमार्फत् चिनजान गरेर उनीहरू राजीवलाई हनीट्रयापमा पार्छन्। त्यसपछि राजीव हनीट्रयाप परी उनीहरूसँग बोलीचाली र घुलमिल बढाउँछन्। सोही क्रममा माघ ४ गते उनीहरू सालवारिको झिलमा घुमफिर गर्न जान्छन्। उनीहरू माघ ५ गते एक रातसँगै श्रीअन्तु बस्ने योजनासमेत बनाउँछन्। यस्तो छ घटना बिर्तामोड३ भगवान चोक निवासी कमल बस्नेतका २१ वर्षीय छोरा राजीव माघ ५ गते बिहान साथीहरूसँग इलामको श्रीअन्तु घुम्न जान्छु भनी घरबाट निस्किएका थिए। प्रदेश १०१०१५ प ८०९७ स्कुटर चढेर घरबाट निस्किएको दुई घण्टापछि नै उनले बोकेको मोबाइल बन्द भयो। उनले हरियो ज्याकेट र ब्याग बोकेका थिए। सम्पर्कविहीन राजीव साँझसम्म पनि घर नफर्किएपछि परिवारजनले तत्काल प्रहरीलाई हुलियासहित उजुरी दिए। त्यसपछि प्रहरीले राजीवको खोजतलास सुरु गरे। सीसीटिभी फुटेज र मोबाइल ट्रयाकिङको आधारमा राजीव जिल्ला आसपासकै कुनै सुरक्षित ठाउँमा राखेको भनी प्रहरीले पत्ता लगाए। राजीवले बोकेको मोबाइल स्वीच अफ हुँदा प्रहरी सम्बन्धित ठाउँको पहिचान गर्न सकेनन्। राजीवलाई अपहरण गरेपछि अपहरणकारीले उनका बुबा कमललाई छोराको भिडियो पठाएर ४० करोड फिरौती रकम माग्छन्। कमलले सो कुरा तत्काल प्रहरीलाई जानकारी गरायो। त्यसपछि प्रहरी अनुसन्धानलाई फराकिलो बनाउँदै अपहरणकारीको खोजीमा लागे। मुख्य योजनाकार भारतको मणिपुरमा रहेको भनी झापा प्रहरीले पत्ता लगाएपछि मणिपुर प्रहरीसँग समन्वय गरेका थिए। सोही क्रममा मुख्य योजनाकार भण्डारी आफू पक्राउ पर्ने डरले राजीवलाई बिना सर्त माघ १४ गते बेलुका बुट्टाबारीस्थित जंगल छेउमा लगेर छाडिदिएको एसपी रेग्मीले बताए। प्रहरीका अनुसार मुख्य योजनाकार भण्डारी र राजीवका बुबा बस्नेतबीच आर्थिक लेनदेन रहेकाले सो रकम असुल्न अपहरणको योजना बनाउँछ। भण्डारी र बस्नेत पहिले मणिपुरमा सँगै व्यापार गर्थे। तर, पछिल्लो समय आर्थिक लेनदेनमा विवाद भएपछि यी दुईबीच मनमुटाव सुरु भएको थियो। उनीहरू सुन व्यापारमा संलग्न रहेको प्रहरीले जनाएको छ। बस्नेत र भण्डारीबीचको लेनदेन विवाद ८१० वर्ष अगाडिकै हो। बस्नेतसँग रकम पाउने भन्दै भण्डारीले विप्लव माओवादी पनि लगाएका थिए। बस्नेतले भण्डारीलाई १ करोड भारु बुझाएका थिए। तर भण्डारीले अझै २० करोड भारु पाउने दाबी गर्दै आएका छन्। बस्नेतबाट सोही रकम उठाउन ६ महिनाअघि भण्डारी आफैं बिर्तामोड आएका थिए। बिर्तामोडको एउटा होटेलमा ४५ दिन बसेर उनले सो अपहरणको योजना बनाएको खुलेको छ। भण्डारीले बिर्तामोडकी प्रतीक्षासँगको सल्लाहमा यस्तो योजना बनाएको अनुसन्धानबाट खुलेको छ। प्रतीक्षाको घरमा अध्ययनका लागि बसेका फुपूकी छोरीहरू दीपिका लिम्बु र कौशिका लिम्बुलाई योजनाको सम्पूर्ण कुरा जानकारी गराएर उनीहरूले योजना सफल भएमा जनही २५२५ लाख रुपैयाँ दिएर विदेश पठाइदिने आशा देखाउँछन्। विगत छ महिनादेखि योजना बनाएर उनीहरू बस्नेत परिवारलाई निशानामा राखिरहेका थिए। कक्षा १२ मा अध्ययनरत राजीवलाई अपहरण गर्न दीपिका र कौशिका उनको नजिक हुन्छन्। सामाजिक सञ्जाल फेसबुकमार्फत् चिनजान गरेर उनीहरू राजीवलाई हनीट्रयापमा पार्छन्। त्यसपछि राजीव हनीट्रयाप परी उनीहरूसँग बोलीचाली र घुलमिल बढाउँछन्। सोही क्रममा माघ ४ गते उनीहरू सालवारिको झिलमा घुमफिर गर्न जान्छन्। उनीहरू माघ ५ गते एक रातसँगै श्रीअन्तु बस्ने योजनासमेत बनाउँछन्। सोही योजनाअनुसार राजीव घरबाट श्रीअन्तु जाने भन्दै निस्किएका थिए। राजीव घरबाट निस्किएलगत्तै युवतीलाई प्रयोग गरी अपहरण घटनामा संलग्नहरूले उनलाई बोलेरो गाडीमा राखेर १० मिनेट जति घुमाएर एकान्त ठाउँमा लगेर राख्छन्। त्यसपछि राजीवलाई बन्धक बनाएर मणिपुर र नेपाली भाषामा फिरौती रकम माग्न सुरु गर्छन्। राजीवलाई नछोडे आफूहरू नबाँच्ने सुइँको पाएपछि अपहरणकारीहरू देउनियाँ पुलमा छोडेर भागेको बताउँदै एसपी रेग्मीले भने, घटनामा ठूलो मिस्ट्री छ, हनीट्रयाप, आर्थिक लेनदेनदेखि अपहरणसम्म। प्रहरीले समयमै ठीक ठाउँमा एक्सन लिँदा राजीवलाई सकुशल उद्धार गर्न सक्यौं। यो ठूलो उपलब्धि हो, उनले थपे। घटनामा फरार रहेकाहरू पक्राउ परेपछि मात्र घटनाको थप विषय वस्तु बाहिर ल्याउने उनको भनाइ छ। घटनाका मुख्य योजनाकार मणिपुरमा रहेको छ। घटना संलग्न भारतका शरद थापा मगर, एप्पल थापामगर, गुलाम, कृष्ण हजाम र चुनाव योङ्हाङको पहिचान गरेर खोजी कार्य तीव्र बनाएको प्रहरीले जनाइएको छ।"
बहिरा विद्यालयमा आवासको समस्या,"दोलखा : दोलखा जिल्लाकै एउटामात्र बहिरा विद्यालयमा आवास भवनको अभावमा विद्यार्थीलाई समस्या भएको छ। भीमेश्वर नगरपालिका३ देउराली डाँडामा रहेको भीमेश्वर बहिरा प्राथामिक ३० जना आवासीय विद्यार्थी अध्ययनरत रहेको भएपनि आवास भवनको समस्या रहेको विद्यालयका प्रधानाध्यापक गुणराज सुवेदीले बताए। आवासको समस्या हुँदा छात्र तथा छात्रा विद्यार्थीहरूलाई विद्यालय भवनकै दुई छुट्टाछुट्टै कोठामा राख्नु परेको प्रधानाध्यापक सुवेदीले बताए। २०७१ सालमा स्थापना भएको कक्षा पाँचसम्मको भीमेश्वर बहिरा प्राथामिक विद्यालयमा अहिले १३ जना छात्रा र १७ जना छात्र गरी ३० जना बहिरा विद्यार्थी अध्ययन गरिरहेको विद्यालयले जनाएको छ। उनीहरू सबै आवसीय विद्यार्थी भएपनि विद्यालयको छुट्टै आवास भवन नभएकाले समस्या परेको विद्यालय व्यवस्थापन समितिका अध्यक्ष रामकृष्ण तमाङले बताए। विद्यालयको सात रोपनी जग्गा भएपनि अहिले छ कोठाको एउटामात्र विद्यालय भवन रहेको प्रधानाध्यापक सुवेदीले बताए। भीमेश्वर नगरपालिकाले विद्यालयलाई १० लाख रुपैयाँ दिएको भएपनि त्यसले आवास भवन बनाउन अपुग हुने देखिएपछि भान्साघर निर्माण गर्न लागिएको प्रधानाध्यापक सुवेदीले बताए। विद्यालयमा एक जना प्रावि स्थायी, एक जना प्रावि करार, एक जना प्रावि राहत र एक जना बाल विकास गरी चार जना शिक्षक (दुई जना बहिरा शिक्षक), दुई जना आया र एक जना कार्यालय सहयोगी रहेको विद्यालयले जनाएको छ। विद्यालयमा शिक्षक र अन्य कर्मचारीको समस्या नरहेको तर आवास भवनसँगै माथिल्लो कक्षा सञ्चालनमा समस्या देखिएको प्रधानाध्यापक सुवेदी बताउछन्। 'यहाँ कक्षा पाँचसम्म मात्र रहेकाले थप कक्षा अध्यनको लागि विद्यार्थीहरू सिन्धुली लगायत जानुपर्ने बाध्यता छ। यसले धेरै बहिरा विद्यार्थीहरूले कक्षा पाँचपछि पढाइनै छाड्ने गरेको देखिन्छ', प्रधानाध्यापक सुवेदीले भने। सरकारले यसलाई प्राथामिकतामा राखेर तत्काल आवास र चमेना भवनको व्यवस्था, थप कक्षा सञ्चालनको अनुमति तथा शिक्षकको व्यवस्था समेत गर्नुपर्ने उनको भनाइ छ।"
चोरीको सामानसहित दुई युवा पक्राउ,"बुटवल : चोरीका सामग्रीसहित प्यूठानमा दुई जना युवा पक्राउ परेका छन्। जिल्ला प्रहरी कार्यालय प्यूठानले दिएको जानकारी अनुसार स्वर्गद्धारी नगरपालिका४ भिंगृमा खटिएको प्रहरीको गस्तीले रोल्पाका दुई युवा पक्राउ परेका हुन्। रोल्पाको सुनिल स्मृति गाउँपालिका४ का २८ वर्षीय देव पुन र लुंग्री गाउँपालिका६ गुम्चालका १८ वर्षीय भिमे परियारलाई प्रहरीले पक्राउ गरेको हो। उनीहरूसँग खानतलासी गर्दा विभिन्न स्थानबाट चोरी गरेर ल्याइएका भाडाकुडाहरू (तामाको ताउला २, गाग्री २, कसौडी ३, डाडु १ थान) र २ थान मोबाइल सेट फेला परेको छ। उनीहरूलाई थप अनुसन्धानका लागि जिल्ला प्रहरी कार्यालय प्यूठानमा लगिएको छ। प्यूठानमा पछिल्लो समय चोरीका घटनाहरू दिनप्रतिदिन बढ्दै गएका छन्।"
अपराधमा संलग्न ४९ जना एकै दिन पक्राउ,"विराटनगर: विभिन्न अपराधमा संलग्न भएका ४९ जनालाई सुनसरी प्रहरीले पक्राउ गरेको छ। हत्या, चोरी, लागूऔषध, लुटपाट, जुवा, कुटपिट, अभद्र व्यवहारलगायतका अपराधमा संलग्न भएर लामो समयदेखि फरार बनेका उनीहरूलाई एकै दिन पक्राउ गरेको जिल्ला प्रहरी कार्यालय सुनसरीले जनाएको छ। आपराधिक घटनामा अदालतले दोषी ठहर गरे पनि कैद तथा जरिवाना भुक्तान नभइ फरार बनेका प्रतिवादीलाई पक्राउ गर्न सुनसरी प्रहरी प्रमुख एसपी प्रभुप्रसाद ढकालले विशेष टोली परिचालन गरेका छन्। ढकालको निर्देशनअनुसार खटिएको टोली आइतबार एकै दिन ४९ जना प्रतिवादीलाई पक्राउ गर्न सफल भएको हो। पक्राउ पर्नेमा ३२ जना पुरुष र १७ जना महिला रहेको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार लामो समयदेखि फरार रहेकालाई पक्राउ गरेर अदालतलाई बुझाइएको छ। प्रहरीले बुझाएपछि कैद तोकिएका प्रतिवादीलाई अदालतले तोकेको सजाय भुक्तान गर्न कारागार चलान गर्ने गरेको छ। जरिवाना तोकिएकालाई त्यसवापतको रकम असुलेर छाड्ने गरिन्छ। डीएसपी राईले सुनसरीमा प्रतिवादी पक्राउ अभियानलाई तीव्र पारिएको जानकारी दिए। सम्मानित अदालतबाट विभिन्न मिति र मुद्दामा कैद तथा जरिवानाको फैसला भएपनि सजाय भुक्तान नगरिकन फरार रहेकालाई पक्राउ गर्न विशेष अभियान चलाइएको छ, उनले भने, कैद तथा जरिवाना असुल गर्न बाँकी रहेका प्रतिवादीलाई धमाधम पक्राउ गर्दै अदालतमा पेश गर्ने गरिन्छ। चालु आर्थिक वर्ष २०७९०८० को साउनदेखि हालसम्म सुनसरीबाट २३५ जना प्रतिवादी पक्राउ परिसकेका छन्। विभिन्न मुद्दाका फरार प्रतिवादी पक्राउ पर्दा कैदवापत ८१ वर्ष ६ दिन र जरिवानावापत ८ लाख ६६ हजार ४५१ रूपैयाँ असुल भएको प्रहरीले जनाएको छ। कुनै अपराधमा संलग्न भएर पक्राउ नपरेका व्यक्तिहरु गाउँघरमा लुकिछिपी बसेको भए तत्काल जानकारी दिन प्रहरीले सबैमा अनुरोध गरेको छ । अपराध गरेर फरार बनेका व्यक्तिका बारेमा सूचना दिनेको परिचय गोप्य राखिने छ, डीएसपी राईले भने, प्रतिवादीलाई भने पक्राउ गरेर कानूनको दायरामा ल्याइने छ। एसपी ढकालले धमाधम प्रतिवादी पक्राउ पर्न थालेपछि अपराधबाट पीडित बनेकाले न्यायको अनुभूति गर्न पाएको बताए। अपराध गरेका व्यक्ति खुलेआम हिँडडुल गर्दा पीडितलाई न्याय हुँदैन। असुरक्षित महसुस गर्दै उनीहरुले कानुनप्रति सधैँ शंका गरिरहने अवस्था आउँछ, उनले भने, तर, पक्राउ गरेर कानुनको दायरामा ल्याउँदा पीडितलाई न्याय र राहत मिल्छ । अपराधरहित समाज बनाउनु पर्छभन्ने उदेश्यसहित प्रहरीले अपराधमा संलग्नलाई पक्राउ गर्न मेहनत गरिरहेको छ।"
६ महिनामा सवारी दुर्घटनामा २८१ ले ज्यान गुमाए,"महोत्तरी : मधेस प्रदेशमा सवारी दुर्घटना र यसबाट हुने मानवीय क्षति बर्सेनि बढ्दो छ। चालु आर्थिक वर्ष २०७९८० को अर्धवार्षिक प्रतिवेदनअनुसार ६ महिनामा यो प्रदेशमा २८१ ले सडक दुर्घटनामा ज्यान गुमाएका छन्। प्रदेशको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय पथलैया (बारा) को आव २०७९८० को अद्र्धवार्षिक घटना प्रतिवेदनले यो तथ्यांक देखाएको हो। गत साउन १ गतेदेखि गत पुस मसान्तसम्मका छ महिनामा सडक दुर्घटनाका दुई हजार आठ सय ७६ घटना भएका छन्। यी घटनामा चार हजार तीन सय ७१ घाइते भएका र दुई सय ८१ जनाले ज्यान गुमाएका कार्यालयका सूचना अधिकारी तथा प्रहरी नायब उपरीक्षक लक्ष्मीप्रसाद भण्डारीले बताए। बारामा मात्रै सडक दुर्घटनाका घटनामा ६ महिनाभित्र ६४ जनाको मृत्यु भएको छ। पर्सामा सो अवधिमा २२ जनाको सडक दुर्घटनामा ज्यान गएको छ। गत साउनदेखि पुस मसान्तभित्र धनुषामा ४१, महोत्तरीमा ३५, सप्तरी र सर्लाहीमा ३३३३, रौतहटमा २७ र सिरहामा २६ को ज्यान गएको छ। दिनहुँ बढ्दै गएका सवारी साधनको चाप र चालकको लापर्बाही नै दुर्घटनाको मुख्य कारण देखिएको ट्राफिक प्रहरीको अनुभव छ। मानवीय क्षतिका घटना मोटरसाइकल दुर्घटनामा बढी भएका छन्। तीव्र गतिमा मोटरसाइकल हुइँक्याउने हुँदा यो साधनको दुर्घटनामा बढी मानवीय क्षति हुने गरेको ट्राफिक प्रहरीको भनाइ छ। प्रदेशभित्र आव २०७६७७ मा एक हजार तीन सय ४०, २०७७७८ मा तीन हजार नौ सय ८३ र २०७८७९ मा पाँच हजार सात सय ११ सडक दुर्घटनाका घटना भए। ती घटनामा क्रमशः ४०९, ४९८ र ५७१ जनाको मृत्यु भएको तथ्यांक छ।"
योजना आयोगका उपाध्यक्ष डा झाले दिए राजीनामा,"जनकपुरधाम : मधेस प्रदेशको नीति तथा योजना आयोगका उपाध्यक्ष डा भोगेन्द्र झाले पदबाट राजीनामा दिएका छन्। प्रदेशको समग्र विकासको योजना बनाउने उद्देश्यसहित गठित आयोगका उपाध्यक्ष झाले पदबाट राजीनामा दिएका हुन्। झाले चुनावपश्चात् नयाँ सरकार गठन भएसँगै नैतिकताका आधारमा आफूले राजीनामा दिएको बताएका छन्। प्रदेशको सन्तुलित र समष्टिगत विकासका लागि आवश्यक नीति, रणनीतिक विषयक्षेत्रका दीर्घकालीन, मध्यमकालीन र वार्षिक विकास योजना बनाउने तथा प्रदेशको आवश्यक नीति निर्माण कार्यमा प्रदेश सरकारलाई सहयोग पुर्याउने मुख्य जिम्मेवारी सहित मुख्यमन्त्रीको अध्यक्षतामा प्रदेश नीति आयोगको गठन हुने व्यवस्था छ। डा झा २०७६ भदौ २२ गते मधेस प्रदेशको नीति तथा योजना आयोगको उपाध्यक्षमा नियुक्त भएका थिए। यसअघि रहेका नीति आयोगका उपाध्यक्ष डा हरिवंश झालाई हटाएर डा भोगेन्द्र झालाई ल्याइएको थियो।"
"फरार ६ थुनुवामध्ये एकजना नियन्त्रणमा, ५ को खोजी जारी",जनकपुरधाम : धनुषाको क्षिरेश्वरनाथ नगरपालिकास्थित इलाका प्रहरी कार्यालय महेन्द्रनगरको हिरासत कक्षबाट फरार भएका ६ जना थुनुवामध्ये एकजनालाई प्रहरीले पक्राउ गरेको छ । पक्राउ पर्नेमा मिथिला नगरपालिका ६ का २८ वर्षीय रोशन महतो रहेका छन् । इलाका प्रहरी कार्यालय महेन्द्रनगरको हिरासत कक्षबाट भित्ता फोडेर सोमबार बिहान ६ जना थुनुवा फरार भएका थिए । हिरासत कक्षबाटै थुनुवाहरू फरार भएपछि जिल्ला प्रहरी कार्यालय धनुषा र मधेस प्रहरी कार्यालयको संयुक्त टोलीले सर्च अपरेशन टोली खटाएर खोजतलास तीव्र पारेको छ । सो टोलीले फरार थुनुवामध्ये महतोलाई पक्राउ गर्न सफल भएको हो । महतोमाथि हातहतियार खरखजाना मुद्दा चलिरहेको छ । उनलाई हतियारसहित प्रहरीले गत शनिबार मात्रै पक्राउ गरेर सार्वजनिक गरेको थियो । यता फरार रहेका बाँकी ५ जनाको खोज तलाश तीव्ररूपमा भइरहेको प्रहरीले जनाएको छ ।
"रौतहटको एक डेरीमा प्रहरीको छापा, सञ्चालकसहित चार पक्राउ",रौतहट : जिल्लाको गौर नगरपालिका५ मा रहेको फूलतारा डेरी उद्योग रौतहटमा प्रहरीले छापा मारेर ठूलो परिमाणमा अखाद्य वस्तु बरामद छ। जिल्ला प्रहरी कार्यालय र जिल्ला प्रशासन कार्यालयको संयुक्त टोलीले उद्योगमा मंगलबार छापा मारेको हो। टोलीले भैंसीलगायत पशुको बोसोलाई मेसिनको मद्दतबाट घिउ बनाउन तयार पारिएको अखाद्य वस्तुहरू बरामद गरेको छ। डेरीका सञ्चालक राजपुर नगरपालिका१ भगवानपुर का महम्मद मतिउल्लाहलाई प्रहरीले नियन्त्रणमा लिएको छ। सञ्चालक मतिउल्लाहसहित त्यहाँ कार्यरत अन्य दुई जना कामदार र एक महिलालाई नियन्त्रणमा लिएर अनुसन्धान भइरहेको जिल्ला प्रहरी कार्यालय रौतहटले जनाएको छ। डेरीबाट अखाद्य पदार्थको प्रयोग गरी तयार पारेको घिउ गौर काठमाडौंसहित देशका विभिन्न बजारहरूमा बिक्री गर्ने गरेको खुलेको छ। एसपी बिरबहादुर बुढामगरले डेरीमा छापा मारेर बरामद वस्तुहरूको परीक्षण गरेर कानुनअनुसार दोषिमाथि कारबाही गर्ने बताएका छन्। प्रमुख जिल्ला अधिकारी धर्मेन्द्रकुमार मिश्रले मानव स्वास्थ्यमा हानी पुर्याउने अखाद्य वस्तुहरू बिक्री वितरण गर्दै आएको उजुरी परेपछि प्रहरी र प्रशासन कार्यालयका कर्मचारीको रोहवरमा उद्योगमा छापा मारिएको बताए। केही साताअघि पनि अखाद्य पदार्थ मिसाएको २७ ड्रम घिउ रौतहटको इशनाथ नगरपालिकाको मठियाबाट सशस्त्र प्रहरीले बरामद गरेको थियो।
पासपोर्ट लिन दैनिक १५०० का दरले अग्रिम अनलाइन फारम भर्न सकिने,"काठमाडौं: राहदानी विभागले राहदानी वितरणमा सहज बनाउन दैनिक एक हजार ५००का दरले अग्रिम अनलाइन फारम भर्न सक्ने व्यवस्था मिलाएक छ। विद्युतीय राहदानी सहज रूपमा प्रदान गर्न एक महिनालाई अग्रिम अनलाइन बुकिङ खोलिएको विभागले जनाएको छ। विभागका अनुसार अब सेवाग्राहीले आफूले चाहेको समयमा फाराम भर्न पाउने छन्। हरेक दिन १५०० ले अनलाइन आवेदन दिँदा त्यसको समयावधि एक महिना तोकिएकाले सो अवधिभर जुनसुकै समयमा फारम भर्न सकिने विभागले जनाएको छ। विभागका अनुसार अग्रिम बुकिङका लागि सर्भर खुला रहेकाले राति १० बजेसम्म अनलाइनबाट विद्युतीय राहदानीको फाराम भर्न सकिनेछ। विभागले जिल्ला प्रशासन कार्यालय र इलाका प्रशासन कार्यालयलाई आफ्नो प्राविधिक क्षमताअनुसार अनलाइन फाराम अग्रिम भर्ने व्यवस्था मिलाउन निर्देशन दिइसकको छ। यो व्यवस्थाले विभागमा हुने भीडभाड कम हुने विभागको अपेक्षा छ। विभागले जारी गरेको सूचनामा भनिएको छ, 'जिल्ला प्रशासन कार्यालय, इलाका प्रशासन कार्यालय र विदेशस्थित नेपाली नियोगहरूबाट छिटो राहदानी पाउने व्यवस्थाका लागि विभागमा डाटा प्राप्त भएको मितिले नजिकका जिल्लाहरूमा १० दिनदेखि १२ दिनभित्र तराईका जिल्लाहरूमा १२ दिनदेखि १५ दिनभित्र पहाडका सुगम जिल्लाहरूमा राहदानी प्राप्त गर्ने व्यवस्था मिलाइएको छ। १५ देखि २० दिनभित्र हिमाली जिल्लाहरूमा २० देखि ३० दिनभित्र र विदेशस्थित नेपाली नियोगहरूमा २० देखि ३५ दिनभित्र राहदानी प्राप्त गर्ने व्यवस्था मिलाइएको छ।'"
आमाको हत्या मुद्दामा अदालतको गोलचक्कर,"राजविराज : सप्तरीको छिन्नमस्ता गाउँपालिका१ का बेचन रायले आमाको हत्यासम्बन्धी मुद्दाको फाइल बोकेको आठ वर्ष भयो। दोषीलाई कारबाही हुनुपर्ने माग गर्दै उनी कहिले जिल्ला, कहिले उच्च त कहिले सर्वोच्च अदालतको गोलचक्कर लगाइरहेका छन्। तर, सप्तरी जिल्ला अदालतमा ६१ पटक पेसी चढे पनि उक्त मुद्दाको फैसला भएको छैन। उक्त मुद्दा जिल्लामै १८ न्यायाधीशले हेरिसकेका छन्। बेचनकी आमा ६६ वर्षीया राजेश्वरीदेवी राय भनिने राज्यवती अमात्यनीको २०७१ चैत १९ गते हत्या भएको थियो। उक्त घटनासम्बन्धी मुद्दामा पेसी चढ्दै, रोकिँदै गएपछि यत्रो वर्षसम्म फैसला हुन नसकेको हो। मुद्दाको अंग पुगिसक्दा पनि फैसला नभएको गुनासो गर्छन् बेचन। अस्वाभाविक ढिलाइले मानसिक तनाव बढेको तथा समय र आर्थिक नोक्सान भएको उनको भनाइ छ। सातै जना आरोपित स्वतन्त्र भएर घुमी हिँडेका छन्। आफू पो बन्दीजस्तो भइएको छ, बेचन भन्छन्, मुद्दा टुंगो नलागेकाले जिल्ला छाडेर अन्यत्र जान, रोजगार, व्यवसाय गर्न पनि पाइएको छैन। प्रतिवादी पक्षबाट २८ पटक पेसी स्थगित गरिएको अदालतको तथ्यांकले देखाउँछ। जिल्ला सरकारी वकिलको कार्यालयबाट १२ पटक स्थगित गरिएको छ। जिल्ला अदालतमा २०७२ वैशाख १४ गते अभियोगपत्र दायर भएको थियो। कुटपिटको मुद्दा लगाउ परेका कारण ६१औं पटक पेसी रोकिएको हो। सप्तरीको साविक वरही वीरपुर४ का विद्यानन्द राय, कामानन्द राय, मञ्जुदेवी राय, शिवानन्द राय, बिन्दुदेवी राय, चन्दनकुमार राय र रेणुदेवी राय प्रतिवादी छन्। पीडित परिवारका अनुसार देवर विद्यानन्द, विद्यानन्दकी पत्नी बिन्दुदेवी, छोरा चन्दनकुमार, अर्का देवर शिवानन्द, उनकी पत्नी मन्जुदेवी, अर्का देवर कामानन्द र उनकी पत्नी रेणुदेवीले घरायसी विवादमा लाठी र फलामको रड प्रहार गरी राज्यवतीको हत्या गरेका हुन्। राज्यवतीलाई जोगाउन जाँदा उनकी बुहारी वीणादेवी, नाबालिका नातिनीहरू पुष्पा र सीमा घाइते भएका थिए। बेचनले घटनाकै दिन जिल्ला प्रहरी कार्यालयमा उजुरी दिएका थिए। छिमेकीका अनुसार उनीहरूबीच पुरानो विवाद र जग्गासम्बन्धी मुद्दा चलिरहेको थियो। गाउँघरमा पटकपटक पञ्चायती छलफल हुँदै आएको थियो। पछिल्लो विवाद भने हावाहुरीले लडाएको सिसौको रूखका कारण भएको थियो। हावाले लडेका रूखका हाँगा बेचनले घर ल्याएपछि विवाद बढ्दै जाँदा हत्यासम्मको घटना भएको हो। छिमेकीले खबर गरेर पुगेका प्रहरीले आफ्नै गाडीबाट घाइतेलाई अस्पताल पुर्याएका थिए। प्रहरीले बिन्दु र रेणुलाई घटनाकै राति पक्राउ गर्यो। जिल्ला न्यायाधीश चन्द्रबहादुर सारूको एकल इजलासबाट दुवै जना २०७२ वैशाख १६ गते जनही ५० हजार रुपैयाँ धरौटी तिरेर छुटे। मञ्जु २०७३ वैशाख २९ गते अदालतमा हाजिर भएर सोही दिन ५० हजार धरौटीमा छुटिन्। जिल्ला न्यायाधीश सारूको इजलासमा ०७२ जेठ ६ गते हाजिर भएका चन्दन सोही दिनदेखि पुर्पक्षका लागि राजविराज कारागार चलान भए। उच्च अदालत जनकपुरको राजविराज इजलासले उक्त आदेश ०७२ असार १० गते सदर गर्यो। ०७२ मंसिर १५ गते सर्वोच्च अदालतमा बेरीतको आदेश बदर गर्न माग गरे। सर्वोच्चले ०७३ साउन १३ गते जिल्ला र उच्चको आदेश बदर गर्दै चन्दनलाई साधारण तारेखमा रिहा गर्न आदेश गर्यो। जिल्ला अदालतमा ०७३ असोज ९ गते हाजिर भएका कमानन्द सोही दिन १५ हजार धरौटीमा छुटे। सो आदेशलाई उच्चले उल्ट्याउँदै ०७३ चैत १० गते साधारण तारेखमा राख्न आदेश गर्यो। बेचनले त्यसविरुद्ध ०७४ जेठ १ गते सर्वोच्चमा निवेदन दिए। सर्वोच्चले ०७४ कात्तिक २४ गते जिल्लाकै आदेशबमोजिम नगद धरौटी लिई पुर्पक्ष गर्न आदेश दियो। जिल्लाले शिवानन्दलाई ०७४ साउन ४ गते २० हजार धरौटी र विद्यानन्दलाई ०७४ असोज १ गते १५ हजार धरौटीमा छाड्न आदेश गर्यो। उच्चले ०७५ असार ७ गते उक्त आदेश सदर गर्यो। त्यसविरुद्ध बेचनले ०७५ साउन २० गते सर्वोच्चमा निवेदन दिए। उक्त आदेश बदर गर्दै सर्वोच्चले ०७७ असार ५ गते पुर्पक्षका लागि थुनामा पठाउन आदेश गर्यो। त्यसपछि दुवै जना फरार छन्। धरौटीमा छुटेका रेणु, बिन्दु र मन्जु उच्चले थुनामा राख्न भनेपछि फरार छन्। बेचनका अनुसार मुद्दामा भएका आदेशहरू उल्टिँदै, सुल्टिदै सर्वोच्चको आदेश आएको वर्षौं भइसक्यो। तर, जिल्लामा पेसी सार्ने काम मात्र भइरहेको छ। कानुनी सिद्धान्तअनुसार ढिलो न्याय दिनु नदिनुसरह हो, अधिवक्ता शशीलाल कर्ण भन्छन्। ढिलो न्याय दिँदा न्याय दिएको र पाएको महसुस नहुने अधिवक्ता कर्णको भनाइ छ। भन्छन्, समयमै फैसला भए दुवै पक्ष तनाव र अन्योलग्रस्त भएर बसिरहनु पर्दैन थियो। मृतककी नातिनी पुष्पा न्याय नपाउँदा आपराधिक प्रवृत्तिको मनोबल बढ्दै गएको बताउँछिन्। लोकतान्त्रिक परिवर्तन र प्रविधिको विकाससँगै छिटो र प्रभावकारी न्यायको अपेक्षा गर्दै वेचन प्रश्न गर्छन्, मृत आमाका लागि न्याय खोज्नु नै गलत हो त ? छिटोछरितो न्यायको बर्खिलाप सर्वोच्च अदालतले दुई वर्ष नाघेका मुद्दाको छुट्टै व्यवस्थापन गरी फछ्र्योट गर्न पटकपटक निर्देशन दिएको छ। कायममुकायम प्रधानन्यायाधीश हरिकृष्ण कार्कीले पाँच वर्षभन्दा बढीका मुद्दालाई तीव्र रूपमा फछ्र्योट गर्ने कार्य भइरहेको बताएका छन्। सप्तरी जिल्ला अदालतमा भने पाँच वर्ष नाघेका मुद्दा ८५ र दुई वर्ष नाघेका ९ सयभन्दा बढी छन्। अदालतले छिटोछरितो न्याय सबैका लागि न्याय भनेर पञ्चवर्षीय योजनाको मुख्य नारा बनाएको छ। न्यायपालिका सुदृढीकरणका लागि रणनीतिक योजना तर्जुमा गरेको छ। तर, कार्यान्वयन हुँदैन। ९ न्यायाधीश रहेको सप्तरी जिल्ला अदालतमा पुससम्म सरकारवादी फौजदारीतर्फ ३ सय ५६, दुनियाँवादी फौजदारीतर्फ ४ सय ९२ र देवानीतर्फ २ हजार ३ सय ५ मुद्दा फछ्र्योट गर्न बाँकी देखिएको छ। उच्च अदालत जनकपुरको राजविराज इजलासमा पुनरावेदन, सुरु मुद्दा र रिट गरी २ सयभन्दा बढी मुद्दाले दुई वर्ष नाघेको सूचना अधिकारी हरिशंकर महतो बताउँछन्।उच्च अदालत बार एकाइ राजविराजका अध्यक्ष भरत यादव विशेष परिस्थितिबाहेक एक पक्षले तीनपटक मात्र पेसी तारेख झार्न मिल्ने बताउँछन्। यदि ६०६१ पटक पेसी झरेको हो भने अदालत प्रशासनसँग कुरा गर्नेछु, यादव भन्छन्।"
महानगरले व्यस्त सडकमा पार्किङ गर्न रोक लगायो,"कास्की: पोखराका मुख्य बजारका सडक छेउमा सवारी पार्किङ निषेध गरिने भएको छ। पोखरा महानगरपालिकाले एक सूचना जारी गर्दै बजारका मुख्य स्थानमा पार्किङ निषेध गर्ने निर्णय गरेको सूचना सार्वजनिक गरेको हो। महानगरपालिकाले मुख्य सहरी क्षेत्रको पृथ्वीचोकसभागृहचोक, न्यूरोड, विपीचोक, चिप्लेढुङ्गा, महेन्द्रपुल, नयाँबजार, पृथ्वीचोक सडकखण्डमा यही माघ २३ गते सोमबारदेखि पूर्णरूपमा पार्किङ निषेध गर्ने निर्णय गरेको हो । 'मुख्य सहरी क्षेत्रको सडकमा सवारीको चाप वृद्धि भई आवागमनमा समेत प्रत्यक्ष असर हुनुका साथै सहरी सौन्दर्यीकरणमा पनि असर पर्न गएको हुँदा उल्लेखित स्थानको सडक क्षेत्रमा पूर्णरूपमा पार्किङ निषेध गरिएको छ', पोखरा महानगरपालिकाका प्रमुख धनराज आचार्यले भने। महानगरले अन्डरग्राउण्ड पार्किङ तथा मुख्य सडकका आसपासमा पार्किङ प्रयोजनका लागि सम्याइएका खाली जग्गामा पार्किङ गर्न सकिने र ती स्थानमा पार्किङ गरेवापत महानगरले तोकेको शुल्कभन्दा बढी लिन नपाइने पनि सूचनामा उल्लेख छ। सूचनामा तोकिएको क्षेत्रहरूमा मात्र पार्किङ व्यवस्थापन गर्न सम्पूर्ण सरोकारवालामा आग्रह गरेको छ।"
लागूऔषध तस्करीको ट्रान्जिट बन्दै मधेस,"जनकपुरधाम : लागूऔषध गाँजा, अफिम, चरेस, अवैध मदिरासहितका सामग्रीहरूको तस्करी मधेस प्रदेशमा निकै बढेको छ। खुला सिमानाको फाइदा उठाउँदै तस्करहरूले लागूऔषध ओसारपसार गर्ने क्रम बढेपछि प्रहरीका लागि पनि टाउको दुखाइ भएको छ। गत मंगलबार रौतहटको राजदेवी नगरपालिका९ ब्रह्मपुरीमा सशस्त्र प्रहरी टोलीले अवैध रूपमा नेपालबाट भारततर्फ भारतीय गाडीमा राखी लाँदै गरेको १ सय १८ कार्टुन सोफी मदिरा नियन्त्रणमा लिएको थियो। गाडी र मदिराको मूल्य गरी करिब ६ लाख २० हजारको अवैध सरसामान प्रहरीले नियन्त्रणमा लिए पनि तस्करीमा संलग्न व्यक्तिलाई प्रहरीले पक्राउ गर्न असफल भएको थियो। गत पुस १४ गते सप्तरीको हनुमाननगर कंकालिनी नगरपालिकाबाट प्रहरीले ठूलो परिमाणमा गाँजा बरामद गर्यो। सुराकीको आधारमा प्रहरीले ३० बोरा गाँजा फेला पारेको थियो। कोसी नदीको बगरमा तीन ठाउँमा बालुवामुनि गाडेर राखेको अवस्थामा फेला परेको गाँजाको तौल ८ सय १० किलो रहेको थियो। मंसिर १७ गते रौतहट प्रहरीले गौर नगरपालिका३ मा रहेको फलक पोल्ट्री फार्मबाट १ सय ८० किलो गाँजा बरामद गर्यो। फार्मभित्रै खाल्डो खनि लुकाएर राखिएको गाँजासँगै भारततर्फ लैजाँदै गरेको गाँजासहितको गाडी पनि प्रहरीले नियन्त्रणमा लिएको थियो। पुस ९ गते बाराको जितपुरसिमरा७ जितपुरस्थित आदित्य होटलको कोठाबाट सशस्त्र प्रहरीले तीन जनालाई नियन्त्रणमा लिएर उनीहरूको साथबाट २ किलो युरेनियम नियन्त्रणमा लिएको थियो। नेपाल इन्टेलिजेन्स ब्युरोको विशेष सूचनाको आधारमा २९ वर्षीय रवि चौधरी, ३० वर्षीय सागर चौधरी र २२ वर्षीय बृज सहनीलाई नियन्त्रणमा लिएर युरेनियम बरामद गरेको थियो। सशस्त्र प्रहरी बल मधेस प्रदेशको तथ्यांकअनुसार २०७८ असोज १४ गतेदेखि २०७९ माघ ९ गतेसम्ममा प्रहरीले ४ हजार ३८७ किलो गाँजा बरामद गरेको छ भने १०२ बिघा ५ कट्ठामा लगाइएको गाँजा फडानी गरेको छ। त्यसैगरी, विभिन्न लागूऔषधहरू (कोरेक्स, नाइट्राभेट, फेनार्गन, डाइजापाम, नर्फिम) ६६ हजार १४३ पिस फेला पारेको छ। चरेस, ४२ किलो, ब्राउन सुगर, १२९ किलो, खैरो हिरोइन ११ ग्राम र युरेनियम २५२० किलो बरामद गरेको प्रहरीले जनाएको छ। लागूऔषधसहित पक्राउ पर्नेको संख्या २१९ जना छ। भारतको बिहार राज्यमा मदिरा बिक्रीमा रोक लगाइएपछि अवैध मदिराको ओसारपोसार नेपालतर्फबाट बढेको र नेपालमा लागूऔषध खरिद बिक्रीमा कडाइ भएकै कारण भारतीय बजारबाट लागूऔषध नेपाल भित्रिने गरेको छ। यस्ता अवैध सरसामानहरूको ओसारपसार रोक्न प्रहरी विशेष रूपमा सतर्क रहेको सशस्त्र प्रहरी बल छिन्नमस्ता बाहिनी, मधेसका प्रमुख गणेश ठाडा मगर बताए। हामीले लागूऔषध ओसारपसारलाई विशेष निगरानीमा राखेर कामहरू अघि बढाएका छौं। यसैक्रममा यस्ता व्यवसाय गर्ने व्यापारीहरूको नजिक रहेका व्यक्तिहरूलाई सम्पर्कमा लिएर अलि बढी सम्भावित क्षेत्रहरूमा निगरानी गरेपछि बारा, पर्सा, महोत्तरी, सर्लाही र सप्तरी जिल्लाबाट निकै धेरै मात्रामा लागूऔषध बरामद गर्न सकेका छौं, मगरले भने।"
सडक स्तरोन्नति गर्न पोखराबाग्लुङ राजमार्ग दिउँसो ११ देखि १ र राति ९ देखि १ बजेसम्म बन्द,"कास्की: पोखराबाग्लुङ राजमार्गमा यातायात बन्द गरेर सडक स्तरोन्नतिको काम गरिने भएको छ । पुष्पलाल (मध्यपहाडी) राजमार्ग आयोजनाले सो सडक खण्ड फराकिलो बनाउने कार्य सुरु गरेसँगै कामलाई तीव्रता दिन राजमार्गमा यातायातका साधन बन्द गरेर काम गर्न लागिएको हो । आयोजनाका अनुसार प्रत्येक दिन बिहान ११ देखि दिउँसो १ बजेसम्म र बेलुका ९ बजेदेखि बिहान १ बजेसम्म सवारी साधनलाई रोकेर आयोजनाको कामलाई तीव्रता दिइनेछ । रोकिएका सवारी साधनलाई आधा घण्टाको फरकमा सञ्चालनको व्यवस्था मिलाइएको छ । पोखराबाग्लुङ राजमार्गअन्तर्गत हाल पोखराको हरिचोकदेखि याम्दीपुलसम्मको सडक स्तरोन्नतिको काम भइरहेको हो । सो खण्डको निर्माणका लागि मोतिदान कन्स्ट्रक्सन प्रालिसँग ठेक्का सम्झौता गरिएको छ । चौवारीबाट ५० मिटर अगाडि हेम्जातर्फ भिरको उचाइ धेरै भएकाले भिर कटान कार्य भइरहेकाले सडक सुरक्षालाई ध्यानमा राखेर यातायात सञ्चालनमा रोक लगाइएको र आधाआधा घण्टामा रोकिएका सवारी साधन छुट्ने व्यवस्था मिलाइएको मध्यपहाडी (पुष्पलाल) राजमार्ग योजना कार्यालयका प्रमुख नारायणदत्त भण्डारीले बताए। उनले भने, 'आयोजनाको कामलाई तीव्रता दिन यातायातका साधन रोकेर काम गर्नेछौँ । सवारी साधनहरूलाई वैकल्पिक बाटो प्रयोग गर्नसमेत आग्रह गरेका छौँ ।' जिल्ला ट्राफिक प्रहरी कार्यालय कास्कीले रोकिने सवारी साधनहरूले साधन रोक्दा र चलाउँदा कडाइका साथ आफ्नो लेन अनुसाशन कायम राख्न र सवारी साधन लामबद्ध भएको अवस्थामा ओभरटेक नगर्न आग्रह गरेको छ । जौवारीतर्फबाट जाने सवारी साधनलाई सिमपानीचोकबगरशिक्षा कार्यालयकेआइसिँह पुलदीप हाउजिङ हुँदै नयाँपुल र हलुका सवारी साधनलाई बिन्ध्यवासिनीचोकसराङकोटकास्कीकोट हुँदै नौडाँडाको बाटो प्रयोग गर्ने व्यवस्था गरिएको छ । यसैगरी हेम्जातर्फबाट आउने सवारी साधनहरू जौवारीपुलदीप हुँदै सिमपानी र दोस्रो विकल्पमा नौँडाँडाकास्कीकोटसराङकोट हुँदै बिन्ध्यवासिनीचोकको सडक प्रयोग गर्न ट्राफिक प्रहरी कार्यालयले आग्रह गरेको छ।"
हिरासतबाट थुनुवा भागेपछि तीन प्रहरी निलम्बनमा,"धनुषा: थुनुवा हिरासतबाट फरार भएपछि तीन जना प्रहरी निलम्बनमा परेका छन्। धनुषाको ईलाका प्रहरी कार्यालय महेन्द्रनगरको हिरासत कक्षको पर्खाल फोडेर ६ जना थुनुवा फरार भएपछि तीनजना प्रहरीलाई निलम्बन गरिएको हो। मधेस प्रदेश प्रहरी कार्यालय जनकपुरधामले घटनामा लापरबाही गरेको भन्दै हिरासत व्यवस्थापन अधिकृतसहित तीनजना प्रहरीलाई निलम्बन गरेको जनाएको छ। हिरासत अधिकृत प्रहरी असई अशोक मण्डल, वरिष्ठ प्रहरी हवल्दार सरोज रेग्मी र प्रहरी जवान रोहन मगरलाई निलम्बन गरिएको जिल्ला प्रहरी कार्यालय धनुषाले जनाएको छ। थुनुवा कक्षको भौतिक पूर्वाधार कमजोर भएपनि घटनामा डिउटीको समय प्रहरीको लापरबाही देखिएकोले निलम्बन गरिएको प्रहरीले जनाएको छ । थुनुवा फरार घटना छानबिन गर्न जिल्ला प्रहरी कार्यालय र प्रदेश प्रहरी कार्यालयले छुट्टाछुट्टै समिति बनाएर अनुसन्धान गरिरहेका छन्।"
लैंगिक हिंसाविरुद्ध किशोरकिशोरी,"वीरेन्द्रनगर : सुर्खेतको वीरेन्द्रनगर नगरपालिका२ का किशोरकिशोरीहरूले लागूऔषध दुर्व्यसन र लैंगिक हिंसाविरुद्धको अभियानमा जुट्ने प्रतिबद्धता जनाएका छन्। आवाज संस्थाले सोमबार वीरेन्द्रनगरमा आयोजना गरेको अभिमुखीकरण कार्यक्रममा उनीहरूले यस्तो बताएका हुन्। हिंसा र दुर्व्यसनले समाज नै असुरक्षित र असभ्य बनेको किशोरकिशोरीको भनाइ छ। जनप्रभात मावि कोलडाँडामा कक्षा १० मा अध्ययनरत छात्रा सन्ध्या विकले लागूऔषध दुर्व्यसन र हिंसाका घटना समाजमा रहेको बताइन्। राज्यले हाम्रो सुरक्षाको ग्यारेन्टी गर्ने हो भने सूचना दिनका लागि हामी तयार हुन्छौं, बालक्लव तथा समूहहरू गठन गरेर हिंसा, विभेद र दुर्व्यसनबिरुद्ध अभियान थाल्छौं, यसबाट हिंसा, विभेद र दुर्व्यसनमुक्त समाज बनाउन सकिन्छ, उनले भनिन्। छात्र भरतप्रसाद चौलागाईंले समाजमा हुने लागुऔषध दुर्व्यसन, बाल विवाह, बहुविवाह, घरेलु हिंसा जस्ता सामाजिक विकृति र बिसंगतिबिरुद्ध सामुहिक रुपमा आवाज उठाउनुपर्ने बताए। एक्ला एक्लै काम गर्दा समाजका अपराधिक सोच भएका मानिसहरू दुस्मनीका रूपमा लिन्छन् तर एकताबद्ध भएर अगाडि बढ्ने हो भने समाजलाई सभ्य बनाउन सकिन्छ, उनले भने। समुहमा संगठित गरेर विभिन्न सचेतनाका कक्षाहरू संचालन गर्दा किशोरकिशोरीहरू पढाइदेखि अन्य सामाजिक अभियानमा नेतृत्वदायी बनेर लाग्न थालेको आवाज संस्थाकी सामाजिक परिचालिका सम्झाना सुनारले बताइन्। विगतमा आफ्ना समस्या समेत अभिभावकलाई बताउन नसक्ने किशोरकशोरीहरू अहिले आफ्नो अधिकारका विषयमा बोल्ने र कर्तव्य बुझ्ने पनि भएका छन्, यसले हरेक किशोरकिशोरीहरूमा सकारात्मक परिवर्तन आएको छ, उनले भनिन्।"
"'मानसिक समस्या भयो भनेर लज्जिल हुनुहुँदैन, सकारात्मक सोच्नुपर्छ'","काठमाडौं: राष्ट्रिय मानवअधिकार आयोगका सदस्य प्रा डा सूर्यप्रसाद ढुङ्गेलले मानसिक समस्या (डिप्रेसन) भयो भनेर लज्जित नहुन आग्रह गरेका छन्। सडक आश्रित मानवमुक्त अभियान नेपालद्वारा ललितपुरमा आयोजित आत्महत्या रोकथामसम्बन्धी सहयोगी पुस्तक विमोचन कार्यक्रमलाई सम्बोधन गर्दै ढुंगेलले मानसिक समस्या पनि एकप्रकारको रोग भएकाले बेलैमा सचेत भई उपचार गर्नुपर्ने बताए। 'मानसिक समस्या भयो भनेर लज्जित हुनुपर्ने कुनै कारण छैन । हरेक मान्छेमा समस्या हुन्छ । कति प्रतिशत भन्नेमात्रै हो । पाँचासात प्रतिशत हुँदा हामीलाई याद नभएको हुन सक्छ । धेरै प्रतिशत हुँदा समस्या हुने हो', उनले भने, 'आफ्नो ज्यान आफैँले समाप्त गर्नु भनेको मानवअधिकार हनन् पनि हो । बाँच्न पाउने अधिकारबाट आफैँले आफैँलाई समाप्त पार्नु पनि पाप हो । तसर्थ आत्महत्या गरेर आफ्ना परिवारजन, आफन्तमाथि पनि अन्याय गर्नुहुँदैन । एउटा मानिससँग धेरै मान्छेको साथ र अपेक्षा जोडिएको हुन्छ ।' कार्यक्रममा युनिसेफका प्रतिनिधि रामप्रसाद गौतमले हरेक मानिसमा घटना र परिस्थितिलाई ग्रहण गर्न सक्ने र सहन गर्न सक्ने क्षमता फरकफरक हुने बताए। 'असहज परिस्थितिको सामना गर्ने क्षमता कम हुने भएकाले आत्महत्या गर्ने अवस्थासम्म पुग्ने गरेको देखियो । बालबालिकामा एक खालको डर, त्रास र अनिन्द्रा हुने, खाना खान मन नलाग्ने लगायतका समस्या धेरै अगाडि समयदेखि देखिँदो रहेछ, त्यसलाई बेलैमा पहिचान गरेर उनीहरुमा देखिने समस्या समाधान गर्ने हो भने आत्महत्या धेरै हदसम्म कम हुन्छ,' उनले भने। अन्तरधार्मिक परिषद्का अध्यक्ष दामोदर गौतमले आत्महत्या गरेर मर्नेको मलामी जानु पनि महापाप हुन्छ भन्ने कुरा मनुस्मृतिको पाँचौँ अध्यायमा उल्लेख भएको बताए। उनले भने, 'सबै धर्मग्रन्थ सकारात्मक छन्, समाजमा मात्रै नकारात्मक व्याख्या गरेर खराब बनाइएको हो । सबै धर्मग्रन्थले आत्महत्या गर्नुलाई पापको रुपमा व्याख्या गरेको छ ।' अभिभावक सङ्घका अध्यक्ष सुप्रभात भण्डारीले आफ्ना समस्या लुकाएर राख्ने प्रवृत्तिका कारण मानसिक समस्या बढ्दै आत्महत्यासम्म पुग्ने गरेको बताए। त्रिभुवन विश्वविद्यालय मनोविज्ञान केन्द्रीय विभागकी प्रा डा नन्दिता शर्माले मानिसमा चाहना असीमित हुँदा महत्वकांक्षाले नकारात्मकता तीर लैजाने र परिपूर्ति नहुँदा आत्महत्यासम्म पुग्ने गरेको बताइन्। ९९ प्रतिशत आत्महत्या जनचेतना, समन्वय र सहयोगमार्फत रोक्न सकिनेमा उनको भनाइ छ।"
बजारमा पार्किङ निषेधको विरोध,"विराटनगर : विराटनगरको मुख्य बजार क्षेत्रमा पार्किङ निषेध गरिएपछि स्थानीय व्यवसायीहरूले सटर डाउन गर्दै आन्दोलन थालेका छन्। शनि मन्दिरदेखि हस्पिटल चोक र ट्राफिक चोकदेखि जलजला चोकसम्मको क्षेत्रमा महानगरपालिकाले पार्किङ निषेध गरेको छ। सो क्षेत्रमा पार्किङ निषेध गरेसँगै व्यापार व्यवसायमा ठूलो असर पुगेको भन्दै स्थानीय व्यवसायीले विरोध थालेका हुन्। सोमबार बिहानैदेखि पसलको सटर डाउन गर्दै आन्दोलन थालेका उनीहरूले मार्किङ गरेर सडकमै पार्किङ गर्न दिइनुपर्ने माग गरेका छन्। बजार क्षेत्रमा पार्किङ निषेध गरेपछि पसलमा ग्राहकको फ्लो घटेको उनीहरूले बताएका छन्। पहुँचयोग्य पार्किङस्थलको व्यवस्था नहुँदा यसले स्थानीय व्यावसायी र आम सर्वसाधारण दुवैलाई दुःख भएको स्थानीय व्यावसायी सन्तोष अर्याल बताउँछन्। मार्किङ गरेर सडकको कुनै एक भागमा पार्किङ गर्न दिइनुपर्ने हाम्रो माग हो, उनले भने, हामी शुल्क तिर्न तयार छौं। तर, पार्किङमा असुविधा हुनुभएन। यसले हाम्रो व्यापारमा प्रत्यक्ष असर परेको छ। पार्किङ व्यवस्थापनको उद्देश्यसहित हनुमानदास रोड र रंगेली रोडलाई महानगरले माघ ५ गतेदेखि नैपार्किङ जोन बनाएको थियो। शनि मन्दिरदेखि जलजला चोकसम्मको हनुमानदास रोड र जलजला चोकदेखि हस्पिटल चोकसम्मको रंगेली रोडमा माघ ६ गतेखि सबै प्रकारका सवारीसाधनको पार्किङ निषेध गरिएको छ।"
रित्तो गाउँमा धमाधम सडक स्तरोन्नति,"गोरखा : बसाइसराइले हालसालै रित्तो बनेको सहिद लखन गाउँपालिका६ फुन्डाँडामा धमाधम सडक स्तरोन्नति भइरहेको छ। गण्डकी प्रदेश सरकारको १० लाख रुपैयाँ लागतमा पूर्वाधार कार्यालय गोरखाले एक सातादेखि धमाधम सडक स्तरोन्नति गरिरहेको हो। दार्चेको पौडेल चोकदेखि फुन्डाँडासम्मको पाँच सय मिटर सडक स्तरोन्नतिको काम भइरहेको स्थानीय विष्णु न्यौपानेले बताए। नेताहरू भोट माग्न आउँदा यो रोड देखाएर बजेट माग गरेका थियौं। प्रदेशबाट १० लाख रुपैयाँ परेको रहेछ, उनले भने, अब अहिले सबै बसाइँ सरेर बस्ती रित्तो बन्यो। त्यही बजेटबाट एक हप्तादेखि काम धमाधम भइरहेको छ। यसअघि सो खण्डमा स्थानीयवासीले घरधुरीबाट पैसा उठाएर, भजन समूहबाट तथा वन समूहबाट केही पैसा जुटाएर ट्रयाक खन्ने काम भएको उनले बताए। सोही ठाउँमा प्रदेश सरकारको बजेटबाट अहिले सडक स्तरोन्नति भइरहेको हो। गाउँमा विकासका पूर्वाधार बनिरहे पनि स्थानीयवासी मति बिग्रिएर गाउँ रित्याएर बसाइँ सरेको भन्दै उनले आक्रोश पोखे। १० लाख रुपैयाँले पाँच सय मिटर सडकको चौडा बढाउने, नाला खन्ने, ग्राभेल गर्ने, ग्याभिन भर्ने, मेसिनरी वाल लगाउने कार्यक्रम रहेको कृतिका निर्माण सेवाका कृष्णप्रसाद अम्गाईले बताए। दार्चेको पौडेल चोकदेखि फुन्डाँडासम्मको पाँच सय मिटर खण्डमा १७ सय घनमिटर माटो कटिङ, १७० घनमिटर पहरा कटिङ, १३५ घनमिटर ग्याभिन भर्ने काम हुँदैछ, अम्गाईले भने, काम सुरु गरेको सात दिन भइसक्यो। अब दुईतीन दिनभित्र सबै काम सम्पन्न हुन्छ। बस्तीमा मान्छे छँदै मागेको बजेटबाट ठेक्का गरिएको र काम सुरु गरिएको पूर्वाधार कार्यालय गोरखाका सूचना अधिकारी अजय श्रेष्ठले बताए। त्यहाँ बसोबास छँदै बजेट माग भएको होला। बजेट परेर ठेक्का प्रक्रियामा गइसकेपछि बस्ती रित्तिएकाले यस्तो भएको हुनसक्छ, श्रेष्ठले भने। १२ घरधुरी रहेको फुन्डाँडाबाट सबै जना बसाइँ सरेपछि दुई हप्तादेखि गाउँ रित्तिएको छ।"
कर्णालीमा ट्राफिक अपर्याप्त,"वीरेन्द्रनगर : कर्णालीमा ट्राफिक प्रहरीको अभावका कारण ट्राफिक व्यवस्थापनमा समस्या भएको छ। ट्राफिक प्रहरीको जनशक्ति अभाव रहेको प्रदेश ट्राफिक प्रहरी कार्यालयका प्रमुख एसपी प्रज्ज्वल महर्जनले बताए। कर्णाली प्रदेशभरी हाल १ सय ८० जना ट्राफिक प्रहरीको मात्र दरबन्दी छ। तर, हाल काजमा आएका गरी २ सय ५० जना ट्राफिक प्रहरी कार्यरत छन्। अहिलेको ट्राफिक व्यवस्थापनका लागि कर्णालीमा कम्तीमा पनि ४ सय ३५ जना ट्राफिक प्रहरीको दरबन्दी आवश्यक छ। प्रदेश ट्राफिक प्रहरी कार्यालयका अनुसार दैलेखमा १० जनाको मात्र दरबन्दी छ। तर, सवारीसाधनको चाप बढेका कारण दैलेखमा हाल कम्तीमा ३५ जना ट्राफिक दरबन्दी आवश्यक छ। हाल १० जना ट्राफिकले जसोतसो काम गरिरहेका छन्। यस्तै, कालीकोट, जुम्ला, रुकुम, सल्यान र जाजरकोटमा पनि १० जनाका दरले ट्राफिक प्रहरीको दरबन्दी छ। तर, बढ्दो जनसंख्या, सडकको विकास, बढ्दो सहरीकरण र ट्राफिक चापका आधारमा कम्तीमा ३५ जनाको दरबन्दी आवश्यक छ। सबै जिल्लाहरूमा १० जनाका दरले ट्राफिक प्रहरीहरू काम गरिरहेका छन्। जसका कारण ट्राफिक व्यवस्थापनमा समस्या छ। यस्तै, डोल्पा, मुगु र हुम्लामा पनि १० जनाका दरले ट्राफिक प्रहरीको दरबन्दी छ। जुन जिल्लाहरू पनि कम्तीमा २५ जनाका दरले ट्राफिक प्रहरीको दरबन्दी आवश्यक छ। दरबन्दी र जनशक्तिको अभावमा कर्णालीमा ट्राफिक व्यवस्थापनमा समस्या भएपछि दुर्घटना पनि बढ्दो छ। कर्णालीमा गत तीन वर्षको दुर्घटनाको अवस्था हेर्दा बर्सेनी सवारी दुर्घटना बढ्दै गएको पाइएको छ। प्रदेश प्रहरीले कार्यालयमा रहेको तथ्यांकअनुसार आर्थिक वर्ष २०७६७७ मा कर्णाली प्रदेशभरी २ सय ३६ वटा सवारी दुर्घटना भए। जसमा ९७ जना यात्रुले ज्यान गुमाए। १ सय ७९ जना यात्रुहरू गम्भीर घाइते भए। आर्थिक वर्ष २०७७७८ मा प्रदेशभर २ सय ९१ वटा सवारी दुर्घटना भए। जसमा ९८ जना यात्रुले ज्यान गुमाए। यस्तै, आर्थिक वर्ष २०७६७७ भन्दा ०७७ मा ५५ वटा बढी सवारी दुर्घटनाहरू भए। यस्तै, आर्थिक वर्ष २०७८७९ मा ४ सय ३ वटा सवारी दुर्घटना भए। आर्थिक वर्ष २०७७७८ मा भन्दा आर्थिक वर्ष २०७८७९ मा १ सय १२ सवारी दुर्घटना बढी भए। चालू आवको पुस मसान्तसम्म मात्र कर्णालीमा १ सय ९३ वटा सवारी दुर्घटन भए। जसमा ६३ जनाले ज्यान गुमाए। ट्राफिक व्यवस्थापनका लागि जनशक्ति अभाव हुँदा ट्राफिक नियमको पनि उल्लंघन बढेको छ। हरेक वर्ष ट्राफिक कारबाही र जरिवानाबाट राजस्व संकलनमा पनि वृद्धि भएको छ।"
दूधको मूल्य बढाउन किसानको माग,"चितवन: चितवनका किसानले दूधको मूल्य बढाउन माग गरेका छन् । उत्पादन लागत तथा उपभोग्य वस्तुको भाउ बढेको जनाउँदै किसानले भरतपुरमा पत्रकार सम्मेलन गरेर दूधको मूल्य बढाउन सरकारसंग आग्रह गरेका हुन् । पत्रकार सम्मेलनमा चितवन जिल्ला दुग्ध उत्पादक सहकारी सङ्घका अध्यक्ष किशोर बगालेले दूधको मूल्य बढाउन र कच्चा पदार्थको मूल्यवृद्धिलाई रोक्न मागे। उनले बैंक तथा वित्तीय संस्थाले ऋण असुली भन्दै किसानलाई धरपकड गरेको आरोप लगाए। चितवनलाई सरकारले तीन वर्ष अगाडि दूधमा आत्मनिर्भर क्षेत्र घोषणा गरेको थियो । जिल्लामा ३३ प्रतिशत दुग्ध उत्पादक किसान छन् । यहाँका किसानले ६८ हजार छ सय ११ वटा गाईभैँसी पालेका छन् । जसबाट प्रतिदिन तीन लाख ५० हजार लिटर दूध उत्पादन हुँदै आएको छ। चितवनमा उत्पादन भएको ५५ प्रतिशत दूध काठमाडौँ, भक्तपुर, ललितपुर, मकवानपुर र कास्कीलगायतका जिल्लामा खपत हुँदै आएको छ। अहिले ढुटो, मकै, पिना, दाना, चोक्करजस्ता उपभोग्य वस्तुको मूल्य २० देखि ३० प्रतिशतले बढेको हुँदा किसान मर्कामा पर्दै गएको सङ्घका कोषाध्यक्ष बालकृष्ण उप्रेतीले बताए। उपभोग्य वस्तुको मूल्य बढ्दा किसानले प्रतिलिटर दूधमा आठदेखि दश रुपैयाँ घाटा बेहोर्नुपरेकाले सरकारलाई दूधको मूल्य बढाएर प्रतिलिटर न्यूनतम ७० बनाउन माग गरेको उनले बताए। पछिल्लो समय सरकारले विसं २०७८ माघ १६ गते दूधको मूल्य बढाएको थियो ।"
सरसफाइमा जुटे विद्यार्थी,"बैतडी : बैतडीको पाटन नगरपालिका९ स्थित सिद्धेश्वर नमुना मावि हुक्केडाँडाका विद्यार्थीहरू बिदाको दिन सार्वजनिक काममा सहयोग गर्छन्। धारो सरसफाइ, पानीको मुहानको सरसफाइ, आफू हिँड्ने बाटोको सरसफाइजस्ता, चौर मठमन्दिरको सरसफाइ जस्ता समान्य क्रियाकलापमा प्रत्येक शनिबार सहभागी हुने गरेका छन्। केही सातादेखि विद्यार्थीहरू प्रत्येक शनिबार करिब एक घण्टासम्म यस्तो कार्यमा सरिक हुने गरेको विद्यालयले जनाएको छ। विद्यार्थीहरूमा समाजिक सत्भावको भावना पैदा हुने र समाज रूपान्तत्रणमा यसले टेवा पुयाउने विद्यालय व्यवस्थापन समितिका अध्यक्ष प्रेमसिंह भाटले बताए। बालबालिकाहरूमा सकारात्मक भावनाको विकास हुन्छ, सार्वजनिक सेवामा पनि सक्दो योगदान पुयाउनुपर्छ भन्ने भावनाको विकास हुन्छ, त्यसैले प्रत्येक शनिबार विद्यार्थीहरू समूहमा मिलेर करिब एक घण्टा सार्वजनिक कार्यमा सरिक हुन्छन् विव्यस अध्यक्ष भाटले भने। कक्षा ४ देखि १० सम्मका विद्यार्थीहरू यस्तो कार्यक्रमा सरिक हुने गरेको विद्यालय व्यवस्थापन समितिका अध्यक्ष प्रेमसिंह भाटले बताए। आफू हिँड्ने बाटोको सरसफाई, मठमन्दिर, खेल्ने चौर र अन्य सार्वजनिक ठाउँको क्षेत्रमा सक्दो योगदान पुयाइरहेका छन्। सार्बजनिक काममा आफूले सक्नेजति काम गर्न पाउँदा विद्यार्थीहरूपनि उत्साहित छन्। सबै टोलबाट विद्यालयसम्मको बाटो सरसफाइ गयौँ, यहाँका टोलमा रहेका धारो सफाइ र मुहान सरसफाइ कार्यक्रममा सहभागिता बनेका छौं, कक्षा १० मा अध्यानरत माया महराले बताइन्। आफूले सामाजिक कार्यमा सहयोग गर्न पाउदा खुसी लागेको अर्का विद्यार्थी नवीन बहराले बताए। कर्तेकोट, धरापानी, राङ्गाजुजौना, रुइसानी, हरिचन, सिमार हुक्केडाँडालगायतका टोलमा विद्यार्थीहरूले विविभन्न कार्य गरेको विद्यालयले जनाएको छ। हालसम्म बिभिन्न सार्वजनिक ठाउँको सरसफाई तथा स्तरोन्नति कार्य गरी ५३ वटा काम विद्यार्थीहरूले गरेको विद्यालयका प्रद्यानाध्यापक शिवराज भट्टले बताए। बढीजसो बाटो सुधार कार्यक्रम गरिएको उनले बताए। कक्षा १ देखि १० सम्म पढाइ हुने सिद्धेस्वर मावि हुक्केडाँडा बैतडी जिल्लाको नमुना विद्यालयको सूचीमा पर्छ। भौतिक संरकता, शैक्षणिक क्रियाकला, अतिरिक्त क्रियाकलाप लगायतका क्षेत्रमा विद्यालयले उल्लेखनीय कार्य गर्दै आएको छ।"
आज देशका केही स्थानमा हल्का वर्षाको सम्भावना!,"काठमाडौं: आज देशका केही स्थानमा हल्का वर्षाको सम्भावना रहेको जल तथा मौसम पूर्वानुमान महाशाखाले जनाएको छ। महाशाखाका अनुसार सुदूरपश्चिम प्रदेश, कर्णाली र लुम्बिनी प्रदेशका एकदुई स्थानमा हल्का वर्षाको सम्भावना छ। त्यस्तै उच्च पहाडी तथा हिमाली क्षेत्रका केही स्थानमा पनि हल्का वर्षासँगै हिमपातको सम्भावना रहेको महाशाखाले जनाएको छ । तराईका केही स्थानहरूमा हुस्सु तथा कुहिरो लाग्ने भएकाले दैनिकी केही असहज हुने भन्दै सतर्कता अपनाउन महाशाखाले जनाएको छ। हुस्सु तथा कुहिरोले सडक तथा हवाई यातायातमा सामान्य प्रभाव पर्न सक्ने सम्भावना छ। यस्तो छ तीन दिनको मौसमी विवरण २०७९ माघ १७ गते (मंगलबार) दिउँसोː देशको पहाडी भूभागमा आंशिकदेखि सामान्य बदली रही बाँकी भूभागमा आँशिक बदलीदेखि मौसम सामान्यतया सफा रहनेछ। सुदूरपश्चिम प्रदेश, कर्णाली र लुम्बिनी प्रदेशका एकदुई स्थानमा हल्का वर्षाको सम्भावना छ। देशको उच्च पहाडी तथा हिमाली भूभागका केही स्थानहरुमा हल्का हिमपातको सम्भावना छ। रातिː देशको पहाडी भूभागमा आंशिकदेखि सामान्य बदली रही बाँकी भूभागमा आँशिक बदलीदेखि सामान्यतया मौसम सफा रहनेछ। देशका उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना छ। २०७९ माघ १८ गते (बुधबार) दिउँसोː प्रदेश १, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। रातिː प्रदेश १, बागमती र गण्डकी प्रदेशमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। २०७९ माघ १९ गते (बिहीबार) दिउँसोː प्रदेश १, मधेश प्रदेश , लुम्बिनी प्रदेश, कर्णाली प्रदेश र सुदूरपश्चिम प्रदेशमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ का उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। रातिː प्रदेश १, मधेश प्रदेश , लुम्बिनी प्रदेश र गण्डकी प्रदेशमा आंशिक बदली रही बाँकी भूभागमा मौसम सामान्यतया सफा रहनेछ।"
