शीर्षक,विवरण
मूर्तिमा जडित सुनचाँदीको गरगहना चोरी गर्ने गिरोह पक्राउ,"काठमाडौं : काठमाडौंको नक्साल नागपोखरीस्थित सन्तोषी माताको मूर्तिमा जडित सुनचाँदीको गरगहना चोरी गर्ने गिरोहलाई प्रहरीले पक्राउ गरेको छ। जिल्ला प्रहरी परिसर काठमाडौंले सोमबार पत्रकार सम्मेलन गर्दै असार २३ गते राती १ बजेको समयमा सन्तोषी माताको मन्दिरको ताल्चा फोडी चोरी गरेको सूचनाका आधारमा अनुसन्धान गरेको थियो। परिसर तथा प्रहरीवृत्त मालीगाउँबाट संयक्तरुपमा खटिएको प्रहरी टोलीले तीन जनालाई पक्राउ गरेको हो। घटनाबारे जानकारी पाउने बितिकै मन्दिरमा पुगी अनुसन्धानका विविध विधि र प्रविधिहरूको प्रयोग गरी घटनामा संलग्न अभियुक्तको पहिचान एवं चोरी भएका गरहगनासहितको खोजी कार्य शुरु गरिएको थियो। मूर्तिमा जडित सुनचाँदीको गरगहनालगायतका सामग्रीसहित नियन्त्रणमा लिइएको परिसरका एसपी दिनेशराज मैनालीले जानकारी दिए। पक्राउ पर्नेमा गौरीघाट बस्ने सबिना पराजुली, खरिबोट बस्ने विष्णु पछाई र गौरीघाट सिद्दार्थ बुढाथोकी रहेको उनले बताए। उनीहरूबाट सुनको तिलहरी, चाँदीको करुवा, चाँदीको चुकुन्दा, चाँदीको मुकुट, चाँदीको गिलास लगाएतका सामाग्री फेला परेको मैनालीले बताए। पक्राउ पर्नेहरूलाई काठमाडौं जिल्ला अदालतबाट दिन ७ को म्याद थप अनुमति लिई प्रहरीवृत्त, मालीगाउँबाट थप अनुसन्धान भईरहेको मैनालीले जानकारी दिए।"
नागपोखरीको सुनचाँदी चोरी गर्ने तीनजना पक्राउ,"काठमाडौं : प्रहरीले नक्साल नागपोखरीस्थित सन्तोषी माताको मूर्तिमा जडित सुनचाँदीको गरगहना चोरी गर्ने तीन जनालाई पक्राउ गरेको छ। जिल्ला प्रहरी परिसर काठमाडौँ तथा प्रहरी वृत्त मालिगाउँबाट खटिएको प्रहरी टोलीले नागपोखरीस्थित सन्तोषी माताको मूर्तिमा जडित सुन तथा चाँदीका गरगहना चोरी गर्ने सिन्धुपाल्चोकको चौताराकी १८ वर्षीया सविना पराजुली, गुल्मीको मुर्साकोटका २५ वर्षीय विष्णु पछाई र सर्लाहीको लालबन्दीका २० वर्षीय सिद्धार्थ बुढाथोकीलाई पक्राउ गरी सोमबार सार्वजनिक गरेको हो। जिल्ला प्रहरी कार्यालय काठमाडौँका प्रवक्ता, प्रहरी उपरीक्षक दिनेशराज मैनालीले काठमाडौँ महानगरपालिका१ नक्साल नागपोखरीस्थित सन्तोषी माताको मन्दिरको ताल्चा फोरेर सुन तथा चाँदीको गरगहना चोरी गरेको आरोपमा उनीहरुलाई पक्राउ गरिएको जानकारी दिए। उनीहरुले रु १२ लाख मूल्य बराबरका गरगहना चोरी गरेको खुलेको छ। प्रहरीले पक्राउ परेकाहरुबाट सुनको तिलहरी एक थान, चाँदीको करुवा दुई थान, चाँदीको सिसादानी एक थान, चाँदीको सुकुन्दा एक थान, चाँदीको ऐना एक थान, चाँदीको मुकुट एक थान, चाँदीको पाता दुई थान, चाँदीको दियो पाँच थान, चाँदीको गिलास दुई थान, कचौरा चार थान, चम्चा तीन थान, चाँदीको माला एक थान, विभिन्न सिक्का १३४ थानलगायत सामग्री बरामद गरेको छ। पक्राउ परेका तीनैजनालाई मुलुकी अपराध संहिता ऐन, २०७४ को परिच्छेद २० को चोरी तथा डाँकासम्बन्धी कसुरको देहाय २४१ अन्तर्गत चोरी गर्न नहुने कसुरमा जिल्ला अदालत काठमाडौँबाट सात दिनको म्याद थप गरी अनुसन्धान अघि बढाइएको प्रवक्ता मैनालीले जानकारी दिए।"
काँकडभिट्टामा ब्राउन सुगरसहित दुई जना पक्राउ,झापा : झापाको मेचीनगर६ स्थित काँकडभिट्टाबाट प्रतिबन्धित लागुऔषध ब्राउन सुगरसहित दुई जना पक्राउ परेका छन्। पक्राउ पर्नेहरूमा इलाम जिल्ला फाकफोकथुम१ का २७ वर्षीय प्रकाश गुरुङ र पाँचथर जिल्ला फिदिम नगरपालिका८ का २१ वर्षीय लक्षुमान तामाङ रहेको जिल्ला प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। इलाका प्रहरी कार्यालय काकडभिट्टा र लागु औषध नियन्त्रण ब्युरो काँकडभिट्टाबाट चेकजाँचमा खटिएका प्रहरी टोलीले सोमबार बिहान भारतबाट नेपालतर्फ आउँदै गरेका उनीहरूको साथबाट १४ ग्राम ब्राउन सुगर बरामद गरेको हो। ब्राउन सुगरसहित पक्राउ परेका दुवै जनालाई इलाका प्रहरी कार्यालय काँकडभिट्टामा राखेर थप अनुसन्धान गरिरहेको प्रहरीले जानकारी दिएको छ।
प्रदेश नामाकरणको विषयमा मुख्यन्त्रीको भड्काउ अभिव्यक्ति,"विराटनगर : प्रदेशको नाम किरात राख्नुपर्ने अडानमा रहँदै आएका प्रदेश १ का मुख्यमन्त्री राजेन्द्रकुमार राईले सोमबार भड्किलो र विवादास्पद अभिव्यक्ति दिएका छन्। प्रदेशको नाम किरात राख्न सडक आन्दोलनमा जानुपर्ने सुझावसहितको भड्किलो अभिव्यक्ति दिएपछि राई विवादमा तानिएका छन्। उनले किरात राई यायोख्खाको टोलीलाई सम्बोधन गर्ने क्रममा भड्काउपूर्ण अभिव्यक्ति दिँदै आन्दोलनका लागि उक्साएका हुन्। प्रदेश १ को नाम किरात राख्न माग गर्दै यायोख्खाको टोली मुख्यमन्त्री तथा मन्त्रिपरिषद् कार्यालयलाई पुनः स्मरण गराउन गएको थियो। टोलीलाई सम्बोधन गर्ने क्रममा मुख्यमन्त्री राईले भड्किलो अभिव्यक्ति दिँदै सडक आन्दोलनमा जान उकासेका हुन्। प्रदेशको नाम किरात नहुने हो भने लडाइँ, झगडा तथा तत्काल विद्रोह सुरु हुनसक्ने भनेर भड्काउपूर्ण अभिव्यक्ति दिएपछि राईको आलोचना भएको छ। प्रदेश सरकारको नेतृत्व गरिरहेका राई आफ्नै अभिव्यक्तिका कारण विवादमा मुछिएका छन्। नामकरणको विषयमा राईले आफ्नो भने बचाउ गरे। उनले एमाले, कांग्रेस, माओवादीका कारण प्रदेशको नाम राख्न गाह्रो भइरहेको दाबीसमेत गरेका छन्। नामकरणलाई लिएर अहिले मूलधारका नेताले जति सजिलो सोचेका छन्। त्यति सजिलो छैन, राईले भनेका छन्, म किरात नै नाम हुनुपर्छ भन्ने पक्षमा छु। अरुले मानिरहेका छैनन्। प्रदेशको नामकरणको विषयलाई लिएर भोलि देश नै विखण्डको बाटोमा जानसक्नेसम्मको चेतावनी उनले दिएका छन्। अहिले तत्कालै कत्रो अन्दोलन उठ्छ। समय पनि लाग्ला। तर यो तुष भुसको आगो सल्किएजस्तो एउटा विद्रोहको भावना यहाँका मानिसहरुमा रहिरहने छ, राईले भनेका छन्, त्यसो हुँदा भोलि कुनै बेला फेरी ठुल्ठूला लडाइँ झगडाको अवस्था आउने मात्रै हैन, देश नै विखण्डनको अवस्था आउन सक्छ। किरात नाम दिँदा शान्ति हुन्छ भने किन नदिने त? पुरानो इतिहास, पुराना कागज, तमसुक, पुराना ढड्डामा किरात भन्ने शब्द लेखिएकोले प्रदेशको नाम किरात न्यायोचित हुने राईको तर्क छ। उहिले वल्लो किरात, पल्लो किरात र माझ किरात भन्ने थियो। मिल्ने भए तीनवटै राज्य बाउन, मुख्यमन्त्री राईले भने, हैन भने सबैलाई मिलाएर किरात बनाउँदा के हुन्छ? किरात प्रदेश दिँदा के बिग्रिन्छ? मधेस प्रदेश राख्दा केही नबिग्रिएको बताउँदै उनले प्रदेश १ लाई किरात प्रदेश नाम दिँदा उचित दाबी गरे। मधेस प्रदेश राख्दा केही बिग्रिएको छ त? माग भएको कुरा दिँदा केही बिग्रिँदैन। तर नदिँदा यहाँ अशान्ति हुन्छ, उनले भने, मान्छे असन्तुष्ट हुन्छन्। विद्रोहको भावना आउँछ भने किन नदिने? किरात प्रदेश नदिने भनेर मूर्खतापूर्ण कुरा पनि गर्ने हो त? नेताहरुले चुनावमा आश्वासन दिने, तर पहिचान दिने बेलामा कन्जुस्याइँ गर्ने गरेको आरोप पनि उनले लगाएका छन्। आश्वासन दिएर जनतालाई आन्दोलनमा होमेर मर्न र मार्न लगाउने। चुनावमा जनताको मत लिएर मन्त्री, मुख्यमन्त्री र प्रधानमन्त्री बन्ने, राईले भने, अनि पहिचान दिने बेलामा अर्को निर्णय गरेर जाने हो भने त्यो भन्दा ठूलो धोका र बेइमानी अरू हुन सक्दैन। सबै पार्टीका नेताहरूले पहिचानको कुरा कार्यान्वयन गर्ने भन्ने कुरा बोलेकाले बाचा सबैले पूरा गर्नुपर्छ। आफू किरात नाम हुनुपर्छ भन्ने पक्षमा रहे पनि अप्ठोरोमा परिरहेको उनले बताए। म तर्कसहितको किरात प्रदेशको पक्षमा छु। तर नाम राख्ने विषयमा म अप्ठेरोमा छु, मुख्यमन्त्री राईले भने, नेकपा हुँदा पनि कोसी राख्ने तय भइसकेको थियो। त्यो बेलामा हाम्रै विद्रोहका कारण त्यसलाई रोक्न सफल भइयो। पहिचानविपरीत प्रदेशको नाम आउनसक्नेतर्फ सचेत रहन उनले भनेका छन्। मुख्यमन्त्री राईले पहिचानको पक्षमा नदेखिएका समूहलाई दबाउनतर्फ लाग्नुपर्नेसम्मका विवादास्पद अभिव्यक्ति दिएका छन्। पहिचानको पक्षमा नरहेकालाई फकाउने वा दबाउनेतर्फ लाग्नुपर्छ, उनले भने, पहिचानको पक्षमा नउभिने सांसदलाई पहिचानमा उभ्याउने गरी फकाउनु र सम्झाउनु पर्छ। स्थिति खराब आयो भने सडक संघर्षमा उत्रिन पनि जरुरी रहेको उनको भनाइ छ। आन्दोलनमा आफूले पनि साथ दिने उनले बताए। पहिचानका लागि तपाईंहरु सडकमा उत्रिन जरुरी छ, राईले भने, मंसिरसम्म मेरो कार्यकाल हो। मंसिरपछि आन्दोलन गर्न तपाईंहरूको साथमा आउने छु। प्रदेश १ को नामकरणको विषय पेचिलो बन्दै गइरहेको समयमा मुख्यमन्त्री राईले प्रदेशसभामा रहेका बहुमत सांसदहरु पहिचानको पक्षमा नरहेको भन्दै उनीहरुलाई दबाब दिनुपर्नेसमेत बताए। उनले भने, सरकारले नाम तोक्ने भए म उहिल्यै राखिदन्थेँ । नामकरण प्रदेशसभाबाट हुने हुँदा पहिचानको पक्षको स्पष्ट दुईतिहाइ नपुग्ने भएकाले दबाब दिनुपर्ने अवस्था छ। व्यक्तिगत रूपमा सांसदका फकाउनुपर्ने र स्थिति फरक भएमा सडकमा उत्रिनुपर्ने पनि राईले बताए। यायोख्खाको ज्ञापनपत्र यसैबीच यायोख्खाले प्रदेशको नाम किरात हुनुपर्ने माग राखेर मुख्यमन्त्रीलाई ज्ञापनपत्र पनि बुझाएको छ। ज्ञापनपत्र बुझाउनुअघि विभिन्न जिल्लादेखि सहभागी भएकाहरुले धरानबाट मोटरसाइकल र्यालीसहित आएर मुख्यमन्त्री कार्यालयअगाडि प्रदर्शनसमेत गरेका थिए। किराती संस्कृतिको पहिचान चिण्डो साथमा लिएर प्रदर्शन गरिएको थियो। किरात सभ्यता भएको र त्यसैबाट प्रदेशको नाम राखिनुपर्नेमा यायोख्खाको जोड छ। अखिल नेपाल फुटबल संघ एन्फाका पूर्वउपाध्यक्षसमेत रहेका किशोर राईले किरातले नै प्रदेशको सभ्यता, सांस्कृतिक, मौलिकतालाई झल्काउने तथा बोध गराउने बताए। प्रदेश १ को नाम यसै अधिवेशनबाट टुंगो लगाउनका लागि दलहरु कसरत गरिरहेका छन्। तर पहिचान कि भूगोलका आधारमा नाम राख्ने भन्ने विषयमा दलहरुबीच एकमत छैन। सभामुख प्रदीपकुमार भण्डारीले नामकरणको विषयमा छलफलका लागि अग्रसरता लिएका छन्। उनले साउन ६ गतेका लागि सार्वदलीय बैठक बोलाएका छन्। प्रदेशसभा सचिव गोपालप्रसाद पराजुलीकाअनुसार नामकरणका लागि छलफल गर्न सभामुखले बैठक बोलाएका हुन्। दलहरुबीच साझा सहमति गराउने प्रयास स्वरुप छलफल आह्वान गरिएको हो। बजेट पारित गरेपछि स्थगित भएको प्रदेशसभाको बैठक भने साउन ८ गते बस्ने गरी बोलाइएको सचिव पराजुलीले बताए।"
"वारागुङ मुक्तिक्षेत्रको तीन स्थानमा पहिरो, खानेपानी र सिँचाइ कुलोमा क्षति","जोमसोम : मुस्ताङको वारागुङ मुक्तिक्षेत्रको ३ स्थानमा बाढीपहिरो खानेपानी र सिँचाइ कुलोमा क्षति पुगेको छ। बाढीपहिरोले वारागुङ मुक्तिक्षेत्र३ स्थित चैलेमा सिँचाइ कुलो, वारागुङ मुक्तिक्षेत्रको झोङ र पुडाकमा सिँचाइ कुलो र वारागुङ मुक्तिक्षेत्र३ ताङ्वेमा सिँचाइ कुलो र खानीपानी संरचनालगायतमा क्षति पुगेको वारागुङ मुक्तिक्षेत्र गाउँपालिकाले जनाएको छ। दुई दिनअघिको अविरल वर्षासँगै आएको बाढीपहिरोले वारागुङ मुक्तिक्षेत्र३ चैले गाउँको खेतबारीमा लगिएको सिँचाइ कुलोमा क्षति पुगेको वारागुङ मुक्तिक्षेत्रका प्रमुख प्रशासकीय अधिकृत जितबहादुर रानाले जानकारी दिए। त्यहाँ अहिले अस्थायी रुपमा पाइपलाइन सञ्चालन गरी वैकल्पिक सिँचाइको व्यवस्था गरिएको प्रमुख प्रशासकीय अधिकृत रानाले उल्लेख गरे। बाढीपहिरोले वारागुङको ताङ्वे गाउँको खानेपानीको मुहानको संरचनामा क्षति पुगेको छ भने सिँचाइ कुलोसमेत बाढीले पुरिएको प्रशासकीय अधिकृत रानाले बताए। ताङ्वेमा गत वर्ष प्रदेश सरकारले विनियोजन गरेको २० लाख लागतबाट खानेपानी मुहानमा हालेको कल्भटलगायतका सबै संरचनामा क्षति पुगेको उनले जनाए। बाढीले खानेपानी मुहानमा क्षति पुगेपछि स्थानीयले गाउँमाथिको सानो मुहानबाट खानेपानीको जोहो गरेको प्रमुख प्रशासकीय अधिकृत रानाले बताए। यस्तै अविरल वर्षाका कारण आएको बाढीपहिरोले वारागुङ मुक्तिक्षेत्र२ को झोङपुडाकको स्याउबारीमा लगिएको सिँचाइ कुलो संरचना पहिरोले पुरै पुरिएर क्षति बनाएको प्रमुख प्रशासकीय अधिकृत रानाको भनाइ छ। बाढीपहिरोले सिँचाइ कुलो पुरिएपछि अहिले झोङपुडाकको स्याउबारीमा सिँचाइ सुविधा अवरुद्ध भएको उनले जानकारी दिए। बाढीपहिरोले खानेपानी र सिँचाइ सरचनामा क्षति पुर्याएपछि गाउँपालिकाका स्थानीय जनप्रतिनिधि, कर्मचारी र प्राविधिक टोलीले सो स्थानको स्थलगत अवलोकन गरेका छन्। टोलीले बाढीपहिरोले क्षति गरेको स्थानमा विवरण संकलन गरेको छ भने क्षति पुर्याएको स्थानमा पुन:संरचना निर्माण गर्न लागत स्टिमेटको तयारी सुरु गरेको प्रमुख प्रशासकीय अधिकृत रानाले बताए। बाढीपहिलोले सिँचाइमा क्षति पुगेका चैलेमा गाउँसभाले विनियोजन गरेको सात लाख र विपद् कोषमा विनियोजन भएको पाँच लाखसमेत १२ लाख रुपैयाँले सिँचाइ कुलो निर्माण गर्ने निर्णय गरिएको छ। बाढीपहिरोले खानेपानी र सिँचाइ कुलोमा क्षति पुगेको ताङ्वेमा पुन: सिँचाइ र खानेपानीको दीर्घकालीन व्यवस्था गर्न गाउँसभाले तटबन्ध निर्माणमा विनियोजन गरेको १५ लाख र खानेपानी मुहान संरक्षण गर्न गाउँ कार्यपालिका विनियोजन गरेको १० लाख गरी २५ लाख लागतमा पूर्वाधार निर्माण गर्ने योजना रहेको प्रमुख प्रशासकीय अधिकृत रानाले उल्लेख गरे। यस्तै, अविरल वर्षाले क्षति पुर्याएको वारागुङ मुक्तिक्षेत्र२ झोङपुडाकमा सिँचाइ कुलो निर्माण गर्न गाउँपालिकाले विनियोजन गरेको विपद् उद्दार कोषको पाँच लाख बजेटले काम गर्ने तयारी भइरहेको उनले बताए।"
"एकैदिन थपिए ४५७ जना कोरोना संक्रमित, एकको मृत्यु",काठमाडौं : थप ४५७ जनामा कोरोना भाइरस संक्रमण पुष्टि भएको छ। पछिल्लो २४ घन्टामा ४६५१ नमूना परीक्षण भएकामध्ये ४५७ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआरबाट २३४१ र एन्टिजेन विधिबाट २३१० नमूनाको परीक्षण भएको थियो। जसमध्ये पीसीआरबाट ३८६ जनामा र एन्टिजेन विधिबाट ७१ जनामा संक्रमण देखिएको हो। सोमबार कोरोनाबाट थप १ जनाको मृत्यु भएको छ। यो अवधिमा ४८ जना कोरोनामुक्त भएका छन्। हाल कोरोना सक्रिय संक्रमितको संख्या १७७६ पुगेको छ। मन्त्रालयका अनुसार १५ जना आइसीयूमा र १ जनाको भेन्टिलेटरमा उपचार भइरहेको छ। पछिल्लो २४ घन्टामा ९८ हजार ९०० जनाले कोरोनाविरुद्ध खोप लगाएको मन्त्रालयले जनाएको छ।
मुक्त कमैयालाई गुजारा चलाउनै समस्या,"गुलरिया : जिल्लाको बारबर्दिया नगरपालिका वडा नम्बर १० शोभा नगर निवासी शिवप्रसाद थारु घरको दैनिकी चलाउन नसक्दा चिन्तित छन्। कमैया मुक्त घोषणा गरेपछि उनलाई सरकारले दुई कठ्ठा जमिन दिएको थियो। ठूलो परिवार भएकाले सरकारले दिएको जमिनमा उब्जेको अनाजले उनलाई पेट पाल्नै पुग्दैन। 'बालबच्चाको दैनिकी कसरी गुजार्ने', उनले भने', 'सरकारले कमैयामुक्ती त गर्यो तर दुःखका हाम्रा दिन अझै गएनन्।' मुक्तकमैया परिवारका समस्या अनन्त छन्। सरकारले कसैलाई ५ कठ्ठा कसैलाई २ कठ्ठा जग्गा दिएको छ। 'हामीले काठ कटानवापत वन कार्यालयलाई १ करोड ७८ लाख ६८ हजार ५८५ रुपैयाँ वन कार्यालयलाई बुझाएपनि काठ पाउन सकेका छैनौं', उनले भने। घर निर्माणवापत बर्दियामा ९ हजार ६०० जनाले १० हजार रुपैयाँ प्राप्त गरेका छन्। काठ पाउनेमा २ हजार ३२८ घरपरिवार मात्र छन्। २१ औं शताब्दीमा दासत्व जीवनबाट मुक्ती पाएका मुक्तकमैयाहरू २३ औं मुक्ती दिवस मनाईरहँदा उनीहरूको दुःखले अझै मुक्ति पाउन सकेको छैन। पुर्नस्थापनका नाममा सरकारबाट एक टुक्रा जमिन पाएपनि कसैको पूर्जा छैन। कसैको पुर्जा भएपनि जमिन छैन। श्रम गर्न अब्बल मानिने मुक्तकमैया परिवारसँग नत पर्याप्त जमिन छ न रोजगारी नै। सरकारले २०५७ साल श्रावण २ गते नेपालबाट कमैयामुक्तिको घोषणा गरेको २३ वर्ष पुगेको छ। मुक्तकमैयाहरूले मुक्ती दिवस मनाई रहँदा उनीहरूका दुःख यथावत छन्। उनीहरू सरकारले दिएको जमिनमा पर्याप्त उत्पादन नभएपछि ज्याला मजदुरी गरी खान बाध्य छन्। मुक्तकमैयाहरूले लालपुर्जा पाएपनि फिल्डमा जमिन नपाएको मुक्तकमैया समाज बर्दियाका अध्यक्ष दुखराम थारु बताउँछन्। बर्दियामा कमैयामुक्ति घोषणा गरेपछि १६ हजार २६२ जना मुक्तकमैयाको लगत संकलन गरिएको थियो। सरकारी तथ्यांकअनुसार बर्दियामा १० हजार ७३२ मुक्तकमैया पुर्नस्थापना भैसकेका छन्। पुर्नस्थापना हुन बाँकी ६५ जना मध्ये ५३ जना सम्पर्कबाहिर छन् १२ जना मुक्तकमैयाको पुर्नस्थापन हुन अझै बाँकी छ। १० हजार ७९७ जनाले परिचयपत्र पाएका छन्। लालपुर्ज प्राप्त गरेकामध्ये ९० जनाले जमिन भोगचलन गर्न पाएका छैनन्। कमैयाहरू परिश्रम गरेर खाने वर्गमा पर्छन् तर उनीहरूसँग थोरै जमिन भएका कारण वेरोजगार बन्नु पर्दा बालबालिकाको शिक्षादिक्षामा समस्या झेल्नु परेको थारुको भनाइ छ। सरकारले कमैया मुक्त गरेको केही वर्ष कामको गति लिन नसकेपनि मुक्तकमैयाहरूले विभिन्न समयमा गरेका आन्दोलनका कारण उनीहरूको समस्या हल हुँदै गएको पाइन्छ। बर्दियाका मुक्तकमैयाहरूले २३ औं मुक्तकमैया दिवसको अवसर पारेर प्रधानमन्त्री शेरबहादुर देउवालाई जिल्ला प्रशासन कार्यालय बर्दियामार्फत ज्ञापनपत्र वुझाएका छन्। जिल्लाका विभिन्न फाँटाहरूमा बसोबास गरिरहेका भुमिहीन, सुकुम्वासीहरू र अब्यवस्थित बसोवासीहरूसँगै पुर्नस्थापन गर्न प्रदेश सरकारको जोड छ। लुम्बिनी प्रदेशकी उपसभामुख कृष्णी थारुले भनिन्', 'स्थानीय सरकारमार्फत मुक्तकमैयाहरूको समस्याहरू सम्बोधन गर्नुपर्नेमा हामीले जोड दिदै आएका छौं।' मुक्तकमैयाहरूले आफूहरूको समस्या समाधानका लागि सरकारसँग विभिन्न मागहरू राखेका छन्। मुक्तकमैया आयोग पुर्नस्थापनाको कार्य सम्पन्न नभए सम्मका लागि पुर्नगठन गर्नुपर्ने, ०७२ सालमा मन्त्रीपरिषदको निर्णयअनुसार दिइने भनिएको १० हजार रुपैयाँ उपलब्ध गर्नुपर्नेलगायतका उनीहरूको माग छ। २१ औं शताब्दीमा दासत्वबाट मुक्ति पाएका कमैयाहरूले अझै न्याय पाउन सकेका छैनन्। कतिपय मुक्तकमैयाहरूले लालपुर्जा पाएपनि फिल्डमा जमिन पाउन सकेका छैनन्।"
"कांग्रेस केन्द्रीय कार्यसमिति बैठकः साउनभित्र भ्रातृ संस्थालाई पूर्णता, गठबन्धनलाई निरन्तरता","काठमाडौं : नेपाली कांग्रेसको केन्द्रीय समिति बैठकले आगामी साउन मसान्तभित्र भ्रातृ संस्थाको पूर्णता दिने निर्णय गरेको छ। पार्टी निर्णय सार्वजनिक गर्दै प्रवक्ता डाप्रकाशशरण महतले आगामी निर्वाचनसम्म गठबन्धनलाई निरन्तरता दिने निर्णय भएको बताए। पार्टी उपसभापति एवं स्थानीय तह निर्वाचन केन्द्रीय परिचालन समितिका संयोजक पूर्णबहादुर खड्काद्वारा केन्द्रीय कार्यसमितिको बैठकमा प्रस्तुत 'स्थानीय तह निर्वाचन केन्द्रीय परिचालन समितिको प्रतिवेदन' र पार्टी प्रवक्ता एवं स्थानीय तह निर्वाचन केन्द्रीय प्रचारप्रसार समितिका संयोजक डा प्रकाशशरण महतद्वारा प्रस्तुत 'स्थानीय तह निर्वाचन केन्द्रीय प्रचारप्रसार समितिको प्रतिवेदन' लाई अनुमोदन गरेको छ। कांग्रेसको विधान, २०१७ (संशोधन सहित) को धारा ४ (९) (क) बमोजिम पार्टी सभापति शेरबहादुर देउवाद्वारा तोकिएका महामन्त्री गगनकुमार थापा संयोजक रहेको 'सदस्यता व्यवस्थापन केन्द्रीय समिति' गठन गर्ने निर्णय गरेको छ। यस्तै पार्टी केन्द्रीय सदस्य आनन्दप्रसाद ढुंगानाको संयोजकत्वमा 'केन्द्रीय अनुशासन समिति' गठन गरेको छ। केन्द्रीय कार्यसमितिका सदस्य श्यामकुमार घिमिरे संयोजकत्वमा 'केन्द्रीय लेखा समिति' गठन गर्ने निर्णय गरेको छ। जनताको समुन्नतिको सपनालाई स्थिर सरकार मार्फत सम्बोधन गर्न केन्द्रीय कार्यसमितिको बैठकले सत्ता गठबन्धनमा रहेका दलहरूसँग संवाद गरी चुनावी तालमेल गरेर अघि बढने निर्णय गरेको छ।"
खानेपानी विधेयकमाथि विचार गरियोस भन्ने प्रस्ताव स्वीकृत,"काठमाडौं : राष्ट्रियसभाको आजको बैठकमा प्रतिनिधिसभाबाट सन्देशसहित प्राप्त 'खानेपानी विधेयक, २०७६ माथि विचार गरियोस् भन्ने प्रस्ताव सर्वसम्मतिले स्वीकृत भएको छ। बैठकमा विधेयकको सैद्धान्तिक पक्षमा भएको छलफलमा उठेका विषयमा जवाफ दिँदै खानेपानी मन्त्री उमाकान्त चौधरीले खानेपानी तथा सरसफाइ संविधानको मौलिक हक रहेकाले त्यसको व्यवस्थापन गर्नुपर्ने सरकारको दायित्व भएको बताए। मन्त्री चौधरीले हालसम्म जलस्रोत ऐनबाट काम गर्नुपरेकाले यो विधेयक अपरिहार्य भएको बताए। पहाडमा पानीका मुहान सुक्दै गएकामा चिन्ता व्यक्त गर्दै मन्त्री चौधरीले सार्वजनिकस्थल र विद्यालयमा शौचालय र पानीको उपलब्धतता नभएको स्थितिमा दिगो विकासका लक्ष्य पूरा गराउन यो विधेयक पारित भएपछि सहज हुने बताए। सांसद्हरूले स्थानीय खोलानालाको संरक्षण गरेर सहजरुपमा शुद्ध खानेपानीको उपलब्धताका लागि योजना ल्याउन तथा एक घर एक धाराको प्रबन्ध गर्न माग गरेका थिए। सभाको अर्को बैठक यही साउन ४ गते बुधबार दिउँसो १ बजे बस्नेछ।"
प्रतिनिधिसभाको कार्यकाल मनोनयनको दिनसम्म रहन्छ : सभामुख सापकोटा,"काठमाडौं : सभामुख अग्निप्रसाद सापकोटाले प्रतिनिधिसभाको कार्यकाल संघीय निर्वाचनको उम्मेदवारी मनोनयन दर्ताको दिनसम्म रहने बताएका छन्। सोमबार सिंहदरबारमा आयोजित पत्रकार सम्मेलनमा सभामुख सापकोटाले संघीय निर्वाचनको मनोनयनको अन्तिम दिनसम्म प्रतिनिधिसभाको कार्यकाल कायम रहने साझा बुझाइ रहेको बताएका हुन्। २०७२ सालमा संविधान निर्माणपछि २०७४ सालमा निर्वाचनमार्फत आएको प्रतिनिधिसभाले पहिलो कार्यकाल पूरा गर्दैछ। कार्यकालको उत्तरार्धमा आइपुग्दा कुन दिन सकिने भन्ने टुंगो लागेको छैन। निर्वाचन भएको दिन सकिएको मान्ने कि, निर्वाचित भएको दिन मान्ने वा सपथ लिएको दिन मान्ने भन्नेमा अन्यौलता सिर्जना भइरहेका बेला सभामुख सापकोटाले उम्मेदवारी मनोनयनको अन्तिम दिनसम्म रहने बताएका हुन्। सरकारले मंसिर पहिलो साता निर्वाचनको तयारी गरेको छ। निर्वाचनको १०१५ दिनअगाडि मनोनयन दर्ता गर्ने समय तोकिन्छ। यस आधारमा प्रतिनिधिसभाको कार्यकाल कात्तिक पहिलो वा दोस्रो सातासम्म कायम रहने देखिन्छ। सभामुख सापकोटाले राष्ट्रपति कार्यालयमा प्रधानमन्त्रीसहित प्रतिनिधिसभाको कार्यकालबारे छलफल भएको पनि जानकारी दिए। राष्ट्रपति कार्यालयमा उपसभामुखको सपथमा प्रतिनिधिसभाको कार्यकालबारे राष्ट्रपति, उपराष्ट्रपति, प्रधानमन्त्री, राष्ट्रियसभा अध्यक्ष र नवनिर्वाचित उपसभामुखको उपस्थितिमा छलफल भएको थियो, उनले भने, प्रधानमन्त्रीले यसमा छलफल गर्दै जाउ, त्यहीअनुसार गर्दै जाउ भन्नुभयो। यद्यपि दलहरुको साझा बुझाई मनोनयनको दिनसम्म नै कायम हुने रहेको सभामुख सापकोटाले सुनाए। नोमिनेसन दिने दिनसम्म रहन्छ भन्ने हाम्रो बुझाइ रह्यो,उनले भने, बाँकी संविधानविद् विधिविधाताहरूसँग छलफल गर्ने कुरा हो। 'समिति सभापति ल्याउन पहल गरिरहेको छु सभामुख सापकोटाले संसदीय समितिहरुका सभापति निर्वाचनका लागि पहल गरिरहेको पनि बताए। अहिले केही समितिका सभापति मन्त्री बनेर जाँदा समिति रिक्त भएको उल्लेख गर्दै सभामुख सापकोटाले भने, समितिका बैठकहरू चलून भन्ने मेरो चाहना हो। समितिका सभापति निर्वाचनका लागि प्रधानमन्त्री र दलका नेतासँग सम्वाद गरिरहको छु। मैले पहल गरिरहेको छु। सापकोटाले समितिहरूको संयुक्त बैठकको प्रयास पनि भइरहेको जानकारी दिए। अहिलेसम्म मेरो ध्यान मुल सदन सञ्चालनमै केन्द्रित थियो। अब समितिमा गम्भिरतासाथ जान्छौं,' उनले भने। सभामुख सापकोटाले संवैधानिक परिषद् विधेयकमा आफूले टिप्पणी नगर्ने बताए। विगतमा केपी ओली सरकारले अध्यादेशमार्फत सदस्यको अधिकार कटौती गर्दा अदालतमा मुद्दा हालेका सभामुख सापकोटालाई सञ्चारकर्मीले अहिले पनि उस्तै विधेयक आयो, के गर्नुहुन्छ भनेर प्रश्न गरेका थिए। संवैधानिक परिषद् विधेयक अर्को सभामा उत्पत्ति भएकाले मैले धेरै टिप्पणी गर्न उपयुक्त हुँदैन। प्रश्न सोध्नुभयो धन्यवाद, अहिले टिप्पणी नगरौं,' उनले भने। नागरिकता र निजामति विधेयक प्राथमिकतामा सभामुख सापकोटाले आफूले विधेयकहरु पारित गर्ने कुरालाई प्राथमिकता दिएको पनि बताए। मैले सर्वाधिक जोड दिएको नागरिकता विधेयक, संघीय निजामति विधेयक छन्। अरू न्युट्रल विधेयक छन्। तर नयाँ मन्त्री आएका छन्। उहाँहरूले आज कार्यसूचीमा राखिदिनुस् भन्नुपर्नेमा आज हटाइदिनुस्, म नयाँ आएको छु, तयारी पुगेको छैन भन्नुहुन्छ। यसले केही ढिलाई भएको छ,' उनले भने। सभामुख सापकोटाले प्रतिनिधिसभासँग समय कम हुँदा अतिरिक्त समय सदन चलाइरहेको सम्रण गराए। विधेयकहरू धेरै छन्। त्यसमाथि कोरम पुग्दैन। निरन्तर चारपटक घण्टी बजाएर पनि प्रयत्न गर्छु,' उनले भने। संसदलाई चलायमान बनाउन सांसदहरुलाई अतिरिक्त समय पनि दिने गरेको सापकोटाले सुनाए। समय कम भएकाले सबै सांसदलाई एक दुई मिनेट अतिरिक्त समय दिएर अन्तरक्रियात्मक, जनमुखी र जीवन्त बनाउने प्रयत्न गरेको छु,' उनले भने, 'नियम पालना गराउने कुरामा बिस्तारै बिस्तारै लयमा जाँदैछु। अब उपसभामुख आउनुभएको छ। सजिलो हुन्छ। सार्वजनिक महत्त्वका प्रस्ताव केही नतिजा पनि आएको छ। शून्य समय पनि प्रभावकारी नै भएको छ।' 'म मेरै आदेशमा चल्छु' सभामुख सापकोटाले संसद सरकारको छायाँमा नभएको दाबी गरे। संसदलाई प्रभावकारी बनाउनेमा मेरो ध्यान छ। सरकारलाई उत्तरदायी बनाउन लागिपरेका छौं। भ्रष्टाचार, सुशासनका सवालमा केन्द्रीत छौं, 'उनले भने, म मेरै आदेशमा चल्छु। विवेकमा चल्छु। किनभने मलाई त्याग्नलाई कुनै कठिनाई छैन। देशभक्ति र सदाचारमा कम्प्रमाइज गर्दिन। त्यसमा म अडिग छु। सभामुख सापकोटाले प्रतिनिधिसभामा देखिएको प्राविधिक समस्या, भिडियो प्रत्यक्ष प्रसारण, साउण्ड समस्या पनि हल गरेर जाने प्रतिबद्धता जनाए। अडियो भिडियोमा मेरै तहमा अर्थ मन्त्रालयसँग पटकपटक सम्वाद भएको छ। स्रोत सुनिश्चितता भइसकेको छ। बल गरेको हो। अब होला। एचडी प्रविधिमा गएपछि म नै सदनको अगाडि हुने भएकाले मलाई नै फाइदा हुन्छ,'उनले भने। सापकोटाले आफूले प्रशंसाभन्दा पनि आलोचना रुचाउने भन्दै त्यसले आफूलाई सफल बनाउने बताए। मेराका लागि ऐकेडेमिकभन्दा सयौं गुना ठूलो अनुभव भयो सभामुखका रूपमा। मलाई प्रशंसाभन्दा आलोचनाले छुन्छ। स्पष्ट र सिधा आलोचनाले फाइदा पुर्याउँछ। पत्रकार सम्मेलनमा नवनिर्वाचित उपसभामुख पुष्पा भुसालले संसदीय प्रणाली प्रभावकारिताका लागि प्राविधिक पक्षमा सुधारको आवश्यकता औल्याइन्। नयाँ जिम्मेवारी आएको छ। आफ्नो भूमिकामा खरो उत्रिनेछु। संसद्मा मेरो भूमिका समन्वयकारी हुनेछ,' उनले भनिन्। प्रवक्ता रोजनाथ पाण्डेले प्रतिनिधिसभाको भिडियो प्रत्यक्ष प्रसारण फूल एचडीमा जाने तयारी भइरहेको बताए। त्यस्तै समितिहरुका बैठक पनि भिडियोमा लैजाने प्रक्रियामा रहेको जानकारी दिए। तल्लो हाउस फुल एचडीमा जाने तयारी भइरहेको छ। दीर्घकालीन रूपमा जान्छौं। अर्थ मन्त्रालयले बजेट सुनिश्चित गरिसकेको छ। समितितर्फ पनि भिडियोमा लैजान प्रक्रियामा छौं। दूरसञ्चारसँग समन्वय गरेर छुट्टै हलमा उपकरण जडानको काम भइरहेको छ,' उनले भने।"
"अर्थको सीसीटीभी फुटेज मेटिएको छानविन समितिको निष्कर्ष, सिस्टममै नभेटिएपछि रिकभरको प्रक्रिया सुरु","काठमाडौं : प्रतिनिधिसभाको विशेष छानविन समितिले अर्थ मन्त्रालयको सीसीटीभी फुटेज मेटिएको निष्कर्ष निकालेको छ। सीसीटीभी फुटेज नै नभेटिएपछि निवर्तमान अर्थमन्त्री जनार्दन शर्मासँग बयान लिने सोमबारको कार्यतालिकासमेत सरेको छ। समितिका एक उच्च अधिकारीकाअनुसार अर्थ मन्त्रालयबाट दुबै पटक आएको सीसीटीभी फुटेजमा तत्कालीन अर्थमन्त्री शर्माले अनधिकृत व्यक्तिको प्रवेश गराएर बजेटमा करका दरमा चलखेल गरेको दिनको भिडियो फेला नपरेको हो। अर्थ मन्त्रालयले शुक्रबार सीसीटीभीको हार्ड ड्राइभ दियो। तर, त्यो जेठको नभई असारको भएपछि समितिले आइतबार फेरि जेठको फुटेज दिन पत्र पठायो। सोमबार (आज) पुरै सिस्टम अर्थबाट आए पनि त्यसमा घटना भएको दिनको फुटेज नभेटिएको समिति स्रोतले जानकारी दिएको छ। आज अर्थबाट आएको पुरै सिस्टममा पनि घटना भएको दिनको फुटेज भेटिएन। फुटेज मेटिएको निष्कर्षमा समिति पुगेको छ, स्रोतले भन्यो, अब रिकभरमा जाने कुरा भएको छ। घटना छानविनबाट अनुसन्धानतर्फ केन्द्रीत भएको छ। समितिले सीसीटीभी फुटेजको प्रक्रिया पूरा गरेपछि निवर्तमान अथर्मन्त्री शर्मामाथि बयान लिने उनको भनाइ छ। यसअघि समितिले अर्थसचिव र राजश्व सचिवसँग बयान लिइसकेको छ। दुबैले आरोप अस्वीकार गरेका थिए। बजेट चलखेल प्रकरणमा तत्कालीन अर्थमन्त्री शर्माले राजीनामा दिएकै दिन असार २२ गते छानबिन समिति गठन गरिएको थियो। समितिले असार २७ मा काम थालेको थियो। गत बुधबार जेठमा राजश्व दर निर्धारण गर्ने क्रममा अनधिकृत व्यक्तिको प्रवेश भएको अवधिको सीसीटीभी फुटेज तथा कागजात उपलब्ध गर्न समितिले पत्र पठाएको थियो। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटका बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ।"
मतदाता शिक्षाको अभावमा मतदान केन्द्र अव्यवस्थित : निर्वाचन पर्यवेक्षण रिपोर्ट,"काठमाडौं : स्थानीय तह निर्वाचनमा लैंगिक हिंसाका कुनै पनि घटना घटेको नपाइए पनि महिलामाथिका विभेदका केही घटना भने भएको पाइएको छ। सोमबार काठमाडौंमा सार्वजनिक गरिएको निर्वाचन पर्यवेक्षणसम्बन्धि रिपोर्टमा भक्तपुरमा सानो छोरा लिएर मतदानमा आएकी एक महिलालाई निर्वाचन आयोगका कर्मचारीले मौखिक दुर्व्यवहार गरेको उल्लेख छ। त्यसैगरि काठमाडौंको एउटा बुथ मन्दिरमा राखिएको थियो। त्यहाँ महिनावारी भएका महिलालाई प्रवेश गर्न असहज वातावरण बनेको थियो। सुर्खेतमा एक वृद्ध महिलालाई उनका छोराले भोट हाल्न लैजाँदा आफ्नै पार्टीमा हाल्न दबाब दिएको घटना पनि रिपोर्टमा उल्लेख छ। स्थानीय तह निर्वाचनका बेलामा भएका द्वन्द्व पार्टी प्रतिनिधिका कारण भएको र मतदाताका कारणले नभएको पनि रिपोर्टमा जनाइएको छ। मतदाता शिक्षाको अभावमा बुथहरु अब्यवस्थित रहेको पाइएको छ। निकट भविष्यमा हुन गइरहेको चुनावमा निर्वाचन आयोगका पदाधिकारी, स्थानीय सुरक्षा निकायलगायतलाई पनि लैंगिक संवेदनशीलताको तालिम दिनु आवश्यक रहेको सुझाव रिपोर्टले दिएको छ। मतदान केन्द्रहरुलाई पनि अपांगता मैत्री, जेष्ठ नागरिक मैत्री, गर्भवती मैत्री र बाल मैत्री बनाउन सुझाव दिइएको छ। शान्ति, न्याय र लोकतन्त्रका लागि समावेशी महिला सञ्जाल संकल्प, महिला गैरसरकारी संस्था महासंघ र राष्ट्रिय निर्वाचन पर्यवेक्षण समिति (नियोक)ले गरेको पर्यवेक्षको रिपोर्ट सार्वजनिक गर्दै प्रमुख निर्वाचन आयुक्त दिनेशकुमार थपलियाले स्थानीय तहको निर्वाचन स्वच्छ, स्वतन्त्र, निस्पक्ष र भयरहित वातावरणमा भएको बताए। निर्वाचनसँग सम्बन्धि सम्पूर्ण सरोकारवालाले यसलाई ऐतिहासिक सफलताको रुपमा लिनुपर्ने उनले जनाए। कार्यक्रममा राष्ट्रिय महिला आयोगकी अध्यक्ष कमला पराजुलीलले सबै पदहरुमा समानुपातिक समावेशी ढंगको उम्मेदवारी हुनुपर्छ भन्दै महिला आयोगले निर्वाचन पूर्व पनि सम्बन्धित पक्षमा ध्यानाकर्षण गराएको बताइन्। कार्यक्रममा संकल्पका तर्फबाट बरिष्ठ उपाध्यक्ष शोभा बस्नेतले र नियोकका तर्फबाट महासचिव देविका तिमिल्सिनाले निर्वाचन पर्यवेक्षणको रिपोर्टको प्रस्तुतिकरण दिएका थिए। मानव अधिकार आयोगकी सदस्य लीली थापाले नागरिकता नभएका कारण स्थानीय तह निर्वाचनमा थुप्रैले भोट हाल्न नपाएकाले नागरिकता बनाउनेतर्फ पनि पहल गर्नुपर्ने बताइन्। स्थानीय तह निर्वाचनमा गठबन्धनका कारणले महिलाको उम्मेदवारी घटेकाले आगामी चुनावलाई मानव अधिकार र लैंगिकताको दृष्टिकोणले हेरिनेछ भन्ने अपेक्षा उनले गरिन्।"
योगमाया आयुर्वेद विश्वविद्यालयलाई अन्तर्राष्ट्रियस्तरको बनाइने,"काठमाडौं : शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालयलाई अन्तर्राष्ट्रियस्तरको बनाइने बताएका छन्। योगमाया आयुर्वेद विश्वविद्यालय विधेयक, २०७६ का सम्बन्धमा दफावार छलफल गर्न संसद्को शिक्षा तथा स्वास्थ्य समितिको आज सिंहदरबारमा बसेको बैठकमा मन्त्री पौडेलले विधेयक प्रतिनिधिसभाको समयावधि भित्रै टुंग्याउने गरी अघि लैजाने प्रतिबद्धता व्यक्त गरे। योगमायाले सङ्घर्ष र साधना गरेको स्थान केन्द्रित गरेर योगमाया आयुर्वेद विश्वविद्यालय स्थापना गरिने र आवश्यकता अनुसार प्रदेश स्तरमा पनि विश्वविद्यालय खोल्न सकिने गरी विधेयक ल्याउन लागिएको बताए। मन्त्री पौडेलले तत्काल समितिबाट विधेयक पास गर्न सांसदहरूलाई आग्रह गरे।"
विराटनगरमा सेप भारतीय शैक्षिक मेला सुरू,"विराटनगर: विराटनगरमा १४ औं सेप भारतीय शैक्षिक मेला सुरु भएको छ। विराटनगरको होटल नमस्कारमा सोमबारदेखि उक्त मेला सुरु भएको हो। मेलाको पहिलो दिन विद्यार्थीहरूको उल्लेखनीय सहभागिता देखिएको छ। शैक्षिक मेला मंगलबारसम्म चल्नेछ। सेप इभेन्टस एण्ड मिडिया प्राइभेट लिमिटेडद्वारा उक्त शैक्षिक मेलाको आयोजना गरिएको हो। सेप इभेन्टसले प्रत्येक वर्ष नेपालका प्रमुख शहरहरूमा यस्तो शैक्षिक मेला गर्दै आएको छ। यसअघि सो शैक्षिक मेला काठमाडौंमा आयोजना गरिएको थियो। विराटनगरमा सुरु भएको शैक्षिक मेलामा भारतका नाम चलेका विश्वविद्यालयहरुका प्रतिनिधिहरूको सहभागिता छ। शैक्षिक मेलामा भारतमा अध्ययन गर्न चाहने विद्यार्थीहरूले त्यहाँका विश्वविद्यालयको बारेमा प्रत्यक्ष जानकारी लिने अवसर प्राप्त गर्ने आयोजक संस्थाका निर्देशक सञ्जय थापाले बताए। उनले शैक्षिक मेलामा भारतका नाम चलेका करिब ३० वटा विश्वविद्यालयका प्रतिनिधिहरू सहभागी रहेको उनले जानकारी दिए। शैक्षिक मेलामा एसआरएम, भिआइटी, एमिटी, अमृता, जैन र किट शारदा जस्ता नाम चलेका शैक्षिक संस्थाहरुको उपस्थिति रहेको जनाईएको छ। 'सेप भारतीय शैक्षिक मेला' भारतमा सबैभन्दा बढी रूचाएको शैक्षिक मेला रहेको आयोजकको दाबी छ। मेलामा करिब २ हजार बढी विद्यार्थीहरू सहभागी हुने अपेक्षा गरिएको छ। मेलामा आउने विद्यार्थीहरूलाई आयोजकले चलचित्रका लागि क्यूएफएक्स सिनेमाजको फ्री टिकटको व्यवस्था गरेको छ।"
निजगढ अन्तर्राष्ट्रिय विमानस्थल निर्माण प्रक्रिया अघि बढ्यो,"काठमाडौं : सरकारले राष्ट्रिय गौरवको आयोजनाका रूपमा रहेको निजगढ अन्तर्राष्ट्रिय विमानस्थल निर्माण प्रक्रिया अघि बढाउने भएको छ। संस्कृति, पर्यटन तथा नागरिक उड्डयन मन्त्रालय र नियामक नेपाल नागरिक उड्डयन प्राधिकरणले निजगढ विमानस्थल अघि बढाउने निष्कर्ष निकाल्दै त्यसका लागि आवश्यक प्रक्रिया अघि बढाएको हो। निजगढ विमानस्थलका सम्बन्धमा सर्वोच्च अदालतको अन्तिम फैसलापछि निर्माण प्रक्रिया अघि बढाउन विज्ञ समिति गठन गरेर थप अध्ययन गरी उपयुक्त स्थानमा विमानस्थल बनाउने गरी अघि बढिने मन्त्रालयले जनाएको छ। उक्त विमानस्थल निर्माण अघि बढाउनका लागि प्राधिकरणको बोर्ड बैठकले विज्ञ समिति गठन गर्ने निर्णय गरेको छ। पर्यटन मन्त्रालयले केही दिनभित्रै मन्त्रिपरिषद्मा उक्त प्रस्ताव लगेर विभिन्न विज्ञहरुको समितिलाई पूर्णता दिइने र सो समितिको प्रतिवेदनका आधारमा विमानस्थल निर्माण अघि बढाइने मन्त्रालयले जनाएको छ। संघीय संसद्को अन्तर्राष्ट्रिय सम्बन्ध समितिको आजको बैठकमा पर्यटनमन्त्री जीवनराम श्रेष्ठले सर्वोच्च अदालतको फैसलाको सम्मान गर्दै विज्ञहरुबाट थप अध्ययन गरी कमभन्दा कम वातावरणीय क्षति हुने गरी निजगढमा अन्तर्राष्ट्रिय विमानस्थल निर्माण गरिने बताए। उनले भने, निजगढ विमानस्थल राष्ट्रिय गौरवको आयोजना भएको र नेपालको पर्यटन क्षेत्रको विकासका लागि अपरिहार्य आयोजना हो। यो देशको अर्थतन्त्रमा गेमचेन्जर परियोजना भएकाले मन्त्रालयले उच्च प्राथमिकता दिएर सर्वोच्चको फैसलाअनुरूप निर्माण प्रक्रिया अघि बढाएका हौं। फैसलाको विज्ञहरुबाट थप अध्ययन गराई आवश्यक निर्णय लिन्छौँ। राष्ट्रिय गौरवको आयोजनाका रूपमा सूचीकृत निजगढ विमानस्थल निर्माणका लागि प्रारम्भिक चरणमा रु एक खर्ब २० अर्ब लाग्ने अनुमान गरिएको छ। प्राधिकरणले यो परियोजनाको विस्तृत डिजाइन कार्य गरिरहेको छ। राष्ट्रिय योजना आयोगका उपाध्यक्षको संयोजकत्वमा निर्माण मोडालिटीसम्बन्धी सिफारिस समितिले आवश्यक काम गरिरहेको छ। हालसम्म निजगढ विमानस्थलको नाममा आठ हजार ५० हेक्टर जग्गा अधिग्रहण गरिनुका साथै परियोजनाका लागि प्राधिकरणले रु तीन अर्ब खर्च गरिसकेको छ। परियोजनासँग जोडिएको द्रूत मार्गमा सरकारले रु दुई खर्ब लगानी गरिसकेको छ।"
नेपाल टीट्वान्टी लिग खेल्ने ६ टिमध्ये ४ को नाम घोषणा,"काठमाडौं : नेपाल क्रिकेट संघ (क्यान) ले नेपाल टीट्वान्टी लिग खेल्ने ४ वटा टिमको नाम र टिम मालिकको नाम घोषणा गरेको छ । क्यानले सोमबार काठमाडौंमा आयोजित कार्यक्रममा फ्रेन्चाइज क्रिकेट प्रतियोगिता नेपाल टीट्वान्टी लिग खेल्ने ४ वटा टिम र टिम मालिक घोषणा गरेको हो । लिगमा कान्तिपुर क्यापिटल, लुम्बिनी अल स्टार्स, विराटनगर सुपर किङ्स र जनकपुर रोयल्सले प्रतिस्पर्धा गर्नेछन् । कान्तिपुरको टिम मालिकमा महेश्वर स्वार, लुम्बिनीकोमा संजय शर्मा, विराटनगरमा बिक्रम यादव र जनकपुरमा गौरी शंकर धामनी रहेका छन् । पहिलो संस्करणको प्रतियोगितामा ६ टोलीले प्रतिस्पर्धा गर्ने र बाँकी दुई टिमको नाम र मालिक चाँडै सार्वजनिक गरिने क्यानका अध्यक्ष चतुरबहादुर चन्दले जानकारी दिए । कसैले नेपाल प्रिमियर लिग नामलाई कम्पनीमा दर्ता गरेर कब्जा गरेपनि लिगको आयोजना गर्ने अधिकार नभएको उनको भनाइ छ । नेपाल टीट्वान्टी लिगको पहिलो संस्करण आगामी असोज ८ गतेदेखि कार्तिक ५ गतेसम्म सञ्चालन हुनेछन् । प्रतियोगितालाई अन्तर्राष्ट्रिय क्रिकेट परिषद् (आईसीसी) ले पनि मान्यता दिएको छ ।"
"प्रदेश १ को नामाकरणको तयारी, सुरक्षा व्यवस्था कडा पार्न मुख्यमन्त्री राईको निर्देशन","विराटनगर : प्रदेश नम्बर १ का मुख्यमन्त्री राजेन्द्रकुमार राईले प्रदेशको नामाकरण प्रक्रिया साउनको १५ गतेबाट सुरु हुने सम्भावना रहेको बताएका छन्। साउन ८ गतेबाट प्रदेशसभा बैठक सुरु भई त्यसको एक हप्तापछि नामकरणको प्रक्रिया सुरु हुने सम्भावना आफूले देखेको उनले उल्लेख गरे। मुख्यमन्त्री तथा मन्त्रिपरिषद्को कार्यालय विराटनगरमा आज आयोजित सुरक्षा प्रमुखहरूको बैठकलाई सम्बोधन गर्ने क्रममा मुख्यमन्त्री राईले नामकरणका बेला हुनसक्ने सुरक्षा चुनौतीबारे सजग रहन पनि आग्रह गरे। प्रदेश नामकरणका लागि प्रदेश सभाका सभामुखले साउन ६ गते बोलाएको सर्वदलीय बैठकबाट एउटा खाका आउनसक्ने उनले उल्लेख गरे। साउन ६ गते सभामुखज्यूले सर्वदलीय बैठक आह्वान गर्नुभएको छ, मुख्यमन्त्री राईले भने, मलाई लाग्छ त्यो बैठकबाट मोटामोटी एउटा चित्र बन्ला। उनले उक्त सर्वदलीय बैठकपछि साउन ८ गतेबाट प्रदेशसभाको बैठक सुरु हुने र साउन १५ गतेको आसपासमा नामकरणको प्रक्रिया सुरु हुने कुरालाई दोहोर्याए। उनले प्रदेशको नामकरण गर्ने विषय र जिम्मेवारी प्रदेशसभाको भएको उल्लेख गर्दै सरकारले यसमा सहजीकरणमात्रै गर्ने बताए। यसैबीच मुख्यमन्त्री राईले कोरोना संक्रमण बढ्दै जान थालेकोमा चिन्ता व्यक्त गर्दै यसको नियन्त्रणका उपाय अपनाउनेतर्फको रणनीति बनाउन निर्देशन पनि दिए। उनले जुनसुकै प्रकारका सुरक्षा चुनौती सामना गर्नेगरी तयारी अवस्थामा रहन सुरक्षा प्रमुखहरूलाई निर्देशन दिए। बैठकमा प्रदेश सरकारका मन्त्रीहरू, प्रमुख सचिव, सचिवहरू, नेपाल प्रहरी, सशस्त्र प्रहरी, राष्ट्रिय अनुसन्धानका प्रदेश प्रमुखसहित नेपाली सेना भैरव गणका गणपति, मोरङ र सुनसरीका प्रमुख जिल्ला अधिकारीहरूको सहभागिता रहेको थियो।"
कांग्रेसको निष्कर्षः गठबन्धनसहित प्राप्त परिणाम सन्तोषजनक,"काठमाडौं : नेपाली कांग्रेसले स्थानीय तहको चुनावमा गठबन्धनसहित प्राप्त परिणाम सन्तोषजनक रहेको निष्कर्ष निकालेको छ। पार्टीको केन्द्रीय कार्यसमिति बैठकले गठबन्धनमा रहेका दलहरूका बीचमा तालमेल हुँदा परिणाम सन्तोषजनक आएको निष्कर्ष निकालेको हो। निर्णयमा भनिएको छ,' चुनावी तालमेल सम्बन्धमा २०७९ वैशाख ३० गते सम्पन्न स्थानीय तहको निर्वाचनमा स्थानीय अवस्था र आवश्यकताका आधारमा पाँच दलीय गठबन्धनमा सहभागी हुने निर्णय पार्टीले गरेको थियो। यही निर्णयका आधारमा कतिपय स्थानीय तहमा गठबन्धन सहित हामी निर्वाचनमा भाग लियौं। नेपाली कांग्रेस केन्द्रीय कार्यसमितिको यो बैठक समग्रमा गठबन्धनसहित प्राप्त परिणामप्रति सन्तोष व्यक्त गर्दछ।' पार्टी प्रवक्ता डा प्रकाशशरण महतले भने, 'संविधानको रक्षा र लोकतन्त्रको थप सुदृढीकरण गर्दै यसरी गठबन्धनमा रहेका दलहरूका बीचमा तालमेल गर्दा संविधानको कार्यान्वयन, आर्थिक सामाजिक रुपान्तरण र वैदेशिक सम्बन्ध लगायतका विषयमा न्यूनतम् साझा धारणा निर्माण गर्दै आम नेपाली जनतालाई पाँच वर्षमा स्थिर सरकारमार्फत जनताको जीवनस्तरमा गुणात्मक सुधार ल्याउने स्पष्ट कार्यक्रमको खाकासहित आमनिर्वाचनमा नेपाली कांग्रेस प्रस्तुत हुनुपर्दछ भन्ने ठहर यो बैठक गर्दछ।' उनले कांग्रेसलाई आसन्न प्रतिनिधिसभा तथा प्रदेश सभाको निर्वाचनमा स्पष्ट बहुमततर्फ लक्षित गराइने बताए। तालमेल गरिरहँदा कांग्रेसको मुख्य नेतृत्वदायी भूमिका रहेको यथार्थ, सांगठनिक वस्तुस्थिति तथा पार्टी पंक्ति एवं शुभेच्छुकको भावनालाई दृष्टिगत गर्दै गठबन्धनमा रहेका दलहरुसँग संवादमार्फत निष्कर्षमा पुग्ने निर्णय भएको बताए।"
बोलेरोको ठक्करबाट घाइते भएका मोटरसाइकल चालकको मृत्यु,झापा : बोलेरो गाडीको ठक्करबाट घाइते भएका मोटरसाइकल चालकको मृत्यु भएको छ। मोटरसाइकल चालक बिर्तामोड नगरपालिका१ निवासी २० वर्षीय सबिन विष्टको बिर्तामोडस्थित बिएण्डसी अस्पतालमा उपचारको क्रममा सोमबार मृत्यु भएको प्रहरी कार्यालय झापाका डिएसपी वसन्त पाठकले जानकारी दिए। गत असार २९ गते मेची राजमार्ग अन्तर्गत बुद्धशान्ति गाउँपालिका१ मा उत्तरबाट दक्षिणतर्फ जाँदै गरेको प्र १०१०१५ प ३४०३ नम्बरको मोटरसाइकल र विपरीत दिशाबाट आउँदै गरेको मे १ ज ३१८९ नम्बरको बोलेरो गाडी एक आपसमा ठोक्किँदा दुर्घटना भएको थियो। दुर्घटनामा परी मोटरसाइकल चालक विष्ट र सोही मोटरसाइकल पछाडि सवार अर्जुनधारा नगरपालिका११ निवासी २० वर्षीय सन्दीप राजवंशी घाइते भएका थिए। घाइते राजवंशीको बिएण्डसी अस्पतालमै उपचार भइरहेको छ। यता प्रहरीले बोलेरो गाडी र चालक इलाम नगरपालिका ५ निवासी ३२ वर्षीय सूर्य अधिकारी नियन्त्रणमा लिएको छ।
खडेरी परेपछि जनप्रतिनिधि र कर्मचारीलाई बाँधेर मन्दिर लगियो,"परासी : नवलपरासीको सरावल गाउँपालिकाका अध्यक्षसहित जनप्रतिनिधि र कर्मचारीलाई स्थानीयले बाँधेर मन्दिर पुर्याएका छन्। खडेरी परेपछि आजित भएका स्थानीयले पानी पार्नका लागि भन्दै क्षमा पूजाका लागि उनीहरूलाई मन्दिर लगेर पूजाआजा गरेका हुन्। जिल्लामा १५ दिनअघिदेखि पानी नपर्दा धान बाली सुक्न थालेको छ। खडेरीका कारण धान खेत चिरा (धाँजा) परेको छ। लामो समयसम्म पानी नपरेपछि यस क्षेत्रका स्थानीयले इन्द्र भगवानसँग पानीको माग गर्दै घरघरमा पुगेर मानिसहरूमाथि पानीले नुहाई दिने, हिलो छ्यापिदिने परम्परागत चलन रहेको छ। यो चलनमा विभिन्न जोकर भेषमा महिलाहरू सहभागी हुने गर्दछन्। महिलाहरूले पानी पार्नका लागि धार्मिक गित गाउँदै घर घरमा पुग्ने र गाउँ परिक्रमा गर्ने गर्दछन्। यसो गर्दा इन्द्र भगवान खुसी हुने र पानी पार्ने धार्मिक विश्वास रहेको सरावल गाउँपालिकाका अध्यक्ष सुखाडी प्रसाद चौधरीले बताए। पानी माग्दै हिँड्नेहरूले सहयोग रकम लिने र उक्त रकमबाट मन्दिरहरूमा क्षमापूजा गर्ने प्रचलन छ। खडेरीका कारण धान उत्पादनमा कमि आउने भन्दै किसानहरू चिन्तित बनेका छन्। पानी नपरेपछि बढेको गर्मीले चहलपहल समेत घटेको छ। गर्मीले सबैभन्दा बढी दैनिक मजदुरी गरेर खाने मर्कामा परेका छन्।"
गुनासा र समस्या सुन्न परीक्षा नियन्त्रण कार्यालयमा हटलाइन सेवाको माग,"काठमाडौं : त्रिभुवन विश्वविद्यालयको परीक्षा नियन्त्रण कार्यालयमा २४ सै घण्टा गुनासा र समस्या सुनी सम्बोधन गर्न हटलाइन सेवाको व्यवस्था गर्न विद्यार्थीहरूले माग गरेका छन्। अनेरास्ववीयुले त्रिवी परीक्षा नियन्त्रण कार्यालयलाई १५ दिनभित्र हटलाईन सेवाको व्यवस्था गर्न परीक्षा नियन्त्रण कार्यालयलाई अल्टीमेटम दिएको छ। अनुशासन भंग गर्ने परीक्षाकेन्द्र, मिलेमतो गर्ने शिक्षक, कर्मचारीहरूको अध्ययन गरी प्रतिवेदन तयार गरी सार्वजनिक गर्न आग्रह गरेको छ। त्रिविले निर्धारण गरेका परीक्षा केन्द्रहरू सम्भव भएसम्म विद्यार्थीलाई पायक पर्ने र एउटै सवारी साधनको प्रयोगबाट पुग्न सकिने स्थानमा निर्धारण गरिनुपर्ने, प्रत्येक जिल्लाभित्रको परीक्षा केन्द्र सम्बन्धित जिल्लाभित्रै परीक्षा सञ्चालन गर्नेगरी व्यवस्था गरिनुपर्ने अनेरास्ववीयुको माग छ। अनेरास्ववीयु केन्द्रिय सचिवालय सदस्य एवम् त्रिवि इन्चार्ज मदन विष्टले विद्यार्थीहरूलाई सजिलो हुनेगरी प्रदान गरिने सेवालाई विस्तृत रूपमा उल्लेख गरी एक हप्ताभित्र नागरिक बडापत्र तयार पारी उपयुक्त ठाउँमा प्रस्ट रूपमा देखिने गरी राख्न माग गरिएको बताए। उनले भने, 'परीक्षा दिएर १२० दिन पूरा भैसकेका सबै तहका परीक्षाको परीक्षाफल ४५ दिन भित्रमा प्रकाशित गर्न भनेका छौं। सबै तहका सबै परीक्षाको परीक्षाफल बढीमा तीन महिनाभित्रमा प्रकाशित गर्न परीक्षा नियन्त्रण कार्यालयलाई ध्यानाकर्षण गराएका छौं।' आवश्यक कागजातसहित प्रक्रिया पूरा भएका विद्यार्थीहरूको प्रमाणपत्र २४ घण्टाभित्र दिने व्यवस्था गरिनुपर्ने, विविध कारणवश निर्धारित शैक्षिक वर्ष भित्र तह पुरा गर्न नपाएका विद्यार्थीहरूलाई समयसमयमा मौका परीक्षाको व्यवस्था गरिनुपर्ने, परीक्षा नियन्त्रण कार्यालयले उपलब्ध गराउने सबै सेवाहरूलाई अनलाइनबाट पनि सुरु गर्नुपर्ने अनेरास्ववीयुको माग छ।"
स्याङ्जामा ८० प्रतिशत रोपाइँ सकियो,"स्याङ्जा : असारको अन्तिम दिनसम्म स्याङजामा ८० प्रतिशत खेतमा रोपाइँ सकिएको छ। रोपाइँ हुने कुल क्षेत्रफलमध्ये अब २० प्रतिशत भूभागमा भने रोपाई हुन बाँकी छ। कालीगण्डकी र गल्याङ्मा ६० प्रतिशत रोपाइँ भएको छ। आँधीखोला, फेदिखोला, अर्जुनचौपारी गाउँपालिका र पुतलीबजार, भीरकोट, वालिङ् नगरपालिकामा ९५ प्रतिशत सकिएका छन्। यस्तै,चापाकोट, बिरुवा, हरिनासमा ८० प्रतिशत रोपाई सकिएको छ। जिल्लामा ८० प्रतिशत धान खेत रोपेर सकिएको कृषि ज्ञान केन्द्रका प्रमुख विनोद हमालले जानकारी दिए। आँधीखोला, ज्याग्दीखोला, कालीगण्डकी नदीको पानीले सिंचित गर्दै धान रोपिन्छ। जिल्लामा १६ हजार हेक्टरमा धानखेती भएको कृषि अधिकृत इश्वरीप्रसाद अर्यालले बताए। उनका अनुसार साबित्री, रामधान, सुनौलो सुन्गन्धा र स्थानीय जातका धानको उत्पादन राम्रो हुन्छ। छिटै पर्याप्त वर्षा भएका कारण यो वर्ष किसानले समयमै धान रोप्न पाएका हुन्। साउनको अन्तिमसम्म रोपिने टारी खेत पनि यसपटक रोपिसकिएका छन्। सिचाइँ पुगेका खेतमा जेठको तेस्रोसातादेखि रोपाइँ सुरु गरिन्छन्। तर, असारको तेस्रो सातादेखि भने यहाँ खडेरी परेको छ। आँधीखोला किनार, कालीगण्डकी नदी किनार, ज्याग्दीखोला किनार, चापाकोट टार, रत्नपुर, कुवाकोट , गल्याङका क्षेत्र, सेतीदोभान फाँटहरु र बिरुवा फाँटहरु धान उत्पादनका पकेट क्षेत्र हुन्। दहथुम, स्वरेक, खिलुङ, पुतलीबजार, वालिङ, चापाकोट, रत्नपुर, मल्यांकोट, चिन्नेवास, सेतीदोभान, बिरुवा, बिर्घा, अर्जुनचौपारी, राङभाङ, तुलसीभन्ज्याङ, जगतभन्ज्याङ, गल्याङमा पनि धान उत्पादन अत्यन्तै राम्रो हुन्छ। यसपटक जिल्लामा रामधान, सावित्री, सुनौलो सुगन्धा, उन्नत जात र हाईव्रीड धान रोपिएका छन्। जिल्लाका ४० प्रतिशतमा फलफूल, २० प्रतिशत पाखो र टारीखेत भएको केन्द्रले जनाएको छ। कार्यालयका अनुसार गतवर्ष स्याङ्जामा ५० हजार मेट्रिक टन धान उत्पादन भएको थियो।"
संसद्वादी दलहरु देश हाक्न असफल भए : विप्लव,"काठमाडौं : नेकपाका महासचिव नेत्रविक्रम चन्द 'विप्लव' ले वर्तमान व्यवस्थाबाट जनताहरु सन्तुष्ट नभएको बताएका छन् । राजधानीमा आयोजित कार्यक्रममा महासचिव विप्लवले सरकार जनताका मागप्रति संवेदनशिल नभएको बताए। संसद्वादी दलहरु देश हाक्न असफल भएको उनको दावी छ। 'देश टाँट पल्टिदै गएको छ । महंगी बढ्दो छ । संसदवादी पार्टी देशको नेतृत्व गर्न असफल बनेका छन् । मन्त्री फेरिएका छन् । मन्त्री बन्ने रोलक्रम सुरु भएको छ । मन्त्री बनेर देशको सम्पत्ति लुट्ने काम भएको छ ,'उनले भने,' देशको ढुकुटी डुवाउने, देशको अर्थतन्त्र तहस नहस बनाउने काम भएको छ । जनताको आवाज सुनिदैन । फटाहहरुको रोलक्रम सुरु भएको छ।' नेपालको स्वाधिनता, सार्वभौमिकता सार्वधिक खतरामा रहेको उनको भनाइ छ। विप्लवले भने, राष्ट्रिय स्वाधिनता खतरामा छ । एसपीपी र एमसीसी जस्ता राष्ट्रघाती सम्झौता भएका छन् । देशको स्वाधिनता बच्छ कि बच्दैन, बहस चिन्तनको विषय बनेको छ । जनताको घरमा चामल छैन । महंगीले थिचेको छ । दिनदहाडै बलात्कार बढेको छ । सत्तामा बसेका मान्छेहरु भने लुटिरहेका छन् । यो लुटेराहरुको व्यवस्था हो ।'"
एमालेले स्थानीय तहका जनप्रतिनिधिलाई बजार अनुगमन गराउने,"काठमाडौं : नेकपा (एमाले)ले आफ्ना स्थानीय तहका जनप्रतिनिधिलाई बजार अनुगमन गराउने भएको छ। एमाले उपभोक्ता हित संरक्षण तथा सुशासन विभागले आज काठमाडौंमा आयोजना गरेको कार्यक्रममा उपमहासचिव प्रदीप ज्ञवालीले अहिले आकाशिएको मूल्य बृद्धिबारे आफ्नो जनप्रतिनिधिलाई अनुगमन गराउने बताए। उनले आफूले जितेका स्थानीय तहमा जनप्रतिनिधि भएको ठाउँको मूल्य नियन्त्रण गर्न बजार अनुगमन गराइने जानकारी दिए। नेता ज्ञवालीले राज्यको नियामक निकाय कमजोर हुँदा बिचौलियाको चलखेल भएर उपभोग्य बस्तुको मूल्य आकाशिएको बताए। उनले सबैले उपभोक्ताका साझा मुद्दा बनाएर मूल्य नियन्त्रण गर्नुपर्नेमा जोड दिए। कार्यक्रममा सुशासन विभागका प्रमुख यज्ञराज सुनुवारले सरकारले महँगी नियन्त्रण गर्न नसकेको आरोप लगाए। कार्यक्रममा सुशासन विभागका सदस्य कुमारी खरेलले पछिल्लो एक वर्षमा देशका प्रमुख आर्थिक सूचक, खाद्य तथा पेयपदार्थ र इन्धनको मूल्यवृद्धिको अवस्था, दैनिक उपभोग्य खाद्य वस्तु, निर्माण सामग्री र पिछडिएको क्षेत्र कर्णालीको मूल्यवृद्धिको अवस्थाका बारेमा पनि जानकारी गराएका थिए।"
मन्त्री हेरफेरले केही विधेयक पास हुन सकेन : सभामुख,"काठमाडौंः प्रतिनिधि सभा सभामुख अग्निप्रसाद सापकोटाले मन्त्री हेरफेरले केही विधेयक पास हुन नसकेको बताएका छन् । सिंहदरवारमा आयोजित पत्रकार सम्मेलनमा सभामुख सापकोटाले मन्त्री हेरफेर हुँदा केहि विधेयकहरु पास गर्न समस्या भएको बताए। उनले जनताको थलोको रुपमा संसदभन्दा प्रभावकारी अरु कुनै ठाउँ नभएको भन्दै संसद लोकतन्त्रको आत्मा भएको बताए। संसद लोकतन्त्रको आत्मा हो । जनताको थलोका रूपमा संसदभन्दा प्रभावकारी विश्वमा अरू कुनै ठाउँ छैन,' उनले भने। उनले हालसम्म १५ वटा विधेयक पारित भएको र ५ वटा समितिको प्रतिवेदन पेस भएको जानकारी दिए। संसदमा जनजीविकाका सवालले प्राथमिकता पाएको उनको भनाइ छ। उनले भने, अतिरिक्त समय सदन सञ्चालन गरिरहेका छौं । जनतालाई आशा जगाउने काम गर्न लागियो, बजेट पास भयो। महत्वपूर्ण विधेयक छलफलमा छन् । नागरिकता विधेयक प्रक्रियामा छ ।' उपसभामुखको निर्वाचन भइसकेकाले अब संसदको काम गर्न सहज हुने विश्वास व्यक्त गरे। सभामुख सापकोटाले भने, 'मन्त्रीको फेरबदलले केही विधेयक पास हुन सकेका छैनन् । जो पास भइसकेका हुन्थे । अहिले राम्रोसित कामलाई अगाडि बढाउन सक्छौं भने आत्मविश्वास बढेको छ । उपसभामुखको निर्वाचन भएको छ। अब काम गर्न सहज हुनेछ भन्ने विश्वास छ ।'"
बालिका करणीको आरोपमा युवक पक्राउ,"गुलरिया : बालिकालाई जबरजस्ती करणीको आरोपमा प्रहरीले बर्दियामा एक युवकलाई पक्राउ गरेको छ। ७ वर्षीया बालिकालाई जवरजस्ती करणीको आरोपमा अन्दाजी २६ वर्षीय युवकलाई नियन्त्रणमा लिएको छ। शनिबार दिउँसो घरमा कोही नभएको मौका छोपी घरको दक्षिणतर्फ आँगनको जमिनमा लडाई बोल्न कराउन नदिई, मुख थुनी वयस्क युवकले बालिकालाई जबरजस्ती करणी गर्न लागेको प्रारम्भिक अनुसन्धानबाट खुलेको जिल्ला प्रहरी कार्यालय बर्दियाका प्रहरी उपरीक्षक विरेन्द्र बहादुर शाहीले बताए। आफन्तले प्रत्यक्ष देखेपछि हारगुहारगर्दै स्थानीयलगायत प्रहरीलाई खबर गरेका हुन्। एसपी शाहीले भने, 'हामीले युवकलाई नियन्त्रणमा लिई जबरजस्ती करणी शिर्षकमा मुद्दा दर्ता गरी बर्दिया जिल्ला अदालतबाट म्याद थप गरी घटनाको अनुसन्धान गरीरहेका छौं। दोषी कुनैपनि हालतमा उम्कन दिँदैनौं।'"
स्याउ टिपेर बुबाको उपचार गर्ने संगिताको सपना अधुरै,"बाजुरा : बाजुराको बडिमालिका नगरपालिका७ जिल्लीका १४ वर्षीया संगिता चदाराको जीवनमा एक साता पहिले ठुलो बज्रपात पर्यो। एक साता पहिले उपचार गर्न नसक्दा उनको बुबाले ज्यान गुमाए। केही समय पहिलेसम्म स्याउ टिपेर बुबाको उपचार गर्ने उनको सपना थियो। उनलाई अहिले गाउँमा मागेर आफ्ना भाइबहिनीलाई पाल्नपर्ने अवस्था आइलागेको छ। संगिताका बुबा हरिभानेको एक हप्ता अगाडि उपचारको क्रममा भारतको सिम्लामा मृत्यु भएको हो। उपचारको अभावले बुबाले ज्यान गुमाएपछि अहिले उनीहरू पीडामा छन्। उनको बुबाको मृगौला सुनिएपछि जिल्ला अस्पताल बाजुरामा १५ दिन राखिएको थियो तर रोग पत्ता लागेन। जिल्ला अस्पताल बाजुराले बयालपाटा अस्पतालमा रिफर गर्यो। त्यहाँ पनि रोग पत्ता नलाग्दा बयालपाटा अस्पताल त्यसपछि सेती अञ्चल अस्पताल र काठमाडौंको शिक्षण अस्पतालसम्म पुर्याइएको थियो। त्यहा मृगौला फेल भएको थाहा भयो तर उपचार गर्न पैसा भएन। नेपालमा उपचार गर्न नसक्दा छोराछोरीसहित उनी भारतको सिम्ला गएका थिए। 'अलि सञ्चो भएको बेला बुबाले पनि स्याउ टिप्ने गरेका थिए। दुई हप्तादेखी निकै थलापरे पछि अस्पताल भर्ना गर्यौं। तर बुबालाइ बचाउन सकिएन् संगिताले भनिन्। नेपालमा उपचार गर्दा ठिक नभएपछि चारवटै छोराछोरी लिएर हरिभाने भारतको सिम्ला गएका थिए। 'बुबाको मृर्गौलामा समस्या भएर काठमाण्डौमा उपचार हुन नसकी भारत गएका थियौ', संगिताले भनिन्। त्यहाँ संगिताले स्याउ टिप्ने काम गर्थिन्। 'त्यहिँ पैसाले बुबाको उपचार गरिहेका थियौं', उनले भनिन्, 'बुबाको पनि उपचारका क्रममा मृत्यु भयो अनि हामी बिचल्लीमा पर्यौं। बुबाको मृत्युपछि उनीहरूलाई गाउँलेको सहयोगमा बाजुरा ल्याइएको छ। आफ्नो घर समेत नभएका उनीहरू अहिले गाउँलेको घरमा बसिरहेका छन्। 'अहिले मागेर खाने गरेका छौं', संगिताले रुँदै बताइन्। गाउँमा रहेको लक्ष्मी माविमा रमिता कक्षा ३ र बिवेक कक्षा २ मा पढ्दै थिए। उनीहरू गत फागुनमा बुबासँगै विद्यालय छोडेर भारत गएका थिए। 'बुबालाई सञ्चो हुँदासम्म विद्यालय जाने गरेका थियौं,' उनले भनिन्, 'बुबा नै बिरामी भएपछि विद्यालय छोडेर भारत गएका हौं।' आमाको मृत्युपछि घरमा काम गर्नुपर्ने बाध्यताका कारण संगिता विद्यालय छोडेकी थिइन्। उनले भनिन्, 'बुबा हुँदासम्म त केही लाग्दैन थियो। अब कसरी भाइबहिनी पाल्ने चिन्ता भएको छ।' कुनैबेला चार भाइबहिनी लिएर भिरमा गएर हाम्फालु भन्ने सोच आउने गरेको उनले बताइन्। 'कति दिन मागेर भाइबहिनी पाल्ने हो?' संगिताले रुँदै प्रश्न गरिन्। बुबाको मृत्युपछि उनीहरू भारतको सिम्लामा अलपत्र परेका थिए। गाउँलेको सहयोगमा चन्दा संकलन गरेर उनीहरूलाई नेपाल ल्याएको आफन्त वीरबहादुर बिकले बताए। ६ वर्ष पहिले आमा गुमाएका उनीहरूले एक हप्ता अगाडि बुबा पनि गुमाएपछि उनीहरू अलपत्र परेका छन्। अहिले उनले १२ वर्षीया रमिला, ९ वर्षीय विबेक र ६ वर्षीय बिक्रमको हेरचाह गरिरहेकी छिन्। उनले भाइबहिनीको पालनपोषण र शिक्षादिक्षामा सहयोग गरिदिन आग्रह गरेकी छन्। आफ्नो अभिभावक गुमाएपछि चार भाइबहिनी बिच्चलीमा परेका वडाध्यक्ष धर्मराज पाध्यायले बताए। आमा लक्षुको ६ वर्ष पहिला गाउँकै जंगलमा घास काट्ने बेला भिरबाट लडेर मृत्यु भएको संगिताले बताइन्।"
डुङ्गेश्वर गाउँपालिकामा तालाबन्दी,"दैलेख : जिल्लाको डुङ्गेश्वर गाउँपालिकामा तालाबन्दी भएको छ। करारमा कार्यरत कर्मचारीलाई हटाएको भन्दै गाउँपालिकामा तालाबन्दी गरिएको हो। गाउँपालिकामा करारमा कार्यरत कर्मचारीहरूको करार सम्झौताको म्याद थप हुनुपर्ने माग राख्दै आन्दोलनमा उत्रिएका कर्मचारीहरूले गाउँपालिकामा तालाबन्दी गरेका हुन्। करारका कर्मचारीलाई हटाउने निर्णय सच्चाउनुपर्ने माग राख्दै करारका कर्मचारी र नेपाली कांग्रेसले आन्दोलन थालेका हो। जागिरबाट हटाइएका करारका कर्मचारी तथा राजनीतिक दलहरूले गाउँपालिकाको कार्यालयमा तालाबन्दी गरेको डुङ्गेश्वर गाउँपालिका२ का वडाध्यक्ष यामबहादुर विष्टले बताए। आन्दोलनमा गाउँपालिकाले जागिरबाट हटाएका करार कर्मचारीको भन्दा बढी नेपाली कांग्रेसका नेता कार्यकर्ताहरूको उपस्थिती देखिएको स्थानीयले बताएका छन्। 'गाउँपालिकामा नेपाली कांग्रेसले ज्ञापनपत्र बुझाउन आएको थियो। अहिले जर्बजस्ती तालाबन्दी गरिएको छ', उपाध्यक्ष कलावती न्यौपानेले भनिन्। उनले करारका कर्मचारीहरूले आफ्नो मागहरू शान्तिपूर्ण ढंगबाट राख्नसमेत आग्रह गरिन्। उनले करारमा कार्यरत कर्मचारीहरूको सम्झौता नवीकरण नगर्ने निर्णयविरुद्धको आन्दोलनलाई राजनीतिकरण गर्न नहुने बताइन्। असार ३० गते बसेको गाउँ कार्यपालिकाको बैठकको निर्णय नं ३ अनुसार गाउँपालिकाबाट तलब भत्ता भुक्तानी हुने करारमा कार्यरत कर्मचारीहरूको साउन १ गतेबाट करार सम्झौता नविकरण नहुने भएको प्रमुख प्रशासकीय अधिकृत प्रेमबहादुर डिसीले बताए। प्रमुख प्रशासकीय अधिकृत डिसीका अनुसार सबै वडा कार्यालयमा कार्यरत बगैंचेहरू, वडा नम्बर ५ र ६ को कार्यालयमा कार्यरत सामाजिक परिचालकबाहेक अन्य सबै वडामा कार्यरत सामाजिक परिचालक, गाउँपालिकामा कार्यरत हलुका स्कर्पियो चालक एक जना, विद्यालय तर्फको गेटपाले, माध्यामिक विद्यालयमा रहेका महिला कार्यालय सहयोगी र कम्प्युटर शिक्षकको करार सम्झौता नवीकरण नहुने भएको हो। यस्तै गाउँपालिकामा कार्यरत पिटौली र फिल्ड सुपरपाइजर रकचना खानेपानी आयोजनामा कार्यरत पलम्बर र हेरालु र सामुदायिक स्वास्थ्य इकाई वडा नम्बर ४ मा कार्यरत अहेवको समेत करार सम्झौता नविकरण नहुने प्रमुख प्रशासकीय अधिकृत डिसीले बताए। गाउँपालिकाले करार सम्झौता नहुने कर्मचारीहरूका लागि आफ्नो जिम्मामा रहेको नगदी, जिन्सी सामग्री बरबुझारथ गर्न सूचना जारी गरेको थियो। निर्णयअनुसार गाउँपालिकामा विभिन्न पदमा करारमा कार्यरत ४२ जना कर्मचारीहरूको करार सम्झौता नवीकरण नहुने देखिन्छ।"
सवारी दुर्घटनामा युवतीको मृत्यु,काठमाडौं : गोरखाको अजिरकोट गाउँपालिका३ मा आज मोटरसाइकल र बलेरो जिप आपसमा ठक्कर खाँदा एक युवतीको मृत्यु भएको छ। एक जना घाइते भएका छन्। मृत्यु हुनेमा मोटरसाइकलमा पछाडि सवार अजिरकोट गाउँपालिका२ बस्ने २३ वर्षीया मेलिना गुरुङ रहेकी छिन्। उनको उपचारको क्रममा स्वास्थ्य चौकी भच्चेकमा मृत्यु भएको हो। घाइते भएका मोटरसाइकल चालक ३५ वर्षीय मनराज गुरुङको उपचार भइरहेको प्रहरीले जनाएको छ। भच्चेकबाट चितवनतर्फ जाँदै गरेको बागमती प्रदेश ०३००३ प ४८१५ नम्बरको मोटरसाइकल र विपरित दिशाबाट जाँदै गरेको ग १ ज ४८८६ नम्बरको बलेरो जिप आज बिहान पौन ८ बजे आपसमा ठक्कर खाएका हुन्। दुवै सवारी साधनसहित बलेरो चालकलाई प्रहरीले नियन्त्रणमा लिएको छ।
लाङटाङ राष्ट्रिय निकुञ्जमा पर्यटकको आगमन बढ्यो,"रसुवा : लाङटाङ राष्ट्रिय निकुञ्जमा पर्यटकको आगमन बढेको छ। कोरोनाको कारण लामो समयसम्म सुस्ताएको पर्यटन व्यवसाय विस्तारै लयमा फर्कन थालेको हो। लाङटाङ राष्ट्रिय निकुञ्ज कार्यालयका अनुसार गत आर्थिक वर्ष २०७८७९ मा पर्यटकको आगमनमा सुधार भएको छ। गएको एक वर्षमा निकुञ्जमा १८ हजार भन्दा बढी पर्यटकको आगमन भएको छ। तथ्यांकअनुसार एक वर्षमा १८ हजार ६५१ पर्यटक निकुञ्जको विभिन्न क्षेत्रमा पुगेका छन्। जसमा सबैभन्दा बढी नेपाली छन्। कोरोनाको कारण विदेशी पर्यटकको आगमन कम हुँदा नेपाली पर्यटकको संख्यामा उल्लेख्य वृद्धि भएको हो। गएको साउनदेखि असार मसान्तसम्ममा १५ हजार ६ सय ३९ नेपाली पर्यटक आएका निकुञ्जले जनाएको छ। कोरोना भन्दा अगाडि विदेशी पर्यटक संख्यामा वृद्धि हुँदै गएको थियो। गत वर्ष २ हजार ७८८ विदेशी र २ सय २४ जना सार्क राष्ट्रका पर्यटक थिए। निकुञ्ज आएका पर्यटकमध्ये पर्यटकीय क्षेत्र लाङटाङ, धार्मिकस्थल गोसाइँकुन्ड र तामाङ सम्पदा मार्गको अध्ययन, अवलोकन गर्न पुग्ने गरेका छन्। साउनदेखि असोजसम्म निकुञ्जमा कम पर्यटक आउँछन्। असोज १५ गतेदेखि कार्तिक मसान्त र चैतदेखि वैशाख अन्तिमसम्म बढी पर्यटक आउने गरेका कार्यालयले जनाएको छ। निकुञ्जका प्रमुख संरक्षण अधिकृत प्रमोद भट्टराईले पछिल्लो समय पर्यटकको आगमन बढेको बताए। जिल्लाको पर्यटकीय क्षेत्रहरूमा बाह्रै महिना पर्यटक आउने गरेका छन्। तर तीन महिना पर्यटनको लागि उपयुक्त मौसम नहुने भएकाले कम हुने गरेको निकुञ्जले जनाएको छ । पर्यटक आउने क्रम बढेसँगै राजस्व संकलन पनि बढ्दै गएको छ। भूकम्प गएको वर्ष र कोरोना सुरु भएको दुई वर्षसम्म पर्यटकको आगमन घटेको थियो । इजरायल, फ्रान्स, क्यानडा, जापान, इटली, अमेरिका, थाइल्यान्ड, बेलायत, रसिया, स्पेन, उरुग्वे, कोरिया, सिङ्गापुर लगायतका देशबाट पर्यटक आउने गरेका छन् । लाङटाङ राष्ट्रिय निकुञ्जमा आएका विदेशी पर्यटकमध्ये करिब ९० प्रतिशत पर्यटक लाङटाङ पुग्छन्। निकुञ्ज क्षेत्रमा आएपछि लाङटाङलगायतका एक दर्जन हिमश्रृङ्खला, गोसाइँकुण्डसहित विभिन्न कुण्ड, ऐतिहासिक स्थल रसुवागढी, विश्वको दुर्लभ रेडपाण्डा, हिमचितुवालगायतका जनावर पनि देख्न सकिन्छ ।"
"२०२९ विन्दुमा पुग्यो नेप्से, १ अर्ब ३१ करोडको सेयर कारोबार","काठमाडौं : सेयर बजार दोहोरो अंकले बढेको छ। अघिल्लो कारोबार दिन आइतबार १९३ विन्दुले बढेको नेप्से आज १८०३ अंकले बढेर २०२९४३ विन्दुमा अडिएको छ। बजार दोहोरो अंकले बढेपनि कारोबार रकम भने खासै वृद्धि भएको छैन। यसदिन २११ कम्पनीको ३१ लाख ४२ हजार ४०२ कित्ता सेयर १ अर्ब ३१ करोड २९ लाख ६२ हजार ९६० रुपैयाँमा खरिदबिक्री भएको छ। आइतबार १ अर्ब २३ करोड २४ लाख बराबरको सेयर कारोबार भएको थियो। आज सेन्सेटिभ इन्डेक्स २८३ प्रतिशतले बढेर ३८८७६ विन्दुमा पुगेको छ। यसदिन दुई कम्पनीको सेयर मूल्यमा १० प्रतिशत हाराहारीले बढेको छ। बरुणा हाइड्रो पावरको ९९८ र इमर्जिङ नेपालको ९६२ प्रतिशतले बढेको हो। कारोबार रकमका आधारमा यसदिन शिवम् सिमेन्ट शीर्षस्थानमा रह्यो। सो कम्पनीको ९ करोड ३४ लाख बढीको सेयर कारोबार भयो। यस्तै, एसियन लाइफ इन्स्योरेन्स ७ करोड ३९ लाख बढीको सेयर कारोबार गरी दोस्रो स्थानमा रह्यो। कारोबारमा आएका १३ समूहमध्ये ११ को सूचक बढ्यो भने २ को घट्यो। यसदिन होटल्स एन्ड टुरिजमको सूचक सर्वाधिक ४९३ प्रतिशतले बढ्यो। अदर्श समूहको सूचक २०८ प्रतिशतले बढ्दा इन्भेस्टमेन्ट,लाइफ इन्स्योरेन्स,माइक्रो फाइनान्स,फाइनान्स,मनु एन्ड प्रो, नन लाइफ इन्स्योरेन्स र हाइड्रो पावरको सूचक १ प्रतिशत बढीले वृद्धि भयो। ट्रेडिङ र म्युचुअल फन्डको सूचक क्रमश ० र ०२७ प्रतिशतले ओरालो लाग्यो।"
एआईजी विश्वराज पोखरेलले दिए राजीनामा,"काठमाडौंः नेपाल प्रहरीका एआईजी विश्वराज पोखरेलले राजीनामा दिएका छन् । केन्द्रीय प्रहरी प्रवक्ता टेक प्रसाद राईले एआईजी पोखरेल आफै उपस्थित भएर राजीनामा दिएको बताए। प्रहरी महानिरीक्षक (आईजीपी) नियुक्तीविरुद्ध सर्वोच्च अदालतमा रिट हालेका पोखरेलले रिट खारेज भएसँगै राजीनामा दिएका हुन् । सरकारले धीरजप्रताप सिंहलाई आईजीपी बनाएपछि पोखरेल विदामा बसेका थिए । सर्वोच्च अदालतले गत असार ३१ मा प्रहरीको महानिरीक्षक (आईजीपी) नियुक्तिविरुद्ध परेको रिट खारेज गरेको थियो । कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलासले सिंहको नियुक्तिलाई वैधता प्रदान गर्दै एआईजी पोखरेलले दायर गरेको रिट खारेज गरेको थियो। पोखरेलले ज्येष्ठता मिचेर मन्त्रिपरिषद्ले सिंहलाई आईजीपी नियुक्त गरेको भन्दै वैशाख १९ गते रिट दायर गरेका थिए । आईजीपी नियुक्तिसम्बन्धी मुद्दामा सुनुवाइ सुरू, के आउला आदेश ? आईजीपी नियुक्ति मुद्दा : विश्वराज पोखरेलको रिट खारेज, सिंहले नै निरन्तरता पाउने"
"चलचित्र विकास बोर्डको अध्यक्षका लागि १० उम्मेदवारको नाम सार्वजनिक, को को परे?","काठमाडौं : सञ्चार तथा सूचना प्रविधि मन्त्रालयले चलिचत्र विकास बोर्डको अध्यक्ष पदका लागि १० जनाको नाम सार्वजनिक गरेको छ। मन्त्रालयले सोमबार सूचना जारी गर्दै उम्मेदवारहरुको दरखास्त स्वीकृत गरिएको समेत जानकारी दिएको छ। मन्त्रालयका अनुसार बोर्डको अध्यक्ष पदका लागि सुनसरीका अरुणकुमार प्रधान, काठमाडौं ३२ का दिपक श्रेष्ठ,ललितपुर १ का नरेश कुमार पौडेल ,काठमाडौं ७ का निर्मल राज ढकाल, काठमाडौं ९ का भुवन केसी, काठमाडौं २६ का मनिष पण्डित, काठमाडौं १३ की सम्झना उप्रेती रौनियार, इलाम ७ का सुचित्र श्रेष्ठ, काठमाडौं ३२ का सुशील कुमार पोखरेल र काठमाडौं १० की सुष्मा कार्कीको उम्मेदवारी परेको छ। छनौट भएका उम्मेदवारहरुको व्यावसायिक कार्ययोजनाको प्रस्तुतीकरण र अन्तरवार्ताको मिति, समय र स्थानपछि तोकिने सूचनामा उल्लेख छ। चलचित्र विकास बोर्ड अध्यक्षका लागि गत असार ५ गते दरखास्त आह्वान गरिएको थियो।"
वडाबाट हुने काममा महानगरबाट पर्याप्त सहयोग हुन्छ,"काठमाडौं : काठमाडौं महानगरका प्रमुख बालेन्द्र शाह (बालेन) ले वडास्तरीय निरीक्षण अवलोकनलाई निरन्तरता दिएका छन् । यस क्रममा सोमबार वडा १ का विभिन्न स्थानमा पुगेका छन् । भ्रमण अवलोकनका क्रममा वडाध्यक्ष भरतलाल तण्डुकार, वडा सदस्यहरुसहित स्थानीयहरुको सहभागिता थियो । कमलपोखरीबाट सुरु भएको निरीक्षण भगवान बहाल, वडा कार्यालयसँगैको ढुङ्गेधारा र नन्दीकेशरबहाल, नन्दी माध्यमिक विद्यालय, नारायण चौर (नन्दीकेश बगैंचा) नागपोखरी, हात्तीसार पुगेर सकिएको थियो । त्यसक्रममा पोखरी तथा ढुङ्गेधाराको अवस्था र सुधार, वहालमा रहेको करुणामयको प्रतिस्थापित मूर्ति, विद्यालयमा शौचालय, बगैंचाको दिगो व्यवस्थापनलगायत विषयमा कुराकानी भएको थियो । भगवान बहालमा रहेको करुणामयको मूर्ति हराएर भेट्टाएपछि प्रतिस्थापित गरिएको हो । प्रतिस्थापना गर्नुअघि मूर्तिलाई छाउनीस्थित संग्रहालयमा राखिएको थियो । यसैगरी वडा कार्यालय भवनका लागि नन्दीकेशर बहाल पुननिर्माण गरेर माथिल्लो तला प्रयोग गर्न सकिने सम्भावनाका विषयमा छलफल भएको थियो । अवलोकनका क्रममा प्रमुख शाहले वडाबाट हुने काममा महानगरबाट पर्याप्त सहयोग हुने बताए । वडाध्यक्ष श्रेष्ठले, सरसफाइका लागि वडासँग पुग्नेजति जनशक्ति नभएको बताउँदै यसमा महानगरले सहयोग गर्नुपर्ने बताए ।"
एमाले अध्यक्ष ओली र फ्रान्सका राजदूत बौरबाओबीच भेटवार्ता,काठमाडौं : पूर्वप्रधानमन्त्री एवम् नेकपा एमाले अध्यक्ष केपी शर्मा ओली र नेपालका लागि फ्रान्सका राजदूत गिल्स बौरबाओबीच भेट भएको छ। सोमबार राजदूत बौरबाओले प्रमुख प्रतिपक्ष दलका नेता ओलीलाई भेटेका हुन्। भेटमा दुई देशबीचको सम्बन्ध र समसामयिक विषयमा छलफल भएको बालकोट स्रोत जनाएको छ। उनीहरुबीच दुईपक्षीय सम्बन्ध र आपसी हितका बारेमा पनि छलफल भएको बताइएको छ। राजदूत बौरबाओ नेपालको आर्थिक र सामाजिक विकासका लागि फ्रान्स सधै सकारात्मक रहेको उल्लेख गरेका छन् । उनले दुई देशबीच आपसी सहयोग आदान प्रदान गर्नुपर्ने बताएका छन् । भेटवार्तामा एमाले उपमहासचिव विष्णु रिमालसमेत सहभागी थिए।
'नागरिकतासम्बन्धी विधेयक जतिसक्दो चाँडो पारित गर्नुपर्छ',"काठमाडौं : राष्ट्रियसभाका सांसदहरुले नागरिकतासम्बन्धी विधेयक जतिसक्दो चाँडो पारित गर्नुपर्ने माग गरेका छन् । सभाको सोमबारको बैठकमा बोल्दै सांसदहरुले नागरिकतासम्बन्धी विधेयक छिटो पारित गर्नुपर्ने माग गरेका हुन्। बैठको सुरुमै दलीय आधारमा बोल्दै नेकपा (एमाले) का सांसद खिमलाल भट्टराईले यसमा सरकार गम्भीर हुनुपर्ने बताए। 'नागरिकताको विषय धेरै गम्भीर विषय हो, यसलाई द्रूत गतिबाट छिटो टुंग्याउनुपर्छ, राष्ट्रिय सभाबाट छिटोभन्दा छिटो पास गर्नुपर्छ, सरकार यसमा गम्भीर बन्नैपर्छ,'उनले भने। सबै राजनीतिक पार्टीको राजनीतिक यात्रा विकासको निम्ति हुनुपर्नेमा जोड दिँदै उनले पछिल्लो समयमा बढदै गएको महंगीको अन्त्य गर्नुपर्ने माग गरे । संघीयतालाई बलियो बनाउनेभन्दा पनि कमजोर बनाउने गरी सरकारले गतिविधि गरिरहेको बताए । रुपन्देदीको तिलोत्तमा नगरपालिकामा आइतबार भएको घटनाबारे आपत्ति जनाउँदै उनले त्यसबारे गृहमन्त्रीको जवाफ माग गरे । उनले सार्वजनिक लेखा समितिको सभापति आफैंले लेखापरीक्षण गरेको भन्दै राजीनामाको माग गरे । नेकपा (माओवादी केन्द्र) का सांसद बिना पोखरेलले नागरिकता विधेयक राष्ट्रियतासँग जोडिएको संवेदनशील विषय भएको जनाउँदै नागरिकतासम्बन्धी विधि सरल भए पनि नीति कठोर हुनुपर्ने बताइन् । उनले भनिन्, 'नागरिकताको विषयमा छिमेकी मुलुकको गरेको कानुनी व्यवस्था र प्रयोगलाई पनि हेरिनु पर्दछ। नागरिकता प्रदान गर्ने विधि सरल तर नागरिकतासम्बन्धी हाम्रो नीति भने कठोर हुनुपर्दछ । नेपाली कांग्रेसका सांसद जीतेन्द्रनारायण देवले नेपालको परराष्ट्र नीति प्रष्ट र एकरुपता हुनुपर्नेमा जोड दिए । उनले एमसीसीका बारेमा भएका टिका टिप्पणीबारे सरकारको प्रष्ट धारणा बन्नुपर्ने बताए । नागरिक अनागरिक बनिराखेको स्थिति रहेको भन्दै नागरिकता विधेयक फाष्टट्रयाकबाट पारित गर्नुपर्ने माग गरेका छन् ।"
सर्वनाममा सपना अनेक अनेक,"काठमाडौं : लामो समयको अन्तरालपछि कालिकास्थानको सर्वनाम नाटकघरमा अशेष मल्लको परिकल्पना र निर्देशनमा तयार पारिएको गीति नाटक सपना अनेक अनेक मञ्चन हुने भएको छ। सर्वनामले आफ्नो चार दशकको इतिहासमा पहिलो पटक गीति नाटक प्रस्तुत गर्न लागेको हो। कवि गीता खत्रीको खण्डकाव्य आमा हुन् आमामा आधारित गीति नाटकमा वरिष्ठ संगीतकार राजु सिंहको संगीत तथा चर्चित गायक सत्यराज आचार्य र बानिका प्रधानको स्वर छ। गीति नाटकमा सर्जकको काव्यिक भाव र तिनको समग्र प्रभावलाई केन्द्रविन्दुमा राखेर बिम्ब र प्रतीकलाई चित्रात्मकता दिने कोशिस गरेको निर्देशक अशेष मल्लले बताए। नेपाली संगीतको हरेक विधामा तीन दशकदेखि कर्म गर्दै आएका संगीतकार राजु सिंहले सपना अनेक अनेकमार्फत संगीतकारको भूमिका निर्वाह गर्न पाउँदा खुसी व्यक्त गरे। प्रस्तुत गीति नाटकमार्फत पूर्ण संगीतकार भएको महसुस गरेको छु। गर्व पनि लागिरहेको छ। यसले नेपाली गीति नाटकमा विशेष योगदान पु््याउने विश्वास लिएको छु, सिंहले भने। गायक सत्यराज आचार्यले गीति नाटकमा आफू पनि सहभागी हुन पाउँदा खुसी लागेको बताए। गीति नाटकका गीतहरू गाउँदा मलाई गीत होइन, जीवन बाँचेको अनुभूति भयो। धेरै गीतहरू गाएँ, प्रायः हर दिन गीत गाइरहेकै हुन्छु । तर, सँधै गाउनेभन्दा नितान्त र बेग्लै प्रवाहको यो गायनले मलाई अझै पनि तरंगित बनाइरहेको छ, उनी भन्छन्, संगीतकारसँग सहकार्य गर्दै, निर्देशकको परिकल्पनालाई कोरियोग्राफर हुँदै कलाकारका अभिनयसम्म पुगेको यो प्रस्तुति साँच्चै नै नवीतम् प्रयोग भएको छ। विदेश पुग्न सपना बुन्नेहरू, विदेशको माटोमा पुगे पनि आफ्नै देशको यादले रात दिन तड्पिरहेका हुन्छन्। त्यो एउटा प्रतीक हो। चाहे जुनसुकै मुलुकमा पुगे पनि आफ्नै माटो र आफ्नै आमाको मायाले पिरोलिरहन्छ। आमा अर्थात् नेपाल आमा। आमाको त्यो बिम्व नै नाटकको सार हो। गीतिनाटकको कोरियोग्राफी प्रमिला कार्की उप्रेतीको छ भने मनोज महर्जन, भावना उप्रेती, रविना परियार, धिरज थापा, मिलन शाक्य, निरीक्षा घतानी, शूँगूको अभिनय रहेको छ। गीतिनाटक साउन ५ गतेदेखि २१ गतेसम्म मञ्चन हुनेछ।"
नेपाली कांग्रेसको बैठक आज पनि बस्दै,काठमाडौं : गएको असार २७ गतेदेखि सुरु भएको नेपाली कांग्रेसको केन्द्रीय कार्यसमितिको बैठक आज पनि बस्दैछ। बैठक दिउँसो ३ बजे सानेपास्थित पार्टी कार्यालयमा बस्ने तय भएको छ। आजको बैठकमा पाँच दिनसम्म भएको छलफलको निष्कर्ष समेटेर निर्णय सुनाउने तथा आवश्यक निर्णयका बारेमा गृहकार्य पूरा गर्ने तयारी छ।
नेपाल प्रहरीका ३४ इन्स्पेक्टर डीएसपीमा बढुवा सिफारिस,काठमाडौं : नेपाल प्रहरीका ३४ जना प्रहरी निरीक्षक (इन्स्पेक्टर) प्रहरी नायब उपरीक्षक (डीएसपी)का लागि बढुवा सिफारिस भएका छन्। आज बसेको बढुवा समितिको बैठकले गरेको निर्णयअनुसार नेपाल प्रहरीको जनपथ प्रहरीतर्फको ३४ जना इन्स्पेक्टरलाई डीएसपीमा बढुवा गर्न सिफारिस गरेको हो। प्रहरी नियमावली २०७१ (संशोधनसहित) को नियम २७ को उपनियम ४ अनुसार बढुवा सिफारिसको सूची प्रकाशित गरेको छ।
राष्ट्रिय वन क्षेत्रमा तस्करी गर्ने ६१ जना पक्राउ,"चितवन : राष्ट्रिय वन क्षेत्रमा वन पैदावार तस्करी गर्ने ६१ जना पक्राउ परेका छन्। गत आर्थिक वर्षमा वन पैदावारका ४१ मुद्दामा ८३ जना संलग्न रहेको पाइएकामा ६१ जनालाई पक्राउ गरिएको हो। डिभिजन वन कार्यालयका अनुसार अन्य २२ जना फरार रहेका छन्। पक्राउ परेकालाई वन ऐनअनुसार कारबाही सुरु गरिएको छ। यस्तै वन्यजन्तु चोरी सिकारी मुद्दामा दुई जना पक्राउ परेको कार्यालयका सूचना अधिकारी बालकृष्ण खनालले जानकारी दिए। खनालका अनुसार पक्राउ परेका व्यक्तिबाट सालको गोलिया ५११ दशमलव ४१ क्यूफिट, चिरान काठ ६७२ दशमलव चार क्यूफिट रहेको छ। यस्तै चाप चिरान काठ ४० दशमलव १७ क्यूफिट, उत्तिस ३५ दशमलव ५६ क्यूफिट, चिलाउने नौ क्यूफिट काठ बरामद् गरिएको उनले जानकारी दिए। आर्थिक वर्ष २०७७७८ मा वन पैदावार चोरीमा ३७ र वन्यजन्तुका मुद्दा आठ दर्ता भएका थिए। डिभिजन वन कार्यालयले ५७ हजार ६५० हेक्टर क्षेत्रफलको वन हेर्दै आएको छ। यसमा बरडाभार क्षेत्रमा १० हजार ३०२ हेक्टर क्षेत्रफल पर्दछ। खनालका अनुसार बरण्डाभार क्षेत्रमा बढीमात्रामा चोरी हुने गरेको छ। यस्तै राप्ती र खैरहनी नगरपालिका क्षेत्रबाट समेत बन पैदावार चोरीतस्करी हुने गरेको कार्यालयले जनाएको छ। कार्यालयले गत आर्थिक वर्षमा तीन करोड ६९ लाख छ हजार रुपैयाँ राजश्व सङ्कलन गरेको छ। कार्यालयले गत आर्थिक वर्षमा दुई लाख ५० हजार बिरुवा उत्पादन गरी वितरण गरेको छ। खनालका अनुसार बिरुवा असार १४ गतेदेखि वितरणको प्रक्रिया सुरु गरिएको हो। शीतल चिनी, तेजपात, हर्रो, बर्रो, बेल, धुपी, अमला कपुर जस्ता ३९ प्रजातिका बिरुवा वितरण गरिएको उनले जानकारी दिए। अहिलेसम्म ६५ प्रतिशत वितरणको काम सम्पन्न भइसकेको छ। अन्य बिरुवा वितरणको काम जारी रहेको कार्यालयले जनाएको छ।"
काकडभिट्टाबाट लत्ताकपडा र सुपारी बरामद,झापा : पूर्वी नाका झापाको काकडभिट्टाबाट लत्ताकपडा र सुपारीसहित करिब ४ लाख मुल्य बराबरको सामान प्रहरीले बरामद गरेको छ। जिल्ला प्रहरी कार्यालय झापाबाट खटिएको प्रहरी टोलीले मेचिनगर नगरपालिका६ स्थित काकडभिट्टा नाकाबाट भारततर्फ अवैधरूपमा लैजाँदै गरेको पाँच बोरा सुख्खा सुपारी बरामद गरेको हो। त्यस्तै सोही नाकाबाट भन्सार छलेर नेपाल भित्राइएको चार पोका कपडा प्रहरीले बरामद गरेको जिल्ला प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। प्रहरीले ५० हजारको सुपारी र ३ लाख ५० हजारको सटिङसुटिङको कपडा बरामद गरेको हो। बरामद गरिएको सुपारी र कपडालाई आवश्यक कारवाहीका लागि आइतबार मेची भन्सार कार्यालय काकँडभिट्टा बुझाइसकेको जनाइएको छ।
अनुवादका समस्या र निराकरणका उपाय,"काठमाडौं : नेपाल प्रज्ञा प्रतिष्ठानको साहित्य (अनुवाद) विभागले नेपालमा अनुवादका समस्या र निराकरणका उपायहरू विषयक विचारगोष्ठीको आयोजना गरेको छ। विचारगोष्ठीमा सहभागी वक्ताहरूले उत्कृष्टअनुवादका लागि सिद्धान्तअनुसारको अभ्यास गर्नुपर्नेमा जोड दिएका थिए। प्रतिष्ठानका कुलपति गंगाप्रसाद उप्रेतीले साहित्यको वैश्विक आदानप्रदानका लागि अनुवाद आवश्यक रहेको र नेपाली भाषा साहित्यलाई विश्वस्तरमा फैलाउन नेपाल प्रतिष्ठानले अनुवादको कामलाई प्राथमिकतामा राखेको बताए। चिनियाँ भाषाका साहित्यिक कृति नेपाली भाषामा र नेपाली भाषाका साहित्यिक कृति चिनियाँ भाषामा अनुवाद भइरहेको छ। महाकवि लक्ष्मीप्रसाद देवकोटाको मुनामदन दुई किसिमले चीनमा अनुवाद भइरहेको छ। सन् २०१९ मा बेइजिङमा भएको सम्मेलनले एसियाका प्राचीन ग्रन्थको अनुवाद गर्ने निर्णय गरेको थियो, त्यसअनुसार चीनले व्यवस्थित कार्यक्रम बनायो। जसमा एसियाका १६ देशका ग्रन्थ अनुवाद हुँदैछन्, उनले भने। उनले विश्वेश्वरप्रसाद कोइरालाको कथासंग्रह दोषी चश्मा, भानुभक्त आचार्यको रामायण, बाबुराम आचार्यको नेपाल, तिब्बत र चीन चिनियाँ भाषामा अनुवाद भइरहेको जानकारी दिए। यसैगरी आधुनिक नेपाली कविताको संग्रह भ्वाइस अफ नेपाल पनि चिनियाँ भाषामा अनुवाद भएको र पाकिस्तान एवं बङ्गलादेशले पनि आफ्ना भाषामा अनुवाद गरिरहेको बताए। यस्तै विश्वेश्वरप्रसाद कोइरालाको उपन्यास हिटलर र यहुदी इजरायलको प्रस्तावमा अंग्रेजी भाषामा अनुवाद गरी हिब्रु भाषामा अनुवादका लागि पठाइएको जानकारी दिए। प्रतिष्ठानका सदस्यसचिव प्रा जगतप्रसाद उपाध्यायले अनुवादका काम २०१६ देखि गर्न थालिएकामा २०६६ सालमा साहित्य (अनुवाद) विभागको स्थापना भएपछि कामले अझ तीव्रता पाउन थालेको बताए। विभागका प्रमुख एवं कार्यक्रम संयोजक प्राडा उषा ठाकुरले साहित्यको वैश्विक प्रतिष्पर्धाका लागि अनुवाद आवश्यक रहेको बताउँदै २०७५ पछि २७ ओटा अनुदित ग्रन्थ तयार भएको जानकारी दिए। प्राडा मोहन लोहनीले अनुवादकमा भाषाका साथै साँस्कृतिक ज्ञानको आवश्यकता पर्ने बताए। प्राडा अभि सुवेदीले अनुवादका लागि विश्व दृष्टिकोण आवश्यक पर्ने बताउँदै अनुवादमा पनि सिद्धान्त र व्यवहारको द्वन्द्व पहिल्यैदेखि हुँदै आएको बताए। कार्यक्रममा डा बलराम अधिकारीले नेपालमा साहित्य अनुवादका समस्या र निराकरणका उपायहरू विषयक गोष्ठीपत्र प्रस्तुत गरेका थिए ।"
"प्रदेश १ का ठूला अस्पतालद्वारा स्वास्थ्य बिमा कार्यक्रम बन्द, सर्वसाधारण समस्यामा","विराटनगर : स्वास्थ्य बिमा कार्यक्रममार्फत प्रदान हुँदै आएको सेवा प्रदेश १ का ठूला निजी अस्पतालहरूले एकैपटक बन्द गरेका छन्। विराटनगरको नोबेल शिक्षण अस्पताल, मोरङको बूढीगंगास्थित विराट शिक्षण अस्पताल र झापाको बिर्तामोडस्थित बी एण्ड सी अस्पतालले एकैसाथ स्वास्थ्य बिमा कार्यक्रमअन्तर्गतको सेवा बन्द गरिएको सार्वजनिक घोषणा गरेका हुन्। तीनवटै अस्पतालहरूले सूचना जारी गरेर आइतबार राति १२ बजेदेखि लागू हुनेगरी सेवा बन्द गरिएको जानकारी दिएका छन्। स्वास्थ्य बिमामार्फत बिरामीको उपचार गरेवापत सरकारले भुक्तानी गर्नुपर्ने रकम महिनौंसम्म नदिएपछि सेवा सञ्चालन गर्न असमर्थ हुनु परेको अस्पतालले जनाएका छन्। सरकारको बिमा कार्यक्रमअन्तर्गत निजी अस्पतालले पनि सर्वसाधारणलाई बिमावापतको स्वास्थ्य उपचार सेवा प्रदान गर्दै आएका थिए। बिमामार्फत नागरिकले गराएको उपचारवापतको रकम सरकारले अस्पतालहरूलाई उपलब्ध गराउनुपर्ने हुन्छ। स्वास्थ्य बिमा कार्यक्रममार्फत बिरामीको निःशुल्क उपचार गरेवापत स्वास्थ्य बिमा बोर्डले एक अर्ब ४५ करोड रूपैयाँ भुक्तानी गर्न बाँकी रहेको अस्पतालहरूले जनाएका छन्। स्वास्थ्य बीमा बोर्डबाट नोबेलले ५५ करोड, विराटले ४६ र बी एण्ड सीले ४४ करोड पाउन बाँकी रहेको जनाइएको छ। नोबेलका सञ्चालक डा सुनील शर्माले अस्पतालहरूलाई बिमामार्फत उपचार गर्न लगाएर सरकारले करोडौं रकम भुक्तानी नदिएपछि बाध्य भएर त्यसवापतको उपचार सेवा बन्द गर्नुपरेको जानकारी दिए। 'बिमा गराएर आउने बिरामीलाई सरकारले भने अनुसार अस्पतालबाट स्वास्थ्य उपचार सेवा प्रदान गरिएकै हो। तर लामो समयसम्म करोडौं रकम भुक्तानी भएन,' उनले भने, 'ठूलो रकम सरकारले भुक्तानी नदिएपछि अस्पतालहरू धराशायी बन्दै गएका छन्। अस्पतालको सेवा नै प्रभावित बन्ने अवस्था आएपछि बिमावापतको कार्यक्रम बन्द गर्नु परेको हो।' शर्माका अनुसार सरकारले बिमाको रकम नदिँदा कर्मचारीलाई समयमै तलब खुवाउन समस्या भएको छ। भुक्तानीका लागि सरकार गम्भीर नबनेको र अरु उपाय नलागेपछि सेवा बन्द गर्नुको विकल्प नदेखेको उनले बताए। 'बिमा गराएका बिरामीको उपचार रोक्ने मनसाय थिएन,' उनले भने, 'सरकारका कारण अप्ठेरोमा परेकाले केही नलागेपछि अस्पताल बाध्य हुनुपर्यो।' आर्थिक वर्ष २०७९०८० को बजेट वक्तव्यमार्फत सरकारले २०७९ साउन १ गतेदेखि सरकारी तथा सामुदायिक अस्पतालबाट मात्रै बिमा सेवा प्रदान गर्ने घोषणा गरिसकेको छ। तर, त्यसपछि निजी अस्पतालहरूलाई बिमाका बारेमा कुनै आधिकारिक जानकारीसमेत नगराइएको डा शर्माको भनाइ छ। 'बिमाका विषयमा सरकारबाट कुनै आधिकारिक जानकारी आएको छैन,' उनले भने, 'स्वास्थ्य बिमावापतको उपचार गर्दा सरकारबाट त्यसको भुक्तानी हुने वा नहुने भन्ने अन्योल रहेकाले पनि बिमावापतको कार्यक्रम बन्द गरिएको हो।' सेवा बन्द गरिएको जानकारीसहितको पत्र आइतबार नोबेलले स्वास्थ्य बिमा बोर्डलाई पनि पठाइसकेको छ। 'बिमा क्लेम अनुसारको रकम समयमा प्राप्त नहुँदा आर्थिक व्यवस्थापनमा अस्पतालले ठूलो कठिनाइ भोग्दै आइरहेको छ। कर्मचारीको तलब, विभिन्न सप्लायर्सहरूको बाँकी वक्यौता, बैंकको ऋणको किस्ता तथा ब्याज, राज्यलाई भुक्तानी गर्नुपर्ने कर लगायत समयमा भुक्तानी गर्न समस्या भएको छ,' नोबेलले बोर्डको विराटनगरस्थित प्रदेश कार्यालयलाई पठाएको पत्रमा भनिएको छ, 'बिमा क्लेमवापतको भुक्तानी नभएसम्म र सरकारले निजी स्वास्थ्य संस्थाबाट पनि स्वास्थ्य बीमा कार्यक्रम प्रदान गर्ने निश्चित नगरेसम्म बिमामार्फत सञ्चालित सेवा स्थगन गरिएको छ।' विराट शिक्षण अस्पतालका सञ्चालक डा ज्ञानेन्द्रमानसिंह कार्कीले सर्वसाधारण जनताको उपचारमा सरकारले लापरबाही गरिरहेको बताए। सरकारकै कारण निजी अस्पतालले भटाभट स्वास्थ्य बिमावापतको उपचार सेवा बन्द गर्नुपर्ने अवस्था आएको उनको भनाइ छ। 'स्वास्थ्य बिमाले सर्वसाधारण जनताहरूलाई उपचारमा धेरै सजिलो भएको थियो। तर सरकार जनताको मामिलामा गम्भीर नबन्दा अस्पतालहरूले उपचार रोक्नुपर्ने अवस्था आयो,' डा कार्की भन्छन्, 'सरकारले बिमाको भुक्तानी नदिँदा कर्मचारीहरूलाई तलब खुवाउन सकिएको छैन। कर्मचारीहरूले जागिर नै छाड्न थालिसकेपछि बिमाको उपचार बन्द गर्न बाध्य हुनुपर्यो।' निजी क्षेत्रबाट सञ्चालित पूर्वका तीन ठूला अस्पतालबाट दैनिक सयौं बिरामीले स्वास्थ्य बिमावापतको निःशुल्क उपचार सेवा पाइरहेका थिए। अस्पतालले सेवा बन्द गरेपछि बिमा गराएका सर्वसाधारण समस्यामा परेका छन्। सेवा प्रभावित बनेको छ। स्वास्थ्य बिमा कार्यक्रम बन्द भए पनि शुल्क तिरेर गरिने उपचार सेवा भने सूचारु हुने अस्पतालहरूले जनाएका छन्। पाँच जना सदस्य भएको परिवारलाई प्रतिपरिवार ३ हजार ५ सय रुपैयाँमा बिमा गराउँदै सरकारले प्रत्येक सदस्यलाई वार्षिक १ लाख बराबरको निःशुल्क उपचारको व्यवस्था मिलाउँदै आएको छ। पाँच जनाभन्दामाथि सदस्य हुने परिवारमा बिमावापतको शुल्क बढी लाग्छ। सरकारको स्वास्थ्य बिमा कार्यक्रमबाट सर्वसाधारणले स्वास्थ्य उपचारमा ठूलो राहत महसुस गरेका छन्। स्वास्थ्य बिमा बापतको उपचारका लागि सरकारले देशभरका चार सय ५० स्वास्थ्य संस्थासँग सम्झौता गरेको छ। तर, उपचार गरेवापत सरकारले स्वास्थ्य संस्थाहरूलाई दिनुपर्ने भुक्तानी समयमै नदिँदा यो सेवा प्रभावित बनेको छ। भुक्तानी नपाएको भन्दै निजी अस्पतालहरूले सेवा बन्द गर्न थालेका छन्।"
"मध्य प्रदेशको नर्मदा नदीमा बस खस्यो, १२ जनाको मृत्यु",नयाँ दिल्ली : भारतको मध्य प्रदेशमा सोमबार बिहान बस दुर्घटना भएको छ । ५५ यात्रु बोकेको बस खरगोन र धार जिल्लाको सिमानामा पर्ने नर्मदा नदीमा खस्दा १२ जनाको मृत्यु भएको छ भने १५ जनालाई जिवितै उद्दार गरिएको प्रहरीले जनाएको छ। यो बस इन्दौरबाट महाराष्ट्रको पुणे जाँदै थियो। नदीबाट १२ जनाको शव निकालिएको र १५ जनाको जिवितै उद्दार गरिएको एसपी खरगोन धर्मवीर सिंहलेे जानकारी दिएका छन्। पुलको रेलिङ भाँचिदा बस ढुंगामा बजारिदै नदीमा खसेको उद्दारमा खटिएकाहरुले बताएका छन्। दुर्घटनाग्रस्त बसका पार्टपुर्जा छरपस्ट भएको र केही यात्रु पौडी खेलेर ज्यान बचाएको प्रत्यक्षदर्शीहरुले बताएका छन्। घटनास्थलमा उद्धारकर्मीले बेपत्ताहरुको खोजी गरिरहेका छन्।
बेरुजु : फर्छ्योट कि निर्मुल ?,"आर्थिक वर्ष २०७७७८ मा मात्रै १ खर्ब १५ अर्ब ५ करोड ५० लाख रुपैयाँ बेरुजु थपिएको छ। यस हिसाबले सरकारी बेरुजु बढेर ४ खर्ब ८३ अर्ब ५९ करोड रुपैयाँ पुगेको छ। अघिल्लो आवको भन्दा २०७७०७८ मा १५४६ प्रतिशत बढी बेरुजु देखिएको हो। महालेखा परीक्षकको ५९औं प्रतिवेदन हेर्दा बेरुजु प्रतिवर्ष बढ्दै गएको अवस्था छ। फर्छ्योट हुँदै नभएको भन्न मिल्दैन तर हुनुपर्ने मात्रा भएको पाइँदैन। फर्छ्योटका लागि खास गरी सार्वजनिक लेखा समिति तात्नुपर्ने हो। समितिले लेखा जिम्मेवार कर्मचारी र मन्त्रालयका सचिवहरूलाई बोलाउने र दबाब दिने गर्नुपथ्र्यो। महालेखा परीक्षकको कार्यालयलाई पनि सुझाव दिने र क्रियाशील बनाउने गर्नुपर्ने हो। यस समितिमा यहीअनुसारका मानिस हुनुपर्ने हो। खासगरी यो समितिमा विपक्षी दलको नेता बस्ने प्रावधान हुन्छ। बेलायतमा विपक्षी दलको नेता नै छ। नेपालमा पनि यही चलन हो तर अहिले सरकार पक्षकै मान्छे छन्। सत्तासीन पार्टीको प्राथमिकतामा यो विषय परेको छैन, पर्दैन। यस्तो संवेदनशील विषय प्राथमिकतामा नपर्नु दुःखद् पक्ष हो। विपक्षी दलले आफू सत्तामा नभएको अवस्थामा सत्तामा रहेको दलले गरेका यस्ता बेरुजु उजागर गर्ने मनसायका साथ समितिमा भूमिका खेल्छ, खेल्दै जानुपर्छ। बेरुजुको पाटोलाई जसरी ध्यान दिएर फर्छ्योट गर्नुपर्ने हो त्यसरी काम नभएरै यो अवस्था सिर्जना भएको हो। फेरि, फर्छ्योट गर्नु मात्र ठूलो कुरो होइन। बेरुजु हुन नदिनु ठूलो कुरो हो। अलिकति उदार हुने हो भने फर्छ्योट त भइहाल्छ। तर पनि फर्छ्योट त पहिला गर्नुपर्यो, अनावश्यक पेन्डिङ राखेर भएन। भनिसकें, बेरुजु हुन नदिनु मूल विषय हो। बेरुजु आउन नदिन सार्वजनिक प्रशासनलाई सुदृढ बनाउनुपर्ने आवश्यकता छ। आव २०७८७९ मा के भयो भन्ने त अर्को वर्षमात्र थाहा हुन्छ, महालेखाको ६०औं प्रतिवेदनमा। ५९औं प्रतिवेदन आएपछि पछिल्ला तीन वर्षको बेरुजुको ट्रेन्ड हेरें। त्यसमा भने क्रमशः सुधार हुँदै गएको देखिन्छ। तत्कालीन प्रधानमन्त्री केपी शर्मा ओली नेतृत्वको २०७५७६, ७६७७ र ७७७८ को विश्लेषण गरेको थिएँ। यी तीन वर्षको हेर्दा बेरुजु घटेको तथ्यांक पाएँ। ५७औं प्रतिवेदनमा संघको ४ प्रतिशत, प्रदेश सरकारको ४३३ प्रतिशत, स्थानीय सरकारको ५१५ प्रतिशत बेरुजु देखियो। गतवर्ष घटेर संघीय सरकारको २५ प्रतिशत, प्रदेश सरकारको २४ प्रतिशत र स्थानीय तहको ५ प्रतिशत देखियो। अहिले संघीय सरकारको ११८, प्रदेशको २५ र स्थानीय तहको ४१८ प्रतिशत छ। क्रमशः घटेको पुष्टि हुन्छ। सुरुमा वित्तीय उत्तरदायित्व ऐन पनि थिएन। कसरी जाने भन्ने निश्चित प्रणाली नहुँदा समस्या भएकै हो। पछि क्रमशः सुधार गर्दै गएपछि बेरुजु पनि कम हुँदै आएकै थियो। बेरुजु घट्दै जानुपर्ने पनि हो। पछिल्लो प्रतिवेदनमा संघीय तहको बेरुजु १८ छ, प्रदेश तहको २५ र स्थानीय तहको ४१८ छ। समिति र संस्थानहरूको ६८ प्रतिशत बेरुजु भएको देखिएको छ। आमसञ्चारमाध्यमले संघीय सरकारका अनेक कमजोरी देखाउँदा पनि कमजोरी कम देखाइएका प्रदेश र स्थानीय सरकारभन्दा कम बेरुजु छ। आर्थिक प्रशासनको समग्र पाटो हेर्दा कस्तो स्थिति देखिन्छ भने तल अधिकार दिइएन भन्ने गुनासो छ। संघीय सरकारले आफ्नो अधिकार छोडेन भन्ने छ। जनतामा संघीय सरकारमै रह्यो भने कुनै न कुनै दिन काम हुन्छ भन्ने पनि छ। प्रदेशमा गयो भने हुन्छ हुँदैन र स्थानीय सरकारले गर्न सक्छ सक्दैन, यस्तै दुविधा पनि देखिन्छ। अनि स्थानीय र प्रदेशले आफू नगरेर माथितिरै हुर्याइदिने गरेको पाइन्छ। यसरी संघीय सरकारमा काम थुप्रिएको छ। तर, विभिन्न दबाबले गर्दा बजेट भने स्थानीय सरकारहरूलाई जाने गरेको छ। स्थानीय तहमा खराबै मान्छे वा भिजन नभएको मान्छे नेतृत्वमा आए भने अबन्डा बजेट राख्ने हुन्, उपभोक्ता समितिमा आफ्ना मान्छे राख्ने हुन् अनि समस्या निम्तिने हो। प्रदेश सरकारमा बजेट भएको तर कामचाहिँ नभएको देखिन्छ। बागमती प्रदेशको अवस्था हेर्ने हो भने अघिल्लो आवमा २३ सय योजनामा पाँच लाखको दरले बजेट बाँडिएको पाइन्छ। यो आवमा पनि त्यस्तै अवस्था देखिन्छ। कुनै तात्विक काम ठूला काम नआँट्ने र यस्तैमा अल्मलिने अवस्था प्रदेशमा देखिन्छ। योजना आयोगमा रहँदा परियोजना बैंक भनेर काम थालनी गर्यौं। निश्चित प्रक्रिया पूरा भएपछि मात्र योजना राख्ने र लाभहानीका आधारमा परियोजनाको मूल्यांकन गर्ने र कार्यान्वयन गर्दै जाने प्रणाली बनायौं। लामो लिगेसी तोड्नुपर्ने भएकाले यसमा पनि धेरै काम हुन सकेको छैन। स्थानीय सरकारहरूमा कसरी योजना बनाउने र बजेट छुट्ट्याउने भन्ने निश्चित नभएको अवस्था छ। स्वायत्तसँगै अराजक पनि भएको स्थिति प्रदेशमा देखिएको छ। प्रदेशहरूमा गत आवमा हेर्दा प्रदेश १ मा कुल लेखापरीक्षण गरिएकोमा ३५ प्रतिशत बेरुजु देखियो। मधेस प्रदेशको सबैभन्दा धेरै ५४ प्रतिशत देखियो। बागमती प्रदेशको १६०, गण्डकी प्रदेशको १२७, लुम्बिनी प्रदेशको १११ प्रतिशत देखियो। दोस्रो बढी बेरुजु कर्णाली प्रदेशमा ५१५ प्रतिशत देखियो। सुदूरपश्चिम प्रदेशमा २१८ प्रतिशत देखियो। जहाँ अविकसितता छ, दुरुपयोग पनि त्यही बढी छ। चेतनाको स्तर कर्णालीमा त्यहीअनुसारको भएर निगरानी कम भएको देखिन्छ। त्यहाँ त विकास खाने भन्ने छ। तेस्रोमा १ नम्बर प्रदेश छ किनभने त्यतिबेला अन्धाधुन्ध बजेट छरियो। अहिले पनि उहाँ नै अर्थमन्त्री हुनुहुन्छ। अन्ततोगत्वा राजनीतिक स्थिरताबिना केही नहुनेरहेछ। संवैधानिक निकायहरू चेक एन्ड ब्यालेन्समा हुनुपर्ने हो। तिनले सरकारका कमीकमजोरीलाई नियन्त्रण गर्ने र सचेत गराउनुपर्ने हो तर गर्न सकेका छैनन्। सही नेतृत्वबाट सही परिणाम आउँछ भन्ने यहाँ देखिन्छ। लुम्बिनी र गण्डकी प्रदेशको बेरुजु उदाहरणीय छन्। मधेस र कर्णालीमा बजेट नै सदुपयोग गर्नुपर्छ भन्ने नै देखिँदैन। एकाधिकार पनि भयो। बजेट व्यक्तिगत हितमा प्रयोग गर्ने भन्ने मानसिकताले पनि भूमिका खेलेको छ। अब स्थानीय तहको बेरुजु हेरौं। एक रुपैयाँ खर्च झन्डै २५ पैसा बेरुजु भएको अवस्था मधेसका पालिकाहरूमा छ। गण्डकी प्रदेशका पालिकामा एकदमै कम बेरुजु छ, २७ प्रतिशत। अनौठो कुरो के छ भने पालिकाको वर्गीकरण गरेर हेर्ने हो भने सबैभन्दा बढी महानगरहरूमा छ, ७३८ प्रतिशत। सबैभन्दा कम गर्ने उपमहानगरपालिका छन्, ४०४ प्रतिशत। नगरपालिकाहरूमा ५०४ प्रतिशत छ। गाउँपालिकाहरूमा नगरभन्दा बढी बेरुजु देखिन्छ समग्रमा। नेतृत्व हावी भएको देखिन्छ। त्यसैले सार्वजनिक लेखा समितिको विशेष ध्यानाकर्षण गराउनुपर्ने अवस्था छ। महालेखाको ५९औं प्रतिवेदनले ७१ वटा बुँदामा ध्यानाकर्षण गराइएको छ। जसमा संघीय सञ्चित कोषको स्थिति, देशको समग्र आर्थिक अवस्था, बजेट विनियोजन र खर्च, राष्ट्रिय गौरवका आयोजनाको स्थिति, वर्षान्तको खर्च, वैदेशिक सहायता, आयात र निर्यात, व्यापार घाटा, विदेशी सञ्चिति, मुद्रा सञ्चिति, सार्वजनिक संस्थान व्यवस्थापन, सामाजिक संघसंस्थाको लेखापरीक्षण आदि छन्। गतवर्ष कोरोनामा धेरै हिनामिना भएको थियो। खासमा बजेट तर्जुमा र कार्यान्वयनका कुरा छन्। तर्जुमा गर्दा पनि हचुवा भएको पाइन्छ। परियोजनाहरू पनि तयारीबिना ल्याउने प्रवृत्ति देखिन्छ। यसले पुँजीगत खर्च कम गर्छ। सार्वजनिक सम्पत्ति व्यवस्थापनमा कसैको ध्यान गएकै देखिँदैन। सार्वजनिक सम्पत्ति निर्माण गरिरहेका त हुन्छौं तर त्यसको अवस्था के छ भने सबैको दायित्व, कसैको पनि दायित्व छैन भनेझैं। जसले जे गरे पनि हुनेजस्तो देखिन्छ। निगरानी पनि नहुने त्यसैले होला लुटेर पनि लैजानेसम्मका काम भएका छन्, सार्वजनिक निर्माणमा। वनजंगल, खोलानाला आदि सार्वजनिक सम्पत्तिको उचित प्रयोग भएको छैन। यिनको व्यवस्थापन र संरक्षणमा उदासीनता देखिन्छ। अभिलेख पनि छैन यिनको त। सरकारसँग कति भवन छन् ? कति सवारीसाधन छन् ? कहाँकहाँ छन् ? सरकारका केके सम्पत्ति कति र कहाँ छन् ? सरकारी सम्पत्तिको अवस्था, दायित्व र संरक्षणका सबै प्रकृतिको अभिलेख राख्नुपर्ने हो तर खासै छैन। भएकाको पनि चुस्त, दुरुस्त छैन। सार्वजनिक सम्पत्तिको अभिलेख तयार पारेर राखौंभन्दा सकिन्छ नसकिने होइन नगर्ने कुरो छुट्टै हो। देशभर कति विकासका परियोजना चलिरहेका छन् ? त्यसको अभिलेख छैन। प्रदेश र स्थानीय तहमा के कति छन् ? तिनले कति बजेट माग गर्छन् ? कति वर्ष लाग्छ पूरा हुन् ? यी चिज हेर्न तथ्यांक चाहिन्छ। त्यो नहुँदा बजेट बनाउँदा यसको अभाव महसुस हुन्छ। आम्दानी केके बाट हुन्छ भनेर हेर्ने आधिकारिक तथ्यांक छैन, त्यसैले समस्या छ योजनामा। ट्रेन्डका आधारमा अन्दाज गरेर काम गर्ने हो। सरकारले सन्तुलन र नियन्त्रण गर्न सक्नुपर्छ। स्रोत बढाउने र स्रोत बाँडफाँट, खर्च गर्ने तरिका, सही योजना बनाउने, कार्यान्वयन गर्ने, त्यसको अनुगमन गर्ने र सहीलाई पुरस्कृत गलत गर्नेलाई दण्डको व्यवस्था गर्नुपर्छ। अनिमात्र बेरुजु कम हुँदै नहुने अवस्था पुग्नेछ। महालेखाले त तत्तत् निकायको कमजोरी के हो ? त्यो देखाइदिने हो। विदेशी मुद्रा सञ्चितिका कुरा, मुद्रास्फीति, आर्थिक वृद्धिदर आदि उठाएको देखिन्छ। अर्को संघीयता कार्यान्वयनको अवस्था कमजोर रहेको देखिएको छ। ऐनकानुनअनुसार संघीयता पूर्णरूपमा कार्यान्वयन भएको छैन। १५औं पञ्चवर्षीय योजनामा योजना तर्जुमा र कार्यान्वयनमा अहिले समस्या छ। तयार पारी पास गरेको ११ दिनमै कोभिड सुरु भयो। तीन वर्ष बित्यो, दुई वर्ष बाँकी छ। त्यसलाई पुनर्मूल्यांकन गरेर जानुपर्ने अवस्था छ। दुई वर्षलाई प्रभावकारी बनाउनुपर्ने हो तर कांग्रेस नेतृत्वको सरकारले यसतर्फ खासै ध्यान र चासो दिएजस्तो देखिँदैन। विकास निर्माणका कार्यहरू चुस्त दुरुस्त ढंगले नगएका, पेन्डिङ भएर बसेका कुरा उठाइएको छ। सार्वजनिक संस्थान सञ्चालन व्यवस्थित ढंगले नगरेको पनि प्रतिवेदनमा छ। वित्तीय अनुशासन जुन हिसाबले कडाइका साथ गर्नुपर्ने हो त्यसरी भएको छैन। राजनीतिक स्थिरता नभएसम्म यो सम्भव छैन पनि। समग्रमा हेर्दा, आर्थिक प्रशासन त्यसमा पनि वित्तीय प्रशासन र सार्वजनिक प्रशासनमा र अझै भन्ने हो भने परियोजना सुशासन (प्रोजेक्ट गभर्नेन्स)मा बढी ध्यान दिनुपर्ने देखिन्छ। त्यो सुधार नगरी समग्र सुधार सम्भव छैन। रेमिट्यान्सका कारण धेरै अभाव सिर्जना भएको छैन। कोभिडमा पनि खासै नघटेर पीडा भोग्नै परेन। श्रीलंकाले त भोगिरहेको छ। त्यसैले हामीसँग खेर फाल्ने समय छैन। रेमिट्यान्सबाट सधैं यसरी नै आइरहँदैन भन्ने चुरो कुरो सबैले बुझ्नैपर्छ। हामीले गर्नुपर्ने काम थुप्रै छन् जसका लागि अर्बौं खर्बौंको बजेट आवश्यकता छ। २४ वटा राष्ट्रिय गौरवका आयोजना छन्। ओली सरकारको तदारुकताका कारण तामाकोसी, मेलाम्ची, गौतमबुद्ध र पोखरा अन्तर्राष्ट्रिय विमानस्थल मात्र पूरा भए। हुलाकी राजमार्ग, पुष्पलाल राजमार्ग, रेलवे परियोजना, हाइड्रो आदिका परियोजना अलमलिएका राष्ट्रिय गौरवका आयोजना कतिञ्जेल अल्झाइरहने ? उत्तरदक्षिण करिडोरहरू समयमै सम्पन्न गर्न सके विकासले कोल्टे फेर्दै जान्थ्यो। रूपान्तरणकारी १८ योजना त्यस्तै अवस्थामा छन्। तिनले खरबौं खरब बजेट माग गर्छन्। रेमिट्यान्सको ब्याकअपले खर्च गर्न चिन्ता छैन, मनपरी खर्च गर्न मज्जा आइरहेको होला। आर्थिक अनुशासनका कुरा यस्तै हुन्, आफू मन्त्री भएका बेला योजना हाल्दिऊँ भन्ने छ। सधैं स्थिति यो रहँदैन। सुरु गरेका आयोजना समयमै सम्पन्न गर्नेमा सबैको तदारुकता चाहिएको छ। विकसित देशमा राजनीतिक स्थिरता र सिस्टम भएर बेरुजु कम छ। त्यसो त अफ्रिकी मुलुकहरूमा नेपालभन्दा बढी बेरुजु होला। तर, पनि महालेखा परीक्षकको कार्यालयले बेरुजु फर्छ्योटमा सक्दो कडाइ गर्नु आवश्यक छ। संवैधानिक निकायहरू एक किसिमले काम गर्न नसक्नेजस्तो बनाइएको छ। यी निकायहरू त चेक एन्ड ब्यालेन्समा हुनुपर्ने हो। सरकारका कमीकमजोरीलाई नियन्त्रण गर्ने र सचेत गराउनुपर्ने हो तर हुन सकेको छैन। संसद् पनि अन्यत्र अल्झिरहेको पाइन्छ, गर्न सकेको छैन। अन्ततोगत्वा राजनीतिक स्थिरताबिना केही नहुने रहेछ। ओली सरकारले बेरुजु घटाउन सकिन्छ भन्ने देखाएको हो। नेतृत्वले भिजन लिएर हिँडे घटाउन सकिन्छ। सबै अंगले साथ दिए नेतृत्वले काम गर्ने हो त्यसैले दुईतिहाइभन्दा पनि कम्फर्टेबल मेजोरिटी भए सरकारले सही काम गर्न सक्छ। नत्र सरकार टिकाउन मन्त्री हेरफेर भइरहन्छ, तिनैले जानीनजानी बेरुजु हुने काम गर्छन्। सरकारले सन्तुलन र नियन्त्रण गर्न सक्नुपर्छ। स्रोत बढाउने र स्रोत बाँडफाँट, खर्च गर्ने तरिका, सही योजना बनाउने, कार्यान्वयन गर्ने, त्यसको अनुगमन गर्ने र सहीलाई पुरस्कृत गलत गर्नेलाई दण्डको व्यवस्था गर्नुपर्छ। अनिमात्र बेरुजु कम हुँदै नहुने अवस्था पुग्नेछ।  डा कँडेल राष्ट्रिय योजना आयोगका पूर्वउपाध्यक्ष हुन्।"
"नेपाली जेलमा १३४५ विदेशी, १८५३ जना फरार","काठमाडौं : जेठ अन्तिम साता ५१ किलो लागूपदार्थ (हेरोइन)सहित ७ अफ्रिकन नागरिक पक्राउ परे। कोही त्रिभुवन अन्तर्राष्ट्रिय विमानस्थलबाट त कोही ठमेलस्थित होटेलबाट पक्राउ परे। जेठ २६, २९ र ३० गते उनीहरू नेपाल आएका थिए। पक्राउ पर्नेमा सबै महिला थिए। प्रहरीले उनीहरूबाट ४९ केजी सेतो हिरोइन र २ केजी खैरो हिरोइन बरामद गरेको थियो। फ्लाइ दुबई र कतार एयरलाइन्सबाट नेपाल आएका उनीहरूलाई प्रहरी हिरासतमा राखिएको छ। यस्तै, यही जेठ २४ गते नागढुंगा चेकप्वाइन्टमा ३ करोड ८९ लाख १३ हजार ७२० रुपैयाँ नगदसहित ४ जना चिनियाँ पक्राउ परे। वैशाखमा कोकिनसहित दक्षिण अफ्रिकन १ र २ जना भारतीय पक्राउ परे। यस्तै, गृह मन्त्रालयले लागूऔषध कारोबारमा संलग्न एक नाइजेरियनलाई नेपाल प्रवेशमा १० वर्ष प्रतिबन्ध लगाएको छ। लागूऔषध (हेरोइन) मुद्दामा अदालतबाट कैद तथा जरिवाना भुक्तान गरेका ती नाइजेरियनलाई सरकारले निष्काशन गरेको थियो। गृहको सचिव स्तरीय निर्णयबाट नाइजेरियन बोदिनेलाई निष्काशन गर्ने निर्णय भएको हो। पछिल्लो समय आपराधिक कार्यमा संग्लन भई जेल पर्ने विदेशीको संख्या बढ्दै गएको छ। अपराध गर्नकै लागि नेपालसम्म आउने विदेशीको संख्या पनि बढ्दै गएको प्रहरी अधिकृतहरू बताउँछन्। कारागार व्यवस्थापन विभागका अनुसार २०७९ जेठसम्म १ हजार ३३८ जना विदेशी नेपाली जेलमा छन्। सबैभन्दा बढी भारतका १ हजार १४७ जना छन्। यस्तै, भुटानी ४९, पाकिस्तानी २४, चिनियाँ २४, बंगलादेशी १०, बोलिभियाली ६, नाइजेरियन ८ जना जेलमा छन्। अफ्रिकन ११, अमेरिका र फ्रान्सका ४४ जना जेलमा छन्। यस्तै, अन्य विभिन्न देशका ५८ जना जेलमा रहेको कारागार व्यवस्थापन विभागले बताएको छ। सबैभन्दा बढी ४९९ जना विदेशी लागूऔषध सेवन तथा ओसारपसार मुद्दामा जेल परेका छन्। यस्तै जबरजस्ती करणी उद्योगमा १९७, डाँकाचोरीमा १४६ तथा कर्तव्य ज्यान मुद्दामा ९८ जना विदेशी जेलमा छन्। मानव बेचबिखन तथा ओसारपसार मुद्दाका ३५, अपहरणमा संग्लन भएको अभियोगमा ३३ र अन्य विविध शीर्षकका अपराधमा संग्लन भएको अभियोगमा ३३० विदेशी जेलमा छन्। १८५३ विदेशी फरार नेपालमा अपराध गरेर ठूलो संख्यामा विदेशीहरू भाग्ने गरेको सरकारी तथ्यांकले देखाउँछ। फैसला कार्यान्वयन निर्देशनालयका महानिर्देशक वेद उप्रेतीका अनुसार विभिन्न अपराधमा अदालतबाट सजाय पाएका १ हजार ८५३ विदेशी नागरिक फरार छन्। स्वदेशी र विदेशी फरार कैदीको संख्या १ लाख २२ हजार २८८ छ। सजाय पाएर फरार भएकाहरूमध्ये केकति पुनः प्रक्राउ परे र कति जनाको मृत्यु भइसक्यो भन्ने विषयमा आधिकारिक डाटा छैन। प्रहरीले मुद्दा ल्याउँछ। तर, मान्छे भने फरार भन्छ, उप्रेती भन्छन्। विभिन्न घटना र तथ्याकंलाई हेर्दा अपराध गर्नका लागि नेपाल सुरक्षित स्थानका रूपमा विदेशीले लिने गरेको प्रहरी अधिकारीहरू बताउँछन्। लागूऔषध कारोबारीले पनि नेपाललाई ट्रान्जिट हबको रूपमा प्रयोग गर्ने गरेको तथ्य बेलाबेला खुल्ने गरेको छ। कारागार व्यवस्थापन विभागका महानिर्देशक वासुदेव घिमिरेका अनुसार कारागारमा भएका धेरै कैदीबन्दीमध्ये ९० प्रतिशत बढी भारतीय छन्। खुला सिमानाको कारण पनि भारतीय नागरिकलाई आउजाउ गर्न सजिलो छ। कतिपय आपराधिक कार्यमा संग्लन समूह नै नेपालभारत ओहोरदोहोर गर्ने गरेका छन्। केहीले नेपालमा अपराध गर्ने र भारतमा गएर लुक्ने र केही भारतमा अपराध गर्ने र यता आएर परिचय बदल्दै लुक्ने गरेका घटना छन्। कारागार व्यवस्थापन विभागका महानिर्देशक घिमिरे अपराध गर्नकै लागि विदेशी नेपाल आउने भन्ने आरोपमा सत्यता नभएको बताउँछन्। विभिन्न कारणले विदेशीहरू हाम्रा समाजमा भएका अपराधमा संग्लन भएका हुन्, घिमिरे भन्छन्, अधिकांश विदेशी लागूऔषधमा संलग्न देखिन्छन्। नेपालमा आएर अपराध गर्नेको डरलाग्दो अवस्था भने नरहेको घिमिरे बताउँछन्। अपराध कर्म गर्न विदेशीले सहज रूपमा प्रवेश पाउन थाले भविष्यमा नराम्रो असर पर्ने बताउँछन्, परराष्ट्रविद् दिनेश भट्टराई। करिब १ हजार ४ सय विदेशी जेलमा हुनु र २ हजार जति फरार हुनुलाई मुलुकका लागि सकारात्मक मान्न नसकिने भट्टराई बताउँछन्। परिबन्धले परेर अपराध कर्ममा पर्नु अलि फरक हो, भट्टराई भन्छन्, तर, लागूऔषध तस्करी, कारोबार, अपहरण तथा धम्कीकै लागि नेपाल आउने वातावरण बन्छ भने त्यो रोक्नुपर्छ। अपराधमा मुछिएका भारतीयलाई डिपोर्ट गर्न सम्भव नहोला, भट्टराई भन्छन्, तर अन्य देशबाट भिसा लिएर आउने व्यक्तिले यहाँ आएर अपराध कर्म गर्छ भने उसलाई यहाँ राखेर पाल्नुभन्दा उसकै देशमा कहिल्यै नफर्किनेगरी डिपोर्ट गर्न सकिन्छ। नेपालमा सेक्युरिटी ग्याप र क्यापासिटी ग्याप भएको बताउँछन, भट्टराई। यहाँ जसले जताबाट आएर पनि अपराध गरेर भाग्न सक्छ। राज्य संयन्त्र चुस्त गर्ने, यहाँ आउने विदेशीको क्रियाकलापमाथि निगरानी बढाउने, अवैध गतिविधिमा सामेल हुनेलाई तुरुन्तै देश निकाला गर्ने वा कानुनको दायरामा ल्याउने जस्ता कार्यहरू बढाउनपर्छ । नेपाल प्रहरीका प्रवक्ता विष्णुकुमार केसी लामो समयदेखिको तथ्यांक भएकाले संख्यात्मक रूपमा विदेशी कैदीबन्दीको संख्या धेरै देखिएको बताउँछन्।"
नीति निर्माणको प्रक्रिया अनुसन्धानमा आधारित हुनुपर्छ,"नेपाल पोलिसी इन्स्टिच्युट (एनपीआई) विश्वभरि छरिएर रहेका नेपाली मूलका सार्वजनिक नीतिसम्बद्ध विज्ञहरूको सक्रियतामा नेपालको दिगो विकास र समृद्धिका लागि स्थापना गरिएको अन्तर्राष्ट्रिय थिंक ट्यांक हो। नेदरल्याण्डको हेगमा मुख्य कार्यालय र काठमाडौंमा सचिवालय रहेको यो स्वतन्त्र संस्था नेपालका लागि नेपालकै विषयमा काम गर्छ। ५० भन्दा बढी देशमा रहेका नेपाली मूलका एकेडेमिक्स, प्राक्टिसनर, रिसर्चरहरू जोडिएको एनपीआईको संस्थापक अध्यक्ष हुन्, खगेन्द्र ढकाल। एनआरएनए थाइल्यान्डका पूर्वअध्यक्ष उनी त्यहाँको शिक्षा मन्त्रालयको विशेषज्ञ दरबन्दीमा रही ११ वर्षदेखि प्राध्यापनरत छन्। उनै ढकालसँग अन्नपूर्णकर्मी गोपीकृष्ण ढुंगाना र तारा चापागाईंले गरेको कुराकानी : एनपीआईले नीति अनुसन्धान प्रयोजनका लागि केकस्ता काम गरिरहेको छ ? थिंक ट्यांक संस्थाहरूले मुख्यतः तीनवटा काम गर्छन्ः पोलिसी रिसर्च, पब्लिक इन्गेजमेन्ट र तेस्रोचाहिँ पोलिसि एड्भोकेसी। पोलिसी एड्भोकेसीको चरणमा एनपीआई पुगिसकेको छैन। थिंक ट्यांकले गर्ने मुख्य दुइटा काम भने गरिरहेका छौं र त्यसकै आधारमा नीतिगत सुझाव दिने काम भइरहेको छ। नेपाल सरकारसँग पनि थिंक ट्यांक छ। कसरी सहकार्य गर्नुभएको छ ? सरकारको थिंक ट्यांकको सन्दर्भमा सहकार्य मुख्यतः राष्ट्रिय योजना आयोगसँग भएको छ सुरुदेखि नै। पछि सरकारले नीति अनुसन्धान प्रतिष्ठान (पीआरआई) गठन गर्यो। यी दुवै सरकारी थिंक ट्यांक हुन्। बीचमा केही रिक्तता आए पनि अहिलेको नेतृत्वले पीआरआईलाई पनि सक्रिय गराएको छ। पीआरआई रणनीतिक योजना बनाउने बेलादेखि एनपीआईसँग सहकार्य भएको छ। केही साताअघि मात्र पनि सरकारले ल्याउन लागेको राष्ट्रिय अनुसन्धान नीतिमा पनि उहाँहरूले एनपीआईको सुझाव लिनुभएको थियो। अन्य सरकारी निकायहरूले पनि हामीसँग बेलाबेला सुझाव मागिरहनु भएको छ। हाम्रो सहयोग सम्बन्धित विषयमा बाहिरको ज्ञान र अनुभव नेपाललाई योगदान गर्ने हुन्छ। उही समस्यालाई हामीले हेर्दा नेपाल भित्रबाट भन्दा अलिक फरक कोणबाट हेर्छौं र समाधान गर्ने सुझाव दिन्छौं। स्वतन्त्र थिंक ट्यांक भएकाले सरकारी संस्थाबाहेक नेपाल र नेपालीको हितमा काम गर्ने नेपाल वा नेपालबाहिर रहेका कुनै पनि संस्थासँग सहकार्य गर्छौं। नीतिहरू अनुसन्धान गरी सरकारलाई के कस्ता सुझाव दिनुभएको छ ? एनपीआई सन् २०१८ देखि सुरु गर्यौं। केही वर्ष आधारभूत संरचना निर्माणतिर लाग्यौं। यसबीच सरकारलाई नेपालमा विदेशी लगानी जुटाउने सम्बन्धमा अल्टरनेटिभ एक्ट नै बनाएर राष्ट्रिय योजना आयोगमार्फत सरकारलाई सुझावहरू दियौं। त्यसले संसद्सम्म बहस ल्याएको थियो। केही कुरा समेटिए पनि। विदेशी लगानीको थ्रेसहोल्ड अहिले घटाइएको छ जुन हामीले उतिबेलै सुझाएका थियौं। १५औं योजनाको खाका तयार गर्दा संसारभरका नेपाली विज्ञसँग समन्वय गरी आयोगलाई सुझाव पठाएका थियौं। आयोगका उपाध्यक्षको आतिथ्यमा एनपीआई बैंककमा गोष्ठी चलायौं। विश्वका अन्य सहरमा पनि सोही प्रकारका छलफल भए। जब कोभिड महामारी सुरु भयो, आप्रवासी नेपालीको अवस्थामा सबभन्दा पहिले र्यापिड असेस्मेन्ट गर्यौं। योजना आयोगले महामारी व्यवस्थापनमा हाम्रो अध्ययनलाई उपयोग गर्यो। केही अन्तर्राष्ट्रिय संस्थाहरूले पनि त्यसैलाई आधार बनाएका थिए, कोभिड रेस्पोन्समा। श्रम विभाग, आईएलओलगायतसँग भविष्यमा हुने माइग्रेसन र व्यवस्थापनको विषयमा विभिन्न पोलिसी डायलग चलायौं। हाम्रा स्वतन्त्र अनुसन्धानहरूको रिपोर्ट निःशुल्क रूपमा पब्लिक डोमेनमै राख्छौं, त्यो सरकारी या अन्य कुनै पनि संस्था वा व्यक्तिले उपयोग गर्न सक्छ। गैरसरकारी संस्थासँग पनि सहकार्य गर्छौं। गैरसरकारी संस्थासँग गरेका कार्यका उदाहरण ? उदाहरणका लागि यूएनडीपी र आईआइडीएसले गरेको कोभिडको आर्थिक प्रभावको अध्ययनमा पनि एनपीआईले सुझाव दिएको थियो। संयुक्त राष्ट्रसंघले निर्दिस्ट गरेका दिगो विकासका लक्ष्यहरू हासिल गर्न नेपालले गरेको प्रगतिको अध्ययनमा प्राविधिक सल्लाहकारका रूपमा भाग लियौं। उक्त अध्ययन दिगो विकास राष्ट्रिय सञ्जालको सक्रियतामा भएको थियो। जसमा २०० भन्दा बढी सीएसओ सहभागी थिए। लक्ष्य नम्बर ४ को समीक्षाको नेतृत्व एनपीआईले गरेको थियो। कोभिडका बाबजुद दर्जनौं वेबिनार गरेर सरकारलाई सुझाव दियौं। अन्य धेरै विषयमा हामीले पब्लिक इन्गेजमेन्टका काम गर्यौं। विभिन्न विषयमा हाम्रा ६ वटा अनुसन्धानका प्रोजेक्ट चलिरहेका छन् यो वर्ष। यी सबै हाम्रा प्रोएक्टिभ प्रोजेक्ट हुन्। एनपीआई अजेन्डा आफैं सेट गर्छ र त्यो पोलिसिले कसलाई असर गर्ने हो उनीहरूसँग पोलिसी निर्माणमा इन्गेज हुन्छ। नेपाल बाहिर रहेका श्रमिक नेपाली नागरिकलाई संविधानले प्रदत्त गरेको मतदानको व्यवस्था गर्ने नीति बनाउन आवश्यक सुझाव दिन विभिन्न छलफल र अध्ययन गरिरहेका छौं। देशबाहिर बसेका नागरिकलाई मतदान गर्ने विषय निकै जटिल छ भन्छन् नि ! यो खर्च र व्यवस्थापकीय हिसाबले सम्भव छ ? फरक ढंगले हेर्नुपर्छ। लोकतन्त्रलाई साँच्चिकै अनुशरण गर्दैछौं कि गर्दै छैनौं भन्ने प्रश्न हो यो। २०१७ को आमनिर्वाचनमा करिब १० मिलियनले मतदान गरेका थिए। एकिन तथ्यांक थाहा नभए पनि करिब ६ मिलियन नेपाली नागरिक देशबाहिर रहेको अनुमान छ। भन्नोस्, त्यो निर्वाचनले दिएको परिणाममा कति बैधता छ ? एकातिर कुल गार्हस्थ्य उत्पादनको झन्डै एकतिहाइ बराबर तिनै श्रमिक नेपालीले पठाएको रेमिट्यान्स भित्रिने गरेको छ। अर्कोतिर तिनै नेपाली देशको नेतृत्व छनोटमा सहभागी हुने कानुनी व्यवस्था हुँदा पनि एक्सटर्नल भोटिङ पोलिसीको अभावमा उक्त अधिकारबाट बर्सौंदेखि बन्चित छन्। आईभोटिङ (इन्टरनेट बेस्ड भोटिङ)लाई उपयोग गरे सयभन्दा बढी देशमा फैलिएका नेपालीलाई मोबाइल फोन वा कम्प्युटरबाट सजिलै भोट दिने व्यवस्था गर्न सकिन्छ। प्रविधिको विकासले यो सुबिधा नेपालले प्राप्त गरेको छ। नेपालमा पहिलो कुरा नीति निर्माणको प्रक्रिया नै अनुसन्धानमा आधारित छैन। यो नलेज इकोनोमीको पनि जमाना हो। जसबाट नेपालले फाइदा उठाउन सक्छ। नेपालको दिगो विकासमा नेपाली डायस्पोरा ठूलो स्रोत हुनसक्छ। मूल कुरा भनेकै राजनीतिक नेतृत्व जनमुखी र उत्तारदायी भएन भने नीतिहरू जति राम्रा बने पनि प्रभावकारी कार्यान्वयन हुन सक्दैनन्। यसरी इन्टरनेट बेस्ड भोटिङमा वैधताको प्रश्न आउला नि ! केही सुरक्षा र वैधताको पक्षबारे विशेष ख्याल गर्नुपर्छ। सर्वप्रथम त सबै सम्बन्धित पक्षलाई स्वीकार्य आईभोटिङको राष्ट्रिय फ्रेमवर्क बनाएर यी चुनौतीको सम्बोधन गर्न सकिन्छ। एन्ड टु एन्ड भेरिफिकेबल भोटिङ पद्धतिको विकास भइसकेकाले कसैले फ्रड गर्ने प्रयास गरे थाहा हुन्छ। कतिपय देशले मुलुकभित्रै पनि निर्वाचनमा यही पद्धति अपनाएका छन्। इस्टोनिया यसको उदाहरण हो। भविष्यको भोटिङ पद्धति पनि आईभोटिङ नै हो। यसमा एनपीआईले के गर्न सक्छ ? यी सबै छोडेर सरकार पुरानो तरिकाबाट ब्यालेट वा मेसिनमा भौतिक रूपमा उपस्थित भएर मतदान गर्ने कुरामा थप अध्ययनतिर लाग्नु भनेको विज्ञानलाई नपत्याउनु हो। एनपीआईले भर्खरै दुइटा पोलिसी पेपर प्रकाशन गरेको छ। नेपाल आएको सन्दर्भमा गतसाता प्रमुख निर्वाचन आयुक्तसँग यही विषयमा छलफल गर्ने मौका पाएँ। हाम्रा पोलिसी पेपरहरू पढिसक्नु भएकाले आईभोटिङ प्रयोग गरेर अघि बढ्न निकै सकारात्मक पाएँ। अब बल राजनीतिक दलका नेतृत्वमा छ। आशा गरौं, संसद्ले एक्सटर्नल भोटिङसम्बन्धी ऐन चाँडै ल्याउने छ। सरकारलाई चाहिए टेक्निकल नो हाउमा थप छलफल र सहयोग गर्न एनपीआई तयार छ। राष्ट्रिय समृद्धिका लागि प्रभावकारी र उत्तरदायी सार्वजनिक नीति तर्जुमा गर्न के कसरी योगदान पुर्याउनु भएको छ ? हामी बाहिर बसेका नेपाली हौं। म त दुइटा नेपाल छ भन्छु, एउटा भौगोलिक नेपाल अर्को भर्चुअल नेपाल। राष्ट्रिय समृद्धिका लागि एनपीआईले यी दुइटा नेपालबीच सेतु हुन सक्छ। भर्चुअल नेपालमा खासगरी खाडीक्षेत्रका नेपालीले रेमिट्ययान्स भित्र्याएका छन्। जुन नेपालको कि इकोनोमिक फ्याक्टर नै भयो। विश्वका विभिन्न भागमा छरिएर विभिन्न पेसामा संलग्न ग्लोबल नेपालीको संख्या निकै बढेको छ अहिले। विशेषज्ञहरूका अतिरिक्त करिब १० लाख नेपाली विद्यार्थी बिभिन्न देशमा अध्ययनरत छन्। उनीहरूलाई पनि नेपालको विषयमा अध्ययन गर्न उत्प्रेरित गर्न एनपीआईले योंग पोलिसी डायलोग, योंग रिसर्चर अवार्डजस्ता कार्यक्रम सञ्चालन गरेको छ। ग्लोबल नेपालीको नलेज च्यानलाइज गर्न सकिन्छ। यो नलेज इकोनोमीको पनि जमाना हो। नेपाल बाहिरबाट नलेज रिसोर्सेसलाई नेपालको समृद्धिमा उपयोग गर्न जोड दिएका छौं। राष्ट्रिय समृद्धि देशको एउटा साझा मिसन हो र एनपीआईले पनि आफ्नो काम गरिरहेको छ। प्रभावकारी र उत्तरदायी सार्वजनिक नीति तर्जुमा गर्न प्रक्रियामा नेपालमा कस्ता चुनौती देख्नु भएको छ ? नेपालमा पहिलो कुरा नीति निर्माणको प्रक्रिया नै अनुसन्धानमा आधारित छैन। उदाहरणका रूपमा हेर्नुभयो भने केही नीति आउँछन् तर टिक्दैनन्। जस्तै आइतबारको बिदा हेर्नोस्। बिदाको कुरा आयो। जुन आफैंमा नराम्रो त थिएन तर कसरी ल्याउनुपथ्र्यो भनेर त्यसबारे केही अनुसन्धान नै गरिएन। कुनै छलफल नै भएन। हचुवाकै भरमा आयो, त्यसरी नै फिर्ता गयो। विरोध भए हटाउँला नत्र चल्छ भन्ने किसिमले ट्रायल एन्ड एरर अप्रोचमा प्रायः नीति निर्माण हुने गरेको देखिन्छ नेपालमा। प्रमाणका आधारमा नभई पावर र पैसाका आधारमा नीति प्रस्तावित हुने र दलीय बहुमतको आधारमा पास गर्ने परिपाटी छ। नीति ल्याउनुअघि व्यापक छलफल गर्नुपर्छ, प्रमाणहरू जुटाउनुपर्छ। अनुसन्धानपछि मात्र तय गर्नुपर्छ। प्रमाणसँगै इनोभेसनलाई पनि स्पेस दिनुपर्छ नीति निर्माणमा। इनोभेसन कतिपयलाई पच्दैन तर पब्लिक डिबेटमा लग्यो भने नयाँ पुस्ताले पनि स्विकार गर्छन्। सार्वजनिक नीति तर्जुमा गर्ने प्रक्रियामा एनपीआईको स्पेस कस्तो देख्नुभएको छ ? विश्वभर छरिएर रहेकाले हामी कुनै पनि नीति निर्माणमा सजिलै र तुरुन्तै प्रमाण र इनोभेसनका अप्सन दिन सक्छौं। अझ सरकारले एनपीआईलाई कतिपय विषयमा नो कस्टमा र अलि ठूला अनुसन्धानमा लो कस्ट मा राष्ट्रिय समृद्धिमा उपयोग गर्न सक्छ। धेरै त गर्न नसके पनि सरकारले मागेका सुझाव दिन पछि हटेका छैनौं। नेपालमा अन्य गैरसरकारी थिंक ट्यांक पनि छन्। एनपीआईकै आवश्यकता किन ? हो। नेपालमा थिंक ट्यांकहरू छन्। उनीहरूले पनि राम्रो योगदान पुर्याएका छन्। नेपालमा यति धेरै काम गर्न बाँकी छ कि यस्ता काम केही संस्थाले गरेर पुग्दैन। हाम्रो उपस्थिति भनेको अहिले भइरहेको इको सिस्टमलाई बलियो बनाउने हो। बाहिर छरिएकाको ज्ञानलाई नेपालमा प्रभावकारी ढंगले भित्राउने काम गर्छ एनपीआईले। ज्ञान विश्वव्यापी हुने भएकाले बाहिर अध्ययन भइसकेका विषयका प्रमाणहरू तुरुन्तै नेपाल ल्याउन एनपीआई नेपालस्थित सबै संस्थालाई सहयोग गर्न सक्छ। अन्य थिंक ट्यांकसँग स्वस्थ्य सहकार्य गर्दै अघि बढ्नु उपयुक्त हुन्छ। एनपीआई अन्तर्राष्ट्रिय थिंक ट्यांक भनिएको छ। अन्तर्राष्ट्रिय स्तरमा पनि पहिचान छ कि ? एनपीआईको गभर्नेन्स बोर्ड र एनपीआई विज्ञ समुदायको बनोट हेर्नुभयो भने यसमा सातै महाद्वीपका ५० भन्दा बढी देशबाट १२०० धेरै विज्ञ जोडिए। अन्तर्राष्ट्रिय संस्थाहरूसँग पनि एनपीआईको सहकार्य बढिरहेको छ। एडीबी, यूएनअन्तर्गतका विभिन्न एजेन्सीका संस्थादेखि अन्तर्राष्ट्रिय सीएसओहरूसँग धेरै कार्यक्रममा एनपीआईले सहभागिता जनाएको छ। स्थापनाको तीन वर्षमै युनिभर्सिटी अफ पेन्सिलभेनियाद्वारा प्रकाशित २०२० को ग्लोबल थिंक ट्यांक इन्डेक्समा एनपीआई न्यू बेस्ट थिंक ट्यांक को रूपमा रेटिङ भएको थियो। फेरि देशतिरै फर्कौं। राजनीतिक र आर्थिक सुधारका लागि सरकारले केकस्ता नीति अपनाउन सुझाव दिनुभएको छ ? यी दुई क्षेत्रभित्र धेरै विषय पर्छन्। सबै विषयमा संलग्न हुन सकिन्न। आगामी तीन वर्षे रणनीतिमा माइग्रेसन, संघीयता र सुशासन, सामाजिक सुरक्षा तथा समावेशी विकास, वातावरण एवं दिगो विकास, शिक्षा र डायस्पोरा तथा विकास गरी ६ वटा क्षेत्रलाई प्राथमिकता दिने निर्णय गरेका छौं। संघीयता र सुशासन तात्तातो विषय छ, त्यो हेरिरहेका छौं। संघीयता कार्यान्वयनमा गइरहँदा केही मुख्य तत्वहरू समात्नुपर्छ। जनअपेक्षाअनुसार संघीयताको कार्यान्वयन नहुनुका पछि के कारण छन् भन्ने थाहा पाउन अध्ययन आवश्यक छ। दुइटा नेपाल छ भन्छु, एउटा भौगोलिक नेपाल अर्को भर्चुअल नेपाल। सरकारको डायस्पोरा नीति नै अपर्याप्त, अस्पस्ट र विभेदकारी छ। मेरो सरकारले गैरआवासीय नेपाली भन्छ। यो शब्दले मुटु नै फुट्ला जस्तो हुन्छ। बाहिर बसेका नेपाली गैरआवासीय नेपाली होइन, ग्लोबल नेपालीको रूपमा नेपालले पहिचान गर्नुपर्छ। स्थानीय सरकारहरूको नीति निर्माण गर्ने विषयमा अनुभव र ज्ञान अपेक्षाकृत छैन। क्षमता अभिवृद्धि गर्नुपर्ने टड्कारो आवश्यकता छ। भ्रष्टाचारले सबै तहमा गाँजेको छ। यसका लागि ईगभर्नेन्समा जान सुझाव दिएका छौं सरकारलाई। आर्थिक उन्नतिका लागि कृषि मात्र विकल्प हुन सक्दैन नेपालमा। ११ महिनामा ४५ अर्बभन्दा बढीको चामल आयात गरेर कृषिप्रधान देश भन्नु लाजमर्दो कुरा हो। कृषिका अतिरिक्त सर्भिस उद्योग, पर्यटन उद्योग र आईटी उद्योगको विकास गर्नु उपयुक्त हुन्छ। पर्यटन उद्योग कमजोर देखिन्छ। मानव संशाधनको विकास पनि नेपालको आर्थिक उन्नतिको बाटो हुनसक्छ। नीति निर्माणमा राजनीतिको भूमिका चाहिँ कस्तो हुनुपर्छ ? चुरो कुरो समात्नु भयो। मूल कुरा भनेकै राजनीतिक नेतृत्व जनमुखी र उत्तरदायी भएन भने नीतिहरू जति राम्रा बने पनि प्रभावकारी कार्यान्वयन हुन सक्दैनन्। फलतः समतामूलक समाज निर्माण हुन गाह्रो त हुन्छ। आर्थिक र सामाजिक समस्याहरू आएर राज्य असफल हुने दिशातिर पनि जान सक्छ। अन्योल र अराजकता सुरु हुनसक्छ देशमा। छिमेकी श्रीलंकामा विकास भएका पछिल्ला घटना दलहरूलाई अलार्म बन्नेछन् भन्ने आशा गरौं। राजनीतिक दलहरू यसमा गम्भीर हुनैपर्छ। अन्यथा राजनीतिक सामाजिक विद्रोह हुन सक्छ नेपालमा पनि। नेपाललाई ४० वर्षमुनिको पुस्ताबाट ठूलो लाभ लिने अवसर बाँकी नै छ। नेपाली डायस्पोराका समस्याचाहिँ के छन् ? नेपालको दिगो विकासमा नेपाली डायस्पोरा ठूलो स्रोत हुनसक्छ। छरपस्ट रूपमा डायस्पोराले नेपालका लागि धेरै काम गरिरहेको छ। तर, पनि डायस्पोरालाई गलत ढंगले व्याख्या गर्ने र बुझ्ने गरिएको छ। डायस्पोराको १ प्रतिशतभन्दा कम जनसंख्या समेटेको एनआरएनएलाई सिंगै डायस्पोराको पर्यायका रूपमा बुझ्ने, प्रसंशा वा गाली गर्ने गरिन्छ। जसको असर नेपालबाहिर रहेर एनआरएनएसँग आबद्ध नभएका ९९ प्रतिशत डायस्पोरालाई परिरहेको छ। नीति निर्माण र बौद्धिक बहसमा पनि एनआरएनए र एनआरएनको फरकलाई कमैले हेक्का राखेको देखिन्छ। परराष्ट्र मन्त्रालयले केही वर्षअघि ब्रेन गेन सेन्टर खोलेको थियो। खाडी राष्ट्रलगायतका देशमा श्रम स्वीकृति लिएर गएका नेपालीलाई एनआरएनको डालोमा नीतिगत रूपमा हालिएको छ। यसले कसलाई फाइदा पुगेको छ भन्ने विषयमा छलफल कम छ। उनीहरूको न कुनै माइग्रेट हुने इच्छा हुन्छ न त त्यस्तो सम्भव नै हुन्छ ती देशमा। ती श्रमिकहरूको स्टाटस नेपालीबाट गैरआवासीय नेपालीमा परिवर्तन गर्नु कति जायज ? भन्ने प्रश्नको चित्तबुझ्दो जवाफ पाएको छैन। सरकारको डायस्पोरा नीति नै अपर्याप्त, अस्पस्ट र विभेदकारी छ। एनआरएनएको नेतृत्वमा रहनुभयो, अब यसले के गर्नुपर्ला ? एनआरएनएको राष्ट्रिय र ग्लोबल नेतृत्वमा गरेर ८ वर्ष योगदान गरेँ। नेपाली समुदायको हित र अधिकारमा ठूलो सम्भावना बोकेको संस्था हो यो। तर, अहिले संस्थामा आएको गुट, फुट, पार्टी राजनीतिको प्रवेश, देशदेशमा चुनावी लडाइँ र प्रहरी हस्तक्षेप, सामाजिक सेवाभित्र लुकेका आपराधिक गतिविधि र व्यापारिक स्वार्थले नेपालीको अन्तर्राष्ट्रिय छवि बिग्रने हो कि भन्ने त्रास सिर्जना भएको छ। अन्तर्राष्ट्रिय सामुदायिक संस्था बनाउने भन्नेमा यो संस्था प्रस्ट छैन। सामुदायिक संस्थालाई कहिलेकाहीँ प्रोफेसनलको संस्थाजस्तो गरी ड्राइभ गरिएको छ भने कहिले इन्भेस्टरको संस्था जसरी। दुवै सान्दर्भिक हुँदैन। समता, समावेशीता बिनाको भीडभाडले कुनै न कुनै दिन अहिलेको अवस्थामा आइपुग्ने निश्चित थियो एनआरएनए। तपाईंले सुधारको प्रयास गर्नुभएन ? नैतिक रूपमा केही जिम्मेवारी लिनैपर्छ नेतृत्वमा बसेका कारण। एनआरएनए आईसीसीको पोलिसी कमिटीमा पनि काम गरँें दुई वर्ष। हामीले एनआरएनए सुधारका लागि धेरै सुझाव दियौं। ससाना सुधार भए पनि मूल समस्याहरू समाधान भएनन्। आफ्नै तालमा चल्ने चलाउने संस्कृति छ त्यहाँ। सजिलो छैन त्यो तोड्न। अहिले त समानान्तर रूपमा दुइटा एनआरएनए चलिरहेका छन्। सयभन्दा बढी पदाधिकारी छन्। १२ घण्टाभन्दा लामा बैठक हुन्छन्। एनआरएनएका पीएनओ र श्रमिक दुइटा क्लस्टरलाई नेपाली पासपोर्ट बोक्ने क्लस्टरले अर्थहीन दौड दौडाइरहेको देखिन्छ। सदस्यलाई संस्थाले के दियो भन्ने प्रश्न प्रायः उपेक्षित हुन्छ एनआरएनएमा। धेरै त व्यवस्थापनको समस्या पनि हो। ८ वर्षमा मसँग पीएचडीको थेसिस गर्ने बराबरका सामग्री भए होला यस विषयमा। अब नेपाली डायस्पोरामा एनआरएनएको बिकल्पमा नयाँ संस्थाहरू बन्छन् त ? ठ्याक्कै त्यस्तो त नहोला। तर, नेपाली डायस्पोरामा धेरै विषयगत र व्यावसायिक संस्था भने निश्चय नै बढ्दै जानेछन्। दिगो बनाउन सक्ने हो भने धेरै संस्था खुल्नु आफैंमा राम्रो हो। अब बन्ने डायस्पोरा नीतिमा सरकारले यी कुराहरू समेट्न सके चुनौतीहरू सम्बोधन हुन सक्छन्। बाहिर बसेका नेपाली गैरआवासीय नेपाली होइन, ग्लोबल नेपालीको रूपमा नेपालले पहिचान गर्नुपर्छ। सरकारले पनि सोहीअनुसार नीति निर्माण गर्नु सान्दर्भिक हुनेछ। म संसारलाई नेपाली हुँ भन्छु। हरेक सेमेस्टर सुरुका दिन सबै कक्षाका विद्यार्थीलाई नेपाली हुँ भन्छु र नेपालका बारेमा बताउँछु। हरियो रंगको नेपाली पासपोर्ट बोकेर गौरवका साथ विश्व घुम्छु। मेरो सरकारले भने म दुई वर्षभन्दा बढी देश बाहिर काम गरेकाले मलाई गैरआवासीय नेपाली भन्छ। यो शब्दले मुटु नै फुट्ला जस्तो हुन्छ। विदेशबाट नेपालको चिन्ता गरे पनि नेपालमै रहेकाले जस्तो देशलाई सहयोग गर्न त गाह्रै हुन्छ नि ! होइन ? बाहिर काम गर्दैमा कसैले देशलाई कम योगदान गर्छ भन्ने कुरा पहिले सत्य भए पनि अब सत्य रहेन। प्रविधिको युग छौं, असम्भव भन्ने खासै हुन्न। झापा दमकमा खेतीको घरमा थिएँ, कुनै पनि जर्नल होस् वा किताब सबै पढ्न खाँचो भएन इन्टरनेटमा। चितवनमा बस्ने साथीभन्दा बैंककबाट म काठमाडौं छिटो पुग्न सक्छु भौतिक रूपमै पनि। धेरै काम त अहिले क्लाउडबाटै हुन्छ। योगदानमा हिजोका मापदण्डहरू अब रिथिंक गर्न जरुरी छ। आफ्नो विज्ञता आफ्नो फिल्डमा व्यक्तिगत रूपमा पनि नेपाललाई दिन सक्नुहुन्थ्यो। किन एनपीआई स्थापना गर्नुभयो ? बाहिर बसे पनि नेपाल बारम्बार आउँछु। हरेकपटक सानाठूला काम पनि गर्छु। यस दौरानमा के सिकें भने व्यक्ति जति नै सक्षम भए पनि सामूहिक प्रयासले जति व्यक्तिले गर्न सक्दैन। संस्थागत कुरो हजारौंले उपयोग गर्न सक्छन्। संस्थागत विचार बाँचिरहन्छन्। एनपीआईको हकमा बर्सेनि हजारौं युवा दिमाग विदेश पढ्न जान्छन्। बिस्तारै अन्तर्राष्ट्रिय काम गर्छन्। नेपाललाई उनीहरूको ब्रेन गेन गर्न बलियो र स्वतन्त्र संस्था चाहिन्छ। उनीहरूका लागि भरपर्दो स्पेस चाहिन्छ। त्यो पनि व्यावसायिक व्यक्तिहरूको मर्म पनि बुझ्ने र गरेको काममा पनि व्यावसायिकता दिन सक्ने खालको संस्था। यही विचारले एनपीआईको संस्थागत विकासमा लागेका छौं। हामी टिम वर्कमा छौं। पाँच वर्षमा एनपीआई फाउन्डेसन बनाउने काम लगभग पूरा भयो। अब प्राविधिक रूपबाट पनि अगाडि बढ्छ।"
"साउनको पहिलो सोमबार, पशुपतिमा भक्तजनको घुइँचो फोटोफिचर","काठमाडौं : साउनको पहिलो सोमबार आज पशुपतिनाथको मन्दिरमा बिहानैदेखि भक्तजनको भीड लागेको छ। महिनामा साउन र बारमा सोमबार भगवान् शिवको बार भएकाले यस दिनमा शिवजीको पूजा आराधना एवम् दर्शन गर्नाले मनोकामना पूरा हुन्छ भन्ने धार्मिक विश्वासमा भक्तजनको भीड लागेको हो। साउन महिनाभर देशभरका शिवालय विशेष गरी पशुपतिनाथ मन्दिरमा भक्तजनको विशेष भीड लाग्ने गरेको छ। साउनको सोमबार शिवलाई शुद्ध जल चढाएर खुसी बनाउन सकिन्छ भन्ने शास्त्रीय मान्यता छ। यस वर्ष साउनमा पाँच सोमबार परेको छ। पाँचवटा सोमबार परेको साउनबाट नयाँ ब्रतालुले पनि साउने सोमबारको ब्रत सुरु गर्छन्। साउनको सोमबार ब्रत गरेमा मनको इच्छा पूरा भई अटल सौभाग्य प्राप्त हुने धार्मिक विश्वास छ। यो विश्वासमा देशभरका शिवालयमा बिहानैदेखि भक्तजनको भीड लागेको छ। पशुपतिमा विशेषगरी हरियो चुरा, पोतेमा सजिएका महिलाको भीड लागेको छ। महिलाले हरियो चुरालगायत कपडा लगाएर प्रकृतिसँग नजिक भएको देखाउने गरिएको मान्यतासमेत छ। पशुपति क्षेत्र विकास कोषले भक्तजनलाई सहज र सरल रुपमा दर्शन गर्ने व्यवस्था मिलाएको जनाएको छ। पशुपतिनाथ परिसरमा भक्तजनको सुरक्षालाई मध्यनजर गर्दै स्वयंसेवक, महिला प्रहरी बढाइएको छ। तस्बिर : सरोज बैजु"
लागु औषधसहित १७ वर्षीय किशोर पक्राउ,"वीरगन्ज : पर्सामा सशस्त्र प्रहरीले ठूलो परिमाणमा लागु औषधसहित एक किशोरलाई पक्राउ गरेको छ। पर्साको बिन्दबासिनी गाउँपालिका ५ प्रसौनीभाठाबाट सशस्त्र प्रहरीले पर्साकै पटेर्वासुगौली गाँउपालिका३ का मन्जित महारालाई लागु औषधसहित पक्राउ गरेको हो। भारतबाट बा ५२ प ६१४६ नम्बरको मोटरसाइकलमा आइरहेका महरालाई सशस्त्र प्रहरीले रोकेर चेकजाँच गर्दा उनको साथबाट ४५१ पिस लागुऔषध बरामद गरेको हो। महराको साथबाट नाइट्रोभेट ३ सय पिस, डाइजेपाम ५१ पिस , नोरफिन ५१ पिस र फेनरागन ४९ पिस बरामद भएको पर्साका सशस्त्र प्रहरी उपरीक्षक तेजप्रसाद पोखरेलले जानकारी दिए। लागु औषधसहित पक्राउ परेका महरालाई आवश्यक कारबाहीका लागि जिल्ला प्रहरी कार्यालय पर्सामा बुझाइएको पोखरेलले जानकारी दिए।"
लागुऔषधसहित नागढुंगाबाट भारतीय नागरिक पक्राउ,"काठमाडौं : नेपाल प्रहरीले लागुऔषधसहित एकजना भारतीय नागरिकलाई पक्राउ गरेको छ । प्रहरी प्रभाग नागढुंगाबाट खटिएको प्रहरी टोलीले महोत्तरीको गौशालाबाट काठमाडौं आउँदै गरेको बा ४ ख ५१४४ नम्बरको यात्रुबाहक बसमा सवार भारत विहारका १८ वर्षीय विवेक कुमारलाई आइतबार पक्राउ गरेको हो । झोलामा लुकाएर ल्याएको अवस्थामा नागढुङ्गामा जाँचका क्रममा लागुऔषधसहित कुमारलाई पक्राउ गरिएको प्रहरीले जनाएको छ। पक्राउ परेका भारतीय नागरिकसँग ७०० एम्पुल डाइजेपाम, ७०० एम्पुल फेनार्गन, ७०० एम्पुल नुर्फिन र भारतीय आधार कार्ड बरामद गरेको छ । पक्राउ परेका कुमारलाई लागुऔषध नियन्त्रण २०३३ को कसुरमा जिल्ला अदालत काठमाडौँबाट पाँच दिनको म्याद थप गरी अनुसन्धान भइरहेको प्रहरीले जनाएको छ।"
काठमाडौं महानगरको प्रवक्तामा नविन मानन्धर,काठमाडौं : काठमाडौं महानगरपालिकाको प्रवक्ताको जिम्मेवारी नविन मानन्धरलाई दिएको छ। महानगरले वडा नं १७ का अध्यक्ष मानन्धरलाई प्रवक्ताको जिम्मेवारी दिने निर्णय गरेको हो। उनी कामपाको सूचना प्रविधि समितिका संयोजकसमेत हुन्। कामपाका प्रमुख बालेन्द्र साहको अध्यक्षतामा आइतबार बसेको छैटौं कार्यपालिका बैठकले उक्त निर्णय गरेको हो ।
हेलम्बुका युवा पुनः ट्राउट माछा व्यवसायमा फर्किन थाले,सिन्धुपाल्चोक : सिन्धुपाल्चोकको हेलम्बुमा सञ्चालित ट्राउट फार्मबाट वार्षिक ६० टनभन्दा बढी माछा उत्पादन हुने गरेको थियो। सोचे अनुसारको आम्दानी हुने भएकाले पछिल्लो समय युवाले सो व्यवसायमा लगानी बढाउँदै गएका थिए। उनीहरुले एउटा ट्राउट फार्मका लागि मात्रै कम्तीमा रु चार करोड लगानी गरेका थिए। मेलम्ची करिडोर माछा पालन व्यवसायका लागि राम्रो मानिदै थियो। गत वर्षको अकल्पनीय बाढीले यहाँका सबै माछा फार्ममा क्षति पुर्याएपछि व्यवसायीको अर्बौं लगानी डुबेको थियो। उनीहरु व्यवसायबाट विस्थापित जस्तै भएका थिए। सरकारले बेवास्ता गरेपनि युवाहरु ऋण लिएरै भए पनि पुनः व्यवसायमा फर्किन थालेका छन्। मेलम्ची बाढीका कारण पूर्णरूपमा विस्थापित भएका हेलम्बुका ट्राउट व्यवसायी जीविकोपार्जनकै लागि अहिले यही पेसामा फर्किन थालेका छन्। भौतिक संरचनासहित ट्राउट माछाको लागि प्रख्यात मेलम्ची करिडोरमा आठ फार्मका रु दुई अर्बभन्दा बढीको लगानी डुबेपछि व्यवसायी अहिले पनि ऋणमा छन् तर जीविकोपार्जनको लागि आफ्नो पुरानो सीप र ज्ञानको प्रयोग गर्दै ऋण गरेरै व्यवसायमा फर्किन थालेको व्यवसायी कुलबहादुर खड्काले जानकारी दिए। अहिले हेलम्बुको तिम्बुसहितका चार स्थानमा ट्राउट माछा फार्म बनिरहेका छन्। अनुकूलताअनुसार जग्गा व्यवस्थापनसहित भौतिक संरचना निर्माण चलिरहेको छ। केही फार्ममा भर्खर भुरा माछा हालिएको छ। ऋण गरेर सञ्चालन गरेको व्यवसाय क्षणभरमै बगर बन्दा पुनः ठूलो हिम्मत जुटाएर जीविकोपार्जनकै लागि व्यवसायमा फर्किएकाले आफूहरुलाई सरकारले उचित सहयोग गर्नुपर्ने हेलम्बुका व्यवसायी युवराज खड्काले माग गरे । मेलम्ची नदी तटीय क्षेत्रमा सञ्चालित ट्राउट फार्म तथा रिसोर्टबाट रोजगारी पाइरहेका ९० भन्दा बढी युवा बाढीकै कारण विदेश पलायन भएका छन्। करोडौँ ऋणमा डुबेका व्यवसायीलाई सरकारले उचित सहयोग गर्नुपर्ने र यसको लागि निरन्तर पहल भइरहेको हेलम्बु गाउँपालिकाका अध्यक्ष निमा ग्यालजेन शेर्पाले जानकारी दिए। काठमाडौँ उपत्यकासहित नुवाकोटसम्म निर्यात हुने ट्राउट माछा खानकै लागि बाक्लो मात्रामा पर्यटक हेलम्बु आइपुग्ने गरेका थिए। मेलम्ची खोलाको पहिचान बनेको ट्राउट माछा फार्मले पुन हेलम्बुमा पर्यटन प्रवद्र्धन गराउनसमेत ठूलो मद्दत पुग्ने आशा गरिएको छ। यसको लागि सरकारले पनि व्यवसायीलाई उचित सहयोग गर्नुपर्ने यहाँको स्थानीयको बुझाइ छ। रासस
"प्रचण्ड, खाण र शर्माबीच त्रिपक्षीय भेट, द्वन्द्वकालीन मुद्दाका विषयमा छलफल","काठमाडौं : नागरिकता विधेयकबारे गृहमन्त्री बालकृष्ण खाण र कानुन मन्त्री गोविन्दप्रसाद शर्मा (कोइराला)ले नेकपा माओवादी केन्द्रका शीर्ष नेताहरुसँग छलफल गरेका छन्। सोमबार बिहान खुमलटारमा अध्यक्ष पुष्पकमल दाहाल 'प्रचण्ड', देवप्रसाद गुरुङ, वर्षमान पुन र शक्ति बस्नेत लगायतका नेताहरुसँग गृहमन्त्री र कानुनमन्त्रीले छलफल गरेका हुन्। सरकारले संघीय संसद्मा पेस गरेका नेपाली नागरिकता ऐन, २०६३ लाई संशोधन गर्न बनेको विधेयकसहितका विधेयकहरूबारे नेताहरूबीच कुराकानी भएको गृहमन्त्री खाणले जानकारी दिए। सरकारले संघीय संसद्मा पेस गरेको नेपाली नागरिकता ऐन, २०६३ लाई संशोधन गर्न बनेको विधेयकसहितका अन्य विधेयकबारे कुराकानी भयो,खाणले भने, ती विधेयकहरूबारे संसद्मा सत्तारुढ गठबन्धनको एउटै धारणा बनाएर अगाडि बढ्ने कुराकानी भएको छ। सरकारले नेपाली नागरिकता ऐन, २०६३ लाई संशोधन गर्न बनेको विधेयक असार २५ गते शुक्रबार संघीय संसद् सचिवालयमा दर्ता गराएको थियो। त्यसैदिन सरकारले २०७५ साल साउन २२ गते प्रतिनिधि सभामा दर्ता भएको नेपाली नागरिकता ऐन, २०६३ लाई संशोधन गर्न बनेको विधेयक फिर्ता लिएको थियो। त्यो विधेयक संसद्मा पेस भएर संशोधनको प्रक्रियाका लागि अनुमति पाइसकेको छ। छलफलमा सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगका सम्बन्धमा कसरी अगाडि बढ्ने भन्ने सम्बन्धमा पनि कुराकानी भएको छ। यो विषयमा पनि सत्तारुढ दलहरूको एउटै धारणा बनाएर अघि बढ्ने सैद्धान्तिक सहमति बनेको छ। १० वर्षे सशस्त्र द्वन्द्वका क्रममा हत्या, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराधका हजारौं घटना भए। जसमध्ये झन्डै ६४ हजारले मात्र सत्यनिरुपण तथा मेलमिलाप आयोगमा उजुरी दिए। द्वन्द्वको घाउमा मलमको अपेक्षा गरेका पीडितहरू सरकारले नुनचुक छर्कने काम गरेको बताउँछन्। सरकारले शुक्रबार प्रतिनिधिसभामा दर्ता गरेको विधेयक फिर्ता लिनुपर्ने माग अधिकारकर्मीले गरेका छन्। सरकारले द्वन्द्वकालीन घटनाको अध्ययन गरी टुंगोमा पुर्याउन सत्यनिरुपण तथा मेलमिलाप आयोग र बेपत्ता आयोग गठन गर्यो। २०६३ मंसिर ५ गते सरकार र माओवादीबीच सम्पन्न विस्तृत शान्ति सम्झौताअनुरूप आयोग गठन गरिएको हो। १ फागुन २०५२ देखि ५ मंसिर २०६३ सम्म भएको सशस्त्र द्वन्द्वका क्रममा भएका घटनाको छानबिन सुस्त छ। सत्यनिरुपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार सातै प्रदेशबाट ६३ हजार ७ सय १८ जनाको उजुरी परेको छ। हालसम्म ६ सय १८ जनालाई द्वन्द्वपीडित परिचयपत्र वितरण गरिएको छ। आयोगले ५ सय ३८ जनाको परिपुरणको निर्णय गरेको छ। २ हजार २ सय ६८ जनाको उजुरी तामेलीमा राखिएको छ। आयोगका पदाधिकारीले सरकारलाई ऐन संशोधन गर्नु पर्ने सुझाव दिँदै आएका थिए। सरकारले अन्य अत्यावश्यक विधेयकहरू पनि संसद्मा पेस गरेको छ। ती विधेयकका सम्बन्धमा पनि सत्तारुढ दलहरूको एउटै धारणा बनाएर अघि बढ्ने सैद्धान्तिक सहमति बनेको छ। गृहमन्त्री खाणले नागरिकता विधेयकमा सहमति जुटाउन राजनीतिक दलका शीर्ष नेताहरूसँग विभिन्न चरणमा वार्ता र छलफल गर्दै आएका छन्। गृहमन्त्री खाणले भेटे माधव नेपाल, नागरिकता विधेयकबारे छलफल नागरिकता विधेयक पास गर्न सरकारले एमालेसँग माग्यो सहयोग, मन्त्री खाण र शर्माले भेटे नेम्वाङ नागरिकता विधेयकबारे गृहमन्त्री खाण र माओवादी अध्यक्ष प्रचण्डबीच छलफल न्याय पाउलान् ६३,७१८ द्वन्द्वपीडितले ?"
मुसहर बस्तीमा कालाजार प्रकोप,"महोत्तरी : ६० को दशकमा कयौं महोत्तरीवासीको ज्यान लिएको कालाजार पछिल्लो समयमा पुनः देखापरेको छ। केही समय सुस्ताएको कालाजार गौशाला नगरपालिकाको मुसहर बस्तीमा एकैसाथ १२ जनामा देखिएको छ। वडा५ गौशालाबजार, वडा६ फुलकाहा र वडा१० भरतपुरको मुसहर बस्तीमा उक्त रोग फेला परेको जिल्ला स्वास्थ्य कार्यालय महोत्तरीले जनाएको छ। बस्तीबस्तीमा गएर मलेरियाविरुद्धको औषधि छर्कन र चेतनामुलक सन्देशहरू सम्प्रेषण गर्न स्वास्थ्य सरोकारवाला निकायले सक्रियताका साथ पहलकदमी देखाउन थालेका छन्। आर्थिक वर्ष २०७८७९ मा गौशालामा मात्र १२ वटा कालाजारको बिरामी फेला परे । एकडारा गाउँपालिकामा १ जनामा यो बिरामी फेला परेको स्वास्थ्य कार्यालय महोत्तरीले जनाएको छ। नगरपालिकाले बजेट छुट्ट्याएर नै कालाजारलगायतका रोग नियन्त्रण गर्न स्वास्थ्य रणनीति अपनाइएको नगरप्रमुख डा दीपेन्द्र महतोले बताए। यसमा सबैको सहकार्य आवश्यक रहेकोले हरेकको नेतृत्वदायी भूमिकाको आवश्यकताप्रति डा महतोले जोड दिएका छन्। गौशाला क्षेत्र कालाजारको रूपमा परिणत हुँदै गएको तथ्य फेला परेपछि आफूहरूले यसतर्फ विशेष निगरानी बढाइएको जिल्ला स्वास्थ्य कार्यालय महोत्तरीका प्रमुख डाभोला यादवले बताए। उनले भने, महोत्तरीमा पछिल्लो समय कालाजारको बिरामी न्यूनीकरणतर्फ आइसकेको थियो। पछिल्लो समय सर्वसधारणले हेलचेक््र्याइ गरेकै कारण बिरामीहरूको संख्यामा बढोत्तरी भएको हो। आफूहरूले स्थानीय जनप्रतिनिधि तथा सरोकारवाला निकायलाई समयसमयमा यसतर्फ सचेत गराउँदै बस्तीमा कालाजारविरुद्धको औषधि समेत छर्किएको डा यादवले बताए। नगरपालिकालाई संवेदनशील भई कार्यसम्पादन गर्नुपर्ने आवश्यक रहेको मधेस प्रदेशका स्वास्थ्य निर्देशक डा विजयकुमार झाले बताउँछन्।"
"सरकारले बनावटी मूल्यवृद्धि गरायो, उपभोक्ता मर्कामा परे : उपमहासचिव ज्ञवाली","काठमाडौं : नेकपा एमालेका उपमहासचिव प्रदीपकुमार ज्ञवालीले आफू एक थरी तरकारी मात्रै पकाउने अवस्थामा पुगेको बताए। सोमबार नेकपा एमालेको उपभोक्ता हित संरक्षण तथा सुशासन विभागले काठमाडौंमा आयोजना गरेको अन्तर्क्रिया कार्यक्रमलाई सम्बोधन गर्दै उनले सरकारले बनावटी मूल्यवृद्धि गराएकाले आम उपभोक्ता मर्कामा परेको आरोप लगाएका हुन्। म एक प्रतिनिधि सभा सदस्य हुँ, मन्त्री पनि भइसकेको व्यक्ति हुँ तर मेरा दुई थरी तरकारी पाउने क्षमता मसँग छैन्, मैले घरमा एकथरी मात्रै तरकारी पकाउने सम्झौता गरेको छु, उनले प्रश्न गर्दै भने,मेरो अवस्था छ भने अरुको के अवस्था होला ? वर्तमान सरकारले भ्रष्टाचार, कालाबजारीया र कमिसनतन्त्रलाई संरक्षण गरिरहेको उनको आरोप छ। आर्थिक हिसाबले मुलुक कुशासन र दुर्घटनाको बाटोतिर गइरहेको भन्दै उनले त्यसलाई रोक्न खोज्दा गभर्नर महाप्रसाद अधिकारीमाथि हमला भएको टिप्पणी गरे। ज्ञवालीले कालो धनलाई सेतो बनाउन गभर्नरमाथि बारम्बार हमला भइरहेको समेत बताए। कालो धनलाई सेतो बनाउने जुन ढंगका प्रयासहरु भए अहिले गभर्नरमाथिको हमला त्यही त हो, ज्ञवालीले भने। उनले उपभोक्ता अभाव, सिन्डिकेट र महगीको मारमा परेको बताए। बजेट निर्माणमा अनधिकृत व्यक्तिको संलग्नता रहेको भन्ने विषयमा गहिराइमा पुगेर सत्यतथ्य छानिबन गर्ने र घटनालाई तोडमोड गर्न नदिने पनि समितिका सदस्य समेत रहेका ज्ञवालीले बताए। दबाव, प्रभाव, स्वार्थबाट तथ्यमा तोडमोड हुन दिदैनौं, उनले भने। ज्ञवालीले नेपालको अर्थतन्त्र मुठीभर बिचौलिया नियन्त्रणमा रहेको बताए। उनले बेतिथी, कुशासन र बबार्दीतर्फ देश धकिरहेको बताए। राज्य विचौलियाको डरलाग्दो घेराबन्दीमा छ, यो गठबन्धन नै वित्तिय गठबन्धन भइरहेको छ, उनले भने।"
बागमती प्रदेशसभाको बैठक साउन ५ गते बस्ने,"काठमाडौं : बागमती प्रदेशसभाको बैठक यही साउन ५ गते बस्ने भएको छ। बैठक दिउँसो १ बजे बस्ने निर्णय भएको प्रदेशसभा सचिवालयले जनाएको छ । बागमती प्रदेशसभा, कार्यव्यवस्था परामर्श समितिको आइतबार बसेको बैठकले सो निर्णय गरेको प्रदेशसभाका प्रमुख सचिव कृष्णहरि खड्काले जानकारी दिए। यसअघि असार २९ गते बसेको उक्त बैठकले ५ वटा अध्यादेश स्वीकृत गर्दै अनिश्चितकालका लागि स्थगन गरेको थियो ।"
"भारतमा राष्ट्रपतिको निर्वाचन सुरु, मुर्म र सिन्हाबीच प्रतिष्पर्धा","नयाँ दिल्ली : भारतमा आज राष्ट्रपति चयनका लागि निर्वाचन सुरु भएको छ। निर्वाचनमा सत्तारुढ दल राष्ट्रिय लोकतान्त्रिक गठबन्धनबाट द्रौपदी मुर्म र विपक्षी दलबाट यशवन्त सिन्हाबीच प्रतिष्पर्धा हुँदैछ। सत्तारुढ दलकी उम्मेदवार मुर्म विपक्षी दलका उम्मेदवारभन्दा बलियो देखिएकी छन् । भारतीय सञ्चारमाध्यमका अनुसार मुर्मलाई अन्य दलहरुले समेत समर्थन गरेका छन् । १५ औं राष्ट्रपतिका लागि निर्वाचन हुन लागेको हो । बिहान १० बजेबाट सुरु भएको निर्वाचन ५ बजेसम्म जारी रहनेछ । निर्वाचनको नतिजा बिहीबार सार्वजनिक हुने बताइएको छ । भारतका दुवै सदन, राज्य विधानसभा सदस्यहरुले मतदान गर्न गर्नेछन् । सत्तारुढ गठबन्धनकी उम्मेदवार मुर्मले भारतको आदिवासी समुदायलाई प्रतिनिधित्व गर्छिन् ।"
"कर्मचारीमाथि राजनीतिक प्रतिसोध साध्दै , कचनकवलमा ११ जनालाई हटाइयो","झापा : दक्षिणी झापाको कचनकवल गाउँपालिकाले करारमा कार्यरत ११ जना कर्मचारीलाई आइतबारदेखि जागिरबाट हटाएको छ। गाउँ कार्यपालिकाको असार २२ गते बसेको बैठकले करार सेवामा नियुक्ति दिएका ११ जना कर्मचारीको चालु आर्थिक वर्षको साउन १ गतेदेखि करार सम्झौताको म्याद थप नगर्ने निर्णय गरेको गाउँपालिकाका प्रमुख प्रशासकीय अधिकृत कुमार बस्नेतले जानकारी दिए। सोही निर्णयबमोजिम उनीहरूलाई आजदेखि कार्यालयमा हाजिर नगराएको प्रमुख प्रशासकीय अधिकृत बस्नेतले बताए। करार सम्झौता म्याद थप नगर्नेहरूमा इन्जिनियर अमित ढुङ्गाना, सब(इन्जिनियर देवीप्रसाद थपलिया, असिस्टेन्ट सब इन्जिनियर सन्तोष खतिवडा, कम्प्युटर टेक्निसियन मुन्ना आलम, अमरसिंह राजवंशी, सहायक कम्प्युटर टेक्निसियन अमरसिंह राजवंशी, हलुका सवारी चालक सोमनाथ बराल, हलुका सवारी चालक तुलसीप्रसाद यादव, कार्यालय सहयोगी अनवर आलम, चौकीदार राजेशकुमार गणेश, चौकीदार अलबारुल हक, प्रशासन सहायक राधिका पौडेल रहेका छन्। गाउँपालिकाले ती कर्मचारीहरूको वर्षैपिच्छे एक वर्ष म्याद थप गर्दै आइरहेका थिए। तर यसपटकको कार्यपालिकाको बैठकले म्याद थप नगर्ने निर्णय गरेपछि करार सेवाका कर्मचारीहरू असन्तुष्ट देखिएका छन्। गाउँपालिकामा यसअघि राप्रपाको बहुमतको सरकार थियो। २०७९ सालको स्थानीय तह सदस्य निर्वाचनपछि गाउँपालिकामा कांग्रेसको बहुमत सरकार बनेको छ। कांग्रेसलाई नेकपा (एमाले) को समर्थन छ। राप्रपाका जनप्रतिनिधिले नियुक्त गरेका करारका कर्मचारीहरू कांग्रेस जनप्रतिनिधिले हटाएका हुन्। असार २२ गते बसेको कार्यपालिका बैठकले गरेको निर्णय बिहीबार मात्र करारका कर्मचारीले थाहा पाए। गाउँपालिकाले सात दिनसम्म सो निर्णय लुकाएर राखेको उनीहरू बताउँछन्। यता गाउँपालिकाका अध्यक्ष कालेन्द्रप्रसाद सिंह राजवंशीले आर्थिक बोझलाई मध्यनजर गरी करार कर्मचारीको सम्झौता नवीकरण नगर्ने निर्णय गरिएको बताए। कुनै दलीय स्वार्थ वा व्यक्तिगत आवेगमा आएर करारका कर्मचारी ननिकालेको बताउँदै उनले भने, 'आवश्यकता महशुस नभएको पदका कर्मचारी हटाएका हौँ, कार्यपालिका बैठकले थप कर्मचारी मागका लागि लोक सेवा आयोगलाई पत्राचार गर्ने निर्णय गरिसकेको छ।' आयोगले कर्मचारी नपठाएको खण्डमा गाउँपालिकाले आवश्यकता हेरेर पुनः सूचना निकालेर विधि संवत् कर्मचारी नियुत्ती गर्ने उनले बताए। कर्मचारीले बुझाए ध्यानाकर्षणपत्र गाउँपालिकाले बिना जानकारी करार सेवाका कर्मचारीलाई निकाल्ने निर्णय गरेसँगै असन्तुष्ट बनेका कर्मचारीहरूले आइतबार गाउँपालिकाका अध्यक्ष कालेन्द्रप्रसाद सिंह राजवंशीलाई ध्यानाकर्षणपत्र बुझाएका छन्। गाउँपालिकाले विभिन्न पदमा १५० जना बढी करारका कर्मचारी नियुक्ति गरेका छन्। त्यसमध्ये केही कर्मचारीहरूको मात्र करार सम्झौता नहुने भनी कार्यपालिकाको बैठकले गरेको निर्णयप्रति असन्तुष्ट बनेका उनीहरूले त्यसप्रति घोर आपत्ति जनाउँदै अध्यक्ष राजवंशी, उपाध्यक्ष नवराज भट्टराई र प्रमुख प्रशासकीय अधिकृत कुमार बस्नेतलाई ध्यानाकर्षणपत्र बुझाएका हुन्। ध्यानाकर्षण पत्र बुझाउने क्रममा अध्यक्षको कार्यकक्षमा दुवै पक्षबीच चर्काचर्की समेत परेको थियो। ध्यानाकर्षण पत्रमा भनिएको छ, करार सम्झौता थप नहुने निर्णय गर्दा छनोट आधार के राखियो, कारण के हो रु, आगामी दिनमा उक्त रिक्त पदमा कर्मचारी नियुक्ति गरिन्छ कि गरिँदैन रु, स्थानीय सरकारलाई जस्तोसुकै निर्णय गर्ने अधिकार छ रु प्रमुख प्रशासकीय अधिकृतले निर्णय कार्यान्वयन गर्दा गर्न मिल्ने, नमिल्ने कुरा छलफलमा राखेर आफ्नो राय पेस गर्नु पर्दैन रु कसैसँगको व्यक्तिगत प्रतिसोध राखेर करार सम्झौता भङ्ग गर्न मिल्छ रु यतिका वर्षसम्म यस पालिकामा हाम्रो ऊर्जावान् समय नष्ट भएको कुरा सर्वविदित नै छ। सोबाट हामी लगायत हाम्रो घरपरिवारलाई पर्न गएको क्षतिको मुल्याकंन कसरी गरिन्छ सो सम्बन्धमा जानकारी गराइदिनुहुन सम्बन्धित निकायलाई आग्रह गर्दछौँ।' यता असिस्टेन्ट सब इन्जिनियर सन्तोष खतिवडाले नवनिर्वाचित जनप्रतिनिधिहरूले राजनीतिक पूर्वग्राही ढङ्गबाट छानिछानी करारको कर्मचारी निकालेको आरोप लगाएका छन्। गाउँपालिकाले नातावाद, कृपावादको आशीर्वादमा करारमा जागिर खाएका कर्मचारीहरु ननिकालेको बताउँदै उनले भने, 'हामीलाई हटाएको पदहरूमा पुनः कर्मचारी नियुत्ती गरे त्यसको परिणाम ठिक हुँदैन।'"
ठेकदारको लापरबाही: तीन करोड बुझेपछि जोमसोम बजार क्षेत्रको सडक अलपत्र,"जोमसोम : उत्तरदक्षिण जोड्ने राष्ट्रिय गौरवको कालिगण्डकी गण्डकी करिडोर (बेनीजोमसोमकोरला) सडकअन्तर्गत मुस्ताङको सदरमुकाम जोमसोममा निर्माणधिन सडकको काम अलपत्र परेको छ । बेनीजोमसोम ७६ किमी सडकअन्तर्गत चौथो खण्डको जिम्मा लिएको निर्माण कम्पनीले चालु आर्थिक वर्षको ३ करोड रकम बुझेपछि जोमसोमक्षेत्रको सडक निर्माणको काम अलपत्र परेको हो । आयोजनाले २०७४ सालमा ७० करोड ५२ लाख लागतमा मुस्ताङको खन्तीदेखि जोमसोमसम्म १६ किमी दूरीमा ग्रोभेलसहितको अस्फाल्ट कालोपत्रे सडक स्तरोन्नति गर्न कोशी एण्ड न्यौपाने जेभीलाई ठेक्का लगाएको थियो । सुरुवाती चरणमा सडक स्तरोन्नतिको जिम्मा पाएको आधिकारिक निर्माण कम्पनीले कोशी एण्ड न्यौपानेले दुई वर्षमै सडक निर्माणको जिम्मा निर्माण व्यवसायी होमनाथ गौतमलाई दिएको थियो । गौतमले सुरुवाती निर्माण कम्पनीको नाम परिवर्तन गरी सप्तकोशी जलाधार कन्ट्रक्सनको नामको रुपमा परिवर्तन गरी सडक स्तरोन्नतिको जिम्मा लिएका थिए । तर, पछिल्लो जिम्मा लिएको निर्माण कम्पनीले पनि सडकको काम गर्न नसकेपछि भावेश बोहरालाई स्वामित्व हस्तान्तरण गरेको थियो। बोहराको भूमि कन्ट्रक्सन समेत रहेको र गत जेठदेखि खन्तीदेखि जोमसोमसम्मको सडक स्तरोन्नतिको काम गरेपनि असारसम्मको बिल भुक्तानी लिएपछि जोमसोम बजार क्षेत्रमा भइरहेको सडकको काम अलपत्र परेको छ। राष्ट्रिय गौरवको बेनीजोमसोम ७६ किमी सडकको ४ वटा खण्डको सुरुवाती सम्झौता अवधि ३० महिना रहेको थियो । तर,निर्माण कम्पनीको चरम ढिलासुस्ती र मनोमानीले गर्दा हालसम्म बेनीजोमसोम सडकको म्याद ३ पटक थपिसकिएको आयोजनाले जनाएको छ । निर्माण कम्पनीको असक्षमता ,हेरफेर र विभिन्न बहानाबाजी बनाएर पटकपटक म्याद थपिएको बेनीजोमसोम सडकअन्तर्गत जोमसोम क्षेत्रको पछिल्लो समय अवधि चैत्र महिनासम्म थप भएको आयोजना प्रमुख जगत प्रजापतीले जानकारी दिए । बेनीजोमसोमअन्तर्गत चौथो खण्डको भौतिक प्रगति ७५ प्रतिशत रहेको आयोजना प्रमुख प्रजापतीले बताए । खन्तीजोमसोम १६ किमी सडकको ४० करोड ४३ लाख वित्तिय भुक्तानी भइसकेको उनले उल्लेख गरे । २०७४ सालदेखि उत्तरदक्षिण जोड्ने गौरवको आयोजना सुरु भएको र २०७५ सालदेखि करिडोर सडकले जोमसोमक्षेत्रमा मापदण्डमा पर्ने घरटहराको सडक चौडा गर्न रेजा लगाएको थियो । तर ,आयोजनाले मापदण्डमा पर्ने घरटहराको रेजा लगाए पनि निर्माण कम्पनीको ढिलासुस्तीले जोमसोम क्षेत्रको १६ मिटर दुरीमा सडकको काम सुरु हुन सकेको थिएन । आयोजनाअन्तर्गत मुस्ताङ खण्डमा ९२ घर टहराको मुआब्जा दिने सहमति भइसकेको र घरटहरा धनी पनि मापदण्ड कायम गर्न सहमत भएपनि निर्माण कम्पनीले सुरु गरेको काम पुन: अलपत्र छाडेको हो । मुस्ताङ सदरमुकाम जोमसोम क्षेत्रको १६ सय मिटर दुरीमा ड्रेन र फुटपाथसहित ११ मिटरको सडक स्तरोन्नतिको काम थालनी गरिएको थियो । जसअन्तर्गत जोमसोम क्षेत्रमा आरसीसी सडक र अस्फाल्ट कालोपत्रे गर्ने गरी जोमसोमक्षेत्रमा घरटहरा भत्काउन सुरु गरिएको थियो । अहिले पर्यटकी गतिविधि हुने जोमसोमक्षेत्र र पुथाङ एयरपोर्ट आसपासमा सडक स्तरोन्नति गर्न सडक निर्माणको कामले भुताभुङ अवस्था छ ।तर यसअघि निर्माण कम्पनीले जोमसोमक्षेत्रमा भदौ मसान्तसम्म सडकको काम पुरा गर्ने प्रतिवद्धता जनाएको थियो । असार २५ गते अघिसम्म धमाधम सडक स्तरोन्नतिको काम भइरहेको जोमसोमक्षेत्रमा अहिले पुरै काम ठप्प पारी निर्माण कम्पनी सम्पर्कविहीन अवस्थामा रहेको पुथाङ एयरपोर्टका पर्यटन व्यवसायीहरुले बताए । पुथाङ एयरपोर्टस्थित होटल ताजको सञ्चालक योगेश शेरचनले असार २५ अघि धमाधम भइरहेको काम अहिले ठप्पै रोकिएको बताए । सडक निर्माणले जोमसोम क्षेत्रको सौन्दर्यतामा प्रतिकुल असर परेको र यसलाई जतिसक्दो चाँडो निर्माण कम्पनीले पुरा गर्नुपर्ने पर्यटन व्यवसाय शेरचनले जनाए ।अहिले सडक निर्माणले जोमसोम बजार अस्तव्यस्त छ,बजारक्षेत्रमा कुनै मजदुर र उपकरण छैनन्,'उनले भने,'यसरी लथालिङ छोडेर जान पाइदैन ,पाएको जिम्मेवारी र कामलाई तीब्रता दिनुपर्छ । यस्तै, पर्यटन व्यवसायी श्याम गौचनले जोमसोम क्षेत्रमा निर्माणको कामले लथालिङ भएको र जोमसोम क्षेत्रको काममा ढिलासुस्ती भएमा प्रशासन र आयोजनाको कार्यालयमा डेलिगेशन जाने तयारी भइरहेको बताए । उनले विकासको काम सबै व्यवासयी एकमत भएको तर, यसलाई छिटो गति दिएर सम्पन्न गर्नुपर्ने उल्लेख गरे । यता निर्माण कम्पनीले भने जोमसोमक्षेत्रको काम इन्धन नहुँदा रोकिएको बताएको छ । आयोजना प्रमुख जगत प्रजापतीले कन्ट्रक्सनले इन्धन नभएर काम रोकिएको बताएको उल्लेख गरे। उनले सडक निर्माणको काममा बहानाबाजी गर्न नपाइने र यदि ३ दिनभित्र जोमसोम क्षेत्रमा काममा नफर्किएमा आवश्यक कारवाही प्रक्रिया अघि बढाउने चेतावनी दिए ।"
कमैया मुक्तिका लागि रोजगारीको अवसर सृजना गर्नुपर्छ: प्रधानमन्त्री देउवा,"काठमाडौं : प्रधानमन्त्री शेरबहादुर देउवाले हरुवा चरुवालगायतको कमैया मुक्तिका लागि रोजगारीको अवसर सिर्जना गर्नुपर्ने बताएका छन्। प्रधानमन्त्री देउवाले कमैया मुक्तिका लागि आयआर्जन बढाउने र जीवनस्तरमा सुधार गर्नेगरी कार्य अघि बढाउनसमेत निर्देशन दिएका छन्। सोमबार प्रधानमन्त्री निवास बालुवाटारमा कमैया मुक्त घोषणा गरिएको २२ वर्ष पुगेको अवसरमा आयोजित विशेष कार्यक्रममा बोल्दै प्रधानमन्त्री देउवाले मुक्त कमैया दिगो समाधानका लागि सिप र क्षमता विकास गर्दै आत्मनिर्भर बनाउनका लागि विशेष कार्यक्रम प्राथमिकताका साथ सञ्चालन गर्न सम्बन्धित निकायलाई निर्देशन दिएका हुन्। 'मुक्त कमैयाहरूलाई आत्मनिर्भर बनाउन उनीहरूको स्वतन्त्रता र आत्मसम्मान बढाउनका लागि तीनै तहका सरकार र अन्य सरोकारवालाहरू सबैलाई प्रतिवद्ध रहन आवश्यक रहेको छ,' उनले भने, 'तब मात्र कमैया मुक्तिको सम्भावना छ।' उनले घोषणा गरेको २ दशकसम्म पनि पश्चिम नेपालमा हलिया र कमैया कायमै रहेको बताए। उनले १९८१ सालमा तत्कालीन राणा प्रधानमन्त्रीले दाश प्रथाको अन्त्य गरेको र नेपाल सरकारले २०५७ मा कमैया प्रथा घोषणा गरेको स्मरण गराए। २०५८ सालमा व्यवस्थालाई नियमन तथा व्यवस्थापन गर्न आफ्नो कार्यकालमा श्रम निर्देश गर्ने सम्बन्धी ऐन निर्माण गरेर कमैया, कमलरी, हरुवा चरुवा कृषि श्रमिक तथा घरेलु श्रमिकको सबैलाई मुक्त भएको घोषणा भएको उनको भनाइ छ। उनले भने 'त्यतिबेला उनीहरूको ऋण मिनाहा गरिदिएको र लिखित सम्झौता तथा धितोबन्दक फिर्ता गर्नुपर्ने व्यवस्थासमेत गरिएको थियो।'"
"बजेट चलखेल प्रकरण : जेठको सीसीटीभी माग्दा दिए असारको, बयान लिँदै समिति","काठमाडौं : तत्कालीन अर्थमन्त्री जनार्दन शर्माले अनधिकृत व्यक्तिको प्रवेश गराएर बजेटमा करका दरमा चलखेल गरेकोबारे छानबिन गर्न संसदीय विशेष समिति गठन भएको १२ दिन पुग्यो । तर, अझै प्रमाण हात पार्न सकेको छैन। जबकि प्रतिनिधिसभाले समिति गठन भएको १० दिनमा प्रतिवेदन बुझाउन निर्देशन दिएको थियो। बजेट चलखेल प्रकरणमा तत्कालीन अर्थमन्त्री शर्माले राजीनामा दिएकै दिन असार २२ गते छानबिन समिति गठन गरिएको थियो। समितिले असार २७ मा काम थालेको थियो। गत बुधबार जेठमा राजश्व दर निर्धारण गर्ने क्रममा अनधिकृत व्यक्तिको प्रवेश भएको अवधिको सीसीटीभी फुटेज तथा कागजात उपलब्ध गर्न समितिले पत्र पठाएको थियो। अर्थ मन्त्रालयले बिहीबार दिएन । शुक्रबार सीसीटीभीको हार्ड ड्राइभ दियो। तर, त्यो जेठको नभई असारको भएकाले अझै छानबिनको प्रमाण नजुटेको समिति सदस्य सीताराम महतो बताउँछन्। उनका अनुसार जेठको सीसीटीभी माग्न समितिले आइतबार फेरि पत्र पठाएको छ। सीसीटीभी फुटेज रिकभर गर्ने सबैभन्दा लोकप्रिय तरिका पनि छन्। जसअन्तर्गत ब्याकअप प्रयोग गरेर मेटाइएको सीसीटीभी फुटेज छ भने सजिलै पुनः प्राप्त हुन्छ। सम्बन्धित फिल्डका विज्ञहरू भने सीसीटीभी फुटेजलाई रिकभर गर्न सम्भव भएको दाबी गर्छन्। फेरि पत्र पठाएकोमा सो प्रमाण सोमबार आउने अपेक्षा गरेका छौं। सचिवले जेठको पठाउँछु त भनेका छन्, समिति सदस्य महतोले भने। आइतबार सिंहदरबारमा बसेको समिति बैठकले अर्थ मन्त्रालयका सीसीटीभीसँग सम्बन्धित इन्जिनियर, सचिवहरूसँग सोधपुछ गरेको छ। यसबीच समितिमा कांग्रेसका सदस्य हेरफेर भए। सदस्य पुष्पा भुसाल उपसभामुख उम्मेदवार बनेपछि उनको ठाउँमा कांग्रेसका मानबहादुर विश्वकर्मालाई राखियो। यी कारण पनि समितिले कामलाई गति दिन नसकेको जनाइएको छ। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटका बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ। फुटेज पुनः प्राप्त गर्ने अवस्था प्रायः बैंक, सार्वजनिक कार्यालय, निजी सम्पत्ति, पार्क, सडक र संवेदनशील ठाउँहरूमा तपाईं सिसिटीभी निगरानीमा हुनुहुन्छ भन्ने सूचनाहरू देख्न पाउँछौं। हामीमध्ये धेरैजसो त्यो सूचना हेरेपछि सतर्क रहन्छौं, हाम्रो ज्ञानले काम गरिरहेको छ वा छैन भन्ने वास्ता गर्दैनौं। यसको प्रयोग सामान्यतः अपराध व्यवस्थापन, विपद् व्यवस्थापन, शहर र सामुदायिक सडक अनुगमन, चिकित्सा निगरानी र निदान, व्यवहार अनुसन्धानका लागि गरिन्छ। सामान्यतः तीन प्रकारका सीसीटीभी क्यामेराहरू हुन्छन्। यसमा एनालग तथा डिजिटल नेटवर्क हुन्छन्। मेटाइएको सीसीटीभी फुटेज विभिन्न विधि प्रयोग गरेर विशेषज्ञले पुनः प्राप्त गर्न सक्छन्। डिजिटल डाटा प्रायः हार्ड ड्राइभ, सर्भर तथा क्लाउडहरूमा भण्डारण गरिने हुनाले तिनीहरूलाई सजिलै पुनः प्राप्त गर्न सकिन्छ। मेटाइएको फुटेज पुनः प्राप्ति गर्ने विभिन्न तरिकाहरू छन् जुन क्षतिको प्रकारहरूमा निर्भर गर्दछ । सीसीटीभी फुटेज रिकभर गर्ने सबैभन्दा लोकप्रिय तरिका पनि छन्। जसअन्तर्गत ब्याकअप प्रयोग गरेर मेटाइएको सीसीटीभी फुटेज छ भने सजिलै पुनः प्राप्त हुन्छ। सम्बन्धित फिल्डका विज्ञहरू भने सीसीटीभी फुटेजलाई रिकभर गर्न सम्भव भएको दाबी गर्छन्। मेटाइएको भए पनि त्यसको सर्भर अन्त भए सजिलैसँग फेरी फुटेज प्राप्त गर्न सकिने सीसीटीभीका विज्ञ शिव राईले जानकारी दिए। नियतवश हटाइएको वा क्षमता नै कम रहेको हो भने रिकभरमा केही गाह्रो हुन्छ। तर, अवस्था हेरेर त्यसलाई रिकभर गर्न सम्भव छ, एक सीसीटीभी कम्पनीमै कार्यरत राईले भने। छानबिन समितिले फुटेज माग गर्दै फेरि पठायो पत्र मेटिएको सीसीटीभीको रिकभर सम्भव छ : विज्ञ बयान लिँदै समिति संसदीय छानबिन विशेष समितिले अर्थ मन्त्रालयका सचिवद्वय मधुकुमार मरासिनी र कृष्णहरि पुष्करसँग बयान लिएको छ। अर्थसचिव मरासिनी र राजस्वसचिव पुष्करसहित बजेट निर्माण प्रक्रियामा सहभागी कर्मचारीसँग अनधिकृत व्यक्तिले करका दरमा चलखेल गरेको विषयमा आइतबार समितिले जानकारी लिएको हो। समितिले मूल गेटदेखिका सीसीटीभीका गतिविधिहरूमा जोड दिएर अध्ययन गरिरहेको छ। समिति सदस्य प्रदीप ज्ञवालीले बजेटको प्रक्रियामा संलग्नसँग जानकारी लिने र सीसीटीभीका विषयमा अध्ययन गर्ने काम भइरहेको जानकारी दिए। समिति सचिव सुरेन्द्र अर्यालले आइतबार मात्रै चार चरणमा छलफल गरिएको बताए। सिंहदरबारमा बसेको समितिको बैठकमा मन्त्रालयका उच्च अधिकारीलगायत सहभागी भएका थिए। सचिव अर्यालका अनुसार पहिलो चरणमा मन्त्रालयका प्रशासन महाशाखा प्रमुख, सीसीटीभीसँग सम्बन्धित काम गर्ने आईटी इन्जिनियरसँग छलफल गरियो। दोस्रो चरणमा बजेट महाशाखा प्रमुखसँग पनि सोधपुछ गरेको उनले बताए। बजेट महाशाखाका दुई उपसचिवसँग पनि बयान लिइएको छ। तेस्रो चरणमा पुस्कर र चौथो चरणमा मरासिनीसँग बयान लिइएको हो। समितिको छैटौं बैठक बस्यो। आइतबार चार चरणमा छलफल गरियो। मोटामोटी रुपमा अर्थ मन्त्रालयका उच्च कर्मचारीसँगको छलफल सकिएको छ, उनले भने, शनिबार भन्सार विभाग र आन्तरिक राजस्व विभागका महानिर्देशकसँग सोधपुछ भएको थियो। उनले अर्थ मन्त्रालयका पदाधिकारीहरूसँग छलफल मोटामोटी सकिएको बताए। समितिले मूल गेटदेखिका सीसीटीभीका गतिविधिहरूमा जोड दिएर अध्ययन गरिरहेको छ। समिति सदस्य प्रदीप ज्ञवालीले बजेटको प्रक्रियामा संलग्नसँग जानकारी लिने र सीसीटीभीका विषयमा अध्ययन गर्ने काम भइरहेको जानकारी दिए। असार २२ गते बनेको छानबिन समितिले २७ गतेदेखि काम थालनी गरेको हो। समितिमा एमालेबाट ४, कांग्रेस, माओवादी केन्द्रबाट २२, नेकपा एकीकृत समाजवादी, जनता समाजवादी पार्टी (जसपा) लोकतान्त्रिक समाजवादी पार्टी (लोसपा) बाट ११ गरी ११ जना छन्। समितिलाई १० दिनको समय दिइएको छ। अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो अर्थ मन्त्रालयले मेट्यो सीसीटीभी फुटेज सीसीटीभी मेटाउन सर्वदलीय साथ अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर) सीसीटीभी फुटेज मेटाउने अर्थमन्त्रालयका अन्य व्यक्तिलाई पनि कारवाही गर्नुपर्छ : योगेश भट्टराई काण्डै काण्ड मच्चाएर बाहिरिए अर्थमन्त्री अन्ततः अर्थमन्त्री जनार्दन शर्माको बहिर्गमन छानबिन समितिले पाएन सीसीटीभी"
आजबाट बालबालिकालाई कोरोनाविरुद्धको दोस्रो मात्रा खोप दिइने,"काठमाडौं : ५ वर्षदेखि ११ वर्ष उमेर समूहका बालबालिकालाई सोमबारबाट कोरोना भाइरसविरुद्धको खोप दिइदैंछ। स्वास्थ्य तथा जनसंख्या मन्त्रालयले गत असार ९ देखि पहिलो मात्रा फाइजर खोप लगाएका २७ जिल्लाका बालबालिकालाई ८ साउनसम्म दोस्रो मात्राको खोप दिन लागेको जनाएको हो। दोस्रो मात्रा खोप लगाउन जाँदा पहिलो मात्रा खोप लगाएको खोप कार्ड बोकेर जान मन्त्रालयले आग्रह गरेको छ। बालबालिकाले नजिकैको विद्यालयमा गएर खोप लगाउन सक्नेछन्। मन्त्रालयका अनुसार प्रदेश नं १ को झापा, इलाम, मोरङ र सुनसरी, मधेश प्रदेशको सप्तरी, धनुषा, पर्सा, सिराहा र महोत्तरीमा खोप अभियान सञ्चालन हुँदैछ। यस्तै, बागमती प्रदेशको काठमाडौं, ललितपुर, भक्तपुर, काभ्रे, चितवन, सिन्धुली र मकवानपुर, गण्डकी प्रदेशको कास्की, नवलपरासी पूर्व रहेका छन्। लुम्बिनी प्रदेशको नवलपरासी पश्चिम, रुपन्देही, बाँके, दाङ र बर्दिया, कर्णली प्रदेशको सुर्खेत र सुदूरपश्चिम प्रदेशको कैलाली, कञ्चनपुर र डडेल्धुरा रहेका छन्। बाँकी ५० जिल्लाका बालबालिकालाई भदौ ५ गतेदेखि ११ गतेसम्म पहिलो र भदौ २७ गतेदेखि असोज १ गतेसम्म दोस्रो मात्रा खोप दिइने योजना छ।"
पेट्रोलियम पदार्थको मूल्य नघट्ने,"काठमाडौं : नेपाल आयल निगमले पेट्रोलियम पदार्थको मूल्य नघटाउने भएको छ। अन्तराष्ट्रिय बजारमा पेट्रोलियम पदार्थको मूल्य घटेपनि निगमले तत्काल नघटाउने भएको हो। प्रतिब्यारेल १ सय २० डलरभन्दा माथि रहेको कच्चा तेलको मूल्य हालै ९७ डलरमा कारोबार भइरहेको छ। यससँगै भारतीय आयल कर्पोरेशन (आईओसी) बाट शनिबार राती घटेको मूल्य नेपाल आयल निगमले पाएको छ। आईओसीले पेट्रोलमा प्रतिलिटर १५ रूपैयाँ ७६ पैसा र डिजेलमा १६ रूपैयाँ ५६ पैसा घटाएर पठाएको छ। निगमका सहप्रवक्ता पुष्कर कार्कीले घाटा अझै धेरै भएकाले तत्काल मूल्य समायोजन नहुने बताए। घटेको मूल्य सूचीसँगै निगमको घाटा कम हुने निगमले जनाएको छ। निगमका अनुसार पेट्रोलमा १४ रुपैयाँ १९ पैसा, डिजेलमा २१ रुपैयाँ ९२ पैसा घाटामा छ। निगमले हवाइ इन्धनमा केही नाफा गरेको छ। एलपी ग्यासमा १ जुलाइको मूल्य अनुसार ५ सय ८२ रुपैयाँ ४२ पैसा घाटा रहेको तथा मासिक ४ अर्ब ३२ करोड घाटा रहेको निगमले जनाएको छ। निगमले आइओसीलाई ३१ अर्ब २० करोड बढी बक्यौता रकम भुक्तानी गर्न बाँकी छ। निगमले १ सय ३१ रुपैयाँ ९१ पैसामा पेट्रोल, १ सय ४६ रुपैयाँ ५२ पैसामा डिजल र १ सय २१ रुपैयाँ ८३ पैसामा मट्टीतेल खरिद गर्छ। सरकारले पेट्रोलबाट ६५ रुपैयाँ ६१ पैसा, डिजेलबाट ४९ रुपैयाँ ५३ पैसा र मट्टीतेलमा १३ रुपैयाँ ९५ पैसा कर लिन्छ। निगमले पेट्रोल १ सय ८१ रुपैयाँ, डिजेल र मट्टीतेल १ सय ७२ रुपैयाँ र हवाइ इन्धन (आन्तरिक) १ सय ९० र हवाइ इन्धन (बाह्य) १ दशमलव ६४५ डलर र एलपी ग्याँस १ हजार ८ सयमा बिक्री गर्छ । सरकारले नेपाल आयल निगमलाई सात अर्ब रुपैयाँ ऋण लगानी गर्ने निर्णय गरेको छ। असार ३१ गते सरकारले ऋण दिन निर्णय गरेको थियो। त्यस्तै पूर्वाधार शुल्कवापत जेठ महिनाको शोधभर्ना वापत ५९ करोड फिर्ता दिने निर्णय गरेको छ। सरकारले जेठ महिनामा पूर्वाधार शुल्क १० रुपैयाँ घटाउने निर्णय गरेको थियो। उक्त निर्णयसँगै निगमले उपभोक्तालाई १० रुपैयाँ घटाएको थियो। सरकारका प्रवक्ता ज्ञानेन्द्रबहादुर कार्कीले पेट्रोलियम पदार्थको मूल्य समायोजन हुँदा आयल निगमले इण्डियन आयल कर्पोरेशन लिमिटेडलाई भुक्तानी दिन रकम अपूग भएकाले अर्थ मन्त्रालयले ७ अर्ब रुपैयाँ ऋण लगानी गर्ने निर्णय गरेको बताए। पेट्रोलियम पदार्थमा पूर्वाधार करवापत मूल्य समायोजन भएको रकम ५९ करोड ८६ लाख रुपैयाँ अनुदान स्वरूप नेपाल आयल निगमलाई उपलब्ध गराउने निर्णय पनि गरिएको प्रवक्ता कार्कीले बताए। विदेशी मुद्रा खर्च गरी महंगो मूल्यमा किन्नुपर्ने खपत सकेसम्म कम गरी वैकल्पिक स्वदेशी ऊर्जाको प्रयोग बढाउनुपर्ने राष्ट्रिय आवश्यकतालाई आम उपभोक्ताहरूले मनन गर्नुपर्ने निगमले सुझाएको छ। पेट्रोलियम पदार्थको खपत घटाउन सरकारले विद्युतीय गाडी प्रयोगमा जोड दिनुका साथै कोटा प्रणाली लागू गर्न र शनिबार गाडीरहित बिदा दिन सरकारलाई सुझाएको थियो। सरकारी कर्मचारीलाई आलोपालो गरी पेट्रोलियम खपत कम गर्न पनि निगमले सुझाएको थियो।"
बजेट वितरण कि विकासमुखी,"मुलुकमा संघीयताको कार्यान्वयन भएको पाँच वर्ष पनि पूरा भएको छैन, तर यो प्रणालीअनुरूप गठित प्रदेशहरू खारेजीको माग बढ्दै गएको छ। त्यसमाथि झन् प्रदेश सरकारका गतिविधि र प्रदेशमा मौलाएको फोहोरी राजनीतिले यो प्रणालीका विरोधमा मलजल गरिरहेको भान हुन्छ। ७ वटै प्रदेश सरकारले ल्याएका बजेट वितरणमुखी छन्। दलका कार्यकर्तामात्रै होइन, मन्त्रीका परिवारका सदस्य र आफन्तका नाममा बजेट छुट्ट्याएर प्रदेश सरकारहरूले संघीयताकै रमितामात्रै देखाएका छैनन्। मूर्ति निर्माणजस्ता अत्यन्तै गैरसिर्जनशील र अनुत्पादक काममा पैसा खन्याएर विकास र समृद्धिको जनताको अपेक्षाकै हुर्मत लिएका छन्। सत्ताका लागि जस्तो पनि सिद्धान्तहीन गठजोड नेपाली केन्द्रीय राजनीतिको रोग सबैभन्दा सरुवा भएको प्रदेशमै हो, त्यो संक्रमण कति दुःख दिने हो आगामी दिनमा भन्ने चिन्ता त छँदैछ, त्यसमाथि जनताको नजिकै पुगेको सरकारले पनि राज्यको ढुकुटी आफू र आफ्ना पोस्न खट्टै बाँडे झैं बाँडेपछि राजनीतिक रत्यौलीको पटाक्षेप भएको छ। असार १ गते बजेट ल्याएका सबै ७ प्रदेशमा बजेट यसरी वितरण गरिएको छ कि सबैतिर निराश छाउने संकेत देखिएको छ। जुन राज्यको ढुकुटीको नास त हुँदै हो, जनताले संघीय लोकतात्रिक गणतन्त्र ल्याएको गरेको अमूल्य बलिदानीको घोर अपमान हो। योजनाविहीन विकासले कुनै लक्ष्य हाँसिल हुँदैन। कुनै खास ठूलो योजना र लक्ष्य नबनाई कनिका छरेजस्तो गरी छरिएको बजेटले उपलब्धि दिँदैन। यो मुलुककै बजेट निर्माणको असाध्यै ठूलो रोग थियो, जुन प्रदेशहरूमा पनि देखापर्यो। पुँजीगत बजेट खर्च गर्न प्रदेश सरकारहरू पनि संघजस्तै लाचार रहे। मन्त्री र सांसदहरूको जन्तीले मुलुकलाई आर्थिक भार बढायो भनेर आलोचना भइरहेको बेला मन्त्री र सांसदका आफन्तका नाममा प्रतिष्ठान, दलका पार्टी कार्यालयहरूका भवन निर्माणमा बजेट छुट्ट्याएर प्रदेश सरकारहरूले आफूहरूलाई निकम्मा, अकर्मण्य बनाउनु मुलुककै लागि दुर्भाग्य हो। यसले हाम्रो राजनीतिक प्रणालीलाई कमजोर र अस्थिर बनाउन मलजल गरेको छ। सुदूरपश्चिम सरकारको बजेटमा पार्टी र प्रतिष्ठानका कार्यालयहरूका लागि ६ करोड रुपैयाँ बजेट छ। कर्णाली प्रदेशमा पनि सत्ताधारी पार्टी निकट प्रतिष्ठान र पार्कका लागि २ करोड बजेट छ। प्रदेश नम्बर १ र लुम्बिनी उही रोगबाट ग्रसित छन्। गण्डकीमा मुख्यमन्त्री र मन्त्रीका मातापिताका नामका प्रतिष्ठान, सांसदका परिवारका सदस्यका प्रतिष्ठानका लागि भनेर ३ करोड जति बजेट छ। मधेसले मूर्ति बनाउन ७ करोड राखेको छ भने बागमतीले पनि त्यस्तै गरेको छ। प्रदेशका बजेटहरूले गरिबी घटाउने कार्यक्रम ल्याएका छैनन्, रोजगारी सिर्जनाको नामोनिसान छैन। राजस्वको दायरा फैलाउने उपाय सबै प्रदेशका बजेटबाट अलप छ। गरेको खर्चमा पनि बेरुजुको चाङ डरलाग्दो छ भने वित्तीय अनुशासन, आर्थिक अनुशासन कुन चराको नाम हो भन्ने ढंगले प्रदेश सरकारहरू बजेटमार्फत प्रकट भएका छन्। अर्काेतिर प्रदेशहरूले आफ्नो हैसियत बिर्सिएर पालिकाका पनि वडाहरूले गर्नुपर्ने कामका लागि चुबुरचुबुर बजेट दिएका छन्। खासमा प्रदेशले संघले भन्दा साना र पालिकाहरूले नसक्ने योजना बनाउने र बजेट कार्यान्वयन गर्नुपर्ने हो। त्यसबाटै प्रदेशको औचित्य स्थापित हुन्छ। संघले आँखा नपुर्याएका र स्थानीयको आवश्यकतामा ध्यान दिएर बजेट राखी कार्यक्रम ल्याएर औचित्य पुष्टि गर्न लाग्नुपर्नेमा पालिकाले पनि नगनेका कार्यक्रम र योजनामा बजेट राखेर प्रदेशहरूले केवल तुष्टि लिएका छन्। ४५ लाखका पनि योजना बनाएर बजेट हाल्नु भनेको प्रदेशहरूले आफूहरूको औचित्यहीन बनाउनु हो। त्यतिका बजेटको काम त पालिकाहरू नै गर्न सक्षम छन्। प्रदेशको स्थापना सीमान्तकृत समुदायको पनि राज्यमा अपनत्व होस्, सबै जातजाति र समुदायको पहिचानको सम्बोधन होस्। सँगसँगै मुलुकको सबै भूभागमा समृद्धि होस् भनेर गरिएको हो। तर, दलका नेता कार्यकर्ताको व्यवस्थापन र तिनले मिलिभगतमा भागबन्डा गर्ने अवसरका रूपमा दुरुपयोग गरी संघीय प्रणालीको बदनाम गरेका छन्। जतिजति संघीयता विरोधी तत्वले मुलुकमा राजनीतिक अस्थिरताका लागि बिउ रोप्दैछ, त्यतित्यति नै प्रदेश सरकारका गतिविधि र आर्थिक तथा राजनीतिक अनैतिकताले त्यो समस्या थपेको छ। त्यो आगो निभाउन जनमुखी बन्ने पहिलो कर्तव्य प्रदेशहरूकै हो। प्रदेशहरू आफैं सच्चिनुपर्छ, सुध्रनुपर्छ। होइन भने प्रदेश संरचना उल्टिने खतरा आइपर्दा काँध थाप्नेभन्दा रामराम भन्नेहरू नै धेरै हुनेछन्।"
"न्याय पाउलान् ६३,७१८ द्वन्द्वपीडितले ?","काठमाडौं : सर्वोच्च अदालतले २०७० पुसमा सरकारलाई आदेश दियो माफी प्रक्रियामा पीडितको सहभागिता र सहमति अनिवार्य गर्नू। १० वर्षे सशस्त्र द्वन्द्वका पीडितको न्यायसम्बन्धी मौलिक हकको संरक्षण हुने गरी कानुन परिमार्जन र संशोधन गर्न पनि सर्वोच्चले भन्यो। तर, त्यसको झन्डै नौ वर्षपछि सरकारले द्वन्द्वकालीन घाउ सामसुम पार्ने गरी कानुन संशोधनको प्रस्ताव गरेको छ। कानुन, न्याय तथा संसदीय मामिला मन्त्रालयले शुक्रबार बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न संसद्मा विधेयक दर्ता गरेको हो। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्थामा कानुनका विज्ञले प्रश्न उठाएका छन्। सरकार अन्तिम घडी मात्रै तात्दा कतै पीडितलाई फकाईफुलाई सहमतिमा ल्याउने, पीडकलाई उन्मुक्ति दिएर न्यायिक निरुपणको कर्मकाण्ड पूरा गरिने त होइन भन्ने आशंका सरोकारवालाले गरेका छन्। माओवादीका तत्कालीन नेता डा बाबुराम भट्टराई नेतृत्वको सरकारले २०६९ चैत १ मा सत्यनिरुपणसम्बन्धी अध्यादेश जारी गरेको थियो। त्यही बेला दोषीलाई उन्मुक्ति दिन खोजिएको भन्दै सर्वोच्चले त्यसलाई अस्वीकार गर्यो। माफी प्रक्रियामा पीडितको सहभागिता र सहमतिलाई अनिवार्य नबनाई गौण बनाएको देखिएकाले पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्तको विपरीत देखिएकाले यो व्यवस्थालाई पुनरावलोकन गरी उपरोक्तबमोजिम परिमार्जन र संशोधन गर्र्नु, सर्वोच्चको आदेशमा लेखिएको थियो। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको थियो। १० वर्षे सशस्त्र द्वन्द्वका क्रममा हत्या, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराधका हजारौं घटना भए। जसमध्ये झन्डै ६४ हजारले मात्र सत्यनिरुपण तथा मेलमिलाप आयोगमा उजुरी दिए। द्वन्द्वको घाउमा मलमको अपेक्षा गरेका पीडितहरू सरकारले नुनचुक छर्कने काम गरेको बताउँछन्। सरकारले शुक्रबार प्रतिनिधिसभामा दर्ता गरेको विधेयक फिर्ता लिनुपर्ने माग अधिकारकर्मीले गरेका छन्। तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। वरिष्ठ अधिवक्ता डा दिनेश त्रिपाठी चतुर्याइँ र बठ्याइँपूर्ण तवरले यो विधेयक बनाइएको बताउँछन्। न्याय सुनिश्चित हुनुपर्छ, त्रिपाठी भन्छन्, १६ वर्ष भइसक्दा पनि पीडितले न्याय पाएका छैनन्। न्यायका लागि कुनै सम्झौता वा सौदावाजी गर्न सकिँदैन। न्यायको विषयलाई कसैको सत्ता टिकाउने औजारको रूपमा उपयोग गर्न सकिँदैन। न्यायलाई तिलाञ्जली दिन मिल्दैन। विधेयकको दफा २ (४) मा मानवअधिकार उल्लंघन भन्नाले सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको कार्य भनी परिभाषित गरिएको छ। जसअन्तर्गत हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने कार्यलाई सूचीमा राखिएको छ। त्यस्तै कुटपिट, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने, वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै कार्यलाई पनि विधेयकले मानवअधिकार उल्लंघनको सूचीमा राखेको छ। यसबाट पीडकलाई उन्मुक्ति दिन खोजिएको देखिएको अधिकारकर्मीहरू बताउँछन्। ऐनले भने मानवअधिकारको गम्भीर उल्लंघन भनेको छ। मानव अधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ, अधिवक्ता ओमप्रकाश अर्याल भन्छन्, जबर्जस्ती करणी, व्यक्ति बेपत्ता पार्ने कार्य, क्रुरतापूर्वक दिएको यातनालाई मानवअधिकारको गम्भीर उल्लंघनको परिभाषाभित्र पारेको भए पनि हदम्यादको कारणबाट उन्मुक्ति पाउने देखिन्छ। किनभने यस्ता अपराधमा हदम्याद नलाग्ने व्यवस्था विधेयकले गर्न सकेको छैन। दफा २ कै ५ मा मानवअधिकारको गम्भीर उल्लंघनको सूची बनाइएको छ। सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रुरतापूर्वक दिएको यातनालाई मानवअधिकारको गम्भीर उल्लंघनको सूचीमा राखिएको छ। अधिवक्ता अर्यालका अनुसार सत्यनिरुपण तथा मेलमिलाप आयोगले व्यक्ति हत्या हुँदा क्रुर यातना दिएको वा निर्ममता देखाएको ठहर गरेन भने मेलमिलाप वा क्षमादान योग्य हुन सक्ने देखिन्छ। अरू घटना त परै जावस क्रुर यातना दिई वा निर्ममतापूर्वक ज्यान मारेका घटना पनि अभियोजनका लागि सिफारिस नगरिने कुराको पूर्वानुमान गर्न सकिन्छ, अर्याल भन्छन्, दशकौं अघि भएको कतिपय हत्याको वारदातमा कानुनतः हदम्यादको तगारोले छेक्न सक्ने संभावना रहन्छ। नेपाल मानव अधिकार संगठनका अध्यक्ष महामुनिश्वर आचार्य पीडकले उन्मुक्ति पाउने गरी विधेयक तयार पारिएको बताउँछन्। यो विधेयकप्रति गम्भीर असहमति छ। नागरिक समाजले यसलाई स्वीकार गर्दैन, अध्यक्ष आचार्य भन्छन्। न्यायका लागि मानव अधिकार सञ्जालका संयोजक इन्द्रप्रसाद अर्याल पीडितलाई पटकपटक झुक्याउने काम भइरहेको बताउँछन्। न्याय दिने होइन कि जसरी हुन्छ टुंग्याउने मनशाय देखिन्छ, अधिवक्तासमेत रहेका अर्याल भन्छन्, कागजी रूपमा न्याय प्रक्रिया टुंग्याउन पाए विदेशीलाई देखाउन हुन्थ्यो भन्ने सोंच सरकारमा देखियो। संयुक्त राष्ट्रसंघको मानवअधिकार समितिमा गरेको प्रतिबद्धता पूरा भएको सुनाउन पाए हुन्थ्यो भन्ने उद्देश्य सत्तारुढ दलमा पाइयो। वरिष्ठ अधिवक्ता त्रिपाठीका अनुसार यातना, यौनजन्यलगायत गम्भीर प्रकृतिका अपराधमा संलग्नलाई नेपाली कानुनअनुसार कारबाही नभए अन्तर्राष्ट्रिय क्षेत्राधिकार लागू हुन्छ। निहत्थामाथिको हत्या, यौनजन्य अपराध, अमानवीय व्यवहार सबै युद्ध अपराध हो। यो अक्षम्य हुन्छ, उनी भन्छन्, नेपालभित्र दण्डको सुनिश्चितता हुन सकेन भने अन्तर्राष्ट्रिय क्षेत्राधिकार लागू हुन्छ। नेताहरूले कम्बोडियाबाट सिक्नुहोस्। विधेयकमा मानवअधिकारको गम्भीर उल्लंघनको कार्यमा संलग्न व्यक्तिमाथि मुद्दा चलाउन आयोगले महान्यायाधिवक्तासमक्ष सिफारिस गर्नुपर्ने व्यवस्था छ। ऐनमा शान्ति मन्त्रालयमा पठाउने र मन्त्रालयको निर्णयपछि मात्र महान्यायाधिवक्तासमक्ष पठाउने व्यवस्था थियो। आयोगबाट सिफारिस भएको मितिले ६ महिनाभित्र महान्यायाधिवक्ता वा सरकारी वकिलले मुद्दा चलाउने वा नचलाउने निर्णय गर्नुपर्ने व्यवस्था विधेयकमा छ। यस्तो ६ महिने हम्यादको व्यवस्थाले ६ महिनाभन्दा पछि प्रमाणहरू जुटेको अवस्थामा पीडितलाई न्यायको ढोका बन्द हुने कानुन व्यवसायी बताउँछन्। १६ वर्षमा परिचयपत्र मात्र सरकारले द्वन्द्वकालीन घटनाको अध्ययन गरी टुंगोमा पुर्याउन सत्यनिरुपण तथा मेलमिलाप आयोग र बेपत्ता आयोग गठन गर्यो। २०६३ मंसिर ५ गते सरकार र माओवादीबीच सम्पन्न विस्तृत शान्ति सम्झौताअनुरूप आयोग गठन गरिएको हो। १ फागुन २०५२ देखि ५ मंसिर २०६३ सम्म भएको सशस्त्र द्वन्द्वका क्रममा भएका घटनाको छानबिन सुस्त छ। सशस्त्र द्वन्द्वको क्रममा परिवारका सदस्य गुमाएका रुकुमका द्वन्द्वपीडितहरू । अन्नपूर्ण फाइल तस्बिर सत्यनिरुपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार सातै प्रदेशबाट ६३ हजार ७ सय १८ जनाको उजुरी परेको छ। हालसम्म ६ सय १८ जनालाई द्वन्द्वपीडित परिचयपत्र वितरण गरिएको छ। आयोगले ५ सय ३८ जनाको परिपुरणको निर्णय गरेको छ। २ हजार २ सय ६८ जनाको उजुरी तामेलीमा राखिएको छ। आयोगका पदाधिकारीले सरकारलाई ऐन संशोधन गर्नु पर्ने सुझाव दिँदै आएका थिए। नेपाल मानव अधिकार संगठनका अध्यक्ष महामुनिश्वर आचार्य सशस्त्र द्वन्द्व समाप्तिपछि पीडितलाई संक्रमणकालीन न्यायिक प्रक्रिया अपनाएर न्याय दिने विश्वव्यापी प्रचलन रहेको बताउँछन्। बजेटको व्यवस्थामा विज्ञको विमति तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। सर्वोच्चका पूर्वन्यायाधीश बलराम केसी द्वन्द्वकालीन घटनामा पीडक र पीडित नछुट्टिँदै सम्मान गर्ने कुरा न्यायसंगत र विवेकसम्मत नभएको बताउँछन्। बग्गीको अघि घोडा राखिन्छ। बग्गी पछाडि घोडा राख्ने होइन, पूर्वन्यायाधीश केसी भन्छन्, सत्यनिरुपण आयोगले सक्कली अपराधी छुट्ट्याउनुपर्छ। सरकारले सेनानीका रूपमा सम्मान गर्दा भोलि अनुसन्धान पछि आयोगले पीडकका रूपमा सिफारिस गर्यो भने के गर्ने ? संवैधानिक कानुनका ज्ञाता डा विपिन अधिकारी यसलाई राजनीतिक रूपमा स्टन्टको संज्ञा दिन्छन्। सम्मान गर्नका लागि पैसा खर्च गर्ने हो भने आधार, प्रमाण र औचित्य पुष्टि हुनुपर्छ। संसदमा सैद्धान्तिक रूपमा छलफल हुनुपर्छ। राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए। बलराम केसी, पूर्वन्यायाधीश मानवअधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ। ओमप्रकाश अर्याल, अधिवक्ता चतुर्याइँ र बठ्याइँपूर्ण तवरले यो विधेयक बनाइएको छ। १६ वर्ष भइसक्दा पनि पीडितले न्याय पाएका छैनन्। न्यायलाई तिलाञ्जली दिन मिल्दैन। डा दिनेश त्रिपाठी, वरिष्ठ अधिवक्ता विशेष अदालतको निर्णय अन्तिम हुने मानवअधिकार उल्लंघनसँग सम्बन्धित मुद्दाको कारबाही र किनारा गर्न न्याय परिषद्को परामर्शमा तीन सदस्यीय विशेष अदालत गठन गर्ने विधेयकको दफा १९ मा उल्लेख छ। अदालतका अध्यक्ष र सदस्यमा सरकारले परिषद्कै परामर्शमा उच्च अदालतका न्यायाधीशहरूमध्येबाट तोक्ने प्रस्ताव गरिएको छ। विशेष अदालतको निर्णय अन्तिम हुने विधेयकमा छ। उक्त अदालतले गरेको निर्णयमा अपिल नलाग्ने व्यवस्था आपत्तिजनक रहेको अधिवक्ता अर्याल बताउँछन्। सर्वोच्च अदालतको आदेश, अपराध संहिता, प्रमाण ऐनलगायत ऐनविपरीत रहेको अर्यालको भनाइ छ। घुमाईफिराई कुनै पनि पीडकलाई सजाय हुन सक्ने अवस्था सिर्जना गरिएको छ। विशेष अदालतले गरेको काममा अपिल नलाग्ने, सर्वोच्च अदालतमा आउन पनि नपाउनेजस्ता व्यवस्थाले फौजदारी न्यायको प्रक्रियालाई उल्लंघन गर्दै आयोगले गरेको सिफारिसअनुसार नै मुद्दा चल्न सक्ने व्यवस्था गरिएको छ। पीडितको आँखामा धुलो छर्ने काम भएको छ, उनी भन्छन्, ऐन संशोधन पनि कोही पनि व्यक्तिलाई मुद्दा चलाउन नसक्ने अवस्था छ। जाने बुझेका व्यक्तिले सहेर बस्ने हो भने मतियार भइन्छ। पीडितको पाप लाग्छ। विशेष अदालतबाट मुद्दा फैसला नहुँदै प्रतिवादीले मानवअधिकार उल्लंघन गरेकोमा पश्चाताप गरी भविष्यमा त्यस्तो कार्य नगर्ने प्रतिज्ञा गर्न वा पीडितसँग क्षमायाचना गर्नका लागि मौका उपलब्ध गराउन निवेदन दिन सक्ने व्यवस्था छ। विधेयकमा लेखिएको छ, निवेदन पर्न आएमा विशेष अदालतले निवेदन दिने व्यक्तिलाई मनासिव मौका दिनुपर्नेछ। पदाधिकारीबिनै थपियो आयोगको म्याद सरकारले ३१ असारमा राजपत्रमा सूचना प्रकाशन गर्दै दुवै आयोगको कार्यावधि असोज मसान्तसम्म थप गरेको छ। तर, दुवै आयोगका पदाधिकारीको म्याद थपेन। असार मसान्तमा दुवै आयोगका पदाधिकारी स्वतः पदमुक्त भएका छन्। २७ माघ २०७१ मा तत्कालीन प्रधानमन्त्री सुशील कोइरालाको नेतृत्वको सरकारको पालामा सत्यनिरुपण तथा मेलमिलाप आयोग गठन भएको थियो। त्यस बेला सूर्यकिरण गुरुङको अध्यक्षतामा पाँच सदस्यीय पदाधिकारी सिफारिस भएका थिए । अध्यक्ष गुरुङ र सदस्य माधवी भट्ट कांग्रेस कोटामा सिफारिस भए। एमाले कोटाबाट लीला उदासी खनाल र मञ्चला झा सिफारिस भए। माओवादी कोटाबाट श्रीकृष्ण सुबेदी सिफारिस भए। दुई वर्षको कार्यादेशसहित गठित आयोगको म्याद २०७३ माघ २६ गते सकियो। काम अधुरै रहेपछि पहिलो पटक एक वर्ष म्याद थपियो। आयोगले तीन वर्षमा पनि काम गर्न सकेन। २०७४ माघमा दोस्रो पटक र २०७५ मा तेस्रो पटक म्याद थपियो। तीनपटक म्याद थप्दा पनि छानबिन गरी सत्यनिरुपण गर्न नसकेपछि आयोग पदाधिकारीविहीन भयो। झन्डै नौ महिना पदाधिकारी रिक्त भए । कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। ४ माघ २०७६ मा आयोग अध्यक्षमा डा गणेश भट्टलाई सिफारिस गरियो। यस पटक पनि दलहरूबीच भागबन्डा गरियो। कांग्रेसको कोटाबाट अध्यक्ष भट्ट र सदस्यमा प्रचण्डराज प्रधान सिफारिस भए। तत्कालीन नेकपाबाट तीन सदस्य गोविन्द गौतम, मन दाहाल र विष्णु पोखरेल सिफारिस भए। संविधान, सत्यनिरुपण तथा मेलमिलाप, अपराध अनुसन्धान बुझेको व्यक्तिलाई नियुक्त गरेको भए तीनचार वर्षमै टुंगिसक्थ्यो, पूर्वन्यायाधीश बलराम केसी भन्छन्, राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए। आयोगमा सिफारिस गरिने पदाधिकारीको भूमिकाप्रति पीडित नै असन्तुष्ट छन्। १५ चैत २०७३ मा द्वन्द्वपीडित तेजकुमारी बुढाथोकी, मोहन ओली र कल्याण गुरुङलगायतले आयोगका तत्कालीन अध्यक्ष गुरुङलाई कार्यक्षमता नभएको भन्दै बर्खास्तीको माग गरेर सर्वोच्चमा रिट निवेदन दिए। पूर्वन्यायाधीश केसीअनुसार नेपालको सत्यनिरुपण तथा मेलमिलाप आयोगजस्तै दक्षिण अफ्रिकामा गठित आयोगले तीन वर्षमै टुंगो लगाएको स्मरण गर्छन्। बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा एसवन टुटु जस्तो व्यक्तित्वलाई सत्यनिरुपणको अध्यक्ष बनाएकाले तीन वर्षमै काम सम्पन्न भयो, उनी भन्छन् । विस्तृत शान्ति सम्झौतामा दुई महिनाभित्रै आयोग गठन भइसक्नुपर्ने उल्लेख थियो। तर, ढिलासुस्तीले ८ वर्ष लाग्यो। आयोग ऐन २०७१ जारी भयो। २०७१ माघ २७ गते आयोग गठन भयो। नियमावली बनाएर स्वीकृत गर्न झन्डै १३ महिना लाग्यो। २०७२ पागुन ३० गते आयोग नियमावली जारी भयो। आयोग बने पनि छुट्टै कार्यालय दिइएन। तत्कालीन शान्ति तथा पुनर्निर्माण मन्त्रालयको एउटा कोठा दिइएको थियो। तीन महिनापछि भूकम्प (२०७२ वैशाख) मा आउँदा समस्या भयो। पछिल्लो समय कोरोना भाइरस संक्रमणले उजुरीको छानबिन एवं अनुसन्धान मुकामहरूबाट सञ्चालन हुन सकेन। आयोगका एक सदस्य प्रचण्ड प्रधानले बीचमै राजीनामा गरेका थिए। सरकारले बजेट एवं अन्य साधन स्रोत उपलब्ध गराएन। आयोगका पदाधिकारीबीच पनि मतैक्यता हुन सकेन। सरकारले सहयोग गरेन। विपक्षीको जस्तो व्यवहार भयो, आयोगका एक पदाधिकारी भन्छन्, सात प्रदेशमा सातवटा मुकामबाट प्रभावकारी रूपमा काम हुन सकेन। कर्मचारीको दरबन्दी पनि पर्याप्त छैन। न्यून दरबन्दी छ। त्यसमा पनि श्रेणीविहीन धेरै भए। काम गर्ने कर्मचारी थोरै भए। कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। न्याय नदिने गरी विधेयक दर्ता गरिएकोले फिर्ता ल्याउने वा थप संशोधन गर्न नसके राजीनामा दिनुपर्ने अधिवक्ता अर्यालको भनाइ छ। हिजो बोलेजस्तो नहुँदो रहेछ भन्ने महसुस गर्दै नैतिकताका आधारमा आजैका मितिमा राजीनामा दिनुपर्छ, उनी भन्छन्। नेपाल मानव अधिकार संगठनका अध्यक्ष आचार्य कानुनमन्त्री शर्मालाई ६ महिनासम्म पदमा बस्ने आधार नभएको बताउँछन्। मन्त्री शर्मा भने सर्वोच्च अदालतको आदेश र अन्य कानुनी मान्यताअनुसार विधेयक ल्याइएको बताउँछन्। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक १८ मूल ऐनको दफा २९ मा संशोधन : मूल ऐनको दफा २९ को सट्टा देहायको दफा २९ राखिएको छ : २९ मुद्दा दायरसम्बन्धी व्यवस्था : (१) आयोगले मानवअधिकारको गम्भीर उल्लंघनको कार्यमा संलग्न देखिएका व्यक्तिउपर मुद्दा चलाउन घटना हुँदाको परिस्थिति, कारण, छानबिन प्रतिवेदन र प्रमाणसहित महान्यायाधिवक्तासमक्ष सिफारिस गर्नुपर्नेछ। (२) उपदफा (१) बमोजिमको सिफारिस गर्दा मुद्दा चलाउनुपर्ने व्यक्तिको सम्बन्धमा देहायको अवस्था विद्यमान भए सोसमेत खुलाउनुपर्नेछ: (क) आयोगसमक्ष आफूलाई थाहा भएसम्मको सत्यतथ्य विवरण निजले प्रकट गरेनगरेको, (ख) निजउपर लागेको आरोपको सम्बन्धमा निजले सत्यतथ्य व्यक्त गरी छानबिनमा सहयोग गरेनगरेको, (ग) त्यस्तो कार्यमा संलग्न भएकोमा पश्चात्ताप गरेनगरेको, (घ) पीडितलाई परिपूरण प्रदान गरेनगरेको, (ङ) पीडितसँग क्षमायाचना गरेनगरेको, (च) भविष्यमा त्यस्तो किसिमको कार्य नगर्ने प्रतिज्ञा गरेनगरेको। (३) उपदफा (१) बमोजिमको सिफारिस प्राप्त भएमा महान्यायाधिवक्ता वा निजबाट अधिकारप्राप्त सरकारी वकिलले प्राप्त भएको प्रमाणको आधारमा आयोगबाट सिफारिस प्राप्त भएको मितिले ६ महिनाभित्र मुद्दा चलाउने वा नचलाउने सम्बन्धमा निर्णय गर्नेछ। (४) उपदफा (३) बमोजिम मुद्दा चलाउने निर्णय भएमा महान्यायाधिवक्ता वा निजबाट अधिकारप्राप्त सरकार वकिलले विशेष अदालतमा मुद्दा दायर गर्नुपर्नेछ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक २ बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ को दफा २ मा संशोधन: (४) खण्ड (ञ)को सट्टा देहायको खण्ड (ञ) राखिएको छः (ञ) मानवअधिकारको उल्लंघन भन्नाले सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रुपमा गरिएको देहायको कुनै कार्य सम्झनुपर्छ: (१) हत्या, (२) यौनजन्य हिंसा, (३) शारीरिक वा मानसिक यातना, (४) अपहरण तथा शरीर बन्धक बनाउने, (५) गैरकानुनी थुनामा राख्ने, (६) कुटपिट गर्ने, अंगभंग वा अपांग बनाउने, (७) व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, (८) घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने, वा (९) अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै अमानवीय कार्य। (५) खण्ड (ञ)पछि देहायको खण्ड (ञ१) थपिएको छः (ञ १) मानवअधिकारको गम्भीर उल्लंघन भन्नाले सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी योजनाबद्ध रुपमा गरिएको देहायको कुनै कार्य सम्झनुपर्छः (१) क्रुर यातना दिई वा निर्ममतापूर्वक ज्यान मारेको, (२) जबर्जस्ती करणी, (३) जबर्जस्ती व्यक्ति बेपत्ता पार्ने कार्य, (४) अमानवीय वा क्रुरतापूर्वक दिएको यातना। द्वन्द्वले दिएको घाउ चर्किरहन्छ द्वन्द्वपीडितलाई न्याय कहिले ? द्वन्द्वपीडितको गुनासो : व्यवस्था फेरियो, अवस्था फेरिएन झस्काइरहने बाँदरमुढे न्याय माग्दै द्वन्द्वपीडित"
"वैदेशिक रोजगार : भनियो निःशुल्क, रह्यो सशुल्कै","काठमाडौं : आप्रवासी श्रमिकसम्बन्धी अन्तर्राष्ट्रिय मापदण्डमा श्रमिक भर्ना प्रक्रियाको शुल्क रोजगारदाताले नै व्यहोर्नुपर्ने व्यवस्था छ। अन्तर्राष्ट्रिय श्रम संगठन (आईएलओ) को निष्पक्ष भर्नासम्बन्धी सामान्य सिद्धान्त तथा कार्यविधिमा यो उल्लेख गरिएको छ। नेपाल सरकारले पनि शून्य लागत नीति कार्यान्वयनमा ल्याएको बतायो। तर, यस्तो व्यवस्था भए पनि नेपाली श्रमिक भने लाखौं रुपैयाँ तिरेर विदेश जान अझै बाध्य छन्। रोजगारदाता कम्पनीले आईएलओको व्यवस्था लत्याउँदै श्रमिकबाट चर्को शुल्क उठाइरहेका छन्। अन्तर्राष्ट्रिय ट्रेड युनियन महासंघ र नेपाल ट्रेड युनियन महासंघ (जिफन्ट) कोे अध्ययनअनुसार १४ प्रतिशत श्रमिक मात्रै शून्य लागतमा वैदेशिक रोजगारीमा जान पाएका छन्। यसबाहेक अन्य श्रमिकले कुनै न कुनै शुल्क तिरिरहेका छन्। वैदेशिक रोजगार व्यवसायी संघका संयोजक विमल ढकाल मलेसिया, यूएई, कतार, साउदी, कुवेतका केही कम्पनीले निःशुल्क श्रमिक लैजान सुरु गरेको बताउँछन्। अधिकांश कम्पनीले शून्य लागतमा श्रमिक नलैजाने गरेको ढकालको भनाइ छ। गन्तव्य मुलुकका सरकारसँग जोडतोडका साथ कुरा गर्न सके वैदेशिक रोजगार निःशुल्क सम्भव छ, ढकाल भन्छन्, नेपालले एकतर्फी निर्णय गरेर मात्रै हुँदैन। नेपालको निर्णय विदेशका कम्पनीले मान्दैनन्। निःशुल्क वैदेशिक रोजगारी नीतिलाई बाध्यकारी गर्दा नेपालको रोजगारी गुम्ने डर रहेको व्यवसायीहरू बताउँछन्। हामीले हाम्रा श्रमिक निःशुल्क लैजाउभन्दा त्यहाँका रोजगारदाता कम्पनीले अरू देशका श्रमिक छान्न खोज्छन्, ढकालले भने। पूर्णरूपमा निःशुल्क वैदेशिक रोजगारको सम्भावना छैन। सम्पूर्ण खर्च बेहोर्न रोजगारदाता तयार हुँदा त सम्भव होला। तर, यो चुनौतीको विषय हो। डन्डुराज घिमिरे  प्रवक्ता, श्रम मन्त्रालय अधिकांश कम्पनीले शून्य लागतमा श्रमिक लैजाँदैनन्। गन्तव्य मुलुकका सरकारसँग कुरा गर्न सके वैदेशिक रोजगार निःशुल्क सम्भव छ विमल ढकाल  संयोजक, वैदेशिक रोजगार व्यवसायी संघ सरकारले २०७२ सालदेखि फ्रि भिसा, फ्रि टिकटको प्रावधान ल्यायो। तर, अधिकांश कामदार भिसा र टिकटको पैसा तिरेरै वैदेशिक रोजगारीमा गइरहेका छन्। श्रमिकले खुलेआम म्यानपावर तथा एजेन्टलाई साढे २ लाखभन्दा बढी शुल्क तिर्न बाध्य छन्। सरकारले म्यानपावरलाई श्रमिकबाट १० हजार सेवाशुल्क लिन छुट दिएको छ। म्यानपावरले रसिद १० हजारको दिए पनि पैसा भने २ लाखदेखि ३ लाख उठाउने गरेको श्रमिकको गुनासो गर्छन्। मलेसिया तथा खाडीमुलुक जान श्रमिकले लाखौं शुल्क तिर्नुपर्दा ऋण चुक्ता गर्न नै ६ महिनादेखि झन्डै एक वर्षसम्म लाग्ने गरेको पाइएको छ। पारिश्रमिक न्यून हुने, विदेश जानै लाखौं लाग्ने भएकाले श्रमिक आजित छन्। गन्तव्य मुलुकमा म्यानपावरको पहुँच पुग्न नसक्दा र व्यवसायीबीच अस्वस्थ प्रतिस्पर्धा हुँदा त्यसको मार श्रमिकमा परेको छ। श्रम तथा आप्रवासनसम्बन्धी अनुसन्धानकर्ता रामेश्वर नेपाल निःशुल्क वैदेशिक रोजगार संभव रहेको बताउँछन्। निःशुल्क वैदेशिक रोजगार संभव छ। संभव बनाउनु पनि पर्छ, नेपाल भन्छन्, अरू उपाय नपाएर विदेश जान लागेकाले उल्टै पैसा तिरेर जानु अस्वाभाविक हो। श्रममा जाने कामदारबाट पैसा उठाउनु न्यायोचित नहुने नेपाल बताउँछन्। वैदेशिक रोजगारीमा लागेको ऋण तिर्न १० औं महिनासम्म लाग्नु उचित नभएको उनी बताउँछन्। यहाँका म्यानपावर मात्र नभई गन्तव्य मुलुकमा कम्पनीले पनि चलखेल गर्छन्। कतिपय कम्पनीका एचआरले व्यक्तिगत लाभ हेर्ने गर्नाले पनि म्यानपावरहरू अस्वस्थ प्रतिस्पर्धामा उत्रिने गरेका छन्। नेपालकै केही म्यानपावर कम्पनीले कामदारबाट शुल्क नलिने अभ्यास थालेका छन्। नेपालकै म्यानपावर कम्पनीले बिजनेस डिल हुँदा कामदारबाट शुल्क नलिने नीति बनाएका छन्, नेपाल भन्छन्, टिकट, भिसा, काठमाडौं आएर होटल, खाना खर्च, र सर्भिस चार्ज यति पैसा लाग्छ भनेर प्रस्ताव गरेको र गन्तव्य मुलुकको कम्पनीले स्वीकार गरेको पनि देखियो। ती म्यानपावरले कसैले कार्यालय देखाइदिए बापत बिचौलियाले लाभ लिएनलिएको पनि सजग गराउने गरेको उनले बताए। यस्ता उदाहरण नगन्य छ, अपवाद मात्रै छ तर पूर्णरूपमा कार्यान्वयन गर्न सकिने ठाउँछ, नेपालले भने। मलेसियाले शून्य लागतमै कामदार लैजान राजी भएको थियो। २०७५ मंसिर ११ मा मलेसियाँसँग श्रम सम्झौता हुँदा निःशुल्क कामदार लैजाने व्यवस्था गरिएको छ। तर, त्यसपश्चात् मलेसियामा श्रमिक खासै जान पाएका छैनन्। म्यानपावर कम्पनीले अडान राख्न सके कामदारले निःशुल्क रूपमा जान पाउने नेपाल बताउँछन्। यहाँका म्यानपावरले गन्तव्य मुलुकमा अस्वस्थ प्रतिस्पर्धा नगरी त्यहाँबाटै सेवाशुल्क लिन अडान राखे कामदार निःशुल्क रूपमा जान संभव छ, नेपाल भन्छन्। मागपत्र प्रमाणित गर्ने क्रममा रिक्रुमेन्ट फि नतिर्ने शर्तमा मात्रै दूतावासले प्रमाणित गर्ने प्रावधान छ। तर, व्यवहारमा त्यो छैन। मागपत्र निर्देशिका उद्देश्यअनुसार काम भएन। अभ्यासमा चार्ज गर्ने नै हो। यो खराब अभ्यास नै हो, नेपालले भने। सरकारले द्विपक्षीय श्रम सम्झौता गर्दा शून्य लागतको मुद्दा उठाउनुपर्छ। उपल्लो तहको सम्झौतामा जोड दिनुपर्छ, उनले भने, कार्यान्वयन भएनभएको अनुगमन गर्नुपर्छ, नेपाल भन्छन्। कतार, यूएई, मलेसियाले फ्रि भिसा लैजाने भने पनि व्यवहारमा कामदारले चर्को शुल्क तिर्न बाध्य छन्। श्रम, रोजगार तथा सामाजिक सुरक्षा मन्त्रालयका प्रवक्ता डन्डुराज घिमिरेले पूर्णरूपमा निःशुल्क वैदेशिक रोजगार संभावना नरहेको बताउँछन्। पालना गर्न बडो समस्या छ, सम्पूर्ण खर्च बेहोर्न रोजगारदाता तयार हुँदा त संभव होला, घिमिरे भन्छन्। पछिल्लो समयमा मलेसियाका रोजगारदाता कम्पनी श्रमिकको सम्पूर्ण खर्च र यहाँको म्यानपावर कम्पनीको सर्भिस शुल्कसमेत तिर्न राजी हुन थालेका छन्। मलेसियाको विस्ट्रोन टेक्नोलोजी कम्पनीले त्यहाँ पुग्दासम्म लाग्ने सबै खर्च आफैंले व्यहोर्ने सर्तमा आकर्षण इन्टरनेसनल र लालधनुष इन्टरनेसनल म्यानपावर कम्पनीसँग सम्झौता गरेको छ। सम्झौतापश्चात् गाउँदेखि काठमाडौंसम्म आउनेजाने, काठमाडौंका होटलमा बस्ने र खाने, राहदानी बनाउन लागेको खर्च, मेडिकल, भिसा, हवाई टिकटलगायत सम्पूर्ण खर्च कम्पनीले बोहोर्ने छ। तर, विस्ट्रोनले पहिलो चरणमा ४ सय ५० जना लैजाने भएको छ। आकर्षण म्यानपावरका सञ्चालक विष्णु केसी श्रमिक छनोट भइसकेको र अब डेढ महिनाभित्र गइसक्ने बताए। गन्तव्य मुलुकका रोजगारदातालाई निःशुल्क लिन भन्नुपर्छ। त्यसका लागि पूरै तयारी गर्नुपर्छ, केसी भन्छन्। अहिले थोरै कम्पनीले मात्रै निःशुल्क लिइरहेकाले धेरैलाई कन्भिन्स गरी निःशुल्क रूपमा श्रमिक पठाउन सकिने आकर्षण म्यानपावरका सञ्चालक केसी बताउँछन्। वैदेशिक रोजगार विभागकाअनुसार चालू आर्थिक वर्षको ११ महिनासम्मम करिब ५ लाख श्रमिक वैदेशिक रोजगारीमा गइसकेका छन्। जेठमा मात्रै ६२ हजार ३ सय ४९ जना श्रमिक वैदेशिक रोजगारीमा गएका छन्।"
बजेट वितरण कि विकासमुखी,"मुलुकमा संघीयताको कार्यान्वयन भएको पाँच वर्ष पनि पूरा भएको छैन, तर यो प्रणालीअनुरूप गठित प्रदेशहरू खारेजीको माग बढ्दै गएको छ। त्यसमाथि झन् प्रदेश सरकारका गतिविधि र प्रदेशमा मौलाएको फोहोरी राजनीतिले यो प्रणालीका विरोधमा मलजल गरिरहेको भान हुन्छ। ७ वटै प्रदेश सरकारले ल्याएका बजेट वितरणमुखी छन्। दलका कार्यकर्तामात्रै होइन, मन्त्रीका परिवारका सदस्य र आफन्तका नाममा बजेट छुट्ट्याएर प्रदेश सरकारहरूले संघीयताकै रमितामात्रै देखाएका छैनन्। मूर्ति निर्माणजस्ता अत्यन्तै गैरसिर्जनशील र अनुत्पादक काममा पैसा खन्याएर विकास र समृद्धिको जनताको अपेक्षाकै हुर्मत लिएका छन्। सत्ताका लागि जस्तो पनि सिद्धान्तहीन गठजोड नेपाली केन्द्रीय राजनीतिको रोग सबैभन्दा सरुवा भएको प्रदेशमै हो, त्यो संक्रमण कति दुःख दिने हो आगामी दिनमा भन्ने चिन्ता त छँदैछ, त्यसमाथि जनताको नजिकै पुगेको सरकारले पनि राज्यको ढुकुटी आफू र आफ्ना पोस्न खट्टै बाँडे झैं बाँडेपछि राजनीतिक रत्यौलीको पटाक्षेप भएको छ। असार १ गते बजेट ल्याएका सबै ७ प्रदेशमा बजेट यसरी वितरण गरिएको छ कि सबैतिर निराश छाउने संकेत देखिएको छ। जुन राज्यको ढुकुटीको नास त हुँदै हो, जनताले संघीय लोकतात्रिक गणतन्त्र ल्याएको गरेको अमूल्य बलिदानीको घोर अपमान हो। योजनाविहीन विकासले कुनै लक्ष्य हाँसिल हुँदैन। कुनै खास ठूलो योजना र लक्ष्य नबनाई कनिका छरेजस्तो गरी छरिएको बजेटले उपलब्धि दिँदैन। यो मुलुककै बजेट निर्माणको असाध्यै ठूलो रोग थियो, जुन प्रदेशहरूमा पनि देखापर्यो। पुँजीगत बजेट खर्च गर्न प्रदेश सरकारहरू पनि संघजस्तै लाचार रहे। मन्त्री र सांसदहरूको जन्तीले मुलुकलाई आर्थिक भार बढायो भनेर आलोचना भइरहेको बेला मन्त्री र सांसदका आफन्तका नाममा प्रतिष्ठान, दलका पार्टी कार्यालयहरूका भवन निर्माणमा बजेट छुट्ट्याएर प्रदेश सरकारहरूले आफूहरूलाई निकम्मा, अकर्मण्य बनाउनु मुलुककै लागि दुर्भाग्य हो। यसले हाम्रो राजनीतिक प्रणालीलाई कमजोर र अस्थिर बनाउन मलजल गरेको छ। सुदूरपश्चिम सरकारको बजेटमा पार्टी र प्रतिष्ठानका कार्यालयहरूका लागि ६ करोड रुपैयाँ बजेट छ। कर्णाली प्रदेशमा पनि सत्ताधारी पार्टी निकट प्रतिष्ठान र पार्कका लागि २ करोड बजेट छ। प्रदेश नम्बर १ र लुम्बिनी उही रोगबाट ग्रसित छन्। गण्डकीमा मुख्यमन्त्री र मन्त्रीका मातापिताका नामका प्रतिष्ठान, सांसदका परिवारका सदस्यका प्रतिष्ठानका लागि भनेर ३ करोड जति बजेट छ। मधेसले मूर्ति बनाउन ७ करोड राखेको छ भने बागमतीले पनि त्यस्तै गरेको छ। प्रदेशका बजेटहरूले गरिबी घटाउने कार्यक्रम ल्याएका छैनन्, रोजगारी सिर्जनाको नामोनिसान छैन। राजस्वको दायरा फैलाउने उपाय सबै प्रदेशका बजेटबाट अलप छ। गरेको खर्चमा पनि बेरुजुको चाङ डरलाग्दो छ भने वित्तीय अनुशासन, आर्थिक अनुशासन कुन चराको नाम हो भन्ने ढंगले प्रदेश सरकारहरू बजेटमार्फत प्रकट भएका छन्। अर्काेतिर प्रदेशहरूले आफ्नो हैसियत बिर्सिएर पालिकाका पनि वडाहरूले गर्नुपर्ने कामका लागि चुबुरचुबुर बजेट दिएका छन्। खासमा प्रदेशले संघले भन्दा साना र पालिकाहरूले नसक्ने योजना बनाउने र बजेट कार्यान्वयन गर्नुपर्ने हो। त्यसबाटै प्रदेशको औचित्य स्थापित हुन्छ। संघले आँखा नपुर्याएका र स्थानीयको आवश्यकतामा ध्यान दिएर बजेट राखी कार्यक्रम ल्याएर औचित्य पुष्टि गर्न लाग्नुपर्नेमा पालिकाले पनि नगनेका कार्यक्रम र योजनामा बजेट राखेर प्रदेशहरूले केवल तुष्टि लिएका छन्। ४५ लाखका पनि योजना बनाएर बजेट हाल्नु भनेको प्रदेशहरूले आफूहरूको औचित्यहीन बनाउनु हो। त्यतिका बजेटको काम त पालिकाहरू नै गर्न सक्षम छन्। प्रदेशको स्थापना सीमान्तकृत समुदायको पनि राज्यमा अपनत्व होस्, सबै जातजाति र समुदायको पहिचानको सम्बोधन होस्। सँगसँगै मुलुकको सबै भूभागमा समृद्धि होस् भनेर गरिएको हो। तर, दलका नेता कार्यकर्ताको व्यवस्थापन र तिनले मिलिभगतमा भागबन्डा गर्ने अवसरका रूपमा दुरुपयोग गरी संघीय प्रणालीको बदनाम गरेका छन्। जतिजति संघीयता विरोधी तत्वले मुलुकमा राजनीतिक अस्थिरताका लागि बिउ रोप्दैछ, त्यतित्यति नै प्रदेश सरकारका गतिविधि र आर्थिक तथा राजनीतिक अनैतिकताले त्यो समस्या थपेको छ। त्यो आगो निभाउन जनमुखी बन्ने पहिलो कर्तव्य प्रदेशहरूकै हो। प्रदेशहरू आफैं सच्चिनुपर्छ, सुध्रनुपर्छ। होइन भने प्रदेश संरचना उल्टिने खतरा आइपर्दा काँध थाप्नेभन्दा रामराम भन्नेहरू नै धेरै हुनेछन्।"
"वैदेशिक रोजगार : भनियो निःशुल्क, रह्यो सशुल्कै","काठमाडौं : आप्रवासी श्रमिकसम्बन्धी अन्तर्राष्ट्रिय मापदण्डमा श्रमिक भर्ना प्रक्रियाको शुल्क रोजगारदाताले नै व्यहोर्नुपर्ने व्यवस्था छ। अन्तर्राष्ट्रिय श्रम संगठन (आईएलओ) को निष्पक्ष भर्नासम्बन्धी सामान्य सिद्धान्त तथा कार्यविधिमा यो उल्लेख गरिएको छ। नेपाल सरकारले पनि शून्य लागत नीति कार्यान्वयनमा ल्याएको बतायो। तर, यस्तो व्यवस्था भए पनि नेपाली श्रमिक भने लाखौं रुपैयाँ तिरेर विदेश जान अझै बाध्य छन्। रोजगारदाता कम्पनीले आईएलओको व्यवस्था लत्याउँदै श्रमिकबाट चर्को शुल्क उठाइरहेका छन्। अन्तर्राष्ट्रिय ट्रेड युनियन महासंघ र नेपाल ट्रेड युनियन महासंघ (जिफन्ट) कोे अध्ययनअनुसार १४ प्रतिशत श्रमिक मात्रै शून्य लागतमा वैदेशिक रोजगारीमा जान पाएका छन्। यसबाहेक अन्य श्रमिकले कुनै न कुनै शुल्क तिरिरहेका छन्। वैदेशिक रोजगार व्यवसायी संघका संयोजक विमल ढकाल मलेसिया, यूएई, कतार, साउदी, कुवेतका केही कम्पनीले निःशुल्क श्रमिक लैजान सुरु गरेको बताउँछन्। अधिकांश कम्पनीले शून्य लागतमा श्रमिक नलैजाने गरेको ढकालको भनाइ छ। गन्तव्य मुलुकका सरकारसँग जोडतोडका साथ कुरा गर्न सके वैदेशिक रोजगार निःशुल्क सम्भव छ, ढकाल भन्छन्, नेपालले एकतर्फी निर्णय गरेर मात्रै हुँदैन। नेपालको निर्णय विदेशका कम्पनीले मान्दैनन्। पूर्णरूपमा निःशुल्क वैदेशिक रोजगारको सम्भावना छैन। सम्पूर्ण खर्च बेहोर्न रोजगारदाता तयार हुँदा त सम्भव होला। तर, यो चुनौतीको विषय हो। डन्डुराज घिमिरे  प्रवक्ता, श्रम मन्त्रालय अधिकांश कम्पनीले शून्य लागतमा श्रमिक लैजाँदैनन्। गन्तव्य मुलुकका सरकारसँग कुरा गर्न सके वैदेशिक रोजगार निःशुल्क सम्भव छविमल ढकाल  संयोजक, वैदेशिक रोजगार व्यवसायी संघ सरकारले २०७२ सालदेखि फ्रि भिसा, फ्रि टिकटको प्रावधान ल्यायो। तर, अधिकांश कामदार भिसा र टिकटको पैसा तिरेरै वैदेशिक रोजगारीमा गइरहेका छन्। श्रमिकले खुलेआम म्यानपावर तथा एजेन्टलाई साढे २ लाखभन्दा बढी शुल्क तिर्न बाध्य छन्। सरकारले म्यानपावरलाई श्रमिकबाट १० हजार सेवाशुल्क लिन छुट दिएको छ। म्यानपावरले रसिद १० हजारको दिए पनि पैसा भने २ लाखदेखि ३ लाख उठाउने गरेको श्रमिकको गुनासो गर्छन्। मलेसिया तथा खाडीमुलुक जान श्रमिकले लाखौं शुल्क तिर्नुपर्दा ऋण चुक्ता गर्न नै ६ महिनादेखि झन्डै एक वर्षसम्म लाग्ने गरेको पाइएको छ। पारिश्रमिक न्यून हुने, विदेश जानै लाखौं लाग्ने भएकाले श्रमिक आजित छन्। गन्तव्य मुलुकमा म्यानपावरको पहुँच पुग्न नसक्दा र व्यवसायीबीच अस्वस्थ प्रतिस्पर्धा हुँदा त्यसको मार श्रमिकमा परेको छ। श्रम तथा आप्रवासनसम्बन्धी अनुसन्धानकर्ता रामेश्वर नेपाल निःशुल्क वैदेशिक रोजगार संभव रहेको बताउँछन्। निःशुल्क वैदेशिक रोजगार संभव छ। संभव बनाउनु पनि पर्छ, नेपाल भन्छन्, अरू उपाय नपाएर विदेश जान लागेकाले उल्टै पैसा तिरेर जानु अस्वाभाविक हो। श्रममा जाने कामदारबाट पैसा उठाउनु न्यायोचित नहुने नेपाल बताउँछन्। वैदेशिक रोजगारीमा लागेको ऋण तिर्न १० औं महिनासम्म लाग्नु उचित नभएको उनी बताउँछन्। यहाँका म्यानपावर मात्र नभई गन्तव्य मुलुकमा कम्पनीले पनि चलखेल गर्छन्। कतिपय कम्पनीका एचआरले व्यक्तिगत लाभ हेर्ने गर्नाले पनि म्यानपावरहरू अस्वस्थ प्रतिस्पर्धामा उत्रिने गरेका छन्। नेपालकै केही म्यानपावर कम्पनीले कामदारबाट शुल्क नलिने अभ्यास थालेका छन्। नेपालकै म्यानपावर कम्पनीले बिजनेस डिल हुँदा कामदारबाट शुल्क नलिने नीति बनाएका छन्, नेपाल भन्छन्, टिकट, भिसा, काठमाडौं आएर होटल, खाना खर्च, र सर्भिस चार्ज यति पैसा लाग्छ भनेर प्रस्ताव गरेको र गन्तव्य मुलुकको कम्पनीले स्वीकार गरेको पनि देखियो। ती म्यानपावरले कसैले कार्यालय देखाइदिए बापत बिचौलियाले लाभ लिएनलिएको पनि सजग गराउने गरेको उनले बताए। यस्ता उदाहरण नगन्य छ, अपवाद मात्रै छ तर पूर्णरूपमा कार्यान्वयन गर्न सकिने ठाउँछ, नेपालले भने। मलेसियाले शून्य लागतमै कामदार लैजान राजी भएको थियो। २०७५ मंसिर ११ मा मलेसियाँसँग श्रम सम्झौता हुँदा निःशुल्क कामदार लैजाने व्यवस्था गरिएको छ। तर, त्यसपश्चात् मलेसियामा श्रमिक खासै जान पाएका छैनन्। म्यानपावर कम्पनीले अडान राख्न सके कामदारले निःशुल्क रूपमा जान पाउने नेपाल बताउँछन्। यहाँका म्यानपावरले गन्तव्य मुलुकमा अस्वस्थ प्रतिस्पर्धा नगरी त्यहाँबाटै सेवाशुल्क लिन अडान राखे कामदार निःशुल्क रूपमा जान संभव छ, नेपाल भन्छन्। मागपत्र प्रमाणित गर्ने क्रममा रिक्रुमेन्ट फि नतिर्ने शर्तमा मात्रै दूतावासले प्रमाणित गर्ने प्रावधान छ। तर, व्यवहारमा त्यो छैन। मागपत्र निर्देशिका उद्देश्यअनुसार काम भएन। अभ्यासमा चार्ज गर्ने नै हो। यो खराब अभ्यास नै हो, नेपालले भने। सरकारले द्विपक्षीय श्रम सम्झौता गर्दा शून्य लागतको मुद्दा उठाउनुपर्छ। उपल्लो तहको सम्झौतामा जोड दिनुपर्छ, उनले भने, कार्यान्वयन भएनभएको अनुगमन गर्नुपर्छ, नेपाल भन्छन्। कतार, यूएई, मलेसियाले फ्रि भिसा लैजाने भने पनि व्यवहारमा कामदारले चर्को शुल्क तिर्न बाध्य छन्। श्रम, रोजगार तथा सामाजिक सुरक्षा मन्त्रालयका प्रवक्ता डन्डुराज घिमिरेले पूर्णरूपमा निःशुल्क वैदेशिक रोजगार संभावना नरहेको बताउँछन्। पालना गर्न बडो समस्या छ, सम्पूर्ण खर्च बेहोर्न रोजगारदाता तयार हुँदा त संभव होला, घिमिरे भन्छन्। पछिल्लो समयमा मलेसियाका रोजगारदाता कम्पनी श्रमिकको सम्पूर्ण खर्च र यहाँको म्यानपावर कम्पनीको सर्भिस शुल्कसमेत तिर्न राजी हुन थालेका छन्। मलेसियाको विस्ट्रोन टेक्नोलोजी कम्पनीले त्यहाँ पुग्दासम्म लाग्ने सबै खर्च आफैंले व्यहोर्ने सर्तमा आकर्षण इन्टरनेसनल र लालधनुष इन्टरनेसनल म्यानपावर कम्पनीसँग सम्झौता गरेको छ। सम्झौतापश्चात् गाउँदेखि काठमाडौंसम्म आउनेजाने, काठमाडौंका होटलमा बस्ने र खाने, राहदानी बनाउन लागेको खर्च, मेडिकल, भिसा, हवाई टिकटलगायत सम्पूर्ण खर्च कम्पनीले बोहोर्ने छ। तर, विस्ट्रोनले पहिलो चरणमा ४ सय ५० जना लैजाने भएको छ। आकर्षण म्यानपावरका सञ्चालक विष्णु केसी श्रमिक छनोट भइसकेको र अब डेढ महिनाभित्र गइसक्ने बताए। गन्तव्य मुलुकका रोजगारदातालाई निःशुल्क लिन भन्नुपर्छ। त्यसका लागि पूरै तयारी गर्नुपर्छ, केसी भन्छन्। अहिले थोरै कम्पनीले मात्रै निःशुल्क लिइरहेकाले धेरैलाई कन्भिन्स गरी निःशुल्क रूपमा श्रमिक पठाउन सकिने आकर्षण म्यानपावरका सञ्चालक केसी बताउँछन्। वैदेशिक रोजगार विभागकाअनुसार चालू आर्थिक वर्षको ११ महिनासम्मम करिब ५ लाख श्रमिक वैदेशिक रोजगारीमा गइसकेका छन्। जेठमा मात्रै ६२ हजार ३ सय ४९ जना श्रमिक वैदेशिक रोजगारीमा गएका छन्।"
बजेट वितरण कि विकासमुखी,"मुलुकमा संघीयताको कार्यान्वयन भएको पाँच वर्ष पनि पूरा भएको छैन, तर यो प्रणालीअनुरूप गठित प्रदेशहरू खारेजीको माग बढ्दै गएको छ। त्यसमाथि झन् प्रदेश सरकारका गतिविधि र प्रदेशमा मौलाएको फोहोरी राजनीतिले यो प्रणालीका विरोधमा मलजल गरिरहेको भान हुन्छ। ७ वटै प्रदेश सरकारले ल्याएका बजेट वितरणमुखी छन्। दलका कार्यकर्तामात्रै होइन, मन्त्रीका परिवारका सदस्य र आफन्तका नाममा बजेट छुट्ट्याएर प्रदेश सरकारहरूले संघीयताकै रमितामात्रै देखाएका छैनन्। मूर्ति निर्माणजस्ता अत्यन्तै गैरसिर्जनशील र अनुत्पादक काममा पैसा खन्याएर विकास र समृद्धिको जनताको अपेक्षाकै हुर्मत लिएका छन्। सत्ताका लागि जस्तो पनि सिद्धान्तहीन गठजोड नेपाली केन्द्रीय राजनीतिको रोग सबैभन्दा सरुवा भएको प्रदेशमै हो, त्यो संक्रमण कति दुःख दिने हो आगामी दिनमा भन्ने चिन्ता त छँदैछ, त्यसमाथि जनताको नजिकै पुगेको सरकारले पनि राज्यको ढुकुटी आफू र आफ्ना पोस्न खट्टै बाँडे झैं बाँडेपछि राजनीतिक रत्यौलीको पटाक्षेप भएको छ। असार १ गते बजेट ल्याएका सबै ७ प्रदेशमा बजेट यसरी वितरण गरिएको छ कि सबैतिर निराश छाउने संकेत देखिएको छ। जुन राज्यको ढुकुटीको नास त हुँदै हो, जनताले संघीय लोकतात्रिक गणतन्त्र ल्याएको गरेको अमूल्य बलिदानीको घोर अपमान हो। योजनाविहीन विकासले कुनै लक्ष्य हाँसिल हुँदैन। कुनै खास ठूलो योजना र लक्ष्य नबनाई कनिका छरेजस्तो गरी छरिएको बजेटले उपलब्धि दिँदैन। यो मुलुककै बजेट निर्माणको असाध्यै ठूलो रोग थियो, जुन प्रदेशहरूमा पनि देखापर्यो। पुँजीगत बजेट खर्च गर्न प्रदेश सरकारहरू पनि संघजस्तै लाचार रहे। मन्त्री र सांसदहरूको जन्तीले मुलुकलाई आर्थिक भार बढायो भनेर आलोचना भइरहेको बेला मन्त्री र सांसदका आफन्तका नाममा प्रतिष्ठान, दलका पार्टी कार्यालयहरूका भवन निर्माणमा बजेट छुट्ट्याएर प्रदेश सरकारहरूले आफूहरूलाई निकम्मा, अकर्मण्य बनाउनु मुलुककै लागि दुर्भाग्य हो। यसले हाम्रो राजनीतिक प्रणालीलाई कमजोर र अस्थिर बनाउन मलजल गरेको छ। सुदूरपश्चिम सरकारको बजेटमा पार्टी र प्रतिष्ठानका कार्यालयहरूका लागि ६ करोड रुपैयाँ बजेट छ। कर्णाली प्रदेशमा पनि सत्ताधारी पार्टी निकट प्रतिष्ठान र पार्कका लागि २ करोड बजेट छ। प्रदेश नम्बर १ र लुम्बिनी उही रोगबाट ग्रसित छन्। गण्डकीमा मुख्यमन्त्री र मन्त्रीका मातापिताका नामका प्रतिष्ठान, सांसदका परिवारका सदस्यका प्रतिष्ठानका लागि भनेर ३ करोड जति बजेट छ। मधेसले मूर्ति बनाउन ७ करोड राखेको छ भने बागमतीले पनि त्यस्तै गरेको छ। प्रदेशका बजेटहरूले गरिबी घटाउने कार्यक्रम ल्याएका छैनन्, रोजगारी सिर्जनाको नामोनिसान छैन। राजस्वको दायरा फैलाउने उपाय सबै प्रदेशका बजेटबाट अलप छ। गरेको खर्चमा पनि बेरुजुको चाङ डरलाग्दो छ भने वित्तीय अनुशासन, आर्थिक अनुशासन कुन चराको नाम हो भन्ने ढंगले प्रदेश सरकारहरू बजेटमार्फत प्रकट भएका छन्। अर्काेतिर प्रदेशहरूले आफ्नो हैसियत बिर्सिएर पालिकाका पनि वडाहरूले गर्नुपर्ने कामका लागि चुबुरचुबुर बजेट दिएका छन्। खासमा प्रदेशले संघले भन्दा साना र पालिकाहरूले नसक्ने योजना बनाउने र बजेट कार्यान्वयन गर्नुपर्ने हो। त्यसबाटै प्रदेशको औचित्य स्थापित हुन्छ। संघले आँखा नपुर्याएका र स्थानीयको आवश्यकतामा ध्यान दिएर बजेट राखी कार्यक्रम ल्याएर औचित्य पुष्टि गर्न लाग्नुपर्नेमा पालिकाले पनि नगनेका कार्यक्रम र योजनामा बजेट राखेर प्रदेशहरूले केवल तुष्टि लिएका छन्। ४५ लाखका पनि योजना बनाएर बजेट हाल्नु भनेको प्रदेशहरूले आफूहरूको औचित्यहीन बनाउनु हो। त्यतिका बजेटको काम त पालिकाहरू नै गर्न सक्षम छन्। प्रदेशको स्थापना सीमान्तकृत समुदायको पनि राज्यमा अपनत्व होस्, सबै जातजाति र समुदायको पहिचानको सम्बोधन होस्। सँगसँगै मुलुकको सबै भूभागमा समृद्धि होस् भनेर गरिएको हो। तर, दलका नेता कार्यकर्ताको व्यवस्थापन र तिनले मिलिभगतमा भागबन्डा गर्ने अवसरका रूपमा दुरुपयोग गरी संघीय प्रणालीको बदनाम गरेका छन्। जतिजति संघीयता विरोधी तत्वले मुलुकमा राजनीतिक अस्थिरताका लागि बिउ रोप्दैछ, त्यतित्यति नै प्रदेश सरकारका गतिविधि र आर्थिक तथा राजनीतिक अनैतिकताले त्यो समस्या थपेको छ। त्यो आगो निभाउन जनमुखी बन्ने पहिलो कर्तव्य प्रदेशहरूकै हो। प्रदेशहरू आफैं सच्चिनुपर्छ, सुध्रनुपर्छ। होइन भने प्रदेश संरचना उल्टिने खतरा आइपर्दा काँध थाप्नेभन्दा रामराम भन्नेहरू नै धेरै हुनेछन्।"
"बजेट चलखेल प्रकरण : जेठको सीसीटीभी माग्दा दिए असारको, बयान लिँदै समिति","काठमाडौं : तत्कालीन अर्थमन्त्री जनार्दन शर्माले अनधिकृत व्यक्तिको प्रवेश गराएर बजेटमा करका दरमा चलखेल गरेकोबारे छानबिन गर्न संसदीय विशेष समिति गठन भएको १२ दिन पुग्यो । तर, अझै प्रमाण हात पार्न सकेको छैन। जबकि प्रतिनिधिसभाले समिति गठन भएको १० दिनमा प्रतिवेदन बुझाउन निर्देशन दिएको थियो। बजेट चलखेल प्रकरणमा तत्कालीन अर्थमन्त्री शर्माले राजीनामा दिएकै दिन असार २२ गते छानबिन समिति गठन गरिएको थियो। समितिले असार २७ मा काम थालेको थियो। गत बुधबार जेठमा राजश्व दर निर्धारण गर्ने क्रममा अनधिकृत व्यक्तिको प्रवेश भएको अवधिको सीसीटीभी फुटेज तथा कागजात उपलब्ध गर्न समितिले पत्र पठाएको थियो। अर्थ मन्त्रालयले बिहीबार दिएन । शुक्रबार सीसीटीभीको हार्ड ड्राइभ दियो। तर, त्यो जेठको नभई असारको भएकाले अझै छानबिनको प्रमाण नजुटेको समिति सदस्य सीताराम महतो बताउँछन्। उनका अनुसार जेठको सीसीटीभी माग्न समितिले आइतबार फेरि पत्र पठाएको छ। सीसीटीभी फुटेज रिकभर गर्ने सबैभन्दा लोकप्रिय तरिका पनि छन्। जसअन्तर्गत ब्याकअप प्रयोग गरेर मेटाइएको सीसीटीभी फुटेज छ भने सजिलै पुनः प्राप्त हुन्छ। सम्बन्धित फिल्डका विज्ञहरू भने सीसीटीभी फुटेजलाई रिकभर गर्न सम्भव भएको दाबी गर्छन्। फेरि पत्र पठाएकोमा सो प्रमाण सोमबार आउने अपेक्षा गरेका छौं। सचिवले जेठको पठाउँछु त भनेका छन्, समिति सदस्य महतोले भने। आइतबार सिंहदरबारमा बसेको समिति बैठकले अर्थ मन्त्रालयका सीसीटीभीसँग सम्बन्धित इन्जिनियर, सचिवहरूसँग सोधपुछ गरेको छ। यसबीच समितिमा कांग्रेसका सदस्य हेरफेर भए। सदस्य पुष्पा भुसाल उपसभामुख उम्मेदवार बनेपछि उनको ठाउँमा कांग्रेसका मानबहादुर विश्वकर्मालाई राखियो। यी कारण पनि समितिले कामलाई गति दिन नसकेको जनाइएको छ। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटका बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ। प्रायः बैंक, सार्वजनिक कार्यालय, निजी सम्पत्ति, पार्क, सडक र संवेदनशील ठाउँहरूमा तपाईं सिसिटीभी निगरानीमा हुनुहुन्छ भन्ने सूचनाहरू देख्न पाउँछौं। हामीमध्ये धेरैजसो त्यो सूचना हेरेपछि सतर्क रहन्छौं, हाम्रो ज्ञानले काम गरिरहेको छ वा छैन भन्ने वास्ता गर्दैनौं। यसको प्रयोग सामान्यतः अपराध व्यवस्थापन, विपद् व्यवस्थापन, शहर र सामुदायिक सडक अनुगमन, चिकित्सा निगरानी र निदान, व्यवहार अनुसन्धानका लागि गरिन्छ। सामान्यतः तीन प्रकारका सीसीटीभी क्यामेराहरू हुन्छन्। यसमा एनालग तथा डिजिटल नेटवर्क हुन्छन्। मेटाइएको सीसीटीभी फुटेज विभिन्न विधि प्रयोग गरेर विशेषज्ञले पुनः प्राप्त गर्न सक्छन्। डिजिटल डाटा प्रायः हार्ड ड्राइभ, सर्भर तथा क्लाउडहरूमा भण्डारण गरिने हुनाले तिनीहरूलाई सजिलै पुनः प्राप्त गर्न सकिन्छ। मेटाइएको फुटेज पुनः प्राप्ति गर्ने विभिन्न तरिकाहरू छन् जुन क्षतिको प्रकारहरूमा निर्भर गर्दछ । सीसीटीभी फुटेज रिकभर गर्ने सबैभन्दा लोकप्रिय तरिका पनि छन्। जसअन्तर्गत ब्याकअप प्रयोग गरेर मेटाइएको सीसीटीभी फुटेज छ भने सजिलै पुनः प्राप्त हुन्छ। सम्बन्धित फिल्डका विज्ञहरू भने सीसीटीभी फुटेजलाई रिकभर गर्न सम्भव भएको दाबी गर्छन्। मेटाइएको भए पनि त्यसको सर्भर अन्त भए सजिलैसँग फेरी फुटेज प्राप्त गर्न सकिने सीसीटीभीका विज्ञ शिव राईले जानकारी दिए। नियतवश हटाइएको वा क्षमता नै कम रहेको हो भने रिकभरमा केही गाह्रो हुन्छ। तर, अवस्था हेरेर त्यसलाई रिकभर गर्न सम्भव छ, एक सीसीटीभी कम्पनीमै कार्यरत राईले भने। संसदीय छानबिन विशेष समितिले अर्थ मन्त्रालयका सचिवद्वय मधुकुमार मरासिनी र कृष्णहरि पुष्करसँग बयान लिएको छ। अर्थसचिव मरासिनी र राजस्वसचिव पुष्करसहित बजेट निर्माण प्रक्रियामा सहभागी कर्मचारीसँग अनधिकृत व्यक्तिले करका दरमा चलखेल गरेको विषयमा आइतबार समितिले जानकारी लिएको हो। समितिले मूल गेटदेखिका सीसीटीभीका गतिविधिहरूमा जोड दिएर अध्ययन गरिरहेको छ। समिति सदस्य प्रदीप ज्ञवालीले बजेटको प्रक्रियामा संलग्नसँग जानकारी लिने र सीसीटीभीका विषयमा अध्ययन गर्ने काम भइरहेको जानकारी दिए। समिति सचिव सुरेन्द्र अर्यालले आइतबार मात्रै चार चरणमा छलफल गरिएको बताए। सिंहदरबारमा बसेको समितिको बैठकमा मन्त्रालयका उच्च अधिकारीलगायत सहभागी भएका थिए। सचिव अर्यालका अनुसार पहिलो चरणमा मन्त्रालयका प्रशासन महाशाखा प्रमुख, सीसीटीभीसँग सम्बन्धित काम गर्ने आईटी इन्जिनियरसँग छलफल गरियो। दोस्रो चरणमा बजेट महाशाखा प्रमुखसँग पनि सोधपुछ गरेको उनले बताए। बजेट महाशाखाका दुई उपसचिवसँग पनि बयान लिइएको छ। तेस्रो चरणमा पुस्कर र चौथो चरणमा मरासिनीसँग बयान लिइएको हो। समितिको छैटौं बैठक बस्यो। आइतबार चार चरणमा छलफल गरियो। मोटामोटी रुपमा अर्थ मन्त्रालयका उच्च कर्मचारीसँगको छलफल सकिएको छ, उनले भने, शनिबार भन्सार विभाग र आन्तरिक राजस्व विभागका महानिर्देशकसँग सोधपुछ भएको थियो। उनले अर्थ मन्त्रालयका पदाधिकारीहरूसँग छलफल मोटामोटी सकिएको बताए। समितिले मूल गेटदेखिका सीसीटीभीका गतिविधिहरूमा जोड दिएर अध्ययन गरिरहेको छ। समिति सदस्य प्रदीप ज्ञवालीले बजेटको प्रक्रियामा संलग्नसँग जानकारी लिने र सीसीटीभीका विषयमा अध्ययन गर्ने काम भइरहेको जानकारी दिए। असार २२ गते बनेको छानबिन समितिले २७ गतेदेखि काम थालनी गरेको हो। समितिमा एमालेबाट ४, कांग्रेस, माओवादी केन्द्रबाट २२, नेकपा एकीकृत समाजवादी, जनता समाजवादी पार्टी (जसपा) लोकतान्त्रिक समाजवादी पार्टी (लोसपा) बाट ११ गरी ११ जना छन्। समितिलाई १० दिनको समय दिइएको छ।"
"न्याय पाउलान् ६३,७१८ द्वन्द्वपीडितले ?","काठमाडौं : सर्वोच्च अदालतले २०७० पुसमा सरकारलाई आदेश दियो माफी प्रक्रियामा पीडितको सहभागिता र सहमति अनिवार्य गर्नू। १० वर्षे सशस्त्र द्वन्द्वका पीडितको न्यायसम्बन्धी मौलिक हकको संरक्षण हुने गरी कानुन परिमार्जन र संशोधन गर्न पनि सर्वोच्चले भन्यो। तर, त्यसको झन्डै नौ वर्षपछि सरकारले द्वन्द्वकालीन घाउ सामसुम पार्ने गरी कानुन संशोधनको प्रस्ताव गरेको छ। कानुन, न्याय तथा संसदीय मामिला मन्त्रालयले शुक्रबार बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न संसद्मा विधेयक दर्ता गरेको हो। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्थामा कानुनका विज्ञले प्रश्न उठाएका छन्। सरकार अन्तिम घडी मात्रै तात्दा कतै पीडितलाई फकाईफुलाई सहमतिमा ल्याउने, पीडकलाई उन्मुक्ति दिएर न्यायिक निरुपणको कर्मकाण्ड पूरा गरिने त होइन भन्ने आशंका सरोकारवालाले गरेका छन्। माओवादीका तत्कालीन नेता डा बाबुराम भट्टराई नेतृत्वको सरकारले २०६९ चैत १ मा सत्यनिरुपणसम्बन्धी अध्यादेश जारी गरेको थियो। त्यही बेला दोषीलाई उन्मुक्ति दिन खोजिएको भन्दै सर्वोच्चले त्यसलाई अस्वीकार गर्यो। माफी प्रक्रियामा पीडितको सहभागिता र सहमतिलाई अनिवार्य नबनाई गौण बनाएको देखिएकाले पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्तको विपरीत देखिएकाले यो व्यवस्थालाई पुनरावलोकन गरी उपरोक्तबमोजिम परिमार्जन र संशोधन गर्र्नु, सर्वोच्चको आदेशमा लेखिएको थियो। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको थियो। १० वर्षे सशस्त्र द्वन्द्वका क्रममा हत्या, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराधका हजारौं घटना भए। जसमध्ये झन्डै ६४ हजारले मात्र सत्यनिरुपण तथा मेलमिलाप आयोगमा उजुरी दिए। द्वन्द्वको घाउमा मलमको अपेक्षा गरेका पीडितहरू सरकारले नुनचुक छर्कने काम गरेको बताउँछन्। सरकारले शुक्रबार प्रतिनिधिसभामा दर्ता गरेको विधेयक फिर्ता लिनुपर्ने माग अधिकारकर्मीले गरेका छन्। तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। वरिष्ठ अधिवक्ता डा दिनेश त्रिपाठी चतुर्याइँ र बठ्याइँपूर्ण तवरले यो विधेयक बनाइएको बताउँछन्। न्याय सुनिश्चित हुनुपर्छ, त्रिपाठी भन्छन्, १६ वर्ष भइसक्दा पनि पीडितले न्याय पाएका छैनन्। न्यायका लागि कुनै सम्झौता वा सौदावाजी गर्न सकिँदैन। न्यायको विषयलाई कसैको सत्ता टिकाउने औजारको रूपमा उपयोग गर्न सकिँदैन। न्यायलाई तिलाञ्जली दिन मिल्दैन। विधेयकको दफा २ (४) मा मानवअधिकार उल्लंघन भन्नाले सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको कार्य भनी परिभाषित गरिएको छ। जसअन्तर्गत हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने कार्यलाई सूचीमा राखिएको छ। त्यस्तै कुटपिट, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने, वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै कार्यलाई पनि विधेयकले मानवअधिकार उल्लंघनको सूचीमा राखेको छ। यसबाट पीडकलाई उन्मुक्ति दिन खोजिएको देखिएको अधिकारकर्मीहरू बताउँछन्। ऐनले भने मानवअधिकारको गम्भीर उल्लंघन भनेको छ। मानव अधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ, अधिवक्ता ओमप्रकाश अर्याल भन्छन्, जबर्जस्ती करणी, व्यक्ति बेपत्ता पार्ने कार्य, क्रुरतापूर्वक दिएको यातनालाई मानवअधिकारको गम्भीर उल्लंघनको परिभाषाभित्र पारेको भए पनि हदम्यादको कारणबाट उन्मुक्ति पाउने देखिन्छ। किनभने यस्ता अपराधमा हदम्याद नलाग्ने व्यवस्था विधेयकले गर्न सकेको छैन। दफा २ कै ५ मा मानवअधिकारको गम्भीर उल्लंघनको सूची बनाइएको छ। सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रुरतापूर्वक दिएको यातनालाई मानवअधिकारको गम्भीर उल्लंघनको सूचीमा राखिएको छ। अधिवक्ता अर्यालका अनुसार सत्यनिरुपण तथा मेलमिलाप आयोगले व्यक्ति हत्या हुँदा क्रुर यातना दिएको वा निर्ममता देखाएको ठहर गरेन भने मेलमिलाप वा क्षमादान योग्य हुन सक्ने देखिन्छ। अरू घटना त परै जावस क्रुर यातना दिई वा निर्ममतापूर्वक ज्यान मारेका घटना पनि अभियोजनका लागि सिफारिस नगरिने कुराको पूर्वानुमान गर्न सकिन्छ, अर्याल भन्छन्, दशकौं अघि भएको कतिपय हत्याको वारदातमा कानुनतः हदम्यादको तगारोले छेक्न सक्ने संभावना रहन्छ। नेपाल मानव अधिकार संगठनका अध्यक्ष महामुनिश्वर आचार्य पीडकले उन्मुक्ति पाउने गरी विधेयक तयार पारिएको बताउँछन्। यो विधेयकप्रति गम्भीर असहमति छ। नागरिक समाजले यसलाई स्वीकार गर्दैन, अध्यक्ष आचार्य भन्छन्। न्यायका लागि मानव अधिकार सञ्जालका संयोजक इन्द्रप्रसाद अर्याल पीडितलाई पटकपटक झुक्याउने काम भइरहेको बताउँछन्। न्याय दिने होइन कि जसरी हुन्छ टुंग्याउने मनशाय देखिन्छ, अधिवक्तासमेत रहेका अर्याल भन्छन्, कागजी रूपमा न्याय प्रक्रिया टुंग्याउन पाए विदेशीलाई देखाउन हुन्थ्यो भन्ने सोंच सरकारमा देखियो। संयुक्त राष्ट्रसंघको मानवअधिकार समितिमा गरेको प्रतिबद्धता पूरा भएको सुनाउन पाए हुन्थ्यो भन्ने उद्देश्य सत्तारुढ दलमा पाइयो। वरिष्ठ अधिवक्ता त्रिपाठीका अनुसार यातना, यौनजन्यलगायत गम्भीर प्रकृतिका अपराधमा संलग्नलाई नेपाली कानुनअनुसार कारबाही नभए अन्तर्राष्ट्रिय क्षेत्राधिकार लागू हुन्छ। निहत्थामाथिको हत्या, यौनजन्य अपराध, अमानवीय व्यवहार सबै युद्ध अपराध हो। यो अक्षम्य हुन्छ, उनी भन्छन्, नेपालभित्र दण्डको सुनिश्चितता हुन सकेन भने अन्तर्राष्ट्रिय क्षेत्राधिकार लागू हुन्छ। नेताहरूले कम्बोडियाबाट सिक्नुहोस्। विधेयकमा मानवअधिकारको गम्भीर उल्लंघनको कार्यमा संलग्न व्यक्तिमाथि मुद्दा चलाउन आयोगले महान्यायाधिवक्तासमक्ष सिफारिस गर्नुपर्ने व्यवस्था छ। ऐनमा शान्ति मन्त्रालयमा पठाउने र मन्त्रालयको निर्णयपछि मात्र महान्यायाधिवक्तासमक्ष पठाउने व्यवस्था थियो। आयोगबाट सिफारिस भएको मितिले ६ महिनाभित्र महान्यायाधिवक्ता वा सरकारी वकिलले मुद्दा चलाउने वा नचलाउने निर्णय गर्नुपर्ने व्यवस्था विधेयकमा छ। यस्तो ६ महिने हम्यादको व्यवस्थाले ६ महिनाभन्दा पछि प्रमाणहरू जुटेको अवस्थामा पीडितलाई न्यायको ढोका बन्द हुने कानुन व्यवसायी बताउँछन्। सरकारले द्वन्द्वकालीन घटनाको अध्ययन गरी टुंगोमा पुर्याउन सत्यनिरुपण तथा मेलमिलाप आयोग र बेपत्ता आयोग गठन गर्यो। २०६३ मंसिर ५ गते सरकार र माओवादीबीच सम्पन्न विस्तृत शान्ति सम्झौताअनुरूप आयोग गठन गरिएको हो। १ फागुन २०५२ देखि ५ मंसिर २०६३ सम्म भएको सशस्त्र द्वन्द्वका क्रममा भएका घटनाको छानबिन सुस्त छ। सशस्त्र द्वन्द्वको क्रममा परिवारका सदस्य गुमाएका रुकुमका द्वन्द्वपीडितहरू । अन्नपूर्ण फाइल तस्बिर सत्यनिरुपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार सातै प्रदेशबाट ६३ हजार ७ सय १८ जनाको उजुरी परेको छ। हालसम्म ६ सय १८ जनालाई द्वन्द्वपीडित परिचयपत्र वितरण गरिएको छ। आयोगले ५ सय ३८ जनाको परिपुरणको निर्णय गरेको छ। २ हजार २ सय ६८ जनाको उजुरी तामेलीमा राखिएको छ। आयोगका पदाधिकारीले सरकारलाई ऐन संशोधन गर्नु पर्ने सुझाव दिँदै आएका थिए। नेपाल मानव अधिकार संगठनका अध्यक्ष महामुनिश्वर आचार्य सशस्त्र द्वन्द्व समाप्तिपछि पीडितलाई संक्रमणकालीन न्यायिक प्रक्रिया अपनाएर न्याय दिने विश्वव्यापी प्रचलन रहेको बताउँछन्। तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। सर्वोच्चका पूर्वन्यायाधीश बलराम केसी द्वन्द्वकालीन घटनामा पीडक र पीडित नछुट्टिँदै सम्मान गर्ने कुरा न्यायसंगत र विवेकसम्मत नभएको बताउँछन्। बग्गीको अघि घोडा राखिन्छ। बग्गी पछाडि घोडा राख्ने होइन, पूर्वन्यायाधीश केसी भन्छन्, सत्यनिरुपण आयोगले सक्कली अपराधी छुट्ट्याउनुपर्छ। सरकारले सेनानीका रूपमा सम्मान गर्दा भोलि अनुसन्धान पछि आयोगले पीडकका रूपमा सिफारिस गर्यो भने के गर्ने ? संवैधानिक कानुनका ज्ञाता डा विपिन अधिकारी यसलाई राजनीतिक रूपमा स्टन्टको संज्ञा दिन्छन्। सम्मान गर्नका लागि पैसा खर्च गर्ने हो भने आधार, प्रमाण र औचित्य पुष्टि हुनुपर्छ। संसदमा सैद्धान्तिक रूपमा छलफल हुनुपर्छ। राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए।बलराम केसी, पूर्वन्यायाधीश मानवअधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ। ओमप्रकाश अर्याल, अधिवक्ता चतुर्याइँ र बठ्याइँपूर्ण तवरले यो विधेयक बनाइएको छ। १६ वर्ष भइसक्दा पनि पीडितले न्याय पाएका छैनन्। न्यायलाई तिलाञ्जली दिन मिल्दैन।डा दिनेश त्रिपाठी, वरिष्ठ अधिवक्ता मानवअधिकार उल्लंघनसँग सम्बन्धित मुद्दाको कारबाही र किनारा गर्न न्याय परिषद्को परामर्शमा तीन सदस्यीय विशेष अदालत गठन गर्ने विधेयकको दफा १९ मा उल्लेख छ। अदालतका अध्यक्ष र सदस्यमा सरकारले परिषद्कै परामर्शमा उच्च अदालतका न्यायाधीशहरूमध्येबाट तोक्ने प्रस्ताव गरिएको छ। विशेष अदालतको निर्णय अन्तिम हुने विधेयकमा छ। उक्त अदालतले गरेको निर्णयमा अपिल नलाग्ने व्यवस्था आपत्तिजनक रहेको अधिवक्ता अर्याल बताउँछन्। सर्वोच्च अदालतको आदेश, अपराध संहिता, प्रमाण ऐनलगायत ऐनविपरीत रहेको अर्यालको भनाइ छ। घुमाईफिराई कुनै पनि पीडकलाई सजाय हुन सक्ने अवस्था सिर्जना गरिएको छ। विशेष अदालतले गरेको काममा अपिल नलाग्ने, सर्वोच्च अदालतमा आउन पनि नपाउनेजस्ता व्यवस्थाले फौजदारी न्यायको प्रक्रियालाई उल्लंघन गर्दै आयोगले गरेको सिफारिसअनुसार नै मुद्दा चल्न सक्ने व्यवस्था गरिएको छ। पीडितको आँखामा धुलो छर्ने काम भएको छ, उनी भन्छन्, ऐन संशोधन पनि कोही पनि व्यक्तिलाई मुद्दा चलाउन नसक्ने अवस्था छ। जाने बुझेका व्यक्तिले सहेर बस्ने हो भने मतियार भइन्छ। पीडितको पाप लाग्छ। विशेष अदालतबाट मुद्दा फैसला नहुँदै प्रतिवादीले मानवअधिकार उल्लंघन गरेकोमा पश्चाताप गरी भविष्यमा त्यस्तो कार्य नगर्ने प्रतिज्ञा गर्न वा पीडितसँग क्षमायाचना गर्नका लागि मौका उपलब्ध गराउन निवेदन दिन सक्ने व्यवस्था छ। विधेयकमा लेखिएको छ, निवेदन पर्न आएमा विशेष अदालतले निवेदन दिने व्यक्तिलाई मनासिव मौका दिनुपर्नेछ। सरकारले ३१ असारमा राजपत्रमा सूचना प्रकाशन गर्दै दुवै आयोगको कार्यावधि असोज मसान्तसम्म थप गरेको छ। तर, दुवै आयोगका पदाधिकारीको म्याद थपेन। असार मसान्तमा दुवै आयोगका पदाधिकारी स्वतः पदमुक्त भएका छन्। २७ माघ २०७१ मा तत्कालीन प्रधानमन्त्री सुशील कोइरालाको नेतृत्वको सरकारको पालामा सत्यनिरुपण तथा मेलमिलाप आयोग गठन भएको थियो। त्यस बेला सूर्यकिरण गुरुङको अध्यक्षतामा पाँच सदस्यीय पदाधिकारी सिफारिस भएका थिए । अध्यक्ष गुरुङ र सदस्य माधवी भट्ट कांग्रेस कोटामा सिफारिस भए। एमाले कोटाबाट लीला उदासी खनाल र मञ्चला झा सिफारिस भए। माओवादी कोटाबाट श्रीकृष्ण सुबेदी सिफारिस भए। दुई वर्षको कार्यादेशसहित गठित आयोगको म्याद २०७३ माघ २६ गते सकियो। काम अधुरै रहेपछि पहिलो पटक एक वर्ष म्याद थपियो। आयोगले तीन वर्षमा पनि काम गर्न सकेन। २०७४ माघमा दोस्रो पटक र २०७५ मा तेस्रो पटक म्याद थपियो। तीनपटक म्याद थप्दा पनि छानबिन गरी सत्यनिरुपण गर्न नसकेपछि आयोग पदाधिकारीविहीन भयो। झन्डै नौ महिना पदाधिकारी रिक्त भए । कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। ४ माघ २०७६ मा आयोग अध्यक्षमा डा गणेश भट्टलाई सिफारिस गरियो। यस पटक पनि दलहरूबीच भागबन्डा गरियो। कांग्रेसको कोटाबाट अध्यक्ष भट्ट र सदस्यमा प्रचण्डराज प्रधान सिफारिस भए। तत्कालीन नेकपाबाट तीन सदस्य गोविन्द गौतम, मन दाहाल र विष्णु पोखरेल सिफारिस भए। संविधान, सत्यनिरुपण तथा मेलमिलाप, अपराध अनुसन्धान बुझेको व्यक्तिलाई नियुक्त गरेको भए तीनचार वर्षमै टुंगिसक्थ्यो, पूर्वन्यायाधीश बलराम केसी भन्छन्, राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए। आयोगमा सिफारिस गरिने पदाधिकारीको भूमिकाप्रति पीडित नै असन्तुष्ट छन्। १५ चैत २०७३ मा द्वन्द्वपीडित तेजकुमारी बुढाथोकी, मोहन ओली र कल्याण गुरुङलगायतले आयोगका तत्कालीन अध्यक्ष गुरुङलाई कार्यक्षमता नभएको भन्दै बर्खास्तीको माग गरेर सर्वोच्चमा रिट निवेदन दिए। पूर्वन्यायाधीश केसीअनुसार नेपालको सत्यनिरुपण तथा मेलमिलाप आयोगजस्तै दक्षिण अफ्रिकामा गठित आयोगले तीन वर्षमै टुंगो लगाएको स्मरण गर्छन्। बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा एसवन टुटु जस्तो व्यक्तित्वलाई सत्यनिरुपणको अध्यक्ष बनाएकाले तीन वर्षमै काम सम्पन्न भयो, उनी भन्छन् । विस्तृत शान्ति सम्झौतामा दुई महिनाभित्रै आयोग गठन भइसक्नुपर्ने उल्लेख थियो। तर, ढिलासुस्तीले ८ वर्ष लाग्यो। आयोग ऐन २०७१ जारी भयो। २०७१ माघ २७ गते आयोग गठन भयो। नियमावली बनाएर स्वीकृत गर्न झन्डै १३ महिना लाग्यो। २०७२ पागुन ३० गते आयोग नियमावली जारी भयो। आयोग बने पनि छुट्टै कार्यालय दिइएन। तत्कालीन शान्ति तथा पुनर्निर्माण मन्त्रालयको एउटा कोठा दिइएको थियो। तीन महिनापछि भूकम्प (२०७२ वैशाख) मा आउँदा समस्या भयो। पछिल्लो समय कोरोना भाइरस संक्रमणले उजुरीको छानबिन एवं अनुसन्धान मुकामहरूबाट सञ्चालन हुन सकेन। आयोगका एक सदस्य प्रचण्ड प्रधानले बीचमै राजीनामा गरेका थिए। सरकारले बजेट एवं अन्य साधन स्रोत उपलब्ध गराएन। आयोगका पदाधिकारीबीच पनि मतैक्यता हुन सकेन। सरकारले सहयोग गरेन। विपक्षीको जस्तो व्यवहार भयो, आयोगका एक पदाधिकारी भन्छन्, सात प्रदेशमा सातवटा मुकामबाट प्रभावकारी रूपमा काम हुन सकेन। कर्मचारीको दरबन्दी पनि पर्याप्त छैन। न्यून दरबन्दी छ। त्यसमा पनि श्रेणीविहीन धेरै भए। काम गर्ने कर्मचारी थोरै भए। कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। न्याय नदिने गरी विधेयक दर्ता गरिएकोले फिर्ता ल्याउने वा थप संशोधन गर्न नसके राजीनामा दिनुपर्ने अधिवक्ता अर्यालको भनाइ छ। हिजो बोलेजस्तो नहुँदो रहेछ भन्ने महसुस गर्दै नैतिकताका आधारमा आजैका मितिमा राजीनामा दिनुपर्छ, उनी भन्छन्। नेपाल मानव अधिकार संगठनका अध्यक्ष आचार्य कानुनमन्त्री शर्मालाई ६ महिनासम्म पदमा बस्ने आधार नभएको बताउँछन्। मन्त्री शर्मा भने सर्वोच्च अदालतको आदेश र अन्य कानुनी मान्यताअनुसार विधेयक ल्याइएको बताउँछन्।"
मन्त्री हेरफेरले केही विधेयक पास हुन सकेन : सभामुख,"काठमाडौंः प्रतिनिधि सभा सभामुख अग्निप्रसाद सापकोटाले मन्त्री हेरफेरले केही विधेयक पास हुन नसकेको बताएका छन् । सिंहदरवारमा आयोजित पत्रकार सम्मेलनमा सभामुख सापकोटाले मन्त्री हेरफेर हुँदा केहि विधेयकहरु पास गर्न समस्या भएको बताए। उनले जनताको थलोको रुपमा संसदभन्दा प्रभावकारी अरु कुनै ठाउँ नभएको भन्दै संसद लोकतन्त्रको आत्मा भएको बताए। संसद लोकतन्त्रको आत्मा हो । जनताको थलोका रूपमा संसदभन्दा प्रभावकारी विश्वमा अरू कुनै ठाउँ छैन,' उनले भने। उनले हालसम्म १५ वटा विधेयक पारित भएको र ५ वटा समितिको प्रतिवेदन पेस भएको जानकारी दिए। संसदमा जनजीविकाका सवालले प्राथमिकता पाएको उनको भनाइ छ। उनले भने, अतिरिक्त समय सदन सञ्चालन गरिरहेका छौं । जनतालाई आशा जगाउने काम गर्न लागियो, बजेट पास भयो। महत्वपूर्ण विधेयक छलफलमा छन् । नागरिकता विधेयक प्रक्रियामा छ ।' उपसभामुखको निर्वाचन भइसकेकाले अब संसदको काम गर्न सहज हुने विश्वास व्यक्त गरे। सभामुख सापकोटाले भने, 'मन्त्रीको फेरबदलले केही विधेयक पास हुन सकेका छैनन् । जो पास भइसकेका हुन्थे । अहिले राम्रोसित कामलाई अगाडि बढाउन सक्छौं भने आत्मविश्वास बढेको छ । उपसभामुखको निर्वाचन भएको छ। अब काम गर्न सहज हुनेछ भन्ने विश्वास छ ।'"
नेपाली कांग्रेसको बैठक आज पनि बस्दै,काठमाडौं : गएको असार २७ गतेदेखि सुरु भएको नेपाली कांग्रेसको केन्द्रीय कार्यसमितिको बैठक आज पनि बस्दैछ। बैठक दिउँसो ३ बजे सानेपास्थित पार्टी कार्यालयमा बस्ने तय भएको छ। आजको बैठकमा पाँच दिनसम्म भएको छलफलको निष्कर्ष समेटेर निर्णय सुनाउने तथा आवश्यक निर्णयका बारेमा गृहकार्य पूरा गर्ने तयारी छ।
प्रतिनिधिसभाको कार्यकाल मनोनयनको दिनसम्म रहन्छ : सभामुख सापकोटा,"काठमाडौं : सभामुख अग्निप्रसाद सापकोटाले प्रतिनिधिसभाको कार्यकाल संघीय निर्वाचनको उम्मेदवारी मनोनयन दर्ताको दिनसम्म रहने बताएका छन्। सोमबार सिंहदरबारमा आयोजित पत्रकार सम्मेलनमा सभामुख सापकोटाले संघीय निर्वाचनको मनोनयनको अन्तिम दिनसम्म प्रतिनिधिसभाको कार्यकाल कायम रहने साझा बुझाइ रहेको बताएका हुन्। २०७२ सालमा संविधान निर्माणपछि २०७४ सालमा निर्वाचनमार्फत आएको प्रतिनिधिसभाले पहिलो कार्यकाल पूरा गर्दैछ। कार्यकालको उत्तरार्धमा आइपुग्दा कुन दिन सकिने भन्ने टुंगो लागेको छैन। निर्वाचन भएको दिन सकिएको मान्ने कि, निर्वाचित भएको दिन मान्ने वा सपथ लिएको दिन मान्ने भन्नेमा अन्यौलता सिर्जना भइरहेका बेला सभामुख सापकोटाले उम्मेदवारी मनोनयनको अन्तिम दिनसम्म रहने बताएका हुन्। सरकारले मंसिर पहिलो साता निर्वाचनको तयारी गरेको छ। निर्वाचनको १०१५ दिनअगाडि मनोनयन दर्ता गर्ने समय तोकिन्छ। यस आधारमा प्रतिनिधिसभाको कार्यकाल कात्तिक पहिलो वा दोस्रो सातासम्म कायम रहने देखिन्छ। सभामुख सापकोटाले राष्ट्रपति कार्यालयमा प्रधानमन्त्रीसहित प्रतिनिधिसभाको कार्यकालबारे छलफल भएको पनि जानकारी दिए। राष्ट्रपति कार्यालयमा उपसभामुखको सपथमा प्रतिनिधिसभाको कार्यकालबारे राष्ट्रपति, उपराष्ट्रपति, प्रधानमन्त्री, राष्ट्रियसभा अध्यक्ष र नवनिर्वाचित उपसभामुखको उपस्थितिमा छलफल भएको थियो, उनले भने, प्रधानमन्त्रीले यसमा छलफल गर्दै जाउ, त्यहीअनुसार गर्दै जाउ भन्नुभयो। यद्यपि दलहरुको साझा बुझाई मनोनयनको दिनसम्म नै कायम हुने रहेको सभामुख सापकोटाले सुनाए। नोमिनेसन दिने दिनसम्म रहन्छ भन्ने हाम्रो बुझाइ रह्यो,उनले भने, बाँकी संविधानविद् विधिविधाताहरूसँग छलफल गर्ने कुरा हो। 'समिति सभापति ल्याउन पहल गरिरहेको छु सभामुख सापकोटाले संसदीय समितिहरुका सभापति निर्वाचनका लागि पहल गरिरहेको पनि बताए। अहिले केही समितिका सभापति मन्त्री बनेर जाँदा समिति रिक्त भएको उल्लेख गर्दै सभामुख सापकोटाले भने, समितिका बैठकहरू चलून भन्ने मेरो चाहना हो। समितिका सभापति निर्वाचनका लागि प्रधानमन्त्री र दलका नेतासँग सम्वाद गरिरहको छु। मैले पहल गरिरहेको छु। सापकोटाले समितिहरूको संयुक्त बैठकको प्रयास पनि भइरहेको जानकारी दिए। अहिलेसम्म मेरो ध्यान मुल सदन सञ्चालनमै केन्द्रित थियो। अब समितिमा गम्भिरतासाथ जान्छौं,' उनले भने। सभामुख सापकोटाले संवैधानिक परिषद् विधेयकमा आफूले टिप्पणी नगर्ने बताए। विगतमा केपी ओली सरकारले अध्यादेशमार्फत सदस्यको अधिकार कटौती गर्दा अदालतमा मुद्दा हालेका सभामुख सापकोटालाई सञ्चारकर्मीले अहिले पनि उस्तै विधेयक आयो, के गर्नुहुन्छ भनेर प्रश्न गरेका थिए। संवैधानिक परिषद् विधेयक अर्को सभामा उत्पत्ति भएकाले मैले धेरै टिप्पणी गर्न उपयुक्त हुँदैन। प्रश्न सोध्नुभयो धन्यवाद, अहिले टिप्पणी नगरौं,' उनले भने। नागरिकता र निजामति विधेयक प्राथमिकतामा सभामुख सापकोटाले आफूले विधेयकहरु पारित गर्ने कुरालाई प्राथमिकता दिएको पनि बताए। मैले सर्वाधिक जोड दिएको नागरिकता विधेयक, संघीय निजामति विधेयक छन्। अरू न्युट्रल विधेयक छन्। तर नयाँ मन्त्री आएका छन्। उहाँहरूले आज कार्यसूचीमा राखिदिनुस् भन्नुपर्नेमा आज हटाइदिनुस्, म नयाँ आएको छु, तयारी पुगेको छैन भन्नुहुन्छ। यसले केही ढिलाई भएको छ,' उनले भने। सभामुख सापकोटाले प्रतिनिधिसभासँग समय कम हुँदा अतिरिक्त समय सदन चलाइरहेको सम्रण गराए। विधेयकहरू धेरै छन्। त्यसमाथि कोरम पुग्दैन। निरन्तर चारपटक घण्टी बजाएर पनि प्रयत्न गर्छु,' उनले भने। संसदलाई चलायमान बनाउन सांसदहरुलाई अतिरिक्त समय पनि दिने गरेको सापकोटाले सुनाए। समय कम भएकाले सबै सांसदलाई एक दुई मिनेट अतिरिक्त समय दिएर अन्तरक्रियात्मक, जनमुखी र जीवन्त बनाउने प्रयत्न गरेको छु,' उनले भने, 'नियम पालना गराउने कुरामा बिस्तारै बिस्तारै लयमा जाँदैछु। अब उपसभामुख आउनुभएको छ। सजिलो हुन्छ। सार्वजनिक महत्त्वका प्रस्ताव केही नतिजा पनि आएको छ। शून्य समय पनि प्रभावकारी नै भएको छ।' 'म मेरै आदेशमा चल्छु' सभामुख सापकोटाले संसद सरकारको छायाँमा नभएको दाबी गरे। संसदलाई प्रभावकारी बनाउनेमा मेरो ध्यान छ। सरकारलाई उत्तरदायी बनाउन लागिपरेका छौं। भ्रष्टाचार, सुशासनका सवालमा केन्द्रीत छौं, 'उनले भने, म मेरै आदेशमा चल्छु। विवेकमा चल्छु। किनभने मलाई त्याग्नलाई कुनै कठिनाई छैन। देशभक्ति र सदाचारमा कम्प्रमाइज गर्दिन। त्यसमा म अडिग छु। सभामुख सापकोटाले प्रतिनिधिसभामा देखिएको प्राविधिक समस्या, भिडियो प्रत्यक्ष प्रसारण, साउण्ड समस्या पनि हल गरेर जाने प्रतिबद्धता जनाए। अडियो भिडियोमा मेरै तहमा अर्थ मन्त्रालयसँग पटकपटक सम्वाद भएको छ। स्रोत सुनिश्चितता भइसकेको छ। बल गरेको हो। अब होला। एचडी प्रविधिमा गएपछि म नै सदनको अगाडि हुने भएकाले मलाई नै फाइदा हुन्छ,'उनले भने। सापकोटाले आफूले प्रशंसाभन्दा पनि आलोचना रुचाउने भन्दै त्यसले आफूलाई सफल बनाउने बताए। मेराका लागि ऐकेडेमिकभन्दा सयौं गुना ठूलो अनुभव भयो सभामुखका रूपमा। मलाई प्रशंसाभन्दा आलोचनाले छुन्छ। स्पष्ट र सिधा आलोचनाले फाइदा पुर्याउँछ। पत्रकार सम्मेलनमा नवनिर्वाचित उपसभामुख पुष्पा भुसालले संसदीय प्रणाली प्रभावकारिताका लागि प्राविधिक पक्षमा सुधारको आवश्यकता औल्याइन्। नयाँ जिम्मेवारी आएको छ। आफ्नो भूमिकामा खरो उत्रिनेछु। संसद्मा मेरो भूमिका समन्वयकारी हुनेछ,' उनले भनिन्। प्रवक्ता रोजनाथ पाण्डेले प्रतिनिधिसभाको भिडियो प्रत्यक्ष प्रसारण फूल एचडीमा जाने तयारी भइरहेको बताए। त्यस्तै समितिहरुका बैठक पनि भिडियोमा लैजाने प्रक्रियामा रहेको जानकारी दिए। तल्लो हाउस फुल एचडीमा जाने तयारी भइरहेको छ। दीर्घकालीन रूपमा जान्छौं। अर्थ मन्त्रालयले बजेट सुनिश्चित गरिसकेको छ। समितितर्फ पनि भिडियोमा लैजान प्रक्रियामा छौं। दूरसञ्चारसँग समन्वय गरेर छुट्टै हलमा उपकरण जडानको काम भइरहेको छ,' उनले भने।"
"कांग्रेस केन्द्रीय कार्यसमिति बैठकः साउनभित्र भ्रातृ संस्थालाई पूर्णता, गठबन्धनलाई निरन्तरता","काठमाडौं : नेपाली कांग्रेसको केन्द्रीय समिति बैठकले आगामी साउन मसान्तभित्र भ्रातृ संस्थाको पूर्णता दिने निर्णय गरेको छ। पार्टी निर्णय सार्वजनिक गर्दै प्रवक्ता डाप्रकाशशरण महतले आगामी निर्वाचनसम्म गठबन्धनलाई निरन्तरता दिने निर्णय भएको बताए। पार्टी उपसभापति एवं स्थानीय तह निर्वाचन केन्द्रीय परिचालन समितिका संयोजक पूर्णबहादुर खड्काद्वारा केन्द्रीय कार्यसमितिको बैठकमा प्रस्तुत 'स्थानीय तह निर्वाचन केन्द्रीय परिचालन समितिको प्रतिवेदन' र पार्टी प्रवक्ता एवं स्थानीय तह निर्वाचन केन्द्रीय प्रचारप्रसार समितिका संयोजक डा प्रकाशशरण महतद्वारा प्रस्तुत 'स्थानीय तह निर्वाचन केन्द्रीय प्रचारप्रसार समितिको प्रतिवेदन' लाई अनुमोदन गरेको छ। कांग्रेसको विधान, २०१७ (संशोधन सहित) को धारा ४ (९) (क) बमोजिम पार्टी सभापति शेरबहादुर देउवाद्वारा तोकिएका महामन्त्री गगनकुमार थापा संयोजक रहेको 'सदस्यता व्यवस्थापन केन्द्रीय समिति' गठन गर्ने निर्णय गरेको छ। यस्तै पार्टी केन्द्रीय सदस्य आनन्दप्रसाद ढुंगानाको संयोजकत्वमा 'केन्द्रीय अनुशासन समिति' गठन गरेको छ। केन्द्रीय कार्यसमितिका सदस्य श्यामकुमार घिमिरे संयोजकत्वमा 'केन्द्रीय लेखा समिति' गठन गर्ने निर्णय गरेको छ। जनताको समुन्नतिको सपनालाई स्थिर सरकार मार्फत सम्बोधन गर्न केन्द्रीय कार्यसमितिको बैठकले सत्ता गठबन्धनमा रहेका दलहरूसँग संवाद गरी चुनावी तालमेल गरेर अघि बढने निर्णय गरेको छ।"
कांग्रेसको निष्कर्षः गठबन्धनसहित प्राप्त परिणाम सन्तोषजनक,"काठमाडौं : नेपाली कांग्रेसले स्थानीय तहको चुनावमा गठबन्धनसहित प्राप्त परिणाम सन्तोषजनक रहेको निष्कर्ष निकालेको छ। पार्टीको केन्द्रीय कार्यसमिति बैठकले गठबन्धनमा रहेका दलहरूका बीचमा तालमेल हुँदा परिणाम सन्तोषजनक आएको निष्कर्ष निकालेको हो। निर्णयमा भनिएको छ,' चुनावी तालमेल सम्बन्धमा २०७९ वैशाख ३० गते सम्पन्न स्थानीय तहको निर्वाचनमा स्थानीय अवस्था र आवश्यकताका आधारमा पाँच दलीय गठबन्धनमा सहभागी हुने निर्णय पार्टीले गरेको थियो। यही निर्णयका आधारमा कतिपय स्थानीय तहमा गठबन्धन सहित हामी निर्वाचनमा भाग लियौं। नेपाली कांग्रेस केन्द्रीय कार्यसमितिको यो बैठक समग्रमा गठबन्धनसहित प्राप्त परिणामप्रति सन्तोष व्यक्त गर्दछ।' पार्टी प्रवक्ता डा प्रकाशशरण महतले भने, 'संविधानको रक्षा र लोकतन्त्रको थप सुदृढीकरण गर्दै यसरी गठबन्धनमा रहेका दलहरूका बीचमा तालमेल गर्दा संविधानको कार्यान्वयन, आर्थिक सामाजिक रुपान्तरण र वैदेशिक सम्बन्ध लगायतका विषयमा न्यूनतम् साझा धारणा निर्माण गर्दै आम नेपाली जनतालाई पाँच वर्षमा स्थिर सरकारमार्फत जनताको जीवनस्तरमा गुणात्मक सुधार ल्याउने स्पष्ट कार्यक्रमको खाकासहित आमनिर्वाचनमा नेपाली कांग्रेस प्रस्तुत हुनुपर्दछ भन्ने ठहर यो बैठक गर्दछ।' उनले कांग्रेसलाई आसन्न प्रतिनिधिसभा तथा प्रदेश सभाको निर्वाचनमा स्पष्ट बहुमततर्फ लक्षित गराइने बताए। तालमेल गरिरहँदा कांग्रेसको मुख्य नेतृत्वदायी भूमिका रहेको यथार्थ, सांगठनिक वस्तुस्थिति तथा पार्टी पंक्ति एवं शुभेच्छुकको भावनालाई दृष्टिगत गर्दै गठबन्धनमा रहेका दलहरुसँग संवादमार्फत निष्कर्षमा पुग्ने निर्णय भएको बताए।"
एमालेले स्थानीय तहका जनप्रतिनिधिलाई बजार अनुगमन गराउने,"काठमाडौं : नेकपा (एमाले)ले आफ्ना स्थानीय तहका जनप्रतिनिधिलाई बजार अनुगमन गराउने भएको छ। एमाले उपभोक्ता हित संरक्षण तथा सुशासन विभागले आज काठमाडौंमा आयोजना गरेको कार्यक्रममा उपमहासचिव प्रदीप ज्ञवालीले अहिले आकाशिएको मूल्य बृद्धिबारे आफ्नो जनप्रतिनिधिलाई अनुगमन गराउने बताए। उनले आफूले जितेका स्थानीय तहमा जनप्रतिनिधि भएको ठाउँको मूल्य नियन्त्रण गर्न बजार अनुगमन गराइने जानकारी दिए। नेता ज्ञवालीले राज्यको नियामक निकाय कमजोर हुँदा बिचौलियाको चलखेल भएर उपभोग्य बस्तुको मूल्य आकाशिएको बताए। उनले सबैले उपभोक्ताका साझा मुद्दा बनाएर मूल्य नियन्त्रण गर्नुपर्नेमा जोड दिए। कार्यक्रममा सुशासन विभागका प्रमुख यज्ञराज सुनुवारले सरकारले महँगी नियन्त्रण गर्न नसकेको आरोप लगाए। कार्यक्रममा सुशासन विभागका सदस्य कुमारी खरेलले पछिल्लो एक वर्षमा देशका प्रमुख आर्थिक सूचक, खाद्य तथा पेयपदार्थ र इन्धनको मूल्यवृद्धिको अवस्था, दैनिक उपभोग्य खाद्य वस्तु, निर्माण सामग्री र पिछडिएको क्षेत्र कर्णालीको मूल्यवृद्धिको अवस्थाका बारेमा पनि जानकारी गराएका थिए।"
संसद्वादी दलहरु देश हाक्न असफल भए : विप्लव,"काठमाडौं : नेकपाका महासचिव नेत्रविक्रम चन्द 'विप्लव' ले वर्तमान व्यवस्थाबाट जनताहरु सन्तुष्ट नभएको बताएका छन् । राजधानीमा आयोजित कार्यक्रममा महासचिव विप्लवले सरकार जनताका मागप्रति संवेदनशिल नभएको बताए। संसद्वादी दलहरु देश हाक्न असफल भएको उनको दावी छ। 'देश टाँट पल्टिदै गएको छ । महंगी बढ्दो छ । संसदवादी पार्टी देशको नेतृत्व गर्न असफल बनेका छन् । मन्त्री फेरिएका छन् । मन्त्री बन्ने रोलक्रम सुरु भएको छ । मन्त्री बनेर देशको सम्पत्ति लुट्ने काम भएको छ ,'उनले भने,' देशको ढुकुटी डुवाउने, देशको अर्थतन्त्र तहस नहस बनाउने काम भएको छ । जनताको आवाज सुनिदैन । फटाहहरुको रोलक्रम सुरु भएको छ।' नेपालको स्वाधिनता, सार्वभौमिकता सार्वधिक खतरामा रहेको उनको भनाइ छ। विप्लवले भने, राष्ट्रिय स्वाधिनता खतरामा छ । एसपीपी र एमसीसी जस्ता राष्ट्रघाती सम्झौता भएका छन् । देशको स्वाधिनता बच्छ कि बच्दैन, बहस चिन्तनको विषय बनेको छ । जनताको घरमा चामल छैन । महंगीले थिचेको छ । दिनदहाडै बलात्कार बढेको छ । सत्तामा बसेका मान्छेहरु भने लुटिरहेका छन् । यो लुटेराहरुको व्यवस्था हो ।'"
एआईजी विश्वराज पोखरेलले दिए राजीनामा,काठमाडौंः नेपाल प्रहरीका एआईजी विश्वराज पोखरेलले राजीनामा दिएका छन् । केन्द्रीय प्रहरी प्रवक्ता टेक प्रसाद राईले एआईजी पोखरेल आफै उपस्थित भएर राजीनामा दिएको बताए। प्रहरी महानिरीक्षक (आईजीपी) नियुक्तीविरुद्ध सर्वोच्च अदालतमा रिट हालेका पोखरेलले रिट खारेज भएसँगै राजीनामा दिएका हुन् । सरकारले धीरजप्रताप सिंहलाई आईजीपी बनाएपछि पोखरेल विदामा बसेका थिए । सर्वोच्च अदालतले गत असार ३१ मा प्रहरीको महानिरीक्षक (आईजीपी) नियुक्तिविरुद्ध परेको रिट खारेज गरेको थियो । कायममुकायम प्रधानन्यायाधीश दीपककुमार कार्की र न्यायाधीश कुमार चुडालको संयुक्त इजलासले सिंहको नियुक्तिलाई वैधता प्रदान गर्दै एआईजी पोखरेलले दायर गरेको रिट खारेज गरेको थियो। पोखरेलले ज्येष्ठता मिचेर मन्त्रिपरिषद्ले सिंहलाई आईजीपी नियुक्त गरेको भन्दै वैशाख १९ गते रिट दायर गरेका थिए ।
खानेपानी विधेयकमाथि विचार गरियोस भन्ने प्रस्ताव स्वीकृत,"काठमाडौं : राष्ट्रियसभाको आजको बैठकमा प्रतिनिधिसभाबाट सन्देशसहित प्राप्त 'खानेपानी विधेयक, २०७६ माथि विचार गरियोस् भन्ने प्रस्ताव सर्वसम्मतिले स्वीकृत भएको छ। बैठकमा विधेयकको सैद्धान्तिक पक्षमा भएको छलफलमा उठेका विषयमा जवाफ दिँदै खानेपानी मन्त्री उमाकान्त चौधरीले खानेपानी तथा सरसफाइ संविधानको मौलिक हक रहेकाले त्यसको व्यवस्थापन गर्नुपर्ने सरकारको दायित्व भएको बताए। सांसद्हरूले स्थानीय खोलानालाको संरक्षण गरेर सहजरुपमा शुद्ध खानेपानीको उपलब्धताका लागि योजना ल्याउन तथा एक घर एक धाराको प्रबन्ध गर्न माग गरेका थिए। सभाको अर्को बैठक यही साउन ४ गते बुधबार दिउँसो १ बजे बस्नेछ।"
प्रदेश नामाकरणको विषयमा मुख्यन्त्रीको भड्काउ अभिव्यक्ति,"विराटनगर : प्रदेशको नाम किरात राख्नुपर्ने अडानमा रहँदै आएका प्रदेश १ का मुख्यमन्त्री राजेन्द्रकुमार राईले सोमबार भड्किलो र विवादास्पद अभिव्यक्ति दिएका छन्। प्रदेशको नाम किरात राख्न सडक आन्दोलनमा जानुपर्ने सुझावसहितको भड्किलो अभिव्यक्ति दिएपछि राई विवादमा तानिएका छन्। उनले किरात राई यायोख्खाको टोलीलाई सम्बोधन गर्ने क्रममा भड्काउपूर्ण अभिव्यक्ति दिँदै आन्दोलनका लागि उक्साएका हुन्। प्रदेश १ को नाम किरात राख्न माग गर्दै यायोख्खाको टोली मुख्यमन्त्री तथा मन्त्रिपरिषद् कार्यालयलाई पुनः स्मरण गराउन गएको थियो। टोलीलाई सम्बोधन गर्ने क्रममा मुख्यमन्त्री राईले भड्किलो अभिव्यक्ति दिँदै सडक आन्दोलनमा जान उकासेका हुन्। प्रदेशको नाम किरात नहुने हो भने लडाइँ, झगडा तथा तत्काल विद्रोह सुरु हुनसक्ने भनेर भड्काउपूर्ण अभिव्यक्ति दिएपछि राईको आलोचना भएको छ। प्रदेश सरकारको नेतृत्व गरिरहेका राई आफ्नै अभिव्यक्तिका कारण विवादमा मुछिएका छन्। नामकरणको विषयमा राईले आफ्नो भने बचाउ गरे। उनले एमाले, कांग्रेस, माओवादीका कारण प्रदेशको नाम राख्न गाह्रो भइरहेको दाबीसमेत गरेका छन्। नामकरणलाई लिएर अहिले मूलधारका नेताले जति सजिलो सोचेका छन्। त्यति सजिलो छैन, राईले भनेका छन्, म किरात नै नाम हुनुपर्छ भन्ने पक्षमा छु। अरुले मानिरहेका छैनन्। प्रदेशको नामकरणको विषयलाई लिएर भोलि देश नै विखण्डको बाटोमा जानसक्नेसम्मको चेतावनी उनले दिएका छन्। अहिले तत्कालै कत्रो अन्दोलन उठ्छ। समय पनि लाग्ला। तर यो तुष भुसको आगो सल्किएजस्तो एउटा विद्रोहको भावना यहाँका मानिसहरुमा रहिरहने छ, राईले भनेका छन्, त्यसो हुँदा भोलि कुनै बेला फेरी ठुल्ठूला लडाइँ झगडाको अवस्था आउने मात्रै हैन, देश नै विखण्डनको अवस्था आउन सक्छ। किरात नाम दिँदा शान्ति हुन्छ भने किन नदिने त? पुरानो इतिहास, पुराना कागज, तमसुक, पुराना ढड्डामा किरात भन्ने शब्द लेखिएकोले प्रदेशको नाम किरात न्यायोचित हुने राईको तर्क छ। उहिले वल्लो किरात, पल्लो किरात र माझ किरात भन्ने थियो। मिल्ने भए तीनवटै राज्य बाउन, मुख्यमन्त्री राईले भने, हैन भने सबैलाई मिलाएर किरात बनाउँदा के हुन्छ? किरात प्रदेश दिँदा के बिग्रिन्छ? मधेस प्रदेश राख्दा केही नबिग्रिएको बताउँदै उनले प्रदेश १ लाई किरात प्रदेश नाम दिँदा उचित दाबी गरे। मधेस प्रदेश राख्दा केही बिग्रिएको छ त? माग भएको कुरा दिँदा केही बिग्रिँदैन। तर नदिँदा यहाँ अशान्ति हुन्छ, उनले भने, मान्छे असन्तुष्ट हुन्छन्। विद्रोहको भावना आउँछ भने किन नदिने? किरात प्रदेश नदिने भनेर मूर्खतापूर्ण कुरा पनि गर्ने हो त? नेताहरुले चुनावमा आश्वासन दिने, तर पहिचान दिने बेलामा कन्जुस्याइँ गर्ने गरेको आरोप पनि उनले लगाएका छन्। आश्वासन दिएर जनतालाई आन्दोलनमा होमेर मर्न र मार्न लगाउने। चुनावमा जनताको मत लिएर मन्त्री, मुख्यमन्त्री र प्रधानमन्त्री बन्ने, राईले भने, अनि पहिचान दिने बेलामा अर्को निर्णय गरेर जाने हो भने त्यो भन्दा ठूलो धोका र बेइमानी अरू हुन सक्दैन। सबै पार्टीका नेताहरूले पहिचानको कुरा कार्यान्वयन गर्ने भन्ने कुरा बोलेकाले बाचा सबैले पूरा गर्नुपर्छ। आफू किरात नाम हुनुपर्छ भन्ने पक्षमा रहे पनि अप्ठोरोमा परिरहेको उनले बताए। म तर्कसहितको किरात प्रदेशको पक्षमा छु। तर नाम राख्ने विषयमा म अप्ठेरोमा छु, मुख्यमन्त्री राईले भने, नेकपा हुँदा पनि कोसी राख्ने तय भइसकेको थियो। त्यो बेलामा हाम्रै विद्रोहका कारण त्यसलाई रोक्न सफल भइयो। पहिचानविपरीत प्रदेशको नाम आउनसक्नेतर्फ सचेत रहन उनले भनेका छन्। मुख्यमन्त्री राईले पहिचानको पक्षमा नदेखिएका समूहलाई दबाउनतर्फ लाग्नुपर्नेसम्मका विवादास्पद अभिव्यक्ति दिएका छन्। पहिचानको पक्षमा नरहेकालाई फकाउने वा दबाउनेतर्फ लाग्नुपर्छ, उनले भने, पहिचानको पक्षमा नउभिने सांसदलाई पहिचानमा उभ्याउने गरी फकाउनु र सम्झाउनु पर्छ। स्थिति खराब आयो भने सडक संघर्षमा उत्रिन पनि जरुरी रहेको उनको भनाइ छ। आन्दोलनमा आफूले पनि साथ दिने उनले बताए। पहिचानका लागि तपाईंहरु सडकमा उत्रिन जरुरी छ, राईले भने, मंसिरसम्म मेरो कार्यकाल हो। मंसिरपछि आन्दोलन गर्न तपाईंहरूको साथमा आउने छु। प्रदेश १ को नामकरणको विषय पेचिलो बन्दै गइरहेको समयमा मुख्यमन्त्री राईले प्रदेशसभामा रहेका बहुमत सांसदहरु पहिचानको पक्षमा नरहेको भन्दै उनीहरुलाई दबाब दिनुपर्नेसमेत बताए। उनले भने, सरकारले नाम तोक्ने भए म उहिल्यै राखिदन्थेँ । नामकरण प्रदेशसभाबाट हुने हुँदा पहिचानको पक्षको स्पष्ट दुईतिहाइ नपुग्ने भएकाले दबाब दिनुपर्ने अवस्था छ। व्यक्तिगत रूपमा सांसदका फकाउनुपर्ने र स्थिति फरक भएमा सडकमा उत्रिनुपर्ने पनि राईले बताए। यायोख्खाको ज्ञापनपत्र यसैबीच यायोख्खाले प्रदेशको नाम किरात हुनुपर्ने माग राखेर मुख्यमन्त्रीलाई ज्ञापनपत्र पनि बुझाएको छ। ज्ञापनपत्र बुझाउनुअघि विभिन्न जिल्लादेखि सहभागी भएकाहरुले धरानबाट मोटरसाइकल र्यालीसहित आएर मुख्यमन्त्री कार्यालयअगाडि प्रदर्शनसमेत गरेका थिए। किराती संस्कृतिको पहिचान चिण्डो साथमा लिएर प्रदर्शन गरिएको थियो। किरात सभ्यता भएको र त्यसैबाट प्रदेशको नाम राखिनुपर्नेमा यायोख्खाको जोड छ। अखिल नेपाल फुटबल संघ एन्फाका पूर्वउपाध्यक्षसमेत रहेका किशोर राईले किरातले नै प्रदेशको सभ्यता, सांस्कृतिक, मौलिकतालाई झल्काउने तथा बोध गराउने बताए। प्रदेश १ को नाम यसै अधिवेशनबाट टुंगो लगाउनका लागि दलहरु कसरत गरिरहेका छन्। तर पहिचान कि भूगोलका आधारमा नाम राख्ने भन्ने विषयमा दलहरुबीच एकमत छैन। सभामुख प्रदीपकुमार भण्डारीले नामकरणको विषयमा छलफलका लागि अग्रसरता लिएका छन्। उनले साउन ६ गतेका लागि सार्वदलीय बैठक बोलाएका छन्। प्रदेशसभा सचिव गोपालप्रसाद पराजुलीकाअनुसार नामकरणका लागि छलफल गर्न सभामुखले बैठक बोलाएका हुन्। दलहरुबीच साझा सहमति गराउने प्रयास स्वरुप छलफल आह्वान गरिएको हो। बजेट पारित गरेपछि स्थगित भएको प्रदेशसभाको बैठक भने साउन ८ गते बस्ने गरी बोलाइएको सचिव पराजुलीले बताए।"
"प्रदेश १ को नामाकरणको तयारी, सुरक्षा व्यवस्था कडा पार्न मुख्यमन्त्री राईको निर्देशन","विराटनगर : प्रदेश नम्बर १ का मुख्यमन्त्री राजेन्द्रकुमार राईले प्रदेशको नामाकरण प्रक्रिया साउनको १५ गतेबाट सुरु हुने सम्भावना रहेको बताएका छन्। साउन ८ गतेबाट प्रदेशसभा बैठक सुरु भई त्यसको एक हप्तापछि नामकरणको प्रक्रिया सुरु हुने सम्भावना आफूले देखेको उनले उल्लेख गरे। मुख्यमन्त्री तथा मन्त्रिपरिषद्को कार्यालय विराटनगरमा आज आयोजित सुरक्षा प्रमुखहरूको बैठकलाई सम्बोधन गर्ने क्रममा मुख्यमन्त्री राईले नामकरणका बेला हुनसक्ने सुरक्षा चुनौतीबारे सजग रहन पनि आग्रह गरे। प्रदेश नामकरणका लागि प्रदेश सभाका सभामुखले साउन ६ गते बोलाएको सर्वदलीय बैठकबाट एउटा खाका आउनसक्ने उनले उल्लेख गरे। साउन ६ गते सभामुखज्यूले सर्वदलीय बैठक आह्वान गर्नुभएको छ, मुख्यमन्त्री राईले भने, मलाई लाग्छ त्यो बैठकबाट मोटामोटी एउटा चित्र बन्ला। उनले उक्त सर्वदलीय बैठकपछि साउन ८ गतेबाट प्रदेशसभाको बैठक सुरु हुने र साउन १५ गतेको आसपासमा नामकरणको प्रक्रिया सुरु हुने कुरालाई दोहोर्याए। उनले प्रदेशको नामकरण गर्ने विषय र जिम्मेवारी प्रदेशसभाको भएको उल्लेख गर्दै सरकारले यसमा सहजीकरणमात्रै गर्ने बताए। यसैबीच मुख्यमन्त्री राईले कोरोना संक्रमण बढ्दै जान थालेकोमा चिन्ता व्यक्त गर्दै यसको नियन्त्रणका उपाय अपनाउनेतर्फको रणनीति बनाउन निर्देशन पनि दिए। उनले जुनसुकै प्रकारका सुरक्षा चुनौती सामना गर्नेगरी तयारी अवस्थामा रहन सुरक्षा प्रमुखहरूलाई निर्देशन दिए। बैठकमा प्रदेश सरकारका मन्त्रीहरू, प्रमुख सचिव, सचिवहरू, नेपाल प्रहरी, सशस्त्र प्रहरी, राष्ट्रिय अनुसन्धानका प्रदेश प्रमुखसहित नेपाली सेना भैरव गणका गणपति, मोरङ र सुनसरीका प्रमुख जिल्ला अधिकारीहरूको सहभागिता रहेको थियो।"
"अर्थको सीसीटीभी फुटेज मेटिएको छानविन समितिको निष्कर्ष, सिस्टममै नभेटिएपछि रिकभरको प्रक्रिया सुरु","काठमाडौं : प्रतिनिधिसभाको विशेष छानविन समितिले अर्थ मन्त्रालयको सीसीटीभी फुटेज मेटिएको निष्कर्ष निकालेको छ। सीसीटीभी फुटेज नै नभेटिएपछि निवर्तमान अर्थमन्त्री जनार्दन शर्मासँग बयान लिने सोमबारको कार्यतालिकासमेत सरेको छ। समितिका एक उच्च अधिकारीकाअनुसार अर्थ मन्त्रालयबाट दुबै पटक आएको सीसीटीभी फुटेजमा तत्कालीन अर्थमन्त्री शर्माले अनधिकृत व्यक्तिको प्रवेश गराएर बजेटमा करका दरमा चलखेल गरेको दिनको भिडियो फेला नपरेको हो। अर्थ मन्त्रालयले शुक्रबार सीसीटीभीको हार्ड ड्राइभ दियो। तर, त्यो जेठको नभई असारको भएपछि समितिले आइतबार फेरि जेठको फुटेज दिन पत्र पठायो। सोमबार (आज) पुरै सिस्टम अर्थबाट आए पनि त्यसमा घटना भएको दिनको फुटेज नभेटिएको समिति स्रोतले जानकारी दिएको छ। आज अर्थबाट आएको पुरै सिस्टममा पनि घटना भएको दिनको फुटेज भेटिएन। फुटेज मेटिएको निष्कर्षमा समिति पुगेको छ, स्रोतले भन्यो, अब रिकभरमा जाने कुरा भएको छ। घटना छानविनबाट अनुसन्धानतर्फ केन्द्रीत भएको छ। समितिले सीसीटीभी फुटेजको प्रक्रिया पूरा गरेपछि निवर्तमान अथर्मन्त्री शर्मामाथि बयान लिने उनको भनाइ छ। यसअघि समितिले अर्थसचिव र राजश्व सचिवसँग बयान लिइसकेको छ। दुबैले आरोप अस्वीकार गरेका थिए। बजेट चलखेल प्रकरणमा तत्कालीन अर्थमन्त्री शर्माले राजीनामा दिएकै दिन असार २२ गते छानबिन समिति गठन गरिएको थियो। समितिले असार २७ मा काम थालेको थियो। गत बुधबार जेठमा राजश्व दर निर्धारण गर्ने क्रममा अनधिकृत व्यक्तिको प्रवेश भएको अवधिको सीसीटीभी फुटेज तथा कागजात उपलब्ध गर्न समितिले पत्र पठाएको थियो। अन्नपूर्ण पोस्ट्ले गत जेठ ३० गते बजेटमा चलखेलको खुलासा गरेको थियो। जेठ १४ मध्यरातमा तत्कालीन अर्थमन्त्री शर्माले पूर्वनासु रघुनाथ घिमिरेलाई लगेर बजेटमा करका दर हेरफेर गर्न लगाएका थिए। शर्माले प्रतिस्थापन बजेटका बेला पनि २०७८ भदौ २४ गते राति चलखेल गर्न खोजेका थिए। मन्त्रालयले हालै सीसीटीभी फुटेज १३ दिनसम्म मात्रै रहने, त्यसपछि मेटिने भनेर उपभोक्ता हित संरक्षण समितिलाई पत्र पठाएको थियो। त्यसपछि कसरी मेटियो भनेर चर्को विरोध भएको थियो। सीसीटीभी जडान तथा सञ्चालनसम्बन्धी कार्यविधिमा सीसीटीभीबाट खिचेका दृश्यहरू कम्तीमा तीन महिनासम्म सुरक्षित रहने गरी राख्नुपर्ने व्यवस्था छ।"
काठमाडौं महानगरको प्रवक्तामा नविन मानन्धर,काठमाडौं : काठमाडौं महानगरपालिकाको प्रवक्ताको जिम्मेवारी नविन मानन्धरलाई दिएको छ। महानगरले वडा नं १७ का अध्यक्ष मानन्धरलाई प्रवक्ताको जिम्मेवारी दिने निर्णय गरेको हो। उनी कामपाको सूचना प्रविधि समितिका संयोजकसमेत हुन्। कामपाका प्रमुख बालेन्द्र साहको अध्यक्षतामा आइतबार बसेको छैटौं कार्यपालिका बैठकले उक्त निर्णय गरेको हो ।
एमाले अध्यक्ष ओली र फ्रान्सका राजदूत बौरबाओबीच भेटवार्ता,काठमाडौं : पूर्वप्रधानमन्त्री एवम् नेकपा एमाले अध्यक्ष केपी शर्मा ओली र नेपालका लागि फ्रान्सका राजदूत गिल्स बौरबाओबीच भेट भएको छ। सोमबार राजदूत बौरबाओले प्रमुख प्रतिपक्ष दलका नेता ओलीलाई भेटेका हुन्। भेटमा दुई देशबीचको सम्बन्ध र समसामयिक विषयमा छलफल भएको बालकोट स्रोत जनाएको छ। उनीहरुबीच दुईपक्षीय सम्बन्ध र आपसी हितका बारेमा पनि छलफल भएको बताइएको छ। राजदूत बौरबाओ नेपालको आर्थिक र सामाजिक विकासका लागि फ्रान्स सधै सकारात्मक रहेको उल्लेख गरेका छन् । उनले दुई देशबीच आपसी सहयोग आदान प्रदान गर्नुपर्ने बताएका छन् । भेटवार्तामा एमाले उपमहासचिव विष्णु रिमालसमेत सहभागी थिए।
"सरकारले बनावटी मूल्यवृद्धि गरायो, उपभोक्ता मर्कामा परे : उपमहासचिव ज्ञवाली","काठमाडौं : नेकपा एमालेका उपमहासचिव प्रदीपकुमार ज्ञवालीले आफू एक थरी तरकारी मात्रै पकाउने अवस्थामा पुगेको बताए। सोमबार नेकपा एमालेको उपभोक्ता हित संरक्षण तथा सुशासन विभागले काठमाडौंमा आयोजना गरेको अन्तर्क्रिया कार्यक्रमलाई सम्बोधन गर्दै उनले सरकारले बनावटी मूल्यवृद्धि गराएकाले आम उपभोक्ता मर्कामा परेको आरोप लगाएका हुन्। म एक प्रतिनिधि सभा सदस्य हुँ, मन्त्री पनि भइसकेको व्यक्ति हुँ तर मेरा दुई थरी तरकारी पाउने क्षमता मसँग छैन्, मैले घरमा एकथरी मात्रै तरकारी पकाउने सम्झौता गरेको छु, उनले प्रश्न गर्दै भने,मेरो अवस्था छ भने अरुको के अवस्था होला ? वर्तमान सरकारले भ्रष्टाचार, कालाबजारीया र कमिसनतन्त्रलाई संरक्षण गरिरहेको उनको आरोप छ। आर्थिक हिसाबले मुलुक कुशासन र दुर्घटनाको बाटोतिर गइरहेको भन्दै उनले त्यसलाई रोक्न खोज्दा गभर्नर महाप्रसाद अधिकारीमाथि हमला भएको टिप्पणी गरे। ज्ञवालीले कालो धनलाई सेतो बनाउन गभर्नरमाथि बारम्बार हमला भइरहेको समेत बताए। कालो धनलाई सेतो बनाउने जुन ढंगका प्रयासहरु भए अहिले गभर्नरमाथिको हमला त्यही त हो, ज्ञवालीले भने। उनले उपभोक्ता अभाव, सिन्डिकेट र महगीको मारमा परेको बताए। बजेट निर्माणमा अनधिकृत व्यक्तिको संलग्नता रहेको भन्ने विषयमा गहिराइमा पुगेर सत्यतथ्य छानिबन गर्ने र घटनालाई तोडमोड गर्न नदिने पनि समितिका सदस्य समेत रहेका ज्ञवालीले बताए। दबाव, प्रभाव, स्वार्थबाट तथ्यमा तोडमोड हुन दिदैनौं, उनले भने। ज्ञवालीले नेपालको अर्थतन्त्र मुठीभर बिचौलिया नियन्त्रणमा रहेको बताए। उनले बेतिथी, कुशासन र बबार्दीतर्फ देश धकिरहेको बताए। राज्य विचौलियाको डरलाग्दो घेराबन्दीमा छ, यो गठबन्धन नै वित्तिय गठबन्धन भइरहेको छ, उनले भने।"
बागमती प्रदेशसभाको बैठक साउन ५ गते बस्ने,"काठमाडौं : बागमती प्रदेशसभाको बैठक यही साउन ५ गते बस्ने भएको छ। बैठक दिउँसो १ बजे बस्ने निर्णय भएको प्रदेशसभा सचिवालयले जनाएको छ । बागमती प्रदेशसभा, कार्यव्यवस्था परामर्श समितिको आइतबार बसेको बैठकले सो निर्णय गरेको प्रदेशसभाका प्रमुख सचिव कृष्णहरि खड्काले जानकारी दिए। यसअघि असार २९ गते बसेको उक्त बैठकले ५ वटा अध्यादेश स्वीकृत गर्दै अनिश्चितकालका लागि स्थगन गरेको थियो ।"
कमैया मुक्तिका लागि रोजगारीको अवसर सृजना गर्नुपर्छ: प्रधानमन्त्री देउवा,"काठमाडौं : प्रधानमन्त्री शेरबहादुर देउवाले हरुवा चरुवालगायतको कमैया मुक्तिका लागि रोजगारीको अवसर सिर्जना गर्नुपर्ने बताएका छन्। प्रधानमन्त्री देउवाले कमैया मुक्तिका लागि आयआर्जन बढाउने र जीवनस्तरमा सुधार गर्नेगरी कार्य अघि बढाउनसमेत निर्देशन दिएका छन्। सोमबार प्रधानमन्त्री निवास बालुवाटारमा कमैया मुक्त घोषणा गरिएको २२ वर्ष पुगेको अवसरमा आयोजित विशेष कार्यक्रममा बोल्दै प्रधानमन्त्री देउवाले मुक्त कमैया दिगो समाधानका लागि सिप र क्षमता विकास गर्दै आत्मनिर्भर बनाउनका लागि विशेष कार्यक्रम प्राथमिकताका साथ सञ्चालन गर्न सम्बन्धित निकायलाई निर्देशन दिएका हुन्। 'मुक्त कमैयाहरूलाई आत्मनिर्भर बनाउन उनीहरूको स्वतन्त्रता र आत्मसम्मान बढाउनका लागि तीनै तहका सरकार र अन्य सरोकारवालाहरू सबैलाई प्रतिवद्ध रहन आवश्यक रहेको छ,' उनले भने, 'तब मात्र कमैया मुक्तिको सम्भावना छ।' उनले घोषणा गरेको २ दशकसम्म पनि पश्चिम नेपालमा हलिया र कमैया कायमै रहेको बताए। उनले १९८१ सालमा तत्कालीन राणा प्रधानमन्त्रीले दाश प्रथाको अन्त्य गरेको र नेपाल सरकारले २०५७ मा कमैया प्रथा घोषणा गरेको स्मरण गराए। २०५८ सालमा व्यवस्थालाई नियमन तथा व्यवस्थापन गर्न आफ्नो कार्यकालमा श्रम निर्देश गर्ने सम्बन्धी ऐन निर्माण गरेर कमैया, कमलरी, हरुवा चरुवा कृषि श्रमिक तथा घरेलु श्रमिकको सबैलाई मुक्त भएको घोषणा भएको उनको भनाइ छ। उनले भने 'त्यतिबेला उनीहरूको ऋण मिनाहा गरिदिएको र लिखित सम्झौता तथा धितोबन्दक फिर्ता गर्नुपर्ने व्यवस्थासमेत गरिएको थियो।'"
"न्याय पाउलान् ६३,७१८ द्वन्द्वपीडितले ?","काठमाडौं : सर्वोच्च अदालतले २०७० पुसमा सरकारलाई आदेश दियो माफी प्रक्रियामा पीडितको सहभागिता र सहमति अनिवार्य गर्नू। १० वर्षे सशस्त्र द्वन्द्वका पीडितको न्यायसम्बन्धी मौलिक हकको संरक्षण हुने गरी कानुन परिमार्जन र संशोधन गर्न पनि सर्वोच्चले भन्यो। तर, त्यसको झन्डै नौ वर्षपछि सरकारले द्वन्द्वकालीन घाउ सामसुम पार्ने गरी कानुन संशोधनको प्रस्ताव गरेको छ। कानुन, न्याय तथा संसदीय मामिला मन्त्रालयले शुक्रबार बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न संसद्मा विधेयक दर्ता गरेको हो। त्यसमा प्रस्तावित मानवअधिकार उल्लंघनको वर्गीकरण, मुद्दा चलाउने हदम्याद, विशेष अदालतको निर्णय अन्तिम हुनेलगायत व्यवस्थामा कानुनका विज्ञले प्रश्न उठाएका छन्। सरकार अन्तिम घडी मात्रै तात्दा कतै पीडितलाई फकाईफुलाई सहमतिमा ल्याउने, पीडकलाई उन्मुक्ति दिएर न्यायिक निरुपणको कर्मकाण्ड पूरा गरिने त होइन भन्ने आशंका सरोकारवालाले गरेका छन्। माओवादीका तत्कालीन नेता डा बाबुराम भट्टराई नेतृत्वको सरकारले २०६९ चैत १ मा सत्यनिरुपणसम्बन्धी अध्यादेश जारी गरेको थियो। त्यही बेला दोषीलाई उन्मुक्ति दिन खोजिएको भन्दै सर्वोच्चले त्यसलाई अस्वीकार गर्यो। माफी प्रक्रियामा पीडितको सहभागिता र सहमतिलाई अनिवार्य नबनाई गौण बनाएको देखिएकाले पीडितको न्यायसम्बन्धी मौलिक हकअन्तर्गत जीवन स्वतन्त्रता, सूचनाको हक, यातनाविरुद्धको हकलगायत न्यायको मान्य सिद्धान्तको विपरीत देखिएकाले यो व्यवस्थालाई पुनरावलोकन गरी उपरोक्तबमोजिम परिमार्जन र संशोधन गर्र्नु, सर्वोच्चको आदेशमा लेखिएको थियो। सर्वोच्चले सत्यनिरुपण र बेपत्तासम्बन्धी आयोगलाई अन्तर्राष्ट्रिय मापदण्डअनुसार बनाउन पनि भनेको थियो। १० वर्षे सशस्त्र द्वन्द्वका क्रममा हत्या, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराधका हजारौं घटना भए। जसमध्ये झन्डै ६४ हजारले मात्र सत्यनिरुपण तथा मेलमिलाप आयोगमा उजुरी दिए। द्वन्द्वको घाउमा मलमको अपेक्षा गरेका पीडितहरू सरकारले नुनचुक छर्कने काम गरेको बताउँछन्। सरकारले शुक्रबार प्रतिनिधिसभामा दर्ता गरेको विधेयक फिर्ता लिनुपर्ने माग अधिकारकर्मीले गरेका छन्। तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। वरिष्ठ अधिवक्ता डा दिनेश त्रिपाठी चतुर्याइँ र बठ्याइँपूर्ण तवरले यो विधेयक बनाइएको बताउँछन्। न्याय सुनिश्चित हुनुपर्छ, त्रिपाठी भन्छन्, १६ वर्ष भइसक्दा पनि पीडितले न्याय पाएका छैनन्। न्यायका लागि कुनै सम्झौता वा सौदावाजी गर्न सकिँदैन। न्यायको विषयलाई कसैको सत्ता टिकाउने औजारको रूपमा उपयोग गर्न सकिँदैन। न्यायलाई तिलाञ्जली दिन मिल्दैन। विधेयकको दफा २ (४) मा मानवअधिकार उल्लंघन भन्नाले सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको कार्य भनी परिभाषित गरिएको छ। जसअन्तर्गत हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने कार्यलाई सूचीमा राखिएको छ। त्यस्तै कुटपिट, अंगभंग वा अपांग बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने, वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै कार्यलाई पनि विधेयकले मानवअधिकार उल्लंघनको सूचीमा राखेको छ। यसबाट पीडकलाई उन्मुक्ति दिन खोजिएको देखिएको अधिकारकर्मीहरू बताउँछन्। ऐनले भने मानवअधिकारको गम्भीर उल्लंघन भनेको छ। मानव अधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ, अधिवक्ता ओमप्रकाश अर्याल भन्छन्, जबर्जस्ती करणी, व्यक्ति बेपत्ता पार्ने कार्य, क्रुरतापूर्वक दिएको यातनालाई मानवअधिकारको गम्भीर उल्लंघनको परिभाषाभित्र पारेको भए पनि हदम्यादको कारणबाट उन्मुक्ति पाउने देखिन्छ। किनभने यस्ता अपराधमा हदम्याद नलाग्ने व्यवस्था विधेयकले गर्न सकेको छैन। दफा २ कै ५ मा मानवअधिकारको गम्भीर उल्लंघनको सूची बनाइएको छ। सशस्त्र द्वन्द्वको क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा यातना दिई वा निर्ममतापूर्वक ज्यान मारेको, जबर्जस्ती करणी, जबर्जस्ती व्यक्ति बेपत्ता पार्ने कार्य र अमानवीय वा क्रुरतापूर्वक दिएको यातनालाई मानवअधिकारको गम्भीर उल्लंघनको सूचीमा राखिएको छ। अधिवक्ता अर्यालका अनुसार सत्यनिरुपण तथा मेलमिलाप आयोगले व्यक्ति हत्या हुँदा क्रुर यातना दिएको वा निर्ममता देखाएको ठहर गरेन भने मेलमिलाप वा क्षमादान योग्य हुन सक्ने देखिन्छ। अरू घटना त परै जावस क्रुर यातना दिई वा निर्ममतापूर्वक ज्यान मारेका घटना पनि अभियोजनका लागि सिफारिस नगरिने कुराको पूर्वानुमान गर्न सकिन्छ, अर्याल भन्छन्, दशकौं अघि भएको कतिपय हत्याको वारदातमा कानुनतः हदम्यादको तगारोले छेक्न सक्ने संभावना रहन्छ। नेपाल मानव अधिकार संगठनका अध्यक्ष महामुनिश्वर आचार्य पीडकले उन्मुक्ति पाउने गरी विधेयक तयार पारिएको बताउँछन्। यो विधेयकप्रति गम्भीर असहमति छ। नागरिक समाजले यसलाई स्वीकार गर्दैन, अध्यक्ष आचार्य भन्छन्। न्यायका लागि मानव अधिकार सञ्जालका संयोजक इन्द्रप्रसाद अर्याल पीडितलाई पटकपटक झुक्याउने काम भइरहेको बताउँछन्। न्याय दिने होइन कि जसरी हुन्छ टुंग्याउने मनशाय देखिन्छ, अधिवक्तासमेत रहेका अर्याल भन्छन्, कागजी रूपमा न्याय प्रक्रिया टुंग्याउन पाए विदेशीलाई देखाउन हुन्थ्यो भन्ने सोंच सरकारमा देखियो। संयुक्त राष्ट्रसंघको मानवअधिकार समितिमा गरेको प्रतिबद्धता पूरा भएको सुनाउन पाए हुन्थ्यो भन्ने उद्देश्य सत्तारुढ दलमा पाइयो। वरिष्ठ अधिवक्ता त्रिपाठीका अनुसार यातना, यौनजन्यलगायत गम्भीर प्रकृतिका अपराधमा संलग्नलाई नेपाली कानुनअनुसार कारबाही नभए अन्तर्राष्ट्रिय क्षेत्राधिकार लागू हुन्छ। निहत्थामाथिको हत्या, यौनजन्य अपराध, अमानवीय व्यवहार सबै युद्ध अपराध हो। यो अक्षम्य हुन्छ, उनी भन्छन्, नेपालभित्र दण्डको सुनिश्चितता हुन सकेन भने अन्तर्राष्ट्रिय क्षेत्राधिकार लागू हुन्छ। नेताहरूले कम्बोडियाबाट सिक्नुहोस्। विधेयकमा मानवअधिकारको गम्भीर उल्लंघनको कार्यमा संलग्न व्यक्तिमाथि मुद्दा चलाउन आयोगले महान्यायाधिवक्तासमक्ष सिफारिस गर्नुपर्ने व्यवस्था छ। ऐनमा शान्ति मन्त्रालयमा पठाउने र मन्त्रालयको निर्णयपछि मात्र महान्यायाधिवक्तासमक्ष पठाउने व्यवस्था थियो। आयोगबाट सिफारिस भएको मितिले ६ महिनाभित्र महान्यायाधिवक्ता वा सरकारी वकिलले मुद्दा चलाउने वा नचलाउने निर्णय गर्नुपर्ने व्यवस्था विधेयकमा छ। यस्तो ६ महिने हम्यादको व्यवस्थाले ६ महिनाभन्दा पछि प्रमाणहरू जुटेको अवस्थामा पीडितलाई न्यायको ढोका बन्द हुने कानुन व्यवसायी बताउँछन्। सरकारले द्वन्द्वकालीन घटनाको अध्ययन गरी टुंगोमा पुर्याउन सत्यनिरुपण तथा मेलमिलाप आयोग र बेपत्ता आयोग गठन गर्यो। २०६३ मंसिर ५ गते सरकार र माओवादीबीच सम्पन्न विस्तृत शान्ति सम्झौताअनुरूप आयोग गठन गरिएको हो। १ फागुन २०५२ देखि ५ मंसिर २०६३ सम्म भएको सशस्त्र द्वन्द्वका क्रममा भएका घटनाको छानबिन सुस्त छ। सशस्त्र द्वन्द्वको क्रममा परिवारका सदस्य गुमाएका रुकुमका द्वन्द्वपीडितहरू । अन्नपूर्ण फाइल तस्बिर सत्यनिरुपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार सातै प्रदेशबाट ६३ हजार ७ सय १८ जनाको उजुरी परेको छ। हालसम्म ६ सय १८ जनालाई द्वन्द्वपीडित परिचयपत्र वितरण गरिएको छ। आयोगले ५ सय ३८ जनाको परिपुरणको निर्णय गरेको छ। २ हजार २ सय ६८ जनाको उजुरी तामेलीमा राखिएको छ। आयोगका पदाधिकारीले सरकारलाई ऐन संशोधन गर्नु पर्ने सुझाव दिँदै आएका थिए। नेपाल मानव अधिकार संगठनका अध्यक्ष महामुनिश्वर आचार्य सशस्त्र द्वन्द्व समाप्तिपछि पीडितलाई संक्रमणकालीन न्यायिक प्रक्रिया अपनाएर न्याय दिने विश्वव्यापी प्रचलन रहेको बताउँछन्। तत्कालीन अर्थमन्त्री जनार्दन शर्माले द्वन्द्वकालीन मुद्दालाई सम्बोधनभन्दा ढिसमिस पार्ने किसिमले बजेट ल्याएको देखिएको छ। आर्थिक वर्ष २०७९८० को बजेटमा वक्तव्यमा लेखिएको छ, शान्ति प्रक्रियाका बाँकी कामहरू सम्पन्न गरिनेछ। संक्रमणकालीन न्यायका अवयवहरू सत्य अन्वेषण, न्याय र परिपुरणका लागि १ अर्ब ४० करोड विनियोजन गरेको छुँ। लोकतन्त्र प्राप्तिका लागि विभिन्न राजनीतिक आन्दोलन र जनयुद्धमा सहभागी भई महत्वपूर्ण योगदान गर्ने योद्धाहरूलाई लोकतान्त्रिक सेनानीका रूपमा सम्मान गरिनेछ। सर्वोच्चका पूर्वन्यायाधीश बलराम केसी द्वन्द्वकालीन घटनामा पीडक र पीडित नछुट्टिँदै सम्मान गर्ने कुरा न्यायसंगत र विवेकसम्मत नभएको बताउँछन्। बग्गीको अघि घोडा राखिन्छ। बग्गी पछाडि घोडा राख्ने होइन, पूर्वन्यायाधीश केसी भन्छन्, सत्यनिरुपण आयोगले सक्कली अपराधी छुट्ट्याउनुपर्छ। सरकारले सेनानीका रूपमा सम्मान गर्दा भोलि अनुसन्धान पछि आयोगले पीडकका रूपमा सिफारिस गर्यो भने के गर्ने ? संवैधानिक कानुनका ज्ञाता डा विपिन अधिकारी यसलाई राजनीतिक रूपमा स्टन्टको संज्ञा दिन्छन्। सम्मान गर्नका लागि पैसा खर्च गर्ने हो भने आधार, प्रमाण र औचित्य पुष्टि हुनुपर्छ। संसदमा सैद्धान्तिक रूपमा छलफल हुनुपर्छ। राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए।बलराम केसी, पूर्वन्यायाधीश मानवअधिकारको गम्भीर उल्लंघनको परिभाषाबाट बाहिर पारी हदम्यादको आधारमा उन्मुक्ति दिने, मेलमिलाप गराउने वा क्षमादान दिने अवस्था छ। ओमप्रकाश अर्याल, अधिवक्ता चतुर्याइँ र बठ्याइँपूर्ण तवरले यो विधेयक बनाइएको छ। १६ वर्ष भइसक्दा पनि पीडितले न्याय पाएका छैनन्। न्यायलाई तिलाञ्जली दिन मिल्दैन।डा दिनेश त्रिपाठी, वरिष्ठ अधिवक्ता मानवअधिकार उल्लंघनसँग सम्बन्धित मुद्दाको कारबाही र किनारा गर्न न्याय परिषद्को परामर्शमा तीन सदस्यीय विशेष अदालत गठन गर्ने विधेयकको दफा १९ मा उल्लेख छ। अदालतका अध्यक्ष र सदस्यमा सरकारले परिषद्कै परामर्शमा उच्च अदालतका न्यायाधीशहरूमध्येबाट तोक्ने प्रस्ताव गरिएको छ। विशेष अदालतको निर्णय अन्तिम हुने विधेयकमा छ। उक्त अदालतले गरेको निर्णयमा अपिल नलाग्ने व्यवस्था आपत्तिजनक रहेको अधिवक्ता अर्याल बताउँछन्। सर्वोच्च अदालतको आदेश, अपराध संहिता, प्रमाण ऐनलगायत ऐनविपरीत रहेको अर्यालको भनाइ छ। घुमाईफिराई कुनै पनि पीडकलाई सजाय हुन सक्ने अवस्था सिर्जना गरिएको छ। विशेष अदालतले गरेको काममा अपिल नलाग्ने, सर्वोच्च अदालतमा आउन पनि नपाउनेजस्ता व्यवस्थाले फौजदारी न्यायको प्रक्रियालाई उल्लंघन गर्दै आयोगले गरेको सिफारिसअनुसार नै मुद्दा चल्न सक्ने व्यवस्था गरिएको छ। पीडितको आँखामा धुलो छर्ने काम भएको छ, उनी भन्छन्, ऐन संशोधन पनि कोही पनि व्यक्तिलाई मुद्दा चलाउन नसक्ने अवस्था छ। जाने बुझेका व्यक्तिले सहेर बस्ने हो भने मतियार भइन्छ। पीडितको पाप लाग्छ। विशेष अदालतबाट मुद्दा फैसला नहुँदै प्रतिवादीले मानवअधिकार उल्लंघन गरेकोमा पश्चाताप गरी भविष्यमा त्यस्तो कार्य नगर्ने प्रतिज्ञा गर्न वा पीडितसँग क्षमायाचना गर्नका लागि मौका उपलब्ध गराउन निवेदन दिन सक्ने व्यवस्था छ। विधेयकमा लेखिएको छ, निवेदन पर्न आएमा विशेष अदालतले निवेदन दिने व्यक्तिलाई मनासिव मौका दिनुपर्नेछ। सरकारले ३१ असारमा राजपत्रमा सूचना प्रकाशन गर्दै दुवै आयोगको कार्यावधि असोज मसान्तसम्म थप गरेको छ। तर, दुवै आयोगका पदाधिकारीको म्याद थपेन। असार मसान्तमा दुवै आयोगका पदाधिकारी स्वतः पदमुक्त भएका छन्। २७ माघ २०७१ मा तत्कालीन प्रधानमन्त्री सुशील कोइरालाको नेतृत्वको सरकारको पालामा सत्यनिरुपण तथा मेलमिलाप आयोग गठन भएको थियो। त्यस बेला सूर्यकिरण गुरुङको अध्यक्षतामा पाँच सदस्यीय पदाधिकारी सिफारिस भएका थिए । अध्यक्ष गुरुङ र सदस्य माधवी भट्ट कांग्रेस कोटामा सिफारिस भए। एमाले कोटाबाट लीला उदासी खनाल र मञ्चला झा सिफारिस भए। माओवादी कोटाबाट श्रीकृष्ण सुबेदी सिफारिस भए। दुई वर्षको कार्यादेशसहित गठित आयोगको म्याद २०७३ माघ २६ गते सकियो। काम अधुरै रहेपछि पहिलो पटक एक वर्ष म्याद थपियो। आयोगले तीन वर्षमा पनि काम गर्न सकेन। २०७४ माघमा दोस्रो पटक र २०७५ मा तेस्रो पटक म्याद थपियो। तीनपटक म्याद थप्दा पनि छानबिन गरी सत्यनिरुपण गर्न नसकेपछि आयोग पदाधिकारीविहीन भयो। झन्डै नौ महिना पदाधिकारी रिक्त भए । कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। ४ माघ २०७६ मा आयोग अध्यक्षमा डा गणेश भट्टलाई सिफारिस गरियो। यस पटक पनि दलहरूबीच भागबन्डा गरियो। कांग्रेसको कोटाबाट अध्यक्ष भट्ट र सदस्यमा प्रचण्डराज प्रधान सिफारिस भए। तत्कालीन नेकपाबाट तीन सदस्य गोविन्द गौतम, मन दाहाल र विष्णु पोखरेल सिफारिस भए। संविधान, सत्यनिरुपण तथा मेलमिलाप, अपराध अनुसन्धान बुझेको व्यक्तिलाई नियुक्त गरेको भए तीनचार वर्षमै टुंगिसक्थ्यो, पूर्वन्यायाधीश बलराम केसी भन्छन्, राजनीतिक दलले आफ्ना मान्छे नियुक्त गरे। त्यसरी नियुक्त हुन जानेले पनि जागिर सम्झिए। काममा अलमलिने नै भए। आयोगमा सिफारिस गरिने पदाधिकारीको भूमिकाप्रति पीडित नै असन्तुष्ट छन्। १५ चैत २०७३ मा द्वन्द्वपीडित तेजकुमारी बुढाथोकी, मोहन ओली र कल्याण गुरुङलगायतले आयोगका तत्कालीन अध्यक्ष गुरुङलाई कार्यक्षमता नभएको भन्दै बर्खास्तीको माग गरेर सर्वोच्चमा रिट निवेदन दिए। पूर्वन्यायाधीश केसीअनुसार नेपालको सत्यनिरुपण तथा मेलमिलाप आयोगजस्तै दक्षिण अफ्रिकामा गठित आयोगले तीन वर्षमै टुंगो लगाएको स्मरण गर्छन्। बहुआयामिक व्यक्तित्व (डायनामिक पर्सनालिटी) भएको व्यक्तिलाई नेतृत्व दिनुपथ्र्यो। दक्षिण अफ्रिकामा एसवन टुटु जस्तो व्यक्तित्वलाई सत्यनिरुपणको अध्यक्ष बनाएकाले तीन वर्षमै काम सम्पन्न भयो, उनी भन्छन् । विस्तृत शान्ति सम्झौतामा दुई महिनाभित्रै आयोग गठन भइसक्नुपर्ने उल्लेख थियो। तर, ढिलासुस्तीले ८ वर्ष लाग्यो। आयोग ऐन २०७१ जारी भयो। २०७१ माघ २७ गते आयोग गठन भयो। नियमावली बनाएर स्वीकृत गर्न झन्डै १३ महिना लाग्यो। २०७२ पागुन ३० गते आयोग नियमावली जारी भयो। आयोग बने पनि छुट्टै कार्यालय दिइएन। तत्कालीन शान्ति तथा पुनर्निर्माण मन्त्रालयको एउटा कोठा दिइएको थियो। तीन महिनापछि भूकम्प (२०७२ वैशाख) मा आउँदा समस्या भयो। पछिल्लो समय कोरोना भाइरस संक्रमणले उजुरीको छानबिन एवं अनुसन्धान मुकामहरूबाट सञ्चालन हुन सकेन। आयोगका एक सदस्य प्रचण्ड प्रधानले बीचमै राजीनामा गरेका थिए। सरकारले बजेट एवं अन्य साधन स्रोत उपलब्ध गराएन। आयोगका पदाधिकारीबीच पनि मतैक्यता हुन सकेन। सरकारले सहयोग गरेन। विपक्षीको जस्तो व्यवहार भयो, आयोगका एक पदाधिकारी भन्छन्, सात प्रदेशमा सातवटा मुकामबाट प्रभावकारी रूपमा काम हुन सकेन। कर्मचारीको दरबन्दी पनि पर्याप्त छैन। न्यून दरबन्दी छ। त्यसमा पनि श्रेणीविहीन धेरै भए। काम गर्ने कर्मचारी थोरै भए। कानुन न्याय तथा संसदीय मामिलामन्त्री गोविन्दप्रसाद शर्मा (कोइराला)ले काम गर्न नसकेको भन्दै अधिकारकर्मीले राजीनामा माग गरेका छन्। न्याय नदिने गरी विधेयक दर्ता गरिएकोले फिर्ता ल्याउने वा थप संशोधन गर्न नसके राजीनामा दिनुपर्ने अधिवक्ता अर्यालको भनाइ छ। हिजो बोलेजस्तो नहुँदो रहेछ भन्ने महसुस गर्दै नैतिकताका आधारमा आजैका मितिमा राजीनामा दिनुपर्छ, उनी भन्छन्। नेपाल मानव अधिकार संगठनका अध्यक्ष आचार्य कानुनमन्त्री शर्मालाई ६ महिनासम्म पदमा बस्ने आधार नभएको बताउँछन्। मन्त्री शर्मा भने सर्वोच्च अदालतको आदेश र अन्य कानुनी मान्यताअनुसार विधेयक ल्याइएको बताउँछन्।"
नागपोखरीको सुनचाँदी चोरी गर्ने तीनजना पक्राउ,"काठमाडौं : प्रहरीले नक्साल नागपोखरीस्थित सन्तोषी माताको मूर्तिमा जडित सुनचाँदीको गरगहना चोरी गर्ने तीन जनालाई पक्राउ गरेको छ। जिल्ला प्रहरी परिसर काठमाडौँ तथा प्रहरी वृत्त मालिगाउँबाट खटिएको प्रहरी टोलीले नागपोखरीस्थित सन्तोषी माताको मूर्तिमा जडित सुन तथा चाँदीका गरगहना चोरी गर्ने सिन्धुपाल्चोकको चौताराकी १८ वर्षीया सविना पराजुली, गुल्मीको मुर्साकोटका २५ वर्षीय विष्णु पछाई र सर्लाहीको लालबन्दीका २० वर्षीय सिद्धार्थ बुढाथोकीलाई पक्राउ गरी सोमबार सार्वजनिक गरेको हो। जिल्ला प्रहरी कार्यालय काठमाडौँका प्रवक्ता, प्रहरी उपरीक्षक दिनेशराज मैनालीले काठमाडौँ महानगरपालिका१ नक्साल नागपोखरीस्थित सन्तोषी माताको मन्दिरको ताल्चा फोरेर सुन तथा चाँदीको गरगहना चोरी गरेको आरोपमा उनीहरुलाई पक्राउ गरिएको जानकारी दिए। उनीहरुले रु १२ लाख मूल्य बराबरका गरगहना चोरी गरेको खुलेको छ। प्रहरीले पक्राउ परेकाहरुबाट सुनको तिलहरी एक थान, चाँदीको करुवा दुई थान, चाँदीको सिसादानी एक थान, चाँदीको सुकुन्दा एक थान, चाँदीको ऐना एक थान, चाँदीको मुकुट एक थान, चाँदीको पाता दुई थान, चाँदीको दियो पाँच थान, चाँदीको गिलास दुई थान, कचौरा चार थान, चम्चा तीन थान, चाँदीको माला एक थान, विभिन्न सिक्का १३४ थानलगायत सामग्री बरामद गरेको छ। पक्राउ परेका तीनैजनालाई मुलुकी अपराध संहिता ऐन, २०७४ को परिच्छेद २० को चोरी तथा डाँकासम्बन्धी कसुरको देहाय २४१ अन्तर्गत चोरी गर्न नहुने कसुरमा जिल्ला अदालत काठमाडौँबाट सात दिनको म्याद थप गरी अनुसन्धान अघि बढाइएको प्रवक्ता मैनालीले जानकारी दिए।"
योगमाया आयुर्वेद विश्वविद्यालयलाई अन्तर्राष्ट्रियस्तरको बनाइने,"काठमाडौं : शिक्षा विज्ञान तथा प्रविधि मन्त्री देवेन्द्र पौडेलले योगमाया आयुर्वेद विश्वविद्यालयलाई अन्तर्राष्ट्रियस्तरको बनाइने बताएका छन्। योगमाया आयुर्वेद विश्वविद्यालय विधेयक, २०७६ का सम्बन्धमा दफावार छलफल गर्न संसद्को शिक्षा तथा स्वास्थ्य समितिको आज सिंहदरबारमा बसेको बैठकमा मन्त्री पौडेलले विधेयक प्रतिनिधिसभाको समयावधि भित्रै टुंग्याउने गरी अघि लैजाने प्रतिबद्धता व्यक्त गरे। योगमायाले सङ्घर्ष र साधना गरेको स्थान केन्द्रित गरेर योगमाया आयुर्वेद विश्वविद्यालय स्थापना गरिने र आवश्यकता अनुसार प्रदेश स्तरमा पनि विश्वविद्यालय खोल्न सकिने गरी विधेयक ल्याउन लागिएको बताए। मन्त्री पौडेलले तत्काल समितिबाट विधेयक पास गर्न सांसदहरूलाई आग्रह गरे।"
बोलेरोको ठक्करबाट घाइते भएका मोटरसाइकल चालकको मृत्यु,झापा : बोलेरो गाडीको ठक्करबाट घाइते भएका मोटरसाइकल चालकको मृत्यु भएको छ। मोटरसाइकल चालक बिर्तामोड नगरपालिका१ निवासी २० वर्षीय सबिन विष्टको बिर्तामोडस्थित बिएण्डसी अस्पतालमा उपचारको क्रममा सोमबार मृत्यु भएको प्रहरी कार्यालय झापाका डिएसपी वसन्त पाठकले जानकारी दिए। गत असार २९ गते मेची राजमार्ग अन्तर्गत बुद्धशान्ति गाउँपालिका१ मा उत्तरबाट दक्षिणतर्फ जाँदै गरेको प्र १०१०१५ प ३४०३ नम्बरको मोटरसाइकल र विपरीत दिशाबाट आउँदै गरेको मे १ ज ३१८९ नम्बरको बोलेरो गाडी एक आपसमा ठोक्किँदा दुर्घटना भएको थियो। दुर्घटनामा परी मोटरसाइकल चालक विष्ट र सोही मोटरसाइकल पछाडि सवार अर्जुनधारा नगरपालिका११ निवासी २० वर्षीय सन्दीप राजवंशी घाइते भएका थिए। घाइते राजवंशीको बिएण्डसी अस्पतालमै उपचार भइरहेको छ। यता प्रहरीले बोलेरो गाडी र चालक इलाम नगरपालिका ५ निवासी ३२ वर्षीय सूर्य अधिकारी नियन्त्रणमा लिएको छ।
खडेरी परेपछि जनप्रतिनिधि र कर्मचारीलाई बाँधेर मन्दिर लगियो,"परासी : नवलपरासीको सरावल गाउँपालिकाका अध्यक्षसहित जनप्रतिनिधि र कर्मचारीलाई स्थानीयले बाँधेर मन्दिर पुर्याएका छन्। खडेरी परेपछि आजित भएका स्थानीयले पानी पार्नका लागि भन्दै क्षमा पूजाका लागि उनीहरूलाई मन्दिर लगेर पूजाआजा गरेका हुन्। जिल्लामा १५ दिनअघिदेखि पानी नपर्दा धान बाली सुक्न थालेको छ। खडेरीका कारण धान खेत चिरा (धाँजा) परेको छ। लामो समयसम्म पानी नपरेपछि यस क्षेत्रका स्थानीयले इन्द्र भगवानसँग पानीको माग गर्दै घरघरमा पुगेर मानिसहरूमाथि पानीले नुहाई दिने, हिलो छ्यापिदिने परम्परागत चलन रहेको छ। यो चलनमा विभिन्न जोकर भेषमा महिलाहरू सहभागी हुने गर्दछन्। महिलाहरूले पानी पार्नका लागि धार्मिक गित गाउँदै घर घरमा पुग्ने र गाउँ परिक्रमा गर्ने गर्दछन्। यसो गर्दा इन्द्र भगवान खुसी हुने र पानी पार्ने धार्मिक विश्वास रहेको सरावल गाउँपालिकाका अध्यक्ष सुखाडी प्रसाद चौधरीले बताए। पानी माग्दै हिँड्नेहरूले सहयोग रकम लिने र उक्त रकमबाट मन्दिरहरूमा क्षमापूजा गर्ने प्रचलन छ। खडेरीका कारण धान उत्पादनमा कमि आउने भन्दै किसानहरू चिन्तित बनेका छन्। पानी नपरेपछि बढेको गर्मीले चहलपहल समेत घटेको छ। गर्मीले सबैभन्दा बढी दैनिक मजदुरी गरेर खाने मर्कामा परेका छन्।"
मतदाता शिक्षाको अभावमा मतदान केन्द्र अव्यवस्थित : निर्वाचन पर्यवेक्षण रिपोर्ट,"काठमाडौं : स्थानीय तह निर्वाचनमा लैंगिक हिंसाका कुनै पनि घटना घटेको नपाइए पनि महिलामाथिका विभेदका केही घटना भने भएको पाइएको छ। सोमबार काठमाडौंमा सार्वजनिक गरिएको निर्वाचन पर्यवेक्षणसम्बन्धि रिपोर्टमा भक्तपुरमा सानो छोरा लिएर मतदानमा आएकी एक महिलालाई निर्वाचन आयोगका कर्मचारीले मौखिक दुर्व्यवहार गरेको उल्लेख छ। त्यसैगरि काठमाडौंको एउटा बुथ मन्दिरमा राखिएको थियो। त्यहाँ महिनावारी भएका महिलालाई प्रवेश गर्न असहज वातावरण बनेको थियो। सुर्खेतमा एक वृद्ध महिलालाई उनका छोराले भोट हाल्न लैजाँदा आफ्नै पार्टीमा हाल्न दबाब दिएको घटना पनि रिपोर्टमा उल्लेख छ। स्थानीय तह निर्वाचनका बेलामा भएका द्वन्द्व पार्टी प्रतिनिधिका कारण भएको र मतदाताका कारणले नभएको पनि रिपोर्टमा जनाइएको छ। मतदाता शिक्षाको अभावमा बुथहरु अब्यवस्थित रहेको पाइएको छ। निकट भविष्यमा हुन गइरहेको चुनावमा निर्वाचन आयोगका पदाधिकारी, स्थानीय सुरक्षा निकायलगायतलाई पनि लैंगिक संवेदनशीलताको तालिम दिनु आवश्यक रहेको सुझाव रिपोर्टले दिएको छ। मतदान केन्द्रहरुलाई पनि अपांगता मैत्री, जेष्ठ नागरिक मैत्री, गर्भवती मैत्री र बाल मैत्री बनाउन सुझाव दिइएको छ। शान्ति, न्याय र लोकतन्त्रका लागि समावेशी महिला सञ्जाल संकल्प, महिला गैरसरकारी संस्था महासंघ र राष्ट्रिय निर्वाचन पर्यवेक्षण समिति (नियोक)ले गरेको पर्यवेक्षको रिपोर्ट सार्वजनिक गर्दै प्रमुख निर्वाचन आयुक्त दिनेशकुमार थपलियाले स्थानीय तहको निर्वाचन स्वच्छ, स्वतन्त्र, निस्पक्ष र भयरहित वातावरणमा भएको बताए। निर्वाचनसँग सम्बन्धि सम्पूर्ण सरोकारवालाले यसलाई ऐतिहासिक सफलताको रुपमा लिनुपर्ने उनले जनाए। कार्यक्रममा राष्ट्रिय महिला आयोगकी अध्यक्ष कमला पराजुलीलले सबै पदहरुमा समानुपातिक समावेशी ढंगको उम्मेदवारी हुनुपर्छ भन्दै महिला आयोगले निर्वाचन पूर्व पनि सम्बन्धित पक्षमा ध्यानाकर्षण गराएको बताइन्। कार्यक्रममा संकल्पका तर्फबाट बरिष्ठ उपाध्यक्ष शोभा बस्नेतले र नियोकका तर्फबाट महासचिव देविका तिमिल्सिनाले निर्वाचन पर्यवेक्षणको रिपोर्टको प्रस्तुतिकरण दिएका थिए। मानव अधिकार आयोगकी सदस्य लीली थापाले नागरिकता नभएका कारण स्थानीय तह निर्वाचनमा थुप्रैले भोट हाल्न नपाएकाले नागरिकता बनाउनेतर्फ पनि पहल गर्नुपर्ने बताइन्। स्थानीय तह निर्वाचनमा गठबन्धनका कारणले महिलाको उम्मेदवारी घटेकाले आगामी चुनावलाई मानव अधिकार र लैंगिकताको दृष्टिकोणले हेरिनेछ भन्ने अपेक्षा उनले गरिन्।"
"वारागुङ मुक्तिक्षेत्रको तीन स्थानमा पहिरो, खानेपानी र सिँचाइ कुलोमा क्षति","जोमसोम : मुस्ताङको वारागुङ मुक्तिक्षेत्रको ३ स्थानमा बाढीपहिरो खानेपानी र सिँचाइ कुलोमा क्षति पुगेको छ। बाढीपहिरोले वारागुङ मुक्तिक्षेत्र३ स्थित चैलेमा सिँचाइ कुलो, वारागुङ मुक्तिक्षेत्रको झोङ र पुडाकमा सिँचाइ कुलो र वारागुङ मुक्तिक्षेत्र३ ताङ्वेमा सिँचाइ कुलो र खानीपानी संरचनालगायतमा क्षति पुगेको वारागुङ मुक्तिक्षेत्र गाउँपालिकाले जनाएको छ। दुई दिनअघिको अविरल वर्षासँगै आएको बाढीपहिरोले वारागुङ मुक्तिक्षेत्र३ चैले गाउँको खेतबारीमा लगिएको सिँचाइ कुलोमा क्षति पुगेको वारागुङ मुक्तिक्षेत्रका प्रमुख प्रशासकीय अधिकृत जितबहादुर रानाले जानकारी दिए। त्यहाँ अहिले अस्थायी रुपमा पाइपलाइन सञ्चालन गरी वैकल्पिक सिँचाइको व्यवस्था गरिएको प्रमुख प्रशासकीय अधिकृत रानाले उल्लेख गरे। बाढीपहिरोले वारागुङको ताङ्वे गाउँको खानेपानीको मुहानको संरचनामा क्षति पुगेको छ भने सिँचाइ कुलोसमेत बाढीले पुरिएको प्रशासकीय अधिकृत रानाले बताए। ताङ्वेमा गत वर्ष प्रदेश सरकारले विनियोजन गरेको २० लाख लागतबाट खानेपानी मुहानमा हालेको कल्भटलगायतका सबै संरचनामा क्षति पुगेको उनले जनाए। बाढीले खानेपानी मुहानमा क्षति पुगेपछि स्थानीयले गाउँमाथिको सानो मुहानबाट खानेपानीको जोहो गरेको प्रमुख प्रशासकीय अधिकृत रानाले बताए। यस्तै अविरल वर्षाका कारण आएको बाढीपहिरोले वारागुङ मुक्तिक्षेत्र२ को झोङपुडाकको स्याउबारीमा लगिएको सिँचाइ कुलो संरचना पहिरोले पुरै पुरिएर क्षति बनाएको प्रमुख प्रशासकीय अधिकृत रानाको भनाइ छ। बाढीपहिरोले सिँचाइ कुलो पुरिएपछि अहिले झोङपुडाकको स्याउबारीमा सिँचाइ सुविधा अवरुद्ध भएको उनले जानकारी दिए। बाढीपहिरोले खानेपानी र सिँचाइ सरचनामा क्षति पुर्याएपछि गाउँपालिकाका स्थानीय जनप्रतिनिधि, कर्मचारी र प्राविधिक टोलीले सो स्थानको स्थलगत अवलोकन गरेका छन्। टोलीले बाढीपहिरोले क्षति गरेको स्थानमा विवरण संकलन गरेको छ भने क्षति पुर्याएको स्थानमा पुन:संरचना निर्माण गर्न लागत स्टिमेटको तयारी सुरु गरेको प्रमुख प्रशासकीय अधिकृत रानाले बताए। बाढीपहिलोले सिँचाइमा क्षति पुगेका चैलेमा गाउँसभाले विनियोजन गरेको सात लाख र विपद् कोषमा विनियोजन भएको पाँच लाखसमेत १२ लाख रुपैयाँले सिँचाइ कुलो निर्माण गर्ने निर्णय गरिएको छ। बाढीपहिरोले खानेपानी र सिँचाइ कुलोमा क्षति पुगेको ताङ्वेमा पुन: सिँचाइ र खानेपानीको दीर्घकालीन व्यवस्था गर्न गाउँसभाले तटबन्ध निर्माणमा विनियोजन गरेको १५ लाख र खानेपानी मुहान संरक्षण गर्न गाउँ कार्यपालिका विनियोजन गरेको १० लाख गरी २५ लाख लागतमा पूर्वाधार निर्माण गर्ने योजना रहेको प्रमुख प्रशासकीय अधिकृत रानाले उल्लेख गरे। यस्तै, अविरल वर्षाले क्षति पुर्याएको वारागुङ मुक्तिक्षेत्र२ झोङपुडाकमा सिँचाइ कुलो निर्माण गर्न गाउँपालिकाले विनियोजन गरेको विपद् उद्दार कोषको पाँच लाख बजेटले काम गर्ने तयारी भइरहेको उनले बताए।"
मुक्त कमैयालाई गुजारा चलाउनै समस्या,"गुलरिया : जिल्लाको बारबर्दिया नगरपालिका वडा नम्बर १० शोभा नगर निवासी शिवप्रसाद थारु घरको दैनिकी चलाउन नसक्दा चिन्तित छन्। कमैया मुक्त घोषणा गरेपछि उनलाई सरकारले दुई कठ्ठा जमिन दिएको थियो। ठूलो परिवार भएकाले सरकारले दिएको जमिनमा उब्जेको अनाजले उनलाई पेट पाल्नै पुग्दैन। 'बालबच्चाको दैनिकी कसरी गुजार्ने', उनले भने', 'सरकारले कमैयामुक्ती त गर्यो तर दुःखका हाम्रा दिन अझै गएनन्।' मुक्तकमैया परिवारका समस्या अनन्त छन्। सरकारले कसैलाई ५ कठ्ठा कसैलाई २ कठ्ठा जग्गा दिएको छ। 'हामीले काठ कटानवापत वन कार्यालयलाई १ करोड ७८ लाख ६८ हजार ५८५ रुपैयाँ वन कार्यालयलाई बुझाएपनि काठ पाउन सकेका छैनौं', उनले भने। घर निर्माणवापत बर्दियामा ९ हजार ६०० जनाले १० हजार रुपैयाँ प्राप्त गरेका छन्। काठ पाउनेमा २ हजार ३२८ घरपरिवार मात्र छन्। २१ औं शताब्दीमा दासत्व जीवनबाट मुक्ती पाएका मुक्तकमैयाहरू २३ औं मुक्ती दिवस मनाईरहँदा उनीहरूको दुःखले अझै मुक्ति पाउन सकेको छैन। पुर्नस्थापनका नाममा सरकारबाट एक टुक्रा जमिन पाएपनि कसैको पूर्जा छैन। कसैको पुर्जा भएपनि जमिन छैन। श्रम गर्न अब्बल मानिने मुक्तकमैया परिवारसँग नत पर्याप्त जमिन छ न रोजगारी नै। सरकारले २०५७ साल श्रावण २ गते नेपालबाट कमैयामुक्तिको घोषणा गरेको २३ वर्ष पुगेको छ। मुक्तकमैयाहरूले मुक्ती दिवस मनाई रहँदा उनीहरूका दुःख यथावत छन्। उनीहरू सरकारले दिएको जमिनमा पर्याप्त उत्पादन नभएपछि ज्याला मजदुरी गरी खान बाध्य छन्। मुक्तकमैयाहरूले लालपुर्जा पाएपनि फिल्डमा जमिन नपाएको मुक्तकमैया समाज बर्दियाका अध्यक्ष दुखराम थारु बताउँछन्। बर्दियामा कमैयामुक्ति घोषणा गरेपछि १६ हजार २६२ जना मुक्तकमैयाको लगत संकलन गरिएको थियो। सरकारी तथ्यांकअनुसार बर्दियामा १० हजार ७३२ मुक्तकमैया पुर्नस्थापना भैसकेका छन्। पुर्नस्थापना हुन बाँकी ६५ जना मध्ये ५३ जना सम्पर्कबाहिर छन् १२ जना मुक्तकमैयाको पुर्नस्थापन हुन अझै बाँकी छ। १० हजार ७९७ जनाले परिचयपत्र पाएका छन्। लालपुर्ज प्राप्त गरेकामध्ये ९० जनाले जमिन भोगचलन गर्न पाएका छैनन्। कमैयाहरू परिश्रम गरेर खाने वर्गमा पर्छन् तर उनीहरूसँग थोरै जमिन भएका कारण वेरोजगार बन्नु पर्दा बालबालिकाको शिक्षादिक्षामा समस्या झेल्नु परेको थारुको भनाइ छ। सरकारले कमैया मुक्त गरेको केही वर्ष कामको गति लिन नसकेपनि मुक्तकमैयाहरूले विभिन्न समयमा गरेका आन्दोलनका कारण उनीहरूको समस्या हल हुँदै गएको पाइन्छ। बर्दियाका मुक्तकमैयाहरूले २३ औं मुक्तकमैया दिवसको अवसर पारेर प्रधानमन्त्री शेरबहादुर देउवालाई जिल्ला प्रशासन कार्यालय बर्दियामार्फत ज्ञापनपत्र वुझाएका छन्। जिल्लाका विभिन्न फाँटाहरूमा बसोबास गरिरहेका भुमिहीन, सुकुम्वासीहरू र अब्यवस्थित बसोवासीहरूसँगै पुर्नस्थापन गर्न प्रदेश सरकारको जोड छ। लुम्बिनी प्रदेशकी उपसभामुख कृष्णी थारुले भनिन्', 'स्थानीय सरकारमार्फत मुक्तकमैयाहरूको समस्याहरू सम्बोधन गर्नुपर्नेमा हामीले जोड दिदै आएका छौं।' मुक्तकमैयाहरूले आफूहरूको समस्या समाधानका लागि सरकारसँग विभिन्न मागहरू राखेका छन्। मुक्तकमैया आयोग पुर्नस्थापनाको कार्य सम्पन्न नभए सम्मका लागि पुर्नगठन गर्नुपर्ने, ०७२ सालमा मन्त्रीपरिषदको निर्णयअनुसार दिइने भनिएको १० हजार रुपैयाँ उपलब्ध गर्नुपर्नेलगायतका उनीहरूको माग छ। २१ औं शताब्दीमा दासत्वबाट मुक्ति पाएका कमैयाहरूले अझै न्याय पाउन सकेका छैनन्। कतिपय मुक्तकमैयाहरूले लालपुर्जा पाएपनि फिल्डमा जमिन पाउन सकेका छैनन्।"
काँकडभिट्टामा ब्राउन सुगरसहित दुई जना पक्राउ,झापा : झापाको मेचीनगर६ स्थित काँकडभिट्टाबाट प्रतिबन्धित लागुऔषध ब्राउन सुगरसहित दुई जना पक्राउ परेका छन्। पक्राउ पर्नेहरूमा इलाम जिल्ला फाकफोकथुम१ का २७ वर्षीय प्रकाश गुरुङ र पाँचथर जिल्ला फिदिम नगरपालिका८ का २१ वर्षीय लक्षुमान तामाङ रहेको जिल्ला प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। इलाका प्रहरी कार्यालय काकडभिट्टा र लागु औषध नियन्त्रण ब्युरो काँकडभिट्टाबाट चेकजाँचमा खटिएका प्रहरी टोलीले सोमबार बिहान भारतबाट नेपालतर्फ आउँदै गरेका उनीहरूको साथबाट १४ ग्राम ब्राउन सुगर बरामद गरेको हो। ब्राउन सुगरसहित पक्राउ परेका दुवै जनालाई इलाका प्रहरी कार्यालय काँकडभिट्टामा राखेर थप अनुसन्धान गरिरहेको प्रहरीले जानकारी दिएको छ।
विराटनगरमा सेप भारतीय शैक्षिक मेला सुरू,"विराटनगर: विराटनगरमा १४ औं सेप भारतीय शैक्षिक मेला सुरु भएको छ। विराटनगरको होटल नमस्कारमा सोमबारदेखि उक्त मेला सुरु भएको हो। मेलाको पहिलो दिन विद्यार्थीहरूको उल्लेखनीय सहभागिता देखिएको छ। शैक्षिक मेला मंगलबारसम्म चल्नेछ। सेप इभेन्टस एण्ड मिडिया प्राइभेट लिमिटेडद्वारा उक्त शैक्षिक मेलाको आयोजना गरिएको हो। सेप इभेन्टसले प्रत्येक वर्ष नेपालका प्रमुख शहरहरूमा यस्तो शैक्षिक मेला गर्दै आएको छ। यसअघि सो शैक्षिक मेला काठमाडौंमा आयोजना गरिएको थियो। विराटनगरमा सुरु भएको शैक्षिक मेलामा भारतका नाम चलेका विश्वविद्यालयहरुका प्रतिनिधिहरूको सहभागिता छ। शैक्षिक मेलामा भारतमा अध्ययन गर्न चाहने विद्यार्थीहरूले त्यहाँका विश्वविद्यालयको बारेमा प्रत्यक्ष जानकारी लिने अवसर प्राप्त गर्ने आयोजक संस्थाका निर्देशक सञ्जय थापाले बताए। उनले शैक्षिक मेलामा भारतका नाम चलेका करिब ३० वटा विश्वविद्यालयका प्रतिनिधिहरू सहभागी रहेको उनले जानकारी दिए। शैक्षिक मेलामा एसआरएम, भिआइटी, एमिटी, अमृता, जैन र किट शारदा जस्ता नाम चलेका शैक्षिक संस्थाहरुको उपस्थिति रहेको जनाईएको छ। 'सेप भारतीय शैक्षिक मेला' भारतमा सबैभन्दा बढी रूचाएको शैक्षिक मेला रहेको आयोजकको दाबी छ। मेलामा करिब २ हजार बढी विद्यार्थीहरू सहभागी हुने अपेक्षा गरिएको छ। मेलामा आउने विद्यार्थीहरूलाई आयोजकले चलचित्रका लागि क्यूएफएक्स सिनेमाजको फ्री टिकटको व्यवस्था गरेको छ।"
मूर्तिमा जडित सुनचाँदीको गरगहना चोरी गर्ने गिरोह पक्राउ,"काठमाडौं : काठमाडौंको नक्साल नागपोखरीस्थित सन्तोषी माताको मूर्तिमा जडित सुनचाँदीको गरगहना चोरी गर्ने गिरोहलाई प्रहरीले पक्राउ गरेको छ। जिल्ला प्रहरी परिसर काठमाडौंले सोमबार पत्रकार सम्मेलन गर्दै असार २३ गते राती १ बजेको समयमा सन्तोषी माताको मन्दिरको ताल्चा फोडी चोरी गरेको सूचनाका आधारमा अनुसन्धान गरेको थियो। परिसर तथा प्रहरीवृत्त मालीगाउँबाट संयक्तरुपमा खटिएको प्रहरी टोलीले तीन जनालाई पक्राउ गरेको हो। घटनाबारे जानकारी पाउने बितिकै मन्दिरमा पुगी अनुसन्धानका विविध विधि र प्रविधिहरूको प्रयोग गरी घटनामा संलग्न अभियुक्तको पहिचान एवं चोरी भएका गरहगनासहितको खोजी कार्य शुरु गरिएको थियो। मूर्तिमा जडित सुनचाँदीको गरगहनालगायतका सामग्रीसहित नियन्त्रणमा लिइएको परिसरका एसपी दिनेशराज मैनालीले जानकारी दिए। पक्राउ पर्नेमा गौरीघाट बस्ने सबिना पराजुली, खरिबोट बस्ने विष्णु पछाई र गौरीघाट सिद्दार्थ बुढाथोकी रहेको उनले बताए। उनीहरूबाट सुनको तिलहरी, चाँदीको करुवा, चाँदीको चुकुन्दा, चाँदीको मुकुट, चाँदीको गिलास लगाएतका सामाग्री फेला परेको मैनालीले बताए। पक्राउ पर्नेहरूलाई काठमाडौं जिल्ला अदालतबाट दिन ७ को म्याद थप अनुमति लिई प्रहरीवृत्त, मालीगाउँबाट थप अनुसन्धान भईरहेको मैनालीले जानकारी दिए।"
स्याउ टिपेर बुबाको उपचार गर्ने संगिताको सपना अधुरै,"बाजुरा : बाजुराको बडिमालिका नगरपालिका७ जिल्लीका १४ वर्षीया संगिता चदाराको जीवनमा एक साता पहिले ठुलो बज्रपात पर्यो। एक साता पहिले उपचार गर्न नसक्दा उनको बुबाले ज्यान गुमाए। केही समय पहिलेसम्म स्याउ टिपेर बुबाको उपचार गर्ने उनको सपना थियो। उनलाई अहिले गाउँमा मागेर आफ्ना भाइबहिनीलाई पाल्नपर्ने अवस्था आइलागेको छ। संगिताका बुबा हरिभानेको एक हप्ता अगाडि उपचारको क्रममा भारतको सिम्लामा मृत्यु भएको हो। उपचारको अभावले बुबाले ज्यान गुमाएपछि अहिले उनीहरू पीडामा छन्। उनको बुबाको मृगौला सुनिएपछि जिल्ला अस्पताल बाजुरामा १५ दिन राखिएको थियो तर रोग पत्ता लागेन। जिल्ला अस्पताल बाजुराले बयालपाटा अस्पतालमा रिफर गर्यो। त्यहाँ पनि रोग पत्ता नलाग्दा बयालपाटा अस्पताल त्यसपछि सेती अञ्चल अस्पताल र काठमाडौंको शिक्षण अस्पतालसम्म पुर्याइएको थियो। त्यहा मृगौला फेल भएको थाहा भयो तर उपचार गर्न पैसा भएन। नेपालमा उपचार गर्न नसक्दा छोराछोरीसहित उनी भारतको सिम्ला गएका थिए। 'अलि सञ्चो भएको बेला बुबाले पनि स्याउ टिप्ने गरेका थिए। दुई हप्तादेखी निकै थलापरे पछि अस्पताल भर्ना गर्यौं। तर बुबालाइ बचाउन सकिएन् संगिताले भनिन्। नेपालमा उपचार गर्दा ठिक नभएपछि चारवटै छोराछोरी लिएर हरिभाने भारतको सिम्ला गएका थिए। 'बुबाको मृर्गौलामा समस्या भएर काठमाण्डौमा उपचार हुन नसकी भारत गएका थियौ', संगिताले भनिन्। त्यहाँ संगिताले स्याउ टिप्ने काम गर्थिन्। 'त्यहिँ पैसाले बुबाको उपचार गरिहेका थियौं', उनले भनिन्, 'बुबाको पनि उपचारका क्रममा मृत्यु भयो अनि हामी बिचल्लीमा पर्यौं। बुबाको मृत्युपछि उनीहरूलाई गाउँलेको सहयोगमा बाजुरा ल्याइएको छ। आफ्नो घर समेत नभएका उनीहरू अहिले गाउँलेको घरमा बसिरहेका छन्। 'अहिले मागेर खाने गरेका छौं', संगिताले रुँदै बताइन्। गाउँमा रहेको लक्ष्मी माविमा रमिता कक्षा ३ र बिवेक कक्षा २ मा पढ्दै थिए। उनीहरू गत फागुनमा बुबासँगै विद्यालय छोडेर भारत गएका थिए। 'बुबालाई सञ्चो हुँदासम्म विद्यालय जाने गरेका थियौं,' उनले भनिन्, 'बुबा नै बिरामी भएपछि विद्यालय छोडेर भारत गएका हौं।' आमाको मृत्युपछि घरमा काम गर्नुपर्ने बाध्यताका कारण संगिता विद्यालय छोडेकी थिइन्। उनले भनिन्, 'बुबा हुँदासम्म त केही लाग्दैन थियो। अब कसरी भाइबहिनी पाल्ने चिन्ता भएको छ।' कुनैबेला चार भाइबहिनी लिएर भिरमा गएर हाम्फालु भन्ने सोच आउने गरेको उनले बताइन्। 'कति दिन मागेर भाइबहिनी पाल्ने हो?' संगिताले रुँदै प्रश्न गरिन्। बुबाको मृत्युपछि उनीहरू भारतको सिम्लामा अलपत्र परेका थिए। गाउँलेको सहयोगमा चन्दा संकलन गरेर उनीहरूलाई नेपाल ल्याएको आफन्त वीरबहादुर बिकले बताए। ६ वर्ष पहिले आमा गुमाएका उनीहरूले एक हप्ता अगाडि बुबा पनि गुमाएपछि उनीहरू अलपत्र परेका छन्। अहिले उनले १२ वर्षीया रमिला, ९ वर्षीय विबेक र ६ वर्षीय बिक्रमको हेरचाह गरिरहेकी छिन्। उनले भाइबहिनीको पालनपोषण र शिक्षादिक्षामा सहयोग गरिदिन आग्रह गरेकी छन्। आफ्नो अभिभावक गुमाएपछि चार भाइबहिनी बिच्चलीमा परेका वडाध्यक्ष धर्मराज पाध्यायले बताए। आमा लक्षुको ६ वर्ष पहिला गाउँकै जंगलमा घास काट्ने बेला भिरबाट लडेर मृत्यु भएको संगिताले बताइन्।"
डुङ्गेश्वर गाउँपालिकामा तालाबन्दी,"दैलेख : जिल्लाको डुङ्गेश्वर गाउँपालिकामा तालाबन्दी भएको छ। करारमा कार्यरत कर्मचारीलाई हटाएको भन्दै गाउँपालिकामा तालाबन्दी गरिएको हो। गाउँपालिकामा करारमा कार्यरत कर्मचारीहरूको करार सम्झौताको म्याद थप हुनुपर्ने माग राख्दै आन्दोलनमा उत्रिएका कर्मचारीहरूले गाउँपालिकामा तालाबन्दी गरेका हुन्। करारका कर्मचारीलाई हटाउने निर्णय सच्चाउनुपर्ने माग राख्दै करारका कर्मचारी र नेपाली कांग्रेसले आन्दोलन थालेका हो। जागिरबाट हटाइएका करारका कर्मचारी तथा राजनीतिक दलहरूले गाउँपालिकाको कार्यालयमा तालाबन्दी गरेको डुङ्गेश्वर गाउँपालिका२ का वडाध्यक्ष यामबहादुर विष्टले बताए। आन्दोलनमा गाउँपालिकाले जागिरबाट हटाएका करार कर्मचारीको भन्दा बढी नेपाली कांग्रेसका नेता कार्यकर्ताहरूको उपस्थिती देखिएको स्थानीयले बताएका छन्। 'गाउँपालिकामा नेपाली कांग्रेसले ज्ञापनपत्र बुझाउन आएको थियो। अहिले जर्बजस्ती तालाबन्दी गरिएको छ', उपाध्यक्ष कलावती न्यौपानेले भनिन्। उनले करारका कर्मचारीहरूले आफ्नो मागहरू शान्तिपूर्ण ढंगबाट राख्नसमेत आग्रह गरिन्। उनले करारमा कार्यरत कर्मचारीहरूको सम्झौता नवीकरण नगर्ने निर्णयविरुद्धको आन्दोलनलाई राजनीतिकरण गर्न नहुने बताइन्। असार ३० गते बसेको गाउँ कार्यपालिकाको बैठकको निर्णय नं ३ अनुसार गाउँपालिकाबाट तलब भत्ता भुक्तानी हुने करारमा कार्यरत कर्मचारीहरूको साउन १ गतेबाट करार सम्झौता नविकरण नहुने भएको प्रमुख प्रशासकीय अधिकृत प्रेमबहादुर डिसीले बताए। प्रमुख प्रशासकीय अधिकृत डिसीका अनुसार सबै वडा कार्यालयमा कार्यरत बगैंचेहरू, वडा नम्बर ५ र ६ को कार्यालयमा कार्यरत सामाजिक परिचालकबाहेक अन्य सबै वडामा कार्यरत सामाजिक परिचालक, गाउँपालिकामा कार्यरत हलुका स्कर्पियो चालक एक जना, विद्यालय तर्फको गेटपाले, माध्यामिक विद्यालयमा रहेका महिला कार्यालय सहयोगी र कम्प्युटर शिक्षकको करार सम्झौता नवीकरण नहुने भएको हो। यस्तै गाउँपालिकामा कार्यरत पिटौली र फिल्ड सुपरपाइजर रकचना खानेपानी आयोजनामा कार्यरत पलम्बर र हेरालु र सामुदायिक स्वास्थ्य इकाई वडा नम्बर ४ मा कार्यरत अहेवको समेत करार सम्झौता नविकरण नहुने प्रमुख प्रशासकीय अधिकृत डिसीले बताए। गाउँपालिकाले करार सम्झौता नहुने कर्मचारीहरूका लागि आफ्नो जिम्मामा रहेको नगदी, जिन्सी सामग्री बरबुझारथ गर्न सूचना जारी गरेको थियो। निर्णयअनुसार गाउँपालिकामा विभिन्न पदमा करारमा कार्यरत ४२ जना कर्मचारीहरूको करार सम्झौता नवीकरण नहुने देखिन्छ।"
सवारी दुर्घटनामा युवतीको मृत्यु,काठमाडौं : गोरखाको अजिरकोट गाउँपालिका३ मा आज मोटरसाइकल र बलेरो जिप आपसमा ठक्कर खाँदा एक युवतीको मृत्यु भएको छ। एक जना घाइते भएका छन्। मृत्यु हुनेमा मोटरसाइकलमा पछाडि सवार अजिरकोट गाउँपालिका२ बस्ने २३ वर्षीया मेलिना गुरुङ रहेकी छिन्। उनको उपचारको क्रममा स्वास्थ्य चौकी भच्चेकमा मृत्यु भएको हो। घाइते भएका मोटरसाइकल चालक ३५ वर्षीय मनराज गुरुङको उपचार भइरहेको प्रहरीले जनाएको छ। भच्चेकबाट चितवनतर्फ जाँदै गरेको बागमती प्रदेश ०३००३ प ४८१५ नम्बरको मोटरसाइकल र विपरित दिशाबाट जाँदै गरेको ग १ ज ४८८६ नम्बरको बलेरो जिप आज बिहान पौन ८ बजे आपसमा ठक्कर खाएका हुन्। दुवै सवारी साधनसहित बलेरो चालकलाई प्रहरीले नियन्त्रणमा लिएको छ।
गुनासा र समस्या सुन्न परीक्षा नियन्त्रण कार्यालयमा हटलाइन सेवाको माग,"काठमाडौं : त्रिभुवन विश्वविद्यालयको परीक्षा नियन्त्रण कार्यालयमा २४ सै घण्टा गुनासा र समस्या सुनी सम्बोधन गर्न हटलाइन सेवाको व्यवस्था गर्न विद्यार्थीहरूले माग गरेका छन्। अनेरास्ववीयुले त्रिवी परीक्षा नियन्त्रण कार्यालयलाई १५ दिनभित्र हटलाईन सेवाको व्यवस्था गर्न परीक्षा नियन्त्रण कार्यालयलाई अल्टीमेटम दिएको छ। अनुशासन भंग गर्ने परीक्षाकेन्द्र, मिलेमतो गर्ने शिक्षक, कर्मचारीहरूको अध्ययन गरी प्रतिवेदन तयार गरी सार्वजनिक गर्न आग्रह गरेको छ। त्रिविले निर्धारण गरेका परीक्षा केन्द्रहरू सम्भव भएसम्म विद्यार्थीलाई पायक पर्ने र एउटै सवारी साधनको प्रयोगबाट पुग्न सकिने स्थानमा निर्धारण गरिनुपर्ने, प्रत्येक जिल्लाभित्रको परीक्षा केन्द्र सम्बन्धित जिल्लाभित्रै परीक्षा सञ्चालन गर्नेगरी व्यवस्था गरिनुपर्ने अनेरास्ववीयुको माग छ। अनेरास्ववीयु केन्द्रिय सचिवालय सदस्य एवम् त्रिवि इन्चार्ज मदन विष्टले विद्यार्थीहरूलाई सजिलो हुनेगरी प्रदान गरिने सेवालाई विस्तृत रूपमा उल्लेख गरी एक हप्ताभित्र नागरिक बडापत्र तयार पारी उपयुक्त ठाउँमा प्रस्ट रूपमा देखिने गरी राख्न माग गरिएको बताए। उनले भने, 'परीक्षा दिएर १२० दिन पूरा भैसकेका सबै तहका परीक्षाको परीक्षाफल ४५ दिन भित्रमा प्रकाशित गर्न भनेका छौं। सबै तहका सबै परीक्षाको परीक्षाफल बढीमा तीन महिनाभित्रमा प्रकाशित गर्न परीक्षा नियन्त्रण कार्यालयलाई ध्यानाकर्षण गराएका छौं।' आवश्यक कागजातसहित प्रक्रिया पूरा भएका विद्यार्थीहरूको प्रमाणपत्र २४ घण्टाभित्र दिने व्यवस्था गरिनुपर्ने, विविध कारणवश निर्धारित शैक्षिक वर्ष भित्र तह पुरा गर्न नपाएका विद्यार्थीहरूलाई समयसमयमा मौका परीक्षाको व्यवस्था गरिनुपर्ने, परीक्षा नियन्त्रण कार्यालयले उपलब्ध गराउने सबै सेवाहरूलाई अनलाइनबाट पनि सुरु गर्नुपर्ने अनेरास्ववीयुको माग छ।"
बालिका करणीको आरोपमा युवक पक्राउ,"गुलरिया : बालिकालाई जबरजस्ती करणीको आरोपमा प्रहरीले बर्दियामा एक युवकलाई पक्राउ गरेको छ। ७ वर्षीया बालिकालाई जवरजस्ती करणीको आरोपमा अन्दाजी २६ वर्षीय युवकलाई नियन्त्रणमा लिएको छ। शनिबार दिउँसो घरमा कोही नभएको मौका छोपी घरको दक्षिणतर्फ आँगनको जमिनमा लडाई बोल्न कराउन नदिई, मुख थुनी वयस्क युवकले बालिकालाई जबरजस्ती करणी गर्न लागेको प्रारम्भिक अनुसन्धानबाट खुलेको जिल्ला प्रहरी कार्यालय बर्दियाका प्रहरी उपरीक्षक विरेन्द्र बहादुर शाहीले बताए। आफन्तले प्रत्यक्ष देखेपछि हारगुहारगर्दै स्थानीयलगायत प्रहरीलाई खबर गरेका हुन्। एसपी शाहीले भने, 'हामीले युवकलाई नियन्त्रणमा लिई जबरजस्ती करणी शिर्षकमा मुद्दा दर्ता गरी बर्दिया जिल्ला अदालतबाट म्याद थप गरी घटनाको अनुसन्धान गरीरहेका छौं। दोषी कुनैपनि हालतमा उम्कन दिँदैनौं।'"
"प्रचण्ड, खाण र शर्माबीच त्रिपक्षीय भेट, द्वन्द्वकालीन मुद्दाका विषयमा छलफल","काठमाडौं : नागरिकता विधेयकबारे गृहमन्त्री बालकृष्ण खाण र कानुन मन्त्री गोविन्दप्रसाद शर्मा (कोइराला)ले नेकपा माओवादी केन्द्रका शीर्ष नेताहरुसँग छलफल गरेका छन्। सोमबार बिहान खुमलटारमा अध्यक्ष पुष्पकमल दाहाल 'प्रचण्ड', देवप्रसाद गुरुङ, वर्षमान पुन र शक्ति बस्नेत लगायतका नेताहरुसँग गृहमन्त्री र कानुनमन्त्रीले छलफल गरेका हुन्। सरकारले संघीय संसद्मा पेस गरेका नेपाली नागरिकता ऐन, २०६३ लाई संशोधन गर्न बनेको विधेयकसहितका विधेयकहरूबारे नेताहरूबीच कुराकानी भएको गृहमन्त्री खाणले जानकारी दिए। सरकारले संघीय संसद्मा पेस गरेको नेपाली नागरिकता ऐन, २०६३ लाई संशोधन गर्न बनेको विधेयकसहितका अन्य विधेयकबारे कुराकानी भयो,खाणले भने, ती विधेयकहरूबारे संसद्मा सत्तारुढ गठबन्धनको एउटै धारणा बनाएर अगाडि बढ्ने कुराकानी भएको छ। सरकारले नेपाली नागरिकता ऐन, २०६३ लाई संशोधन गर्न बनेको विधेयक असार २५ गते शुक्रबार संघीय संसद् सचिवालयमा दर्ता गराएको थियो। त्यसैदिन सरकारले २०७५ साल साउन २२ गते प्रतिनिधि सभामा दर्ता भएको नेपाली नागरिकता ऐन, २०६३ लाई संशोधन गर्न बनेको विधेयक फिर्ता लिएको थियो। त्यो विधेयक संसद्मा पेस भएर संशोधनको प्रक्रियाका लागि अनुमति पाइसकेको छ। छलफलमा सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगका सम्बन्धमा कसरी अगाडि बढ्ने भन्ने सम्बन्धमा पनि कुराकानी भएको छ। यो विषयमा पनि सत्तारुढ दलहरूको एउटै धारणा बनाएर अघि बढ्ने सैद्धान्तिक सहमति बनेको छ। १० वर्षे सशस्त्र द्वन्द्वका क्रममा हत्या, यातना, अंगभंग, बेपत्ता, अपहरण तथा शरीर बन्धक, बलात्कारलगायत जघन्य अपराधका हजारौं घटना भए। जसमध्ये झन्डै ६४ हजारले मात्र सत्यनिरुपण तथा मेलमिलाप आयोगमा उजुरी दिए। द्वन्द्वको घाउमा मलमको अपेक्षा गरेका पीडितहरू सरकारले नुनचुक छर्कने काम गरेको बताउँछन्। सरकारले शुक्रबार प्रतिनिधिसभामा दर्ता गरेको विधेयक फिर्ता लिनुपर्ने माग अधिकारकर्मीले गरेका छन्। सरकारले द्वन्द्वकालीन घटनाको अध्ययन गरी टुंगोमा पुर्याउन सत्यनिरुपण तथा मेलमिलाप आयोग र बेपत्ता आयोग गठन गर्यो। २०६३ मंसिर ५ गते सरकार र माओवादीबीच सम्पन्न विस्तृत शान्ति सम्झौताअनुरूप आयोग गठन गरिएको हो। १ फागुन २०५२ देखि ५ मंसिर २०६३ सम्म भएको सशस्त्र द्वन्द्वका क्रममा भएका घटनाको छानबिन सुस्त छ। सत्यनिरुपण तथा मेलमिलाप आयोगका सूचना अधिकारी पूर्णबहादुर थापा मगरका अनुसार सातै प्रदेशबाट ६३ हजार ७ सय १८ जनाको उजुरी परेको छ। हालसम्म ६ सय १८ जनालाई द्वन्द्वपीडित परिचयपत्र वितरण गरिएको छ। आयोगले ५ सय ३८ जनाको परिपुरणको निर्णय गरेको छ। २ हजार २ सय ६८ जनाको उजुरी तामेलीमा राखिएको छ। आयोगका पदाधिकारीले सरकारलाई ऐन संशोधन गर्नु पर्ने सुझाव दिँदै आएका थिए। सरकारले अन्य अत्यावश्यक विधेयकहरू पनि संसद्मा पेस गरेको छ। ती विधेयकका सम्बन्धमा पनि सत्तारुढ दलहरूको एउटै धारणा बनाएर अघि बढ्ने सैद्धान्तिक सहमति बनेको छ। गृहमन्त्री खाणले नागरिकता विधेयकमा सहमति जुटाउन राजनीतिक दलका शीर्ष नेताहरूसँग विभिन्न चरणमा वार्ता र छलफल गर्दै आएका छन्। गृहमन्त्री खाणले भेटे माधव नेपाल, नागरिकता विधेयकबारे छलफल नागरिकता विधेयक पास गर्न सरकारले एमालेसँग माग्यो सहयोग, मन्त्री खाण र शर्माले भेटे नेम्वाङ नागरिकता विधेयकबारे गृहमन्त्री खाण र माओवादी अध्यक्ष प्रचण्डबीच छलफल न्याय पाउलान् ६३,७१८ द्वन्द्वपीडितले ?"
स्याङ्जामा ८० प्रतिशत रोपाइँ सकियो,"स्याङ्जा : असारको अन्तिम दिनसम्म स्याङजामा ८० प्रतिशत खेतमा रोपाइँ सकिएको छ। रोपाइँ हुने कुल क्षेत्रफलमध्ये अब २० प्रतिशत भूभागमा भने रोपाई हुन बाँकी छ। कालीगण्डकी र गल्याङ्मा ६० प्रतिशत रोपाइँ भएको छ। आँधीखोला, फेदिखोला, अर्जुनचौपारी गाउँपालिका र पुतलीबजार, भीरकोट, वालिङ् नगरपालिकामा ९५ प्रतिशत सकिएका छन्। यस्तै,चापाकोट, बिरुवा, हरिनासमा ८० प्रतिशत रोपाई सकिएको छ। जिल्लामा ८० प्रतिशत धान खेत रोपेर सकिएको कृषि ज्ञान केन्द्रका प्रमुख विनोद हमालले जानकारी दिए। आँधीखोला, ज्याग्दीखोला, कालीगण्डकी नदीको पानीले सिंचित गर्दै धान रोपिन्छ। जिल्लामा १६ हजार हेक्टरमा धानखेती भएको कृषि अधिकृत इश्वरीप्रसाद अर्यालले बताए। उनका अनुसार साबित्री, रामधान, सुनौलो सुन्गन्धा र स्थानीय जातका धानको उत्पादन राम्रो हुन्छ। छिटै पर्याप्त वर्षा भएका कारण यो वर्ष किसानले समयमै धान रोप्न पाएका हुन्। साउनको अन्तिमसम्म रोपिने टारी खेत पनि यसपटक रोपिसकिएका छन्। सिचाइँ पुगेका खेतमा जेठको तेस्रोसातादेखि रोपाइँ सुरु गरिन्छन्। तर, असारको तेस्रो सातादेखि भने यहाँ खडेरी परेको छ। आँधीखोला किनार, कालीगण्डकी नदी किनार, ज्याग्दीखोला किनार, चापाकोट टार, रत्नपुर, कुवाकोट , गल्याङका क्षेत्र, सेतीदोभान फाँटहरु र बिरुवा फाँटहरु धान उत्पादनका पकेट क्षेत्र हुन्। दहथुम, स्वरेक, खिलुङ, पुतलीबजार, वालिङ, चापाकोट, रत्नपुर, मल्यांकोट, चिन्नेवास, सेतीदोभान, बिरुवा, बिर्घा, अर्जुनचौपारी, राङभाङ, तुलसीभन्ज्याङ, जगतभन्ज्याङ, गल्याङमा पनि धान उत्पादन अत्यन्तै राम्रो हुन्छ। यसपटक जिल्लामा रामधान, सावित्री, सुनौलो सुगन्धा, उन्नत जात र हाईव्रीड धान रोपिएका छन्। जिल्लाका ४० प्रतिशतमा फलफूल, २० प्रतिशत पाखो र टारीखेत भएको केन्द्रले जनाएको छ। कार्यालयका अनुसार गतवर्ष स्याङ्जामा ५० हजार मेट्रिक टन धान उत्पादन भएको थियो।"
वडाबाट हुने काममा महानगरबाट पर्याप्त सहयोग हुन्छ,"काठमाडौं : काठमाडौं महानगरका प्रमुख बालेन्द्र शाह (बालेन) ले वडास्तरीय निरीक्षण अवलोकनलाई निरन्तरता दिएका छन् । यस क्रममा सोमबार वडा १ का विभिन्न स्थानमा पुगेका छन् । भ्रमण अवलोकनका क्रममा वडाध्यक्ष भरतलाल तण्डुकार, वडा सदस्यहरुसहित स्थानीयहरुको सहभागिता थियो । कमलपोखरीबाट सुरु भएको निरीक्षण भगवान बहाल, वडा कार्यालयसँगैको ढुङ्गेधारा र नन्दीकेशरबहाल, नन्दी माध्यमिक विद्यालय, नारायण चौर (नन्दीकेश बगैंचा) नागपोखरी, हात्तीसार पुगेर सकिएको थियो । त्यसक्रममा पोखरी तथा ढुङ्गेधाराको अवस्था र सुधार, वहालमा रहेको करुणामयको प्रतिस्थापित मूर्ति, विद्यालयमा शौचालय, बगैंचाको दिगो व्यवस्थापनलगायत विषयमा कुराकानी भएको थियो । भगवान बहालमा रहेको करुणामयको मूर्ति हराएर भेट्टाएपछि प्रतिस्थापित गरिएको हो । प्रतिस्थापना गर्नुअघि मूर्तिलाई छाउनीस्थित संग्रहालयमा राखिएको थियो । यसैगरी वडा कार्यालय भवनका लागि नन्दीकेशर बहाल पुननिर्माण गरेर माथिल्लो तला प्रयोग गर्न सकिने सम्भावनाका विषयमा छलफल भएको थियो । अवलोकनका क्रममा प्रमुख शाहले वडाबाट हुने काममा महानगरबाट पर्याप्त सहयोग हुने बताए । वडाध्यक्ष श्रेष्ठले, सरसफाइका लागि वडासँग पुग्नेजति जनशक्ति नभएको बताउँदै यसमा महानगरले सहयोग गर्नुपर्ने बताए ।"
"साउनको पहिलो सोमबार, पशुपतिमा भक्तजनको घुइँचो फोटोफिचर","काठमाडौं : साउनको पहिलो सोमबार आज पशुपतिनाथको मन्दिरमा बिहानैदेखि भक्तजनको भीड लागेको छ। महिनामा साउन र बारमा सोमबार भगवान् शिवको बार भएकाले यस दिनमा शिवजीको पूजा आराधना एवम् दर्शन गर्नाले मनोकामना पूरा हुन्छ भन्ने धार्मिक विश्वासमा भक्तजनको भीड लागेको हो। साउन महिनाभर देशभरका शिवालय विशेष गरी पशुपतिनाथ मन्दिरमा भक्तजनको विशेष भीड लाग्ने गरेको छ। साउनको सोमबार शिवलाई शुद्ध जल चढाएर खुसी बनाउन सकिन्छ भन्ने शास्त्रीय मान्यता छ। यस वर्ष साउनमा पाँच सोमबार परेको छ। पाँचवटा सोमबार परेको साउनबाट नयाँ ब्रतालुले पनि साउने सोमबारको ब्रत सुरु गर्छन्। साउनको सोमबार ब्रत गरेमा मनको इच्छा पूरा भई अटल सौभाग्य प्राप्त हुने धार्मिक विश्वास छ। यो विश्वासमा देशभरका शिवालयमा बिहानैदेखि भक्तजनको भीड लागेको छ। पशुपतिमा विशेषगरी हरियो चुरा, पोतेमा सजिएका महिलाको भीड लागेको छ। महिलाले हरियो चुरालगायत कपडा लगाएर प्रकृतिसँग नजिक भएको देखाउने गरिएको मान्यतासमेत छ। पशुपति क्षेत्र विकास कोषले भक्तजनलाई सहज र सरल रुपमा दर्शन गर्ने व्यवस्था मिलाएको जनाएको छ। पशुपतिनाथ परिसरमा भक्तजनको सुरक्षालाई मध्यनजर गर्दै स्वयंसेवक, महिला प्रहरी बढाइएको छ। तस्बिर : सरोज बैजु"
लागु औषधसहित १७ वर्षीय किशोर पक्राउ,"वीरगन्ज : पर्सामा सशस्त्र प्रहरीले ठूलो परिमाणमा लागु औषधसहित एक किशोरलाई पक्राउ गरेको छ। पर्साको बिन्दबासिनी गाउँपालिका ५ प्रसौनीभाठाबाट सशस्त्र प्रहरीले पर्साकै पटेर्वासुगौली गाँउपालिका३ का मन्जित महारालाई लागु औषधसहित पक्राउ गरेको हो। भारतबाट बा ५२ प ६१४६ नम्बरको मोटरसाइकलमा आइरहेका महरालाई सशस्त्र प्रहरीले रोकेर चेकजाँच गर्दा उनको साथबाट ४५१ पिस लागुऔषध बरामद गरेको हो। महराको साथबाट नाइट्रोभेट ३ सय पिस, डाइजेपाम ५१ पिस , नोरफिन ५१ पिस र फेनरागन ४९ पिस बरामद भएको पर्साका सशस्त्र प्रहरी उपरीक्षक तेजप्रसाद पोखरेलले जानकारी दिए। लागु औषधसहित पक्राउ परेका महरालाई आवश्यक कारबाहीका लागि जिल्ला प्रहरी कार्यालय पर्सामा बुझाइएको पोखरेलले जानकारी दिए।"
अनुवादका समस्या र निराकरणका उपाय,"काठमाडौं : नेपाल प्रज्ञा प्रतिष्ठानको साहित्य (अनुवाद) विभागले नेपालमा अनुवादका समस्या र निराकरणका उपायहरू विषयक विचारगोष्ठीको आयोजना गरेको छ। विचारगोष्ठीमा सहभागी वक्ताहरूले उत्कृष्टअनुवादका लागि सिद्धान्तअनुसारको अभ्यास गर्नुपर्नेमा जोड दिएका थिए। प्रतिष्ठानका कुलपति गंगाप्रसाद उप्रेतीले साहित्यको वैश्विक आदानप्रदानका लागि अनुवाद आवश्यक रहेको र नेपाली भाषा साहित्यलाई विश्वस्तरमा फैलाउन नेपाल प्रतिष्ठानले अनुवादको कामलाई प्राथमिकतामा राखेको बताए। चिनियाँ भाषाका साहित्यिक कृति नेपाली भाषामा र नेपाली भाषाका साहित्यिक कृति चिनियाँ भाषामा अनुवाद भइरहेको छ। महाकवि लक्ष्मीप्रसाद देवकोटाको मुनामदन दुई किसिमले चीनमा अनुवाद भइरहेको छ। सन् २०१९ मा बेइजिङमा भएको सम्मेलनले एसियाका प्राचीन ग्रन्थको अनुवाद गर्ने निर्णय गरेको थियो, त्यसअनुसार चीनले व्यवस्थित कार्यक्रम बनायो। जसमा एसियाका १६ देशका ग्रन्थ अनुवाद हुँदैछन्, उनले भने। उनले विश्वेश्वरप्रसाद कोइरालाको कथासंग्रह दोषी चश्मा, भानुभक्त आचार्यको रामायण, बाबुराम आचार्यको नेपाल, तिब्बत र चीन चिनियाँ भाषामा अनुवाद भइरहेको जानकारी दिए। यसैगरी आधुनिक नेपाली कविताको संग्रह भ्वाइस अफ नेपाल पनि चिनियाँ भाषामा अनुवाद भएको र पाकिस्तान एवं बङ्गलादेशले पनि आफ्ना भाषामा अनुवाद गरिरहेको बताए। यस्तै विश्वेश्वरप्रसाद कोइरालाको उपन्यास हिटलर र यहुदी इजरायलको प्रस्तावमा अंग्रेजी भाषामा अनुवाद गरी हिब्रु भाषामा अनुवादका लागि पठाइएको जानकारी दिए। प्रतिष्ठानका सदस्यसचिव प्रा जगतप्रसाद उपाध्यायले अनुवादका काम २०१६ देखि गर्न थालिएकामा २०६६ सालमा साहित्य (अनुवाद) विभागको स्थापना भएपछि कामले अझ तीव्रता पाउन थालेको बताए। विभागका प्रमुख एवं कार्यक्रम संयोजक प्राडा उषा ठाकुरले साहित्यको वैश्विक प्रतिष्पर्धाका लागि अनुवाद आवश्यक रहेको बताउँदै २०७५ पछि २७ ओटा अनुदित ग्रन्थ तयार भएको जानकारी दिए। प्राडा मोहन लोहनीले अनुवादकमा भाषाका साथै साँस्कृतिक ज्ञानको आवश्यकता पर्ने बताए। प्राडा अभि सुवेदीले अनुवादका लागि विश्व दृष्टिकोण आवश्यक पर्ने बताउँदै अनुवादमा पनि सिद्धान्त र व्यवहारको द्वन्द्व पहिल्यैदेखि हुँदै आएको बताए। कार्यक्रममा डा बलराम अधिकारीले नेपालमा साहित्य अनुवादका समस्या र निराकरणका उपायहरू विषयक गोष्ठीपत्र प्रस्तुत गरेका थिए ।"
काकडभिट्टाबाट लत्ताकपडा र सुपारी बरामद,झापा : पूर्वी नाका झापाको काकडभिट्टाबाट लत्ताकपडा र सुपारीसहित करिब ४ लाख मुल्य बराबरको सामान प्रहरीले बरामद गरेको छ। जिल्ला प्रहरी कार्यालय झापाबाट खटिएको प्रहरी टोलीले मेचिनगर नगरपालिका६ स्थित काकडभिट्टा नाकाबाट भारततर्फ अवैधरूपमा लैजाँदै गरेको पाँच बोरा सुख्खा सुपारी बरामद गरेको हो। त्यस्तै सोही नाकाबाट भन्सार छलेर नेपाल भित्राइएको चार पोका कपडा प्रहरीले बरामद गरेको जिल्ला प्रहरी कार्यालय झापाका प्रहरी नायव उपरीक्षक वसन्त पाठकले जानकारी दिए। प्रहरीले ५० हजारको सुपारी र ३ लाख ५० हजारको सटिङसुटिङको कपडा बरामद गरेको हो। बरामद गरिएको सुपारी र कपडालाई आवश्यक कारवाहीका लागि आइतबार मेची भन्सार कार्यालय काकँडभिट्टा बुझाइसकेको जनाइएको छ।
ठेकदारको लापरबाही: तीन करोड बुझेपछि जोमसोम बजार क्षेत्रको सडक अलपत्र,"जोमसोम : उत्तरदक्षिण जोड्ने राष्ट्रिय गौरवको कालिगण्डकी गण्डकी करिडोर (बेनीजोमसोमकोरला) सडकअन्तर्गत मुस्ताङको सदरमुकाम जोमसोममा निर्माणधिन सडकको काम अलपत्र परेको छ । बेनीजोमसोम ७६ किमी सडकअन्तर्गत चौथो खण्डको जिम्मा लिएको निर्माण कम्पनीले चालु आर्थिक वर्षको ३ करोड रकम बुझेपछि जोमसोमक्षेत्रको सडक निर्माणको काम अलपत्र परेको हो । आयोजनाले २०७४ सालमा ७० करोड ५२ लाख लागतमा मुस्ताङको खन्तीदेखि जोमसोमसम्म १६ किमी दूरीमा ग्रोभेलसहितको अस्फाल्ट कालोपत्रे सडक स्तरोन्नति गर्न कोशी एण्ड न्यौपाने जेभीलाई ठेक्का लगाएको थियो । सुरुवाती चरणमा सडक स्तरोन्नतिको जिम्मा पाएको आधिकारिक निर्माण कम्पनीले कोशी एण्ड न्यौपानेले दुई वर्षमै सडक निर्माणको जिम्मा निर्माण व्यवसायी होमनाथ गौतमलाई दिएको थियो । गौतमले सुरुवाती निर्माण कम्पनीको नाम परिवर्तन गरी सप्तकोशी जलाधार कन्ट्रक्सनको नामको रुपमा परिवर्तन गरी सडक स्तरोन्नतिको जिम्मा लिएका थिए । तर, पछिल्लो जिम्मा लिएको निर्माण कम्पनीले पनि सडकको काम गर्न नसकेपछि भावेश बोहरालाई स्वामित्व हस्तान्तरण गरेको थियो। बोहराको भूमि कन्ट्रक्सन समेत रहेको र गत जेठदेखि खन्तीदेखि जोमसोमसम्मको सडक स्तरोन्नतिको काम गरेपनि असारसम्मको बिल भुक्तानी लिएपछि जोमसोम बजार क्षेत्रमा भइरहेको सडकको काम अलपत्र परेको छ। राष्ट्रिय गौरवको बेनीजोमसोम ७६ किमी सडकको ४ वटा खण्डको सुरुवाती सम्झौता अवधि ३० महिना रहेको थियो । तर,निर्माण कम्पनीको चरम ढिलासुस्ती र मनोमानीले गर्दा हालसम्म बेनीजोमसोम सडकको म्याद ३ पटक थपिसकिएको आयोजनाले जनाएको छ । निर्माण कम्पनीको असक्षमता ,हेरफेर र विभिन्न बहानाबाजी बनाएर पटकपटक म्याद थपिएको बेनीजोमसोम सडकअन्तर्गत जोमसोम क्षेत्रको पछिल्लो समय अवधि चैत्र महिनासम्म थप भएको आयोजना प्रमुख जगत प्रजापतीले जानकारी दिए । बेनीजोमसोमअन्तर्गत चौथो खण्डको भौतिक प्रगति ७५ प्रतिशत रहेको आयोजना प्रमुख प्रजापतीले बताए । खन्तीजोमसोम १६ किमी सडकको ४० करोड ४३ लाख वित्तिय भुक्तानी भइसकेको उनले उल्लेख गरे । २०७४ सालदेखि उत्तरदक्षिण जोड्ने गौरवको आयोजना सुरु भएको र २०७५ सालदेखि करिडोर सडकले जोमसोमक्षेत्रमा मापदण्डमा पर्ने घरटहराको सडक चौडा गर्न रेजा लगाएको थियो । तर ,आयोजनाले मापदण्डमा पर्ने घरटहराको रेजा लगाए पनि निर्माण कम्पनीको ढिलासुस्तीले जोमसोम क्षेत्रको १६ मिटर दुरीमा सडकको काम सुरु हुन सकेको थिएन । आयोजनाअन्तर्गत मुस्ताङ खण्डमा ९२ घर टहराको मुआब्जा दिने सहमति भइसकेको र घरटहरा धनी पनि मापदण्ड कायम गर्न सहमत भएपनि निर्माण कम्पनीले सुरु गरेको काम पुन: अलपत्र छाडेको हो । मुस्ताङ सदरमुकाम जोमसोम क्षेत्रको १६ सय मिटर दुरीमा ड्रेन र फुटपाथसहित ११ मिटरको सडक स्तरोन्नतिको काम थालनी गरिएको थियो । जसअन्तर्गत जोमसोम क्षेत्रमा आरसीसी सडक र अस्फाल्ट कालोपत्रे गर्ने गरी जोमसोमक्षेत्रमा घरटहरा भत्काउन सुरु गरिएको थियो । अहिले पर्यटकी गतिविधि हुने जोमसोमक्षेत्र र पुथाङ एयरपोर्ट आसपासमा सडक स्तरोन्नति गर्न सडक निर्माणको कामले भुताभुङ अवस्था छ ।तर यसअघि निर्माण कम्पनीले जोमसोमक्षेत्रमा भदौ मसान्तसम्म सडकको काम पुरा गर्ने प्रतिवद्धता जनाएको थियो । असार २५ गते अघिसम्म धमाधम सडक स्तरोन्नतिको काम भइरहेको जोमसोमक्षेत्रमा अहिले पुरै काम ठप्प पारी निर्माण कम्पनी सम्पर्कविहीन अवस्थामा रहेको पुथाङ एयरपोर्टका पर्यटन व्यवसायीहरुले बताए । पुथाङ एयरपोर्टस्थित होटल ताजको सञ्चालक योगेश शेरचनले असार २५ अघि धमाधम भइरहेको काम अहिले ठप्पै रोकिएको बताए । सडक निर्माणले जोमसोम क्षेत्रको सौन्दर्यतामा प्रतिकुल असर परेको र यसलाई जतिसक्दो चाँडो निर्माण कम्पनीले पुरा गर्नुपर्ने पर्यटन व्यवसाय शेरचनले जनाए ।अहिले सडक निर्माणले जोमसोम बजार अस्तव्यस्त छ,बजारक्षेत्रमा कुनै मजदुर र उपकरण छैनन्,'उनले भने,'यसरी लथालिङ छोडेर जान पाइदैन ,पाएको जिम्मेवारी र कामलाई तीब्रता दिनुपर्छ । यस्तै, पर्यटन व्यवसायी श्याम गौचनले जोमसोम क्षेत्रमा निर्माणको कामले लथालिङ भएको र जोमसोम क्षेत्रको काममा ढिलासुस्ती भएमा प्रशासन र आयोजनाको कार्यालयमा डेलिगेशन जाने तयारी भइरहेको बताए । उनले विकासको काम सबै व्यवासयी एकमत भएको तर, यसलाई छिटो गति दिएर सम्पन्न गर्नुपर्ने उल्लेख गरे । यता निर्माण कम्पनीले भने जोमसोमक्षेत्रको काम इन्धन नहुँदा रोकिएको बताएको छ । आयोजना प्रमुख जगत प्रजापतीले कन्ट्रक्सनले इन्धन नभएर काम रोकिएको बताएको उल्लेख गरे। उनले सडक निर्माणको काममा बहानाबाजी गर्न नपाइने र यदि ३ दिनभित्र जोमसोम क्षेत्रमा काममा नफर्किएमा आवश्यक कारवाही प्रक्रिया अघि बढाउने चेतावनी दिए ।"
हेलम्बुका युवा पुनः ट्राउट माछा व्यवसायमा फर्किन थाले,सिन्धुपाल्चोक : सिन्धुपाल्चोकको हेलम्बुमा सञ्चालित ट्राउट फार्मबाट वार्षिक ६० टनभन्दा बढी माछा उत्पादन हुने गरेको थियो। सोचे अनुसारको आम्दानी हुने भएकाले पछिल्लो समय युवाले सो व्यवसायमा लगानी बढाउँदै गएका थिए। उनीहरुले एउटा ट्राउट फार्मका लागि मात्रै कम्तीमा रु चार करोड लगानी गरेका थिए। मेलम्ची करिडोर माछा पालन व्यवसायका लागि राम्रो मानिदै थियो। गत वर्षको अकल्पनीय बाढीले यहाँका सबै माछा फार्ममा क्षति पुर्याएपछि व्यवसायीको अर्बौं लगानी डुबेको थियो। उनीहरु व्यवसायबाट विस्थापित जस्तै भएका थिए। सरकारले बेवास्ता गरेपनि युवाहरु ऋण लिएरै भए पनि पुनः व्यवसायमा फर्किन थालेका छन्। मेलम्ची बाढीका कारण पूर्णरूपमा विस्थापित भएका हेलम्बुका ट्राउट व्यवसायी जीविकोपार्जनकै लागि अहिले यही पेसामा फर्किन थालेका छन्। भौतिक संरचनासहित ट्राउट माछाको लागि प्रख्यात मेलम्ची करिडोरमा आठ फार्मका रु दुई अर्बभन्दा बढीको लगानी डुबेपछि व्यवसायी अहिले पनि ऋणमा छन् तर जीविकोपार्जनको लागि आफ्नो पुरानो सीप र ज्ञानको प्रयोग गर्दै ऋण गरेरै व्यवसायमा फर्किन थालेको व्यवसायी कुलबहादुर खड्काले जानकारी दिए। अहिले हेलम्बुको तिम्बुसहितका चार स्थानमा ट्राउट माछा फार्म बनिरहेका छन्। अनुकूलताअनुसार जग्गा व्यवस्थापनसहित भौतिक संरचना निर्माण चलिरहेको छ। केही फार्ममा भर्खर भुरा माछा हालिएको छ। ऋण गरेर सञ्चालन गरेको व्यवसाय क्षणभरमै बगर बन्दा पुनः ठूलो हिम्मत जुटाएर जीविकोपार्जनकै लागि व्यवसायमा फर्किएकाले आफूहरुलाई सरकारले उचित सहयोग गर्नुपर्ने हेलम्बुका व्यवसायी युवराज खड्काले माग गरे । मेलम्ची नदी तटीय क्षेत्रमा सञ्चालित ट्राउट फार्म तथा रिसोर्टबाट रोजगारी पाइरहेका ९० भन्दा बढी युवा बाढीकै कारण विदेश पलायन भएका छन्। करोडौँ ऋणमा डुबेका व्यवसायीलाई सरकारले उचित सहयोग गर्नुपर्ने र यसको लागि निरन्तर पहल भइरहेको हेलम्बु गाउँपालिकाका अध्यक्ष निमा ग्यालजेन शेर्पाले जानकारी दिए। काठमाडौँ उपत्यकासहित नुवाकोटसम्म निर्यात हुने ट्राउट माछा खानकै लागि बाक्लो मात्रामा पर्यटक हेलम्बु आइपुग्ने गरेका थिए। मेलम्ची खोलाको पहिचान बनेको ट्राउट माछा फार्मले पुन हेलम्बुमा पर्यटन प्रवद्र्धन गराउनसमेत ठूलो मद्दत पुग्ने आशा गरिएको छ। यसको लागि सरकारले पनि व्यवसायीलाई उचित सहयोग गर्नुपर्ने यहाँको स्थानीयको बुझाइ छ। रासस
"चलचित्र विकास बोर्डको अध्यक्षका लागि १० उम्मेदवारको नाम सार्वजनिक, को को परे?","काठमाडौं : सञ्चार तथा सूचना प्रविधि मन्त्रालयले चलिचत्र विकास बोर्डको अध्यक्ष पदका लागि १० जनाको नाम सार्वजनिक गरेको छ। मन्त्रालयले सोमबार सूचना जारी गर्दै उम्मेदवारहरुको दरखास्त स्वीकृत गरिएको समेत जानकारी दिएको छ। मन्त्रालयका अनुसार बोर्डको अध्यक्ष पदका लागि सुनसरीका अरुणकुमार प्रधान, काठमाडौं ३२ का दिपक श्रेष्ठ,ललितपुर १ का नरेश कुमार पौडेल ,काठमाडौं ७ का निर्मल राज ढकाल, काठमाडौं ९ का भुवन केसी, काठमाडौं २६ का मनिष पण्डित, काठमाडौं १३ की सम्झना उप्रेती रौनियार, इलाम ७ का सुचित्र श्रेष्ठ, काठमाडौं ३२ का सुशील कुमार पोखरेल र काठमाडौं १० की सुष्मा कार्कीको उम्मेदवारी परेको छ। छनौट भएका उम्मेदवारहरुको व्यावसायिक कार्ययोजनाको प्रस्तुतीकरण र अन्तरवार्ताको मिति, समय र स्थानपछि तोकिने सूचनामा उल्लेख छ। चलचित्र विकास बोर्ड अध्यक्षका लागि गत असार ५ गते दरखास्त आह्वान गरिएको थियो।"
नेपाल प्रहरीका ३४ इन्स्पेक्टर डीएसपीमा बढुवा सिफारिस,काठमाडौं : नेपाल प्रहरीका ३४ जना प्रहरी निरीक्षक (इन्स्पेक्टर) प्रहरी नायब उपरीक्षक (डीएसपी)का लागि बढुवा सिफारिस भएका छन्। आज बसेको बढुवा समितिको बैठकले गरेको निर्णयअनुसार नेपाल प्रहरीको जनपथ प्रहरीतर्फको ३४ जना इन्स्पेक्टरलाई डीएसपीमा बढुवा गर्न सिफारिस गरेको हो। प्रहरी नियमावली २०७१ (संशोधनसहित) को नियम २७ को उपनियम ४ अनुसार बढुवा सिफारिसको सूची प्रकाशित गरेको छ।
मुसहर बस्तीमा कालाजार प्रकोप,"महोत्तरी : ६० को दशकमा कयौं महोत्तरीवासीको ज्यान लिएको कालाजार पछिल्लो समयमा पुनः देखापरेको छ। केही समय सुस्ताएको कालाजार गौशाला नगरपालिकाको मुसहर बस्तीमा एकैसाथ १२ जनामा देखिएको छ। वडा५ गौशालाबजार, वडा६ फुलकाहा र वडा१० भरतपुरको मुसहर बस्तीमा उक्त रोग फेला परेको जिल्ला स्वास्थ्य कार्यालय महोत्तरीले जनाएको छ। बस्तीबस्तीमा गएर मलेरियाविरुद्धको औषधि छर्कन र चेतनामुलक सन्देशहरू सम्प्रेषण गर्न स्वास्थ्य सरोकारवाला निकायले सक्रियताका साथ पहलकदमी देखाउन थालेका छन्। आर्थिक वर्ष २०७८७९ मा गौशालामा मात्र १२ वटा कालाजारको बिरामी फेला परे । एकडारा गाउँपालिकामा १ जनामा यो बिरामी फेला परेको स्वास्थ्य कार्यालय महोत्तरीले जनाएको छ। नगरपालिकाले बजेट छुट्ट्याएर नै कालाजारलगायतका रोग नियन्त्रण गर्न स्वास्थ्य रणनीति अपनाइएको नगरप्रमुख डा दीपेन्द्र महतोले बताए। यसमा सबैको सहकार्य आवश्यक रहेकोले हरेकको नेतृत्वदायी भूमिकाको आवश्यकताप्रति डा महतोले जोड दिएका छन्। गौशाला क्षेत्र कालाजारको रूपमा परिणत हुँदै गएको तथ्य फेला परेपछि आफूहरूले यसतर्फ विशेष निगरानी बढाइएको जिल्ला स्वास्थ्य कार्यालय महोत्तरीका प्रमुख डाभोला यादवले बताए। उनले भने, महोत्तरीमा पछिल्लो समय कालाजारको बिरामी न्यूनीकरणतर्फ आइसकेको थियो। पछिल्लो समय सर्वसधारणले हेलचेक््र्याइ गरेकै कारण बिरामीहरूको संख्यामा बढोत्तरी भएको हो। आफूहरूले स्थानीय जनप्रतिनिधि तथा सरोकारवाला निकायलाई समयसमयमा यसतर्फ सचेत गराउँदै बस्तीमा कालाजारविरुद्धको औषधि समेत छर्किएको डा यादवले बताए। नगरपालिकालाई संवेदनशील भई कार्यसम्पादन गर्नुपर्ने आवश्यक रहेको मधेस प्रदेशका स्वास्थ्य निर्देशक डा विजयकुमार झाले बताउँछन्।"
"नेपाली जेलमा १३४५ विदेशी, १८५३ जना फरार","काठमाडौं : जेठ अन्तिम साता ५१ किलो लागूपदार्थ (हेरोइन)सहित ७ अफ्रिकन नागरिक पक्राउ परे। कोही त्रिभुवन अन्तर्राष्ट्रिय विमानस्थलबाट त कोही ठमेलस्थित होटेलबाट पक्राउ परे। जेठ २६, २९ र ३० गते उनीहरू नेपाल आएका थिए। पक्राउ पर्नेमा सबै महिला थिए। प्रहरीले उनीहरूबाट ४९ केजी सेतो हिरोइन र २ केजी खैरो हिरोइन बरामद गरेको थियो। फ्लाइ दुबई र कतार एयरलाइन्सबाट नेपाल आएका उनीहरूलाई प्रहरी हिरासतमा राखिएको छ। यस्तै, यही जेठ २४ गते नागढुंगा चेकप्वाइन्टमा ३ करोड ८९ लाख १३ हजार ७२० रुपैयाँ नगदसहित ४ जना चिनियाँ पक्राउ परे। वैशाखमा कोकिनसहित दक्षिण अफ्रिकन १ र २ जना भारतीय पक्राउ परे। यस्तै, गृह मन्त्रालयले लागूऔषध कारोबारमा संलग्न एक नाइजेरियनलाई नेपाल प्रवेशमा १० वर्ष प्रतिबन्ध लगाएको छ। लागूऔषध (हेरोइन) मुद्दामा अदालतबाट कैद तथा जरिवाना भुक्तान गरेका ती नाइजेरियनलाई सरकारले निष्काशन गरेको थियो। गृहको सचिव स्तरीय निर्णयबाट नाइजेरियन बोदिनेलाई निष्काशन गर्ने निर्णय भएको हो। पछिल्लो समय आपराधिक कार्यमा संग्लन भई जेल पर्ने विदेशीको संख्या बढ्दै गएको छ। अपराध गर्नकै लागि नेपालसम्म आउने विदेशीको संख्या पनि बढ्दै गएको प्रहरी अधिकृतहरू बताउँछन्। कारागार व्यवस्थापन विभागका अनुसार २०७९ जेठसम्म १ हजार ३३८ जना विदेशी नेपाली जेलमा छन्। सबैभन्दा बढी भारतका १ हजार १४७ जना छन्। यस्तै, भुटानी ४९, पाकिस्तानी २४, चिनियाँ २४, बंगलादेशी १०, बोलिभियाली ६, नाइजेरियन ८ जना जेलमा छन्। अफ्रिकन ११, अमेरिका र फ्रान्सका ४४ जना जेलमा छन्। यस्तै, अन्य विभिन्न देशका ५८ जना जेलमा रहेको कारागार व्यवस्थापन विभागले बताएको छ। सबैभन्दा बढी ४९९ जना विदेशी लागूऔषध सेवन तथा ओसारपसार मुद्दामा जेल परेका छन्। यस्तै जबरजस्ती करणी उद्योगमा १९७, डाँकाचोरीमा १४६ तथा कर्तव्य ज्यान मुद्दामा ९८ जना विदेशी जेलमा छन्। मानव बेचबिखन तथा ओसारपसार मुद्दाका ३५, अपहरणमा संग्लन भएको अभियोगमा ३३ र अन्य विविध शीर्षकका अपराधमा संग्लन भएको अभियोगमा ३३० विदेशी जेलमा छन्। १८५३ विदेशी फरार नेपालमा अपराध गरेर ठूलो संख्यामा विदेशीहरू भाग्ने गरेको सरकारी तथ्यांकले देखाउँछ। फैसला कार्यान्वयन निर्देशनालयका महानिर्देशक वेद उप्रेतीका अनुसार विभिन्न अपराधमा अदालतबाट सजाय पाएका १ हजार ८५३ विदेशी नागरिक फरार छन्। स्वदेशी र विदेशी फरार कैदीको संख्या १ लाख २२ हजार २८८ छ। सजाय पाएर फरार भएकाहरूमध्ये केकति पुनः प्रक्राउ परे र कति जनाको मृत्यु भइसक्यो भन्ने विषयमा आधिकारिक डाटा छैन। प्रहरीले मुद्दा ल्याउँछ। तर, मान्छे भने फरार भन्छ, उप्रेती भन्छन्। विभिन्न घटना र तथ्याकंलाई हेर्दा अपराध गर्नका लागि नेपाल सुरक्षित स्थानका रूपमा विदेशीले लिने गरेको प्रहरी अधिकारीहरू बताउँछन्। लागूऔषध कारोबारीले पनि नेपाललाई ट्रान्जिट हबको रूपमा प्रयोग गर्ने गरेको तथ्य बेलाबेला खुल्ने गरेको छ। कारागार व्यवस्थापन विभागका महानिर्देशक वासुदेव घिमिरेका अनुसार कारागारमा भएका धेरै कैदीबन्दीमध्ये ९० प्रतिशत बढी भारतीय छन्। खुला सिमानाको कारण पनि भारतीय नागरिकलाई आउजाउ गर्न सजिलो छ। कतिपय आपराधिक कार्यमा संग्लन समूह नै नेपालभारत ओहोरदोहोर गर्ने गरेका छन्। केहीले नेपालमा अपराध गर्ने र भारतमा गएर लुक्ने र केही भारतमा अपराध गर्ने र यता आएर परिचय बदल्दै लुक्ने गरेका घटना छन्। कारागार व्यवस्थापन विभागका महानिर्देशक घिमिरे अपराध गर्नकै लागि विदेशी नेपाल आउने भन्ने आरोपमा सत्यता नभएको बताउँछन्। विभिन्न कारणले विदेशीहरू हाम्रा समाजमा भएका अपराधमा संग्लन भएका हुन्, घिमिरे भन्छन्, अधिकांश विदेशी लागूऔषधमा संलग्न देखिन्छन्। नेपालमा आएर अपराध गर्नेको डरलाग्दो अवस्था भने नरहेको घिमिरे बताउँछन्। अपराध कर्म गर्न विदेशीले सहज रूपमा प्रवेश पाउन थाले भविष्यमा नराम्रो असर पर्ने बताउँछन्, परराष्ट्रविद् दिनेश भट्टराई। करिब १ हजार ४ सय विदेशी जेलमा हुनु र २ हजार जति फरार हुनुलाई मुलुकका लागि सकारात्मक मान्न नसकिने भट्टराई बताउँछन्। परिबन्धले परेर अपराध कर्ममा पर्नु अलि फरक हो, भट्टराई भन्छन्, तर, लागूऔषध तस्करी, कारोबार, अपहरण तथा धम्कीकै लागि नेपाल आउने वातावरण बन्छ भने त्यो रोक्नुपर्छ। अपराधमा मुछिएका भारतीयलाई डिपोर्ट गर्न सम्भव नहोला, भट्टराई भन्छन्, तर अन्य देशबाट भिसा लिएर आउने व्यक्तिले यहाँ आएर अपराध कर्म गर्छ भने उसलाई यहाँ राखेर पाल्नुभन्दा उसकै देशमा कहिल्यै नफर्किनेगरी डिपोर्ट गर्न सकिन्छ। नेपालमा सेक्युरिटी ग्याप र क्यापासिटी ग्याप भएको बताउँछन, भट्टराई। यहाँ जसले जताबाट आएर पनि अपराध गरेर भाग्न सक्छ। राज्य संयन्त्र चुस्त गर्ने, यहाँ आउने विदेशीको क्रियाकलापमाथि निगरानी बढाउने, अवैध गतिविधिमा सामेल हुनेलाई तुरुन्तै देश निकाला गर्ने वा कानुनको दायरामा ल्याउने जस्ता कार्यहरू बढाउनपर्छ । नेपाल प्रहरीका प्रवक्ता विष्णुकुमार केसी लामो समयदेखिको तथ्यांक भएकाले संख्यात्मक रूपमा विदेशी कैदीबन्दीको संख्या धेरै देखिएको बताउँछन्।"
लागुऔषधसहित नागढुंगाबाट भारतीय नागरिक पक्राउ,"काठमाडौं : नेपाल प्रहरीले लागुऔषधसहित एकजना भारतीय नागरिकलाई पक्राउ गरेको छ । प्रहरी प्रभाग नागढुंगाबाट खटिएको प्रहरी टोलीले महोत्तरीको गौशालाबाट काठमाडौं आउँदै गरेको बा ४ ख ५१४४ नम्बरको यात्रुबाहक बसमा सवार भारत विहारका १८ वर्षीय विवेक कुमारलाई आइतबार पक्राउ गरेको हो । झोलामा लुकाएर ल्याएको अवस्थामा नागढुङ्गामा जाँचका क्रममा लागुऔषधसहित कुमारलाई पक्राउ गरिएको प्रहरीले जनाएको छ। पक्राउ परेका भारतीय नागरिकसँग ७०० एम्पुल डाइजेपाम, ७०० एम्पुल फेनार्गन, ७०० एम्पुल नुर्फिन र भारतीय आधार कार्ड बरामद गरेको छ । पक्राउ परेका कुमारलाई लागुऔषध नियन्त्रण २०३३ को कसुरमा जिल्ला अदालत काठमाडौँबाट पाँच दिनको म्याद थप गरी अनुसन्धान भइरहेको प्रहरीले जनाएको छ।"
"कर्मचारीमाथि राजनीतिक प्रतिसोध साध्दै , कचनकवलमा ११ जनालाई हटाइयो","झापा : दक्षिणी झापाको कचनकवल गाउँपालिकाले करारमा कार्यरत ११ जना कर्मचारीलाई आइतबारदेखि जागिरबाट हटाएको छ। गाउँ कार्यपालिकाको असार २२ गते बसेको बैठकले करार सेवामा नियुक्ति दिएका ११ जना कर्मचारीको चालु आर्थिक वर्षको साउन १ गतेदेखि करार सम्झौताको म्याद थप नगर्ने निर्णय गरेको गाउँपालिकाका प्रमुख प्रशासकीय अधिकृत कुमार बस्नेतले जानकारी दिए। सोही निर्णयबमोजिम उनीहरूलाई आजदेखि कार्यालयमा हाजिर नगराएको प्रमुख प्रशासकीय अधिकृत बस्नेतले बताए। करार सम्झौता म्याद थप नगर्नेहरूमा इन्जिनियर अमित ढुङ्गाना, सब(इन्जिनियर देवीप्रसाद थपलिया, असिस्टेन्ट सब इन्जिनियर सन्तोष खतिवडा, कम्प्युटर टेक्निसियन मुन्ना आलम, अमरसिंह राजवंशी, सहायक कम्प्युटर टेक्निसियन अमरसिंह राजवंशी, हलुका सवारी चालक सोमनाथ बराल, हलुका सवारी चालक तुलसीप्रसाद यादव, कार्यालय सहयोगी अनवर आलम, चौकीदार राजेशकुमार गणेश, चौकीदार अलबारुल हक, प्रशासन सहायक राधिका पौडेल रहेका छन्। गाउँपालिकाले ती कर्मचारीहरूको वर्षैपिच्छे एक वर्ष म्याद थप गर्दै आइरहेका थिए। तर यसपटकको कार्यपालिकाको बैठकले म्याद थप नगर्ने निर्णय गरेपछि करार सेवाका कर्मचारीहरू असन्तुष्ट देखिएका छन्। गाउँपालिकामा यसअघि राप्रपाको बहुमतको सरकार थियो। २०७९ सालको स्थानीय तह सदस्य निर्वाचनपछि गाउँपालिकामा कांग्रेसको बहुमत सरकार बनेको छ। कांग्रेसलाई नेकपा (एमाले) को समर्थन छ। राप्रपाका जनप्रतिनिधिले नियुक्त गरेका करारका कर्मचारीहरू कांग्रेस जनप्रतिनिधिले हटाएका हुन्। असार २२ गते बसेको कार्यपालिका बैठकले गरेको निर्णय बिहीबार मात्र करारका कर्मचारीले थाहा पाए। गाउँपालिकाले सात दिनसम्म सो निर्णय लुकाएर राखेको उनीहरू बताउँछन्। यता गाउँपालिकाका अध्यक्ष कालेन्द्रप्रसाद सिंह राजवंशीले आर्थिक बोझलाई मध्यनजर गरी करार कर्मचारीको सम्झौता नवीकरण नगर्ने निर्णय गरिएको बताए। कुनै दलीय स्वार्थ वा व्यक्तिगत आवेगमा आएर करारका कर्मचारी ननिकालेको बताउँदै उनले भने, 'आवश्यकता महशुस नभएको पदका कर्मचारी हटाएका हौँ, कार्यपालिका बैठकले थप कर्मचारी मागका लागि लोक सेवा आयोगलाई पत्राचार गर्ने निर्णय गरिसकेको छ।' आयोगले कर्मचारी नपठाएको खण्डमा गाउँपालिकाले आवश्यकता हेरेर पुनः सूचना निकालेर विधि संवत् कर्मचारी नियुत्ती गर्ने उनले बताए। कर्मचारीले बुझाए ध्यानाकर्षणपत्र गाउँपालिकाले बिना जानकारी करार सेवाका कर्मचारीलाई निकाल्ने निर्णय गरेसँगै असन्तुष्ट बनेका कर्मचारीहरूले आइतबार गाउँपालिकाका अध्यक्ष कालेन्द्रप्रसाद सिंह राजवंशीलाई ध्यानाकर्षणपत्र बुझाएका छन्। गाउँपालिकाले विभिन्न पदमा १५० जना बढी करारका कर्मचारी नियुक्ति गरेका छन्। त्यसमध्ये केही कर्मचारीहरूको मात्र करार सम्झौता नहुने भनी कार्यपालिकाको बैठकले गरेको निर्णयप्रति असन्तुष्ट बनेका उनीहरूले त्यसप्रति घोर आपत्ति जनाउँदै अध्यक्ष राजवंशी, उपाध्यक्ष नवराज भट्टराई र प्रमुख प्रशासकीय अधिकृत कुमार बस्नेतलाई ध्यानाकर्षणपत्र बुझाएका हुन्। ध्यानाकर्षण पत्र बुझाउने क्रममा अध्यक्षको कार्यकक्षमा दुवै पक्षबीच चर्काचर्की समेत परेको थियो। ध्यानाकर्षण पत्रमा भनिएको छ, करार सम्झौता थप नहुने निर्णय गर्दा छनोट आधार के राखियो, कारण के हो रु, आगामी दिनमा उक्त रिक्त पदमा कर्मचारी नियुक्ति गरिन्छ कि गरिँदैन रु, स्थानीय सरकारलाई जस्तोसुकै निर्णय गर्ने अधिकार छ रु प्रमुख प्रशासकीय अधिकृतले निर्णय कार्यान्वयन गर्दा गर्न मिल्ने, नमिल्ने कुरा छलफलमा राखेर आफ्नो राय पेस गर्नु पर्दैन रु कसैसँगको व्यक्तिगत प्रतिसोध राखेर करार सम्झौता भङ्ग गर्न मिल्छ रु यतिका वर्षसम्म यस पालिकामा हाम्रो ऊर्जावान् समय नष्ट भएको कुरा सर्वविदित नै छ। सोबाट हामी लगायत हाम्रो घरपरिवारलाई पर्न गएको क्षतिको मुल्याकंन कसरी गरिन्छ सो सम्बन्धमा जानकारी गराइदिनुहुन सम्बन्धित निकायलाई आग्रह गर्दछौँ।' यता असिस्टेन्ट सब इन्जिनियर सन्तोष खतिवडाले नवनिर्वाचित जनप्रतिनिधिहरूले राजनीतिक पूर्वग्राही ढङ्गबाट छानिछानी करारको कर्मचारी निकालेको आरोप लगाएका छन्। गाउँपालिकाले नातावाद, कृपावादको आशीर्वादमा करारमा जागिर खाएका कर्मचारीहरु ननिकालेको बताउँदै उनले भने, 'हामीलाई हटाएको पदहरूमा पुनः कर्मचारी नियुत्ती गरे त्यसको परिणाम ठिक हुँदैन।'"
