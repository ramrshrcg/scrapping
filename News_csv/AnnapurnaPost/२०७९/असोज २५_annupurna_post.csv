शीर्षक,विवरण
झापाको बिरिङ खोलामा एक महिला मृत अवस्थामा फेला,झापा : झापाको बिरिङ खोलामा एक महिला मृत अवस्थामा भेटिएकी छन्। अर्जुनधारा नगरपालिका४ स्थित बिरिङ खोलामा सोही नगरपालिका५ निवासी अन्दाजी ५० वर्षीया गंगा भण्डारीको शव घोप्टो परेको अवस्थामा फेला परेको जिल्ला प्रहरी कार्यालय झापाले जनाएको छ। प्रहरीका अनुसार उनको शव खोलामा तैरिरहेको अवस्थामा स्थानीयले देखेपछि प्रहरीलाई खबर गरेका थिए। पारिवारिक स्रोतका अनुसार ती महिला घरबाट आज मंगलबार बिहानैदेखि सम्पर्कविहीन थिइन्। परिवारसँग सम्बन्ध विच्छेद गरी उनी माइती घर कञ्चनवारीमा बस्दै आएकी थिइन्। ती महिलाले खोलामा हाम फालेर आत्महत्या गरेको हुनसक्ने प्रहरी कार्यालय झापाका डीएसपी वसन्त पाठकले आशङ्का व्यक्त गरेका छन्। घटनाको बारेमा थप अनुसन्धान भइरहेको उनले बताए।
कांग्रेसका प्रदेशसभा उम्मेदवार ओलीको उम्मेदवारी खारेज,जाजरकोट : रुकुम पश्चिमको प्रदेशसभा निर्वाचन क्षेत्र (ख)का नेपाली कांग्रेसका उम्मेदवार प्रेमप्रकाश ओलीको उम्मेदवारी खारेज भएको छ। बैंकिङ कसुरमा उच्च अदालत सुर्खेतबाट दोषी ठहर भै सजाय पाएका ओली विरुद्ध उम्मेदवार हुन अयोग्य भएको भन्दै सोमबार मुख्य निर्वाचन अधिकृतको कार्यालय रुकुम पश्चिममा उजुरी परेको थियो। माओवादी केन्द्रका प्रदेश सभा क्षेत्र नम्बर (ख)का उम्मेदवार राजकुमार शर्माको तर्फबाट दाबी विरोधको उजुरी परेकोमा छानबिनपछि मुख्य निर्वाचन अधिकृतको कार्यालयले मंगलबार उम्मेदवारी खारेज गरेको हो। कांग्रेस नेता ओलीमाथि बैंकिङ कसुर मुद्दामा एक महिना कैद र जरिवाना हुने ठहरी फैसला भएको तर ओलीले भुक्तान नगरेकाले अयोग्य रहेको उजुरीमा उल्लेख थियो। गठबन्धनको भागवण्डा अनुसार सो क्षेत्रमा कांग्रेसमाओवादी भनेर नै उल्लेख गरेको थियो। माओवादीले आफ्नो उम्मेदवार उठाउँदा कांग्रेसले पनि ओलीलाई उम्मेदवार बनाएको थियो। तर माओवादी केन्द्रले रुकुमका सबै सिट माओवादी केन्द्रको भागमा परेको जनाएको छ।
गठबन्धनको कुनै गन्तब्य नै छैन : ईश्वर पोखरेल,"काठमाडौं : नेकपा एमालेका वरीष्ठ उपाध्यक्ष ईश्वर पोखरेलले राजनीतिक स्थायित्वका लागि एमालेको जित अपरिहार्य रहेको बताएका छन्। राजधानीमा आयोजित निर्वाचन परिचालन कमिटी घोषणा कार्यक्रममा वरीष्ठ उपाध्यक्ष पोखरेलले सामाजिक सद्भाव खलबलिन नदिन राजनीतिक स्थायित्व आवश्यक पर्ने र त्यसका लागि एमालेको जित अपरिहार्य रहेको बताए। उनले गठबन्धनको विचार, उद्देश्य र दृष्टिकोण नभएको बताए। पोखरेलले भने, गठबन्धन जसको कुनै विचार, उद्देश्य दृष्टिकोण, गन्तव्य छैन। केवल एमालेलाई समाप्त गर्ने अपराधिक योजना छ गठबन्धनको। पोखरेलले थपे, १४२ वटा नयाँ कानुन हामीले निर्माण गर्यौं। देशलाई पृथकतावादी आन्दोलनमा लैजाने र देश टुक्रयाउन खोज्ने तत्वलाई राष्ट्रिय मूलधारमा ल्यायौं। सरकारमा रहँदा विदेश सम्बन्धलाई सुदृढ बनाएको उनको भनाई थियो। अब नाकाबन्दी नेपालले झेल्नु नपर्ने र यो ऐतिहासिक काम आफूहरुको पालामा भएको उनले दाबी गरे। पोखरेलले भने, राष्ट्रिय राजनीति दुई ध्रुवमा विभाजित छ। एउटा एमाले र अर्को गठबन्धनले नेतृत्व गरेको छ। एमालेले नेतृत्व गरेको यो केन्द्रले देशको नेतृत्व गर्ने छ।"
कुरा गर्न थाले सत्यमोहन जोशी,"काठमाडौं : वाङ्मय शताब्दी पुरुष सत्यमोहन जोशीको स्वास्थ्यमा क्रमिक सुधार आएको किस्ट अस्पतालका चिकित्सकले जानकारी दिएका छन्। डेंगु संक्रमणले सोमबार प्रतिक्रियाविहीन बनेका जोशीको अवस्था मंगलबार सुधारिएको निर्देशक प्राडा सुरज बज्राचार्यले अन्नपूर्णलाई जानकारी दिए। हिजो ३० लिटर अक्सिजन दिनुपरेको थियो। आज ४५ लिटरमा झरेको छ, बज्राचार्यले भने, हिजोसम्म प्रतिक्रियाविहीन हुनुहुन्थ्यो। आजदेखि कुरा गर्न थाल्नुभएको छ। हिजोसम्म आँखासमेत खोल्न नसकेका जोशीको स्वास्थ्यमा आएको सुधारले निकै हर्षित भएको उनले जनाए। उनले भने, हिजो त डरै थियो। आजदेखि आशा लागेको छ। उहाँलाई निको पारेर पठाउन सके ठूलो उपलब्धि बन्ने छ। विगत १९ दिनदेखि उपचाररत जोशीको स्वास्थ्यमा डेंगुलगायत मुटु, निमोनिया, पिसाब संक्रमणल लगायतका कारण आइतबारबाट आइसीयुमा राखेर उपचार भइरहेको छ। संस्कृतिविद् जोशी स्वस्थ र दीर्घजीवन बाँच्न चिन्ताको भारी बोक्नु हुँदैन भन्ने गर्छन्। चिन्तन गर्ने तर चिन्ता नगर्ने उनको जीवनको मूल मन्त्र हो। चिन्ताले रोग निम्त्याउने र मनमा असन्तोष हुने भएकाले कति चिन्ता लिने आफैँले थाहा पाउनुपर्छ भन्दै आएका छन्। सय वर्षसम्म ठमठम हिँड्ने जोशीलाई सबैले स्वास्थ्य जीवनको रहस्य सोध्ने गर्थे। तर जबसम्म बोली, ज्ञान हुन्छ। सत्य, असत्य थाहा हुन्छ। आफूले के गर्दैछु भन्ने थाहा हुन्छ। त्यतिन्जेल मात्रै जिउनु राम्रो भन्ने मान्यता राख्छन्। चेतनाबिनाको लामो आयु पनि बेकार हुने उनले अन्नपूर्णसँगको अन्तवार्तामा बताएका थिए। किस्ट अस्पतालले जोशी दम्पतिको निशुल्क उपचार गर्दै आएको छ। मृत्युपछि अस्पताललाई शरीर दान गर्ने घोषणा उनीहरूले गरिसकेका छन्। मरेपछि खरानी हुनुभन्दा विद्यार्थीलाई अनुसन्धानका लागि सघाउन शरीर दान गर्ने घोषणा गरेको जोशीले बताएका थिए।"
रेशम चौधरीको उम्मेदवारी खारेज,बर्दिया : नागरिक उन्मुक्ति पार्टीका संरक्षकसमेत रहेका रेशम चौधरीको उम्मेदवारी खारेज भएको छ। बर्दिया क्षेत्र नं २ बाट वारेसनामामार्फत् उम्मेदवारी दिएका चौधरीको उम्मेदवारी खारेज भएको निर्वाचन अधिकृतको कार्यालयले जनाएको छ। फौजदारी अभियोग लागेका चौधरी काठमाडौंस्थित डिल्ली बजार जेलमा रहेका छन्। अघिल्लो निर्वाचनमा चौधरीले कैलाली क्षेत्र नं १ बाट विजयी भएका थिए। सो क्षेत्रमा उनकी पत्नी रञ्जिता श्रेष्ठ चौधरीले प्रतिनिधिसभातर्फ उम्मेदवारीद दिएकी छन्। टीकापुर घटनामा जिल्ला र उच्च अदालतले दोषी ठहर गरेका चौधरीले डिल्लीबजार कारागारमा बसेर आफूमाथिको फैसला विरुद्ध सर्वोच्च अदालतमा पुनरावेदन गरेका छन्। रेशमको उम्मेदवारी खारेज भएपछि उनले उम्मेदवारी दिएको क्षेत्रमा नाराबाजी सुरु भएको छ।
गठबन्धनको निर्णय : बागीले भोलिसम्म उम्मेदवारी फिर्ता नलिए पार्टीबाट निष्कासन गर्ने,"काठमाडौं : गठबन्धनले बागी उम्मेदवारलाई उम्मेदवारी फिर्ता लिन निर्देशन दिएको छ। प्रधानमन्त्री निवास बालुवाटारमा मंगलबार बसेको बैठकले गठबन्धनका उम्मेदवारविरुद्ध उम्मेदवारी दिएका नेताहरुले समयभित्रै उम्मेदवारी फिर्ता लिन निर्देशन दिएको हो। गठबन्धनको निर्णय कार्यान्वयन गराउन सम्बन्धित निकायलाई समेत निर्देशन दिइएको छ। 'तदनुरुप सम्बन्धित पार्टी निकायहरुले पनि यो निर्देशन कार्यान्वयन गराउन सम्पूर्ण प्रयास गर्नु हुनेछ। निर्वाचन आयोगद्वारा निर्धारित समयसिमा असोज २६ गते दिउसो १ बजेभित्र त्यस्ता सदस्यहरुले उम्मेदवारी फिर्ता नलिएमा सम्बन्धित पार्टीहरुले निष्कासन गर्ने व्यवहोरा अवगत गराइन्छ,' निर्णयमा भनिएको छ। निर्णयमा कांग्रेसका तर्फबाट शेरबहादुर देउवा, माओवादी केन्द्रबाट पुष्पकमल दाहाल प्रचण्ड, नेकपा एकीकृत समाजवादीबाट माधव कुमार नेपाल र जनमोर्चाबाट चित्रबहादुर केसीले निर्णयमा हस्ताक्षर गरेका छन्।"
रेशमका पिता लालवीर चौधरी बने बर्दिया २ मा नागरिक उन्मुक्तिको उम्मेदवार,"काठमाडौं : नागरिक उन्मुक्ति पार्टीका संरक्षकसमेत रहेका रेशम चौधरीको उम्मेदवारी खारेज भएको छ। बर्दिया क्षेत्र नं २ बाट वारेसनामामार्फत् उम्मेदवारी दिएका चौधरीको उम्मेदवारी खारेज भएको निर्वाचन अधिकृतको कार्यालयले जनाएको छ। रेशमको उम्मेदवारी खारेज भए पनि सो क्षेत्रबाट नागरिक उन्मुक्ति पार्टीको प्रतिनिधित्व गर्दै लालवीर चौधरीले चुनाव लड्नेछन्। बर्दिषा क्षेत्र नं २ मा लालवीर चौधरीले स्वतन्त्र उम्मेदवारी दिएका छन्। रेशम चौधरीका पितासमेत रहेका लालवीर चौधरीलाई 'ब्याकप उम्मेदवार'को रुपमा मनोनयन दर्ता गराइएको नागरिक उन्मुक्ति पार्टीले जनाएको छ। 'हाम्रो देशको न्याय प्रणाली एकदमै विभेद्कारी छ। रेशमजीको उम्मेदवारी खारेज हुनसक्ने आँकलन गरेरै हामीले ब्याकअप उम्मेदवार उठाएका थियौं। उहाँको बुबासमेत रहनुभएका लालवीर चौधरी अब नागरिक उन्मुक्ति पार्टीको प्रतिनिधित्व जनाउनुहुनेछ,' पार्टी प्रवक्ता दामोदर पण्डितले भने। लालवीर चौधरी अघिल्लो निर्वाचनमा नेकपा एमालेबाट उम्मेदवार बनेका थिए। लालवीरले प्रदेशतर्फ कैलालीको १(क)बाट उम्मेदवारी दिएका थिए। सो क्षेत्रमा तत्कालीन राष्ट्रिय जनता पार्टीबाट कृष्णकुमार चौधरी निर्वाचित भएका थिए। निर्वाचन अधिकृत नगेन्द्र लम्सालले निरन्तर कैदमा रहेका व्यक्ति कैदमा रहँदासम्म उम्मेदवार हुन नसक्ने कानुनी व्यवस्था भएको भन्दै रेशम चौधरीकझ उम्मेदवारी रद्द भएको बताए। फौजदारी अभियोग लागेका चौधरी काठमाडौंस्थित डिल्ली बजार जेलमा रहेका छन्। अघिल्लो निर्वाचनमा चौधरीले कैलाली क्षेत्र नं १ बाट विजयी भएका थिए। सो क्षेत्रमा उनकी पत्नी रञ्जिता श्रेष्ठ चौधरीले प्रतिनिधिसभातर्फ उम्मेदवारीद दिएकी छन्। टीकापुर घटनामा जिल्ला र उच्च अदालतले दोषी ठहर गरेका चौधरीले डिल्लीबजार कारागारमा बसेर आफूमाथिको फैसला विरुद्ध सर्वोच्च अदालतमा पुनरावेदन गरेका छन्। रेशमको उम्मेदवारी खारेज भएपछि उनले उम्मेदवारी दिएको क्षेत्रमा नाराबाजी सुरु भएको छ।"
रूपन्देही २ मा गठबन्धनका गुरुङको उम्मेदवारी खारेज,"काठमाडौं : रूपन्देही क्षेत्र नम्बर २ मा नेकपा समाजवादीका उम्मेदवार राजु गुरूङको उम्मेदवारी खारेज भएको छ। गठबन्धनबाट उम्मेदवारी दिएका गुरुङको उम्मेदवारी खारेज भएको हो। रुपन्देही २ मा नेकपा एमालेबाट विष्णुप्रसाद पौंडेल आकांक्षी रहेका छन्। सहायक निर्वाचन अधिकृत घनश्याम गौतमले सूचना जारी गर्दै गुरुङको उम्मेदवारी खारेज भएको जानकारी दिएका छन्। उनले प्रतिनिधिसभा सदस्य निर्वाचन ऐन २०७४ को दफा १३ को खण्ड (ज) तथा प्रतिनिधि सभा सदस्य निर्वाचन तथा प्रदेश सभा सदस्य निर्वाचन निर्देशिका, २०७९ को दफा १६ (ज) बमोजिम निर्वाचनमा उम्मेदवार हुन अयोग्य देखिएको भन्दै गुरुङको मनोनयन खारेज हुने गरी निर्णय भएको जानकारी दिए। उनीविरुद्ध बैंकिङ कसुरसम्बन्धी मुद्दा रहेको छ।"
डडेल्धुरामा प्रधानमन्त्री देउवाको उम्मेदवारी कायम,"डडेलधुरा : डडेल्धुरा प्रधानमन्त्री तथा नेपाली कांग्रेसका सभापति शेरबहादुर देउवाको उम्मेदवारी कायम रहने भएको छ। उनको उम्मेदवारी विरुद्ध परेको उजुरी कानुनसम्मत नदेखिएको भन्दै उम्मेदवारी कायम राख्ने निर्णय गरिएको मुख्य निर्वाचन अधिकृत बालकृष्ण वाग्लेले जानकारी दिए। 'उम्मेदवार विरुद्ध परेको उजुरी र त्यसको जवाफ तथा उम्मेदवारका सम्पूर्ण कागजातमाथि छानबिन गरेका थियौं,' उनले भने, 'उम्मेदवारका सबै कागजात कानुनसम्मत देखिएको छ। उम्मेदवारविरुद्ध परेको उजुरी भने कानुनसम्मत देखिएन।' एउटामात्रै प्रतिनिधिसभा निर्वाचन क्षेत्र रहेको डडेल्धुराबाट उम्मेदवारी दिएका प्रधानमन्त्री तथा कांग्रेसका सभापति देउवाको उम्मेदवारी रद्द गर्नुपर्ने माग गर्दै उनका प्रतिस्पर्धी कर्ण मल्लले सोमबार मुख्य निर्वाचन अधिकृतको कार्यालयमा उजुरी दिएका थिए। देउवाको नागरिकता र मतदाता नामावलीमा फरकफरक जन्ममिति रहेको भन्दै मल्लले उम्मेदवारी खारेजीको मागसहित उजुरी दिएका थिए। देउवाको उम्मेदवारीविरुद्ध उजुरी दिने मल्ल कांग्रेसका पूर्व डडेल्धुरा सभापति हुन्। उनी विसं २०७४ को निर्वाचनमा कांग्रेसबाटै प्रदेशसभा सदस्यमा विजयी भएका थिए। वैशाख ३० गते भएको स्थानीय तह निर्वाचनमा एमालेसँग तालमेल गर्दै कांग्रेस बिपीको चुनाव चिह्नबाट आफू निकटका व्यक्तिलाई उम्मेदवार बनाएको भन्दै कांग्रेसले मल्ललाई पार्टीबाट निष्कासित गरेको थियो। अहिले कांग्रेस बिपीका वरिष्ठ उपसभापति रहेका मल्लले प्रधानमन्त्री देउवाविरुद्ध उम्मेदवारी दर्ता गरेका थिए।"
बर्दियामा गौतम कांग्रेसका आधिकारिक उम्मेदवार,गुलरिया : प्रतिनिधिसभा सदस्य बर्दिया क्षेत्र नम्वर १ मा नेपाली कांग्रेसका संजय कुमार गौतम आधिकारिक उम्मेदवार बनेका छन् । बर्दियामा एउटै पार्टीबाट दुई जना उम्मेदवारको मनोनयन दर्ता सम्बन्धमा विवाद चुलिएपछि नेपाली कांग्रेसबाट मनोनयन दर्ता गराएका बर्दिया जिल्ला पार्टी सभापति अरुण प्रकास सिंह राठौरले गौतमको मनोनय खारेजीको लागि दिएको उजुरी उपर छानविनगर्दै मुख्य निर्वाचन अधिकृत कार्यालयका मुख्य न्यायाधिश कैलास प्रसाद सुवेदीको निर्णयले गौतमलाई आधिकारिक उम्मेदवार घोषणा गरेको छ । प्रतिनिधि सभा तथा प्रदेस सभा सदस्य निर्वाचन निर्देशिका ०७९ को दफा १९ को उपदफा ९ अनुसार राजनितिक दलले उम्मेदवारलाई औपचारिक पत्र प्रदान गर्दा एउटै पदमा एक भन्दा बढी ब्यक्तिका लागि औपचारिक पत्र प्रदान गरेको आधारमा एक भन्दा बढी उम्मेदवारको मनोनयन पत्र पेश भएमा पहिले मनोनयन पत्र दर्ता गर्ने ब्यक्तीको मनोनयन कायम हुने ब्यवस्था रहेको क्षेत्र नम्वर १ का सहायक निर्वाचन अधिकृत निलकण्ठ बरालले बताए । नेपाली कांग्रेस दलबाट केन्द्रिय सभापतिको सहीछाप भएको औपचारिक मनोनयन पत्र दुवै उम्मेदवारको नाममा जारी भएको देखिन्छ । मनोनयन दर्ताकोे दिन आयोगको केन्द्रिय कार्यालयबाट प्राप्त भएको ईमेलमा दुवै उम्मेदवारको मनोनयन पत्रको औपचारिक पत्र र अरुण प्रकास सिंह राठौरको प्रतिलिपि प्राप्त भएको छ । निर्वाचन आयोगमा दर्ता नम्वर ५४ मा आफ्नो कागजात दर्ता भएकोले आफ्नो उम्मेदवारी कायम हुनुपर्ने भनी राठौरको उजुरी परेकोले निर्वाचन आयोगका सम्बद्ध पदाधिकारी तथा अधिकारीसँग परामर्श गरी निर्वाचन आयोगमा भएको उक्त दर्ता मनोनयन पत्र दर्ता नभई दलको उम्मेदवारको मनोनयनको औपचारिक पत्र र प्रतिनिधि मुकरर पत्र अभिलेख प्रयोजनका लागि मात्र भएको देखिन्छ । बरालले भने सो कागजात सम्वन्धित निर्वाचन कार्यालयमा प्रेषण गर्नको लागि माध्यम मात्र भएको भन्ने बुझिन्छ । यस कार्यालयमा रहेको प्रतिनिधि सभा सदस्य निर्वाचनको कागजको दर्ता कितावमा दर्ता नम्वर ६ मा संजयकुमार गौतम को उम्मेदवारी र दर्ता नम्वर ७ मा अरुण प्रकास सिंह राठौरको उम्मेदवारी दर्ता भएको देखिन्छ । सोही अनुसार कम्प्युटर प्रविष्टि गर्दा संजय कुमार गौतमको नाम प्रविष्ट भएको र अरुण प्रकास सिंह राठौरको प्रतिनिधिको उपस्थितीमा कम्प्युटर प्रविष्ट गर्दा सम्बन्धीत दलको उम्मेदवारको नाम प्रविष्टि भैसकेको भनी अरुण प्रकास सिंहको नाम कम्प्युटर सिस्टमले स्विकार गरेन । उनले थपे निर्वाचन आयोगमा अरुण प्रकास सिंह राठौरको मनोनयन पत्र दर्ता नभएको यस कार्यालयको प्रतिनिधि सभा सदस्य निर्वाचनको कागजको मनोनयन पत्र दर्ता कितावमा क्रम संख्या ६ मा संजय कुमार गौतमको मनोनयन पत्र दर्ता भएको र अरुण प्रकास सिंह राठौरको मनोनयन पत्र क्रम संख्या ७ मा दर्ता भएको र राठौरको मनोनयन कम्प्युटर सिस्टमले स्विकार नगरेकोले प्रतिनिधि सभा तथा प्रदेस सभा सदस्य निर्वाचन निर्देशिका ०७९ को दफा १९ को उपदफा ९ वमोजिम संजय कुमार गौतमको मनोनयन पत्र पहिले दर्ता भएकोले संजय कुमार गौतमको नाम नेपाली कांग्रेस दलको सुचिबाट हटाई अरुण प्रकास सिंहको नाम सुचिबाट हटाई अरुण प्रकास सिंहको नाम सूचिमा प्रकाशित गरीपाउँ भन्ने दाबी पुग्न सक्दैन भनी मुख्य निर्वाचन अधिकृतको निर्णय छ ।
धौलागिरि आधार शिविरमा दुई जनाको मृत्यु,"जोमसोम : धौलागिरि आधार शविरमा नेपाली पथप्रर्दशक र भरिया गरी दुई जनाको मृत्यु भएको छ। प्रतिकुल मौसमका कारण भारी बोकाएर लगिएका ४५ वटा घोडा खच्चड बेपत्ता भएका जनाइएको छ। दसैंअघि फोर सिजन ट्रेकिङ कम्पनी मार्फत आधार शिविरमा पुगेका दुईजना प्रथप्रर्दशक र भरियाको प्रतिकुल मौसमका कारण हिउँमा पुरिएर मृत्यु भएको मुस्ताङको घरपझोङ२ मार्फाका घोडा खच्चड गोठाला माइकल परियारले जानकारी दिए। हिउँले पुरिएर मृत्यु भएका उनीहरुको बारेमा अन्य जानकारी आउन बाँकी छ। यस्तै, प्रतिकुल मौसमकै कारण धौलागिरि आधार शिविरमा ४५ वटा घोडा र खच्चड बेपत्ता भएका छन्। दसैंअघि असोज १८ गते मुस्ताङको मार्फाबाट ट्रेकिङका लागि चाहिने सामानहरु बोकेर धौलागिरि आधार शिविर पुगेर पुन मार्फा फर्किंदै गरेका घोडा र खच्चड हावाहुरी र हिउँमा पुरिएर बेपत्ता भएका माइकल परियारले जानकारी दिए। थमसेर्कु ट्रेकिङ कम्पनी मार्फत मुस्ताङको मार्फाबाट भारी बोकाएर गएका माईकल परियारका २८ वटा र अन्यका १७ वटा गरी ४५ घोडा र खच्चड धौलागिरि आधार शिविरमा बेपत्ता भएको हो। आधार शिविरमा पुगेका ९ गोठालामध्ये ४ को उद्दार मुस्ताङका प्रमुख जिल्ला अधिकारी नेत्रप्रसाद शर्माले धौलागिरि आधार शिविरमा पुगेका ९ जना गोठालामध्ये ४ जनाको मंगलबार बिहान हेलीमार्फत उद्दार भएको जानकारी दिए। उनका अनुसार आधार शिविरको इटालियन बेस क्याम्पमा अझै ५ जना नेपालीको उद्दार हुन बाँकी छ। उनीहरु सकुशल रहेको र मौसम प्रतिकुलताका कारण उद्दारमा अवरोध सृजना भएको बताए। हामीसँग खच्चड र गोठाला लगेको थमसेर्कु ट्रेकिङ कम्पनी सम्पर्कमा आएको थियो। कम्पनीले ९ जनामध्ये ४ जनाको उद्दार भइसकेको र अरु ५ जनाको उद्दार हुन बाँकी भएको जनाएको छ। मौसम सुधार भएमा इटालियन बेस क्याम्पमा रहेका उनीहरको पनि चाँढै उद्दार हुनेछ। पर्यटकको भारी लिएर धौलागिरि क्षेत्र पुगेका मार्फाका माईकल परियारसहित अन्य ८ जना मौसम प्रतिकुलताका कारण ७ दिनसम्मै आधार शिविरमा अलपत्र परेको जनाए।मार्फाबाट खच्चडमा भारी लिएर धालागिरि शिविरमा पुग्यौं, फर्किंदा मौसम प्रतिकुल बन्यो' , माईकलले भने , '७ दिनसम्म ठाँटीमै बस्यौं, खच्चड कता हराए हराए। दसैंअघि विभिन्न ट्रेकिङ एजेन्सीहरु मार्फत धौलागिरि क्षेत्रमा सयौंको संयामा विदेशी पर्यटकसहित नेपाली गएका थिए। त्यहाँबाट हेलीमार्फत विभिन्न ट्रेकिङ कम्पनीले आफ्ना पर्यटक तथा पथप्रदर्शकलाई उद्दार गरेका थिए। अलपत्र ३० विदेशी पर्यटक सम्पर्कमा यस्तै, मनाङको थोरङ्लापासमा अलपत्र परेका ३० विदेशी पर्यटक सोमबार सम्पर्कमा आएका छन्। प्रतिकुल मौसमका कारण मनाङ र मुस्ताङको सीमाना थोरङ्लापासमा उनीहरु अलपत्र परेका थिए। उनीहरु सबै सुरक्षित रहेका मुक्तिनाथका पर्यटन व्यवसायी सुरज गुरुङले जानकारी दिए। ट्रेकिङ एजेन्सिज एसोसिएन अफ नेपाल( टान)का महासचिव बिनोद सापकोटाले नेपालको पश्चिमी हिमाली क्षेत्रमा सयौं पर्यटक गएका र उनीहरुमा कतिपय पर्यटक अलपत्र र सम्पर्कविहीन रहेको बताएका छन्। विभिन्न कम्पनीबाट के कतिको संख्यामा पर्यटक गएका थिए र उनीहरुको अवस्था तथा विवरण प्राप्त हुन नसकेको टानका महासचिव सापकोटाले उल्लेख गरे।"
चुनावी मैदानमा व्यवसायी र अर्थशास्त्री,"काठमाडौं : प्रदेश तथा प्रतिनिधिसभा निर्वाचनमा अर्थशास्त्री तथा व्यवसायी पनि मैदानमा उत्रिएका छन्। व्यावसायिक क्षेत्रमा सफल भएकाहरू विभिन्न पार्टीबाट उम्मेदवार बनेका हुन् । प्रदेश र प्रतिनिधिसभाको निर्वाचनमा व्यावसायिक घरानाका नयाँ व्यक्तिले टिकट नपाए पनि पुराना व्यक्तिले भने टिकट पाएका छन्। प्रभु ग्रुपका अध्यक्ष देवीप्रकाश भट्टचनलाई एमालेले समानुपातिक उम्मेदवार बनाएको छ। कांग्रेस संगठन विभागको उपप्रमुखको जिम्मेवारी सम्हालिसकेका भट्टचन यसपटक बागलुङबाट प्रतिनिधिसभाको चुनावमा उम्मेदवार बन्ने इच्छा राखेका थिए। तर, कांग्रेसले बेवास्ता गरेपछि उनी एमालेबाट समानुपातिक उम्मेदवार बनेका हुन्। अर्बपति विनोद चौधरी नवलपरासी (बर्दघाट सुस्ता पश्चिम) १ बाट प्रतिनिधिसभा सदस्य उम्मेदवार बनेका छन्। कांग्रेस केन्द्रीय सदस्यसमेत रहेका चौधरी नवलपरासीका दुुईवटै क्षेत्रबाट सिफारिसमा परेका थिए। चौधरी यसअघि समानुपातिक सांसद थिए। अर्थशास्त्री डा विश्वनाथ पौडेल चितवन१ बाट उम्मेदवार बनेका छन्। राष्ट्रिय योजना आयोगको उपाध्यक्षबाट असोज २० गतेदेखि लागू हुनेगरी राजीनामा दिएर पौडेल निर्वाचनमा होमिएका हुन्। नेपाली कांग्रेसबाट उम्मेदवार बनेका पौडेललाई शेरबहादुर देउवा नेतृत्वको सरकारले आयोगको उपाध्यक्ष बनाएको थियो। सितेबा ग्रुपका सञ्चालक मधुसूदन पाठक काठमाडौं ५ मा स्वतन्त्र उम्मेदवार बनेका छन्। स्वतन्त्ररूपमा चुनावमा होमिएको उनले जनाए। पाठक ज्येष्ठ कोअपरेपटिभ लिमिटेडका कार्यकारी सञ्चालकसमेत हुन्। बेथिति, राजनीतिक अराजकता, शासन र सत्ताको चरम दुरुपयोगका विरुद्ध उम्मेदवारी दिएको उनले बताए। राष्ट्रिय सहकारी महासंघका सञ्चालक तारा लामा तामाङ एमालेबाट कञ्चनपुर१ मा उम्मेदवार भएका छन्। तामाङ यसअघि समाजवादी पार्टीबाट सुदूरपश्चिममा आर्थिक मामिला तथा योजना मन्त्री बनेका थिए। व्यावसायिक पृष्ठभूमिका कृष्णकुमार श्रेष्ठ किसान बारा४ बाट उम्मेदवारी दिएका छन्। श्रेष्ठले यसअघिको निर्वाचनमा कांग्रेस वरिष्ठ नेता रामचन्द्र पौडेललाई तनहुँ१ मा पराजित गरेका थिए। गठबन्धनका कारण तनहुँमा टिकट नपाएपछि उनी बारा पुगेका हुन्। श्रेष्ठले स्वास्थ्यलगायत विभिन्न क्षेत्रमा लगानी गरेका छन्। नेपाल वैदेशिक रोजगार व्यवसायी संघका पूर्वअध्यक्ष एलपी सावाँ लिम्बू झापा ४ बाट उम्मेदवार बनेका छन्। उनी अहिले पनि व्यावसायिक क्षेत्रमा क्रियाशील छन्। एमालेनिकट नेपाल राष्ट्रिय उद्योग व्यवसाय महासंघको अध्यक्षसमेत रहेका लिम्बू यसअघि पनि सांसद थिए। फरवार्ड इन्टरप्राइजेज प्रालिकी अध्यक्ष भगवती चौधरी एमालेबाट सुनसरी३ को उम्मेदवार बनेकी छन्। फरवार्ड माइक्रोफाइनान्स लघुवित्त वित्तीय संस्थाकी अध्यक्षसमेत रहेकी चौधरी २०७० सालको संविधानसभा निर्वाचनमा विजयकुमार गच्छदारसँग पराजित भएकी थिइन्। चौधरी माइक्रोफाइनान्स एसोसिएसन नेपालको उपाध्यक्ष हुन्। मनाङमा स्याउ फार्म खोलेका पोल्देन छोपाङ गुरुङ पनि उम्मेदवार बनेका छन्। उनको नेपाली कांग्रेसका टेकप्रसाद गुरुङसँग प्रतिस्पर्धा हुँदै छ। टेकप्रसाद पनि व्यावसायिक पृष्ठभूमिका हुन्। म्यानपावर व्यवसायका क्षेत्रमा स्थापित गुरुङ २०७२ मा राज्यमन्त्री हुँदा फ्रि भिसा, फ्रि टिकट निर्णय गर्दा लोकप्रियता पाएका थिए।"
प्रत्यक्षका उम्मेदवारहरुको नामावली प्रकाशन आज,"काठमाडौं : प्रतिनिधिसभा र प्रदेशसभा निर्वाचनमा प्रत्यक्ष निर्वाचन प्रणालीतर्फ मनोनयनपत्र दर्ता गरेका उम्मेदवारको नामावली आज मंगलबार प्रकाशन गर्ने कार्यक्रम रहेको छ। यही असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवं उम्मेदवारलाई निर्वाचन चिह्न प्रदान गर्ने गरी कार्यक्रम तोकिएको छ। निर्वाचन आयोगले तय गरेको निर्वाचन कार्यक्रमअनुसार यही असोज २३ गते दर्ता भएको मनोनयनपत्रको सूची सोही दिन प्रकाशन भइसकेको छ। असोज २४ गते उम्मेदवारको विरोधमा उजुरी दिने र असोज २४ देखि २५ गतेसम्म मनोनयनपत्र र उजुरीमाथि जाँचबुझ गरी निर्णय गर्ने तालिका रहेको थियो। समानुपातिक निर्वाचन प्रणालीतर्फ प्रकाशित भएको बन्दसूचीको सूचनामा असोज २३ गतेदेखि २९ गतेसम्म बन्दसूचीमा नाम समावेश भएका उम्मेदवारको योग्यतासम्बन्धी दाबी विरोधको निवेदन दिने, असोज ३० गते दाबी विरोधको निवेदनमाथि जाँचबुझ र निर्णय लिने, कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिमरूपमा प्रकाशन गर्ने कार्यक्रम रहेको छ।"
डेंगुबाट स्वास्थ्य अधिकृतसहित दुई जनाको मृत्यु,झापा : डेंगु सङ्क्रमणबाट जिल्ला स्वास्थ्य कार्यालय झापाका अधिकृतसहित दुई जनाको मृत्यु भएको छ। डेंगु सङ्क्रमणबाट मृत्यु हुनेमा भद्रपुर नगरपालिका७ निवासी ५७ वर्षीय शशिकुमार भट्टराई र बिर्तामोड नगरपालिका३ निवासी ५२ वर्षीया निशा छेत्री रहेका छन्। भट्टराई स्वास्थ्य कार्यालय भद्रपुरका सातौँ तहका परिवार नियोजन अधिकृत हुन्। श्रीमती मित्रा भट्टराईको खुट्टामा चोट लागेपछि उनको उपचार गराउन भदौको पहिलो साता भट्टराई काठमाडौं गएका थिए। झापा ओहोरदोहोर गरिरहेकी उनकी छोरीलाई त्यही बेला डेंगु संक्रमण पुष्टि भयो। काठमाडौंमा पढिरहेकी छोरीलाई डेंगु भएपछि उनी फेरि दसैंमा काठमाडौं गए। काठमाडौंमा नै उनलाई डेंगु संक्रमण भयो। काठमाडौंको हेम्स हस्पिटलमा उपचार गराइरहेका उनको सोमबार बिहान मृत्यु भएको स्वास्थ्य कार्यालयका अधिकृत बालकृष्ण भण्डारीले जानकारी दिए। सुगर र मुटुको समस्या भएका भट्टराईलाई डेंगुले संक्रमित बनाएको उनले बताए। उनी कुल वंश प्रतिष्ठान झापाका निवर्तमान उपाध्यक्ष रहेका थिए। त्यस्तै बिर्तामोड३ निवासी छेत्रीको उपचारको क्रममा बिएण्डसी अस्पताल बिर्तामोडमा मृत्यु भएको हो। काठमाडौंको सरस्वती क्याम्पस लाइब्रेरी शाखामा कार्यरत छेत्रीलाई डेंगुको लक्षण देखिएको थियो। काठमाडौंमा डेंगुको लक्षण देखिएका उनलाई फूलपातीका दिन झापा ल्याई अस्पताल भर्ना गरियो। कलेजो र मिर्गौलाले काम गर्न छाडेपछि उनको मङ्गलबार बिहान मृत्यु भएको पारिवारिक स्रोतले जनाएको छ। छेत्रीको माइती भद्रपुर नगरपालिका६ हो। उनी नारायण ढुङ्गानाकी छोरी हुन्। उनको माई नदीमा दाहसंस्कार भइरहेको जनाइएको छ।
प्रधानसेनापति र पाकिस्तानका राजदूतबीच भेटघाट,काठमाडौं : प्रधान सेनापति महारथी प्रभुराम शर्मासँग नेपालका लागि पाकिस्तानका राजदूत सैयद हैदर शाहले शिष्टाचार भेटघाट गरेका छन्। मंगलबार प्रधान सेनापति र राजदूतबीच जङ्गी अड्डामा भेट भएको हो। नेपालका लागि मित्रराष्ट्र पाकिस्तानका महामहिम राजदूतले आफ्नो कार्यकाल समापन गरी स्वदेश फिर्ता जान लागेको अवसरमा भेटघाट गरेका हुन्। उक्त भेटघाटमा प्रधान सेनापति महारथी शर्माले महामहिम राजदूतले पूरा गरेको सफल कार्यकालको लागि बधाई दिँदै सुखद् भविष्यका लागि शुभकामना समेत दिए। भेटघाटले दुई देश बीचको आपसी सम्बन्धलाई सुमधुर एवं प्रगाढ बनाउन थप मद्दत पुग्ने विश्वास नेपाली सेनाले लिएको विज्ञप्तिमा उल्लेख छ।
होमस्टे व्यवस्थित बनाउन सांस्कृतिक भवन,"उदयपुर : उदयपुरको त्रियुगा नगरपालिका१३ स्थित वहेडवा थारु सामुदायिक होमस्टे (घरबास)लाई व्यवस्थित गर्न चन्दा संकलन गरी साँस्कृति भवन निर्माण गरिने भएको छ। विगत एक वर्षदेखि सामुदायिक होमस्टे सञ्चालनमा आए पनि थारु समुदायको कला, संस्कृति संरक्षणमा कसैको नजर नपुगेपछि होमस्टे सञ्चालक समितिले चन्दा उठाएर भवन निर्माण गर्ने तयारी गरेको हो। निर्माण गर्न लागिएको सांस्कृतिक भवनको त्रियुगा नगरपालिकाका मेयर बसन्तकुमार बस्नेत र उपमेयर महेश्वरी राईले संयुक्तरुपमा सिलान्यास गरे। थारु परिकार र कला संस्कृतिको मौलिकतामा जोड दिइएको होमस्टेको क्षमता तीस जनाको रहेको अध्यक्ष भगवानसिंह चौधरीले बताए। होमस्टे ७ वटा घरमा सञ्चालन गरिएको छ। थारु समुदायको कला, संस्कृति, परिकार, पौराणिक मान्यतालाई स्थापित गर्न खोजिएको होमस्टेमा खानका लागि थारु समुदायको परिकार बगिया, घुँगि, सिद्रा, भुजिया, उसिनाको खाना, तेलमररोटी, अमादीको अचार लगायतका रहेको उनले बताए। त्यसैगरी साँझमा बास बस्न आउने पाहुनाका लागि थारु संस्कृतिको जटाजाटी, धुम्रानाच, सामाचकेवा, स्वरठी लगायता नृत्य तथा गायनहरु रहेको प्राविधिक सल्लाहकार उत्तिमचन्द्र चौधरीले बताए। उनले भने, नितान्त स्थानीय परिकार त्यो पनि थारु समुदायको परिकार र संस्कृतिमा जोड दिएकाछौ, आशा छ सबैलाई माया गरिदिनु हुने छ।' अध्यक्ष चौधरीले होमस्टे सञ्चालनका लागि हालसम्म त्रियुगा नगरपालिकाले तालिम, घरेलु तथा साना विकास कार्यालयले भाँडा खरिदका लागि तीस हजार सहयोग गरेको वाँकी सबै आफ्नै लगानी रहेको बताए। १० लाख रुपैँयाका लागतमा निमार्ण गर्न लागिएको भवनको शिलान्यास गर्दै मेयर बस्नेतले थारु समुदायको कला संस्कृति संरक्षणका लागि नगरपालिकाले सहयोग गर्ने प्रतिवद्धता व्यक्त गरे। उपमेयर राईले थारु पहिचान झल्कने कला, वयलगाडाबाट घुम्ने जस्ता साधनहहरुको प्रयोगमा जोड दिनुपर्ने बताए। कार्यक्रममा होमस्टे सञ्चालनका लागि सहयोग पुर्याउने व्यक्तिहरुलाई सञ्चालक समितिले विभिन्न जिम्वेवारीको मनोनयन पत्र हस्तान्तरण गरिएको थियो।"
गैरआवासीय नेपालीलाई नागरिकता दिलाउन सरकार प्रतिबद्ध छ : गृहमन्त्री,"काठमाडौं : गृहमन्त्री बालकृष्ण खाँणले गैरआवासीय नेपालीलाई नेपालको संविधानअनुसार नागरिकता दिलाउन वर्तमान सरकार प्रतिबद्ध रहेको बताएका छन्। गैरआवासीय नेपाली सङ्घ (एनआरएनए) दिवसका अवसरमा सङ्घद्वारा मंगलबार आयोजित कार्यक्रममा उनले सरकारले नागरिकतासम्बन्धी विधेयक अघि बढाई दुवै सदनबाट दुई पटक पारित हुँदा पनि राष्ट्रपतिबाट प्रमाणीकरण हुन नसकेको जानकारी दिए। मन्त्री खाँणले नागरिकता विधेयक सबै दलको सहमतिमा कुनै पनि नेपाली नागरिक नागरिकताविहीन हुन नपरोस् र गैरआवासीय नेपालीले पनि संविधानअनुसार नागरिकता प्राप्त गरुन् भन्ने उद्देश्यले सरकारले ल्याएको स्पष्ट पारे। उनले गैरआवासीय नेपालीलाई विदेशमा आर्जन गरेको सीप, लगानी र पुँजी नेपालमा भित्र्याउनका लागि आह्वान गर्दै त्यसको सुरक्षा सरकरले गर्ने प्रतिबद्धता व्यक्त गरे।"
नेप्से परिसूचकमा पहिरो जाने क्रम रोेकिएन,"काठमाडौं : धितोपत्र बजारमा शेयर कारोबारमापक नेप्से परिसूचक दोहोरो अङ्कले ओरालो लागेको छ। नेपाल स्टक एक्सचेञ्जका अनुसार नेप्से १६०६ अङ्कले ओरालो लागेर एक हजार आठ सय ५५ दशमलब १६ मा सीमित भएको छ। ठूला कम्पनीको शेयर कारोबार मापन गर्ने सेन्सेटिभ परिसूच्क तीन दशमलब २१ अङ्कले ओरालो लागेर तीन सय ६३ दशमलब ६३ मा सीमित भएको छ। कूल दुई सय २९ कम्पनीको १७ लाख ६७ हजार ६ सय ९२ कित्ता शेयर रु ५५ करोड २७ लाख १२ हजार आठ सय ८५ मा कारोबार भएको छ। यसबाट के बुझ्न सकिन्छ भने कारोबार रकम र नेप्से दुवैमा गिरावट आएको छ। कारोबार भएका १३ उपसमूहमध्ये तीन उपसमूहको शेयर मूल्यमा झिनो सुधार देखिएको छ भने १० उपसमूहको शेयर मूल्यमा गिरावट भएको छ। व्यापार, होटल तथा पर्यटन र सामूहिक लगानी कोषमा झिनो सुधार हुँदा अरु उपसमूहको शेयर मूल्यमा गिरावट देखिएको हो। आजको कारोबारपछि बजार पूँजीकरण रु २६ खर्ब ६६ अर्ब ४३ करोड ५१ लाख २९ हजार एक सय ५९ बराबर कायम भएको छ। कारोबारका आधारमा नविल बैंक शीर्ष स्थानमा छ। सो बैंकको रु तीन करोड १० लाख नौ हजार चार सय ४९ बराबरको कारोबार भयो। त्यस्तै नेपाल लाइफ इन्स्योरेन्स रु दुई करोड ४३ लाख ६७ हजार सात सय ८९, हिमालयन पावर पार्टनर रु दुई करोड १८ लाख ९९ हजार पाँच सय १३ , रिडी पावर कम्पनी रु दुई करोड सात लाख तीन हजार आठ सय ७२ र नेपाल दूरसञ्चार कम्पनी रु एक करोड ९२ लाख ७४ हजार सात सय ३५ बराबरको कारोबार भई शीर्ष पाँचभित्र पर्न सफल भएका छन्। नेप्सेका अनुसार समिट लघुवित्तको शेयर मूल्यमा १० प्रतिशतको वृद्धि भई सकारात्मक सर्किट लाग्यो। अभियान लघुवित्त नौ दशमलब ९८, रुरु जलविद्युत् परियोजना सात दशमलब ८४ र श्वेत गङ्गा हाइड्रोपावरका लगानीकर्ताले चार दशमलब शून्य चार प्रतिशतले कमाएका छन्। त्यस्तै विन्दवासिनी हाइड्रोपावर सात दशमलब १८, सिङगटी हाइड्रोपावर चार दशमलब २६, नेरुडे लघुवित्त तीन दशमलब ८३, सर्पोट माइक्रोफाइनान्स तीन दशमलब ७८ र एभरेष्ट बैंकका लगानीकर्ताले तीन दशमलब ७८ प्रतिशतले गुमाएका छन्।"
झापाका पाँच स्थानीय तहमा १७ घण्टादेखि विद्युत् सेवा अवरुद्ध,"झापा : झापाका पाँच स्थानीय तहमा गएरातिदेखि विद्युत् सेवा अवरुद्ध भएको छ। नेपाल विद्युत् प्राधिकरण भद्रपुर वितरण केन्द्र अन्तरगत भद्रपुर, कचनकवल र हल्दिबारीका सबै वडा, मेचीनगरका १४, १५ वडा र बिर्तामोडका ७, ८ र १० वडाको सेवा अवरुद्ध भएको हो। बर्खासँगै परेको चट्याङले बिर्तामोडको अनारमनि सबस्टेशनबाट भद्रपुर वितरण केन्द्रतर्फ आउने १३२ र ३३ केभीको प्रसारण लाइनको एउटा टावरमा क्षति पुर्याएको थियो। चट्याङले बिर्तामोड८ स्थित नेपाल चोक छेउको एउटा टावर नै ढालिदिएको वितरण केन्द्र प्रमुख वीरेन्द्रकुमार यादवले जानकारी दिए। टावर ढलेपछि कर्मचारी हरुले बिहानदेखि दिउँसो १२ बजेसम्म मर्मत कार्य गरे पनि विद्युत् सेवा सुचारु हुन नसकेको उनले बताए। टावर त बन्यो। तर अनारमनि सबस्टेशनको पावर ट्रान्सफर्मरमा समस्या देखा पर्यो, उनले भने, अहिले ट्रान्सफर्मरको मर्मत कार्य जारी छ। मर्मत हुन साथ विद्युत् सुचारु हुन्छ। यता १७ घण्टादेखि विद्युत् सेवा अवरुद्ध हुँदा खानेपानी वितरणमा पनि समस्या देखा परेको छ। विद्युतबाट चल्ने यस क्षेत्रका अधिकांश पसल तथा उद्योगको कामकाज ठप्प भएको छ।"
खोलाले बगाउँदै गरेको अवस्थामा युवकको शव फेला,हेटौंडा : मकवानपुरको भीमफेदी गाउँपालिका वडा नम्बर८ इपामा एकजना युवकको शव फेला परेको छ। इपा खोलाले बगाउँदै गरेको अवस्थामा स्थानीयले अन्दाजी ३०३२ वर्षीय युवकको शव फेला पारेका थिए। मृतकको हालसम्म सनाखत नभएको इलाका प्रहरी कार्यालय भीमफेदीमा कार्यरत प्रहरी निरीक्षक प्रतिमा श्रेष्ठले जानकारी दिइन्। युवकको शव सोमबार बिहान खोलामा बगिरहेको अवस्थामा अर्धनग्न अवस्थामा फेला परेको श्रेष्ठले जानकारी दिइन्। शवलाई पोष्टमार्टमको लागि हेटौंडा अस्पताल ल्याइएको जिल्ला प्रहरी कार्यालय मकवानपुरले जनाएको छ। मृतकको सनाखतको प्रयास भइरहेको र पोष्टमार्टम् पश्चात मृत्युको कारणबारे पनि थाहा हुने प्रहरीको भनाइ छ।
कारको ठक्करबाट पैदल यात्रुको मृत्यु,हेटौंडा : पूर्वपश्चिम राजमार्गअन्तर्गत हेटौंडा उपमहानगरपालिका११ थानाभर्याङस्थित सडकखण्डमा कारको ठक्करबाट घाइते भएका पुरुषको मृत्यु भएको छ। मृत्यु हुनेमा हेटौंडा३ निवासी ३८ वर्षीय शम्शेर सिंह नेगी रहेको जिल्ला प्रहरी कार्यालय मकवानपुरका प्रहरी नायव उपरीक्षक एवं प्रवक्ता टेकबहादुर कार्कीले जानकारी दिए। उनका अनुसार वीरगञ्जबाट हेटौंडा हुँदै चितवनतर्फ जाँदै गरेको बा१६च ३८७७ नम्बरको कारले सोमबार साँझ ठक्कर दिँदा नेगी गम्भीर घाइते भएका थिए। घाइते नेगीलाई चुरेहिल अस्पतालमा प्राथमिक उपचारपश्चात सोमबार राति ११ बजे चितवनको भरतपुरस्थित पुरानो मेडिकल कलेज लगिएको थियो। उपचारको क्रममा आज विहान नेगीको मृत्यु भएको प्रहरीले जनाएको छ। प्रहरीले कार चालक चितवनको भरतपुर महानगरपालिका वडा नम्वर ७ बसन्तपुर निवासी ५० वर्षका दुर्गाप्रसाद पौडेललाई नियन्त्रणमा लिई घटनाबारे थप अनुसन्धान गर्ने कार्य भइरहेको जनाएको छ।
राष्ट्रपति विद्यादेवी भण्डारी डिस्चार्ज,"काठमाडौं : राष्ट्रपति विद्यादेवी भण्डारी त्रिभुवन विश्वविद्यालय शिक्षण अस्पतालबाट डिस्चार्ज भएकी छन्। स्वास्थ्य स्थितिमा सुधार आएपछि राष्ट्रपति भण्डारी डिस्चार्ज भएको राष्ट्रपतिका जनसम्पर्क सल्लाहकार टीका ढकालले जानकारी दिए। गत शनिबार ज्वरो आउने, टाउको दुख्ने भएपछि राष्ट्रपति भण्डारी त्रिवि शिक्षण अस्पताल पुगेकी थिइन्। परीक्षणको क्रममा उनलाई कोरोना संक्रमण पुष्टि भएको थियो।"
"११ वर्षीया बालिकामाथि बलात्कार, एक जना पक्राउ",भक्तपुर : ११ वर्षीया बालिकामाथि बलात्कार गरेको आरोपमा प्रहरीले एक जनालाई पक्राउ गरेको छ। भक्तपुरको सूर्यविनायक नगरपालिका२ बालकोटमा नुवाकोट बेलकोटगढी नगरपालिका१३ घर भई हालः काठमाडौं बौद्ध बस्ने वर्ष ३५ को रामबहादुर सुनारलाई पक्राउ गरेको हो। नुवाकोट बेलकोटगढी नगरपालिका१३ घर भई हाल सूर्यविनायक नगरपालिका२ बालकोटमा डेरामा आफ्ना अभिभावकसँग बस्दै आएकी वर्ष ११ की बालिकालाई निजकै डेराकोठामा गई जबरजस्ती करणी गरेको कसुरमा उनलाई पक्राउ गरेको हो। प्रहरी वृत्त ठिमीबाट खटिएको प्रहरी टोलीले निजलाई नियन्त्रणमा लिई प्रहरी वृत्त ठिमीबाट थप अनुसन्धान कार्य भइरहेको प्रहरीले महानगरीय प्रहरी परिसर भक्तपुरले मंगलबार जनाएको छ।
मोरङमा निर्वाचन परिचालन समितिको जिम्मा मेयर कोइरालालाई,"विराटनगर : मोरङमा रहेका सत्ता गठबन्धनका ४ दलको संयुक्त बैठकले वडास्तरसम्म संयुक्त वाम लोकतान्त्रिक निर्वाचन परिचालन समिति गठन गर्ने निर्णय गरेको छ। दलको संयुक्त बैठकले गठबन्धनका उम्मेदवारलाई जिताउन निर्वाचन परिचालन समिति गठन गर्ने निर्णय गरेको हो। आगामी २८ गतेभित्र समिति गठन गरिसक्ने बैठकको निर्णयमा उल्लेख छ। निर्णयानुसार समिति बनाउँदा प्रतिनिधिसभा सदस्य पदको उम्मेदवार आबद्ध दलको प्रतिनिधिलाई उक्त क्षेत्रको संयोजकको जिम्मेवारी प्रदान गरिनेछ। नेपाली कांग्रेसका मोरङ जिल्ला कार्यबाहक सभापति नागेश कोइरालाको संयोजकत्वमा १७ सदस्य समिति गठन गर्ने तयारी रहेको जनाइएको छ। कोइराला विराटनगर महानगरपालिकाका मेयर हुन्। सत्ता गठबन्धनको सोमबार बसेको बैठकमा भने कांग्रेसका मोरङ जिल्ला सभापति डिकबहादुर लिम्बु, माओवादी केन्द्रका मोरङ जिल्ला इन्चार्ज गोपी अछामी, नेकपा एकीकृत समाजवादीका मोरङ जिल्ला अध्यक्ष चन्द्रवीर राई र लोकतान्त्रिक समाजवादी पार्टी मोरङका इन्चार्ज अमरेन्द्र कुमार साहले उपस्थित थिए।"
"जन्मगाउँ पुगेर थापाले भने, उमेदवार बनेर आउन ४० वर्ष लाग्यो","झिमरुक : प्युठानबाट प्रतिनिधिसभा सदस्यका उमेदवार सूर्य थापाले आफू उमेदवार बनेर गाउँ आउनका लागि ४० वर्ष लागेको बताएका छन्। उमेदवार मनोनयनपछि उनकै जन्मगाउँ झिमरुक गाउँपालिका १ सौतामारेमा आयोजित पहिलो चुनावी सभालाई सम्वोधन गर्दै थापाले ४० वर्षसम्म निरन्तर गरेको संघर्षपछि पहिलोपटक जनतासँग उमेदवार बन्ने हैसियत बनाएर गाउँ आएको सुनाए। आफू जन्मेहुर्केको माटोमा गाउँलेसँग आर्शिवाद लिन पहिलो चुनावी कार्यक्रम बनाएर आएको थापाले सुनाए। जनप्रतिनिधि नभए पनि आफ्नो जन्मभूमिप्रतिको अभिभारा आफूले कहिल्यै नबिर्सेको उनले सौतामारेबासीलाई जानकारी गराए। गाउँमा अहिलेसम्म भएको विकास निर्माण आफ्नै योगदानमा भएको दाबी गर्दै आफू सत्तामा वा सत्ता बाहिर जहाँ भए पनि गाउँ र समग्र जिल्लाको विकासमा भूमिका खेलिरहेको विश्वास दिलाए। मलाई उमेदवार बनेर गाउँ आउन ४० वर्ष लाग्यो, सूर्य थापाले भने, पार्टीले एकल निर्णय गरेर उमेदवार बनाएको छ। निर्वाचन कार्यालयमा दस हजार रुपैयाँ तिरेर उमेदवार बन्नका लागि मात्र होइन्, हजुरहरुको माया र आर्शिवादले जनताको प्रतिनिधी बनेर प्युठान बदल्ने अठोट हो।"
घरमा लुकाएर राखेको ब्राउन सुगरसहित दुई जना पक्राउ,विराटनगर : घरमा लुकाएर राखेको लागुऔषध ब्राउन सुगर (खैरो हेरोइन)सहित मोरङको पथरीशनिश्चरेबाट दुई जनालाई प्रहरीले सोमबार साँझ पक्राउ गरेको छ। पथरीशनिश्चरे नगरपालिका९ का ३० वर्षीय सन्तोष लिम्बूले घरमा लुकाएर राखेको अवस्थामा ब्राउन सुगर बरामद भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घर खानतलासी गर्दा कोठामा झोलाभित्र लुकाएर राखेको छ सय मिलिग्राम ब्राउन सुगर र नगद ३२ हजार ४ सय रूपैयाँ बरामद भएको छ। घरमा लुकाएर ब्राउन सुगर राखेको विशेष सूचनाको आधारमा इलाका प्रहरी कार्यालय पथरीको टोलीले सन्तोषको घरमा छापा हानेको थियो। ब्राउन सुगर बरामद भएपछि सन्तोषसहित पथरीशनिश्चरे९ का २९ वर्षीय सुनील लिम्बूलाई प्रहरीले पक्राउ गरेको छ। पक्राउ परेकाविरुद्ध लागुऔषध ऐनअन्तर्गतको मुद्दा चलाउने प्रहरीको तयारी छ।
उद्यमी बन्दै विद्यार्थी,"धरान : धरानस्थित पञ्चकन्या माविले विद्यार्थीलाई आत्मनिर्भर बनाउन कृषि उद्यमी कार्यक्रम सञ्चालन गर्ने भएको छ। कक्षा ११ र १२ का विद्यार्थीलाई लक्षित गरेर यो कार्यक्रम सुरुवात गरिएको विद्यालयले जनाएको छ। विद्यार्थीलाई सिक्दै सिकाउँदै अभियानअन्तर्गत कृषि उद्यमी कार्यक्रम सञ्चालन गरिएको पञ्चकन्या माविका प्रध्यानाध्यापक खेम सुवेदीले सोमबार पत्रकार सम्मेलनमा जानकारी दिए। उनले नेपाल थोपा सिँचाइ गु्रप (एनटीएस)सँगको सहकार्यमा यो अभियान सञ्चालन गरिएको जनाए। विद्यार्थीलाई किताबको कोर्स मात्र होइन वैकल्पिक शिक्षा दिएर आत्मनिर्भर बनाउन जीवनोपयोगी शिक्षामा जोड दिँदै अभियान सञ्चालन गरेको सहायक प्रध्यानाध्यापक याम चाम्लिङ राईले बताए। विद्यार्थीलाई पाठ्यक्रमको अतिरिक्त आत्मनिर्भर बनाउन कृषि, उद्योग, पशुपालन, कृषि उत्पादन र कृषि औजार उत्पादनको ज्ञान आर्जन गराइने एनटीएस ग्रुपका अध्यक्ष खोजराज पोखरेलले बताए। विद्यार्थीलाई आत्मनिर्भर बनाउन चितवनस्थित आधुनिक कृषि व्यावसायिक क्षेत्र तथा कृषि मेसिनरी उद्योग र राष्ट्रिय आविष्कार केन्द्रको सहकार्यमा कृषि उद्यमी कार्यक्रम सञ्चालन गरी वैकल्पिक शिक्षा प्रदान गर्छौं, उनले भने। विद्यार्थीलाई पाठ्यक्रममा पढेका र सैद्धान्तिक कुरासँगै सामाजिक यथार्थसँग जोडेर उद्यमशीलतामा लाग्न अभिप्रेरित गर्ने उद्देश्यले यो अभियान सञ्चालन गरिएको अध्यक्ष कटवालले बताए। उनले विद्यार्थीलाई धार्मिक, ऐतिहासिक, कृषि तथा औद्योगिक स्थलको अवलोकन गराई उनीहरूको चेतना विकास गरी प्रोत्साहित गरिने बताए। विद्यालय व्यवस्थापन समितिका अध्यक्ष नारायण कटवालले विद्यार्थीलाई आफ्नै मुलुकमा व्यापार, व्यवसाय सञ्चालन गरी विदेशी वस्तुलाई नेपाली बजारमा विस्थापित गराउन थप मद्दत पुग्ने बताए।"
सत्ता गठबन्धनको बैठक बस्दै,"काठमाडौं : सत्ता गठबन्धनको बैठक बस्दैछ। बैठकमा चुनावी रणनीति र जनता समाजवादी पार्टीका मन्त्रीहरुको विषयमा छलफल हुने बताइएको छ। जसपाले चुनावमा एमालेसँग तालमेल गरेपछि प्रधानमन्त्री शेरबहादुर देउवालाई मन्त्री हटाउन दवाव परेको छ। जसपाबाट संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, भौतिक पूर्वाधार तथा यातायातमन्त्री मोहम्मद इस्तियाक राई, वन तथा वातावरणमन्त्री प्रदीप यादव र कृषि तथा पशुपन्छी विकासमन्त्री मृगेन्द्रकुमार सिंह रहेका छन्।"
स्वास्थ्य उपचार सेवामा छुटसम्बन्धी सम्झौता,"काठमाडौं : गण्डक अस्पताल प्रालि तथा स्पर्श मल्टिस्पेसियालिटी अस्पताल वीरगञ्ज र सशस्त्र प्रहरी बल, नेपाल नम्बर२ छिन्नमस्ता बाहिनी मुख्यालय महोत्तरी बीच स्वास्थ्य उपचार सेवामा छुटसम्बन्धी सम्झौता भएको छ। सो अस्पतालहरुबाट उपलब्ध हुने स्वास्थ्य उपचार सेवामा निश्चत प्रतिशतको छुटसम्बन्धी सम्झौता भएको हो। सम्झौताअनुसार सशस्त्र प्रहरी बल, नेपालमा कार्यरत बहालवाला कर्मचारीहरू, मधेस प्रदेशभित्रका बहालवाला सशस्त्र प्रहरी कर्मचारीहरू, भूतपूर्व सशस्त्र प्रहरी कर्मचारीहरू र निजहरूका आश्रीत परिवारहरूलाई स्वास्थ्य उपचार सेवामा निश्चत छुट सुविधा उपलब्ध गराउने उद्देश्यले सो सम्झौता भएको हो। असोज २४ गते गण्डक अस्पताल प्रालि र असोज १३ गते स्पर्श मल्टिस्पेसियालिटी अस्पताल बीरगञ्जसँग समझदारी पत्रमा सशस्त्र प्रहरी बल, नेपाल नम्बर १२ गण बारामा आयोजित छुट्टाछुट्टै कार्यक्रमहरुका बीच द्विपक्षीय हस्ताक्षर भएको हो। सो सम्झौता समझदारी पत्रमा हस्ताक्षर भएको मितिबाटै लागू हुने र यसको अवधि ५ वर्ष सम्मको हुने छ।"
६ दिनपछि खुल्यो बेनीजोमसोम सडक,"जोमसोम : निरन्तरको अविरल वर्षाले अवरुद्ध ७६ किमी बेनीजोमसोम राष्ट्रिय राजमार्ग अन्ततः ६ दिनपछि खुलेको छ। अवरुद्ध बेनीजोमसोम सडक मर्मतपछि सोमबार दिउँसो ४ बजेबाट सञ्चालनमा आएको हो। यसअघि अविरल वर्षाले राष्ट्रिय गौरवको बेनीजोमसोम सडकको म्याग्दी खण्ड र मुस्ताङ खण्डमा दर्जनौं स्थानमा बाढी पहिरो र नदी कटानले क्षति पुर्याएपछि बेनीजोमसोम सडकको सिधा सम्पर्कविच्छेद भएको थियो। म्याग्दी र मुस्ताङ खण्डमा सडक अवरुद्ध भएपछि सडक खुलाउने निरन्तर प्रयास गरेपछि सडक सहज बनाउन अप्ठ्यारो परेको थियो। दसैं सकिएलगत्तै आइतबारदेखि मौसममा सुधार भएको र वर्षा रोकिएकाले ठाउँमा सडक उपकरण प्रयोग गरेर सडक मर्मत गरी सडक संञ्चालनमा ल्याउन सफल भएको आयोजनाका सुपरभाईजर ईन्द्रसिंह शेरचनले जानकारी दिए। 'हामीले अवरुद्ध बेनीजोमसोम सडक सूचारु गर्न अहोरात्र प्रयत्न गर्यौं। तर वर्षाले अवरोध पुर्यायो, आयोजनाका सुपरभाईजर शेरचनले भने, वर्षा रोकिएकाले सडक मर्मतलाई तिब्रता दिएर सोमबारबाट सडक सञ्चालनमा ल्यान सक्यौं। निरन्तरको वर्षाले उत्तरदक्षिण जोड्ने राष्ट्रिय गौरवको ७६ किमी बेनीजोमसोम सडकको घुमाउने ताल, बेगखोला, बैसरी,गुईठे,लाटो खोला,दाना ,रुप्से र काभ्रेभीर लगायतका स्थानमा बाढी पहिरो र नदी कटानले क्षति तुल्याएको थियो। त्यस्तै अविरल वर्षा रोकिएसंगै आईतबारदेखि मुस्ताङ खण्ड समेत सहज भएको छ। अविरल वर्षासँगै आएको बाढी पहिरो न नदी कटानले मुस्ताङको मार्फा, खन्ती, एक्लेभट्टी, पान्डा खोला , मुक्तिनाथ जाने सडक र कागबेनी छुसाङ लगायतका दर्जनौ स्थानमा सडक अवरुद्ध भएको थियो। मुस्ताङको मार्फाको दुई स्थानमा झन्डै एक हजार मिटर कालोपत्रे सडक बाढी पसेर क्षति पुगेको थियो। स्थानीय प्रशासन, घरपझोङ गाउँपालिका, वारागुङ मुक्तिक्षेत्र गाउँपालिका, सुरक्षा निकाय र स्थानीयबासीको सक्रियतामा मुस्ताङ सडक आईतबारदेखि सहज पारिएको प्रहरी नायव उपरीक्षक रविन्द्रनाथ पौडेलले जानकारी दि ।"
थापा र मरासिनीबीच तेस्रो पटक चुनावी भिडन्त हुने,"स्याङ्जा : स्याङ्जाको संघीय क्षेत्र नं १ मा नेपाली कांग्रेसका राजु थापा र नेकपा एमालेका नारायणप्रसाद मरासिनीबीच मुख्य प्रतिस्पर्धा हुने भएको छ। मंसिर ४ को प्रतिनिधिसभा सदस्य चयन निर्वाचनमा थापा र मरासिनीबीच हुन लागेको यो लगातार तेस्रो पटकको प्रतिस्पर्धा हो। २०७० सालमा भएको संविधानसभा सदस्य निर्वाचन, २०७४ को संघीय निर्वाचन र अहिले पनि आमने सामने छन्। मुख्य प्रतिस्पर्धामा पनि यिनै अनुहार हुन्। दोश्रो पटक सम्पन्न २०७० को संबिधानसभा निर्वाचनमा कांग्रेसतर्फका उम्मेदवार थापा विजयी भएका थिए। त्यसपछिको २०७४ सालको संघीय निर्वाचनमा गठबन्धन सहित एमालेका मरासिनी निर्वाचित भएका हुन्। उनीहरुसँगै क्षेत्र नं १ को प्रतिनिधिसभा सदस्यमा अन्य ३ स्वतन्त्रसहित १५ जनाको उम्मेदवारी दर्ता भएको छ। नेकपा एकीकृत समाजबादीतर्फका विष्णु गिरी, राप्रपाका खेमबहादुर गुरुङ, राष्ट्रिय स्वतन्त्र पार्टीका बोधराज रेग्मी, मौलिक जरोकिलो पार्टीका हरी नेपाल, मंगोल नेसनल अर्गनाइजेसनका निर्मल आले, राष्ट्रिय जनमुक्ति पार्टीका ओमबहादुर थापा, हाम्रो नेपाली पार्टीका सोमबहादुर नेपली, नेपाली कांग्रेस विपीका प्रदीप पौडेल, नेकपा माओवादी समाजवादीका ईश्वरीप्रसाद पौडेल, जनसमाजबादी नेपालका तीलकुमारी नेपाली, स्वतन्त्रतर्फका गोबिन्दबहादुर रानाभाट, अर्जुनप्रसाद पौडेल र लोकबहादुर दमैले उम्मेदवारी दर्ता गराएका मुख्य निर्वाचन अधिकृत रोमाकान्त ज्ञवालीले जानकारी दिए। दुई संघीय निर्वाचन क्षेत्र रहेको यहाँ १ को क प्रदेशमा ८ जना र ख प्रदेशतर्फ ७ जनाको उम्मेदवारी दर्ता भएको छ। प्रदेशसभा क मा नेपाली कांग्रेसतर्फका मेखलाल श्रेष्ठ, नेकपा एमालेका सीता सुन्दास, नेकपा माओबादी केन्द्रका अमृता थापा, राप्रपाका सूर्यलाल श्रेष्ठ, मंगोल नेसनल अर्गनाइजेसनका तिरथ गुरुङ, राष्ट्रिय जनमुक्ति पार्टीका भुवनसिंह थापा, हाम्रो नेपाली पार्टीका मकबुल मियाँ, स्वतन्त्र दुर्गादत्त भुसाल रहेका छन्। यसैगरी, १ को ख प्रदेशबाट नेपाली कांग्रेसका बुद्धिबहादुर राना, नेकपा एमालेका सुधिर पौडेल, नेकपा एकीकृत समाजबादीका शर्मिला पौडेल, राप्रपाका शान्ती हमाल, राप्रपा नेपालका गोबिन्दप्रसाद उपाध्याय, मंगोल नेसनल अर्गनाइजेसनका चिन्तु गुरुङ, स्वतन्त्र मनोज नेपालीको उम्मेदवारी परेको छ। स्याङ्जामा गठबन्धन दल नेकपा माओवादी केन्द्र र नेकपा एकीकृत समाजवादीले पनि छुट्टाछुट्टै मनोनयन दर्ता गराएका छन्। क्षेत्र नं १ को क मा माओवादी केन्द्रले र संघसहित ख प्रदेशमा समाजवादीले उम्मेदवारी दर्ता गराएका निर्वाचन कार्यालयले जनाएको छ।"
पार्टीलाई विधिमा हिंडाउन क्रियाशील छु : केसी,"नुवाकोट : पूर्वमन्त्रि तथा नेपाली कांग्रेसका केन्द्रीय सदस्य अर्जुननरसिंह केसीले पार्टीलाई लोकतान्त्रिक विधि तथा प्रक्रियामा अघि बढाउन आफू क्रियाशील रहेको बताएका छन्। केसीले पार्टीले पछिल्लो समय कतिपय विषयहरु विधि र प्रक्रिया अनुसार अगाडि लैजान नसकेको बताए। नेपाल प्रेस युनियनले विदुरमा सोमबार आयोजना गरेको पत्रकार सम्मेलनमा केसीले पार्टीमा पछिल्लो समय विद्यि र विधान संकटमा पर्दै गएको बताए। उनले आफूले पार्टीलाई विधि र नीतिसम्मत रुपमा अगाडि बढाउनु पर्छ भनेर आवाज उठाउँदै आएको पनि बताए। नुवाकोट क्षेत्र नं २ मा सत्तारुढ गठबन्धनका तर्फबाट प्रतिनिधि सभा सदस्यका लागि उम्मेदवारी दर्ता गरेका केसीले यो निर्वाचन आफ्नो लागि अन्तिम भएको समेत बताए। पत्रकार सम्मेलनमा केही भावुक हुँदै केसीले आगामी कुनै पनि निर्वाचनमा आफू अब उम्मेदवार नहुने समेत बताए। 'मेरो लागि मंसिर ४ गतेको निर्वाचन अन्तिम निर्वाचन हो, फेरि फेरि लड्न सक्छु कि सक्दिनँ। तर, अब मेरा लागि यो अन्तिम निर्वाचन हो', केसीले भने। 'योभन्दा अघिल्लो निर्वाचनमा अन्तिम भनेको रहेछु भने त्यो होइन, यो चाहीँ अन्तिम हो।' आफूले झण्डै ६ दशक लामो राजनीतिक जीवनमा जनताको पक्षमा उभिएको नेता केसीको जिकिर छ। संसदमा राष्ट्रिय र अन्तर्राष्ट्रिय विषयमा बोल्न सक्ने, जनताको समस्यालाई प्रभावकारी रुपमा कार्यान्वयन गर्न सक्ने आफूमात्र भएको नेता केसीले दावी गरे। उनले पार्टीलाई लोकतान्त्रिक विधि तथा प्रक्रियामा अघि बढाउन र युवाको नेतृत्व पार्टीभित्र र बाहिर सबैतिर सुरक्षित गराउनको लागि निर्वाचनमा होमिएको पनि बताए।"
हवाई उद्धार हुन नसक्दा गर्भवतीको मृत्यु,सिमकोट : चार दिनदेखि रक्तश्रावले छटपटाइरहेकी गर्भवतीको हवाई उद्धार हुन नसक्दा मृत्यु भएको छ। खराब मौसमका कारण कालिकोटबाट हेलिकप्टर हुम्ला आउन नसकेपछि सर्केगाड गाउँपालिका७ रोडिकोटकी २४ वर्षीया पविता शाही छत्यालको अत्याधिक रक्तश्रावबाट मृत्यु भएको हो । छत्यालको उद्धार हुन नसक्दा मृत्यु भएको जिल्ला अस्पतालका सिनियर अनमी सरिता बोहराले बताइन्। उद्धारका लागि सोमबार सुर्खेतबाट उडेको हेलिकोप्टर खराब मौसमका कारण कालिकोटस्थित नेपाली सेनाको ब्यारेकमा अवतरण गरेर डेढ घण्टा रोकिएको थियो । मौसमका सुधार नआएपछि हेलिकोप्टर पुनः सुर्खेतमै फर्किएको जनाइएको छ।
डडेल्धुरामा ३ पदका २५ आकांक्षी,"डडेल्धुरा : मंसिर ४ मा हुने प्रतिनिधिसभा र प्रदेशसभा सदस्यको निर्वाचनका लागि डडेल्धुरामा तीन पदका लागि २५ जनाले उमेदवारी दर्ता गरेका छन्। प्रतिनिधिसभामा प्रधानमन्त्री तथा कांग्रेस सभापति शेरबहादुर देउवासहित ११ जनाले उम्मेदवारी दर्ता गरेका छन्। प्रदेशसभा क र ख मा क्रमशः ६ र ८ गरी १४ जनाले उम्मेदवारी दर्ता गरेका हुन्। प्रतिनिधिसभाका लागि देउवालगायत ११ जना उम्मेदवारहरूले मनोनयन दर्ता गराएका छन्। यसैगरी प्रदेशसभा सदस्य तर्फ १४ जनाले उम्मेदवारी दर्ता गराएका मुख्य निर्वाचनको कार्यालयले जनाएको छ। देउवासँगै प्रतिनिधिसभा सदस्य पदमा प्रमुख प्रतिपक्ष दल नेकपा एमालेबाट चक्रप्रसाद स्नेही, नेपाली कांग्रेस बीपीबाट कर्णबहादुर मल्ल, एमालेबाट बागी बिक्रम शाही, राप्रपाबाट गोविन्द खडायत, राप्रपा नेपालबाट कालीप्रसाद जोशी, जनता समाजवादी पार्टीबाट श्याम सिनाल, स्वतन्त्रबाट कर्णसिंह रावल, सागर ढकाल, दानबहादुर पाल र लालबहादुर कठायतले उम्मेदवारी दर्ता गरेको मुख्य निर्वाचन अधिकृत बालकृष्ण वाग्लेले बताए। प्रधानमन्त्री एवं नेपाली कांग्रेस सभापति देउवाको वारिसनामामार्फत कांग्रेस केन्द्रीय सदस्य नेतृ डा आरजु राणा देउवाले मनोनयन दर्ता गराएकी हुन्। देउवाको प्रस्तावकमा कांग्रेस डडेल्धुरा जिल्ला कार्यसमिति सचिव हेमराज चटौत र समर्थक पार्टी उपसभापति डिल्लीराज जोशी रहेका मुख्य निर्वाचन अधिकृत वाग्लेले जानकारी दिए। सत्ता गठबन्धन दलबाट डडेल्धुरामा प्रदेश क्षेत्र (क) मा नेकपा माओवादी केन्द्रका खगराज भट्ट र क्षेत्र (ख) मा कांग्रेसका गोविन्दराज बोहराले मनोयन दर्ता गराएका छन्। खगराज भट्ट २०६४ देखि ३ पटक देउवासँग प्रतिनिधिसभा सदस्यको निर्वाचनमा प्रतिस्पर्धा गरी पराजित भएका थिए। बोहरा कांग्रेस महासमिति सदस्य हुन् भने सुदूरपश्चिम प्रदेश सामाजिक विकासमन्त्री समेत रहेका छन्। नेकपा एमालेबाट प्रदेश क्षेत्र (क) मा पठानसिंह बोहरा र क्षेत्र (ख) मा गजेन्द्र शाहीले उम्मेदवारी दर्ता गराएका छन्। बोहरा बाम गठबन्धनको सरकारमा सुदूरपश्चिम प्रदेश भौतिक पूर्वाधारमन्त्री बनेका थिए। उनी २०७४ सालको निर्वाचनमा कांग्रेसका उम्मेदवार रघुवर भट्टलाई पराजित गर्दै प्रदेशसभा सदस्यमा निर्वाचित भएका थिए। शाही पूर्वजिल्ला विकास समिति सभापति हुन्। यस्तै, सत्ता गठबन्धन दलबाट प्रदेश क्षेत्र (ख) मा टिकट नपाएपछि एकीकृत समाजवादी पार्टीका नेता डा तारा जोशीले बागी उम्मेदवारी मनोनयन दर्ता गरेका छन्। समाजवादी पार्टीको केन्द्रीय निर्णयलाई नमान्दै जिल्ला कार्य समितिको सर्वसम्मत निर्णय गरी उम्मेदवारी दर्ता गराएको उनले बताए। यसैगरी, प्रदेश क्षेत्र (क)मा कांग्रेस बीपीबाट गणेशप्रसाद जोशी, राप्रपाबाट पदमराज जोशी र दुई जना महेश धामी र धनबहादुर बोहराले स्वतन्त्र उम्मेदवारी दिएका छन्। प्रदेश क्षेत्र (ख)मा राप्रपाबाट खेमराज पनेरु, राप्रपा नेपालबाट जयराज अवस्थी, जसपाबाट नरभान पार्की र स्वतन्त्रबाट तेजबहादुर कठायत, नवराज धिक्तले उम्मेदवारी दर्ता गराएका छन्।"
चितवनमा अधिकांश नयाँ उम्मेदवार,"चितवन : नेकपा एमालेका उपाध्यक्ष सुरेन्द्र पाण्डे तेस्रोपटक चितवनको क्षेत्र नम्बर१ बाट उम्मेदवार बनेका छन्। पूर्व अर्थमन्त्री पाण्डे दुईपटक निर्वाचित भइसकेका हुन्। उनी २०७० सालमा संविधानसभा सदस्य निर्वाचित भएका थिए। त्यसपछि उनी अर्थमन्त्री बने। पाण्डे २०७४ सालको प्रतिनिधिसभा निर्वाचनमा माओवादी केन्द्रसँगको तालमेलमा निर्वाचित भएका थिए। उनीसँग चुनावी प्रतिस्पर्धामा उत्रिएकाहरू भने नयाँ अनुहार हुन्। पाण्डेसँग राष्ट्रिय योजना आयोगबाट राजिनामा दिएर चुनावमा होमिएका काँग्रेसका विश्व पौडेल चुनावी प्रतिस्पर्धामा छन्। पौडेल पहिलो पटक चुनाव लड्न लागेका हुन्। राप्रपाबाट प्रतिनिधिसभा सदस्यका लागि चितवन१ बाट राप्रपा बागमती प्रदेशका सहसचिव मधुकुमार भट्टराई (माधव) उमेदवार छन्। उनी पनि नयाँ अनुहार हुन्। प्रदेश १ (क) मा एमालेबाट जगन्नाथ थपलिया, कांग्रेसका किरणभूषण सिंह ओली प्रतिस्पर्धी छन्। त्यस्तै, प्रदेश (ख)मा नेकपा एसका कृष्ण खनाल र एमालेका प्रकाश खनाल प्रतिस्पर्धामा छन्। कृष्ण खनाल यसअघि सोही क्षेत्रबाट निर्वाचित भएका थिए। उनी एमाले विभाजनपछि नेकपा एसमा गएका हुन् भने प्रकाश खनाल माओवादीबाट एमालेमा आएका हुन्। त्यस्तै, राप्रपाबाट क्षेत्र (क) मा रामहरी कंडेल र (ख) मा बलराम खनाल उम्मेदवार छन्। प्रदेशतर्फ कृष्ण खनालबाहेक सबै नयाँ अनुहार हुन्। क्षेत्र नम्बर दुईमा राज्यमन्त्री उमेश श्रेष्ठ उम्मेदवार बनेका छन्। यसअघि समानुपातिकबाट सांसद बनेका श्रेष्ठ यसपटक प्रत्यक्षतर्फका उम्मेदवार हुन्। श्रेष्ठका प्रतिस्पर्धी एमालेका कृष्णभक्त पोखरेल हुन्। पोखरेल २०७० र २०७४ को निर्वाचनमा विजयी भएका थिए। राष्ट्रिय प्रजातन्त्र पार्टीका केन्द्रीय सदस्य रविन अधिकारी पनि उम्मेदवार छन्। यही क्षेत्रमा भने राष्ट्रिय स्वतन्त्र पार्टीका अध्यक्ष रवि लामिछानेले पनि उम्मेदवारी दर्ता गराएका छन्। प्रदेशसभा सदस्यतर्फ क्षेत्र नम्बर २(क) मा नेकपा माओवादी केन्द्रका घनश्याम दाहाल, एमालेका कृष्णप्रसाद सिलवाल र राप्रपाका रुक्माङगत पोखरेलले उम्मेदवारी दिएका छन्। २(ख) मा एमालेका देवी ज्ञवाली, कांग्रेसका उत्तम जोशी र राप्रपाका जगदिश्वर अधिकारीले उम्मेदवारी दिएका छन्। दाहालबाहेक सबै नयाँ प्रतिस्पर्धी हुन्। माओवादी केन्द्रका अध्यक्ष पुष्पकमल दाहालले छोडेको चितवनको क्षेत्र नम्बर३ मा रोचक भिडन्त हुने भएको छ। राष्ट्रिय प्रजातन्त्र पार्टीका उपाध्यक्ष विक्रम पाण्डेले चितवन क्षेत्र नम्बर३ बाट प्रतिनिधिसभा सदस्यमा उम्मेदवारी दिएका छन्। पूर्व वन तथा भूसंरक्षण मन्त्री पाण्डे २०७० सालमा तत्कालीन चितवन५ बाट संविधानसभा सदस्य निर्वाचित भएका थिए। २०७४ सालमा कांग्रेससँगको तालमेलमा उठेका पाण्डे माओवादी केन्द्रका अध्यक्ष पुष्पकमल दाहालसँग पराजित भएका थिए। पाँच दलीय गठबन्धनका तर्फबाट माओवादी केन्द्रका डा भोजराज अधिकारी उम्मेदवार बनेका छन्। उनी भरतपुर अस्पतालको अध्यक्षबाट राजीनामा दिएर चुनावमा होमिएका हुन्। एमालेका जिल्ला अध्यक्ष रामप्रसाद न्यौपाने पनि उक्त क्षेत्रबाट लड्दै छन्।"
नीति कथा : दुष्टलाई दण्ड,"वनको बीचतिर एउटा ब्वाँसो सिकारको खोजीमा थियो। ऊ वनमा कहिले यता कहिले उता घुमिरहेको थियो। घुम्दाघुम्दै ऊ वनको पल्लो छेउ पुग्यो। वन नजिकैको त्यो बस्ती देखेर एकछिन त ऊ अलमलमा पर्यो। उसलाई गाउँ पस्ने हिम्मत आएन। चारैतिर आँखा घुमाउँदा उसले गाउँनजिकै रहेको एउटा चरनमा चरिरहेका भेडाहरूको झुन्ड देख्यो। ब्वाँसोले भोजनका लागि एउटा भेडालाई मार्ने बारेमा सोच्न थाल्यो। सोचीमात्र के रहेको थियो उसले चरनको नजिकै भेडाको एउटा छाला देख्यो। त्यो छाला कुनै एक भेडाको थियो भन्ने बुझेपछि ऊ कसरी यस्तो भयो भन्नेतर्फ सोच्न थाल्यो। अनुमान गर्यो कि त्यो भेडालाई केही दिन पहिले कुनै कुनै हिंस्रक जन्तुले मारेको हुनुपर्छ। ब्वाँसो भेडाको छाला लगाएर भेडाहरूको झुन्डमा मिसिन पुग्यो। गोठालोले उसलाई भेडाहरूसँगै धपाउँदै गाउँमा लिएर गयो। घरमा पुगेर गोठालोले भेडाहरूलाई गोठमा बन्द गरिदियो। ढोकामा ताल्चा लगाइदियो। ठीक त्यही समयमा गोठालोकी पत्नी त्यहाँ आइन्। त्यहाँ आएर उसले पतिलाई भनिन्, आज रातिको भोजनका लागि एउटा भेडालाई मार्नुहोस् है। गोठालो गोठभित्र पस्यो। एउटा मोटोताजा भेडालाई खोज्न थाल्यो। मोटो छालाभित्र लुकेको ब्वाँसोलाई छामेर उसले भन्यो, यो भेडो निकै मोटोघाटो छ। यति भनेर उसले खुकुरीले निकाल्यो। अन्ततः भेडो बनेर पुगेको ब्वाँसोलाई मारिदियो। नैतिक शिक्षा : हो, दुष्टता विनाशको मूल हो। ठीकै भनिएको रहेछ कि दुष्टहरूलाई दण्ड अवश्य मिल्छ।"
१५ लाखमै डाक्टर !,"शिक्षक मित्र बिरामी भएर स्वास्थ्य परीक्षणका लागि कुनै अस्पतालमा गएछन्। जँचाउने पालो आएपछि टिकट पछ्याएर गोजीमा हालेछन् अनि लामो सुस्केरा हालेर नजँचाई घर फर्किएछन्। कारण के रहेछ भने बिरामी जाँच्न बसेका डाक्टरलाई उनले कक्षा १११२ मा पढाएका रहेछन्। जो कक्षाका लद्दु विद्यार्थीमध्ये एक थियो रे। बोर्ड परीक्षा दिएको ६८ महिनामा नै उनले के त्यस्तो चमत्कार गरेर डाक्टरी पढ्न नाम निकाले होला ? यस्तो डाक्टरले रोग निको पार्नुको सट्टा मलाई उल्टापुल्टा उपचार गरेर रोग थपिदिन सक्छ भन्ने आशंकाले उनी फर्किएका रहेछन्। कामना गरौं यो उदाहरणले सबैलाई नछोओस्। यो एउटा अपवादमूलक घटना बन्न पुगोस्। आफ्नो क्षमताले डाक्टर बन्नेको संख्या पनि यो मुलुकमा ठूलो छ। अब त क्षमताले मात्रै कहाँ पुग्छ र ? महँगो शुल्क ठीक पार्न नसक्नेले डाक्टर बन्ने सपना नदेखे पनि हुन्छ। क्षमता भएर पनि डाक्टर बन्न नपाएका, आफ्नो घरखेत बेचेर डाक्टर भएका अनि डाक्टर बन्ने सपना बोकेर बिदेसिन बाध्य भएका सबै नेपालीप्रति हामी सबैको हार्दिक सम्मान छ। शिक्षा र स्वास्थ्य क्षेत्रमा देखिएको चरम व्यापारीकरणले जनमानस आक्रान्त छ। यतिखेर खरायोको रेखदेखको जिम्मेवारी सिंहलाई दिनु र मुलुकको शिक्षास्वास्थ्य सुधारको जिम्मेवारी व्यापारीलाई दिनु उस्तै उस्तै भएको छ। सिंहको पञ्जाबाट मुक्त हुन कथाको खरायोले जस्तो गर्न वास्तविक जीवनमा सम्भव छैन। यसका लागि भक्तपुर नगरपालिका र ख्वप सञ्जालको जस्तो संघर्ष, प्रतिबद्धता र जनमुखी सोच चाहिन्छ। भक्तपुर नगरपालिका र ख्वप सञ्जालको पछिल्लो योजनाले सबैको ध्यान खिचेको छ। सर्वसाधारण जनताले यसलाई हृदयबाटै स्वागत र नमन गरिरहेका छन् तर नीति निर्माताहरूको हृदयसम्म यो कुरो पुग्न नसकेको आभास भइरहेको छ। ख्वप विश्वविद्यालय स्थापना गर्न दिने हो भने हामी १५ लाखमा डाक्टर उत्पादन गरेर देखाइदिन्छौं भनेर सांसद प्रेम सुवालले प्रतिनिधिसभामा पटकपटक उद्घोष गरिरहेका दृश्य देखिन्छन्। प्राचीन सांस्कृतिक नगरी भक्तपुर शैक्षिक नगरी पनि हो। भक्तपुर आफैंमा एक खुला विश्वविद्यालय हुँदै हो तर आफ्नै एउटा छुट्टै विश्वविद्यालय स्थापना गर्नका लागि वर्षौंदेखि तड्पिरहेको छ। भक्तपुर नगरपालिकालाई किन चाहियो छुट्टै विश्वविद्यालय भन्ने प्रश्न उब्जिन पनि सक्छ। यस प्रश्नको उत्तर खोज्नुअघि हामी २०५० को दशकअघिको नेपालको शिक्षा प्रणालीमा फर्किनु पर्ने हुन्छ। जतिखेर सरकारले प्रवीणता प्रमाणपत्र तह खारेज गरेर दस जोड दुईको अवधारणा ल्याएको थियो। प्रवीणता प्रमाणपत्र तह हटेपछि जताततै प्लस टुहरू उम्रिए। आफ्नो हैसियत, विज्ञापन, पहुँच, शक्ति र तडकभडकको गुलियो छर्दै प्लस टु कलेजले आफूले सकेको शुल्क असुल्न थाले। यसरी सस्तो प्रवीणता प्रमाणपत्र तहको शिक्षा महँगो सौदामा गएर टुंगियो। मूल्यका हिसाबलेअभिभावकहरू सुनसित पित्तलको सौदाबाजीमा सहभागी हुन अभिशप्त भए। क्याम्पसबाट सरुवा भएको शिक्षा स्कुलमा पुगेर घटुवा भयो। प्रवीणता प्रमाणपत्र तह राम्रो थियो भन्ने मेरो आशय पटक्कै होइन। यसको पठनपाठन र मूल्यांकन प्रणाली पनि परम्परागत ढुसीयुक्त र कर्मकाण्डी थियो। तर, यसलाई सुधारेर राम्रो बनाउनु पर्नेमा मुलुकको शिक्षा चरम अराजकतातिर धकेलियो। राज्यले सबैभन्दा सस्तो गर्नुपर्ने शिक्षास्वास्थ्य सबैभन्दा महँगो हुन पुग्यो। यस्तै धोकाधडीको बीचमा भक्तपुर नगरपालिकाले सञ्चालन गरेको ख्वप कलेजले २०५६ सालदेखि नै सस्तो एवं गुणस्तरीय प्लस टु सेवाको सुरुआत गर्यो। यसले अभिभावकको मनमा आशाको टुसा अंकुराई दिने काम गर्यो। बागीश्वरी, शारदा, वासु, आदर्शलगायतका स्कुलले ख्वपको पदचाप पछ्याए। छिमेकी जिल्ला काभ्रेको बनेपा, धुलिखेल, पनौतीदेखि लिएर काँठको उत्तर पूर्वी भेगका अभिभावक र विद्यार्थीको रोजाइमा यी कलेजहरू पर्न थाले। क्रमशः यिनको ख्याति नेपालभर फैलियो।प्लस टु महँगो मात्रै हुँदैन, सस्तो र गुणस्तरीय पनि हुनसक्छ भनेर यिनले उदाहरण प्रस्तुत गरे। अभिभावक गद्गद् भई आभार व्यक्त गरिरहेकै छन्। भक्तपुर नगरपालिकाले सञ्चालन गरेको ख्वप कलेज त्यतिमै चुप बसेन। अरूले सञ्चालन गरेको भन्दा दुईगुना सस्तोमा सिभिल र आर्किटेक्चर इन्जिनियरिङका कक्षाहरू सञ्चालनमा ल्यायो। साथै इलेक्ट्रोनिक, कम्प्युटर, कम्युनिकेसनदेखि अर्थकुइक इन्जिनियरिङसम्म धेरै सस्तो मूल्यमा पढाउन थाल्यो। यसबाट हौसिएको ख्वप सञ्जालले सर्वसुलभ मेडिकल कलेज स्थापनाको सपना सजायो। फलस्वरूप २०७३ सालमा ख्वप विश्वविद्यालयको विधेयक संसद्मा दर्ता गरायो। ख्वप विश्वविद्यालय बनाउने अवस्था सिर्जना भएको खण्डमा हामी १५ लाखभित्रमा डाक्टरी पढाइ दिन्छौं भन्दा डराउनु पर्ने कारण के त ? कसैले सस्तोमा पढाउँछु, मलाई काम गर्ने मौका देऊभन्दा टाउको दुखाउनु पर्ने कारण के हुन्छ ? एकाध छात्रवृत्तिको कुरालाई एकछिन थाँती राख्दै छातीमा हात राखेर भनौं त, के हाम्रो मेडिकल शिक्षामा गरिबगुरुवाको पहुँच छ ? के उनीहरूलाई यो अवसर दिन मिल्दैन ? के उनीहरूका सपना हुँदैनन् ? गरिबका छोराछोरीको पहुँच पुग्ने गरी ख्वपले ल्याएको यो प्रस्तावलाई मलजल गर्ने हो कि जरैसित उखलेर फाल्ने प्रपञ्च गर्ने ? राजनीति नै गर्नु परे अरू विषयमा गरौंला। जनसेवासित प्रत्यक्ष सरोकार राख्ने शिक्षा र स्वास्थ्यमा अब धेरै राजनीति नगरौं। सक्छौं ख्वपको जस्तो अभियान देशैभरि चलाऔं। सक्दैनौं, ख्वपलाई काम गर्ने वातावरणको सिर्जना गरौं। छल, छाम, लुट, अराजकता र षड्यन्त्रको भुँमरीबीचमा एउटा आशाको दियो टिम्टिमाउन खोजिरहेको छ। कृपया यसलाई निभ्न नदिऔं। ख्वपलाई रोक्नुको भित्री रहस्य के छ, थाहा छैन। आमजनतालाई त्यतातिर पस्नु पनि छैन, यसको गहिराई खोतल्नु पनि छैन। संविधानले ग्यारेन्टी गरेको हकअधिकार नागरिक भएर प्रयोग गर्न पाए पुग्छ। आफूले पूरा गर्न नसकेका सपना सन्तानमार्फत पूरा गर्न पाए पुग्छ। रकम अभावले थन्किएका सपना यसरी थोरै बजेटमै पूरा गर्ने दिन आए आमनागरिक खुसी हुने थिए। अन्ततः त्यसको फाइदा पूरै नेपालीलाई हुनेछ। बाहिरबाट हेर्दा सांसद् भवन, शिक्षा मन्त्रालय र सरकार ख्वपको अभियानबाट डराएको जस्तो देखिन थालेको छ। नत्र पेस गरेको एक दशक हुन लाग्दासम्म ख्वप विश्वविद्यालयको विधेयकलाई लुकाउनुपर्ने, दबाउनुपर्ने अनि पेल्नुपर्ने त्यस्तो के कारण छ ? यो मुलुकलाई अझै पनि हजारौं स्वास्थ्यकर्मीको खाँचो छ। मेडिकल शिक्षालगायतका उच्च शिक्षाका लागि प्रत्येक वर्ष मुलुकको ५०औं अर्ब विदेशीको पोल्टामा जाने गरेको छ। यतातिर सोच्नु पर्दैन ? कूटनीतिक नियोगमा काम गर्न फिनल्यान्डबाट नेपाल आएका एक मित्र छन्। भेटमा उनले भनेका थिए, नेपाल बहुत सुन्दर देश हो। यहाँ, कृषि, पर्यटन, शिक्षा र स्वास्थ्यको विकासको अपार सम्भावना छ। यहाँको भूमि यति सुन्दर छ कि यहाँ साँच्चै सुन फल्छ तर हाम्रो देशमा त एउटै कुरा मात्र फल्छ, त्यो हो हिउँ। जिस्किएको भावमा जिज्ञासा राखेको थिएँ तपाईंहरू के गरेर खानुहुन्छ त ? उनले गर्व गर्दै भनेका थिएहामीसित यस्ता विश्वविद्यालय छन् जसले हामीलाई संसारलाई नै बाँड्न पुग्ने गरी ज्ञान, सीप र शिक्षा सिकाउँछन्। हामी तिनै ज्ञान, सीप र शिक्षा संसारभर फैलाएर बाँचिरहेका छौं। आफ्नो देशका विश्वविद्यालयहरूलाई झल्झली सम्झिएँ। त्यहाँको राजनीति, बेथिति र बान्ता आउने वातावरण सम्झिएँ अनि आफैंलाई धिक्कारें। मेरो देशले भारत र चीनजस्ता विशाल जनसंख्या भएका मुलुकको मार्ग पछ्याउँदै आफूलाई तेस्रो स्थानमा उभ्याएर विदेशी विश्वविद्यालयलाई विद्यार्थी आपूर्ति गरिरहेको छ। भन्नलाई हामी आफूलाई गरिब भनिरहेका छौं। तर हामी उनीहरूका लागि ठूलो बजार र आर्थिक स्रोत भएका छौं। यस्तो बेलामा पनि गुणस्तरीय विश्वविद्यालय खोलेर मातृभूमिको सेवा गर्छु भन्नेलाई हतोत्साहित र निषेध गर्नु कसैका लागि पनि हितमा छैन। यदि केही व्यक्तिको हितमा छ भने पनि त्यसलाई निरुत्साहित गरेर आम मानिसको हित हेर्नुपर्छ सरकारले। समान अवसर र अधिकार लोकतान्त्रिक गणतन्त्रको प्राण हो। के हाम्रो वर्तमान शिक्षा र स्वास्थ्य प्रणालीमा जनताका लागि समान अवसर र अधिकार छ ? शिक्षा र स्वास्थ्यका विषयमा कहिलेसम्म झुट, धोका र छलछामको राजनीति गरिरहने ? जनतालाई कहिलेसम्म लोकतान्त्रिक गणतन्त्रको पिँजडामा थुनेर राख्ने ? हे मेरो देशका भाग्य विधाताहरू ! आफूलाई लोकतान्त्रिक गणतन्त्रका प्रणेता ठान्ने महानुभावहरू !! हे यो देशको मुहार फेर्छु भनेर कसम खानुभएका राजनीतिका कुशल खेलाडीहरू !!! ख्वप विश्वविद्यालयको विधेयकलाई अब धेरै नअड्काउनुहोस्। ख्वप विश्वविद्यालयले १५ लाखमा डाक्टर उत्पादन गरेको दिन हेर्न नेपाली जनता आतुर भएर पर्खिरहेका छन्। ख्वप मात्रै होइन, अझ धेरै गुणस्तरीय विश्वविद्यालय खोल्ने वातावरण सिर्जना गराउनुहोस्। नेपालीले विदेशमा पसिना बगाएर पठाएको रेमिट्यान्समा मात्र आँखा नलगाउनुहोस्। रेमिट्यान्स भित्र्याउनु नै छ भने डाक्टर बनाएर गुणस्तरीय कार्यका लागि युवालाई विदेश पठाउनु होस्। शिक्षाको नाउँमा बाहिरिने अर्बौं रुपैयाँलाई रोक्ने रणनीति पनि ल्याउनुहोस्। शिक्षाको नाउँमा बर्सेनि ५० औं अर्ब रुपैयाँ बाहिरिँदा तपाईंको मन पोल्दैन ?"
सर्पले डस्दा वालिङमा एक जनाको मृत्यु,स्याङ्जा : वालिङमा सर्पले डसेर एक जनाको मृत्यु भएको छ। वालिङ नगरपालिका ८ बोगटीडाँडाका ४२ वर्षीय तीलबहादुर खाँणको उपचारका क्रममा गह्रौँ प्राथमिक अस्पतालमा मृत्यु भएको हो । सर्पले डसेपछि अस्पताल ल्याएका उनलाई रिफर गरिएको र थप उपचारका लागि लैजाने तयारी हुँदै गर्दा बिहान मृत्यु भएको प्रहरी नायब उपरीक्षक ढकेन्द्र खतिवडाले जानकारी दिए। सर्प करेत प्रजातिसँग मिल्दोजुल्दो रहेको र खाँणका हातका २ ठाउँमा डसेको बताइएको छ।
प्रचण्डका प्रतिस्पर्धी १०० वर्षीय पोखरेल,"गोरखा : २००७ सालमा मुक्ति सेनामा लागेर आन्दोलन गरेका शताब्दी पुरुष टिकादत्त पोखरेलले आउँदो चुनावमा प्रचण्डसित प्रतिस्पर्धा गर्ने भएका छन्। सिरानचोक गाउँपालिका४ माझगाउँबेंसीका सय वर्षीय पोखरेलले गोरखा२ बाट प्रतिनिधिसभा निर्वाचनका लागि उम्मेदारी दिएका हुन्। पोखरेल कांग्रेस निकट हुन्। नेपाली सेनाको सात वर्षको जागिर छाडेर मुक्ति सेनामा लागेर युद्ध गरेका उनले यसअघि कुनै पनि राजनीतिक तथा लाभको पद लिएनन्। काम गर्ने हामी, देशै लुटेर खाने अरू भए। अब त अत्ति भो भनेर पहिलोपटक चुनाव लड्न लागेको हुँ, उनले भने, २०४७ सालमा किसुनजीले राष्ट्रियसभामा जाने त भनेर सोध्नुभएको थियो। जनताले अझै राम्ररी खान लाउन पाएका छैनन्। हामीले पद लिने बेला भएको छैन भनेर गइन्। हाम्रो रगत खेरा जाने भयो भनेर अहिलेचाहिँ आफैं लडेको हो। आफ्नो निर्वाचन क्षेत्र चाहार्न सक्नुहुन्छ भन्ने प्रश्नमा उनले भने, पर्यो भने युद्ध लड्न सक्छु, निर्वाचन क्षेत्र चाहार्न किन नसक्ने ? बीपीले अन्तिममा भन्नुभएको थियो, सुकिलामुकिला हाबी हुनेछन्, त्यतिबेला फेरि युद्ध लड्नुपर्नेछ। आज त्यस्तै भएको छ। १९८० कात्तिक १५ गते जन्मेका उनी १४ वर्षकै उमेरमा नेपाली सेनामा भर्ती भएँ। हुँदाखाँदाको जागिर छाडेर मुक्ति सेनामा भर्ती भए। बीपी, सुवर्ण शमसेर, गणेशमान, कृष्णप्रसादसँग ४ वर्ष जेल बसे। ४ वर्ष निर्वासनमा बसे। २००७, २०१८, २०३६, २०४६ को आन्दोलन लडे। उनका सहयोद्धा अहिले कोही छैनन्। उनको योगदान सम्झेर थिरबम मल्ल प्रतिष्ठानले तीन वर्षअघि अभिनन्दन गरेको थियो। त्यसबाहेक उनले कुनै लाभ नलिएका उनका आफन्त सीपी पोखरेल बताउँछन्। एउटा छोरा गाउँमै खेती किसानी गरेर बस्नुहुन्छ। अर्का छोरा प्रेस काउन्सिलको जागिर छाडेर कोरियातिर वैदेशिक रोजगारीमा जानुभयो। अहिले चितवनतिर घरगृहस्थी गरेर बस्छन्। उहाँ पनि अहिलेसम्म लठ्ठी टेक्नु पर्दैन।"
लोकतन्त्रमा भागबन्डा,"हाम्रो देश संघीय लोकतान्त्रिक गणतन्त्रात्मक राज्य हो। वर्तमान संविधानले जनताको प्रतिस्पर्धात्मक बहुदलीय लोकतान्त्रिक शासन प्रणालीलाई संस्थागत गरेको छ। यस प्रणालीमा बहुदलीय प्रतिस्पर्धालाई आत्मसात् गर्दै राजनीतिक दलहरू संगठित हुन पाउँछन्। आवधिक निर्वाचनमा सहभागी हुने, जनताको अभिमतबाट परीक्षण हुने र जनताले गरेको फैसलालाई शिरोधार्य गरेर आफ्नो भूमिकालाई लोकतान्त्रिक शासन प्रणालीमा समाहित गर्ने राजनीतिक दलहरूको प्रमुख जिम्मेवारी हो। २०७९ मंसीर ४ गते एकै चरणमा प्रतिनिधिसभा र प्रदेशसभाको निर्वाचन हुँदैछ। निर्वाचन आयोग उक्त निर्वाचनलाई भयरहित वातावरणमा स्वतन्त्र र निष्पक्ष रूपमा सम्पन्न गर्न तयारीका साथ जुटिरहेको छ। सोही सिलसिलामा राजनीतिक दलहरूले समानुपातिकतर्फका उम्मेदवारको बन्दसूची निर्वाचन आयोगमा बुझाइसकेका छन्। प्रत्यक्ष मतदानबाट निवार्चित हुने प्रतिनिधिसभाका १ सय ६५ सिट र सातवटै प्रदेशका प्रदेशसभाका ३ सय ३० सिटका लागि असोज २३ गतेदेखि उम्मेदवारी पेस गर्नेलगायत कार्यहरू गर्न निर्वाचन आयोगले तालिका प्रकाशन गरेको छ। यसरी मुलुक निर्वाचनमा होमिएको छ। संघ सरकार र प्रदेश सरकारले नयाँ नेतृत्व पाउने समय नजिकिँदै छ। लोकतन्त्र शासनको सर्वोत्तम रूप हो। यसो भनिरहँदा लोकतन्त्र स्वतः सफल हुन्छ भन्ने चाहि होइन। यसको सफलताका लागि विभिन्न सर्तको पालना हुनुपर्छ। लोकतन्त्र सफल हुन जनतामा लोकतान्त्रिक भावना प्रबल हुनुपर्छ। यसो भयो भने लोकतन्त्र फलिफाप (फ्लोरिस) हुन्छ। लोकतन्त्रप्रतिको जागरुकता लोकतन्त्र सफल बनाउने अर्को आधार हो। यसैगरी सार्वजनिक सदाचार यस्तो सर्त हो जसले लोकतान्त्रिक संस्कारलाई सम्मानित बनाउने काम गर्छ। सार्वजनिक सदाचारको अभावमा लोकतन्त्र सर्वोत्तम बन्नै सक्दैन। परस्पर सहयोग र सहिष्णुताको भावनाले लोकतन्त्रलाई पल्लवित र पुष्पित बनाउँछ। राष्ट्रप्रेम र राष्ट्रिय एकता लोकतन्त्रको मुकुट हो। यो भावना जति प्रबल हुन सक्यो, लोकतन्त्र त्यति सर्वप्रिय हुन्छ। लोकतन्त्रको सफलताका लागि नागरिक शिक्षित हुनुपर्छ। किनकि नागरिक आफ्नो अधिकार र कर्तव्यप्रति सचेत हुन शिक्षित भएमा मात्र सम्भव हुन्छ। लोकतन्त्रलाई समृद्ध बनाउन प्रबुद्ध समुदायका उपस्थिति अपरिहार्य छ। लोकतन्त्र जनमतमा आधारित शासन व्यवस्था भएकाले प्रबुद्ध जनमत भयो भने मात्र लोकतन्त्रको सही प्रयोजन सिद्ध हुन्छ। लोकतन्त्रको साह्रै महत्त्वपूर्ण सर्त हो राजनीतिक दलको गठन र क्रियाशीलता। राजनीतिक दलको उपस्थिति, सहभागिता र योगदानले लोकतन्त्र सुदृढ हुन्छ। दलबीचको स्वस्थ प्रतिस्पर्धाले लोकतन्त्रलाई मजबुत बनाउँछ। लोकतन्त्रको सफलताका लागि नागरिकको सामाजिक तथा आर्थिक समानता अर्को महत्त्वपूर्ण सर्त हो। मानिसले मानिसउपर शोषण नगरुन्, समाजमा विभेद, असमानता र वञ्चितीकरण हुन नपारोस्, समान अवसर पाएर नागरिक आफ्नो व्यक्तित्व र नेतृत्व विकासमा लाग्न पाउन् भन्ने अपेक्षा लोकतन्त्रमा मात्र पूरा हुन सम्भव छ। लोकतन्त्रलाई राजनीतिमा मात्र हेरिनु हँुदैन, सामाजिक र आर्थिक लोकतन्त्र भयो भने मात्र लोकतन्त्र समृद्ध हुन्छ। त्यसैले समानता लोकतन्त्रको महत्त्वपूर्ण सर्त हो। दलको लक्ष्य सत्ता प्राप्ति नै हो। यस निमित्त दलले योग्यता प्रदर्शन गर्न सक्नुपर्छ। अहिलेको गठबन्धनले के जनाउँछ भने ठूला दलहरू एकल प्रतिस्पर्धा गर्न भित्रभित्रै डराइरहेका छन्। लोकतन्त्रले स्थानीय स्वशासनको परिकल्पना गर्छ। किनकि स्थानीय स्वशासनको जगमा राष्ट्रिय स्वशासन बलियो हुन्छ। लोकतन्त्रको सफलताको अर्को सर्त स्वतन्त्र प्रेस हो। प्रेसले सचेतना, पैरवी र निगरानीको भूमिका जति प्रभावकारी बनाउन सक्यो त्यति नै शासन प्रक्रियामा पारदर्शिता र जवाफदेहिताको पालना वृद्धि हुन्छ। लोकतन्त्र सुरक्षित, सुदृढ र जीवन्त भइरहन स्वतन्त्र न्यायपालिका अपरिहार्य छ। स्वतन्त्र न्यायपालिका लोकतन्त्रको प्राणरक्षक हो। स्वतन्त्र र सक्षम न्यायपालिकाले लोकतन्त्रको हरेक संकटलाई विवेकपूर्ण तरिकाले मोचन गर्न सक्छ भन्ने विश्वास गरिन्छ। लोकतन्त्र र राजनीतिक दल एकअर्कामा परिपूरक हुन्। त्यसैले लोकतन्त्र जस्तै राजनीतिक दल सफल हुन पनि केही सर्तहरूको परिपालना हुन अनिवार्य छ। राजनीतिक दल सिद्धान्त र उद्देश्यबाट अभिप्रेरित र निर्दिष्ट हुनुपर्छ। दलबीच प्रतिस्पर्धा हुने भए पनि देशको राजनीतिक, आर्थिक, सामाजिक एवं राष्ट्रिय सुरक्षा तथा परराष्ट्र सम्बन्धजस्ता प्रमुख विषयमा दलबीच आधारभूत एकता र समान दृष्टिकोण हुनुपर्छ। दलहरूको सफलताका लागि सुशिक्षित नागरिक अर्को महत्त्वपूर्ण सर्त हो। दलहरूको सफलताका लागि आर्थिक समानता उत्तिकै महत्त्वपूर्ण पक्ष हो। आर्थिक समानताले मत किनबेचलाई निरुत्साहित गर्छ। दलबीचमा सहिष्णुता हुन वाञ्छनीय छ। किनकि यो यस्तो गुण हो, जसले सत्तारूढ दललाई विपक्षी दलको असल सुझाव ग्रहण गर्न लगाउँछ। विपक्षी दललाई विरोधका लागि विरोध गर्ने अवस्थाबाट मुक्त राख्छ। यस्ता सर्तहरूको परिपालनमा दलहरू जति सचेत र इमान्दार हुन्छन्, त्यति नै विश्वास आर्जन गर्छन् र लोकतन्त्रको सुदृढीकरणमा योगदान पुग्छ। लोकतन्त्रको आलोकमा राजनीतिक दलहरूको भाग्यको फैसला निर्वाचनमार्फत हुने गर्छ। जनता मतदाताको हैसियतमा राजनीतिक दलका भाग्यदाता हुन्। दलहरूले उठाएका उमेदवार निर्वाचित भएर शासन गर्न जाँदा निरंकुश नहोउन् भनेर नै आवधिक निर्वाचन आयोजना गर्ने गरिन्छ। आवधिक निर्वाचनबाट परीक्षण भएर नेतृत्वको नवीकरण वा परिवर्तनको सिलसिला जारी रहन्छ। वर्तमान संविधान जारी भएपछि प्रतिनिधिसभा र प्रदेशसभाका लागि पाँच वर्षे कार्यकालका निमित्त दोस्रोपटक निर्वाचन हुँदै छ। प्रस्तुत निर्वाचनमा राजनीतिक दलबीच स्वस्थ प्रतिस्पर्धा अपेक्षित अभ्यास हो। जनताले स्वतन्त्र रूपमा मतदान गर्ने वातावरणको सुनिश्चितताको विकल्प नै छैन। लोकतन्त्र, आवधिक निर्वाचन, राजनीतिक दल र मतदाताको सन्दर्भलाई केन्द्रमा राखेर मंसिर ४ गते हुने निर्वाचनको चर्चा गरिरहँदा मौजुदा सत्तारूढ दलहरूले सम्प्रेषण गरिरहेको सन्देशले भने घोत्लिने अवस्था पैदा गरिदिएको छ। सत्ता गठबन्धनमा सरिक पाँच दलले प्रतिनिधिसभाका १ सय ६५ सिट र प्रदेशसभाका ३ सय ३० सिटलाई दलगत आधारमा भागबन्डा गर्ने कसरतमा व्यस्त छन्। यसलाई लोकतन्त्रमा जनतालाई बिर्सेर गरेको भाग्यको भागबन्डाको रूपमा अथ्र्याउन सकिन्छ। राजनीतिक दलको गठन सिद्धान्त र उद्देश्यका आधारमा हुन्छ। उक्त सिद्धान्त जनताका बीचमा कति आकर्षक र प्रिय छ ? यस कुराको कसी लगाउने काम निर्वाचनका अवसरमा हुन्छ। जनताबाट पाएको मतबाट लोकप्रियताको स्तर निर्धारण हुन्छ। त्यसैले निर्वाचनमा दलहरू एक्लाएक्लै प्रतिस्पर्धामा उत्रिनु लोकतन्त्रको आलोकमा उत्तम अभ्यास हो। यसो गर्दा जनताको अभिमतले आफ्नो यथार्थ हैसियत थाहा हुन्छ र भविष्यप्रति खरो उत्रन सघाउ पुग्छ। मौजुदा सत्ता साझेदारीमा नेपाली कांग्रेस पुरानो र ठूलो राजनीतिक दल हो। यस दलले उदार लोकतन्त्रको पक्षपोषण गर्छ। दलको सैद्धान्तिक आधार लोकतान्त्रिक समाजवाद हो। लोकतान्त्रिक मूल्यमान्यताको वकालत गर्ने यो दलले समेत आफ्नो सिद्धान्तलाई निलम्बन गरेर भागबन्डाका आधारमा निर्वाचनमा सरिक हुन अग्रसर हुनु धेरैलाई स्वाभाविक लागिरहेको छैन। हुन त लोकतन्त्र र संविधान जोगाउने उद्देश्य बताएर दलहरू गठबन्धन गर्न लागेको तर्क गरिँदैछ। तर, राज्य संयन्त्रका सबै अंगहरूको साझा जिम्मेवारीलाई दलले मात्र चिन्ता गर्ने कुरा पत्यारिलो लाग्दैन। यो त केवल सत्ता स्वार्थ पूर्तिको कुटिल चाल जस्तो देखिन्छ। लोकतन्त्रमा दलीय अभ्यासको महत्त्व धेरै हुन्छ। यस कोणबाट हेर्दा दलमा आबद्ध ठूलो संख्याका पंक्तिले व्यक्तित्व र नेतृत्वको विकास आफ्नै दलभित्र उपलब्ध अवसरको उपयोग गरेर गर्न चाहन्छन्। त्यसै भएर जीवनभर आफ्नो आस्थाको दल, झन्डा र निर्वाचन चिह्नप्रति समर्पित भएर सेवा र त्यागको भावनाका साथ समय, स्रोत र परिश्रम गर्छन्। यसरी संगठित हुने राजनीतिक दलहरूमा जब अवसर खुम्च्याउने र सानो समूहमात्र लाभान्वित हुने हर्कत हुन्छ। त्यसले संगठनका शक्तिदाता कार्यकर्ताको अवमूल्यन गरेको ठहर्छ। यस्तो अवस्थाले राजनीतिक दलभित्र अनिच्छापूर्वकको आज्ञाकारिता वा विद्रोह अथवा परित्यागको परिस्थिति सिर्जना हुन्छ। यस्तो सकस स्थानीय तहको निर्वाचनामा प्रकट भएकै हो। लोकतन्त्रका साधक राजनीतिक दलहरू यसरी गुज्रँदा लोकतन्त्रको जीवनमा समेत अस्वाभाविक अवस्था पैदा हुन्छ। मसिनो गरी नियाल्दा राजनीतिक दलका संगठनहरू टोलबस्ती, गाउँपालिका, नगरपालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला, प्रदेश हुँदै संघमा संगठित भएका देखिन्छन्। यस प्रकार मुलुकभर विस्तारित भएर निर्वाचनमा दरिलो उपस्थिति देखाउने हैसियतका ठूला दलहरूमा नेकपा एमाले, नेपाली कांग्रेस र नेकपा माओवादी छन्। हरेक निर्वाचन क्षेत्रमा प्रतिस्पर्धा गर्न दलका नेता इच्छुक हुन्छन्। लोकतन्त्रका अनुयायीका लागि यस्तो इच्छा प्रकट हुनु स्वाभाविक हो। राजनीतिक दलका शीर्ष नेताले आफ्ना लागि सिट सुरक्षित गरेर बाँकीलाई बोलबोल माछा मुखभरि पानीको अवस्थामा पुर्याउनु लोकतन्त्रसम्मत दूरगामी सोच होइन। संविधानले भनेको बहुदलीय प्रतिस्पर्धात्मक लोकतान्त्रिक शासन व्यवस्था अनुकूलको शुद्ध आचरण पनि होइन। विगततर्फ फर्केर हेर्दा जनताले पालैपालो उल्लेखित ठूला दललाई सत्ता चलाउने अधिकार सुम्पँदै आएका छन्। उल्लेखित राजनीतिक दलहरूको चरित्र र व्यवहार हेर्दा लोकतन्त्रप्रतिको प्रतिबद्धतामा प्रश्न गर्ने ठाउँ छैन। तर, लोकतान्त्रिक शासन प्रणालीलाई बलियो बनाउन ठूला दलहरूले सक्षमता प्रदर्शन गर्न सकेका छैनन्। सायद लोकतन्त्र र राजनीतिक दलहरूको सफलताका सर्तहरूको पालनामा कमजोर सावित भएर होला। यही पृष्ठभूमिमा गत स्थानीय निर्वाचनको समयमा स्वतन्त्र उमेदवारको लहर चलेको हो। काठमाडौं र धरानमा मेयर पदमा खाँटी स्वतन्त्र उम्मेदवारले विजय हासिल गरे। उनीहरूले सुरुआती दिनमा गरेका कामले जनताको समर्थन पाएको पनि देखिन्छ। त्यसैले स्वतन्त्र उमेदवारको हौसला बढेका छ। मतदाताको मनोविज्ञान पनि प्रभावित भएको छ। यसले गर्दा आसन्न प्रतिनिधिसभा र प्रदेशसभा निर्वाचनमा समेत स्वतन्त्र उम्मेदवारको संख्या उल्लेख्य रहने लक्षण देखिँदै छ। दलको लक्ष्य सत्ता प्राप्ति नै हो। यसलाई अन्यथा भन्न मिल्दैन। तर यस निमित्त दलले आफ्नो योग्यता प्रदर्शन गर्न सक्नुपर्छ। अहिले गठबन्धन वा तालमेल जे शब्दावलीको प्रयोग गरे पनि यसले के जनाउँछ भने ठूला दलहरू एकल प्रतिस्पर्धा गर्न भित्रभित्रै डराइरहेका छन्। राजनीतिक दलहरूले जनतालाई असल शासन दिन नसक्दा डराउने परिस्थिति बन्छ नै। आसन्न निर्वाचनको सन्दर्भमा गठबन्धनको अभ्यासबाट दलको नाम, सिद्धान्त, झन्डा र निर्वाचन चिह्नले बाँधेको कार्यकर्ताको दृढ मनलाई दलहरूले नै खुला गरिदिए। त्यसपछि अहिले उनीहरूको ध्यान उम्मेदवारको व्यक्तिगत सक्षमता र असल आचरणमा गएर जोडिने निश्चित छ। यो स्थितिमा दलहरूले भागबन्डा गरेको सिटमा उनै पुराना अनुहार नै दोहोरिने हो भने मतदाता कति पो आकर्षित होलान् ?। यो सत्य दलका शीर्ष नेताहरूले मनन् गर्न जरुरी देखिन्छ। दलमा भएका एकसे एक होनहार व्यक्तिलाई उम्मेदवार बनाउन सक्ने हो भने फेरि पनि राजनीतिक दलकै भविष्य उज्ज्वल छ।"
ह्यान्डबलमा आर्मीको दुवै टोलीलाई सफलता,काठमाडौं : नवौं राष्ट्रिय खेलकुद प्रतियोगिताअन्तर्गत ह्यान्डबलमा त्रिभुवन आर्मी क्लबको महिला तथा पुरुष दुवै टोलीले सफलता पाएको छ। प्रतियोगिताको पहिलो दिन पुरुष टिमले बागमती प्रदेशलाई ४३८ ले पराजित गर्यो। आर्मीको जितमा आकास अधिकारीले ८ गोल गरे। महिलातर्फ शान्तिकला राईको १४ गोलको सहयोगमा आर्मीले मधेस प्रदेशलाई ४६२ ले हरायो। पोखरा बहुउद्देशीय कभर्डहलमा भएको प्रतियोगिताको अन्य खेलमा पुरुषतर्फ गण्डकी प्रदेश र एपीएफ क्लबले पनि जित निकालेका छन्। गण्डकीले चन्द्र केसीको १० गोलको सहयोगमा मधेस प्रदेशलाई ६६१३ र एपीएफले सन्दीप कार्कीको ९ गोलको मद्दतमा लुम्बिनी प्रदेशलाई ३६१३ गोलले हरायो। लुम्बिनीका शरण थापाले नौ गोल गर पनि आफ्नो टोलीलाई जित दिलाउन सकेनन्। महिलातर्फ प्रदेश १ ले कर्णाली प्रदेशलाई २६२ गोलले पराजित गर्यो।
"अर्घाखाँचीमा ३ पदका लागि २९ उम्मेदवार, महिला र दलित एकएक मात्र","सन्धिखर्क : अर्घाखाँचीमा एक प्रतिनिधि सभा र २ प्रदेश सभाको सदस्य पदका लागि २९ जनाले उम्मेदवारी दर्ता गराएका छन्। विभिन्न राजनितिक दल र स्वतन्त्र गरी २९ जनाले उम्मेदवारी दर्ता गराए पनि महिला र दलित एकएक जनाको मात्र उम्मेदवारी परेको छ। प्रतिनधि सभाको सदस्यका लागि नेपाली कांग्रेसको तर्फबाट पुस्पा भुसाल गौतमको एक मात्र महिलाको उम्मेदवारी परेको छ। दलित तर्फ प्रदेश सभा (क) मा नेकपा माओवादी केन्द्रको तर्फबाट ठाकुरकुमार बिकको मात्र उम्मेदवारी परेको छ। प्रतिनिधि सभा १ क्षेत्र मात्र रहेको अर्घाखाँची जिल्लामा १२ जना, प्रदेश सभा (क) का लागि ८ जना र प्रदेश सभा (ख) का लागि ९ जनाले उम्मेदवारी दर्ता गरेको मुख्यनिर्वाचन अधिकृत डाक्टर श्रीकृष्ण भट्टराईले बताए। राजनितिका दलहरुले महिला र दलितका लागि भनेर लोकप्रिय नारा,सस्ता कार्यक्रम लिएर आए पनि प्रत्यक्ष तर्फ उम्मेदवार बनाउन सकेका छैनन्। नेपालको संविधानले महिला, दलित तथा अन्य क्षेत्रको लागि अरक्षण तथा समानुपातिकको व्यवस्था गरे पनि प्रत्यक्षतर्फ महिला र दलितको उम्मेदवारी धेरै न्युन रहेको छ। अर्घाखाँचीमा प्रतिनिधि सभाको लागि नेपाली कांग्रेसबाट पूर्व उपसभामुख पुस्पा भुसाल र नेकपा एमालेबाट पूर्व उपप्रधान मन्त्री टोपबहादुर रायमाझीसहित १२ जनाले उम्मेद्वारी दर्ता गराएका छन्। प्रतिनिधि सभाको लागि राप्रपाबाट होमनारायण बेल्बासे, राष्ट्रिय स्वतन्त्र पाटीबाट हरिप्रसाद भुसाल, जसपा नेपालबाट नेत्रबहादुर थापा, हाम्रो नेपाली पाटीबाट दुर्गा बन्जाडे, नेपाल मजदुर किसान पाटीबाट सुतेज दुलाल, राप्रपा नेपालबाट खलिल मियाँ, राष्ट्रिय जनमुक्ति पाटीका मधुबहादुर सारु र स्वतन्त्रबाट पशुपति ढकाल लगायत १२ जनाले उम्मेद्वारी दर्ता गराएको जिल्ला निर्वाचन अधिकृत सुरेश भट्टराईले बताए। प्रदेश सभा (क) मा नेकपा एमालेका केन्द्रीय सदस्य चेतनारायण आचार्य, गठबन्धनको तर्फबाट नेकपा माओवादी केन्द्रका केन्द्रीय सदस्य ठाकुरकुमार बिक, नेकपा एकीकृत समाजवादीबाट रामबहादुर चौहान, राजमोबाट सागर केसी, राप्रपाबाट झबिन्द्र फुल्लेल र स्वतन्त्रबाट राजन नेपाली लगायतले उम्मेद्वारी दर्ता गराएका छन्। प्रदेश सभा (ख)का लागि नेपाली कांग्रेसबाट नेपाली कांग्रेसका पूर्व पाटी सभापति सन्धिखर्क नगरपालिकाका सस्थापक नगरप्रमुख कमलप्रसाद भुसाल र एमालेबाट पूर्व प्रदेश सांसद रामजीप्रसाद घिमिरे, राजमोबाट जिवलाल पौडेल, जसपाबाट टुकबहादुर चेवाली, राप्रपाबाट चेतबहादुर पौड्याल र स्वतन्त्रबाट बाबुराम रोका मगर र चिरञ्जिबी अर्याल लगायतले उम्मेद्वारी दर्ता गराएको सहायकनिर्वाचन अधिकृत महेश खनालले बताए।"
उम्मेदवारी दर्तामै आचारसंहिता उल्लंघन,"काठमाडौं : मनोनयनपत्र पेस गर्न जाँदा २५ जनाको संख्यामा मात्रै जानुपर्ने निर्वाचन आचारसंहिताका उल्लेख छ। मंसिर ४ गते हुने प्रदेशसभा तथा प्रतिनिधिसभाको निर्वाचनका लागि मनोनयन दर्ता गराउन गएका उम्मेदवारहरूले आचारसंहिता मिचेका छन्। मानिसहको जुलुस मात्रै होइन्। उनीहरू गाडीको र्याली लगाए। आचारसंहिता मिच्नेलाई ठाउँको ठाउँ कारबाही गर्ने प्रमुख आयुक्त दिनेशकुमार थपलियाले भनेका थिए। तर, आचारसंहिता उल्लंघन गर्नेहरूलाई आयोगले कारबाही गरेको छैन। निर्वाचन प्रक्रिया सुरु भएको छ। आचारसंहिता मिचेको कुरा आयोगले नोटिसमा लिन्छ। अहिले भरखरै भएको कुरा भरखरै देखिने कुरा पनि होइन्। आचारसंहिता मिचेको विषय मिडिया वा अन्य माध्यममार्फत आउँछ। आयोगले यस विषयमा उचित निर्णय लिन्छ, उम्मेदवारहरूले निर्वाचन आचारसंहिता मिच्न सुरु गरेको सन्दर्भमा आयोगका प्रवक्ता शालिग्राम शर्मा पौडेल भन्छन्, चुनावमा दलहरूले बागाजागा प्रयोग गर्न पाउनुपर्छ भन्दै आएका छन् तर, यो आचारसंहिता विपरीत हो। यस विषयमा आयोगले दलहरूलाई छलफलमा बोलाएर उनीहरूले दिएको सल्लाह र सुझावका आधारमा आचारसंहिता लागू गरेको उनले बताए। आचारसंहिताका विषयहरूमा कतिपय दलहरूले संशोधनका लागि उठाएका बुँदाहरूमा पनि आयोगले संशोधन गरेको छ। बाजागाजा प्रयोग गर्न पाउनुपर्छ भनेर दलहरूले उठायो भने आयोगले बल मिच्याइँ गर्दैैन। सबैसँग छलफल गरेर आयोगले आचारसंहिता बनाएको हो, उनले भने। त्यस्तै, अब आचारसंहिताको कार्यान्वन कसरी हुँदैछ भन्ने प्रश्नमा उनले भने, हामीले आचारसंहिता कार्यान्वयका लागि संयन्त्र नै निर्माण गरेका छौं। आचारसंहिता हेर्ने महाशाखा छ। त्यहाँबाट प्रक्रिया सुरु गरेर आचारसंहिता मिच्नेहरूलाई कारबाही हुन्छ। हामीले स्थानीय तहको निर्वाचनमा समयमा चुनाव खर्च नबुझाई आचारसंहिता मिच्नेहरूलाई कारबाही गरेको ज्वलन्त उदाहरण छ।"
प्लाइउड भारत निर्यात,"नेपालगन्ज : नेपालगन्ज भन्सार हुँदै धेरै वस्तु भारतबाट आयात हुन्छन्। बाँकेका प्लाइउड उद्योगले भने नेपाली प्लाइउड भारतमा पनि निर्यात गरिरहेका छन्। कोहलपुर नगरपालिका१४ हवल्दारपुरमा रहेको योयो प्लाइउड उद्योग प्रालिले भारतका विभिन्न सहरमा नेपाली प्लाइउड बिक्री गरिरहेको हो। अहिलेसम्म कम्तीमा पनि चार करोड रुपैयाँबराबरको प्लाइउड भारतमा निर्यात गरिसकेको छ। तीन महिनादेखि भारतमा प्लाइउड निर्यात गरिरहेका छौं, प्लाइउडका सञ्चालक अभयप्रताप जेबी राणाले अन्नपूर्ण पोस्ट्सँग टेलिफोन सम्पर्कमा भने, भारतमा माग धेरै छ। जति माग भइरहेको छ, त्यत्ति प्लाइउड निर्यात गर्न सकिरहेका छैनौं। पूर्वी नेपालका पहाडी भेगमा पाइने उत्तिसको काठबाट बनेका प्लाइउडको माग भारतमा उच्च छ। उद्योगले एकदुई दिन बिराएर एक गाडी प्लाइउड भारतमा निर्यात गरिरहेको छ। उत्पादन गर्न सके जति पनि निर्यात गर्न सकिने उनले बताए। माग त दैनिक दुई तीन गाडीकै हुन्छ। आर्थिक मन्दी भन्दै बैंंकले लगानी नगरेपछि हामीले उत्पादन नै गर्न सकेका छैनौं। प्लाइउड भारतको लखनउ, कानपुर, आगरा, दिल्ली, देहरादुनसम्म पुग्ने गरेको छ। तरलता समस्या समाधान भएपछि दैनिक ५० लाख रुपैयाँबराबरको प्लाइउड बेच्ने लक्ष्य रहेको उनले सुनाए। भने, हाम्रो उद्योगको दैनिक ८० लाख रुपैयाँबराबरको प्लाइउड उत्पादन गर्ने क्षमता छ। तीन महिनापछि लक्ष्यअनुसार उत्पादन हुनेछ। बाँकेको जानकी गाउँपालिका३ इन्द्रपुरमा रहेको मिडलार्ज इन्डस्ट्रिज प्रालिको राष्ट्र प्लाई पनि भारतमा निर्यात गर्ने तयारी भइरहेको छ। भारतको लखिमपुर र लखनउको पाटीले १३ कन्टेनर प्लाई माग गरेका छन्। उद्योगका अध्यक्ष रिहान शैयदले भने, वन कार्यालयमा स्वीकृतिको प्रक्रिया चलिरहेको छ। स्वीकृति पाउनेबित्तिकै ट्रान्जिट परमिट लिएर निर्यात हुनेछ। भारतमा बिक्री गर्दा ठूलो परिणाममा खपत हुने र उधारोको झन्झट पनि बेहोर्नु नपर्ने उद्योग सञ्चालक बताउँछन्। उत्तिसको प्लाई खुम्चिन्न। यसको लेयर पनि घट्दैन। प्लाई पनि सफा र राम्रो हुन्छ। किरा पनि लाग्दैन, भारतीयले उत्तिसको प्लाई मन पराउने कारणबारे शैयदले प्रष्ट पारे, अहिले भारतमा प्लाइउड उत्पादन गर्ने काठको अभावमा प्लाई महँगो परेकाले पनि भारतीय सस्तो र राम्रो नेपाली प्लाई रोज्न थालेका हुन्। यद्यपि नेपाली प्लाई उद्योगका लागि आवश्यक पर्ने कच्चा पदार्थ पनि भारतीय बाटो भएर आयात गरिन्छ। नेपालमै उत्पादन भएको कच्चा पदार्थबाट बनेको प्लाई निर्यात गरेर विदेशी मुद्रा आर्जन गर्न सकिने प्लाई उद्योगका सञ्चालकहरू बताउँछन्। प्लाइउड उत्पादक संघका पूर्वराष्ट्रिय अध्यक्ष चम्पालाल बोथरा पनि नेपाली उत्तिसको प्लाइउडको भारतमा उच्च माग रहेको बताउँछन्। नेपालमै लोकप्रिय नेपालगन्जमा उत्पादन हुने शिखर प्लाईका सञ्चालक बोथरा बताउँछन्। पूर्वी नेपालबाट नेपाली उत्तिसको प्लाई भारत गइरहेको छ। निर्यातमा सरकारले केही अनुदान दिएमा अझै धेरै निर्यात गर्न सकिन्छ। सञ्चालक राणा सिमेन्ट र सरियामा जस्तै निर्यातमा सरकारले सहुलियत दिनुपर्ने र कृषि उपजका उत्पादनको कोटीमा राख्दा प्लाइउड निर्यात गरेर विदेशी मुद्रा आर्जन गर्ने सम्भावना रहेको बताउँछन्।"
वीरगन्जमा करेन्ट लागेर दुई मजदुरको मृत्यु,वीरगन्ज : वीरगन्जमा करेन्ट लागेर दुई मजदुरको मृत्यु भएको छ। पर्साको धोबिनी गाँउपालिका ३ हरिहरपुरका ३० वर्षीय सैफुल्लाह अन्सारी र वीरगन्ज महानगरपालिका ९ रानीघाटका ६० वर्षीय ध्रुब प्रसाद साहको करेन्ट लागेर मृत्यु भएको हो। वीरगन्ज२६ मा स्थानीय रामकिशोर प्रसाद कुर्मीको घरको दोस्रो तल्लाको छत प्लाष्टर गर्ने क्रममा छेउकै विद्युतको पोलको तारमा छोइएर करेन्ट लाग्दा अन्सारीको मृत्यु भएको हो। यस्तै वीरगन्ज८ बसपार्कस्थित स्थानीय सत्रुधन सर्राफको घरको छाना सरसफाइ गर्ने क्रममा करेन्ट लागेर साह गम्भीर घाइते भएका थिए। घाइते साहलाई उपचारका लागि आशाराम अस्पतालमा लग्दा चिकित्सकले मृत घोषणा गरेको पर्साका प्रहरी उपरीक्षक रमेश बस्नेतले जानकारी दिए। दुवै घटनाको अनुसन्धान भइरहेको प्रहरी उपरीक्षक बस्नेतले बताए।
अग्निपरीक्षामा मधेस केन्द्रित दल,"मधेस केन्द्रित रहेर राजनीति गर्ने वर्तमान नेतृत्वपंक्तिको कौशलता र भरोसाबारे मधेसतिर खुब चर्चा हुने गरेको छ। मधेस केन्द्रित दलहरूले थालेको परम्परागत राजनीतिपश्चात् अब यी दललाई हेर्ने दृष्टिकोण कस्तो छ ? मंसिर ४ पश्चात् मधेस केन्द्रित राजनीतिको एउटा अध्याय समाप्त होला वा निरन्तरता पाउला ? फर्केर हेर्दा २०६३ माघ १ गते अन्तरिम संविधानमा संघीयताबारे उल्लेख नगरेका कारण संविधान जलाइयो। त्यसपश्चात् उपेन्द्र यादवसहित झन्डै दुई दर्जन मधेसीको गिरफ्तारीले मधेसलाई आक्रोशित गरेको थियो। माघ ५ मा लहानमा रमेश महतोको हत्या हुनुले मधेस आन्दोलनलाई जनजनमा फैलायो। ३९ जना आन्दोलनकारीको शहादतका कारण तत्कालीन प्रधानमन्त्री गिरिजाप्रसाद कोइराला दुईदुईपटक सम्बोधन गर्न बाध्य भए। आन्दोलनका माग सम्बोधन गर्ने भनी २२ बुँदे सम्झौतासमेत गरे। नेपाली कांग्रेसबाट विद्रोह गरी निस्केका महन्थ ठाकुरलगायत केही नेताले २०६४ फागुनतिर तराईमधेस लोकतान्त्रिक पार्टी गठन गरी दोस्रो मधेस आन्दोलन थाले। फागुन १६ गते बालुवाटारमा आठबुँदे सम्झौता भयो। राज्यका सबै अंगमा मधेसीलगायत अन्य सीमान्तकृत समुदायलाई समावेशी समानुपातिक सहभागिता, मुलुक संघीय प्रणालीमा जाने, मधेस प्रदेश सुनिश्चित गर्ने, नेपाली सेनामा मधेसीको समावेशी र सामूहिक प्रवेशलगायतका मागसहितको सम्झौता भयो। मधेसको मुद्दाको सवालमा राज्य सत्तामा रहेका मधेस केन्द्रित दललाई सडकबाटै घुँडा टेकाउने ल्याकत राखे मधेसी जनताले। जसले पछिल्लो डेढ दशकमा यी दलहरूको मनोबल पनि बढाए र समयसमयमा दण्डित पनि गरे। २०६४ देखि २०७४ सम्मको यात्रा तय गर्दा महन्थ ठाकुर र उपेन्द्र यादवको पार्टीमा फुटको लामो शृंखला नै चल्यो। यसलाई आमनागरिकले नयाँसामान्य (न्यू नर्मल) ढंगले लिन थालेका थिए। पछिल्लो समय केपी शर्मा ओलीले २०७७ वैशाखमा ल्याएको राजनीतिक दलसम्बन्धी अध्यादेश (पार्टी फोड अध्यादेश) को बेला उपेन्द्र यादवको समाजवादी पार्टी पनि विभाजनको संघारमा पुगेको थियो। मध्यरातमा तत्कालीन राष्ट्रिय जनता पार्टी नेपालसँग एकीकरण गरी समाजवादी पार्टी जोगिएको थियो। मधेस केन्द्रित दलप्रति विश्वास राख्ने आमजनता उत्साहित भए। तर, मधेसका मुद्दा एउटै रहेको आलाप गाउने यी दुवै दलको एकीकरण एउटा ठूलो भ्रमको रूपमा स्थापित भयो। जसपाका जब्बर अध्यक्ष उपेन्द्र यादवले त झन्डै दुई वर्षपहिले नै एउटा राष्ट्रिय टेलिभिजनमा भनेका थिए, मलाई माक्र्सवाद, समाजवादहरू थाहा छ। यो मधेसवाद के हो ? के अहिले पनि फेरि मधेसवादको गीत गाउन उनको नैतिकताले आज्ञा देला त ? घटनाक्रमले प्रस्ट देखाउँछ कि कुनै बेला काठमाडौंको राजनीतिमा दक्खल दिन सक्ने ल्याकत बोकेका दलहरू अहिले असाध्यै कमजोर बनेका छन्। अर्को छ, चन्द्रकान्त राउत (सीके राउत)को जनमत पार्टी। मधेसलाई अलग देश बनाउने हल्ला मच्चाएर मधेस केन्द्रित राजनीतिमा आए। यसरी आएका उनलाई केही वर्षमै केपी शर्मा ओलीले मूलधार भनिने परम्परागत राजनीतिमा अवतरित गराए। त्यसपश्चात् उनी अहिले राजनीतिक दिशाको खोजमा संघर्षरत छन्। २०६४ सालतिर पूर्वदेखि पश्चिमसम्म मधेसवादी दलहरूको अवस्था राम्रै थियो। तर ती दलहरूको संगठनात्मक अवस्था कतिसम्म फितलो थियो भने अभिषेकप्रसाद शाह, हृदयेश त्रिपाठी, ब्रिजेश गुप्ताहरूले मधेस केन्द्रित दल त्याग्दा उक्त जिल्ला र क्षेत्रहरूमा यी दलहरूको वास्तविकता उदांगियो। त्रिपाठी २०७४ सालमा नेकपा एमालेको चुनाव चिह्नबाट सांसद बने। दोस्रो संविधानसभाको निर्वाचनमा उपेन्द्र यादव मोरङबाट चुनाव जिते। अर्को चुनाव सुनसरीबाट र त्यसपछि उनले सप्तरीबाट चुनाव लड्नु पर्यो। यसले उनको दलको हैसियत प्रदेश १ तिर कस्तो छ भनी प्रस्ट दर्शाउँछ। २०७२ मा संविधान जारी भइरहँदा राजपा र समाजवादी पार्टीहरू संविधानसभाबाट बाहिर थिए। मधेस आन्दोलन चरम उत्कर्षमा पुगेको थियो। राज्यले मधेसमा अत्यधिक बल प्रयोग गरी संविधान जारी गर्यो। त्यसपश्चात् उपेन्द्र यादवले संविधान पुनर्लेखन र महन्थ ठाकुरले संशोधनको विषयलाई माग र मुद्दाका रूपमा उठाए। निर्वाचनमा भाग लिन्नँ भनी मधेस कांग्रेसएमालेलाई सके जति विरोध गरे। तर, नाटकीय ढंगले प्राप्त उपलब्धिको संरक्षण गर्ने नाममा ढिलोगरी निर्वाचनमा उत्साहका साथ सहभागी भए। बदलिँदो भूराजनीतिक परिवेशमा मधेसवादी दलहरूको उपदेयतामा पनि परिवर्तन आएको छ। मंसिर ४ पछि वर्तमान मधेस केन्द्रित राजनीति के होला ? त्यो भने समयले नै बताउने छ। कोभिड महामारी, लिपुलेक, एमसीसीएसपीपी र संसद् विघटनका मुद्दामा पाँच वर्ष संसद्मै रुमलिएर समय व्यतित भयो। यी चार मुद्दाका साथै नागरिकता विषय मधेसमा चुनावी एजेन्डाको रूपमा रहने निश्चित छ। अहिलेको अवस्थामा मधेसको साझा एजेन्डा नागरिकता विषयमा पनि मधेस केन्द्रित दलले रणनीतिक फाइदा लिन सक्ने अवस्था छैन। यसबारे चर्चा गर्दा मंसिर ४ को चुनावमा २०७४ सालको निर्वाचनपश्चात् देशमा नेपाल कम्युनिस्ट पार्टीको सरकार गठन भयो। जसमा प्रचण्डका सहयात्री उपेन्द्र यादव पनि दुईबुँदे सम्झौताको खोस्टो गोजीमा हाल्दै सत्ता साझेदार भएका थिए। उपेन्द्र यादव सरकारमा रहँदासम्म नेकपा सरकारले नागरिकता विधेयकबारे ओठ खोलेन। जब ओलीले संसद् विघटन गरे तब नागरिक स्तरबाट विरोध सुरु भएपछि सरकार जोगाउने खेलका सहयात्री पात्रका रूपमा महन्थ ठाकुरलाई सदुपयोग गर्न ओलीले नागरिकता विधेयकसम्बन्धी अध्यादेश ल्याए। कागजको मसी नसुक्दै राष्ट्रपतिले प्रमाणीकरण गरिन्। अहिले गठबन्धन सरकारले ल्याएको नागरिकता विधेयकमा शीतल निवासको राजनीतिक तिर्सनाले देशकै राजनीतिमा गर्माहट ल्याइदिएको छ। नागरिकतामा कसरी राजनीति हुँदो रहेछ भन्ने कुरा माथिका दुई तथ्यले प्रस्तुत गर्न खोजेको छ। यसमा पनि मधेस केन्द्रित दलहरू चुके। उपेन्द्र यादव सरकारमा मन्त्री रहे तर नागरिकताबारे केही बोलेनन्। अर्कोतिर उनले केपी ओलीले चालेको असंवैधानिक कदमको साथ दिए। मधेसीहरूको नागरिकता समस्या समाधान गर्न मैले अध्यादेश ल्याएको थिएँ भनेर एमालेले भजाएको पनि पाइयो। नागरिकतामा राष्ट्रवाद घुसाएर हिमाल र पहाडका सोझा जनतालाई झुक्याउने काम पनि भए। यता नेपाली कांग्रेसले नागरिकता विधेयकमा लिएको ऐतिहासिक अग्रसरताले मधेसमा नाफा खोजेको देखिन्छ। तर, जसपा र लोसपा जति कराए पनि पछिल्ला पाँच वर्षमा यिनीहरूको संसदीय प्रस्तुतिको मापन मधेसमा भएको हुनुपर्छ। नागरिकता पीडितको संख्या मधेसमा बढी छ। उनीहरूले पाँच वर्षमा नागरिकता विषय समाधानका लागि थुप्रै पटक सडकमा संघर्ष गरेका छन्। मधेस मोडल र मनोविज्ञान २०७४ सालको संसदीय र प्रादेशिक निर्वाचनपश्चात् सातमध्ये केवल एक प्रदेशमा मधेस केन्द्रित दलहरूको संयुक्त सरकार बन्यो। संघीयताको कुशल सञ्चालक बनेर सुशासनयुक्त सेवा प्रदान गर्नुपथ्र्यो। जनतालाई संघीयताको अनुभूति गराउनुको सट्टा पुराना दलजस्तै अल्झिए। फरक प्रस्तुति केही दिन सकेनन्। मधेस प्रदेशको मुख्यमन्त्री कार्यालयमै सबैभन्दा बढी भ्रष्टाचारका काण्डहरू देखिएका छन्। मधेसी जनताले मधेस केन्द्रित दलको नेतृत्वमा मधेसको नमुना सरकारको कुशासनयुक्त नमुना सरकारको अनुभव लिन पायो। त्यसैगरी, माओवादी विद्रोहपछि देशभर वर्गीय मुक्तिका सपनाहरू देखाइए। मधेस आन्दोलनले तराईमधेसमा पनि दबिएर रहेका वर्गहरूमा राजनीतिप्रति चासो मात्र बढाएनन्, हरेक समाजमा राजनीतिक संरक्षक खोज्नेहरूको संख्या पनि बढाए। मधेसका मुद्दाहरूबारे खुलेर वकालत गर्ने नागरिक समूहले पनि आकार लियो। सामान्य मनोविज्ञान के भने अहिले मधेसमा राजनीतिक शक्तिमा पहुँचको हावी बलियो छ। मधेस आन्दोलनका कारण पछिल्लोपटक मधेस केन्द्रित दललाई मत दिने सामान्य जनताले पनि सोच्न थालेका छन्। उनीहरू मधेसवादी दललाई मत दिने तर यिनीहरू राजनीतिक शक्ति आर्जन गर्न उही कांग्रेस र एमालेको शरण पर्ने ? त्यो पनि काठमाडौं गएर ! अर्थात् राज्य शक्तिको सीधा पहुँचभन्दा धेरै टाढा छन् यी दलहरू। अहिले लोसपा र जसपाबाट केन्द्रीय कार्यसमिति सदस्यदेखि सामान्य कार्यकर्तासम्म दलबदल गरी एमाले, कांग्रेसजस्ता ठूला दलमा हाम फालिरहेका छन्। लोसपाबाट जाने नेताहरू पार्टीमा आन्तरिक लोकतन्त्रको कमी र परिवारवाद हाबी भएको आरोप लगाइरहेका छन्। जसपामा जातिवाद र अध्यक्षको एकल निर्णय लिने प्रवृत्तिप्रति असन्तुष्टि देखाउँदै अन्यत्र जाने काम भइरहेछ। यो दलबदल अन्य पार्टीहरूमा देखिए पनि आधारभूमि मधेस प्रदेश रहेको लोसपा र जसपामा भने उच्चतम बिन्दुमा पुगेको देखिन्छ। अन्त्यमा लोकतन्त्रमा राजनीतिक दलको वर्तमान हेरेर उक्त दलले भविष्यमा ग्रहण गर्ने हैसियत र औचित्यता मापन गर्ने एउटा तन्त्र हो, निर्वाचन। मंसिर ४ मा हुने भनिएको आम निर्वाचनका सन्दर्भभा आठ जिल्लाको मधेस प्रदेशभित्र आफ्नो अस्तित्व जोगाउन सत्ता गठबन्धन र एमालेसँग संसदीय र प्रादेशिक क्षेत्रमा हिस्सेदारी मागिरहेका छन्। त्यसले मधेसवादी दलको निरीहतालाई प्रकट गर्छ। अधिकारका लागि लड्ने पार्टीहरूका लागि निर्वाचन परिणाम नै सबैथोक नहुने भए पनि मधेस केन्द्रित दलहरू अधिकारवादी पार्टी हुन् भन्ने विषय नै बहसयोग्य भएको छ। मधेसका जिल्लाहरूमा केन्द्रित भई काम गर्नुपर्ने अवस्था, अध्ययनको अभावमा मधेस प्रदेश हाँकेर प्रादेशिक सरकारको महŒव स्थापित गर्नुको साटो काठमाडौंमा कांग्रेसएमालेको सत्ता बजारमा भविष्य अजमाउनुलाई सानसौखत बुझ्ने मधेसवादी दलहरूको पहिचान संकटमा छ। अहिलेको बदलिँदो भूराजनीतिक परिवेशमा मधेसवादी दलहरूको उपदेयतामा पनि परिवर्तन आएको छ। मंसिर ४ पछि वर्तमान मधेस केन्द्रित राजनीतिको च्याप्टर क्लोज होला वा नहोला, त्यो भने समयले नै बताउने छ। चौधरी शान्ति विकास अनुसन्धान केन्द्रका कार्यकारी निर्देशक हुन्।"
नेपालमा लगानी गर्न एनआरएनलाई प्रधानमन्त्री देउवाको आह्वान,"काठमाडौं : प्रधानमन्त्री एवम् नेपाली कांग्रेसका सभापति शेरबहादुर देउवाले गैर आवासीय नेपाली (एनआरएन)लाई आफ्नो सीप, पुँजी र प्रविधिलाई नेपालको विकासमा लगाउन आह्वान गरेका छन्। मंगलबार एनआरएन डेको अवसरमा आयोजित कार्यक्रममा देउवाले प्रवासमा रहेका नेपालीलाई नेपालमा लगानी गर्न आह्वान गरेका हुन्। उनले भने,गैर आवासीय नेपालीहरुले आफूले विदेशमा आयात गरेको आर्जनलाई नेपालका विभिन्न क्षेत्रमा लगानी गर्नुहोस्। उनले नेपालको विकासमा लाग्न आआफ्नो ठाउँबाट लाग्न अनुरोधसमेत गरे। देउवाले विदेशमा रहेका नेपाली राजदूतावाससँग समन्वय गरेर विदेशी लगानीकर्ता खोजेर नेपाल भित्र्याउन समेत आग्रह गरे। नेपालमा उत्पादित वस्तुलाई प्राथमिकता दिएर विदेशमा पुर्याउनसमेत आग्रह गरे। उनले गैर आवासीय नेपालीलाई नागरिकता दिन ऐन संशोधन गरेर निकट भविष्यमा नै ल्याइने दाबी गरे। देउवाले कोभिडको महामारी लगायत विभिन्न समयमा एनआरएनले नेपालमा सहयोग गरेको भन्दै धन्यवाद दिए।"
भिटेनले आफ्नै टाउकोमा फुटाए बोतल,"जापान : र्यापर भिटेन यतिबेला सांगीतिक कार्यक्रमको सिलसिलामा जापानमा छन्। आइतबार बेलुका राजधानी टोकियोमा नेपाली समुदायले कन्सर्ट आयोजना गरेको थियो, जहाँ भिटेनले प्रस्तुतिभन्दा पनि हर्कतका कारण चर्चा बटुले। कन्सर्टमा गीत गाउँदा गाउँदै उनले अस्वभाविक व्यवहार देखाउन थालेका थिए। उनलाई संयमित तुल्याउन आयोजकलाई हम्मेहम्मे परेको थियो। गाउँदा गाउँदै बोतलले आफ्नै टाउकोमा हिर्काएका थिए। आफ्नै टाउकोमा आफैले बोतलले हानेका उनी एक्कासी मञ्चमा ढलेका थिए। त्यसपछि उनले गीत गाउन पनि सकेनन्। भुइँमा ढलेपछि दर्शकले उनको पक्षमा हुटिङ गरेपछि आयोजकले पानी छम्किएर केही बेरमा उठाएको थियो। ब्युँझिएपछि भिटेनले गाउन नसक्ने बताएका थिए। दर्शकले होहल्ला गर्न थालेपछि उनले आइन्दा शो नगर्ने र यही नै अन्तिम शो हुने बताएका थिए। भिटेनले एक्कासी किन यस्तो हर्कत गरेर स्टेजमै बेहोस भए भन्नेबारेमा दर्शक र आयोजकको आफ्नै तर्क छन्। मदिराले लठ्ठिएर भिटेनले त्यस्तो हर्कत देखाएको त्यहाँ पुगेका दर्शक बताउँछन्। अर्कोतर्फ, आयोजकले चाहिँ मदिराका कारण भिटेन बेहोस नभएको दाबी गरेको छ। मदिराकै कारण उनी ढलेका हुन् वा स्वास्थ्यको कारण भन्ने जानकारी भने दिइएको छैन। तर, दर्शकहरूले भने भिटेन मदिराकै कारण ढलेको बताँउछन्। भिटेनले भने शारीरिक असन्तुलनका कारण ढलेको दाबी गरेका थिए। भिटेनले गाउन नसक्ने भएपछि स्थानीय कलाकार र डिजेले दर्शकलाई मनोरञ्जन दिएका थिए।"
मोरङमा १८ पदका लागि २२६ जनाको उम्मेदवारी,"विराटनगर : आउँदो मङ्सिर ४ गते हुने प्रतिनिधि र प्रदेशसभा निर्वाचनका लागि मोरङमा १८ पदमा २२६ जनाको उम्मेदवारी परेको छ। प्रतिनिधिसभा सदस्यतर्फ १०८ र प्रदेशसभातर्फ ११८ जनाको उम्मेदवारी परेको हो। आइतबार विभिन्न ६ वटा निर्वाचन अधिकृतको कार्यालय पुगेर उनीहरुले मनोनयन दर्ता गराएका हुन्। ६ संघीय र १२ प्रदेश निर्वाचन क्षेत्र रहेको मोरङमा केही नयाँसहित बाँकी पुरानै अनुहार दोहोरिएका छन्। मोरङ क्षेत्र नं १ बाट प्रतिनिधिसभा सदस्यमा १५ र प्रदेशसभा सदस्यमा क र ख गरी कुल १५ जनाले उम्मेदवारी दर्ता गराएका छन्। क्षेत्र नं १ बाट प्रतिनिधिसभा सदस्य पदमा नेकपा एमालेका निर्वतमान सांसद घनश्याम खतिवडा, गठबन्धनबाट नेपाली कांग्रेसका डिकबहादुर लिम्बु, रवि लामिछाने नेतृत्वको राष्ट्रिय स्वतन्त्र पार्टीबाट कमलबहादुर श्रेष्ठ, राष्ट्रिय प्रजातन्त्र पार्टीबाट होमनाथ गौतम, राष्ट्रिय जनमुक्ति पार्टीबाट बुद्धमाया लिम्बु तथा स्वतन्त्र रुपमा तिलकबहादुर मगर, निलु लिम्बु, फूलकुमारी पंडित राई, मनिसा सुवेदी र यामप्रसाद दाहालले उम्मेदवारी दर्ता गराएका छन्। प्रदेशसभा सदस्यतर्फ क्षेत्र नं १ को क मा संघीय लोकतान्त्रिक राष्ट्रिय मञ्चबाट अर्जुन सिंह लिम्बु, राप्रपाबाट पूर्ण बहादुर बाईवा तामाङ्ग, गठबन्धनबाट नेकपा माओवादी केन्द्रका कुलप्रसाद साम्बा र एमालेबाट उमाकान्त गौतमको उम्मेदवारी परेको छ। गठबन्धनबाट माओवादीका उम्मेदवार साम्बा यसअघि पनि सोही क्षेत्रबाट निर्वाचित निवर्तमान प्रदेश सांसद हुन्। क्षेत्र नं १ बाट स्वतन्त्र रुपमा भने खड्ग बहादुर थापा र प्रेम वर्देबाले मनोनयन दर्ता गराएका छन्। प्रदेशसभा निर्वाचनका निम्त्ति सोही निर्वाचन क्षेत्रको ख मा गठबन्धनबाट नेकपा एकीकृत समाजवादीका उपेन्द्र प्रसाद घिमिरे र एमालेबाट खड्गबहादुर बस्नेतले उम्मेदवारी दिएका छन्। नेकपा एसका घिमिरे प्रदेश १ का निवर्तमान यातायात तथा सञ्चार मन्त्री हुन्। यसबाहेक सो निर्वाचन क्षेत्रबाट प्रदेशसभा सदस्य पदका लागि राप्रपाबाट सन्तोष कार्की र संघीय लोकतान्त्रिक राष्ट्रिय मञ्चबाट कृष्णकुमार लिम्बुले समेत उम्मेदवारी दर्ता गराएको प्रदेश निर्वाचन कार्यालयले जनाएको छ। कार्यालयका अनुसार सो क्षेत्रबाट स्वतन्त्र रुपमा दिपक राई र डिल्ली राम शर्मा अधिकारी लगायतले उम्मेदवारी दिएका छन्। विराटनगरस्थित प्रदेश निर्वाचन कार्यालयका प्रमुख लेवन काश्यप अधिकारीका अनुसार मोरङको क्षेत्र नं २ बाट प्रदेश र प्रतिनिधिसभामा गरेर कुल ३४ जनाको उम्मेदवारी परेको छ। सो क्षेत्रबाट प्रतिनिधिसभा सदस्यमा १३ र प्रदेशसभा सदस्यमा २१ जनाले उम्मेदवारी दर्ता गराएका छन्। प्रतिनिधिसभा सदस्यमा गठबन्धनबाट कांग्रेसकी सुजाता कोइरालाले उम्मेदवारी दिएकी छन्। यस्तै, एमालेबाट ऋषिकेश पोखरेल, नेपाल किसान पार्टीबाट सुरेश कुर्वा, हाम्रो नेपाली पार्टीबाट विनोदमणि भट्टराई, राप्रपाबाट गोपाल दाहाल, लोसपाबाट नारायणप्रसाद गन्गाँइ र स्वतन्त्रबाट विशेश्वर ऋषिदेव र सुनिल कुमार साह लगायतले उम्मेदवारी दिएका छन्। यसैगरी प्रदेशसभा सदस्यमा क्षेत्र नं २ को क बाट गठबन्धनका उम्मेदवार नेकपा माओवादी केन्द्रका गणेश उप्रेती र एमालेका दानबहादुर कार्कीको मनोनयन दर्ता भएको छ। सो क्षेत्रबाट स्वतन्त्र रुपमा भने शमशेरबहादुर कार्की, फडिन्द्र थापा र राजेन्द्र शर्मा लगायतले उम्मेदवारी दिएका छन्। सोही निर्वाचन क्षेत्रको ख मा गठबन्धनबाट कांग्रेसका विनोद कार्की र एमालेका लिलाबल्लभ अधिकारीले उम्मेदवारी दिएका छन्। यस्तै, स्वतन्त्र रुपमा भने विष्णुबहादुर थापा र मोहम्मद कुमुल मियाँ लगायतले उम्मेदवारी दिएका छन्। मोरङ क्षेत्र नं ३ मा भने संघ र प्रदेशमा गरी कुल ५३ जनाले उम्मेदवारी दर्ता गराएका छन्। प्रतिनिधिसभा सदस्यमा गठबन्धनबाट कांग्रेसका सुनिल शर्मा र एमालेबाट भानुभक्त ढकालले उम्मेदवारी दर्ता गराएका छन्। सो क्षेत्रबाट राष्ट्रिय प्रजातन्त्र पार्टीबाट रेखा थापाले पनि उम्मेदवारी दिएकी छन्। प्रदेश क मा गठबन्धनबाट कांग्रेसका शेखरचन्द्र थापाले उम्मेदवारी दिएका छन्। एमालेबाट दिलिपकुमार राईले उम्मेदवारी दर्ता गराएका छन्। थापा प्रदेश १ सरकारका निवर्तमान वन तथा वातावरण मन्त्री हुन भने राई पथरी शनिश्चरे नगरपालिकाको निर्वतमान नगर प्रमुख हुन्। यस्तै, राप्रपाबाट तिर्थबहादुर गुरूङ, स्वतन्त्रबाट धनबहादुर कार्की लगायतले पनि प्रदेशमा उम्मेदवारी दिएका छन्। सोही निर्वाचन क्षेत्रको ख बाट एमालेबाट ज्ञानेन्द्र सुवेदी र गठबन्धनबाट एकीकृत समाजवादीका लक्ष्मीकुमार श्रेष्ठले उम्मेदवारी दिएका छन्। सुवेदी बेलबारी नगरपालिकाका निर्वतमान नगरप्रमुख हुन भने श्रेष्ठ सुकुना स्कुलका पुर्व प्रधान अध्यापक हुन्। यस्तै, राप्रपाबाट रमेश रिजाल र स्वतन्त्रबाट यामकुमार श्रेष्ठ लगायतले पनि प्रदेशमा उम्मेद्वारी दिएका छन्। यसैगरि, मोरङ क्षेत्र नं ४ मा संघ र प्रदेश गरी कुल ३४ जनाले उम्मेदवारी दर्ता गराएका छन्। निर्वाचन अधिकृत मणिराज पोखरेलका अनुसार संघमा १७, प्रदेश क मा ७ र ख मा १० मा जनाले उम्मेदवारी दर्ता गराएका छन्। सो क्षेत्रबाट प्रतिनिधिसभा सदस्य पदमा गठबन्धनबाट माओवादी केन्द्रका अमनलाल मोदी र एमालेबाट विनोद ढकालको उम्मेदवारी परेको छ। मोदी निर्वतमान सांसद हुन् भने ढकाल एमालेका केन्द्रीय सदस्य हुन्। २०७४ सालको निर्वाचनमा मोदीले नेपाली कांग्रेसका नेता महेश आचार्यलाई पराजित गरी यस क्षेत्रबाट जित हाँसिल गरेका थिए। यसपटक कांग्रेस, माओवादी र एकीकृत समाजवादीको त्रिदलीय गठबन्धनबाट मोदी साझा उम्मेदवारको रुपमा खडा भएर दोहोरिन खोजेका छन्। क्षेत्र नं ४ को प्रदेश क मा गठबन्धनबाट कांग्रेसका गुरूराज घिमिरे र एमालेबाट जयप्रसाद चौधरीले उम्मेदवारी दिएका छन्। यस्तै, राप्रपाबाट आशनारायण थारु, लोसपाबाट हेमन्तीकुमारी सरदार, स्वतन्त्रबाट प्रद्युम्न चौधरी र नेपाली कांग्रेस बीपीबाट श्याम कुमार चौधरीले उम्मेदवारी दिएका छन्। सोही निर्वाचन क्षेत्रको ख मा गठबन्धनबाट कांग्रेसका भीम पराजुलीले समेत उम्मेदवारी दर्ता गराएका छन्। पराजुली विराटनगरका निवर्तमान मेयर हुन्। गठबन्धन भएपनि यस निर्वाचन क्षेत्रबाट एकीकृत समाजवादीका नेता महेश रेग्मीले समेत प्रदेशमा उम्मेदवारी दर्ता गराएका छन्। यस निर्वाचन क्षेत्रमा एमालेबाट भने जीवन घिमिरेले उम्मेदवारी दिएका छन्। घिमिरे प्रदेश १ सरकारका निवर्तमान सामाजिक विकास मन्त्री हुन्। प्रदेश निर्वाचन कार्यालयले दिएको जानकारी अनुसार मोरङ क्षेत्र नं ५ मा ३२ जनाको उम्मेदवारी परेको छ। संघमा १६, प्रदेश क मा ६ र ख मा १० जनाले उम्मेदवारी दर्ता गराएको निर्वाचन अधिकृत गणेश नायकले बताएका छन्। संघमा गठबन्धनबाट माओवादी केन्द्रका शिवकुमार मण्डल र जसपाबाट राजकुमार यादवको उम्मेद्वारी परेको छ। एमालेका योगेन्द्र मण्डलले बागी उम्मेदवारी दिएका छन्। प्रतिनिधिसभा सदस्य पदका उम्मेदवार शिवकुमार मण्डल यसअघि पनि सोही क्षेत्र निर्वाचित भएका थिए। क्षेत्र नं ५ को क मा गठबन्धनबाट कांग्रेसका गयानन्द मण्डल र एमालेका सन्तोष कुमार साहले उम्मेदवारी दिएका छन्। यस्तै, राप्रपाबाट सोनल कुमार गुप्ता, स्वतन्त्रबाट रुपेशकुमार मण्डल र कलानन्द साह लगायतले पनि प्रदेशमा उम्मेदवारी दर्ता गराएको जनाईएको छ। यस्तै प्रदेश ख मा गठबन्धनबाट कांग्रेसका अमृत अर्याल र जसपाबाट जयराम यादवले उम्मेद्वारी दिएका छन्। अर्याल कांग्रेसका केन्द्रीय सदस्य हुन् भने यादव प्रदेश १ का स्वास्थ्य मन्त्री हुन्। यस्तै एमालेबाट निवर्तमान प्रदेश सांसद बसन्तीदेवी यादवले हाम्रो नेपाली पार्टीबाट उम्मेदवारी दर्ता गराएकी छन्। एमालेले जसपासँग गठबन्धन गरेकाले टिकट नपाउने भएपछि उनले प्रदेशमा उम्मेदवारी दिएकी हुन्। स्वतन्त्रबाट भुराज राईले पनि प्रदेशमा उम्मेदवारी दिएका छन्। यसैगरी, मोरङ क्षेत्र नं ६ मा ४३ जनाको उम्मेदवारी परेको छ। संघमा १६, प्रदेश क मा १३ र ख मा १४ जनाले उम्मेदवारी दर्ता गराएको जनाईएको छ। संघमा गठबन्धनबाट कांग्रेसका डा शेखर कोईराला र एमालेबाट लालबाबु पण्डितले उम्मेदवारी दिएका छन्। यस्तै, प्रदेशतर्फ भने ६ को क मा गठबन्धनबाट माओवादीका जीवन आचार्य र एमालेबाट रिता न्यौपानेको उम्मेदवारी परेको छ। ख मा भने कांग्रेसबाट केदार कार्की, एमालेबाट कृष्ण बस्नेत र एकीकृत समाजवादीबाट वसिम आलमको उम्मेदवारी परेको छ। कार्की प्रदेश १ सरकारका आन्तरिक मामिला तथा कानुन मन्त्री हुन्। प्रदेश ख मा स्वतन्त्र रुपमा भने ३ जनाले उम्मेदवारी दर्ता गराएका छन्। त्यसबाहेक लोसपाबाट तबरेज अख्तर आलम, जसपाबाट राजेन्द्रप्रसाद गुप्ता, राप्रपाबाट राजेशकुमार मास्के र जनमत पार्टीबाट राम आशिष महतोले उम्मेदवारी दर्ता गराएको जनाइएको छ।"
एउटै पदमा दाजुभाईको भीडन्त,धरान : मंसिर ४ गते हुने प्रदेश सभा सदस्य पदमा सुनसरी क्षेत्र नम्बर१ (ख) मा दाजुभाईबीच चुनाबी प्रतिस्पर्धा हुने भएको छ। यस क्षेत्रमा सत्ता गठबन्धनको तर्फबाट नेकपा एस पार्टीका धरान अध्यक्ष रेवतरमण राई र एमालेजसपा गठबन्धनबाट एमालेका प्रदेश सचिवालय सदस्य विजय राई चुनावी प्रतिस्पर्धामा उत्रिएका छन्। चुनाव अगाडि एक अर्कालाइ सहयोग गर्ने आश्वासन दिँदै आएका यी दाजुभाइलाई पार्टीले टिकट दिएपछि मतदाताको घरदैलोमा भोट माग्न ब्यस्त छन्। नेकपा एसका रेवात र एमालेका विजय आफ्नै काका बढाउका छोराहरु हुन्। रेवत माइलो भाईको छोरा हुन् भने विजय कान्छो भाइका छोरा हुन्। पार्टीले टिकट दिएपछि दाजुभाइभन्दा पनि पार्टी र सिद्धान्तलाई माथि राखेर आफू चुनावी मैदानमा उत्रिएको नेकपा एसका रेवतले बताए। भाइ विजयको भन्दा सत्ता गठबन्धनको आफूलाई समर्थन रहेका कारण आफ्नो जित सुनिश्चित भएको उनको दाबी छ। यता विजयले पनि दाजुभाई भन्दा पनि पार्टी नै माथि भएको बताएका छन्। उनले पनि आफूलाई जसपाको समर्थन रहेकाले दाई रेवतलाई पराजित गर्न सहज हुने दाबी गरेका छन्।
कुन दलका कस्ता उम्मेदवार ?,"काठमाडौं : नेताहरू प्रायः भाषण समानुपातिक समावेशी प्रतिनिधित्वको कुरा उठाउँछन्। व्यवहारमा भने कार्यान्वयन गर्दैनन्। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार समावेशी देखिँदैनन्। प्रतिनिधिसभा सदस्यको निर्वाचनका लागि दलित, महिला, आदिवासी जनजातिलगायतको उम्मेदवारी कम मात्रै परेको देखिन्छ। जति प्रतिनिधित्व हुनुपर्ने हो त्यति भएको देखिँदैन। कांग्रेसबाट दलित उम्मेदवार लगभग शून्यप्रायः देखिन्छ। मुख्य तीन दल एमाले, कांग्रेस, माओवादी केन्द्रले तीन क्लस्टरबाट कति उम्मेदवार उठाए भनेर अन्नपूर्ण पोस्ट्ले सरसर्ती अध्ययन गरेको छ। यसले उम्मेदवारीको अवस्था के रहेछ भनेर देखाउनेछ। दलिततर्फ एमालेले १, कांग्रेसले शून्य र माओवादीले १ एक जना उठाएको भेटिएको छ। महिलातर्फ एमालेले १२, कांग्रेसले ५ र माओवादीले ७ जनालाई चुनावी मैदानमा उतारेका छन्। जनजातितर्फ क्रमशः ३१, २० र १५ जनाको उम्मेदवारी परेको देखिन्छ। निर्वाचन आयोगको सोमबार साँझसम्मको अपडेटअनुसार प्रतिनिधिसभा र प्रदेशसभा गरी उम्मेदवारको संख्या ६ हजार २ पुगेको छ। तर, महिला उपस्थिति अति न्यून छ। प्रतिनिधिसभातर्फ २ हजार ५ सय २६ उम्मेदवारमध्ये पुरुष २ हजार २ सय ९१ र महिला २ सय ३५ जना छन्। प्रदेशसभातर्फ ३ हजार ४ सय ७६ उम्मेदवारमध्ये पुरुष ३ हजार १ सय ७८, महिला २ सय ९७ र अन्य १ जना छन्। दलहरूले फौजदारी अभियोग लागेकादेखि भ्रष्टाचारका आरोपीसम्म थरीथरी उम्मेदवार बनाएका छन्। तर, पूर्ण समावेशी बनाउने विषयलाई वास्ता गरेको देखिँदैन। संविधानले नै राज्यका हरेक निकायमा महिलाको प्रतिनिधित्व ३३ प्रतिशत हुनुपर्ने भनेको छ। तर, दलहरूले आइतबार दर्ता गराएको उम्मेदवारीमा न्यून छ। दलित, मुस्लिम, थारूको प्रतिनिधित्व पनि कम छ। माओवादी नेतृ एवं पूर्वउपसभामुख पूर्णाकुमारी सुवेदी सामाजिक संरचना, वर्गीय चरित्रका कारण समानुपतिक समावेशीता कार्यान्वयन गर्न गाह्रो परिरहेको बताउँछिन्। तर, संविधान मर्मअनुरूप कार्यान्वयन गर्नै पर्ने नेतृ सुवेदीको तर्क छ। अल्पसंख्यक, आदिवासी जनजाति, दलित, पिछडिएको वर्गले समान पहँुच र अधिकार संविधानको मर्मअनुसार पाउनुपर्छ। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खस आर्य बढी देखिएको छ, उनी भन्छिन्, समानुपतिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ गर्नैपर्छ। संविधान कार्यान्वयन प्रक्रियामा छ र दलहरूलाई अलि गाह्रो भएको हो। तर, यो कार्यान्वयनमा आउँछ नै, आउनुपर्छ पनि। कांग्रेस नेतृ सुजाता परियारले तीनपटक पार्टीको केन्द्रीय सदस्य भए पनि आफूले टिकट नपाएको गुनासो गरेकी छन्। मैले जितेर आउँछु संघ वा प्रदेश जुनको भए पनि टिकट दिनु होस् भनेँ। तर, दिइएन। म ३३ पटक केन्द्रीय सदस्य भएको मान्छेलाई टिकट दिइएन। अरूको त के कुरा ?, नेतृ परियार भन्छिन्। भागबन्डाका नाममा कांग्रेसमा समावेशीता समानुपातिक लागू नभएको परियारको बुझाइको छ। संविधानको मर्म र भावनाविपरीत टिकट वितरण भएको उनी बताउँछिन्। संविधानले समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरेको छ। नेताहरू संविधानकै मर्मअनुरुप समानुपातिक समावेशी प्रतिनिधित्वको कुरा उठाउँछन्। तर, व्यवहार उस्तो देखिँदैन। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार पूर्ण समावेशी देखिँदैनन्। यसप्रति सरोकारवालाले चर्को आपत्ति जनाएका छन्। आदिवासी जनजाति महासंघका पूर्वअध्यक्ष नगेन्द्रकुमार कुमाल टिकट वितरणमा संविधानको मर्म र भावनाको उल्लंघन भएको बताउँछन्। समावेशी ढंगले टिकट वितरण हुनुपर्ने हो। तर, दलहरूले संविधानको मर्म र भावना उल्लंघन गरेका छन्, कांग्रेस नेता एवं संविधानसभा सदस्यसमेत रहेका कुमाल भन्छन्, संविधानले सबै समुदायको प्रतिनिधित्वको ग्यारेन्टी गरेको छ। तर, दलहरूले आर्थिक चलखेल र पहुँचवालालाई मात्रै टिकट दिएका छन्। १ लाखभन्दा कम जनसंख्या भएका वर्गको प्रतिनिधित्व शून्य नै रहेको उनको भनाइ छ। एमाले उपमहासचिव एवं प्रचार विभाग प्रमुख पृथ्वीसुब्बा गुरुङ भने उम्मेदवारी सामान्यतः समावेशी नै भएको दाबी गर्छन्। सामान्यतः समावेशी नै छ। लगभग मिलाएकै छौं, नेता गुरुङ भन्छन्, तर, जिल्ला तहमा अझै समावेशी बनाउन सकिन्थ्यो। त्यतातिर अलि ध्यान पुगेन। कहीँकहीँ जिल्लामा मिलेको छ। कहीँकहीँ अलि मिलेको छैन। एमालेकै नेता गोकुल घर्ती नेपालमा समानुपातिक समावेशीता अभ्यासमा रहेकाले आदिवासी जनजातिको प्रतिनिधित्व विस्तारै बढ्दै गएको बताउँछन्। समग्रमा प्रतिनिधित्व जनसंख्याको आधारमा हुनुपर्ने उनको धारणा छ। नेपालमा समानुपातिक समावेशीता अभ्यास भर्खरै सुरुवात भएको छ। एमालेको हकमा ३१ जना प्रत्यक्षमा उम्मेदवार छन्। यसलाई मैले सन्तोषजनक नै मानेको छु, घर्ती भन्छन्, प्रतिनिधित्व जनसंख्याको आधारमा हुनुपर्छ। जसमा चित्त नबुझ्न पनि सक्छ। तर, अभ्यासमै भएकाले सकारात्मक रूपमा नै लिनुपर्छ। अपराधमा मुछिएकाहरू पनि उम्मेदवार यसपटक निर्वाचनमा अपराधमा मुछिएकाहरूले पनि टिकट पाएका छन्। ललिता निवास जग्गा अतिक्रमणमा मुछिएका कांग्रेस नेता विजयकुमार गच्छदार सुनसरी ३ बाट उठेका छन्। उनले २०४८ सालदेखि त्यो निर्वाचन क्षेत्रबाट निर्वाचन जित्दै आएका छन्। सिक्टा सिँचाइ आयोजनाको भ्रष्टाचार प्रकरणमा मुद्दा खेपिरहेका राप्रपा नेता विक्रम पाण्डेले चितवन ३ बाट उम्मेदवारी दिएका छन्। उनको मुद्दा विशेष अदालतमा विचाराधीन छ। कैलालीको टीकापुर काण्डमा मुछिएर जेल जीवन बिताइरहेका रेशम चौधरीले बर्दिया २ बाट उम्मेदवारी दिएका छन्। यही काण्डमा मुछिएका लक्ष्मण थारूले पनि कैलाली ५ बाट रेशमकै पार्टीबाट उम्मेदावरी दिएका छन्। भृकुटीमण्डप जग्गा भाडा काण्डमा मुछिएका टेकप्रसाद गुरुङलाई कांग्रेसले मनाङबाट टिकट दिएको छ। मधेस आन्दोलनका क्रममा प्रहरी सहायक निरीक्षक थमन विक हत्यामा संलग्न लक्ष्मी महतोलाई महोत्तरी १ बाट एमालेले टिकट दिएको छ। त्यस्तै भ्रष्टाचारमा मुछिएका गोबिन्दराज जोशीले तनहुँ १ बाट स्वतन्त्र उम्मेदवारी दिएका छन्। जनजाति प्रतिनिधित्व कति ? आदिवासी जनजातिको प्रतिनिधित्व भनेजस्तो सन्तोषजनक छैन। तापनि समग्रमा ठूलो दलमा अन्यको तुलनामा उल्लेख्य देखिन्छ। प्रतिनिधिसभामा एमालेबाट ३१, कांग्रेसबाट २० र माओवादीबाट १५ जनजाति उम्मेदवार छन्। एमाले उपाध्यक्ष सुवास नेम्बाङ इलाम २, उपमहासचिव पृथ्वीसुब्बा गुरुङ लमजुङ, स्थायी समिति सदस्य विजय सुब्बा तेह्थुम, प्रदेश १ का पूर्वमुख्यमन्त्री शेरधन राई भोजपुर, युवा नेता यज्ञबहादुर सुनार ओखलढुंगा, राजेन्द्र राई धनकुटा, बसन्त नेम्बाङ पाँचथरबाट उम्मेदवार बनेका छन्। कांग्रेसउपसभापति धनराज गुरुङले स्याङजा २, सहमहान्त्री भीष्मराज आङदेम्बे पाँचथर, नेताहरू प्रकाशमान सिंह काठमाडौं १, विजयकुमार गच्छदार सुनसरी ३, भीमसेनदास प्रधान काठमाडौं ६, उमेश श्रेष्ठ चितवन २, सीता गुरुङ तेह्रथुम, उमाकान्त चौधरी बारा १, तेजुलाल चौधरी सप्तरी ४ बाट उठेका छन्। माओवादी महासचिव देव गुरुङ लमजुङ, पूर्वसभामुख अनसरी घर्ती काठमाडौं २, उपमहासचिव वर्षमान पुन रोल्पा, सुदन किराती भोजपुरबाट उठेका छन्। राप्रपा अध्यक्ष राजेन्द्र लिङदेन झापा ३ मा उठेका छन् । जसपा नेता अशोक राई सुनसरी १, एकीकृत समाजवादीका कृष्णलाल महर्जन ललिपुर २ मा उठेका छन्। गुल्मी २ मा रामकुमारी झाँक्री, डोटीमा प्रेमबहादुर आले र बारा ४ मा किसान श्रेष्ठलगायतको उम्मेदवारी परेको छ। ठूला दलबाट २ दलित उम्मेदवार ठूला पार्टीबाट प्रतिनिधिसभा सदस्यका लागि प्रत्यक्षतर्फ दलित उम्मेदवार जम्मा २ जना मात्रै छन्। एमालेले रूपन्देही १ मा छविलाल विश्वकर्मालाई चुनावमा उतारेको छ। एमाले परित्याग गरेका घनश्याम भुसालले सत्ता गठबन्धनको सहयोगमा उही क्षेत्रबाट स्वतन्त्र उम्मेदवारी दिएका छन्। २०७४ सालमा उक्त क्षेत्रबाट विश्वकर्मा नै विजयी भएका थिए। माओवादी केन्द्रले बाँके १ मा महेश्वरजंग गहतराज अर्थक लाई उम्मेदवार बनाएको छ। युवा तथा खेलकुद मन्त्रीसमेत रहेका गहतराजले २०७४ मा पनि चुनाव जितेका थिए। त्यहाँ एमालेका सूर्यप्रसाद ढकाल उम्मेदवार छन्। कांग्रेसले त एक जना पनि दलित उम्मेदवार दिन सकेको छैन। ठूला दलले दलितलाई स्थान दिन नसकेको भन्दै आलोचना हुँदै आएको छ। कोको छन् महिला ? प्रतिनिधिसभाका १ सय ६५ सिटमा सत्तारुढ गठबन्धन र एमालेजसपा गठबन्धनबाट २६ महिलाले टिकट पाएका छन्। एमालेले सबैभन्दा धेरै १२ जना उठाएको छ। एमाले सचिव पद्माकुमारी अर्यालले स्याङ्जा २ मा उठेकी छन्। अर्यालसँग कांग्रेस उपसभापति धनराज गुरुङ चुनाव लड्दै छन्। ०७४ मा झिनो मतले पराजित भगवती चौधरीले सुनसरी ३ मै उम्मेदवार बनेकी छन्। उनको प्रतिस्पर्धा विगतदेखि नै कांग्रेस नेता विजयकुमार गच्छदारसँग हुँदै आएको छ। विद्या भट्टराई कास्की २ मा उठेकी छन्। पति रवीन्द्र अधिकारीको हेलिकप्टर दुर्घटनामा मृत्यु भएपछि उपनिर्वाचनमार्फत उनी निर्वाचित भएकी थिइन्। उनको मुख्य प्रतिस्पर्धा एकीकृत समाजवादीका श्रीनाथ बरालसँग हुँदैछ। एमालेकै शान्ता चौधरी दाङ १ मा उम्मेदवार बनेकी छन्। उनको प्रतिस्पर्धा पुराना सहकर्मी एवं एकीकृत समाजवादी नेता मेटमणि चौधरीसँग हुँदै छ। कोमल वलीको चुनावी भिडन्त दाङ ३ मा कांग्रेसका नेता दीपक गिरीसँग हुँदै छ। नीरुदेवी पालले कञ्चनपुर ३ बाट उम्मेदवारी दिएकी छन्। त्यहाँ कांग्रेस नेता रमेश लेखक प्रतिस्पर्धी छन्। मञ्जु शर्मा चालिसेले बागलुङ २ बाट उम्मेदवारी दिएकी छन्। उक्त क्षेत्रमा सत्तागठबन्धबाट माओवादी नेता एवं शिक्षामन्त्री देवेन्द्र पौडेल उम्मेदवार छन्। जुलीकुमारी महतो धनुषा ३ बाट उठेकी छन्। उनले २०७० सालको चुनाव जितेकी थिइन्। २०७४ मा समानुपातिक सांसद बनिन्। उनको प्रतिस्पर्धा लोसपा नेता अनिलकुमार झासँग हुँदै छ। ज्वालाकुमारी साह बारा ३ मा उठेकी छन्। जसपाका रामबाबु कुमार यादव, लोसपाका लालबाबु सिंह भुइहार पनि त्यहाँ चुनावी मैदानमा उत्रिएका छन्। एमालेले डोटीमा गौरी वलीलाई उठाएको छ। उक्त क्षेत्रमा एकीकृत समाजवादी नेता प्रेमकुमार आले उम्मेदवार छन्। पूर्वसहकर्मीहरूबीच नै प्रतिस्पर्धा हुन लागेको हो। ०७४ मा कांग्रेस नेता डा नारायण खड्कासँग पराजित भएकी मञ्जुकुमारी चौधरीले एमालेबाट उदयपुर १ मै उम्मेदवारी दिएकी छन्। एमालेले कांग्रेस नेता एवं उद्योगी विनोद चौधरीविरुद्ध महिलालाई प्रतिस्पर्धामा उतारेको छ। सिन्धु जलेशा बुढाथोकीलाई नवलपरासी पश्चिम १ बाट उम्मेदवार बनाइएको हो। कांग्रेसबाट पाँच महिला प्रतिस्पर्धामा छन्। ९० स्थानमा उम्मेदवारी दिएको कांग्रेसले सहमहामन्त्री महालक्ष्मी उपाध्याय (डिना) लाई मकवानपुर १ मा उठाएको छ। उपाध्यायले राप्रपा नेपालका अध्यक्ष कमल थापासँग प्रतिस्पर्धा गर्नुपर्ने भएको छ। थापालाई एमालेको समर्थन छ। केन्द्रीय सदस्य सीता गुरुङले तेह्रथुमबाट उम्मेदवारी दिएकी छन्। त्यहाँ एमालेले विजय सुब्बालाई उम्मेदवार बनाएको छ। निवर्तमान उपसभामुख पुष्पा भुसाल अर्घाखाँचीबाट उठेकी छन्। उनको प्रतिस्पर्धा एमाले सचिव टोपबहादुर रायमाझीसँग हुँदै छ। सुजाता कोइराला मोरङ २ मा उठेकी छन्। अघिल्लो निर्वाचनमा विजयी नेता डा मीनेन्द्र रिजाललाई पन्छाएर कोइरालालाई टिकट दिइएको हो। उनको प्रतिस्पर्धा एमालेका ऋषिकेश पोखरेलसँग हुने भएको छ। पूर्वकोषाध्यक्ष चित्रलेखा यादवले सिरहा २ मा उम्मेदवारी दिएकी छन्। उनको प्रतिस्पर्धा एमालेसँगको गठबन्धनबाट उम्मेदवार बनेका जसपा नेता राजकिशोर यादवसँग हुँदैछ। माओवादी केन्द्रले ७ महिलालाई चुनावी मैदानमा उतारेको छ। उपमहासचिव एवम् ऊर्जामन्त्री पुम्फा भुसाल ललितपुर ३ मा उठेकी छन्। उनी २०७४ मा उही क्षेत्रबाट एमालेसँगको गठबन्धनबाट निर्वाचित भएकी थिइन्। यसपटक एमालेका अमृत खड्कासँग उनको प्रतिस्पर्धा हँुदै छ। पूर्वसभामुख ओनसरी घर्तीले काठमाडौं २ रोजेकी छन्। घर्तीसँग एमालेका मणिराम फुँयालको प्रतिस्पर्धा हँुदै छ। डा बाबुराम भट्टराई पुत्री मानुषी यमी भट्टराईले काठमाडौं ७ मा उम्मेदवारी दिएकी छन्। पोलिटब्युरो सदस्य कल्पना धमला काठमाडौं ९ मा उठेकी छन्। उनको प्रतिस्पर्धा एमाले नेता कृष्णगोपाल श्रेष्ठसँग हुँदै छ। माओवादीबाट दाङ २ मा रेखा शर्माको उम्मेदवारी परेको छ। उनको प्रतिस्पर्धा एमाले महासचिव शंकर पोखरेलसँग हुँदैछ। ०७४ को चुनाव जितेकी बिना मगर यसपटक पनि कञ्चनपुर १ मै उठेकी छन्। जुम्लामा गोमा कुँवरलाई उम्मेदवार बनाइएको छ। एमालेका रतन योगी र राप्रपाका ज्ञानेन्द्र शाहीसँग उनको प्रतिस्पर्धा हुँदै छ। सत्ता घटक एकीकृत समाजवादीकी सचिव एवं पूर्वमन्त्री रामकुमारी झाँक्रीले गुल्मी २ मा उम्मेदवारी दिएकी छन्। एमालेले उक्त क्षेत्रमा सचिव गोकर्ण विष्टलाई उतारेको छ। राष्ट्रिय जनमोर्चाकी उपाध्यक्ष दुर्गा पौडेलले प्यूठानमा उम्मेदवारी दिएकी छन्। २०७४ मा पौडेल वामगठबन्धन उम्मेदवार भई विजय भएकी थिइन्। राष्ट्रिय प्रजातन्त्र पार्टीकी महामन्त्री कुन्ती शाहीले दैलेख १ बाट उम्मेदवारी दिएकी छन्। रेखा थापाले मोरङ ३ मा उम्मेदवारी दिएकी छन्। उक्त क्षेत्रमा कांग्रेसबाट व्यवसायी सुनील शर्मा र एमालेबाट भानुभक्त ढकाल उम्मेदवार छन्। नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली १ मा उम्मेदवारी दिएकी छन्। उनी टीकापुर घटनामा दोषी ठहर भई हाल जेलमा रहेका रेशम चौधरीकी श्रीमती हुन्। ०७४ मा चौधरी यही क्षेत्रबाट निर्वाचित भएका थिए। ०७४ मा काठमाडौं महानगरपालिका प्रमुखको निर्वाचनमा लोकप्रिय मत पाएकी रञ्जु दर्शनाले यसपटक काठमाडौं५ मा स्वतन्त्र उम्मेदवारी दिएकी छन्। जसपा र लोसपाले प्रतिनिधिसभा सदस्यमा महिला उम्मेदवार दिएका छैनन्। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खसआर्य बढी देखिएको छ। समानुपातिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ, गर्नै पर्छ। पूर्णाकुमारी सुवेदी, पूर्वउपसभामुख म जितेर आउँछु संघ वा प्रदेश जुनको भए पनि टिकट दिनुहोस् भनेँ। तर, दिइएन। केन्द्रीय सदस्य भएको मान्छेलाई टिकट दिइएन। अरूको त के कुरा ? सुजाता परियार, कांग्रेस केन्द्रीय सदस्य पाहुना उम्मेदवार माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदै छ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहँु हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
उम्मेदवार छनोटमा निष्ठाको चीरहरण,"लोकतन्त्रको मेरुदण्ड निर्वाचन हो। निर्वाचनमा कसैले जित्छ, कसैले हार्छ। त्यो हारजित भनेको केवल उम्मेदवारहरूको हारजितमात्रै हो। स्वच्छ, स्वस्थ प्रतिस्पर्धात्मक निर्वाचनमा सधैं लोकतन्त्रको जित हुन्छ। त्यही कसीमा मंसिर ४ गते हुने आमनिर्वाचनलाई हेरिनुपर्छ। आसन्न प्रतिनिधिसभा, प्रदेशसभा निर्वाचन मुलुकले नयाँ संविधान पाएपछिको दोस्रो आमनिर्वाचन हो। यसर्थ पनि यसको खास महत्त्व छ। नेपालको संविधानलाई संस्थागत गर्दै यसको थप विकास र लोकतान्त्रिक गणतन्त्रलाई बलियो बनाउन यो निर्वाचनको अर्थ छ। तर, दलहरूले जसरी उम्मेदवार चयन गरेका छन्, त्यसले आउँदो निर्वाचनलाई लोकतान्त्रिक अभ्यासभन्दा बढी अराजनीति युद्ध बनाएको प्रतीत हुन्छ। मुख्य दलहरू एमाले, कांग्रेस, माओवादी, जसपा, लोसपा, राप्रपालगायतले लोकतन्त्रको आधारभूत मान्यतालाई कत्ति ख्यालै नगरी उम्मेदवार चयन गरेका छन्। राजनीतिलाई सेवाभन्दा बढी अवसरका रूपमा उपयोग गर्ने प्रवृत्तिका उम्मेदवारको संख्या निकै डरलाग्दो देखिएको छ। हाम्रो संविधानको महत्त्वपूर्ण मर्म समावेशिता हो। त्यसतर्फ त दलहरूको पटक्कै ध्यान पुगेको छैन। सीमान्तकृत वर्गको प्रतिनिधित्व प्रत्यक्ष निर्वाचनतर्फबाट गराउने आँट खासै कुनै दलले गरेका छैनन्। दलित, आदिवासी र महिला उम्मेदवारहरू प्रत्यक्ष निर्वाचनको उम्मेदवारमा नगन्य देखिनु समावेशी सिद्धान्तलाई ख्याल नगर्नु हो। प्रत्यक्षतर्फ संघीय संसद्को उम्मेदवारमा एमालेबाट १२, कांग्रेसबाट ५ र माओवादीबाट ७ जनामात्रै महिला छन्। जब कि संविधानले ३३ प्रतिशत महिला प्रतिनिधित्वको सुनिश्चितता गरेको छ। त्यस्तो व्यवस्थालाई कानुनी बाध्यतामात्रै ठान्दै महिलालाई समानुपातिकमा मात्रै समावेश गर्ने दलहरूको चरित्र पितृसत्तात्मक सोचको द्योतक हो। राजनीतिमा विचार हुन्छ। सिद्धान्त, मूल्यमान्यता र निष्ठा हुन्छ। दलका उम्मेदवारहरूको सूची हेर्दा राजनीतिका ती तत्त्वहरूलाई कुनै महत्त्व दिएको देखिन्न। आज एउटा दलको नेता भोलि अर्काेमा प्रवेश गरेको छ, उसैले टिकट पाएको छ। एउटा पार्टीबाट सांसद र मन्त्री भइसकेको व्यक्ति टिकट नपाएकै झोंकमा पार्टी छोड्छ र त्यस्तैलाई टिकट दिन अरू दलहरूले हानथाप गरे। भ्रष्टाचारको आरोप लागेका, मुद्दा मामिलाको किचलोमा परेकामात्रै होइन, बलात्कार र हत्याजस्तो जघन्य अपराधका आरोपितलाई पनि दलहरूले छानीछानी उम्मेदवार बनाएका छन्। वास्तवमा यो राजनीतिक मूल्य मान्यताको चीरहरण नै हो। जसले जीवनभर जनताको सेवाका लागि भनेर कुनै पार्टीमा पसिना बगायो, ऊ नेताको नजरमा नपरेकै कारण उम्मेदवार बन्न पाएको छैन, तर जोसँग पैसा छ, पहुँच छ उसले भने चाहनेबित्तिकै उम्मेदवार बन्न पाएको छ। दल र तिनका शीर्ष नेताले उम्मेदवारीलाई पैसामा बिक्री गरेर लोकतान्त्रिक निर्वाचन भनेको पैसाले जितिन्छ, जनताको मत जितेर होइन भन्ने उल्टो सन्देश दिएका छन्। पार्टीमा दशकौं संघर्ष गरेकाहरूले कहिल्यै उम्मेदवार बन्न नपाउने, कसैले भने हरेक चुनावमा टिकट पाउनेजस्तो असमान न्याय पनि स्थापितै भएको छ। दल र शीर्ष नेताहरूमा देखिएको राजनीतिक विचलनकै कारण हुनुपर्छ यसपालिको चुनावमा देशैभरि पहिलेपहिलेको दाँजोमा बागी उम्मेदवारी धेरै परेको छ। बागी पनि सबैजसो पार्टीबाट छन्। वास्तवमा शीर्ष नेतृत्वले नै राजनीतिक बेइमानी गर्दा कार्यकर्ता तहमा विचारको विस्फोट हुनु स्वाभाविक हो। तर वगावत गर्दै बागी उम्मेदवारीको लहर बढ्ने हो भने दलहरूको अस्तित्वमा चुनौती देखा पर्छ। त्यसो हुनु बहुदलीय व्यवस्थाका लागि घातक हो। गएको स्थानीय तह निर्वाचनमा कतिपय युवा र स्वतन्त्र उम्मेदवारले दलहरूका घागडान उम्मेदवारहरूलाई पछारिदिएको सन्देश छ। त्यसलाई दलहरूले हल्काफुल्का रूपमा मात्रै लिएका रहेछन् भन्ने पुष्टि उनीहरूले आउँदो चुनावका लागि उभ्याएका उम्मेदवारहरूको अनुहारले गरेको छ। इमान र नैतिकता बिर्सेर जताजता अवसर उतैउतै लाग्ने चरित्र राजनीतिक चरित्र होइन। हो, मतदाताले उम्मेदवार र दलहरूको चरित्र हेरेर फरकफरक चुनावमा फरकफरक प्रतिनिधि चुन्छन्। लोकतन्त्रको सौन्दर्य नै त्यही हो। तर उम्मेदवार नै हरेक चुनावपिच्छे पार्टी बदल्ने खालको हुनु भनेको राजनीति सिद्धान्त र निष्ठाबाट स्खलित भएर पतनको बाटोमा लाग्नु हो।"
फेन्सिङको पहिलो स्वर्ण बागमतीलाई,"काठमाडौं : पोखरामा जारी नवौं राष्ट्रिय खेलकुदअन्तर्गतको फेन्सिङको पहिलो स्वर्ण बागमती प्रदेशले जितेको छ। बागमतीले महिला ब्यक्तिगत साबर बिधामा स्वर्ण जितेको हो। शिक्षा नापितले बागमतीलाई पहिलो स्वर्ण दिलाएकी हुन्। उनले विभागीय टोली एपीएफकी उर्मिला लामालाई पराजित गरिन्। तेस्रो स्थानमा त्रिभुवन आर्मी क्लबकी रविना थापा र मनिषा श्रेष्ठ रहे। पोखरा कभर्डहलमा भएको प्रतियोगिताको महिला ब्यक्तिगत ईपीमा आर्मीले बर्चस्व बनायो। आर्मीकी इन्दिरा पौडेलले स्वर्ण जित्दा सीता पाठकले रजत र आर्मीकै पुजन कुमाल र एपीएफकी जानुका स्याङतानले कांस्य जिते। पुरुषको व्यक्तिगत फोयलमा सुदूरपश्चिम प्रदेशका जलेन्द्र शाहीले स्वर्ण जिते। उनले बागमतीका सञ्जीप लामालाई पराजित गरे। आर्मीका वीरसिंह शाही र एपीएफका शेरसिंह ऐरीले कांस्य पदकमा चित्त बुझाए। विजेता खेलाडीलाई बागमती प्रदेशका सदस्य सचिव सूर्यलाल भण्डारी, सुदूरपश्चिम प्रदेशका सदस्यसचिव दीपक सिंह र राष्ट्रिय खेलकुद परिषद्का प्रशासन विभाग प्रमुख मधुसुदन बस्नेतले पुरस्कृत गरेका थिए। असोज २८ गतेसम्म सञ्चालन हुने प्रतियोगितमा चार प्रदेश र दुई विभागीय टोलीको सहभागिता रहेको छ। प्रतियोगितामा प्रदेश १, बागमती, गण्डकी र सुदूरपश्चिम प्रदेश, त्रिभुवन आर्मी क्लब र एपीएफ क्लबको सहभागिता रहेको छ। नवौं राष्ट्रिय खेलकुदको पहिलो स्वर्ण भने नेपाल पुलिस क्लबले जितेको थियो। पुलिसले पुरुष क्रिकेटमा पहिलो स्वर्ण जितेको हो।"
आम निर्वाचन २०७९ : कोको छन् महिला उम्मेदवार ?,"काठमाडौं : प्रतिनिधिसभाका १ सय ६५ सिटमा सत्तारुढ गठबन्धन र एमालेजसपा गठबन्धनबाट २६ महिलाले टिकट पाएका छन्। एमालेले सबैभन्दा धेरै १२ जना उठाएको छ। एमाले सचिव पद्माकुमारी अर्यालले स्याङ्जा २ मा उठेकी छन्। अर्यालसँग कांग्रेस उपसभापति धनराज गुरुङ चुनाव लड्दै छन्। ०७४ मा झिनो मतले पराजित भगवती चौधरीले सुनसरी ३ मै उम्मेदवार बनेकी छन्। उनको प्रतिस्पर्धा विगतदेखि नै कांग्रेस नेता विजयकुमार गच्छदारसँग हुँदै आएको छ। विद्या भट्टराई कास्की २ मा उठेकी छन्। पति रवीन्द्र अधिकारीको हेलिकप्टर दुर्घटनामा मृत्यु भएपछि उपनिर्वाचनमार्फत उनी निर्वाचित भएकी थिइन्। उनको मुख्य प्रतिस्पर्धा एकीकृत समाजवादीका श्रीनाथ बरालसँग हुँदैछ। एमालेकै शान्ता चौधरी दाङ १ मा उम्मेदवार बनेकी छन्। उनको प्रतिस्पर्धा पुराना सहकर्मी एवं एकीकृत समाजवादी नेता मेटमणि चौधरीसँग हुँदैछ। कोमल वलीको चुनावी भिडन्त दाङ ३ मा कांग्रेसका नेता दीपक गिरीसँग हुँदैछ। नीरुदेवी पालले कञ्चनपुर ३ बाट उम्मेदवारी दिएकी छन्। त्यहाँ कांग्रेस नेता रमेश लेखक प्रतिस्पर्धी छन्। मञ्जु शर्मा चालिसेले बागलुङ २ बाट उम्मेदवारी दिएकी छन्। उक्त क्षेत्रमा सत्तागठबन्धबाट माओवादी नेता एवं शिक्षामन्त्री देवेन्द्र पौडेल उम्मेदवार छन्। जुलीकुमारी महतो धनुषा ३ बाट उठेकी छन्। उनले २०७० सालको चुनाव जितेकी थिइन्। २०७४ मा समानुपातिक सांसद बनिन्। उनको प्रतिस्पर्धा लोसपा नेता अनिलकुमार झासँग हुँदैछ। ज्वालाकुमारी साह बारा ३ मा उठेकी छन्। जसपाका रामबाबु कुमार यादव, लोसपाका लालबाबु सिंह भुइहार पनि त्यहाँ चुनावी मैदानमा उत्रिएका छन्। एमालेले डोटीमा गौरी वलीलाई उठाएको छ। उक्त क्षेत्रमा एकीकृत समाजवादी नेता प्रेमकुमार आले उम्मेदवार छन्। पूर्वसहकर्मीहरूबीच नै प्रतिस्पर्धा हुन लागेको हो। ०७४ मा कांग्रेस नेता डा नारायण खड्कासँग पराजित भएकी मञ्जुकुमारी चौधरीले एमालेबाट उदयपुर १ मै उम्मेदवारी दिएकी छन्। एमालेले कांग्रेस नेता एवं उद्योगी विनोद चौधरीविरुद्ध महिलालाई प्रतिस्पर्धामा उतारेको छ। सिन्धु जलेशा बुढाथोकीलाई नवलपरासी पश्चिम १ बाट उम्मेदवार बनाइएको हो। कांग्रेसबाट पाँच महिला प्रतिस्पर्धामा छन्। ९० स्थानमा उम्मेदवारी दिएको कांग्रेसले सहमहामन्त्री महालक्ष्मी उपाध्याय (डिना) लाई मकवानपुर १ मा उठाएको छ। उपाध्यायले राप्रपा नेपालका अध्यक्ष कमल थापासँग प्रतिस्पर्धा गर्नुपर्ने भएको छ। थापालाई एमालेको समर्थन छ। केन्द्रीय सदस्य सीता गुरुङले तेह्रथुमबाट उम्मेदवारी दिएकी छन्। त्यहाँ एमालेले विजय सुब्बालाई उम्मेदवार बनाएको छ। आम निर्वाचन २०७९ : यी हुन् पाहुना उम्मेदवार कुन दलका कस्ता उम्मेदवार ? निवर्तमान उपसभामुख पुष्पा भुसाल अर्घाखाँचीबाट उठेकी छन्। उनको प्रतिस्पर्धा एमाले सचिव टोपबहादुर रायमाझीसँग हुँदैछ। सुजाता कोइराला मोरङ २ मा उठेकी छन्। अघिल्लो निर्वाचनमा विजयी नेता डा मीनेन्द्र रिजाललाई पन्छाएर कोइरालालाई टिकट दिइएको हो। उनको प्रतिस्पर्धा एमालेका ऋषिकेश पोखरेलसँग हुने भएको छ। पूर्वकोषाध्यक्ष चित्रलेखा यादवले सिरहा २ मा उम्मेदवारी दिएकी छन्। उनको प्रतिस्पर्धा एमालेसँगको गठबन्धनबाट उम्मेदवार बनेका जसपा नेता राजकिशोर यादवसँग हुँदैछ। माओवादी केन्द्रले ७ महिलालाई चुनावी मैदानमा उतारेको छ। उपमहासचिव एवम् ऊर्जामन्त्री पुम्फा भुसाल ललितपुर ३ मा उठेकी छन्। उनी २०७४ मा उही क्षेत्रबाट एमालेसँगको गठबन्धनबाट निर्वाचित भएकी थिइन्। यसपटक एमालेका अमृत खड्कासँग उनको प्रतिस्पर्धा हुँदैछ। पूर्वसभामुख ओनसरी घर्तीले काठमाडौं २ रोजेकी छन्। घर्तीसँग एमालेका मणिराम फुँयालको प्रतिस्पर्धा हुँदैछ। डा बाबुराम भट्टराई पुत्री मानुषी यमी भट्टराईले काठमाडौं ७ मा उम्मेदवारी दिएकी छन्। पोलिटब्युरो सदस्य कल्पना धमला काठमाडौं ९ मा उठेकी छन्। उनको प्रतिस्पर्धा एमाले नेता कृष्णगोपाल श्रेष्ठसँग हुँदैछ। माओवादीबाट दाङ २ मा रेखा शर्माको उम्मेदवारी परेको छ। उनको प्रतिस्पर्धा एमाले महासचिव शंकर पोखरेलसँग हुँदैछ। ०७४ को चुनाव जितेकी बिना मगर यसपटक पनि कञ्चनपुर १ मै उठेकी छन्। जुम्लामा गोमा कुँवरलाई उम्मेदवार बनाइएको छ। एमालेका रतन योगी र राप्रपाका ज्ञानेन्द्र शाहीसँग उनको प्रतिस्पर्धा हुँदैछ। सत्ता घटक एकीकृत समाजवादीकी सचिव एवं पूर्वमन्त्री रामकुमारी झाँक्रीले गुल्मी २ मा उम्मेदवारी दिएकी छन्। एमालेले उक्त क्षेत्रमा सचिव गोकर्ण विष्टलाई उतारेको छ। राष्ट्रिय जनमोर्चाकी उपाध्यक्ष दुर्गा पौडेलले प्यूठानमा उम्मेदवारी दिएकी छन्। २०७४ मा पौडेल वामगठबन्धन उम्मेदवार भई विजय भएकी थिइन्। राष्ट्रिय प्रजातन्त्र पार्टीकी महामन्त्री कुन्ती शाहीले दैलेख १ बाट उम्मेदवारी दिएकी छन्। रेखा थापाले मोरङ ३ मा उम्मेदवारी दिएकी छन्। उक्त क्षेत्रमा कांग्रेसबाट व्यवसायी सुनील शर्मा र एमालेबाट भानुभक्त ढकाल उम्मेदवार छन्। नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली १ मा उम्मेदवारी दिएकी छन्। उनी टीकापुर घटनामा दोषी ठहर भई हाल जेलमा रहेका रेशम चौधरीकी श्रीमती हुन्। ०७४ मा चौधरी यही क्षेत्रबाट निर्वाचित भएका थिए। ०७४ मा काठमाडौं महानगरपालिका प्रमुखको निर्वाचनमा लोकप्रिय मत पाएकी रञ्जु दर्शनाले यसपटक काठमाडौं५ मा स्वतन्त्र उम्मेदवारी दिएकी छन्। जसपा र लोसपाले प्रतिनिधिसभा सदस्यमा महिला उम्मेदवार दिएका छैनन्।"
आम निर्वाचन २०७९ : यी हुन् पाहुना उम्मेदवार,"काठमाडौं : माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदैछ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहुँ हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
महिला क्रिकेट प्रतियोगिता : पुलिसको विजयी सुरुवात,"काठमाडौं : विभागीय टोली नेपाल पुलिस क्लबले नवौं राष्ट्रिय खेलकुद प्रतियोगिताअन्तर्गत महिला क्रिकेट प्रतियोगितामा विजयी सुरुवात गरेको छ। पोखरामा सोमबार भएको खेलमा पुलिसले कर्णाली प्रदेशलाई डकवर्थ लेविस नियमका आधारमा ६३ रनले पराजित गरेको छ। राष्ट्रिय प्रतियोगिता पहिलो पटक सहभागिता जनाएको पुलिसको महिला टोलीले डेब्यु खेलमै जित निकालेको हो। वर्षाका कारण १६ ओभरमा घटाइएको खेलमा पुलिसले दिएको एक सय ११ रनको लक्ष्य पछ्याएको कर्णालीले १०२ ओभरमा सात विकेट गुमाएर १७ रन बनाएको अवस्थामा वर्षाले खेल हुन नसकेपछि डकवर्थ लेविस नियमका आधारमा पुलिस विजयी भएको हो। कर्णालीका लागि दीक्षा पुरीले अविजित ७ रनको पालि खेलेकी थिइन्। यस्तै दिब्या धामीले तीन, दीपशिखा विष्टले दुई र करिष्मा शाहीले एक रन बनाए। सातमध्ये कर्णालीका पाँच खेलाडी सून्यमा आउट भएका थिए। कर्णालीलाई सस्तैमा समेट्न पुलिसका सबनम राई, संगीता राई, हिरनमोई रोय, ईश्वरी विष्ट र कविता जोशीले एकएक विकेट लिए। यसअघि टस जितेर पहिले ब्याटिङ गरेको पुलिसले निर्धारित १६ ओभरमा ६ विकेट गुमाएर एक सय १० रन बनाएको थियो। पुलिसका लागि सम्झना खड्काले सर्वाधिक २५ रन बनाइन्। यस्तै कविता कुँवर र काजल श्रेष्ठले समान १६ रन बनाउँदा रेवती धामीले १४ रनको योगदान दिइन्। कर्णालीकी अञ्जु गुरुङले तीन विकेट लिइन्। यस्तै एञ्जिला क्षत्री र वीणा थापाले एकएक विकेट हात पारे। सोमबारका लागि नै तय भएको प्रदेश १ र लुम्बिनी प्रदेशबीचको खेल भने रद्द भएको छ। निरन्तरको वर्षाका कारण प्रदेश १ र लुम्बिनी प्रदेशबीचको खेल रद्द भएको हो। समूह बीमा रहेका दुवै टोलीले एकएक अंक बाँडेका छन्। यस समूहमा नेपाल पुलिस क्लब शीर्ष स्थानमा छ। लुम्बिनी दोस्रो, प्रदेश १ तेस्रो र कर्णाली प्रदेश अन्तिम स्थानमा छ। समूह एमा मधेस प्रदेशले शीर्ष स्थान कब्जा गर्दा बागमती दोस्रो, गण्डकी तेस्रो र सुदूरपश्चिम प्रदेश अन्तिम स्थानमा छन्। प्रतियोगितामा नौ टोलीको सहभागिता छ। सहभागी टोलीलाई दुई समूहमा विभाजन गरिएको छ। समूहको शीर्ष दुई टोलीले सेमिफाइनलमा स्थान बनाउने छन्। समूह ए मा एपीएफ, मधेश प्रदेश, गण्डकी प्रदेश, सुदूरपश्चिम प्रदेश र बागमती प्रदेश छन्। समूह बी मा नेपाल पुलिस, कर्णाली प्रदेश, प्रदेश १ र लुम्बिनी प्रदेश छन्। पुरुष क्रिकेट भने अगाडि नै सम्पन्न भइसकेको छ।"
शव जलाउँदाजलाउँदै पहिरोले बगायो मलामी,"कर्णालीका विभिन्न जिल्लामा पहिरोले ठूलो जनधनको क्षति पुर्याएको छ। मुगुमा आठ जनाको मृत्यु भएको छ। कालिकोटमा बेपत्तामध्ये चार जनाको शव भेटिएको छ। कालिकोटमै मलामी गएका १३ जना बेपत्ता भएका छन्। तिलागुफा नगरपालिकास्थित राँचुलीमा मलामी गएकाहरू पहिरोमा परेका हुन्। यी घटना आइतबारको भए पनि सञ्चार सम्पर्क नहुँदा सोमबार सार्वजनिक भएको हो। तिलाकर्णाली र कुकुर खोला दोभानमा रहेको घाटमा शव जलाउँदै गरेका बेला घटना भएको प्रहरीले जनाएको छ। सोमबार अबेरसम्म कोही पनि फेला परेका छैनन्। उनीहरू पहिरोसँगै तीलाकर्णालीमा बगेको हुन सक्ने स्थानीयवासी बताउँछन्। गाउँका करिब ७० जना मलामी गएका थियौं। धेरै जनामाथि नै थिए। घाटमा शव जलाउँदै गरेका १३ जना पहिरोमा बगे। धेरैले भागेर ज्यान जोगायौं, स्थानीय बासिन्दा कमल शाहीले भने। बेपत्ता हुनेमा कालीबहादुर शाही, धनबहादुर शाही, छत्रजंग शाही, खगेन्द्र शाही, भेषबहादुर शाही, धन शाही, अलि शाही, खेमराज शाही, मानबहादुर शाही, मोतीलाल शाही, परबहादुर शाही, प्रशान्त शाही र नरेश शाही रहेको कर्णाली प्रदेश प्रहरी कार्यालय सुर्खेतले जनाएको छ। कालीकोटका प्रहरी प्रमुख डीएसपी जयश्वर रिमालका अनुसार बेपत्ता हुनेमा तिलागुफा नगरपालिका४ का वडाध्यक्ष परबहादुर शाही पनि छन्। राँचुलीका २२ वर्षीय हेमराज शाहीको शनिबार मृत्यु भएपछि उनीहरू आइतबार मलामी गएका थिए। दागबत्ती दिँदादिँदै घटना भएको जनाइएको छ। राँचुलीमै लालका शाही, बालीगाउँमा ममता विष्ट, जेनी विष्ट र ध्रुव विस्ट बेपत्ता भएका छन्। एक भारतीय नागरिक पनि बेपत्ता भएको प्रहरीले जनाएको छ। दसैं मनाएर सुर्खेत फर्कंदै गरेका प्रहरी जवान पदम रावत पनि शेराखोलमा बगेर बेपत्ता भएका छन्। प्रमुख जिल्ला अधिकारी रामहरि शर्माले पहिरोमा बेपत्ता २३ मध्ये सोमबार चार जनाको शव फेला परेको बताए। अझै मलामीसहित १९ जना बेपत्ता छन्। उनका अनुसार कर्णाली राजमार्गमा पहिरो खसेका कारण राहत र उद्धारमा कठिनाइ भइरहेको छ। ७० मलामीमध्ये १३ जना बेपत्ताा मुगुमा घर भत्किँदा ८ को मृत्यु कालीकोटमा चार जनाको शव फेला पहिरोले गाउँ नै जोखिममा परेपछि राँचुलीका १ सय परिवारलाई घरबाट स्थानीय कालिका माविमा सारिएको छ। गाउँका अधिकांश घरमा क्षति पुगेको छ। मुगुको छायानाथरारा नगरपालिका११ स्थित सालिममा आइतबार दिउँसो दुई परिवारका आठ सदस्य पुरिएका हुन्। मृत्यु हुनेमा छायानाथरारा नगरपालिका११ का गौरीकला बोहोरा, सुस्मिता भग्री, होजाली भग्री, वीरबहादुर भग्री, चक्रवीर बोहोरा, सक्कबहादुर सावत, कृष्णा सावत र हाजिरा भग्री रहेको प्रहरीले जनाएको छ। आइतबार दिउँसो ३ बजेको घटना सञ्चारसेवा अबरुद्ध हुँदा सोमबार बिहान १० बजे सञ्चारले काम गरेपछि मात्र जानकारी आएको हो। वर्षातले खत्याड गाउँपालिका९ को खोलीबाडा बस्तीलाई विद्यालयमा राखिएको छ। यस्तै छायानाथरारा नगरपालिकाको भामबाडा, ढुमा, कार्कीबाडा पिना, तुमा, बालै घुइर, झयारी, टोप्ला, कोटीलालगायत परिवार विस्थापित भएका छन्। हुम्ला र डोल्पामा मृतक ७ पुगे वर्षाजन्य विपद्का कारण हुम्ला र डोल्पामा मृत्यु हुनेको संख्या सात पुगेको छ। खानेपानी लिन धारामा गएका ताजकोट गाउँपालिका५ का खेमराज ढकालको ढुंगा लागेर मृत्यु भएपछि हुम्लामा वर्षाका कारण मृत्यु हुने को संख्या पाँच पुगेको प्रमुख जिल्ला अकिकारी सीता परियारले बताइन्। पहिरोमा परेर आइतबार बेलुका मेल्छामको दलितबाडामा (गाउँ) का ९ वर्षीय तुल्सी कामी, १ वर्षीया सुस्मिता कामी, १ वर्षीय वसन्त कामी र ५५ वर्षीय काकी होइजाली कामीको घटनास्थलमै मृत्यु भएको थियो। ४१ वर्षीय कामीसँगै ३८ वर्षीया श्रीमती अबकति कामी, ५ वर्षीय छोरा भुवन कामी र ७ वर्षीय निलु कामी सख्त घाइते भएका छन्। उनीहरूको गाउँकै मेल्छाम स्वास्थ्यचौकीमा उपचार भइरहेको स्थानीयवासी टेकबहादुर शाहीले बताए। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। पहिरोमा परेर सर्केगार्ड गाउँपालिकाको राहदेव गाउँमा ५ घर उच्च जोखिममा रहेको प्रमुख जिल्ला अधिकारी सीता परियारले जानकारी दिइन्। पहिरोले हिल्सा सिमकोट सडक खण्डको च्याछहरामा बाटो भत्किँदा नाख गाउँपालिका र सिमकोट गाउँपालिकाको आवतजावत पूर्णरूपमा बन्द भएको जिल्ला प्रकोप उद्धार समिति हुम्लाले जनाएको छ। निरन्तरको वर्षासँगको हिमपातमा परेर हिमाली जिल्ला डोल्पामा दुई जनाको मृत्यु भएको छ। वर्षासँगको हिमपातका कारण चिसोले कठ्यांग्रिएर माथिल्लो डोल्पा पुगेका २ जनाको मृत्यु भएको हो। चिसोले जिल्लामा आएका पर्यटकहरूको भारी बोकेर गएका ठूलीभेरी नगरपालिका७ का ३२ वर्षीय नरेन्द्र विक र ठूलीभेरी नगरपालिका९ का ४६ वर्षीय कर्णबहादुर डाँगीको मृत्यु भएकोे जिल्ला प्रहरी कार्यालय डोल्पाका प्रहरी नायव उपरिक्षक निरन्जन थापाले बताए। थापाका अनुसार विकको शेफोक्सुन्डो गाउँपालिका८ रिग्ममा र डाँगीको डोल्पोबुद्ध गाउँपालिकाको तिन्जेबाट धो आउँदै गरेको बेला मृत्यु भएको हो। मृतक दुवै जनाको सव आज बिहान हेलिकप्टरबाट सदरमुकाम दुनै ल्याएको जिल्ला प्रहरी कार्यालय डोल्पाले जनाएको छ। फसे पर्यटक सिमकोट गाउँपालिका१ मा पर्ने चाङला हिमाल घुम्न गएका सात जना पर्यटक फसेका छन्। हिमालको दृश्य अवलोकनका लागि गएका पाँच बेलायती र २ नेपाली पर्यटक हिमपातका कारण हिमालमै थुनिएको जिल्ला प्रशासन कार्यालयले जनाएको छ। गएको मंगलबार सिमकोटदेखि हिमालतर्फ गएका पर्यटकहरू हिमालतर्फ जाने क्रममा बीच बाटोमै अलपत्र परेको प्रमुख जिल्ला अधिकारी परियारले जानाकरी दिइन्। सडक सम्पर्क विच्छेद कर्णालीमा सडक सम्पर्क विच्छेद भएको छ। वर्षातका कारण प्रदेश राजधानी वीरेन्द्रनगर सुर्खेतबाट विभिन्न जिल्ला जोड्ने मुख्य सडकहरू अबरुद्ध हुन पुगेका छन्। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। जिल्ला प्रहरी कार्यालय कालीकोटका प्रहरी निरीक्षक सुवराज बमले राजमार्गको कालीकोट खण्ड पूर्णरूपमा बन्द रहेको बताए। कर्णाली राजमार्गअन्तर्गत कालीकोट खण्डमा मात्रै १२ भन्दा बढी स्थानमा पहिरो गएको प्रहरी निरीक्षक बमले बताए। कर्णाली राजमार्गस्थित सेरी घाट पुलनजिकै छेडाघाटस्थित राजमार्गलाई तिला नदीको बहावले १५ मिटर सडक बगाएको छ। त्यहाँ चट्टानका कारण तत्कालै नयाँ सडक निर्माण गर्न सकिने अवस्था छैन। अन्य ठाउँमा पनि कतै पहिरो खसेको छ भने कतिपय ठाउँमा सडक भासिएको छ। हामीले केही स्थानमा पहिरो हटाउने प्रयास गरेका थियौँ। तर, वर्षात भइरहेकाले सकेका छैनौं, उनले भने। कर्णाली करिडोरमा समेत यातायात आवागमन ठप्प रहेको उनले बताए। दैलेख खण्डको दरबारेभीर, सांगेतडा, बोटखोलालगायत स्थानमा पहिरो खसेका कारण राजमार्ग पूर्णरूपमा बन्द भएको जिल्ला प्रहरी कार्यालय दैलेखले जनाएको छ। निर्माणाधीन अवस्थाको मध्यपहाडी राजमार्गको दैलेख खण्ड पनि अबरुद्ध छ। ठाउँठाउँमा पहिरो गएका कारण यातायातका साधन सञ्चालनमा आउने सकेको छैन। रुकुम पश्चिमको सानोभेरी गाउँपालिका१ राङ्चे खोलास्थित मध्यपहाडी राजमार्गमा खसेको पहिरोका कारण सडक पूर्णरूपमा बन्द भएको छ। दैलेखसुर्खेत सडकखण्ड पनि ध्वस्त छ। यात्रु अलपत्र परिरहेका छन्। लगातार बर्षातका कारण सडक अबरुद्ध हुँदा यात्रुले सास्ती खेप्नुपरेको नारायण नगरपालिकाका विजय शर्माले बताए। दैलेखसुर्खेत सडकखण्डमा ५० भन्दा बढी ठाउँमा पहिरो र ढुंगा लडिरहेको र १५ भन्दा बढी ठाउँमा सडक भासिएको दैलेखका चेतन गिरीले बताए। निकै चुनौतीपूर्ण यात्रा छ। आइतबार रातिदेखि यात्रु बाटोमा अलपत्र छन्। बाटोको गुणस्तर कमजोर हुँदा जति पटक बाटो मर्मत गरे पनि बाटोको सुधार हुने देखिँदैन्, झन कर्णालीको अन्य जिल्लाको हालत के होला ?, उनले भने। दैलेखका प्रहरी नायब उपरीक्षक (डीएसपी) भुवनेश्वरप्रसाद साहले दैलेख सुर्खेत सडकखण्ड बन्द रहेको र सोमबार बिहानैदेखि खुलाउने प्रयास भइरहेको बताए। दैलेखसुर्खेत सडक खण्डको चुप्रा क्षेत्र, मटेला क्षेत्र, माथिल्लो डुंगेश्वर, जिरो पोइन्ट, घोडाबास तथा डबल गैरा क्षेत्रमा कतै पहिरो गएको छ, कतै सडक भासिएको छ, पाँच देखि १० मिटरसम्म सडक भासिएको छ, डीएसपी साहले भने हामी सडक खुलाउने प्रयास गरिरहेका छौं। दैलेखका प्रमुख जिल्ला अधिकारी गोगनबहादुर हमालले सडक खुलाउने काममा सुरक्षाकर्मीसहित स्थानीय जनप्रतिनिधि खटिएको बताए। उनका अनुसार कर्णाली राजमार्ग, मध्यपहाडी राजमार्ग, दैलेख सुर्खेत सडकखण्ड लगायतका सहायक सडकअन्तर्गत ठाउँठाउँ भासिएका छन्। पहिरो गएका कारण यातायातका साधानहरू पूर्णरूपमा सञ्चालनमा आउन नसकेको उनले बताए। सुर्खेतको वीरेन्द्रनगरदेखि कोहलपुर जोड्ने रत्नराजमार्गमा पनि विभिन्न स्थानमा पहिरो खसेका कारण निर्वाध रूपमा सवारी आवागमन सञ्चालन हुन सकेको छैन। कर्णालीमा मुख्य सडकसँगै स्थानीय तह जोड्ने सहायक सडकहरू पनि अबरुद्ध छन्। ललितबहादुर बुढासुर्खेत, जीवन सेजुवालमुगु, नवराज महतारासिमकोट, हिक्मतबहादुर नेपालीदैलेख :"
संस्कृतिविद् जोशी सिकिस्त,"काठमाडौं : संस्कृतिविद् एवं वाङमय शताब्दी पुरुष सत्यमोहन जोशी डेंगु संक्रमणका कारण सिकिस्त बनेका छन्। ललितपुर ग्वार्कोस्थित किस्ट अस्पतालको आईसीयूमा राखेर आइतबारदेखि जोशीको उपचार भइरहेको छ। उहाँ हिजो (आइतबार)देखि सिकिस्त हुनुहुन्छ। त्यसैले हामीले आईसीयूमा राखेर उपचार सुरु गरेका छौं, किस्ट मेडिकल कलेज तथा शिक्षण अस्पतालका निर्देशक प्राडा सुरज बज्राचार्यले भने, हिजोभन्दा केही सुधार भएको छ। तर, अझै रेस्पोन्सिभ हुनुहुन्न। मुटुको चालसम्बन्धी समस्या देखापरेकाले त्यसलाई नियन्त्रण गर्न आईसीयूमा राखी उपचार सुरु गरिएको प्राडा बज्राचार्यद्वारा सोमबार जारी प्रेस विज्ञप्तिमा उल्लेख छ। छातीमा निमोनिया संक्रमण देखिएकाले आइतबारदेखि नै एन्टिबायोटिक दिन थालेको जनाइएको छ। उहाँको स्वास्थ्यको निरीक्षण मेडिसिन विभागको नेतृत्वमा अन्य विभागहरू क्रिटिकल केयर, एनेस्थेसियोलोजी, पल्मनोजी, कार्डियोलोजी, युरोलोजी, नेफ्रोलोजी, फिजियोथेरापी, न्युट्रिसनलगायतका विधासहितको मल्टी डिसिप्लिनरी एप्रोचमा चिकित्सकहरू संलग्न रहनुभएको छ, विज्ञप्तिमा लेखिएको छ, डा जोशीज्यूको समग्र स्वास्थ्यमा उल्लेखनीय सुधार नभएको र अवस्था चिन्ताजक नै रहेको छ। १ सय ३ वर्षीय जोशी असोज ७ गते अस्पतालको आकस्मिक कक्षमा भर्ना भएका थिए। पहिलो दिनमै डेंगु संक्रमण निदान भएपछि उपचार थालिएको थियो। त्यसपछि स्वास्थ्यमा क्रमिक सुधार आए पनि सातआठ दिनपछि पुनः शरीर दुख्ने, खाना अरुची हुनेलगायत समस्या देखिएको थियो। उपचारमा संलग्न चिकित्सकका अनुसार उनलाई अक्सिजन दिइएको छ। मुटुको चालका लागि औषधी चलाइएको छ। प्राडा बज्राचार्यले आइतबारभन्दा सोमबार श्वासप्रश्वासमा सुधार आएको बताए। उहाँले खाना आफैं खान सक्नुहुन्न। आइभी र नाकबाट पाइप पठाएर खाना दिइरहेको छौं, उनले भने, एन्टिबायोटिक र अन्य औषधी दिइरहेका छौं। सुधार आएन भने नयाँ उपाय निकाल्छौं। जोशीका साथमा जेठा छोरा अनुराज अस्पतालमा बसिरहेका छन्। कान्छो छोरा बेलायतबाट आउँदै गरेको भतिजो अजरमान जोशीले बताए।"
उम्मेदवार छनोटमा निष्ठाको चीरहरण,"लोकतन्त्रको मेरुदण्ड निर्वाचन हो। निर्वाचनमा कसैले जित्छ, कसैले हार्छ। त्यो हारजित भनेको केवल उम्मेदवारहरूको हारजितमात्रै हो। स्वच्छ, स्वस्थ प्रतिस्पर्धात्मक निर्वाचनमा सधैं लोकतन्त्रको जित हुन्छ। त्यही कसीमा मंसिर ४ गते हुने आमनिर्वाचनलाई हेरिनुपर्छ। आसन्न प्रतिनिधिसभा, प्रदेशसभा निर्वाचन मुलुकले नयाँ संविधान पाएपछिको दोस्रो आमनिर्वाचन हो। यसर्थ पनि यसको खास महत्त्व छ। नेपालको संविधानलाई संस्थागत गर्दै यसको थप विकास र लोकतान्त्रिक गणतन्त्रलाई बलियो बनाउन यो निर्वाचनको अर्थ छ। तर, दलहरूले जसरी उम्मेदवार चयन गरेका छन्, त्यसले आउँदो निर्वाचनलाई लोकतान्त्रिक अभ्यासभन्दा बढी अराजनीति युद्ध बनाएको प्रतीत हुन्छ। मुख्य दलहरू एमाले, कांग्रेस, माओवादी, जसपा, लोसपा, राप्रपालगायतले लोकतन्त्रको आधारभूत मान्यतालाई कत्ति ख्यालै नगरी उम्मेदवार चयन गरेका छन्। राजनीतिलाई सेवाभन्दा बढी अवसरका रूपमा उपयोग गर्ने प्रवृत्तिका उम्मेदवारको संख्या निकै डरलाग्दो देखिएको छ। हाम्रो संविधानको महत्त्वपूर्ण मर्म समावेशिता हो। त्यसतर्फ त दलहरूको पटक्कै ध्यान पुगेको छैन। सीमान्तकृत वर्गको प्रतिनिधित्व प्रत्यक्ष निर्वाचनतर्फबाट गराउने आँट खासै कुनै दलले गरेका छैनन्। दलित, आदिवासी र महिला उम्मेदवारहरू प्रत्यक्ष निर्वाचनको उम्मेदवारमा नगन्य देखिनु समावेशी सिद्धान्तलाई ख्याल नगर्नु हो। प्रत्यक्षतर्फ संघीय संसद्को उम्मेदवारमा एमालेबाट १२, कांग्रेसबाट ५ र माओवादीबाट ७ जनामात्रै महिला छन्। जब कि संविधानले ३३ प्रतिशत महिला प्रतिनिधित्वको सुनिश्चितता गरेको छ। त्यस्तो व्यवस्थालाई कानुनी बाध्यतामात्रै ठान्दै महिलालाई समानुपातिकमा मात्रै समावेश गर्ने दलहरूको चरित्र पितृसत्तात्मक सोचको द्योतक हो। राजनीतिमा विचार हुन्छ। सिद्धान्त, मूल्यमान्यता र निष्ठा हुन्छ। दलका उम्मेदवारहरूको सूची हेर्दा राजनीतिका ती तत्त्वहरूलाई कुनै महत्त्व दिएको देखिन्न। आज एउटा दलको नेता भोलि अर्काेमा प्रवेश गरेको छ, उसैले टिकट पाएको छ। एउटा पार्टीबाट सांसद र मन्त्री भइसकेको व्यक्ति टिकट नपाएकै झोंकमा पार्टी छोड्छ र त्यस्तैलाई टिकट दिन अरू दलहरूले हानथाप गरे। भ्रष्टाचारको आरोप लागेका, मुद्दा मामिलाको किचलोमा परेकामात्रै होइन, बलात्कार र हत्याजस्तो जघन्य अपराधका आरोपितलाई पनि दलहरूले छानीछानी उम्मेदवार बनाएका छन्। वास्तवमा यो राजनीतिक मूल्य मान्यताको चीरहरण नै हो। जसले जीवनभर जनताको सेवाका लागि भनेर कुनै पार्टीमा पसिना बगायो, ऊ नेताको नजरमा नपरेकै कारण उम्मेदवार बन्न पाएको छैन, तर जोसँग पैसा छ, पहुँच छ उसले भने चाहनेबित्तिकै उम्मेदवार बन्न पाएको छ। दल र तिनका शीर्ष नेताले उम्मेदवारीलाई पैसामा बिक्री गरेर लोकतान्त्रिक निर्वाचन भनेको पैसाले जितिन्छ, जनताको मत जितेर होइन भन्ने उल्टो सन्देश दिएका छन्। पार्टीमा दशकौं संघर्ष गरेकाहरूले कहिल्यै उम्मेदवार बन्न नपाउने, कसैले भने हरेक चुनावमा टिकट पाउनेजस्तो असमान न्याय पनि स्थापितै भएको छ। दल र शीर्ष नेताहरूमा देखिएको राजनीतिक विचलनकै कारण हुनुपर्छ यसपालिको चुनावमा देशैभरि पहिलेपहिलेको दाँजोमा बागी उम्मेदवारी धेरै परेको छ। बागी पनि सबैजसो पार्टीबाट छन्। वास्तवमा शीर्ष नेतृत्वले नै राजनीतिक बेइमानी गर्दा कार्यकर्ता तहमा विचारको विस्फोट हुनु स्वाभाविक हो। तर वगावत गर्दै बागी उम्मेदवारीको लहर बढ्ने हो भने दलहरूको अस्तित्वमा चुनौती देखा पर्छ। त्यसो हुनु बहुदलीय व्यवस्थाका लागि घातक हो। गएको स्थानीय तह निर्वाचनमा कतिपय युवा र स्वतन्त्र उम्मेदवारले दलहरूका घागडान उम्मेदवारहरूलाई पछारिदिएको सन्देश छ। त्यसलाई दलहरूले हल्काफुल्का रूपमा मात्रै लिएका रहेछन् भन्ने पुष्टि उनीहरूले आउँदो चुनावका लागि उभ्याएका उम्मेदवारहरूको अनुहारले गरेको छ। इमान र नैतिकता बिर्सेर जताजता अवसर उतैउतै लाग्ने चरित्र राजनीतिक चरित्र होइन। हो, मतदाताले उम्मेदवार र दलहरूको चरित्र हेरेर फरकफरक चुनावमा फरकफरक प्रतिनिधि चुन्छन्। लोकतन्त्रको सौन्दर्य नै त्यही हो। तर उम्मेदवार नै हरेक चुनावपिच्छे पार्टी बदल्ने खालको हुनु भनेको राजनीति सिद्धान्त र निष्ठाबाट स्खलित भएर पतनको बाटोमा लाग्नु हो।"
उम्मेदवार छनोटमा निष्ठाको चीरहरण,"लोकतन्त्रको मेरुदण्ड निर्वाचन हो। निर्वाचनमा कसैले जित्छ, कसैले हार्छ। त्यो हारजित भनेको केवल उम्मेदवारहरूको हारजितमात्रै हो। स्वच्छ, स्वस्थ प्रतिस्पर्धात्मक निर्वाचनमा सधैं लोकतन्त्रको जित हुन्छ। त्यही कसीमा मंसिर ४ गते हुने आमनिर्वाचनलाई हेरिनुपर्छ। आसन्न प्रतिनिधिसभा, प्रदेशसभा निर्वाचन मुलुकले नयाँ संविधान पाएपछिको दोस्रो आमनिर्वाचन हो। यसर्थ पनि यसको खास महत्त्व छ। नेपालको संविधानलाई संस्थागत गर्दै यसको थप विकास र लोकतान्त्रिक गणतन्त्रलाई बलियो बनाउन यो निर्वाचनको अर्थ छ। तर, दलहरूले जसरी उम्मेदवार चयन गरेका छन्, त्यसले आउँदो निर्वाचनलाई लोकतान्त्रिक अभ्यासभन्दा बढी अराजनीति युद्ध बनाएको प्रतीत हुन्छ। मुख्य दलहरू एमाले, कांग्रेस, माओवादी, जसपा, लोसपा, राप्रपालगायतले लोकतन्त्रको आधारभूत मान्यतालाई कत्ति ख्यालै नगरी उम्मेदवार चयन गरेका छन्। राजनीतिलाई सेवाभन्दा बढी अवसरका रूपमा उपयोग गर्ने प्रवृत्तिका उम्मेदवारको संख्या निकै डरलाग्दो देखिएको छ। हाम्रो संविधानको महत्त्वपूर्ण मर्म समावेशिता हो। त्यसतर्फ त दलहरूको पटक्कै ध्यान पुगेको छैन। सीमान्तकृत वर्गको प्रतिनिधित्व प्रत्यक्ष निर्वाचनतर्फबाट गराउने आँट खासै कुनै दलले गरेका छैनन्। दलित, आदिवासी र महिला उम्मेदवारहरू प्रत्यक्ष निर्वाचनको उम्मेदवारमा नगन्य देखिनु समावेशी सिद्धान्तलाई ख्याल नगर्नु हो। प्रत्यक्षतर्फ संघीय संसद्को उम्मेदवारमा एमालेबाट १२, कांग्रेसबाट ५ र माओवादीबाट ७ जनामात्रै महिला छन्। जब कि संविधानले ३३ प्रतिशत महिला प्रतिनिधित्वको सुनिश्चितता गरेको छ। त्यस्तो व्यवस्थालाई कानुनी बाध्यतामात्रै ठान्दै महिलालाई समानुपातिकमा मात्रै समावेश गर्ने दलहरूको चरित्र पितृसत्तात्मक सोचको द्योतक हो। राजनीतिमा विचार हुन्छ। सिद्धान्त, मूल्यमान्यता र निष्ठा हुन्छ। दलका उम्मेदवारहरूको सूची हेर्दा राजनीतिका ती तत्त्वहरूलाई कुनै महत्त्व दिएको देखिन्न। आज एउटा दलको नेता भोलि अर्काेमा प्रवेश गरेको छ, उसैले टिकट पाएको छ। एउटा पार्टीबाट सांसद र मन्त्री भइसकेको व्यक्ति टिकट नपाएकै झोंकमा पार्टी छोड्छ र त्यस्तैलाई टिकट दिन अरू दलहरूले हानथाप गरे। भ्रष्टाचारको आरोप लागेका, मुद्दा मामिलाको किचलोमा परेकामात्रै होइन, बलात्कार र हत्याजस्तो जघन्य अपराधका आरोपितलाई पनि दलहरूले छानीछानी उम्मेदवार बनाएका छन्। वास्तवमा यो राजनीतिक मूल्य मान्यताको चीरहरण नै हो। जसले जीवनभर जनताको सेवाका लागि भनेर कुनै पार्टीमा पसिना बगायो, ऊ नेताको नजरमा नपरेकै कारण उम्मेदवार बन्न पाएको छैन, तर जोसँग पैसा छ, पहुँच छ उसले भने चाहनेबित्तिकै उम्मेदवार बन्न पाएको छ। दल र तिनका शीर्ष नेताले उम्मेदवारीलाई पैसामा बिक्री गरेर लोकतान्त्रिक निर्वाचन भनेको पैसाले जितिन्छ, जनताको मत जितेर होइन भन्ने उल्टो सन्देश दिएका छन्। पार्टीमा दशकौं संघर्ष गरेकाहरूले कहिल्यै उम्मेदवार बन्न नपाउने, कसैले भने हरेक चुनावमा टिकट पाउनेजस्तो असमान न्याय पनि स्थापितै भएको छ। दल र शीर्ष नेताहरूमा देखिएको राजनीतिक विचलनकै कारण हुनुपर्छ यसपालिको चुनावमा देशैभरि पहिलेपहिलेको दाँजोमा बागी उम्मेदवारी धेरै परेको छ। बागी पनि सबैजसो पार्टीबाट छन्। वास्तवमा शीर्ष नेतृत्वले नै राजनीतिक बेइमानी गर्दा कार्यकर्ता तहमा विचारको विस्फोट हुनु स्वाभाविक हो। तर वगावत गर्दै बागी उम्मेदवारीको लहर बढ्ने हो भने दलहरूको अस्तित्वमा चुनौती देखा पर्छ। त्यसो हुनु बहुदलीय व्यवस्थाका लागि घातक हो। गएको स्थानीय तह निर्वाचनमा कतिपय युवा र स्वतन्त्र उम्मेदवारले दलहरूका घागडान उम्मेदवारहरूलाई पछारिदिएको सन्देश छ। त्यसलाई दलहरूले हल्काफुल्का रूपमा मात्रै लिएका रहेछन् भन्ने पुष्टि उनीहरूले आउँदो चुनावका लागि उभ्याएका उम्मेदवारहरूको अनुहारले गरेको छ। इमान र नैतिकता बिर्सेर जताजता अवसर उतैउतै लाग्ने चरित्र राजनीतिक चरित्र होइन। हो, मतदाताले उम्मेदवार र दलहरूको चरित्र हेरेर फरकफरक चुनावमा फरकफरक प्रतिनिधि चुन्छन्। लोकतन्त्रको सौन्दर्य नै त्यही हो। तर उम्मेदवार नै हरेक चुनावपिच्छे पार्टी बदल्ने खालको हुनु भनेको राजनीति सिद्धान्त र निष्ठाबाट स्खलित भएर पतनको बाटोमा लाग्नु हो।"
आम निर्वाचन २०७९ : यी हुन् पाहुना उम्मेदवार,"काठमाडौं : माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदैछ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहुँ हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
लोकतन्त्रमा भागबन्डा,"हाम्रो देश संघीय लोकतान्त्रिक गणतन्त्रात्मक राज्य हो। वर्तमान संविधानले जनताको प्रतिस्पर्धात्मक बहुदलीय लोकतान्त्रिक शासन प्रणालीलाई संस्थागत गरेको छ। यस प्रणालीमा बहुदलीय प्रतिस्पर्धालाई आत्मसात् गर्दै राजनीतिक दलहरू संगठित हुन पाउँछन्। आवधिक निर्वाचनमा सहभागी हुने, जनताको अभिमतबाट परीक्षण हुने र जनताले गरेको फैसलालाई शिरोधार्य गरेर आफ्नो भूमिकालाई लोकतान्त्रिक शासन प्रणालीमा समाहित गर्ने राजनीतिक दलहरूको प्रमुख जिम्मेवारी हो। २०७९ मंसीर ४ गते एकै चरणमा प्रतिनिधिसभा र प्रदेशसभाको निर्वाचन हुँदैछ। निर्वाचन आयोग उक्त निर्वाचनलाई भयरहित वातावरणमा स्वतन्त्र र निष्पक्ष रूपमा सम्पन्न गर्न तयारीका साथ जुटिरहेको छ। सोही सिलसिलामा राजनीतिक दलहरूले समानुपातिकतर्फका उम्मेदवारको बन्दसूची निर्वाचन आयोगमा बुझाइसकेका छन्। प्रत्यक्ष मतदानबाट निवार्चित हुने प्रतिनिधिसभाका १ सय ६५ सिट र सातवटै प्रदेशका प्रदेशसभाका ३ सय ३० सिटका लागि असोज २३ गतेदेखि उम्मेदवारी पेस गर्नेलगायत कार्यहरू गर्न निर्वाचन आयोगले तालिका प्रकाशन गरेको छ। यसरी मुलुक निर्वाचनमा होमिएको छ। संघ सरकार र प्रदेश सरकारले नयाँ नेतृत्व पाउने समय नजिकिँदै छ। लोकतन्त्र शासनको सर्वोत्तम रूप हो। यसो भनिरहँदा लोकतन्त्र स्वतः सफल हुन्छ भन्ने चाहि होइन। यसको सफलताका लागि विभिन्न सर्तको पालना हुनुपर्छ। लोकतन्त्र सफल हुन जनतामा लोकतान्त्रिक भावना प्रबल हुनुपर्छ। यसो भयो भने लोकतन्त्र फलिफाप (फ्लोरिस) हुन्छ। लोकतन्त्रप्रतिको जागरुकता लोकतन्त्र सफल बनाउने अर्को आधार हो। यसैगरी सार्वजनिक सदाचार यस्तो सर्त हो जसले लोकतान्त्रिक संस्कारलाई सम्मानित बनाउने काम गर्छ। सार्वजनिक सदाचारको अभावमा लोकतन्त्र सर्वोत्तम बन्नै सक्दैन। परस्पर सहयोग र सहिष्णुताको भावनाले लोकतन्त्रलाई पल्लवित र पुष्पित बनाउँछ। राष्ट्रप्रेम र राष्ट्रिय एकता लोकतन्त्रको मुकुट हो। यो भावना जति प्रबल हुन सक्यो, लोकतन्त्र त्यति सर्वप्रिय हुन्छ। लोकतन्त्रको सफलताका लागि नागरिक शिक्षित हुनुपर्छ। किनकि नागरिक आफ्नो अधिकार र कर्तव्यप्रति सचेत हुन शिक्षित भएमा मात्र सम्भव हुन्छ। लोकतन्त्रलाई समृद्ध बनाउन प्रबुद्ध समुदायका उपस्थिति अपरिहार्य छ। लोकतन्त्र जनमतमा आधारित शासन व्यवस्था भएकाले प्रबुद्ध जनमत भयो भने मात्र लोकतन्त्रको सही प्रयोजन सिद्ध हुन्छ। लोकतन्त्रको साह्रै महत्त्वपूर्ण सर्त हो राजनीतिक दलको गठन र क्रियाशीलता। राजनीतिक दलको उपस्थिति, सहभागिता र योगदानले लोकतन्त्र सुदृढ हुन्छ। दलबीचको स्वस्थ प्रतिस्पर्धाले लोकतन्त्रलाई मजबुत बनाउँछ। लोकतन्त्रको सफलताका लागि नागरिकको सामाजिक तथा आर्थिक समानता अर्को महत्त्वपूर्ण सर्त हो। मानिसले मानिसउपर शोषण नगरुन्, समाजमा विभेद, असमानता र वञ्चितीकरण हुन नपारोस्, समान अवसर पाएर नागरिक आफ्नो व्यक्तित्व र नेतृत्व विकासमा लाग्न पाउन् भन्ने अपेक्षा लोकतन्त्रमा मात्र पूरा हुन सम्भव छ। लोकतन्त्रलाई राजनीतिमा मात्र हेरिनु हँुदैन, सामाजिक र आर्थिक लोकतन्त्र भयो भने मात्र लोकतन्त्र समृद्ध हुन्छ। त्यसैले समानता लोकतन्त्रको महत्त्वपूर्ण सर्त हो।दलको लक्ष्य सत्ता प्राप्ति नै हो। यस निमित्त दलले योग्यता प्रदर्शन गर्न सक्नुपर्छ। अहिलेको गठबन्धनले के जनाउँछ भने ठूला दलहरू एकल प्रतिस्पर्धा गर्न भित्रभित्रै डराइरहेका छन्। लोकतन्त्रले स्थानीय स्वशासनको परिकल्पना गर्छ। किनकि स्थानीय स्वशासनको जगमा राष्ट्रिय स्वशासन बलियो हुन्छ। लोकतन्त्रको सफलताको अर्को सर्त स्वतन्त्र प्रेस हो। प्रेसले सचेतना, पैरवी र निगरानीको भूमिका जति प्रभावकारी बनाउन सक्यो त्यति नै शासन प्रक्रियामा पारदर्शिता र जवाफदेहिताको पालना वृद्धि हुन्छ। लोकतन्त्र सुरक्षित, सुदृढ र जीवन्त भइरहन स्वतन्त्र न्यायपालिका अपरिहार्य छ। स्वतन्त्र न्यायपालिका लोकतन्त्रको प्राणरक्षक हो। स्वतन्त्र र सक्षम न्यायपालिकाले लोकतन्त्रको हरेक संकटलाई विवेकपूर्ण तरिकाले मोचन गर्न सक्छ भन्ने विश्वास गरिन्छ। लोकतन्त्र र राजनीतिक दल एकअर्कामा परिपूरक हुन्। त्यसैले लोकतन्त्र जस्तै राजनीतिक दल सफल हुन पनि केही सर्तहरूको परिपालना हुन अनिवार्य छ। राजनीतिक दल सिद्धान्त र उद्देश्यबाट अभिप्रेरित र निर्दिष्ट हुनुपर्छ। दलबीच प्रतिस्पर्धा हुने भए पनि देशको राजनीतिक, आर्थिक, सामाजिक एवं राष्ट्रिय सुरक्षा तथा परराष्ट्र सम्बन्धजस्ता प्रमुख विषयमा दलबीच आधारभूत एकता र समान दृष्टिकोण हुनुपर्छ। दलहरूको सफलताका लागि सुशिक्षित नागरिक अर्को महत्त्वपूर्ण सर्त हो। दलहरूको सफलताका लागि आर्थिक समानता उत्तिकै महत्त्वपूर्ण पक्ष हो। आर्थिक समानताले मत किनबेचलाई निरुत्साहित गर्छ। दलबीचमा सहिष्णुता हुन वाञ्छनीय छ। किनकि यो यस्तो गुण हो, जसले सत्तारूढ दललाई विपक्षी दलको असल सुझाव ग्रहण गर्न लगाउँछ। विपक्षी दललाई विरोधका लागि विरोध गर्ने अवस्थाबाट मुक्त राख्छ। यस्ता सर्तहरूको परिपालनमा दलहरू जति सचेत र इमान्दार हुन्छन्, त्यति नै विश्वास आर्जन गर्छन् र लोकतन्त्रको सुदृढीकरणमा योगदान पुग्छ। लोकतन्त्रको आलोकमा राजनीतिक दलहरूको भाग्यको फैसला निर्वाचनमार्फत हुने गर्छ। जनता मतदाताको हैसियतमा राजनीतिक दलका भाग्यदाता हुन्। दलहरूले उठाएका उमेदवार निर्वाचित भएर शासन गर्न जाँदा निरंकुश नहोउन् भनेर नै आवधिक निर्वाचन आयोजना गर्ने गरिन्छ। आवधिक निर्वाचनबाट परीक्षण भएर नेतृत्वको नवीकरण वा परिवर्तनको सिलसिला जारी रहन्छ। वर्तमान संविधान जारी भएपछि प्रतिनिधिसभा र प्रदेशसभाका लागि पाँच वर्षे कार्यकालका निमित्त दोस्रोपटक निर्वाचन हुँदै छ। प्रस्तुत निर्वाचनमा राजनीतिक दलबीच स्वस्थ प्रतिस्पर्धा अपेक्षित अभ्यास हो। जनताले स्वतन्त्र रूपमा मतदान गर्ने वातावरणको सुनिश्चितताको विकल्प नै छैन। लोकतन्त्र, आवधिक निर्वाचन, राजनीतिक दल र मतदाताको सन्दर्भलाई केन्द्रमा राखेर मंसिर ४ गते हुने निर्वाचनको चर्चा गरिरहँदा मौजुदा सत्तारूढ दलहरूले सम्प्रेषण गरिरहेको सन्देशले भने घोत्लिने अवस्था पैदा गरिदिएको छ। सत्ता गठबन्धनमा सरिक पाँच दलले प्रतिनिधिसभाका १ सय ६५ सिट र प्रदेशसभाका ३ सय ३० सिटलाई दलगत आधारमा भागबन्डा गर्ने कसरतमा व्यस्त छन्। यसलाई लोकतन्त्रमा जनतालाई बिर्सेर गरेको भाग्यको भागबन्डाको रूपमा अथ्र्याउन सकिन्छ। राजनीतिक दलको गठन सिद्धान्त र उद्देश्यका आधारमा हुन्छ। उक्त सिद्धान्त जनताका बीचमा कति आकर्षक र प्रिय छ ? यस कुराको कसी लगाउने काम निर्वाचनका अवसरमा हुन्छ। जनताबाट पाएको मतबाट लोकप्रियताको स्तर निर्धारण हुन्छ। त्यसैले निर्वाचनमा दलहरू एक्लाएक्लै प्रतिस्पर्धामा उत्रिनु लोकतन्त्रको आलोकमा उत्तम अभ्यास हो। यसो गर्दा जनताको अभिमतले आफ्नो यथार्थ हैसियत थाहा हुन्छ र भविष्यप्रति खरो उत्रन सघाउ पुग्छ। मौजुदा सत्ता साझेदारीमा नेपाली कांग्रेस पुरानो र ठूलो राजनीतिक दल हो। यस दलले उदार लोकतन्त्रको पक्षपोषण गर्छ। दलको सैद्धान्तिक आधार लोकतान्त्रिक समाजवाद हो। लोकतान्त्रिक मूल्यमान्यताको वकालत गर्ने यो दलले समेत आफ्नो सिद्धान्तलाई निलम्बन गरेर भागबन्डाका आधारमा निर्वाचनमा सरिक हुन अग्रसर हुनु धेरैलाई स्वाभाविक लागिरहेको छैन। हुन त लोकतन्त्र र संविधान जोगाउने उद्देश्य बताएर दलहरू गठबन्धन गर्न लागेको तर्क गरिँदैछ। तर, राज्य संयन्त्रका सबै अंगहरूको साझा जिम्मेवारीलाई दलले मात्र चिन्ता गर्ने कुरा पत्यारिलो लाग्दैन। यो त केवल सत्ता स्वार्थ पूर्तिको कुटिल चाल जस्तो देखिन्छ। लोकतन्त्रमा दलीय अभ्यासको महत्त्व धेरै हुन्छ। यस कोणबाट हेर्दा दलमा आबद्ध ठूलो संख्याका पंक्तिले व्यक्तित्व र नेतृत्वको विकास आफ्नै दलभित्र उपलब्ध अवसरको उपयोग गरेर गर्न चाहन्छन्। त्यसै भएर जीवनभर आफ्नो आस्थाको दल, झन्डा र निर्वाचन चिह्नप्रति समर्पित भएर सेवा र त्यागको भावनाका साथ समय, स्रोत र परिश्रम गर्छन्। यसरी संगठित हुने राजनीतिक दलहरूमा जब अवसर खुम्च्याउने र सानो समूहमात्र लाभान्वित हुने हर्कत हुन्छ। त्यसले संगठनका शक्तिदाता कार्यकर्ताको अवमूल्यन गरेको ठहर्छ। यस्तो अवस्थाले राजनीतिक दलभित्र अनिच्छापूर्वकको आज्ञाकारिता वा विद्रोह अथवा परित्यागको परिस्थिति सिर्जना हुन्छ। यस्तो सकस स्थानीय तहको निर्वाचनामा प्रकट भएकै हो। लोकतन्त्रका साधक राजनीतिक दलहरू यसरी गुज्रँदा लोकतन्त्रको जीवनमा समेत अस्वाभाविक अवस्था पैदा हुन्छ। मसिनो गरी नियाल्दा राजनीतिक दलका संगठनहरू टोलबस्ती, गाउँपालिका, नगरपालिका, प्रदेशसभा निर्वाचन क्षेत्र, प्रतिनिधिसभा निर्वाचन क्षेत्र, जिल्ला, प्रदेश हुँदै संघमा संगठित भएका देखिन्छन्। यस प्रकार मुलुकभर विस्तारित भएर निर्वाचनमा दरिलो उपस्थिति देखाउने हैसियतका ठूला दलहरूमा नेकपा एमाले, नेपाली कांग्रेस र नेकपा माओवादी छन्। हरेक निर्वाचन क्षेत्रमा प्रतिस्पर्धा गर्न दलका नेता इच्छुक हुन्छन्। लोकतन्त्रका अनुयायीका लागि यस्तो इच्छा प्रकट हुनु स्वाभाविक हो। राजनीतिक दलका शीर्ष नेताले आफ्ना लागि सिट सुरक्षित गरेर बाँकीलाई बोलबोल माछा मुखभरि पानीको अवस्थामा पुर्याउनु लोकतन्त्रसम्मत दूरगामी सोच होइन। संविधानले भनेको बहुदलीय प्रतिस्पर्धात्मक लोकतान्त्रिक शासन व्यवस्था अनुकूलको शुद्ध आचरण पनि होइन। विगततर्फ फर्केर हेर्दा जनताले पालैपालो उल्लेखित ठूला दललाई सत्ता चलाउने अधिकार सुम्पँदै आएका छन्। उल्लेखित राजनीतिक दलहरूको चरित्र र व्यवहार हेर्दा लोकतन्त्रप्रतिको प्रतिबद्धतामा प्रश्न गर्ने ठाउँ छैन। तर, लोकतान्त्रिक शासन प्रणालीलाई बलियो बनाउन ठूला दलहरूले सक्षमता प्रदर्शन गर्न सकेका छैनन्। सायद लोकतन्त्र र राजनीतिक दलहरूको सफलताका सर्तहरूको पालनामा कमजोर सावित भएर होला। यही पृष्ठभूमिमा गत स्थानीय निर्वाचनको समयमा स्वतन्त्र उमेदवारको लहर चलेको हो। काठमाडौं र धरानमा मेयर पदमा खाँटी स्वतन्त्र उम्मेदवारले विजय हासिल गरे। उनीहरूले सुरुआती दिनमा गरेका कामले जनताको समर्थन पाएको पनि देखिन्छ। त्यसैले स्वतन्त्र उमेदवारको हौसला बढेका छ। मतदाताको मनोविज्ञान पनि प्रभावित भएको छ। यसले गर्दा आसन्न प्रतिनिधिसभा र प्रदेशसभा निर्वाचनमा समेत स्वतन्त्र उम्मेदवारको संख्या उल्लेख्य रहने लक्षण देखिँदै छ। दलको लक्ष्य सत्ता प्राप्ति नै हो। यसलाई अन्यथा भन्न मिल्दैन। तर यस निमित्त दलले आफ्नो योग्यता प्रदर्शन गर्न सक्नुपर्छ। अहिले गठबन्धन वा तालमेल जे शब्दावलीको प्रयोग गरे पनि यसले के जनाउँछ भने ठूला दलहरू एकल प्रतिस्पर्धा गर्न भित्रभित्रै डराइरहेका छन्। राजनीतिक दलहरूले जनतालाई असल शासन दिन नसक्दा डराउने परिस्थिति बन्छ नै। आसन्न निर्वाचनको सन्दर्भमा गठबन्धनको अभ्यासबाट दलको नाम, सिद्धान्त, झन्डा र निर्वाचन चिह्नले बाँधेको कार्यकर्ताको दृढ मनलाई दलहरूले नै खुला गरिदिए। त्यसपछि अहिले उनीहरूको ध्यान उम्मेदवारको व्यक्तिगत सक्षमता र असल आचरणमा गएर जोडिने निश्चित छ। यो स्थितिमा दलहरूले भागबन्डा गरेको सिटमा उनै पुराना अनुहार नै दोहोरिने हो भने मतदाता कति पो आकर्षित होलान् ?। यो सत्य दलका शीर्ष नेताहरूले मनन् गर्न जरुरी देखिन्छ। दलमा भएका एकसे एक होनहार व्यक्तिलाई उम्मेदवार बनाउन सक्ने हो भने फेरि पनि राजनीतिक दलकै भविष्य उज्ज्वल छ।"
चुनावी मैदानमा व्यवसायी र अर्थशास्त्री,"काठमाडौं : प्रदेश तथा प्रतिनिधिसभा निर्वाचनमा अर्थशास्त्री तथा व्यवसायी पनि मैदानमा उत्रिएका छन्। व्यावसायिक क्षेत्रमा सफल भएकाहरू विभिन्न पार्टीबाट उम्मेदवार बनेका हुन् । प्रदेश र प्रतिनिधिसभाको निर्वाचनमा व्यावसायिक घरानाका नयाँ व्यक्तिले टिकट नपाए पनि पुराना व्यक्तिले भने टिकट पाएका छन्। प्रभु ग्रुपका अध्यक्ष देवीप्रकाश भट्टचनलाई एमालेले समानुपातिक उम्मेदवार बनाएको छ। कांग्रेस संगठन विभागको उपप्रमुखको जिम्मेवारी सम्हालिसकेका भट्टचन यसपटक बागलुङबाट प्रतिनिधिसभाको चुनावमा उम्मेदवार बन्ने इच्छा राखेका थिए। तर, कांग्रेसले बेवास्ता गरेपछि उनी एमालेबाट समानुपातिक उम्मेदवार बनेका हुन्। अर्बपति विनोद चौधरी नवलपरासी (बर्दघाट सुस्ता पश्चिम) १ बाट प्रतिनिधिसभा सदस्य उम्मेदवार बनेका छन्। कांग्रेस केन्द्रीय सदस्यसमेत रहेका चौधरी नवलपरासीका दुुईवटै क्षेत्रबाट सिफारिसमा परेका थिए। चौधरी यसअघि समानुपातिक सांसद थिए। अर्थशास्त्री डा विश्वनाथ पौडेल चितवन१ बाट उम्मेदवार बनेका छन्। राष्ट्रिय योजना आयोगको उपाध्यक्षबाट असोज २० गतेदेखि लागू हुनेगरी राजीनामा दिएर पौडेल निर्वाचनमा होमिएका हुन्। नेपाली कांग्रेसबाट उम्मेदवार बनेका पौडेललाई शेरबहादुर देउवा नेतृत्वको सरकारले आयोगको उपाध्यक्ष बनाएको थियो। सितेबा ग्रुपका सञ्चालक मधुसूदन पाठक काठमाडौं ५ मा स्वतन्त्र उम्मेदवार बनेका छन्। स्वतन्त्ररूपमा चुनावमा होमिएको उनले जनाए। पाठक ज्येष्ठ कोअपरेपटिभ लिमिटेडका कार्यकारी सञ्चालकसमेत हुन्। बेथिति, राजनीतिक अराजकता, शासन र सत्ताको चरम दुरुपयोगका विरुद्ध उम्मेदवारी दिएको उनले बताए। राष्ट्रिय सहकारी महासंघका सञ्चालक तारा लामा तामाङ एमालेबाट कञ्चनपुर१ मा उम्मेदवार भएका छन्। तामाङ यसअघि समाजवादी पार्टीबाट सुदूरपश्चिममा आर्थिक मामिला तथा योजना मन्त्री बनेका थिए। व्यावसायिक पृष्ठभूमिका कृष्णकुमार श्रेष्ठ किसान बारा४ बाट उम्मेदवारी दिएका छन्। श्रेष्ठले यसअघिको निर्वाचनमा कांग्रेस वरिष्ठ नेता रामचन्द्र पौडेललाई तनहुँ१ मा पराजित गरेका थिए। गठबन्धनका कारण तनहुँमा टिकट नपाएपछि उनी बारा पुगेका हुन्। श्रेष्ठले स्वास्थ्यलगायत विभिन्न क्षेत्रमा लगानी गरेका छन्। नेपाल वैदेशिक रोजगार व्यवसायी संघका पूर्वअध्यक्ष एलपी सावाँ लिम्बू झापा ४ बाट उम्मेदवार बनेका छन्। उनी अहिले पनि व्यावसायिक क्षेत्रमा क्रियाशील छन्। एमालेनिकट नेपाल राष्ट्रिय उद्योग व्यवसाय महासंघको अध्यक्षसमेत रहेका लिम्बू यसअघि पनि सांसद थिए। फरवार्ड इन्टरप्राइजेज प्रालिकी अध्यक्ष भगवती चौधरी एमालेबाट सुनसरी३ को उम्मेदवार बनेकी छन्। फरवार्ड माइक्रोफाइनान्स लघुवित्त वित्तीय संस्थाकी अध्यक्षसमेत रहेकी चौधरी २०७० सालको संविधानसभा निर्वाचनमा विजयकुमार गच्छदारसँग पराजित भएकी थिइन्। चौधरी माइक्रोफाइनान्स एसोसिएसन नेपालको उपाध्यक्ष हुन्। मनाङमा स्याउ फार्म खोलेका पोल्देन छोपाङ गुरुङ पनि उम्मेदवार बनेका छन्। उनको नेपाली कांग्रेसका टेकप्रसाद गुरुङसँग प्रतिस्पर्धा हुँदै छ। टेकप्रसाद पनि व्यावसायिक पृष्ठभूमिका हुन्। म्यानपावर व्यवसायका क्षेत्रमा स्थापित गुरुङ २०७२ मा राज्यमन्त्री हुँदा फ्रि भिसा, फ्रि टिकट निर्णय गर्दा लोकप्रियता पाएका थिए।"
प्लाइउड भारत निर्यात,"नेपालगन्ज : नेपालगन्ज भन्सार हुँदै धेरै वस्तु भारतबाट आयात हुन्छन्। बाँकेका प्लाइउड उद्योगले भने नेपाली प्लाइउड भारतमा पनि निर्यात गरिरहेका छन्। कोहलपुर नगरपालिका१४ हवल्दारपुरमा रहेको योयो प्लाइउड उद्योग प्रालिले भारतका विभिन्न सहरमा नेपाली प्लाइउड बिक्री गरिरहेको हो। अहिलेसम्म कम्तीमा पनि चार करोड रुपैयाँबराबरको प्लाइउड भारतमा निर्यात गरिसकेको छ। तीन महिनादेखि भारतमा प्लाइउड निर्यात गरिरहेका छौं, प्लाइउडका सञ्चालक अभयप्रताप जेबी राणाले अन्नपूर्ण पोस्ट्सँग टेलिफोन सम्पर्कमा भने, भारतमा माग धेरै छ। जति माग भइरहेको छ, त्यत्ति प्लाइउड निर्यात गर्न सकिरहेका छैनौं। पूर्वी नेपालका पहाडी भेगमा पाइने उत्तिसको काठबाट बनेका प्लाइउडको माग भारतमा उच्च छ। उद्योगले एकदुई दिन बिराएर एक गाडी प्लाइउड भारतमा निर्यात गरिरहेको छ। उत्पादन गर्न सके जति पनि निर्यात गर्न सकिने उनले बताए। माग त दैनिक दुई तीन गाडीकै हुन्छ। आर्थिक मन्दी भन्दै बैंंकले लगानी नगरेपछि हामीले उत्पादन नै गर्न सकेका छैनौं। प्लाइउड भारतको लखनउ, कानपुर, आगरा, दिल्ली, देहरादुनसम्म पुग्ने गरेको छ। तरलता समस्या समाधान भएपछि दैनिक ५० लाख रुपैयाँबराबरको प्लाइउड बेच्ने लक्ष्य रहेको उनले सुनाए। भने, हाम्रो उद्योगको दैनिक ८० लाख रुपैयाँबराबरको प्लाइउड उत्पादन गर्ने क्षमता छ। तीन महिनापछि लक्ष्यअनुसार उत्पादन हुनेछ। बाँकेको जानकी गाउँपालिका३ इन्द्रपुरमा रहेको मिडलार्ज इन्डस्ट्रिज प्रालिको राष्ट्र प्लाई पनि भारतमा निर्यात गर्ने तयारी भइरहेको छ। भारतको लखिमपुर र लखनउको पाटीले १३ कन्टेनर प्लाई माग गरेका छन्। उद्योगका अध्यक्ष रिहान शैयदले भने, वन कार्यालयमा स्वीकृतिको प्रक्रिया चलिरहेको छ। स्वीकृति पाउनेबित्तिकै ट्रान्जिट परमिट लिएर निर्यात हुनेछ। भारतमा बिक्री गर्दा ठूलो परिणाममा खपत हुने र उधारोको झन्झट पनि बेहोर्नु नपर्ने उद्योग सञ्चालक बताउँछन्। उत्तिसको प्लाई खुम्चिन्न। यसको लेयर पनि घट्दैन। प्लाई पनि सफा र राम्रो हुन्छ। किरा पनि लाग्दैन, भारतीयले उत्तिसको प्लाई मन पराउने कारणबारे शैयदले प्रष्ट पारे, अहिले भारतमा प्लाइउड उत्पादन गर्ने काठको अभावमा प्लाई महँगो परेकाले पनि भारतीय सस्तो र राम्रो नेपाली प्लाई रोज्न थालेका हुन्। यद्यपि नेपाली प्लाई उद्योगका लागि आवश्यक पर्ने कच्चा पदार्थ पनि भारतीय बाटो भएर आयात गरिन्छ। नेपालमै उत्पादन भएको कच्चा पदार्थबाट बनेको प्लाई निर्यात गरेर विदेशी मुद्रा आर्जन गर्न सकिने प्लाई उद्योगका सञ्चालकहरू बताउँछन्। प्लाइउड उत्पादक संघका पूर्वराष्ट्रिय अध्यक्ष चम्पालाल बोथरा पनि नेपाली उत्तिसको प्लाइउडको भारतमा उच्च माग रहेको बताउँछन्। नेपालमै लोकप्रिय नेपालगन्जमा उत्पादन हुने शिखर प्लाईका सञ्चालक बोथरा बताउँछन्। पूर्वी नेपालबाट नेपाली उत्तिसको प्लाई भारत गइरहेको छ। निर्यातमा सरकारले केही अनुदान दिएमा अझै धेरै निर्यात गर्न सकिन्छ। सञ्चालक राणा सिमेन्ट र सरियामा जस्तै निर्यातमा सरकारले सहुलियत दिनुपर्ने र कृषि उपजका उत्पादनको कोटीमा राख्दा प्लाइउड निर्यात गरेर विदेशी मुद्रा आर्जन गर्ने सम्भावना रहेको बताउँछन्।"
शव जलाउँदाजलाउँदै पहिरोले बगायो मलामी,"कर्णालीका विभिन्न जिल्लामा पहिरोले ठूलो जनधनको क्षति पुर्याएको छ। मुगुमा आठ जनाको मृत्यु भएको छ। कालिकोटमा बेपत्तामध्ये चार जनाको शव भेटिएको छ। कालिकोटमै मलामी गएका १३ जना बेपत्ता भएका छन्। तिलागुफा नगरपालिकास्थित राँचुलीमा मलामी गएकाहरू पहिरोमा परेका हुन्। यी घटना आइतबारको भए पनि सञ्चार सम्पर्क नहुँदा सोमबार सार्वजनिक भएको हो। तिलाकर्णाली र कुकुर खोला दोभानमा रहेको घाटमा शव जलाउँदै गरेका बेला घटना भएको प्रहरीले जनाएको छ। सोमबार अबेरसम्म कोही पनि फेला परेका छैनन्। उनीहरू पहिरोसँगै तीलाकर्णालीमा बगेको हुन सक्ने स्थानीयवासी बताउँछन्। गाउँका करिब ७० जना मलामी गएका थियौं। धेरै जनामाथि नै थिए। घाटमा शव जलाउँदै गरेका १३ जना पहिरोमा बगे। धेरैले भागेर ज्यान जोगायौं, स्थानीय बासिन्दा कमल शाहीले भने। बेपत्ता हुनेमा कालीबहादुर शाही, धनबहादुर शाही, छत्रजंग शाही, खगेन्द्र शाही, भेषबहादुर शाही, धन शाही, अलि शाही, खेमराज शाही, मानबहादुर शाही, मोतीलाल शाही, परबहादुर शाही, प्रशान्त शाही र नरेश शाही रहेको कर्णाली प्रदेश प्रहरी कार्यालय सुर्खेतले जनाएको छ। कालीकोटका प्रहरी प्रमुख डीएसपी जयश्वर रिमालका अनुसार बेपत्ता हुनेमा तिलागुफा नगरपालिका४ का वडाध्यक्ष परबहादुर शाही पनि छन्। राँचुलीका २२ वर्षीय हेमराज शाहीको शनिबार मृत्यु भएपछि उनीहरू आइतबार मलामी गएका थिए। दागबत्ती दिँदादिँदै घटना भएको जनाइएको छ। राँचुलीमै लालका शाही, बालीगाउँमा ममता विष्ट, जेनी विष्ट र ध्रुव विस्ट बेपत्ता भएका छन्। एक भारतीय नागरिक पनि बेपत्ता भएको प्रहरीले जनाएको छ। दसैं मनाएर सुर्खेत फर्कंदै गरेका प्रहरी जवान पदम रावत पनि शेराखोलमा बगेर बेपत्ता भएका छन्। प्रमुख जिल्ला अधिकारी रामहरि शर्माले पहिरोमा बेपत्ता २३ मध्ये सोमबार चार जनाको शव फेला परेको बताए। अझै मलामीसहित १९ जना बेपत्ता छन्। उनका अनुसार कर्णाली राजमार्गमा पहिरो खसेका कारण राहत र उद्धारमा कठिनाइ भइरहेको छ। पहिरोले गाउँ नै जोखिममा परेपछि राँचुलीका १ सय परिवारलाई घरबाट स्थानीय कालिका माविमा सारिएको छ। गाउँका अधिकांश घरमा क्षति पुगेको छ। मुगुको छायानाथरारा नगरपालिका११ स्थित सालिममा आइतबार दिउँसो दुई परिवारका आठ सदस्य पुरिएका हुन्। मृत्यु हुनेमा छायानाथरारा नगरपालिका११ का गौरीकला बोहोरा, सुस्मिता भग्री, होजाली भग्री, वीरबहादुर भग्री, चक्रवीर बोहोरा, सक्कबहादुर सावत, कृष्णा सावत र हाजिरा भग्री रहेको प्रहरीले जनाएको छ। आइतबार दिउँसो ३ बजेको घटना सञ्चारसेवा अबरुद्ध हुँदा सोमबार बिहान १० बजे सञ्चारले काम गरेपछि मात्र जानकारी आएको हो। वर्षातले खत्याड गाउँपालिका९ को खोलीबाडा बस्तीलाई विद्यालयमा राखिएको छ। यस्तै छायानाथरारा नगरपालिकाको भामबाडा, ढुमा, कार्कीबाडा पिना, तुमा, बालै घुइर, झयारी, टोप्ला, कोटीलालगायत परिवार विस्थापित भएका छन्। वर्षाजन्य विपद्का कारण हुम्ला र डोल्पामा मृत्यु हुनेको संख्या सात पुगेको छ। खानेपानी लिन धारामा गएका ताजकोट गाउँपालिका५ का खेमराज ढकालको ढुंगा लागेर मृत्यु भएपछि हुम्लामा वर्षाका कारण मृत्यु हुने को संख्या पाँच पुगेको प्रमुख जिल्ला अकिकारी सीता परियारले बताइन्। पहिरोमा परेर आइतबार बेलुका मेल्छामको दलितबाडामा (गाउँ) का ९ वर्षीय तुल्सी कामी, १ वर्षीया सुस्मिता कामी, १ वर्षीय वसन्त कामी र ५५ वर्षीय काकी होइजाली कामीको घटनास्थलमै मृत्यु भएको थियो। ४१ वर्षीय कामीसँगै ३८ वर्षीया श्रीमती अबकति कामी, ५ वर्षीय छोरा भुवन कामी र ७ वर्षीय निलु कामी सख्त घाइते भएका छन्। उनीहरूको गाउँकै मेल्छाम स्वास्थ्यचौकीमा उपचार भइरहेको स्थानीयवासी टेकबहादुर शाहीले बताए। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। पहिरोमा परेर सर्केगार्ड गाउँपालिकाको राहदेव गाउँमा ५ घर उच्च जोखिममा रहेको प्रमुख जिल्ला अधिकारी सीता परियारले जानकारी दिइन्। पहिरोले हिल्सा सिमकोट सडक खण्डको च्याछहरामा बाटो भत्किँदा नाख गाउँपालिका र सिमकोट गाउँपालिकाको आवतजावत पूर्णरूपमा बन्द भएको जिल्ला प्रकोप उद्धार समिति हुम्लाले जनाएको छ। निरन्तरको वर्षासँगको हिमपातमा परेर हिमाली जिल्ला डोल्पामा दुई जनाको मृत्यु भएको छ। वर्षासँगको हिमपातका कारण चिसोले कठ्यांग्रिएर माथिल्लो डोल्पा पुगेका २ जनाको मृत्यु भएको हो। चिसोले जिल्लामा आएका पर्यटकहरूको भारी बोकेर गएका ठूलीभेरी नगरपालिका७ का ३२ वर्षीय नरेन्द्र विक र ठूलीभेरी नगरपालिका९ का ४६ वर्षीय कर्णबहादुर डाँगीको मृत्यु भएकोे जिल्ला प्रहरी कार्यालय डोल्पाका प्रहरी नायव उपरिक्षक निरन्जन थापाले बताए। थापाका अनुसार विकको शेफोक्सुन्डो गाउँपालिका८ रिग्ममा र डाँगीको डोल्पोबुद्ध गाउँपालिकाको तिन्जेबाट धो आउँदै गरेको बेला मृत्यु भएको हो। मृतक दुवै जनाको सव आज बिहान हेलिकप्टरबाट सदरमुकाम दुनै ल्याएको जिल्ला प्रहरी कार्यालय डोल्पाले जनाएको छ। सिमकोट गाउँपालिका१ मा पर्ने चाङला हिमाल घुम्न गएका सात जना पर्यटक फसेका छन्। हिमालको दृश्य अवलोकनका लागि गएका पाँच बेलायती र २ नेपाली पर्यटक हिमपातका कारण हिमालमै थुनिएको जिल्ला प्रशासन कार्यालयले जनाएको छ। गएको मंगलबार सिमकोटदेखि हिमालतर्फ गएका पर्यटकहरू हिमालतर्फ जाने क्रममा बीच बाटोमै अलपत्र परेको प्रमुख जिल्ला अधिकारी परियारले जानाकरी दिइन्। सडक सम्पर्क विच्छेद कर्णालीमा सडक सम्पर्क विच्छेद भएको छ। वर्षातका कारण प्रदेश राजधानी वीरेन्द्रनगर सुर्खेतबाट विभिन्न जिल्ला जोड्ने मुख्य सडकहरू अबरुद्ध हुन पुगेका छन्। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। जिल्ला प्रहरी कार्यालय कालीकोटका प्रहरी निरीक्षक सुवराज बमले राजमार्गको कालीकोट खण्ड पूर्णरूपमा बन्द रहेको बताए। कर्णाली राजमार्गअन्तर्गत कालीकोट खण्डमा मात्रै १२ भन्दा बढी स्थानमा पहिरो गएको प्रहरी निरीक्षक बमले बताए। कर्णाली राजमार्गस्थित सेरी घाट पुलनजिकै छेडाघाटस्थित राजमार्गलाई तिला नदीको बहावले १५ मिटर सडक बगाएको छ। त्यहाँ चट्टानका कारण तत्कालै नयाँ सडक निर्माण गर्न सकिने अवस्था छैन। अन्य ठाउँमा पनि कतै पहिरो खसेको छ भने कतिपय ठाउँमा सडक भासिएको छ। हामीले केही स्थानमा पहिरो हटाउने प्रयास गरेका थियौँ। तर, वर्षात भइरहेकाले सकेका छैनौं, उनले भने। कर्णाली करिडोरमा समेत यातायात आवागमन ठप्प रहेको उनले बताए। दैलेख खण्डको दरबारेभीर, सांगेतडा, बोटखोलालगायत स्थानमा पहिरो खसेका कारण राजमार्ग पूर्णरूपमा बन्द भएको जिल्ला प्रहरी कार्यालय दैलेखले जनाएको छ। निर्माणाधीन अवस्थाको मध्यपहाडी राजमार्गको दैलेख खण्ड पनि अबरुद्ध छ। ठाउँठाउँमा पहिरो गएका कारण यातायातका साधन सञ्चालनमा आउने सकेको छैन। रुकुम पश्चिमको सानोभेरी गाउँपालिका१ राङ्चे खोलास्थित मध्यपहाडी राजमार्गमा खसेको पहिरोका कारण सडक पूर्णरूपमा बन्द भएको छ। दैलेखसुर्खेत सडकखण्ड पनि ध्वस्त छ। यात्रु अलपत्र परिरहेका छन्। लगातार बर्षातका कारण सडक अबरुद्ध हुँदा यात्रुले सास्ती खेप्नुपरेको नारायण नगरपालिकाका विजय शर्माले बताए। दैलेखसुर्खेत सडकखण्डमा ५० भन्दा बढी ठाउँमा पहिरो र ढुंगा लडिरहेको र १५ भन्दा बढी ठाउँमा सडक भासिएको दैलेखका चेतन गिरीले बताए। निकै चुनौतीपूर्ण यात्रा छ। आइतबार रातिदेखि यात्रु बाटोमा अलपत्र छन्। बाटोको गुणस्तर कमजोर हुँदा जति पटक बाटो मर्मत गरे पनि बाटोको सुधार हुने देखिँदैन्, झन कर्णालीको अन्य जिल्लाको हालत के होला ?, उनले भने। दैलेखका प्रहरी नायब उपरीक्षक (डीएसपी) भुवनेश्वरप्रसाद साहले दैलेख सुर्खेत सडकखण्ड बन्द रहेको र सोमबार बिहानैदेखि खुलाउने प्रयास भइरहेको बताए। दैलेखसुर्खेत सडक खण्डको चुप्रा क्षेत्र, मटेला क्षेत्र, माथिल्लो डुंगेश्वर, जिरो पोइन्ट, घोडाबास तथा डबल गैरा क्षेत्रमा कतै पहिरो गएको छ, कतै सडक भासिएको छ, पाँच देखि १० मिटरसम्म सडक भासिएको छ, डीएसपी साहले भने हामी सडक खुलाउने प्रयास गरिरहेका छौं। दैलेखका प्रमुख जिल्ला अधिकारी गोगनबहादुर हमालले सडक खुलाउने काममा सुरक्षाकर्मीसहित स्थानीय जनप्रतिनिधि खटिएको बताए। उनका अनुसार कर्णाली राजमार्ग, मध्यपहाडी राजमार्ग, दैलेख सुर्खेत सडकखण्ड लगायतका सहायक सडकअन्तर्गत ठाउँठाउँ भासिएका छन्। पहिरो गएका कारण यातायातका साधानहरू पूर्णरूपमा सञ्चालनमा आउन नसकेको उनले बताए। सुर्खेतको वीरेन्द्रनगरदेखि कोहलपुर जोड्ने रत्नराजमार्गमा पनि विभिन्न स्थानमा पहिरो खसेका कारण निर्वाध रूपमा सवारी आवागमन सञ्चालन हुन सकेको छैन। कर्णालीमा मुख्य सडकसँगै स्थानीय तह जोड्ने सहायक सडकहरू पनि अबरुद्ध छन्। ललितबहादुर बुढासुर्खेत, जीवन सेजुवालमुगु, नवराज महतारासिमकोट, हिक्मतबहादुर नेपालीदैलेख :"
कुन दलका कस्ता उम्मेदवार ?,"काठमाडौं : नेताहरू प्रायः भाषण समानुपातिक समावेशी प्रतिनिधित्वको कुरा उठाउँछन्। व्यवहारमा भने कार्यान्वयन गर्दैनन्। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार समावेशी देखिँदैनन्। प्रतिनिधिसभा सदस्यको निर्वाचनका लागि दलित, महिला, आदिवासी जनजातिलगायतको उम्मेदवारी कम मात्रै परेको देखिन्छ। जति प्रतिनिधित्व हुनुपर्ने हो त्यति भएको देखिँदैन। कांग्रेसबाट दलित उम्मेदवार लगभग शून्यप्रायः देखिन्छ। मुख्य तीन दल एमाले, कांग्रेस, माओवादी केन्द्रले तीन क्लस्टरबाट कति उम्मेदवार उठाए भनेर अन्नपूर्ण पोस्ट्ले सरसर्ती अध्ययन गरेको छ। यसले उम्मेदवारीको अवस्था के रहेछ भनेर देखाउनेछ। दलिततर्फ एमालेले १, कांग्रेसले शून्य र माओवादीले १ एक जना उठाएको भेटिएको छ। महिलातर्फ एमालेले १२, कांग्रेसले ५ र माओवादीले ७ जनालाई चुनावी मैदानमा उतारेका छन्। जनजातितर्फ क्रमशः ३१, २० र १५ जनाको उम्मेदवारी परेको देखिन्छ। निर्वाचन आयोगको सोमबार साँझसम्मको अपडेटअनुसार प्रतिनिधिसभा र प्रदेशसभा गरी उम्मेदवारको संख्या ६ हजार २ पुगेको छ। तर, महिला उपस्थिति अति न्यून छ। प्रतिनिधिसभातर्फ २ हजार ५ सय २६ उम्मेदवारमध्ये पुरुष २ हजार २ सय ९१ र महिला २ सय ३५ जना छन्। प्रदेशसभातर्फ ३ हजार ४ सय ७६ उम्मेदवारमध्ये पुरुष ३ हजार १ सय ७८, महिला २ सय ९७ र अन्य १ जना छन्। दलहरूले फौजदारी अभियोग लागेकादेखि भ्रष्टाचारका आरोपीसम्म थरीथरी उम्मेदवार बनाएका छन्। तर, पूर्ण समावेशी बनाउने विषयलाई वास्ता गरेको देखिँदैन। संविधानले नै राज्यका हरेक निकायमा महिलाको प्रतिनिधित्व ३३ प्रतिशत हुनुपर्ने भनेको छ। तर, दलहरूले आइतबार दर्ता गराएको उम्मेदवारीमा न्यून छ। दलित, मुस्लिम, थारूको प्रतिनिधित्व पनि कम छ। माओवादी नेतृ एवं पूर्वउपसभामुख पूर्णाकुमारी सुवेदी सामाजिक संरचना, वर्गीय चरित्रका कारण समानुपतिक समावेशीता कार्यान्वयन गर्न गाह्रो परिरहेको बताउँछिन्। तर, संविधान मर्मअनुरूप कार्यान्वयन गर्नै पर्ने नेतृ सुवेदीको तर्क छ। अल्पसंख्यक, आदिवासी जनजाति, दलित, पिछडिएको वर्गले समान पहँुच र अधिकार संविधानको मर्मअनुसार पाउनुपर्छ। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खस आर्य बढी देखिएको छ, उनी भन्छिन्, समानुपतिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ गर्नैपर्छ। संविधान कार्यान्वयन प्रक्रियामा छ र दलहरूलाई अलि गाह्रो भएको हो। तर, यो कार्यान्वयनमा आउँछ नै, आउनुपर्छ पनि। कांग्रेस नेतृ सुजाता परियारले तीनपटक पार्टीको केन्द्रीय सदस्य भए पनि आफूले टिकट नपाएको गुनासो गरेकी छन्। मैले जितेर आउँछु संघ वा प्रदेश जुनको भए पनि टिकट दिनु होस् भनेँ। तर, दिइएन। म ३३ पटक केन्द्रीय सदस्य भएको मान्छेलाई टिकट दिइएन। अरूको त के कुरा ?, नेतृ परियार भन्छिन्। भागबन्डाका नाममा कांग्रेसमा समावेशीता समानुपातिक लागू नभएको परियारको बुझाइको छ। संविधानको मर्म र भावनाविपरीत टिकट वितरण भएको उनी बताउँछिन्। संविधानले समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरेको छ। नेताहरू संविधानकै मर्मअनुरुप समानुपातिक समावेशी प्रतिनिधित्वको कुरा उठाउँछन्। तर, व्यवहार उस्तो देखिँदैन। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार पूर्ण समावेशी देखिँदैनन्। यसप्रति सरोकारवालाले चर्को आपत्ति जनाएका छन्। आदिवासी जनजाति महासंघका पूर्वअध्यक्ष नगेन्द्रकुमार कुमाल टिकट वितरणमा संविधानको मर्म र भावनाको उल्लंघन भएको बताउँछन्। समावेशी ढंगले टिकट वितरण हुनुपर्ने हो। तर, दलहरूले संविधानको मर्म र भावना उल्लंघन गरेका छन्, कांग्रेस नेता एवं संविधानसभा सदस्यसमेत रहेका कुमाल भन्छन्, संविधानले सबै समुदायको प्रतिनिधित्वको ग्यारेन्टी गरेको छ। तर, दलहरूले आर्थिक चलखेल र पहुँचवालालाई मात्रै टिकट दिएका छन्। १ लाखभन्दा कम जनसंख्या भएका वर्गको प्रतिनिधित्व शून्य नै रहेको उनको भनाइ छ। एमाले उपमहासचिव एवं प्रचार विभाग प्रमुख पृथ्वीसुब्बा गुरुङ भने उम्मेदवारी सामान्यतः समावेशी नै भएको दाबी गर्छन्। सामान्यतः समावेशी नै छ। लगभग मिलाएकै छौं, नेता गुरुङ भन्छन्, तर, जिल्ला तहमा अझै समावेशी बनाउन सकिन्थ्यो। त्यतातिर अलि ध्यान पुगेन। कहीँकहीँ जिल्लामा मिलेको छ। कहीँकहीँ अलि मिलेको छैन। एमालेकै नेता गोकुल घर्ती नेपालमा समानुपातिक समावेशीता अभ्यासमा रहेकाले आदिवासी जनजातिको प्रतिनिधित्व विस्तारै बढ्दै गएको बताउँछन्। समग्रमा प्रतिनिधित्व जनसंख्याको आधारमा हुनुपर्ने उनको धारणा छ। नेपालमा समानुपातिक समावेशीता अभ्यास भर्खरै सुरुवात भएको छ। एमालेको हकमा ३१ जना प्रत्यक्षमा उम्मेदवार छन्। यसलाई मैले सन्तोषजनक नै मानेको छु, घर्ती भन्छन्, प्रतिनिधित्व जनसंख्याको आधारमा हुनुपर्छ। जसमा चित्त नबुझ्न पनि सक्छ। तर, अभ्यासमै भएकाले सकारात्मक रूपमा नै लिनुपर्छ। यसपटक निर्वाचनमा अपराधमा मुछिएकाहरूले पनि टिकट पाएका छन्। ललिता निवास जग्गा अतिक्रमणमा मुछिएका कांग्रेस नेता विजयकुमार गच्छदार सुनसरी ३ बाट उठेका छन्। उनले २०४८ सालदेखि त्यो निर्वाचन क्षेत्रबाट निर्वाचन जित्दै आएका छन्। सिक्टा सिँचाइ आयोजनाको भ्रष्टाचार प्रकरणमा मुद्दा खेपिरहेका राप्रपा नेता विक्रम पाण्डेले चितवन ३ बाट उम्मेदवारी दिएका छन्। उनको मुद्दा विशेष अदालतमा विचाराधीन छ। कैलालीको टीकापुर काण्डमा मुछिएर जेल जीवन बिताइरहेका रेशम चौधरीले बर्दिया २ बाट उम्मेदवारी दिएका छन्। यही काण्डमा मुछिएका लक्ष्मण थारूले पनि कैलाली ५ बाट रेशमकै पार्टीबाट उम्मेदावरी दिएका छन्। भृकुटीमण्डप जग्गा भाडा काण्डमा मुछिएका टेकप्रसाद गुरुङलाई कांग्रेसले मनाङबाट टिकट दिएको छ। मधेस आन्दोलनका क्रममा प्रहरी सहायक निरीक्षक थमन विक हत्यामा संलग्न लक्ष्मी महतोलाई महोत्तरी १ बाट एमालेले टिकट दिएको छ। त्यस्तै भ्रष्टाचारमा मुछिएका गोबिन्दराज जोशीले तनहुँ १ बाट स्वतन्त्र उम्मेदवारी दिएका छन्। आदिवासी जनजातिको प्रतिनिधित्व भनेजस्तो सन्तोषजनक छैन। तापनि समग्रमा ठूलो दलमा अन्यको तुलनामा उल्लेख्य देखिन्छ। प्रतिनिधिसभामा एमालेबाट ३१, कांग्रेसबाट २० र माओवादीबाट १५ जनजाति उम्मेदवार छन्। एमाले उपाध्यक्ष सुवास नेम्बाङ इलाम २, उपमहासचिव पृथ्वीसुब्बा गुरुङ लमजुङ, स्थायी समिति सदस्य विजय सुब्बा तेह्थुम, प्रदेश १ का पूर्वमुख्यमन्त्री शेरधन राई भोजपुर, युवा नेता यज्ञबहादुर सुनार ओखलढुंगा, राजेन्द्र राई धनकुटा, बसन्त नेम्बाङ पाँचथरबाट उम्मेदवार बनेका छन्। कांग्रेसउपसभापति धनराज गुरुङले स्याङजा २, सहमहान्त्री भीष्मराज आङदेम्बे पाँचथर, नेताहरू प्रकाशमान सिंह काठमाडौं १, विजयकुमार गच्छदार सुनसरी ३, भीमसेनदास प्रधान काठमाडौं ६, उमेश श्रेष्ठ चितवन २, सीता गुरुङ तेह्रथुम, उमाकान्त चौधरी बारा १, तेजुलाल चौधरी सप्तरी ४ बाट उठेका छन्। माओवादी महासचिव देव गुरुङ लमजुङ, पूर्वसभामुख अनसरी घर्ती काठमाडौं २, उपमहासचिव वर्षमान पुन रोल्पा, सुदन किराती भोजपुरबाट उठेका छन्। राप्रपा अध्यक्ष राजेन्द्र लिङदेन झापा ३ मा उठेका छन् । जसपा नेता अशोक राई सुनसरी १, एकीकृत समाजवादीका कृष्णलाल महर्जन ललिपुर २ मा उठेका छन्। गुल्मी २ मा रामकुमारी झाँक्री, डोटीमा प्रेमबहादुर आले र बारा ४ मा किसान श्रेष्ठलगायतको उम्मेदवारी परेको छ। ठूला पार्टीबाट प्रतिनिधिसभा सदस्यका लागि प्रत्यक्षतर्फ दलित उम्मेदवार जम्मा २ जना मात्रै छन्। एमालेले रूपन्देही १ मा छविलाल विश्वकर्मालाई चुनावमा उतारेको छ। एमाले परित्याग गरेका घनश्याम भुसालले सत्ता गठबन्धनको सहयोगमा उही क्षेत्रबाट स्वतन्त्र उम्मेदवारी दिएका छन्। २०७४ सालमा उक्त क्षेत्रबाट विश्वकर्मा नै विजयी भएका थिए। माओवादी केन्द्रले बाँके १ मा महेश्वरजंग गहतराज अर्थक लाई उम्मेदवार बनाएको छ। युवा तथा खेलकुद मन्त्रीसमेत रहेका गहतराजले २०७४ मा पनि चुनाव जितेका थिए। त्यहाँ एमालेका सूर्यप्रसाद ढकाल उम्मेदवार छन्। कांग्रेसले त एक जना पनि दलित उम्मेदवार दिन सकेको छैन। ठूला दलले दलितलाई स्थान दिन नसकेको भन्दै आलोचना हुँदै आएको छ। प्रतिनिधिसभाका १ सय ६५ सिटमा सत्तारुढ गठबन्धन र एमालेजसपा गठबन्धनबाट २६ महिलाले टिकट पाएका छन्। एमालेले सबैभन्दा धेरै १२ जना उठाएको छ। एमाले सचिव पद्माकुमारी अर्यालले स्याङ्जा २ मा उठेकी छन्। अर्यालसँग कांग्रेस उपसभापति धनराज गुरुङ चुनाव लड्दै छन्। ०७४ मा झिनो मतले पराजित भगवती चौधरीले सुनसरी ३ मै उम्मेदवार बनेकी छन्। उनको प्रतिस्पर्धा विगतदेखि नै कांग्रेस नेता विजयकुमार गच्छदारसँग हुँदै आएको छ। विद्या भट्टराई कास्की २ मा उठेकी छन्। पति रवीन्द्र अधिकारीको हेलिकप्टर दुर्घटनामा मृत्यु भएपछि उपनिर्वाचनमार्फत उनी निर्वाचित भएकी थिइन्। उनको मुख्य प्रतिस्पर्धा एकीकृत समाजवादीका श्रीनाथ बरालसँग हुँदैछ। एमालेकै शान्ता चौधरी दाङ १ मा उम्मेदवार बनेकी छन्। उनको प्रतिस्पर्धा पुराना सहकर्मी एवं एकीकृत समाजवादी नेता मेटमणि चौधरीसँग हुँदै छ। कोमल वलीको चुनावी भिडन्त दाङ ३ मा कांग्रेसका नेता दीपक गिरीसँग हुँदै छ। नीरुदेवी पालले कञ्चनपुर ३ बाट उम्मेदवारी दिएकी छन्। त्यहाँ कांग्रेस नेता रमेश लेखक प्रतिस्पर्धी छन्। मञ्जु शर्मा चालिसेले बागलुङ २ बाट उम्मेदवारी दिएकी छन्। उक्त क्षेत्रमा सत्तागठबन्धबाट माओवादी नेता एवं शिक्षामन्त्री देवेन्द्र पौडेल उम्मेदवार छन्। जुलीकुमारी महतो धनुषा ३ बाट उठेकी छन्। उनले २०७० सालको चुनाव जितेकी थिइन्। २०७४ मा समानुपातिक सांसद बनिन्। उनको प्रतिस्पर्धा लोसपा नेता अनिलकुमार झासँग हुँदै छ। ज्वालाकुमारी साह बारा ३ मा उठेकी छन्। जसपाका रामबाबु कुमार यादव, लोसपाका लालबाबु सिंह भुइहार पनि त्यहाँ चुनावी मैदानमा उत्रिएका छन्। एमालेले डोटीमा गौरी वलीलाई उठाएको छ। उक्त क्षेत्रमा एकीकृत समाजवादी नेता प्रेमकुमार आले उम्मेदवार छन्। पूर्वसहकर्मीहरूबीच नै प्रतिस्पर्धा हुन लागेको हो। ०७४ मा कांग्रेस नेता डा नारायण खड्कासँग पराजित भएकी मञ्जुकुमारी चौधरीले एमालेबाट उदयपुर १ मै उम्मेदवारी दिएकी छन्। एमालेले कांग्रेस नेता एवं उद्योगी विनोद चौधरीविरुद्ध महिलालाई प्रतिस्पर्धामा उतारेको छ। सिन्धु जलेशा बुढाथोकीलाई नवलपरासी पश्चिम १ बाट उम्मेदवार बनाइएको हो। कांग्रेसबाट पाँच महिला प्रतिस्पर्धामा छन्। ९० स्थानमा उम्मेदवारी दिएको कांग्रेसले सहमहामन्त्री महालक्ष्मी उपाध्याय (डिना) लाई मकवानपुर १ मा उठाएको छ। उपाध्यायले राप्रपा नेपालका अध्यक्ष कमल थापासँग प्रतिस्पर्धा गर्नुपर्ने भएको छ। थापालाई एमालेको समर्थन छ। केन्द्रीय सदस्य सीता गुरुङले तेह्रथुमबाट उम्मेदवारी दिएकी छन्। त्यहाँ एमालेले विजय सुब्बालाई उम्मेदवार बनाएको छ। निवर्तमान उपसभामुख पुष्पा भुसाल अर्घाखाँचीबाट उठेकी छन्। उनको प्रतिस्पर्धा एमाले सचिव टोपबहादुर रायमाझीसँग हुँदै छ। सुजाता कोइराला मोरङ २ मा उठेकी छन्। अघिल्लो निर्वाचनमा विजयी नेता डा मीनेन्द्र रिजाललाई पन्छाएर कोइरालालाई टिकट दिइएको हो। उनको प्रतिस्पर्धा एमालेका ऋषिकेश पोखरेलसँग हुने भएको छ। पूर्वकोषाध्यक्ष चित्रलेखा यादवले सिरहा २ मा उम्मेदवारी दिएकी छन्। उनको प्रतिस्पर्धा एमालेसँगको गठबन्धनबाट उम्मेदवार बनेका जसपा नेता राजकिशोर यादवसँग हुँदैछ। माओवादी केन्द्रले ७ महिलालाई चुनावी मैदानमा उतारेको छ। उपमहासचिव एवम् ऊर्जामन्त्री पुम्फा भुसाल ललितपुर ३ मा उठेकी छन्। उनी २०७४ मा उही क्षेत्रबाट एमालेसँगको गठबन्धनबाट निर्वाचित भएकी थिइन्। यसपटक एमालेका अमृत खड्कासँग उनको प्रतिस्पर्धा हँुदै छ। पूर्वसभामुख ओनसरी घर्तीले काठमाडौं २ रोजेकी छन्। घर्तीसँग एमालेका मणिराम फुँयालको प्रतिस्पर्धा हँुदै छ। डा बाबुराम भट्टराई पुत्री मानुषी यमी भट्टराईले काठमाडौं ७ मा उम्मेदवारी दिएकी छन्। पोलिटब्युरो सदस्य कल्पना धमला काठमाडौं ९ मा उठेकी छन्। उनको प्रतिस्पर्धा एमाले नेता कृष्णगोपाल श्रेष्ठसँग हुँदै छ। माओवादीबाट दाङ २ मा रेखा शर्माको उम्मेदवारी परेको छ। उनको प्रतिस्पर्धा एमाले महासचिव शंकर पोखरेलसँग हुँदैछ। ०७४ को चुनाव जितेकी बिना मगर यसपटक पनि कञ्चनपुर १ मै उठेकी छन्। जुम्लामा गोमा कुँवरलाई उम्मेदवार बनाइएको छ। एमालेका रतन योगी र राप्रपाका ज्ञानेन्द्र शाहीसँग उनको प्रतिस्पर्धा हुँदै छ। सत्ता घटक एकीकृत समाजवादीकी सचिव एवं पूर्वमन्त्री रामकुमारी झाँक्रीले गुल्मी २ मा उम्मेदवारी दिएकी छन्। एमालेले उक्त क्षेत्रमा सचिव गोकर्ण विष्टलाई उतारेको छ। राष्ट्रिय जनमोर्चाकी उपाध्यक्ष दुर्गा पौडेलले प्यूठानमा उम्मेदवारी दिएकी छन्। २०७४ मा पौडेल वामगठबन्धन उम्मेदवार भई विजय भएकी थिइन्। राष्ट्रिय प्रजातन्त्र पार्टीकी महामन्त्री कुन्ती शाहीले दैलेख १ बाट उम्मेदवारी दिएकी छन्। रेखा थापाले मोरङ ३ मा उम्मेदवारी दिएकी छन्। उक्त क्षेत्रमा कांग्रेसबाट व्यवसायी सुनील शर्मा र एमालेबाट भानुभक्त ढकाल उम्मेदवार छन्। नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली १ मा उम्मेदवारी दिएकी छन्। उनी टीकापुर घटनामा दोषी ठहर भई हाल जेलमा रहेका रेशम चौधरीकी श्रीमती हुन्। ०७४ मा चौधरी यही क्षेत्रबाट निर्वाचित भएका थिए। ०७४ मा काठमाडौं महानगरपालिका प्रमुखको निर्वाचनमा लोकप्रिय मत पाएकी रञ्जु दर्शनाले यसपटक काठमाडौं५ मा स्वतन्त्र उम्मेदवारी दिएकी छन्। जसपा र लोसपाले प्रतिनिधिसभा सदस्यमा महिला उम्मेदवार दिएका छैनन्। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खसआर्य बढी देखिएको छ। समानुपातिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ, गर्नै पर्छ। पूर्णाकुमारी सुवेदी, पूर्वउपसभामुख म जितेर आउँछु संघ वा प्रदेश जुनको भए पनि टिकट दिनुहोस् भनेँ। तर, दिइएन। केन्द्रीय सदस्य भएको मान्छेलाई टिकट दिइएन। अरूको त के कुरा ?सुजाता परियार, कांग्रेस केन्द्रीय सदस्य माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदै छ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहँु हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
रेशमका पिता लालवीर चौधरी बने बर्दिया २ मा नागरिक उन्मुक्तिको उम्मेदवार,"काठमाडौं : नागरिक उन्मुक्ति पार्टीका संरक्षकसमेत रहेका रेशम चौधरीको उम्मेदवारी खारेज भएको छ। बर्दिया क्षेत्र नं २ बाट वारेसनामामार्फत् उम्मेदवारी दिएका चौधरीको उम्मेदवारी खारेज भएको निर्वाचन अधिकृतको कार्यालयले जनाएको छ। रेशमको उम्मेदवारी खारेज भए पनि सो क्षेत्रबाट नागरिक उन्मुक्ति पार्टीको प्रतिनिधित्व गर्दै लालवीर चौधरीले चुनाव लड्नेछन्। बर्दिषा क्षेत्र नं २ मा लालवीर चौधरीले स्वतन्त्र उम्मेदवारी दिएका छन्। रेशम चौधरीका पितासमेत रहेका लालवीर चौधरीलाई 'ब्याकप उम्मेदवार'को रुपमा मनोनयन दर्ता गराइएको नागरिक उन्मुक्ति पार्टीले जनाएको छ। 'हाम्रो देशको न्याय प्रणाली एकदमै विभेद्कारी छ। रेशमजीको उम्मेदवारी खारेज हुनसक्ने आँकलन गरेरै हामीले ब्याकअप उम्मेदवार उठाएका थियौं। उहाँको बुबासमेत रहनुभएका लालवीर चौधरी अब नागरिक उन्मुक्ति पार्टीको प्रतिनिधित्व जनाउनुहुनेछ,' पार्टी प्रवक्ता दामोदर पण्डितले भने। लालवीर चौधरी अघिल्लो निर्वाचनमा नेकपा एमालेबाट उम्मेदवार बनेका थिए। लालवीरले प्रदेशतर्फ कैलालीको १(क)बाट उम्मेदवारी दिएका थिए। सो क्षेत्रमा तत्कालीन राष्ट्रिय जनता पार्टीबाट कृष्णकुमार चौधरी निर्वाचित भएका थिए। निर्वाचन अधिकृत नगेन्द्र लम्सालले निरन्तर कैदमा रहेका व्यक्ति कैदमा रहँदासम्म उम्मेदवार हुन नसक्ने कानुनी व्यवस्था भएको भन्दै रेशम चौधरीकझ उम्मेदवारी रद्द भएको बताए। फौजदारी अभियोग लागेका चौधरी काठमाडौंस्थित डिल्ली बजार जेलमा रहेका छन्। अघिल्लो निर्वाचनमा चौधरीले कैलाली क्षेत्र नं १ बाट विजयी भएका थिए। सो क्षेत्रमा उनकी पत्नी रञ्जिता श्रेष्ठ चौधरीले प्रतिनिधिसभातर्फ उम्मेदवारीद दिएकी छन्। टीकापुर घटनामा जिल्ला र उच्च अदालतले दोषी ठहर गरेका चौधरीले डिल्लीबजार कारागारमा बसेर आफूमाथिको फैसला विरुद्ध सर्वोच्च अदालतमा पुनरावेदन गरेका छन्। रेशमको उम्मेदवारी खारेज भएपछि उनले उम्मेदवारी दिएको क्षेत्रमा नाराबाजी सुरु भएको छ।"
रेशम चौधरीको उम्मेदवारी खारेज,बर्दिया : नागरिक उन्मुक्ति पार्टीका संरक्षकसमेत रहेका रेशम चौधरीको उम्मेदवारी खारेज भएको छ। बर्दिया क्षेत्र नं २ बाट वारेसनामामार्फत् उम्मेदवारी दिएका चौधरीको उम्मेदवारी खारेज भएको निर्वाचन अधिकृतको कार्यालयले जनाएको छ। फौजदारी अभियोग लागेका चौधरी काठमाडौंस्थित डिल्ली बजार जेलमा रहेका छन्। अघिल्लो निर्वाचनमा चौधरीले कैलाली क्षेत्र नं १ बाट विजयी भएका थिए। सो क्षेत्रमा उनकी पत्नी रञ्जिता श्रेष्ठ चौधरीले प्रतिनिधिसभातर्फ उम्मेदवारीद दिएकी छन्। टीकापुर घटनामा जिल्ला र उच्च अदालतले दोषी ठहर गरेका चौधरीले डिल्लीबजार कारागारमा बसेर आफूमाथिको फैसला विरुद्ध सर्वोच्च अदालतमा पुनरावेदन गरेका छन्। रेशमको उम्मेदवारी खारेज भएपछि उनले उम्मेदवारी दिएको क्षेत्रमा नाराबाजी सुरु भएको छ।
रूपन्देही २ मा गठबन्धनका गुरुङको उम्मेदवारी खारेज,"काठमाडौं : रूपन्देही क्षेत्र नम्बर २ मा नेकपा समाजवादीका उम्मेदवार राजु गुरूङको उम्मेदवारी खारेज भएको छ। गठबन्धनबाट उम्मेदवारी दिएका गुरुङको उम्मेदवारी खारेज भएको हो। रुपन्देही २ मा नेकपा एमालेबाट विष्णुप्रसाद पौंडेल आकांक्षी रहेका छन्। सहायक निर्वाचन अधिकृत घनश्याम गौतमले सूचना जारी गर्दै गुरुङको उम्मेदवारी खारेज भएको जानकारी दिएका छन्। उनले प्रतिनिधिसभा सदस्य निर्वाचन ऐन २०७४ को दफा १३ को खण्ड (ज) तथा प्रतिनिधि सभा सदस्य निर्वाचन तथा प्रदेश सभा सदस्य निर्वाचन निर्देशिका, २०७९ को दफा १६ (ज) बमोजिम निर्वाचनमा उम्मेदवार हुन अयोग्य देखिएको भन्दै गुरुङको मनोनयन खारेज हुने गरी निर्णय भएको जानकारी दिए। उनीविरुद्ध बैंकिङ कसुरसम्बन्धी मुद्दा रहेको छ।"
बर्दियामा गौतम कांग्रेसका आधिकारिक उम्मेदवार,गुलरिया : प्रतिनिधिसभा सदस्य बर्दिया क्षेत्र नम्वर १ मा नेपाली कांग्रेसका संजय कुमार गौतम आधिकारिक उम्मेदवार बनेका छन् । बर्दियामा एउटै पार्टीबाट दुई जना उम्मेदवारको मनोनयन दर्ता सम्बन्धमा विवाद चुलिएपछि नेपाली कांग्रेसबाट मनोनयन दर्ता गराएका बर्दिया जिल्ला पार्टी सभापति अरुण प्रकास सिंह राठौरले गौतमको मनोनय खारेजीको लागि दिएको उजुरी उपर छानविनगर्दै मुख्य निर्वाचन अधिकृत कार्यालयका मुख्य न्यायाधिश कैलास प्रसाद सुवेदीको निर्णयले गौतमलाई आधिकारिक उम्मेदवार घोषणा गरेको छ । प्रतिनिधि सभा तथा प्रदेस सभा सदस्य निर्वाचन निर्देशिका ०७९ को दफा १९ को उपदफा ९ अनुसार राजनितिक दलले उम्मेदवारलाई औपचारिक पत्र प्रदान गर्दा एउटै पदमा एक भन्दा बढी ब्यक्तिका लागि औपचारिक पत्र प्रदान गरेको आधारमा एक भन्दा बढी उम्मेदवारको मनोनयन पत्र पेश भएमा पहिले मनोनयन पत्र दर्ता गर्ने ब्यक्तीको मनोनयन कायम हुने ब्यवस्था रहेको क्षेत्र नम्वर १ का सहायक निर्वाचन अधिकृत निलकण्ठ बरालले बताए । नेपाली कांग्रेस दलबाट केन्द्रिय सभापतिको सहीछाप भएको औपचारिक मनोनयन पत्र दुवै उम्मेदवारको नाममा जारी भएको देखिन्छ । मनोनयन दर्ताकोे दिन आयोगको केन्द्रिय कार्यालयबाट प्राप्त भएको ईमेलमा दुवै उम्मेदवारको मनोनयन पत्रको औपचारिक पत्र र अरुण प्रकास सिंह राठौरको प्रतिलिपि प्राप्त भएको छ । निर्वाचन आयोगमा दर्ता नम्वर ५४ मा आफ्नो कागजात दर्ता भएकोले आफ्नो उम्मेदवारी कायम हुनुपर्ने भनी राठौरको उजुरी परेकोले निर्वाचन आयोगका सम्बद्ध पदाधिकारी तथा अधिकारीसँग परामर्श गरी निर्वाचन आयोगमा भएको उक्त दर्ता मनोनयन पत्र दर्ता नभई दलको उम्मेदवारको मनोनयनको औपचारिक पत्र र प्रतिनिधि मुकरर पत्र अभिलेख प्रयोजनका लागि मात्र भएको देखिन्छ । बरालले भने सो कागजात सम्वन्धित निर्वाचन कार्यालयमा प्रेषण गर्नको लागि माध्यम मात्र भएको भन्ने बुझिन्छ । यस कार्यालयमा रहेको प्रतिनिधि सभा सदस्य निर्वाचनको कागजको दर्ता कितावमा दर्ता नम्वर ६ मा संजयकुमार गौतम को उम्मेदवारी र दर्ता नम्वर ७ मा अरुण प्रकास सिंह राठौरको उम्मेदवारी दर्ता भएको देखिन्छ । सोही अनुसार कम्प्युटर प्रविष्टि गर्दा संजय कुमार गौतमको नाम प्रविष्ट भएको र अरुण प्रकास सिंह राठौरको प्रतिनिधिको उपस्थितीमा कम्प्युटर प्रविष्ट गर्दा सम्बन्धीत दलको उम्मेदवारको नाम प्रविष्टि भैसकेको भनी अरुण प्रकास सिंहको नाम कम्प्युटर सिस्टमले स्विकार गरेन । उनले थपे निर्वाचन आयोगमा अरुण प्रकास सिंह राठौरको मनोनयन पत्र दर्ता नभएको यस कार्यालयको प्रतिनिधि सभा सदस्य निर्वाचनको कागजको मनोनयन पत्र दर्ता कितावमा क्रम संख्या ६ मा संजय कुमार गौतमको मनोनयन पत्र दर्ता भएको र अरुण प्रकास सिंह राठौरको मनोनयन पत्र क्रम संख्या ७ मा दर्ता भएको र राठौरको मनोनयन कम्प्युटर सिस्टमले स्विकार नगरेकोले प्रतिनिधि सभा तथा प्रदेस सभा सदस्य निर्वाचन निर्देशिका ०७९ को दफा १९ को उपदफा ९ वमोजिम संजय कुमार गौतमको मनोनयन पत्र पहिले दर्ता भएकोले संजय कुमार गौतमको नाम नेपाली कांग्रेस दलको सुचिबाट हटाई अरुण प्रकास सिंहको नाम सुचिबाट हटाई अरुण प्रकास सिंहको नाम सूचिमा प्रकाशित गरीपाउँ भन्ने दाबी पुग्न सक्दैन भनी मुख्य निर्वाचन अधिकृतको निर्णय छ ।
कांग्रेसका प्रदेशसभा उम्मेदवार ओलीको उम्मेदवारी खारेज,जाजरकोट : रुकुम पश्चिमको प्रदेशसभा निर्वाचन क्षेत्र (ख)का नेपाली कांग्रेसका उम्मेदवार प्रेमप्रकाश ओलीको उम्मेदवारी खारेज भएको छ। बैंकिङ कसुरमा उच्च अदालत सुर्खेतबाट दोषी ठहर भै सजाय पाएका ओली विरुद्ध उम्मेदवार हुन अयोग्य भएको भन्दै सोमबार मुख्य निर्वाचन अधिकृतको कार्यालय रुकुम पश्चिममा उजुरी परेको थियो। माओवादी केन्द्रका प्रदेश सभा क्षेत्र नम्बर (ख)का उम्मेदवार राजकुमार शर्माको तर्फबाट दाबी विरोधको उजुरी परेकोमा छानबिनपछि मुख्य निर्वाचन अधिकृतको कार्यालयले मंगलबार उम्मेदवारी खारेज गरेको हो। कांग्रेस नेता ओलीमाथि बैंकिङ कसुर मुद्दामा एक महिना कैद र जरिवाना हुने ठहरी फैसला भएको तर ओलीले भुक्तान नगरेकाले अयोग्य रहेको उजुरीमा उल्लेख थियो। गठबन्धनको भागवण्डा अनुसार सो क्षेत्रमा कांग्रेसमाओवादी भनेर नै उल्लेख गरेको थियो। माओवादीले आफ्नो उम्मेदवार उठाउँदा कांग्रेसले पनि ओलीलाई उम्मेदवार बनाएको थियो। तर माओवादी केन्द्रले रुकुमका सबै सिट माओवादी केन्द्रको भागमा परेको जनाएको छ।
गठबन्धनको कुनै गन्तब्य नै छैन : ईश्वर पोखरेल,"काठमाडौं : नेकपा एमालेका वरीष्ठ उपाध्यक्ष ईश्वर पोखरेलले राजनीतिक स्थायित्वका लागि एमालेको जित अपरिहार्य रहेको बताएका छन्। राजधानीमा आयोजित निर्वाचन परिचालन कमिटी घोषणा कार्यक्रममा वरीष्ठ उपाध्यक्ष पोखरेलले सामाजिक सद्भाव खलबलिन नदिन राजनीतिक स्थायित्व आवश्यक पर्ने र त्यसका लागि एमालेको जित अपरिहार्य रहेको बताए। उनले गठबन्धनको विचार, उद्देश्य र दृष्टिकोण नभएको बताए। पोखरेलले भने, गठबन्धन जसको कुनै विचार, उद्देश्य दृष्टिकोण, गन्तव्य छैन। केवल एमालेलाई समाप्त गर्ने अपराधिक योजना छ गठबन्धनको। पोखरेलले थपे, १४२ वटा नयाँ कानुन हामीले निर्माण गर्यौं। देशलाई पृथकतावादी आन्दोलनमा लैजाने र देश टुक्रयाउन खोज्ने तत्वलाई राष्ट्रिय मूलधारमा ल्यायौं। सरकारमा रहँदा विदेश सम्बन्धलाई सुदृढ बनाएको उनको भनाई थियो। अब नाकाबन्दी नेपालले झेल्नु नपर्ने र यो ऐतिहासिक काम आफूहरुको पालामा भएको उनले दाबी गरे। पोखरेलले भने, राष्ट्रिय राजनीति दुई ध्रुवमा विभाजित छ। एउटा एमाले र अर्को गठबन्धनले नेतृत्व गरेको छ। एमालेले नेतृत्व गरेको यो केन्द्रले देशको नेतृत्व गर्ने छ।"
चितवनमा अधिकांश नयाँ उम्मेदवार,"चितवन : नेकपा एमालेका उपाध्यक्ष सुरेन्द्र पाण्डे तेस्रोपटक चितवनको क्षेत्र नम्बर१ बाट उम्मेदवार बनेका छन्। पूर्व अर्थमन्त्री पाण्डे दुईपटक निर्वाचित भइसकेका हुन्। उनी २०७० सालमा संविधानसभा सदस्य निर्वाचित भएका थिए। त्यसपछि उनी अर्थमन्त्री बने। पाण्डे २०७४ सालको प्रतिनिधिसभा निर्वाचनमा माओवादी केन्द्रसँगको तालमेलमा निर्वाचित भएका थिए। उनीसँग चुनावी प्रतिस्पर्धामा उत्रिएकाहरू भने नयाँ अनुहार हुन्। पाण्डेसँग राष्ट्रिय योजना आयोगबाट राजिनामा दिएर चुनावमा होमिएका काँग्रेसका विश्व पौडेल चुनावी प्रतिस्पर्धामा छन्। पौडेल पहिलो पटक चुनाव लड्न लागेका हुन्। राप्रपाबाट प्रतिनिधिसभा सदस्यका लागि चितवन१ बाट राप्रपा बागमती प्रदेशका सहसचिव मधुकुमार भट्टराई (माधव) उमेदवार छन्। उनी पनि नयाँ अनुहार हुन्। प्रदेश १ (क) मा एमालेबाट जगन्नाथ थपलिया, कांग्रेसका किरणभूषण सिंह ओली प्रतिस्पर्धी छन्। त्यस्तै, प्रदेश (ख)मा नेकपा एसका कृष्ण खनाल र एमालेका प्रकाश खनाल प्रतिस्पर्धामा छन्। कृष्ण खनाल यसअघि सोही क्षेत्रबाट निर्वाचित भएका थिए। उनी एमाले विभाजनपछि नेकपा एसमा गएका हुन् भने प्रकाश खनाल माओवादीबाट एमालेमा आएका हुन्। त्यस्तै, राप्रपाबाट क्षेत्र (क) मा रामहरी कंडेल र (ख) मा बलराम खनाल उम्मेदवार छन्। प्रदेशतर्फ कृष्ण खनालबाहेक सबै नयाँ अनुहार हुन्। क्षेत्र नम्बर दुईमा राज्यमन्त्री उमेश श्रेष्ठ उम्मेदवार बनेका छन्। यसअघि समानुपातिकबाट सांसद बनेका श्रेष्ठ यसपटक प्रत्यक्षतर्फका उम्मेदवार हुन्। श्रेष्ठका प्रतिस्पर्धी एमालेका कृष्णभक्त पोखरेल हुन्। पोखरेल २०७० र २०७४ को निर्वाचनमा विजयी भएका थिए। राष्ट्रिय प्रजातन्त्र पार्टीका केन्द्रीय सदस्य रविन अधिकारी पनि उम्मेदवार छन्। यही क्षेत्रमा भने राष्ट्रिय स्वतन्त्र पार्टीका अध्यक्ष रवि लामिछानेले पनि उम्मेदवारी दर्ता गराएका छन्। प्रदेशसभा सदस्यतर्फ क्षेत्र नम्बर २(क) मा नेकपा माओवादी केन्द्रका घनश्याम दाहाल, एमालेका कृष्णप्रसाद सिलवाल र राप्रपाका रुक्माङगत पोखरेलले उम्मेदवारी दिएका छन्। २(ख) मा एमालेका देवी ज्ञवाली, कांग्रेसका उत्तम जोशी र राप्रपाका जगदिश्वर अधिकारीले उम्मेदवारी दिएका छन्। दाहालबाहेक सबै नयाँ प्रतिस्पर्धी हुन्। माओवादी केन्द्रका अध्यक्ष पुष्पकमल दाहालले छोडेको चितवनको क्षेत्र नम्बर३ मा रोचक भिडन्त हुने भएको छ। राष्ट्रिय प्रजातन्त्र पार्टीका उपाध्यक्ष विक्रम पाण्डेले चितवन क्षेत्र नम्बर३ बाट प्रतिनिधिसभा सदस्यमा उम्मेदवारी दिएका छन्। पूर्व वन तथा भूसंरक्षण मन्त्री पाण्डे २०७० सालमा तत्कालीन चितवन५ बाट संविधानसभा सदस्य निर्वाचित भएका थिए। २०७४ सालमा कांग्रेससँगको तालमेलमा उठेका पाण्डे माओवादी केन्द्रका अध्यक्ष पुष्पकमल दाहालसँग पराजित भएका थिए। पाँच दलीय गठबन्धनका तर्फबाट माओवादी केन्द्रका डा भोजराज अधिकारी उम्मेदवार बनेका छन्। उनी भरतपुर अस्पतालको अध्यक्षबाट राजीनामा दिएर चुनावमा होमिएका हुन्। एमालेका जिल्ला अध्यक्ष रामप्रसाद न्यौपाने पनि उक्त क्षेत्रबाट लड्दै छन्।"
एउटै पदमा दाजुभाईको भीडन्त,धरान : मंसिर ४ गते हुने प्रदेश सभा सदस्य पदमा सुनसरी क्षेत्र नम्बर१ (ख) मा दाजुभाईबीच चुनाबी प्रतिस्पर्धा हुने भएको छ। यस क्षेत्रमा सत्ता गठबन्धनको तर्फबाट नेकपा एस पार्टीका धरान अध्यक्ष रेवतरमण राई र एमालेजसपा गठबन्धनबाट एमालेका प्रदेश सचिवालय सदस्य विजय राई चुनावी प्रतिस्पर्धामा उत्रिएका छन्। चुनाव अगाडि एक अर्कालाइ सहयोग गर्ने आश्वासन दिँदै आएका यी दाजुभाइलाई पार्टीले टिकट दिएपछि मतदाताको घरदैलोमा भोट माग्न ब्यस्त छन्। नेकपा एसका रेवात र एमालेका विजय आफ्नै काका बढाउका छोराहरु हुन्। रेवत माइलो भाईको छोरा हुन् भने विजय कान्छो भाइका छोरा हुन्। पार्टीले टिकट दिएपछि दाजुभाइभन्दा पनि पार्टी र सिद्धान्तलाई माथि राखेर आफू चुनावी मैदानमा उत्रिएको नेकपा एसका रेवतले बताए। भाइ विजयको भन्दा सत्ता गठबन्धनको आफूलाई समर्थन रहेका कारण आफ्नो जित सुनिश्चित भएको उनको दाबी छ। यता विजयले पनि दाजुभाई भन्दा पनि पार्टी नै माथि भएको बताएका छन्। उनले पनि आफूलाई जसपाको समर्थन रहेकाले दाई रेवतलाई पराजित गर्न सहज हुने दाबी गरेका छन्।
नेपालमा लगानी गर्न एनआरएनलाई प्रधानमन्त्री देउवाको आह्वान,"काठमाडौं : प्रधानमन्त्री एवम् नेपाली कांग्रेसका सभापति शेरबहादुर देउवाले गैर आवासीय नेपाली (एनआरएन)लाई आफ्नो सीप, पुँजी र प्रविधिलाई नेपालको विकासमा लगाउन आह्वान गरेका छन्। मंगलबार एनआरएन डेको अवसरमा आयोजित कार्यक्रममा देउवाले प्रवासमा रहेका नेपालीलाई नेपालमा लगानी गर्न आह्वान गरेका हुन्। उनले भने,गैर आवासीय नेपालीहरुले आफूले विदेशमा आयात गरेको आर्जनलाई नेपालका विभिन्न क्षेत्रमा लगानी गर्नुहोस्। उनले नेपालको विकासमा लाग्न आआफ्नो ठाउँबाट लाग्न अनुरोधसमेत गरे। देउवाले विदेशमा रहेका नेपाली राजदूतावाससँग समन्वय गरेर विदेशी लगानीकर्ता खोजेर नेपाल भित्र्याउन समेत आग्रह गरे। नेपालमा उत्पादित वस्तुलाई प्राथमिकता दिएर विदेशमा पुर्याउनसमेत आग्रह गरे। उनले गैर आवासीय नेपालीलाई नागरिकता दिन ऐन संशोधन गरेर निकट भविष्यमा नै ल्याइने दाबी गरे। देउवाले कोभिडको महामारी लगायत विभिन्न समयमा एनआरएनले नेपालमा सहयोग गरेको भन्दै धन्यवाद दिए।"
सत्ता गठबन्धनको बैठक बस्दै,"काठमाडौं : सत्ता गठबन्धनको बैठक बस्दैछ। बैठकमा चुनावी रणनीति र जनता समाजवादी पार्टीका मन्त्रीहरुको विषयमा छलफल हुने बताइएको छ। जसपाले चुनावमा एमालेसँग तालमेल गरेपछि प्रधानमन्त्री शेरबहादुर देउवालाई मन्त्री हटाउन दवाव परेको छ। जसपाबाट संघीय मामिला तथा सामान्य प्रशासनमन्त्री राजेन्द्रप्रसाद श्रेष्ठ, भौतिक पूर्वाधार तथा यातायातमन्त्री मोहम्मद इस्तियाक राई, वन तथा वातावरणमन्त्री प्रदीप यादव र कृषि तथा पशुपन्छी विकासमन्त्री मृगेन्द्रकुमार सिंह रहेका छन्।"
"अर्घाखाँचीमा ३ पदका लागि २९ उम्मेदवार, महिला र दलित एकएक मात्र","सन्धिखर्क : अर्घाखाँचीमा एक प्रतिनिधि सभा र २ प्रदेश सभाको सदस्य पदका लागि २९ जनाले उम्मेदवारी दर्ता गराएका छन्। विभिन्न राजनितिक दल र स्वतन्त्र गरी २९ जनाले उम्मेदवारी दर्ता गराए पनि महिला र दलित एकएक जनाको मात्र उम्मेदवारी परेको छ। प्रतिनधि सभाको सदस्यका लागि नेपाली कांग्रेसको तर्फबाट पुस्पा भुसाल गौतमको एक मात्र महिलाको उम्मेदवारी परेको छ। दलित तर्फ प्रदेश सभा (क) मा नेकपा माओवादी केन्द्रको तर्फबाट ठाकुरकुमार बिकको मात्र उम्मेदवारी परेको छ। प्रतिनिधि सभा १ क्षेत्र मात्र रहेको अर्घाखाँची जिल्लामा १२ जना, प्रदेश सभा (क) का लागि ८ जना र प्रदेश सभा (ख) का लागि ९ जनाले उम्मेदवारी दर्ता गरेको मुख्यनिर्वाचन अधिकृत डाक्टर श्रीकृष्ण भट्टराईले बताए। राजनितिका दलहरुले महिला र दलितका लागि भनेर लोकप्रिय नारा,सस्ता कार्यक्रम लिएर आए पनि प्रत्यक्ष तर्फ उम्मेदवार बनाउन सकेका छैनन्। नेपालको संविधानले महिला, दलित तथा अन्य क्षेत्रको लागि अरक्षण तथा समानुपातिकको व्यवस्था गरे पनि प्रत्यक्षतर्फ महिला र दलितको उम्मेदवारी धेरै न्युन रहेको छ। अर्घाखाँचीमा प्रतिनिधि सभाको लागि नेपाली कांग्रेसबाट पूर्व उपसभामुख पुस्पा भुसाल र नेकपा एमालेबाट पूर्व उपप्रधान मन्त्री टोपबहादुर रायमाझीसहित १२ जनाले उम्मेद्वारी दर्ता गराएका छन्। प्रतिनिधि सभाको लागि राप्रपाबाट होमनारायण बेल्बासे, राष्ट्रिय स्वतन्त्र पाटीबाट हरिप्रसाद भुसाल, जसपा नेपालबाट नेत्रबहादुर थापा, हाम्रो नेपाली पाटीबाट दुर्गा बन्जाडे, नेपाल मजदुर किसान पाटीबाट सुतेज दुलाल, राप्रपा नेपालबाट खलिल मियाँ, राष्ट्रिय जनमुक्ति पाटीका मधुबहादुर सारु र स्वतन्त्रबाट पशुपति ढकाल लगायत १२ जनाले उम्मेद्वारी दर्ता गराएको जिल्ला निर्वाचन अधिकृत सुरेश भट्टराईले बताए। प्रदेश सभा (क) मा नेकपा एमालेका केन्द्रीय सदस्य चेतनारायण आचार्य, गठबन्धनको तर्फबाट नेकपा माओवादी केन्द्रका केन्द्रीय सदस्य ठाकुरकुमार बिक, नेकपा एकीकृत समाजवादीबाट रामबहादुर चौहान, राजमोबाट सागर केसी, राप्रपाबाट झबिन्द्र फुल्लेल र स्वतन्त्रबाट राजन नेपाली लगायतले उम्मेद्वारी दर्ता गराएका छन्। प्रदेश सभा (ख)का लागि नेपाली कांग्रेसबाट नेपाली कांग्रेसका पूर्व पाटी सभापति सन्धिखर्क नगरपालिकाका सस्थापक नगरप्रमुख कमलप्रसाद भुसाल र एमालेबाट पूर्व प्रदेश सांसद रामजीप्रसाद घिमिरे, राजमोबाट जिवलाल पौडेल, जसपाबाट टुकबहादुर चेवाली, राप्रपाबाट चेतबहादुर पौड्याल र स्वतन्त्रबाट बाबुराम रोका मगर र चिरञ्जिबी अर्याल लगायतले उम्मेद्वारी दर्ता गराएको सहायकनिर्वाचन अधिकृत महेश खनालले बताए।"
डडेल्धुरामा प्रधानमन्त्री देउवाको उम्मेदवारी कायम,"डडेलधुरा : डडेल्धुरा प्रधानमन्त्री तथा नेपाली कांग्रेसका सभापति शेरबहादुर देउवाको उम्मेदवारी कायम रहने भएको छ। उनको उम्मेदवारी विरुद्ध परेको उजुरी कानुनसम्मत नदेखिएको भन्दै उम्मेदवारी कायम राख्ने निर्णय गरिएको मुख्य निर्वाचन अधिकृत बालकृष्ण वाग्लेले जानकारी दिए। 'उम्मेदवार विरुद्ध परेको उजुरी र त्यसको जवाफ तथा उम्मेदवारका सम्पूर्ण कागजातमाथि छानबिन गरेका थियौं,' उनले भने, 'उम्मेदवारका सबै कागजात कानुनसम्मत देखिएको छ। उम्मेदवारविरुद्ध परेको उजुरी भने कानुनसम्मत देखिएन।' एउटामात्रै प्रतिनिधिसभा निर्वाचन क्षेत्र रहेको डडेल्धुराबाट उम्मेदवारी दिएका प्रधानमन्त्री तथा कांग्रेसका सभापति देउवाको उम्मेदवारी रद्द गर्नुपर्ने माग गर्दै उनका प्रतिस्पर्धी कर्ण मल्लले सोमबार मुख्य निर्वाचन अधिकृतको कार्यालयमा उजुरी दिएका थिए। देउवाको नागरिकता र मतदाता नामावलीमा फरकफरक जन्ममिति रहेको भन्दै मल्लले उम्मेदवारी खारेजीको मागसहित उजुरी दिएका थिए। देउवाको उम्मेदवारीविरुद्ध उजुरी दिने मल्ल कांग्रेसका पूर्व डडेल्धुरा सभापति हुन्। उनी विसं २०७४ को निर्वाचनमा कांग्रेसबाटै प्रदेशसभा सदस्यमा विजयी भएका थिए। वैशाख ३० गते भएको स्थानीय तह निर्वाचनमा एमालेसँग तालमेल गर्दै कांग्रेस बिपीको चुनाव चिह्नबाट आफू निकटका व्यक्तिलाई उम्मेदवार बनाएको भन्दै कांग्रेसले मल्ललाई पार्टीबाट निष्कासित गरेको थियो। अहिले कांग्रेस बिपीका वरिष्ठ उपसभापति रहेका मल्लले प्रधानमन्त्री देउवाविरुद्ध उम्मेदवारी दर्ता गरेका थिए।"
थापा र मरासिनीबीच तेस्रो पटक चुनावी भिडन्त हुने,"स्याङ्जा : स्याङ्जाको संघीय क्षेत्र नं १ मा नेपाली कांग्रेसका राजु थापा र नेकपा एमालेका नारायणप्रसाद मरासिनीबीच मुख्य प्रतिस्पर्धा हुने भएको छ। मंसिर ४ को प्रतिनिधिसभा सदस्य चयन निर्वाचनमा थापा र मरासिनीबीच हुन लागेको यो लगातार तेस्रो पटकको प्रतिस्पर्धा हो। २०७० सालमा भएको संविधानसभा सदस्य निर्वाचन, २०७४ को संघीय निर्वाचन र अहिले पनि आमने सामने छन्। मुख्य प्रतिस्पर्धामा पनि यिनै अनुहार हुन्। दोश्रो पटक सम्पन्न २०७० को संबिधानसभा निर्वाचनमा कांग्रेसतर्फका उम्मेदवार थापा विजयी भएका थिए। त्यसपछिको २०७४ सालको संघीय निर्वाचनमा गठबन्धन सहित एमालेका मरासिनी निर्वाचित भएका हुन्। उनीहरुसँगै क्षेत्र नं १ को प्रतिनिधिसभा सदस्यमा अन्य ३ स्वतन्त्रसहित १५ जनाको उम्मेदवारी दर्ता भएको छ। नेकपा एकीकृत समाजबादीतर्फका विष्णु गिरी, राप्रपाका खेमबहादुर गुरुङ, राष्ट्रिय स्वतन्त्र पार्टीका बोधराज रेग्मी, मौलिक जरोकिलो पार्टीका हरी नेपाल, मंगोल नेसनल अर्गनाइजेसनका निर्मल आले, राष्ट्रिय जनमुक्ति पार्टीका ओमबहादुर थापा, हाम्रो नेपाली पार्टीका सोमबहादुर नेपली, नेपाली कांग्रेस विपीका प्रदीप पौडेल, नेकपा माओवादी समाजवादीका ईश्वरीप्रसाद पौडेल, जनसमाजबादी नेपालका तीलकुमारी नेपाली, स्वतन्त्रतर्फका गोबिन्दबहादुर रानाभाट, अर्जुनप्रसाद पौडेल र लोकबहादुर दमैले उम्मेदवारी दर्ता गराएका मुख्य निर्वाचन अधिकृत रोमाकान्त ज्ञवालीले जानकारी दिए। दुई संघीय निर्वाचन क्षेत्र रहेको यहाँ १ को क प्रदेशमा ८ जना र ख प्रदेशतर्फ ७ जनाको उम्मेदवारी दर्ता भएको छ। प्रदेशसभा क मा नेपाली कांग्रेसतर्फका मेखलाल श्रेष्ठ, नेकपा एमालेका सीता सुन्दास, नेकपा माओबादी केन्द्रका अमृता थापा, राप्रपाका सूर्यलाल श्रेष्ठ, मंगोल नेसनल अर्गनाइजेसनका तिरथ गुरुङ, राष्ट्रिय जनमुक्ति पार्टीका भुवनसिंह थापा, हाम्रो नेपाली पार्टीका मकबुल मियाँ, स्वतन्त्र दुर्गादत्त भुसाल रहेका छन्। यसैगरी, १ को ख प्रदेशबाट नेपाली कांग्रेसका बुद्धिबहादुर राना, नेकपा एमालेका सुधिर पौडेल, नेकपा एकीकृत समाजबादीका शर्मिला पौडेल, राप्रपाका शान्ती हमाल, राप्रपा नेपालका गोबिन्दप्रसाद उपाध्याय, मंगोल नेसनल अर्गनाइजेसनका चिन्तु गुरुङ, स्वतन्त्र मनोज नेपालीको उम्मेदवारी परेको छ। स्याङ्जामा गठबन्धन दल नेकपा माओवादी केन्द्र र नेकपा एकीकृत समाजवादीले पनि छुट्टाछुट्टै मनोनयन दर्ता गराएका छन्। क्षेत्र नं १ को क मा माओवादी केन्द्रले र संघसहित ख प्रदेशमा समाजवादीले उम्मेदवारी दर्ता गराएका निर्वाचन कार्यालयले जनाएको छ।"
डडेल्धुरामा ३ पदका २५ आकांक्षी,"डडेल्धुरा : मंसिर ४ मा हुने प्रतिनिधिसभा र प्रदेशसभा सदस्यको निर्वाचनका लागि डडेल्धुरामा तीन पदका लागि २५ जनाले उमेदवारी दर्ता गरेका छन्। प्रतिनिधिसभामा प्रधानमन्त्री तथा कांग्रेस सभापति शेरबहादुर देउवासहित ११ जनाले उम्मेदवारी दर्ता गरेका छन्। प्रदेशसभा क र ख मा क्रमशः ६ र ८ गरी १४ जनाले उम्मेदवारी दर्ता गरेका हुन्। प्रतिनिधिसभाका लागि देउवालगायत ११ जना उम्मेदवारहरूले मनोनयन दर्ता गराएका छन्। यसैगरी प्रदेशसभा सदस्य तर्फ १४ जनाले उम्मेदवारी दर्ता गराएका मुख्य निर्वाचनको कार्यालयले जनाएको छ। देउवासँगै प्रतिनिधिसभा सदस्य पदमा प्रमुख प्रतिपक्ष दल नेकपा एमालेबाट चक्रप्रसाद स्नेही, नेपाली कांग्रेस बीपीबाट कर्णबहादुर मल्ल, एमालेबाट बागी बिक्रम शाही, राप्रपाबाट गोविन्द खडायत, राप्रपा नेपालबाट कालीप्रसाद जोशी, जनता समाजवादी पार्टीबाट श्याम सिनाल, स्वतन्त्रबाट कर्णसिंह रावल, सागर ढकाल, दानबहादुर पाल र लालबहादुर कठायतले उम्मेदवारी दर्ता गरेको मुख्य निर्वाचन अधिकृत बालकृष्ण वाग्लेले बताए। प्रधानमन्त्री एवं नेपाली कांग्रेस सभापति देउवाको वारिसनामामार्फत कांग्रेस केन्द्रीय सदस्य नेतृ डा आरजु राणा देउवाले मनोनयन दर्ता गराएकी हुन्। देउवाको प्रस्तावकमा कांग्रेस डडेल्धुरा जिल्ला कार्यसमिति सचिव हेमराज चटौत र समर्थक पार्टी उपसभापति डिल्लीराज जोशी रहेका मुख्य निर्वाचन अधिकृत वाग्लेले जानकारी दिए। सत्ता गठबन्धन दलबाट डडेल्धुरामा प्रदेश क्षेत्र (क) मा नेकपा माओवादी केन्द्रका खगराज भट्ट र क्षेत्र (ख) मा कांग्रेसका गोविन्दराज बोहराले मनोयन दर्ता गराएका छन्। खगराज भट्ट २०६४ देखि ३ पटक देउवासँग प्रतिनिधिसभा सदस्यको निर्वाचनमा प्रतिस्पर्धा गरी पराजित भएका थिए। बोहरा कांग्रेस महासमिति सदस्य हुन् भने सुदूरपश्चिम प्रदेश सामाजिक विकासमन्त्री समेत रहेका छन्। नेकपा एमालेबाट प्रदेश क्षेत्र (क) मा पठानसिंह बोहरा र क्षेत्र (ख) मा गजेन्द्र शाहीले उम्मेदवारी दर्ता गराएका छन्। बोहरा बाम गठबन्धनको सरकारमा सुदूरपश्चिम प्रदेश भौतिक पूर्वाधारमन्त्री बनेका थिए। उनी २०७४ सालको निर्वाचनमा कांग्रेसका उम्मेदवार रघुवर भट्टलाई पराजित गर्दै प्रदेशसभा सदस्यमा निर्वाचित भएका थिए। शाही पूर्वजिल्ला विकास समिति सभापति हुन्। यस्तै, सत्ता गठबन्धन दलबाट प्रदेश क्षेत्र (ख) मा टिकट नपाएपछि एकीकृत समाजवादी पार्टीका नेता डा तारा जोशीले बागी उम्मेदवारी मनोनयन दर्ता गरेका छन्। समाजवादी पार्टीको केन्द्रीय निर्णयलाई नमान्दै जिल्ला कार्य समितिको सर्वसम्मत निर्णय गरी उम्मेदवारी दर्ता गराएको उनले बताए। यसैगरी, प्रदेश क्षेत्र (क)मा कांग्रेस बीपीबाट गणेशप्रसाद जोशी, राप्रपाबाट पदमराज जोशी र दुई जना महेश धामी र धनबहादुर बोहराले स्वतन्त्र उम्मेदवारी दिएका छन्। प्रदेश क्षेत्र (ख)मा राप्रपाबाट खेमराज पनेरु, राप्रपा नेपालबाट जयराज अवस्थी, जसपाबाट नरभान पार्की र स्वतन्त्रबाट तेजबहादुर कठायत, नवराज धिक्तले उम्मेदवारी दर्ता गराएका छन्।"
गठबन्धनको निर्णय : बागीले भोलिसम्म उम्मेदवारी फिर्ता नलिए पार्टीबाट निष्कासन गर्ने,"काठमाडौं : गठबन्धनले बागी उम्मेदवारलाई उम्मेदवारी फिर्ता लिन निर्देशन दिएको छ। प्रधानमन्त्री निवास बालुवाटारमा मंगलबार बसेको बैठकले गठबन्धनका उम्मेदवारविरुद्ध उम्मेदवारी दिएका नेताहरुले समयभित्रै उम्मेदवारी फिर्ता लिन निर्देशन दिएको हो। गठबन्धनको निर्णय कार्यान्वयन गराउन सम्बन्धित निकायलाई समेत निर्देशन दिइएको छ। 'तदनुरुप सम्बन्धित पार्टी निकायहरुले पनि यो निर्देशन कार्यान्वयन गराउन सम्पूर्ण प्रयास गर्नु हुनेछ। निर्वाचन आयोगद्वारा निर्धारित समयसिमा असोज २६ गते दिउसो १ बजेभित्र त्यस्ता सदस्यहरुले उम्मेदवारी फिर्ता नलिएमा सम्बन्धित पार्टीहरुले निष्कासन गर्ने व्यवहोरा अवगत गराइन्छ,' निर्णयमा भनिएको छ। निर्णयमा कांग्रेसका तर्फबाट शेरबहादुर देउवा, माओवादी केन्द्रबाट पुष्पकमल दाहाल प्रचण्ड, नेकपा एकीकृत समाजवादीबाट माधव कुमार नेपाल र जनमोर्चाबाट चित्रबहादुर केसीले निर्णयमा हस्ताक्षर गरेका छन्।"
मोरङमा १८ पदका लागि २२६ जनाको उम्मेदवारी,"विराटनगर : आउँदो मङ्सिर ४ गते हुने प्रतिनिधि र प्रदेशसभा निर्वाचनका लागि मोरङमा १८ पदमा २२६ जनाको उम्मेदवारी परेको छ। प्रतिनिधिसभा सदस्यतर्फ १०८ र प्रदेशसभातर्फ ११८ जनाको उम्मेदवारी परेको हो। आइतबार विभिन्न ६ वटा निर्वाचन अधिकृतको कार्यालय पुगेर उनीहरुले मनोनयन दर्ता गराएका हुन्। ६ संघीय र १२ प्रदेश निर्वाचन क्षेत्र रहेको मोरङमा केही नयाँसहित बाँकी पुरानै अनुहार दोहोरिएका छन्। मोरङ क्षेत्र नं १ बाट प्रतिनिधिसभा सदस्यमा १५ र प्रदेशसभा सदस्यमा क र ख गरी कुल १५ जनाले उम्मेदवारी दर्ता गराएका छन्। क्षेत्र नं १ बाट प्रतिनिधिसभा सदस्य पदमा नेकपा एमालेका निर्वतमान सांसद घनश्याम खतिवडा, गठबन्धनबाट नेपाली कांग्रेसका डिकबहादुर लिम्बु, रवि लामिछाने नेतृत्वको राष्ट्रिय स्वतन्त्र पार्टीबाट कमलबहादुर श्रेष्ठ, राष्ट्रिय प्रजातन्त्र पार्टीबाट होमनाथ गौतम, राष्ट्रिय जनमुक्ति पार्टीबाट बुद्धमाया लिम्बु तथा स्वतन्त्र रुपमा तिलकबहादुर मगर, निलु लिम्बु, फूलकुमारी पंडित राई, मनिसा सुवेदी र यामप्रसाद दाहालले उम्मेदवारी दर्ता गराएका छन्। प्रदेशसभा सदस्यतर्फ क्षेत्र नं १ को क मा संघीय लोकतान्त्रिक राष्ट्रिय मञ्चबाट अर्जुन सिंह लिम्बु, राप्रपाबाट पूर्ण बहादुर बाईवा तामाङ्ग, गठबन्धनबाट नेकपा माओवादी केन्द्रका कुलप्रसाद साम्बा र एमालेबाट उमाकान्त गौतमको उम्मेदवारी परेको छ। गठबन्धनबाट माओवादीका उम्मेदवार साम्बा यसअघि पनि सोही क्षेत्रबाट निर्वाचित निवर्तमान प्रदेश सांसद हुन्। क्षेत्र नं १ बाट स्वतन्त्र रुपमा भने खड्ग बहादुर थापा र प्रेम वर्देबाले मनोनयन दर्ता गराएका छन्। प्रदेशसभा निर्वाचनका निम्त्ति सोही निर्वाचन क्षेत्रको ख मा गठबन्धनबाट नेकपा एकीकृत समाजवादीका उपेन्द्र प्रसाद घिमिरे र एमालेबाट खड्गबहादुर बस्नेतले उम्मेदवारी दिएका छन्। नेकपा एसका घिमिरे प्रदेश १ का निवर्तमान यातायात तथा सञ्चार मन्त्री हुन्। यसबाहेक सो निर्वाचन क्षेत्रबाट प्रदेशसभा सदस्य पदका लागि राप्रपाबाट सन्तोष कार्की र संघीय लोकतान्त्रिक राष्ट्रिय मञ्चबाट कृष्णकुमार लिम्बुले समेत उम्मेदवारी दर्ता गराएको प्रदेश निर्वाचन कार्यालयले जनाएको छ। कार्यालयका अनुसार सो क्षेत्रबाट स्वतन्त्र रुपमा दिपक राई र डिल्ली राम शर्मा अधिकारी लगायतले उम्मेदवारी दिएका छन्। विराटनगरस्थित प्रदेश निर्वाचन कार्यालयका प्रमुख लेवन काश्यप अधिकारीका अनुसार मोरङको क्षेत्र नं २ बाट प्रदेश र प्रतिनिधिसभामा गरेर कुल ३४ जनाको उम्मेदवारी परेको छ। सो क्षेत्रबाट प्रतिनिधिसभा सदस्यमा १३ र प्रदेशसभा सदस्यमा २१ जनाले उम्मेदवारी दर्ता गराएका छन्। प्रतिनिधिसभा सदस्यमा गठबन्धनबाट कांग्रेसकी सुजाता कोइरालाले उम्मेदवारी दिएकी छन्। यस्तै, एमालेबाट ऋषिकेश पोखरेल, नेपाल किसान पार्टीबाट सुरेश कुर्वा, हाम्रो नेपाली पार्टीबाट विनोदमणि भट्टराई, राप्रपाबाट गोपाल दाहाल, लोसपाबाट नारायणप्रसाद गन्गाँइ र स्वतन्त्रबाट विशेश्वर ऋषिदेव र सुनिल कुमार साह लगायतले उम्मेदवारी दिएका छन्। यसैगरी प्रदेशसभा सदस्यमा क्षेत्र नं २ को क बाट गठबन्धनका उम्मेदवार नेकपा माओवादी केन्द्रका गणेश उप्रेती र एमालेका दानबहादुर कार्कीको मनोनयन दर्ता भएको छ। सो क्षेत्रबाट स्वतन्त्र रुपमा भने शमशेरबहादुर कार्की, फडिन्द्र थापा र राजेन्द्र शर्मा लगायतले उम्मेदवारी दिएका छन्। सोही निर्वाचन क्षेत्रको ख मा गठबन्धनबाट कांग्रेसका विनोद कार्की र एमालेका लिलाबल्लभ अधिकारीले उम्मेदवारी दिएका छन्। यस्तै, स्वतन्त्र रुपमा भने विष्णुबहादुर थापा र मोहम्मद कुमुल मियाँ लगायतले उम्मेदवारी दिएका छन्। मोरङ क्षेत्र नं ३ मा भने संघ र प्रदेशमा गरी कुल ५३ जनाले उम्मेदवारी दर्ता गराएका छन्। प्रतिनिधिसभा सदस्यमा गठबन्धनबाट कांग्रेसका सुनिल शर्मा र एमालेबाट भानुभक्त ढकालले उम्मेदवारी दर्ता गराएका छन्। सो क्षेत्रबाट राष्ट्रिय प्रजातन्त्र पार्टीबाट रेखा थापाले पनि उम्मेदवारी दिएकी छन्। प्रदेश क मा गठबन्धनबाट कांग्रेसका शेखरचन्द्र थापाले उम्मेदवारी दिएका छन्। एमालेबाट दिलिपकुमार राईले उम्मेदवारी दर्ता गराएका छन्। थापा प्रदेश १ सरकारका निवर्तमान वन तथा वातावरण मन्त्री हुन भने राई पथरी शनिश्चरे नगरपालिकाको निर्वतमान नगर प्रमुख हुन्। यस्तै, राप्रपाबाट तिर्थबहादुर गुरूङ, स्वतन्त्रबाट धनबहादुर कार्की लगायतले पनि प्रदेशमा उम्मेदवारी दिएका छन्। सोही निर्वाचन क्षेत्रको ख बाट एमालेबाट ज्ञानेन्द्र सुवेदी र गठबन्धनबाट एकीकृत समाजवादीका लक्ष्मीकुमार श्रेष्ठले उम्मेदवारी दिएका छन्। सुवेदी बेलबारी नगरपालिकाका निर्वतमान नगरप्रमुख हुन भने श्रेष्ठ सुकुना स्कुलका पुर्व प्रधान अध्यापक हुन्। यस्तै, राप्रपाबाट रमेश रिजाल र स्वतन्त्रबाट यामकुमार श्रेष्ठ लगायतले पनि प्रदेशमा उम्मेद्वारी दिएका छन्। यसैगरि, मोरङ क्षेत्र नं ४ मा संघ र प्रदेश गरी कुल ३४ जनाले उम्मेदवारी दर्ता गराएका छन्। निर्वाचन अधिकृत मणिराज पोखरेलका अनुसार संघमा १७, प्रदेश क मा ७ र ख मा १० मा जनाले उम्मेदवारी दर्ता गराएका छन्। सो क्षेत्रबाट प्रतिनिधिसभा सदस्य पदमा गठबन्धनबाट माओवादी केन्द्रका अमनलाल मोदी र एमालेबाट विनोद ढकालको उम्मेदवारी परेको छ। मोदी निर्वतमान सांसद हुन् भने ढकाल एमालेका केन्द्रीय सदस्य हुन्। २०७४ सालको निर्वाचनमा मोदीले नेपाली कांग्रेसका नेता महेश आचार्यलाई पराजित गरी यस क्षेत्रबाट जित हाँसिल गरेका थिए। यसपटक कांग्रेस, माओवादी र एकीकृत समाजवादीको त्रिदलीय गठबन्धनबाट मोदी साझा उम्मेदवारको रुपमा खडा भएर दोहोरिन खोजेका छन्। क्षेत्र नं ४ को प्रदेश क मा गठबन्धनबाट कांग्रेसका गुरूराज घिमिरे र एमालेबाट जयप्रसाद चौधरीले उम्मेदवारी दिएका छन्। यस्तै, राप्रपाबाट आशनारायण थारु, लोसपाबाट हेमन्तीकुमारी सरदार, स्वतन्त्रबाट प्रद्युम्न चौधरी र नेपाली कांग्रेस बीपीबाट श्याम कुमार चौधरीले उम्मेदवारी दिएका छन्। सोही निर्वाचन क्षेत्रको ख मा गठबन्धनबाट कांग्रेसका भीम पराजुलीले समेत उम्मेदवारी दर्ता गराएका छन्। पराजुली विराटनगरका निवर्तमान मेयर हुन्। गठबन्धन भएपनि यस निर्वाचन क्षेत्रबाट एकीकृत समाजवादीका नेता महेश रेग्मीले समेत प्रदेशमा उम्मेदवारी दर्ता गराएका छन्। यस निर्वाचन क्षेत्रमा एमालेबाट भने जीवन घिमिरेले उम्मेदवारी दिएका छन्। घिमिरे प्रदेश १ सरकारका निवर्तमान सामाजिक विकास मन्त्री हुन्। प्रदेश निर्वाचन कार्यालयले दिएको जानकारी अनुसार मोरङ क्षेत्र नं ५ मा ३२ जनाको उम्मेदवारी परेको छ। संघमा १६, प्रदेश क मा ६ र ख मा १० जनाले उम्मेदवारी दर्ता गराएको निर्वाचन अधिकृत गणेश नायकले बताएका छन्। संघमा गठबन्धनबाट माओवादी केन्द्रका शिवकुमार मण्डल र जसपाबाट राजकुमार यादवको उम्मेद्वारी परेको छ। एमालेका योगेन्द्र मण्डलले बागी उम्मेदवारी दिएका छन्। प्रतिनिधिसभा सदस्य पदका उम्मेदवार शिवकुमार मण्डल यसअघि पनि सोही क्षेत्र निर्वाचित भएका थिए। क्षेत्र नं ५ को क मा गठबन्धनबाट कांग्रेसका गयानन्द मण्डल र एमालेका सन्तोष कुमार साहले उम्मेदवारी दिएका छन्। यस्तै, राप्रपाबाट सोनल कुमार गुप्ता, स्वतन्त्रबाट रुपेशकुमार मण्डल र कलानन्द साह लगायतले पनि प्रदेशमा उम्मेदवारी दर्ता गराएको जनाईएको छ। यस्तै प्रदेश ख मा गठबन्धनबाट कांग्रेसका अमृत अर्याल र जसपाबाट जयराम यादवले उम्मेद्वारी दिएका छन्। अर्याल कांग्रेसका केन्द्रीय सदस्य हुन् भने यादव प्रदेश १ का स्वास्थ्य मन्त्री हुन्। यस्तै एमालेबाट निवर्तमान प्रदेश सांसद बसन्तीदेवी यादवले हाम्रो नेपाली पार्टीबाट उम्मेदवारी दर्ता गराएकी छन्। एमालेले जसपासँग गठबन्धन गरेकाले टिकट नपाउने भएपछि उनले प्रदेशमा उम्मेदवारी दिएकी हुन्। स्वतन्त्रबाट भुराज राईले पनि प्रदेशमा उम्मेदवारी दिएका छन्। यसैगरी, मोरङ क्षेत्र नं ६ मा ४३ जनाको उम्मेदवारी परेको छ। संघमा १६, प्रदेश क मा १३ र ख मा १४ जनाले उम्मेदवारी दर्ता गराएको जनाईएको छ। संघमा गठबन्धनबाट कांग्रेसका डा शेखर कोईराला र एमालेबाट लालबाबु पण्डितले उम्मेदवारी दिएका छन्। यस्तै, प्रदेशतर्फ भने ६ को क मा गठबन्धनबाट माओवादीका जीवन आचार्य र एमालेबाट रिता न्यौपानेको उम्मेदवारी परेको छ। ख मा भने कांग्रेसबाट केदार कार्की, एमालेबाट कृष्ण बस्नेत र एकीकृत समाजवादीबाट वसिम आलमको उम्मेदवारी परेको छ। कार्की प्रदेश १ सरकारका आन्तरिक मामिला तथा कानुन मन्त्री हुन्। प्रदेश ख मा स्वतन्त्र रुपमा भने ३ जनाले उम्मेदवारी दर्ता गराएका छन्। त्यसबाहेक लोसपाबाट तबरेज अख्तर आलम, जसपाबाट राजेन्द्रप्रसाद गुप्ता, राप्रपाबाट राजेशकुमार मास्के र जनमत पार्टीबाट राम आशिष महतोले उम्मेदवारी दर्ता गराएको जनाइएको छ।"
उम्मेदवारी दर्तामै आचारसंहिता उल्लंघन,"काठमाडौं : मनोनयनपत्र पेस गर्न जाँदा २५ जनाको संख्यामा मात्रै जानुपर्ने निर्वाचन आचारसंहिताका उल्लेख छ। मंसिर ४ गते हुने प्रदेशसभा तथा प्रतिनिधिसभाको निर्वाचनका लागि मनोनयन दर्ता गराउन गएका उम्मेदवारहरूले आचारसंहिता मिचेका छन्। मानिसहको जुलुस मात्रै होइन्। उनीहरू गाडीको र्याली लगाए। आचारसंहिता मिच्नेलाई ठाउँको ठाउँ कारबाही गर्ने प्रमुख आयुक्त दिनेशकुमार थपलियाले भनेका थिए। तर, आचारसंहिता उल्लंघन गर्नेहरूलाई आयोगले कारबाही गरेको छैन। निर्वाचन प्रक्रिया सुरु भएको छ। आचारसंहिता मिचेको कुरा आयोगले नोटिसमा लिन्छ। अहिले भरखरै भएको कुरा भरखरै देखिने कुरा पनि होइन्। आचारसंहिता मिचेको विषय मिडिया वा अन्य माध्यममार्फत आउँछ। आयोगले यस विषयमा उचित निर्णय लिन्छ, उम्मेदवारहरूले निर्वाचन आचारसंहिता मिच्न सुरु गरेको सन्दर्भमा आयोगका प्रवक्ता शालिग्राम शर्मा पौडेल भन्छन्, चुनावमा दलहरूले बागाजागा प्रयोग गर्न पाउनुपर्छ भन्दै आएका छन् तर, यो आचारसंहिता विपरीत हो। यस विषयमा आयोगले दलहरूलाई छलफलमा बोलाएर उनीहरूले दिएको सल्लाह र सुझावका आधारमा आचारसंहिता लागू गरेको उनले बताए। आचारसंहिताका विषयहरूमा कतिपय दलहरूले संशोधनका लागि उठाएका बुँदाहरूमा पनि आयोगले संशोधन गरेको छ। बाजागाजा प्रयोग गर्न पाउनुपर्छ भनेर दलहरूले उठायो भने आयोगले बल मिच्याइँ गर्दैैन। सबैसँग छलफल गरेर आयोगले आचारसंहिता बनाएको हो, उनले भने। त्यस्तै, अब आचारसंहिताको कार्यान्वन कसरी हुँदैछ भन्ने प्रश्नमा उनले भने, हामीले आचारसंहिता कार्यान्वयका लागि संयन्त्र नै निर्माण गरेका छौं। आचारसंहिता हेर्ने महाशाखा छ। त्यहाँबाट प्रक्रिया सुरु गरेर आचारसंहिता मिच्नेहरूलाई कारबाही हुन्छ। हामीले स्थानीय तहको निर्वाचनमा समयमा चुनाव खर्च नबुझाई आचारसंहिता मिच्नेहरूलाई कारबाही गरेको ज्वलन्त उदाहरण छ।"
कुरा गर्न थाले सत्यमोहन जोशी,"काठमाडौं : वाङ्मय शताब्दी पुरुष सत्यमोहन जोशीको स्वास्थ्यमा क्रमिक सुधार आएको किस्ट अस्पतालका चिकित्सकले जानकारी दिएका छन्। डेंगु संक्रमणले सोमबार प्रतिक्रियाविहीन बनेका जोशीको अवस्था मंगलबार सुधारिएको निर्देशक प्राडा सुरज बज्राचार्यले अन्नपूर्णलाई जानकारी दिए। हिजो ३० लिटर अक्सिजन दिनुपरेको थियो। आज ४५ लिटरमा झरेको छ, बज्राचार्यले भने, हिजोसम्म प्रतिक्रियाविहीन हुनुहुन्थ्यो। आजदेखि कुरा गर्न थाल्नुभएको छ। हिजोसम्म आँखासमेत खोल्न नसकेका जोशीको स्वास्थ्यमा आएको सुधारले निकै हर्षित भएको उनले जनाए। उनले भने, हिजो त डरै थियो। आजदेखि आशा लागेको छ। उहाँलाई निको पारेर पठाउन सके ठूलो उपलब्धि बन्ने छ। विगत १९ दिनदेखि उपचाररत जोशीको स्वास्थ्यमा डेंगुलगायत मुटु, निमोनिया, पिसाब संक्रमणल लगायतका कारण आइतबारबाट आइसीयुमा राखेर उपचार भइरहेको छ। संस्कृतिविद् जोशी स्वस्थ र दीर्घजीवन बाँच्न चिन्ताको भारी बोक्नु हुँदैन भन्ने गर्छन्। चिन्तन गर्ने तर चिन्ता नगर्ने उनको जीवनको मूल मन्त्र हो। चिन्ताले रोग निम्त्याउने र मनमा असन्तोष हुने भएकाले कति चिन्ता लिने आफैँले थाहा पाउनुपर्छ भन्दै आएका छन्। सय वर्षसम्म ठमठम हिँड्ने जोशीलाई सबैले स्वास्थ्य जीवनको रहस्य सोध्ने गर्थे। तर जबसम्म बोली, ज्ञान हुन्छ। सत्य, असत्य थाहा हुन्छ। आफूले के गर्दैछु भन्ने थाहा हुन्छ। त्यतिन्जेल मात्रै जिउनु राम्रो भन्ने मान्यता राख्छन्। चेतनाबिनाको लामो आयु पनि बेकार हुने उनले अन्नपूर्णसँगको अन्तवार्तामा बताएका थिए। किस्ट अस्पतालले जोशी दम्पतिको निशुल्क उपचार गर्दै आएको छ। मृत्युपछि अस्पताललाई शरीर दान गर्ने घोषणा उनीहरूले गरिसकेका छन्। मरेपछि खरानी हुनुभन्दा विद्यार्थीलाई अनुसन्धानका लागि सघाउन शरीर दान गर्ने घोषणा गरेको जोशीले बताएका थिए।"
"जन्मगाउँ पुगेर थापाले भने, उमेदवार बनेर आउन ४० वर्ष लाग्यो","झिमरुक : प्युठानबाट प्रतिनिधिसभा सदस्यका उमेदवार सूर्य थापाले आफू उमेदवार बनेर गाउँ आउनका लागि ४० वर्ष लागेको बताएका छन्। उमेदवार मनोनयनपछि उनकै जन्मगाउँ झिमरुक गाउँपालिका १ सौतामारेमा आयोजित पहिलो चुनावी सभालाई सम्वोधन गर्दै थापाले ४० वर्षसम्म निरन्तर गरेको संघर्षपछि पहिलोपटक जनतासँग उमेदवार बन्ने हैसियत बनाएर गाउँ आएको सुनाए। आफू जन्मेहुर्केको माटोमा गाउँलेसँग आर्शिवाद लिन पहिलो चुनावी कार्यक्रम बनाएर आएको थापाले सुनाए। जनप्रतिनिधि नभए पनि आफ्नो जन्मभूमिप्रतिको अभिभारा आफूले कहिल्यै नबिर्सेको उनले सौतामारेबासीलाई जानकारी गराए। गाउँमा अहिलेसम्म भएको विकास निर्माण आफ्नै योगदानमा भएको दाबी गर्दै आफू सत्तामा वा सत्ता बाहिर जहाँ भए पनि गाउँ र समग्र जिल्लाको विकासमा भूमिका खेलिरहेको विश्वास दिलाए। मलाई उमेदवार बनेर गाउँ आउन ४० वर्ष लाग्यो, सूर्य थापाले भने, पार्टीले एकल निर्णय गरेर उमेदवार बनाएको छ। निर्वाचन कार्यालयमा दस हजार रुपैयाँ तिरेर उमेदवार बन्नका लागि मात्र होइन्, हजुरहरुको माया र आर्शिवादले जनताको प्रतिनिधी बनेर प्युठान बदल्ने अठोट हो।"
पार्टीलाई विधिमा हिंडाउन क्रियाशील छु : केसी,"नुवाकोट : पूर्वमन्त्रि तथा नेपाली कांग्रेसका केन्द्रीय सदस्य अर्जुननरसिंह केसीले पार्टीलाई लोकतान्त्रिक विधि तथा प्रक्रियामा अघि बढाउन आफू क्रियाशील रहेको बताएका छन्। केसीले पार्टीले पछिल्लो समय कतिपय विषयहरु विधि र प्रक्रिया अनुसार अगाडि लैजान नसकेको बताए। नेपाल प्रेस युनियनले विदुरमा सोमबार आयोजना गरेको पत्रकार सम्मेलनमा केसीले पार्टीमा पछिल्लो समय विद्यि र विधान संकटमा पर्दै गएको बताए। उनले आफूले पार्टीलाई विधि र नीतिसम्मत रुपमा अगाडि बढाउनु पर्छ भनेर आवाज उठाउँदै आएको पनि बताए। नुवाकोट क्षेत्र नं २ मा सत्तारुढ गठबन्धनका तर्फबाट प्रतिनिधि सभा सदस्यका लागि उम्मेदवारी दर्ता गरेका केसीले यो निर्वाचन आफ्नो लागि अन्तिम भएको समेत बताए। पत्रकार सम्मेलनमा केही भावुक हुँदै केसीले आगामी कुनै पनि निर्वाचनमा आफू अब उम्मेदवार नहुने समेत बताए। 'मेरो लागि मंसिर ४ गतेको निर्वाचन अन्तिम निर्वाचन हो, फेरि फेरि लड्न सक्छु कि सक्दिनँ। तर, अब मेरा लागि यो अन्तिम निर्वाचन हो', केसीले भने। 'योभन्दा अघिल्लो निर्वाचनमा अन्तिम भनेको रहेछु भने त्यो होइन, यो चाहीँ अन्तिम हो।' आफूले झण्डै ६ दशक लामो राजनीतिक जीवनमा जनताको पक्षमा उभिएको नेता केसीको जिकिर छ। संसदमा राष्ट्रिय र अन्तर्राष्ट्रिय विषयमा बोल्न सक्ने, जनताको समस्यालाई प्रभावकारी रुपमा कार्यान्वयन गर्न सक्ने आफूमात्र भएको नेता केसीले दावी गरे। उनले पार्टीलाई लोकतान्त्रिक विधि तथा प्रक्रियामा अघि बढाउन र युवाको नेतृत्व पार्टीभित्र र बाहिर सबैतिर सुरक्षित गराउनको लागि निर्वाचनमा होमिएको पनि बताए।"
गैरआवासीय नेपालीलाई नागरिकता दिलाउन सरकार प्रतिबद्ध छ : गृहमन्त्री,"काठमाडौं : गृहमन्त्री बालकृष्ण खाँणले गैरआवासीय नेपालीलाई नेपालको संविधानअनुसार नागरिकता दिलाउन वर्तमान सरकार प्रतिबद्ध रहेको बताएका छन्। गैरआवासीय नेपाली सङ्घ (एनआरएनए) दिवसका अवसरमा सङ्घद्वारा मंगलबार आयोजित कार्यक्रममा उनले सरकारले नागरिकतासम्बन्धी विधेयक अघि बढाई दुवै सदनबाट दुई पटक पारित हुँदा पनि राष्ट्रपतिबाट प्रमाणीकरण हुन नसकेको जानकारी दिए। मन्त्री खाँणले नागरिकता विधेयक सबै दलको सहमतिमा कुनै पनि नेपाली नागरिक नागरिकताविहीन हुन नपरोस् र गैरआवासीय नेपालीले पनि संविधानअनुसार नागरिकता प्राप्त गरुन् भन्ने उद्देश्यले सरकारले ल्याएको स्पष्ट पारे। उनले गैरआवासीय नेपालीलाई विदेशमा आर्जन गरेको सीप, लगानी र पुँजी नेपालमा भित्र्याउनका लागि आह्वान गर्दै त्यसको सुरक्षा सरकरले गर्ने प्रतिबद्धता व्यक्त गरे।"
मोरङमा निर्वाचन परिचालन समितिको जिम्मा मेयर कोइरालालाई,"विराटनगर : मोरङमा रहेका सत्ता गठबन्धनका ४ दलको संयुक्त बैठकले वडास्तरसम्म संयुक्त वाम लोकतान्त्रिक निर्वाचन परिचालन समिति गठन गर्ने निर्णय गरेको छ। दलको संयुक्त बैठकले गठबन्धनका उम्मेदवारलाई जिताउन निर्वाचन परिचालन समिति गठन गर्ने निर्णय गरेको हो। आगामी २८ गतेभित्र समिति गठन गरिसक्ने बैठकको निर्णयमा उल्लेख छ। निर्णयानुसार समिति बनाउँदा प्रतिनिधिसभा सदस्य पदको उम्मेदवार आबद्ध दलको प्रतिनिधिलाई उक्त क्षेत्रको संयोजकको जिम्मेवारी प्रदान गरिनेछ। नेपाली कांग्रेसका मोरङ जिल्ला कार्यबाहक सभापति नागेश कोइरालाको संयोजकत्वमा १७ सदस्य समिति गठन गर्ने तयारी रहेको जनाइएको छ। कोइराला विराटनगर महानगरपालिकाका मेयर हुन्। सत्ता गठबन्धनको सोमबार बसेको बैठकमा भने कांग्रेसका मोरङ जिल्ला सभापति डिकबहादुर लिम्बु, माओवादी केन्द्रका मोरङ जिल्ला इन्चार्ज गोपी अछामी, नेकपा एकीकृत समाजवादीका मोरङ जिल्ला अध्यक्ष चन्द्रवीर राई र लोकतान्त्रिक समाजवादी पार्टी मोरङका इन्चार्ज अमरेन्द्र कुमार साहले उपस्थित थिए।"
प्रत्यक्षका उम्मेदवारहरुको नामावली प्रकाशन आज,"काठमाडौं : प्रतिनिधिसभा र प्रदेशसभा निर्वाचनमा प्रत्यक्ष निर्वाचन प्रणालीतर्फ मनोनयनपत्र दर्ता गरेका उम्मेदवारको नामावली आज मंगलबार प्रकाशन गर्ने कार्यक्रम रहेको छ। यही असोज २६ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने एवं उम्मेदवारलाई निर्वाचन चिह्न प्रदान गर्ने गरी कार्यक्रम तोकिएको छ। निर्वाचन आयोगले तय गरेको निर्वाचन कार्यक्रमअनुसार यही असोज २३ गते दर्ता भएको मनोनयनपत्रको सूची सोही दिन प्रकाशन भइसकेको छ। असोज २४ गते उम्मेदवारको विरोधमा उजुरी दिने र असोज २४ देखि २५ गतेसम्म मनोनयनपत्र र उजुरीमाथि जाँचबुझ गरी निर्णय गर्ने तालिका रहेको थियो। समानुपातिक निर्वाचन प्रणालीतर्फ प्रकाशित भएको बन्दसूचीको सूचनामा असोज २३ गतेदेखि २९ गतेसम्म बन्दसूचीमा नाम समावेश भएका उम्मेदवारको योग्यतासम्बन्धी दाबी विरोधको निवेदन दिने, असोज ३० गते दाबी विरोधको निवेदनमाथि जाँचबुझ र निर्णय लिने, कात्तिक ८ गते बन्दसूचीबाट उम्मेदवारको नाम हटेको सूचना प्रकाशन गर्ने र कात्तिक ९ गते उम्मेदवारको बन्दसूची अन्तिमरूपमा प्रकाशन गर्ने कार्यक्रम रहेको छ।"
कुन दलका कस्ता उम्मेदवार ?,"काठमाडौं : नेताहरू प्रायः भाषण समानुपातिक समावेशी प्रतिनिधित्वको कुरा उठाउँछन्। व्यवहारमा भने कार्यान्वयन गर्दैनन्। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार समावेशी देखिँदैनन्। प्रतिनिधिसभा सदस्यको निर्वाचनका लागि दलित, महिला, आदिवासी जनजातिलगायतको उम्मेदवारी कम मात्रै परेको देखिन्छ। जति प्रतिनिधित्व हुनुपर्ने हो त्यति भएको देखिँदैन। कांग्रेसबाट दलित उम्मेदवार लगभग शून्यप्रायः देखिन्छ। मुख्य तीन दल एमाले, कांग्रेस, माओवादी केन्द्रले तीन क्लस्टरबाट कति उम्मेदवार उठाए भनेर अन्नपूर्ण पोस्ट्ले सरसर्ती अध्ययन गरेको छ। यसले उम्मेदवारीको अवस्था के रहेछ भनेर देखाउनेछ। दलिततर्फ एमालेले १, कांग्रेसले शून्य र माओवादीले १ एक जना उठाएको भेटिएको छ। महिलातर्फ एमालेले १२, कांग्रेसले ५ र माओवादीले ७ जनालाई चुनावी मैदानमा उतारेका छन्। जनजातितर्फ क्रमशः ३१, २० र १५ जनाको उम्मेदवारी परेको देखिन्छ। निर्वाचन आयोगको सोमबार साँझसम्मको अपडेटअनुसार प्रतिनिधिसभा र प्रदेशसभा गरी उम्मेदवारको संख्या ६ हजार २ पुगेको छ। तर, महिला उपस्थिति अति न्यून छ। प्रतिनिधिसभातर्फ २ हजार ५ सय २६ उम्मेदवारमध्ये पुरुष २ हजार २ सय ९१ र महिला २ सय ३५ जना छन्। प्रदेशसभातर्फ ३ हजार ४ सय ७६ उम्मेदवारमध्ये पुरुष ३ हजार १ सय ७८, महिला २ सय ९७ र अन्य १ जना छन्। दलहरूले फौजदारी अभियोग लागेकादेखि भ्रष्टाचारका आरोपीसम्म थरीथरी उम्मेदवार बनाएका छन्। तर, पूर्ण समावेशी बनाउने विषयलाई वास्ता गरेको देखिँदैन। संविधानले नै राज्यका हरेक निकायमा महिलाको प्रतिनिधित्व ३३ प्रतिशत हुनुपर्ने भनेको छ। तर, दलहरूले आइतबार दर्ता गराएको उम्मेदवारीमा न्यून छ। दलित, मुस्लिम, थारूको प्रतिनिधित्व पनि कम छ। माओवादी नेतृ एवं पूर्वउपसभामुख पूर्णाकुमारी सुवेदी सामाजिक संरचना, वर्गीय चरित्रका कारण समानुपतिक समावेशीता कार्यान्वयन गर्न गाह्रो परिरहेको बताउँछिन्। तर, संविधान मर्मअनुरूप कार्यान्वयन गर्नै पर्ने नेतृ सुवेदीको तर्क छ। अल्पसंख्यक, आदिवासी जनजाति, दलित, पिछडिएको वर्गले समान पहँुच र अधिकार संविधानको मर्मअनुसार पाउनुपर्छ। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खस आर्य बढी देखिएको छ, उनी भन्छिन्, समानुपतिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ गर्नैपर्छ। संविधान कार्यान्वयन प्रक्रियामा छ र दलहरूलाई अलि गाह्रो भएको हो। तर, यो कार्यान्वयनमा आउँछ नै, आउनुपर्छ पनि। कांग्रेस नेतृ सुजाता परियारले तीनपटक पार्टीको केन्द्रीय सदस्य भए पनि आफूले टिकट नपाएको गुनासो गरेकी छन्। मैले जितेर आउँछु संघ वा प्रदेश जुनको भए पनि टिकट दिनु होस् भनेँ। तर, दिइएन। म ३३ पटक केन्द्रीय सदस्य भएको मान्छेलाई टिकट दिइएन। अरूको त के कुरा ?, नेतृ परियार भन्छिन्। भागबन्डाका नाममा कांग्रेसमा समावेशीता समानुपातिक लागू नभएको परियारको बुझाइको छ। संविधानको मर्म र भावनाविपरीत टिकट वितरण भएको उनी बताउँछिन्। संविधानले समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरेको छ। नेताहरू संविधानकै मर्मअनुरुप समानुपातिक समावेशी प्रतिनिधित्वको कुरा उठाउँछन्। तर, व्यवहार उस्तो देखिँदैन। समानुपातिक निर्वाचन प्रणालीको दुरुपयोग गरिरहेको छर्लंगै छ। प्रत्यक्षतर्फ पनि दलहरूका उम्मेदवार पूर्ण समावेशी देखिँदैनन्। यसप्रति सरोकारवालाले चर्को आपत्ति जनाएका छन्। आदिवासी जनजाति महासंघका पूर्वअध्यक्ष नगेन्द्रकुमार कुमाल टिकट वितरणमा संविधानको मर्म र भावनाको उल्लंघन भएको बताउँछन्। समावेशी ढंगले टिकट वितरण हुनुपर्ने हो। तर, दलहरूले संविधानको मर्म र भावना उल्लंघन गरेका छन्, कांग्रेस नेता एवं संविधानसभा सदस्यसमेत रहेका कुमाल भन्छन्, संविधानले सबै समुदायको प्रतिनिधित्वको ग्यारेन्टी गरेको छ। तर, दलहरूले आर्थिक चलखेल र पहुँचवालालाई मात्रै टिकट दिएका छन्। १ लाखभन्दा कम जनसंख्या भएका वर्गको प्रतिनिधित्व शून्य नै रहेको उनको भनाइ छ। एमाले उपमहासचिव एवं प्रचार विभाग प्रमुख पृथ्वीसुब्बा गुरुङ भने उम्मेदवारी सामान्यतः समावेशी नै भएको दाबी गर्छन्। सामान्यतः समावेशी नै छ। लगभग मिलाएकै छौं, नेता गुरुङ भन्छन्, तर, जिल्ला तहमा अझै समावेशी बनाउन सकिन्थ्यो। त्यतातिर अलि ध्यान पुगेन। कहीँकहीँ जिल्लामा मिलेको छ। कहीँकहीँ अलि मिलेको छैन। एमालेकै नेता गोकुल घर्ती नेपालमा समानुपातिक समावेशीता अभ्यासमा रहेकाले आदिवासी जनजातिको प्रतिनिधित्व विस्तारै बढ्दै गएको बताउँछन्। समग्रमा प्रतिनिधित्व जनसंख्याको आधारमा हुनुपर्ने उनको धारणा छ। नेपालमा समानुपातिक समावेशीता अभ्यास भर्खरै सुरुवात भएको छ। एमालेको हकमा ३१ जना प्रत्यक्षमा उम्मेदवार छन्। यसलाई मैले सन्तोषजनक नै मानेको छु, घर्ती भन्छन्, प्रतिनिधित्व जनसंख्याको आधारमा हुनुपर्छ। जसमा चित्त नबुझ्न पनि सक्छ। तर, अभ्यासमै भएकाले सकारात्मक रूपमा नै लिनुपर्छ। यसपटक निर्वाचनमा अपराधमा मुछिएकाहरूले पनि टिकट पाएका छन्। ललिता निवास जग्गा अतिक्रमणमा मुछिएका कांग्रेस नेता विजयकुमार गच्छदार सुनसरी ३ बाट उठेका छन्। उनले २०४८ सालदेखि त्यो निर्वाचन क्षेत्रबाट निर्वाचन जित्दै आएका छन्। सिक्टा सिँचाइ आयोजनाको भ्रष्टाचार प्रकरणमा मुद्दा खेपिरहेका राप्रपा नेता विक्रम पाण्डेले चितवन ३ बाट उम्मेदवारी दिएका छन्। उनको मुद्दा विशेष अदालतमा विचाराधीन छ। कैलालीको टीकापुर काण्डमा मुछिएर जेल जीवन बिताइरहेका रेशम चौधरीले बर्दिया २ बाट उम्मेदवारी दिएका छन्। यही काण्डमा मुछिएका लक्ष्मण थारूले पनि कैलाली ५ बाट रेशमकै पार्टीबाट उम्मेदावरी दिएका छन्। भृकुटीमण्डप जग्गा भाडा काण्डमा मुछिएका टेकप्रसाद गुरुङलाई कांग्रेसले मनाङबाट टिकट दिएको छ। मधेस आन्दोलनका क्रममा प्रहरी सहायक निरीक्षक थमन विक हत्यामा संलग्न लक्ष्मी महतोलाई महोत्तरी १ बाट एमालेले टिकट दिएको छ। त्यस्तै भ्रष्टाचारमा मुछिएका गोबिन्दराज जोशीले तनहुँ १ बाट स्वतन्त्र उम्मेदवारी दिएका छन्। आदिवासी जनजातिको प्रतिनिधित्व भनेजस्तो सन्तोषजनक छैन। तापनि समग्रमा ठूलो दलमा अन्यको तुलनामा उल्लेख्य देखिन्छ। प्रतिनिधिसभामा एमालेबाट ३१, कांग्रेसबाट २० र माओवादीबाट १५ जनजाति उम्मेदवार छन्। एमाले उपाध्यक्ष सुवास नेम्बाङ इलाम २, उपमहासचिव पृथ्वीसुब्बा गुरुङ लमजुङ, स्थायी समिति सदस्य विजय सुब्बा तेह्थुम, प्रदेश १ का पूर्वमुख्यमन्त्री शेरधन राई भोजपुर, युवा नेता यज्ञबहादुर सुनार ओखलढुंगा, राजेन्द्र राई धनकुटा, बसन्त नेम्बाङ पाँचथरबाट उम्मेदवार बनेका छन्। कांग्रेसउपसभापति धनराज गुरुङले स्याङजा २, सहमहान्त्री भीष्मराज आङदेम्बे पाँचथर, नेताहरू प्रकाशमान सिंह काठमाडौं १, विजयकुमार गच्छदार सुनसरी ३, भीमसेनदास प्रधान काठमाडौं ६, उमेश श्रेष्ठ चितवन २, सीता गुरुङ तेह्रथुम, उमाकान्त चौधरी बारा १, तेजुलाल चौधरी सप्तरी ४ बाट उठेका छन्। माओवादी महासचिव देव गुरुङ लमजुङ, पूर्वसभामुख अनसरी घर्ती काठमाडौं २, उपमहासचिव वर्षमान पुन रोल्पा, सुदन किराती भोजपुरबाट उठेका छन्। राप्रपा अध्यक्ष राजेन्द्र लिङदेन झापा ३ मा उठेका छन् । जसपा नेता अशोक राई सुनसरी १, एकीकृत समाजवादीका कृष्णलाल महर्जन ललिपुर २ मा उठेका छन्। गुल्मी २ मा रामकुमारी झाँक्री, डोटीमा प्रेमबहादुर आले र बारा ४ मा किसान श्रेष्ठलगायतको उम्मेदवारी परेको छ। ठूला पार्टीबाट प्रतिनिधिसभा सदस्यका लागि प्रत्यक्षतर्फ दलित उम्मेदवार जम्मा २ जना मात्रै छन्। एमालेले रूपन्देही १ मा छविलाल विश्वकर्मालाई चुनावमा उतारेको छ। एमाले परित्याग गरेका घनश्याम भुसालले सत्ता गठबन्धनको सहयोगमा उही क्षेत्रबाट स्वतन्त्र उम्मेदवारी दिएका छन्। २०७४ सालमा उक्त क्षेत्रबाट विश्वकर्मा नै विजयी भएका थिए। माओवादी केन्द्रले बाँके १ मा महेश्वरजंग गहतराज अर्थक लाई उम्मेदवार बनाएको छ। युवा तथा खेलकुद मन्त्रीसमेत रहेका गहतराजले २०७४ मा पनि चुनाव जितेका थिए। त्यहाँ एमालेका सूर्यप्रसाद ढकाल उम्मेदवार छन्। कांग्रेसले त एक जना पनि दलित उम्मेदवार दिन सकेको छैन। ठूला दलले दलितलाई स्थान दिन नसकेको भन्दै आलोचना हुँदै आएको छ। प्रतिनिधिसभाका १ सय ६५ सिटमा सत्तारुढ गठबन्धन र एमालेजसपा गठबन्धनबाट २६ महिलाले टिकट पाएका छन्। एमालेले सबैभन्दा धेरै १२ जना उठाएको छ। एमाले सचिव पद्माकुमारी अर्यालले स्याङ्जा २ मा उठेकी छन्। अर्यालसँग कांग्रेस उपसभापति धनराज गुरुङ चुनाव लड्दै छन्। ०७४ मा झिनो मतले पराजित भगवती चौधरीले सुनसरी ३ मै उम्मेदवार बनेकी छन्। उनको प्रतिस्पर्धा विगतदेखि नै कांग्रेस नेता विजयकुमार गच्छदारसँग हुँदै आएको छ। विद्या भट्टराई कास्की २ मा उठेकी छन्। पति रवीन्द्र अधिकारीको हेलिकप्टर दुर्घटनामा मृत्यु भएपछि उपनिर्वाचनमार्फत उनी निर्वाचित भएकी थिइन्। उनको मुख्य प्रतिस्पर्धा एकीकृत समाजवादीका श्रीनाथ बरालसँग हुँदैछ। एमालेकै शान्ता चौधरी दाङ १ मा उम्मेदवार बनेकी छन्। उनको प्रतिस्पर्धा पुराना सहकर्मी एवं एकीकृत समाजवादी नेता मेटमणि चौधरीसँग हुँदै छ। कोमल वलीको चुनावी भिडन्त दाङ ३ मा कांग्रेसका नेता दीपक गिरीसँग हुँदै छ। नीरुदेवी पालले कञ्चनपुर ३ बाट उम्मेदवारी दिएकी छन्। त्यहाँ कांग्रेस नेता रमेश लेखक प्रतिस्पर्धी छन्। मञ्जु शर्मा चालिसेले बागलुङ २ बाट उम्मेदवारी दिएकी छन्। उक्त क्षेत्रमा सत्तागठबन्धबाट माओवादी नेता एवं शिक्षामन्त्री देवेन्द्र पौडेल उम्मेदवार छन्। जुलीकुमारी महतो धनुषा ३ बाट उठेकी छन्। उनले २०७० सालको चुनाव जितेकी थिइन्। २०७४ मा समानुपातिक सांसद बनिन्। उनको प्रतिस्पर्धा लोसपा नेता अनिलकुमार झासँग हुँदै छ। ज्वालाकुमारी साह बारा ३ मा उठेकी छन्। जसपाका रामबाबु कुमार यादव, लोसपाका लालबाबु सिंह भुइहार पनि त्यहाँ चुनावी मैदानमा उत्रिएका छन्। एमालेले डोटीमा गौरी वलीलाई उठाएको छ। उक्त क्षेत्रमा एकीकृत समाजवादी नेता प्रेमकुमार आले उम्मेदवार छन्। पूर्वसहकर्मीहरूबीच नै प्रतिस्पर्धा हुन लागेको हो। ०७४ मा कांग्रेस नेता डा नारायण खड्कासँग पराजित भएकी मञ्जुकुमारी चौधरीले एमालेबाट उदयपुर १ मै उम्मेदवारी दिएकी छन्। एमालेले कांग्रेस नेता एवं उद्योगी विनोद चौधरीविरुद्ध महिलालाई प्रतिस्पर्धामा उतारेको छ। सिन्धु जलेशा बुढाथोकीलाई नवलपरासी पश्चिम १ बाट उम्मेदवार बनाइएको हो। कांग्रेसबाट पाँच महिला प्रतिस्पर्धामा छन्। ९० स्थानमा उम्मेदवारी दिएको कांग्रेसले सहमहामन्त्री महालक्ष्मी उपाध्याय (डिना) लाई मकवानपुर १ मा उठाएको छ। उपाध्यायले राप्रपा नेपालका अध्यक्ष कमल थापासँग प्रतिस्पर्धा गर्नुपर्ने भएको छ। थापालाई एमालेको समर्थन छ। केन्द्रीय सदस्य सीता गुरुङले तेह्रथुमबाट उम्मेदवारी दिएकी छन्। त्यहाँ एमालेले विजय सुब्बालाई उम्मेदवार बनाएको छ। निवर्तमान उपसभामुख पुष्पा भुसाल अर्घाखाँचीबाट उठेकी छन्। उनको प्रतिस्पर्धा एमाले सचिव टोपबहादुर रायमाझीसँग हुँदै छ। सुजाता कोइराला मोरङ २ मा उठेकी छन्। अघिल्लो निर्वाचनमा विजयी नेता डा मीनेन्द्र रिजाललाई पन्छाएर कोइरालालाई टिकट दिइएको हो। उनको प्रतिस्पर्धा एमालेका ऋषिकेश पोखरेलसँग हुने भएको छ। पूर्वकोषाध्यक्ष चित्रलेखा यादवले सिरहा २ मा उम्मेदवारी दिएकी छन्। उनको प्रतिस्पर्धा एमालेसँगको गठबन्धनबाट उम्मेदवार बनेका जसपा नेता राजकिशोर यादवसँग हुँदैछ। माओवादी केन्द्रले ७ महिलालाई चुनावी मैदानमा उतारेको छ। उपमहासचिव एवम् ऊर्जामन्त्री पुम्फा भुसाल ललितपुर ३ मा उठेकी छन्। उनी २०७४ मा उही क्षेत्रबाट एमालेसँगको गठबन्धनबाट निर्वाचित भएकी थिइन्। यसपटक एमालेका अमृत खड्कासँग उनको प्रतिस्पर्धा हँुदै छ। पूर्वसभामुख ओनसरी घर्तीले काठमाडौं २ रोजेकी छन्। घर्तीसँग एमालेका मणिराम फुँयालको प्रतिस्पर्धा हँुदै छ। डा बाबुराम भट्टराई पुत्री मानुषी यमी भट्टराईले काठमाडौं ७ मा उम्मेदवारी दिएकी छन्। पोलिटब्युरो सदस्य कल्पना धमला काठमाडौं ९ मा उठेकी छन्। उनको प्रतिस्पर्धा एमाले नेता कृष्णगोपाल श्रेष्ठसँग हुँदै छ। माओवादीबाट दाङ २ मा रेखा शर्माको उम्मेदवारी परेको छ। उनको प्रतिस्पर्धा एमाले महासचिव शंकर पोखरेलसँग हुँदैछ। ०७४ को चुनाव जितेकी बिना मगर यसपटक पनि कञ्चनपुर १ मै उठेकी छन्। जुम्लामा गोमा कुँवरलाई उम्मेदवार बनाइएको छ। एमालेका रतन योगी र राप्रपाका ज्ञानेन्द्र शाहीसँग उनको प्रतिस्पर्धा हुँदै छ। सत्ता घटक एकीकृत समाजवादीकी सचिव एवं पूर्वमन्त्री रामकुमारी झाँक्रीले गुल्मी २ मा उम्मेदवारी दिएकी छन्। एमालेले उक्त क्षेत्रमा सचिव गोकर्ण विष्टलाई उतारेको छ। राष्ट्रिय जनमोर्चाकी उपाध्यक्ष दुर्गा पौडेलले प्यूठानमा उम्मेदवारी दिएकी छन्। २०७४ मा पौडेल वामगठबन्धन उम्मेदवार भई विजय भएकी थिइन्। राष्ट्रिय प्रजातन्त्र पार्टीकी महामन्त्री कुन्ती शाहीले दैलेख १ बाट उम्मेदवारी दिएकी छन्। रेखा थापाले मोरङ ३ मा उम्मेदवारी दिएकी छन्। उक्त क्षेत्रमा कांग्रेसबाट व्यवसायी सुनील शर्मा र एमालेबाट भानुभक्त ढकाल उम्मेदवार छन्। नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली १ मा उम्मेदवारी दिएकी छन्। उनी टीकापुर घटनामा दोषी ठहर भई हाल जेलमा रहेका रेशम चौधरीकी श्रीमती हुन्। ०७४ मा चौधरी यही क्षेत्रबाट निर्वाचित भएका थिए। ०७४ मा काठमाडौं महानगरपालिका प्रमुखको निर्वाचनमा लोकप्रिय मत पाएकी रञ्जु दर्शनाले यसपटक काठमाडौं५ मा स्वतन्त्र उम्मेदवारी दिएकी छन्। जसपा र लोसपाले प्रतिनिधिसभा सदस्यमा महिला उम्मेदवार दिएका छैनन्। सामाजिक संरचनाले गर्दा अहिले महिलाभन्दा पुरुष बढी, अरू समुदायमा खसआर्य बढी देखिएको छ। समानुपातिक समावेशी प्रतिनिधित्वको सुनिश्चितता संविधानले नै गरेको छ। त्यसबाट कोही भाग्न सक्दैन। कार्यान्वयन हुनुपर्छ, गर्नै पर्छ। पूर्णाकुमारी सुवेदी, पूर्वउपसभामुख म जितेर आउँछु संघ वा प्रदेश जुनको भए पनि टिकट दिनुहोस् भनेँ। तर, दिइएन। केन्द्रीय सदस्य भएको मान्छेलाई टिकट दिइएन। अरूको त के कुरा ?सुजाता परियार, कांग्रेस केन्द्रीय सदस्य माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदै छ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहँु हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
आम निर्वाचन २०७९ : कोको छन् महिला उम्मेदवार ?,"काठमाडौं : प्रतिनिधिसभाका १ सय ६५ सिटमा सत्तारुढ गठबन्धन र एमालेजसपा गठबन्धनबाट २६ महिलाले टिकट पाएका छन्। एमालेले सबैभन्दा धेरै १२ जना उठाएको छ। एमाले सचिव पद्माकुमारी अर्यालले स्याङ्जा २ मा उठेकी छन्। अर्यालसँग कांग्रेस उपसभापति धनराज गुरुङ चुनाव लड्दै छन्। ०७४ मा झिनो मतले पराजित भगवती चौधरीले सुनसरी ३ मै उम्मेदवार बनेकी छन्। उनको प्रतिस्पर्धा विगतदेखि नै कांग्रेस नेता विजयकुमार गच्छदारसँग हुँदै आएको छ। विद्या भट्टराई कास्की २ मा उठेकी छन्। पति रवीन्द्र अधिकारीको हेलिकप्टर दुर्घटनामा मृत्यु भएपछि उपनिर्वाचनमार्फत उनी निर्वाचित भएकी थिइन्। उनको मुख्य प्रतिस्पर्धा एकीकृत समाजवादीका श्रीनाथ बरालसँग हुँदैछ। एमालेकै शान्ता चौधरी दाङ १ मा उम्मेदवार बनेकी छन्। उनको प्रतिस्पर्धा पुराना सहकर्मी एवं एकीकृत समाजवादी नेता मेटमणि चौधरीसँग हुँदैछ। कोमल वलीको चुनावी भिडन्त दाङ ३ मा कांग्रेसका नेता दीपक गिरीसँग हुँदैछ। नीरुदेवी पालले कञ्चनपुर ३ बाट उम्मेदवारी दिएकी छन्। त्यहाँ कांग्रेस नेता रमेश लेखक प्रतिस्पर्धी छन्। मञ्जु शर्मा चालिसेले बागलुङ २ बाट उम्मेदवारी दिएकी छन्। उक्त क्षेत्रमा सत्तागठबन्धबाट माओवादी नेता एवं शिक्षामन्त्री देवेन्द्र पौडेल उम्मेदवार छन्। जुलीकुमारी महतो धनुषा ३ बाट उठेकी छन्। उनले २०७० सालको चुनाव जितेकी थिइन्। २०७४ मा समानुपातिक सांसद बनिन्। उनको प्रतिस्पर्धा लोसपा नेता अनिलकुमार झासँग हुँदैछ। ज्वालाकुमारी साह बारा ३ मा उठेकी छन्। जसपाका रामबाबु कुमार यादव, लोसपाका लालबाबु सिंह भुइहार पनि त्यहाँ चुनावी मैदानमा उत्रिएका छन्। एमालेले डोटीमा गौरी वलीलाई उठाएको छ। उक्त क्षेत्रमा एकीकृत समाजवादी नेता प्रेमकुमार आले उम्मेदवार छन्। पूर्वसहकर्मीहरूबीच नै प्रतिस्पर्धा हुन लागेको हो। ०७४ मा कांग्रेस नेता डा नारायण खड्कासँग पराजित भएकी मञ्जुकुमारी चौधरीले एमालेबाट उदयपुर १ मै उम्मेदवारी दिएकी छन्। एमालेले कांग्रेस नेता एवं उद्योगी विनोद चौधरीविरुद्ध महिलालाई प्रतिस्पर्धामा उतारेको छ। सिन्धु जलेशा बुढाथोकीलाई नवलपरासी पश्चिम १ बाट उम्मेदवार बनाइएको हो। कांग्रेसबाट पाँच महिला प्रतिस्पर्धामा छन्। ९० स्थानमा उम्मेदवारी दिएको कांग्रेसले सहमहामन्त्री महालक्ष्मी उपाध्याय (डिना) लाई मकवानपुर १ मा उठाएको छ। उपाध्यायले राप्रपा नेपालका अध्यक्ष कमल थापासँग प्रतिस्पर्धा गर्नुपर्ने भएको छ। थापालाई एमालेको समर्थन छ। केन्द्रीय सदस्य सीता गुरुङले तेह्रथुमबाट उम्मेदवारी दिएकी छन्। त्यहाँ एमालेले विजय सुब्बालाई उम्मेदवार बनाएको छ। निवर्तमान उपसभामुख पुष्पा भुसाल अर्घाखाँचीबाट उठेकी छन्। उनको प्रतिस्पर्धा एमाले सचिव टोपबहादुर रायमाझीसँग हुँदैछ। सुजाता कोइराला मोरङ २ मा उठेकी छन्। अघिल्लो निर्वाचनमा विजयी नेता डा मीनेन्द्र रिजाललाई पन्छाएर कोइरालालाई टिकट दिइएको हो। उनको प्रतिस्पर्धा एमालेका ऋषिकेश पोखरेलसँग हुने भएको छ। पूर्वकोषाध्यक्ष चित्रलेखा यादवले सिरहा २ मा उम्मेदवारी दिएकी छन्। उनको प्रतिस्पर्धा एमालेसँगको गठबन्धनबाट उम्मेदवार बनेका जसपा नेता राजकिशोर यादवसँग हुँदैछ। माओवादी केन्द्रले ७ महिलालाई चुनावी मैदानमा उतारेको छ। उपमहासचिव एवम् ऊर्जामन्त्री पुम्फा भुसाल ललितपुर ३ मा उठेकी छन्। उनी २०७४ मा उही क्षेत्रबाट एमालेसँगको गठबन्धनबाट निर्वाचित भएकी थिइन्। यसपटक एमालेका अमृत खड्कासँग उनको प्रतिस्पर्धा हुँदैछ। पूर्वसभामुख ओनसरी घर्तीले काठमाडौं २ रोजेकी छन्। घर्तीसँग एमालेका मणिराम फुँयालको प्रतिस्पर्धा हुँदैछ। डा बाबुराम भट्टराई पुत्री मानुषी यमी भट्टराईले काठमाडौं ७ मा उम्मेदवारी दिएकी छन्। पोलिटब्युरो सदस्य कल्पना धमला काठमाडौं ९ मा उठेकी छन्। उनको प्रतिस्पर्धा एमाले नेता कृष्णगोपाल श्रेष्ठसँग हुँदैछ। माओवादीबाट दाङ २ मा रेखा शर्माको उम्मेदवारी परेको छ। उनको प्रतिस्पर्धा एमाले महासचिव शंकर पोखरेलसँग हुँदैछ। ०७४ को चुनाव जितेकी बिना मगर यसपटक पनि कञ्चनपुर १ मै उठेकी छन्। जुम्लामा गोमा कुँवरलाई उम्मेदवार बनाइएको छ। एमालेका रतन योगी र राप्रपाका ज्ञानेन्द्र शाहीसँग उनको प्रतिस्पर्धा हुँदैछ। सत्ता घटक एकीकृत समाजवादीकी सचिव एवं पूर्वमन्त्री रामकुमारी झाँक्रीले गुल्मी २ मा उम्मेदवारी दिएकी छन्। एमालेले उक्त क्षेत्रमा सचिव गोकर्ण विष्टलाई उतारेको छ। राष्ट्रिय जनमोर्चाकी उपाध्यक्ष दुर्गा पौडेलले प्यूठानमा उम्मेदवारी दिएकी छन्। २०७४ मा पौडेल वामगठबन्धन उम्मेदवार भई विजय भएकी थिइन्। राष्ट्रिय प्रजातन्त्र पार्टीकी महामन्त्री कुन्ती शाहीले दैलेख १ बाट उम्मेदवारी दिएकी छन्। रेखा थापाले मोरङ ३ मा उम्मेदवारी दिएकी छन्। उक्त क्षेत्रमा कांग्रेसबाट व्यवसायी सुनील शर्मा र एमालेबाट भानुभक्त ढकाल उम्मेदवार छन्। नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली १ मा उम्मेदवारी दिएकी छन्। उनी टीकापुर घटनामा दोषी ठहर भई हाल जेलमा रहेका रेशम चौधरीकी श्रीमती हुन्। ०७४ मा चौधरी यही क्षेत्रबाट निर्वाचित भएका थिए। ०७४ मा काठमाडौं महानगरपालिका प्रमुखको निर्वाचनमा लोकप्रिय मत पाएकी रञ्जु दर्शनाले यसपटक काठमाडौं५ मा स्वतन्त्र उम्मेदवारी दिएकी छन्। जसपा र लोसपाले प्रतिनिधिसभा सदस्यमा महिला उम्मेदवार दिएका छैनन्।"
प्रचण्डका प्रतिस्पर्धी १०० वर्षीय पोखरेल,"गोरखा : २००७ सालमा मुक्ति सेनामा लागेर आन्दोलन गरेका शताब्दी पुरुष टिकादत्त पोखरेलले आउँदो चुनावमा प्रचण्डसित प्रतिस्पर्धा गर्ने भएका छन्। सिरानचोक गाउँपालिका४ माझगाउँबेंसीका सय वर्षीय पोखरेलले गोरखा२ बाट प्रतिनिधिसभा निर्वाचनका लागि उम्मेदारी दिएका हुन्। पोखरेल कांग्रेस निकट हुन्। नेपाली सेनाको सात वर्षको जागिर छाडेर मुक्ति सेनामा लागेर युद्ध गरेका उनले यसअघि कुनै पनि राजनीतिक तथा लाभको पद लिएनन्। काम गर्ने हामी, देशै लुटेर खाने अरू भए। अब त अत्ति भो भनेर पहिलोपटक चुनाव लड्न लागेको हुँ, उनले भने, २०४७ सालमा किसुनजीले राष्ट्रियसभामा जाने त भनेर सोध्नुभएको थियो। जनताले अझै राम्ररी खान लाउन पाएका छैनन्। हामीले पद लिने बेला भएको छैन भनेर गइन्। हाम्रो रगत खेरा जाने भयो भनेर अहिलेचाहिँ आफैं लडेको हो। आफ्नो निर्वाचन क्षेत्र चाहार्न सक्नुहुन्छ भन्ने प्रश्नमा उनले भने, पर्यो भने युद्ध लड्न सक्छु, निर्वाचन क्षेत्र चाहार्न किन नसक्ने ? बीपीले अन्तिममा भन्नुभएको थियो, सुकिलामुकिला हाबी हुनेछन्, त्यतिबेला फेरि युद्ध लड्नुपर्नेछ। आज त्यस्तै भएको छ। १९८० कात्तिक १५ गते जन्मेका उनी १४ वर्षकै उमेरमा नेपाली सेनामा भर्ती भएँ। हुँदाखाँदाको जागिर छाडेर मुक्ति सेनामा भर्ती भए। बीपी, सुवर्ण शमसेर, गणेशमान, कृष्णप्रसादसँग ४ वर्ष जेल बसे। ४ वर्ष निर्वासनमा बसे। २००७, २०१८, २०३६, २०४६ को आन्दोलन लडे। उनका सहयोद्धा अहिले कोही छैनन्। उनको योगदान सम्झेर थिरबम मल्ल प्रतिष्ठानले तीन वर्षअघि अभिनन्दन गरेको थियो। त्यसबाहेक उनले कुनै लाभ नलिएका उनका आफन्त सीपी पोखरेल बताउँछन्। एउटा छोरा गाउँमै खेती किसानी गरेर बस्नुहुन्छ। अर्का छोरा प्रेस काउन्सिलको जागिर छाडेर कोरियातिर वैदेशिक रोजगारीमा जानुभयो। अहिले चितवनतिर घरगृहस्थी गरेर बस्छन्। उहाँ पनि अहिलेसम्म लठ्ठी टेक्नु पर्दैन।"
आम निर्वाचन २०७९ : यी हुन् पाहुना उम्मेदवार,"काठमाडौं : माओवादी केन्द्र अध्यक्ष एवं पूर्वप्रधानमन्त्री पुष्पकमल दाहाल आफ्नो निर्वाचन क्षेत्र चितवन ३ छाडेर गोरखा पुगेका छन्। उनी यसपटक गोरखा २ मा उम्मेदवार बनेका हुन्। उक्त क्षेत्रबाट अघिल्लो निर्वाचनमा तत्कालीन नयाँ शक्ति नेपालबाट डा बाबुराम भट्टराई निर्वाचित भएका थिए। पूर्वप्रधानमन्त्री दाहाल धेरै क्षेत्र फेरेर उम्मेदवार दिनेमध्ये पर्छन्। उनले रोल्पा, काठमाडौं, सिरहामा उनले चुनाव लडेका थिए। २०६४ सालको संविधानसभा निर्वाचनमा उनले काठमाडौं १० र रोल्पा २ मा उम्मेदवारी दिएका थिए। त्यसबेला उनी दुवै क्षेत्रमा विजयी भए। पछि उनले रोल्पा छाडेर काठमाडौं १० रोजेका थिए। २०७० को दोस्रो संविधानसभा निर्वाचनमा काठमाडौं १० र सिराहा ५ रोजे। काठमाडौंमा दोहोर्याउँदा कांग्रेसका राजन केसीसँग पराजित भए। सिरहामा झिनो मतान्तरले जिते। गोरखामा मनोनयन दर्ता गराउँदै प्रचण्डले भने मैले पहिला रोल्पा, काठमाडौं, मधेसमा सिरहा र चितवनबाट निर्वाचन लडेको छु। यसरी देशको पूर्वपश्चिम, मधेसपहाड घुम्दै चुनाव लड्ने सायद नेपालको इतिहासमा म नै पहिलो भएको छु कि जस्तो लागेको छ। प्रचण्डसँग एमालेका युवा नेता अब्दुस मियाँबीच यो क्षेत्रमा मुख्य प्रतिस्पर्धा हुँदैछ। एकीकृत समाजवादीका नेता कृष्णकुमार श्रेष्ठ किसानले बारा क्षेत्र नम्बर ४ बाट उम्मेदवारी दर्ता गराएका छन्। श्रेष्ठ सत्ता गठबन्धनका तर्फबाट बारामा उम्मेदवार बनेका हुन्। उनको गृहजिल्ला तनहुँ हो। उनले २०७४ मा एमालेबाट कांग्रेस नेता रामचन्द्र पौडेललाई तनहुँ १ मा पराजित गरेका थिए। यो पटक पौडेललाई नै तनहुँ १ छाडेर उनी बारा ४ मा गएका हुन्। एमाले फुटेपछि उनी अर्को पार्टीमा लागेका हुन्। कांग्रेसका युवा नेता प्रदीप पौडेल काठमाडौं ५ मा उम्मेदवार बनेका छन्। तनहुँ २ बाट सिफारिसमा परेका पौडेल मनोनयन दर्ता गर्ने दिन मात्रै काठमाडौं ५ मा उनको टिकट फिक्स भएको हो। पौडेल संस्थापन पक्षमा कांग्रेस महामन्त्रीमा उठेका थिए। तर, गगन थापा र विश्वप्रकाश शर्मा महामन्त्री निर्वाचित भएका थिए। अर्का युवा नेता नैनसिंह महरको टिकट खोसेर पौडेललाई दिइएको छ। यो क्षेत्रमा अर्थशास्त्री डा स्वर्णिम वाग्लेको चर्चा थियो। काठमाडौं ५मा एमालेका वरिष्ठ उपाध्यक्ष ईश्वर पोखरेलसँग पौडेलको भिडन्त हुने भएको छ। कांग्रेसका सुदूरपश्चिम प्रदेश अध्यक्ष एवं पूर्वमन्त्री वीरबहादुर बलायर डोटीबाट एकल सिफारिस भएका थिए। डोटीमा स्थानीय तहमा कांग्रेसको एकछत्र थियो। कांग्रेसले उम्मेदवार पाउनुपर्ने भन्ने रस्काकस्सी नै चल्यो। तर, त्यो सिट एकीकृत समाजवादीको भागमा पर्यो। त्यसपछि बलायर पाहुना उम्मेदवारका रूपमा कैलाली झरेका छन्। डोटीबाट एकीकृत समाजवादी नेता एवं पूर्वमन्त्री प्रेमबहादुर आले उम्मेदवार बनेका छन्। बलायरले कैलाली ४ बाट उम्मेदवारी दर्ता गराएका छन्। बलायरको मुख्य प्रतिस्पर्धा एमाले सचिव लेखराज भट्टसँग हुने देखिएको छ। लोकतान्त्रिक समाजवादीका नेता अनिलकुमार झा पनि पाहुना उम्मेदवार बनेर धनुषा ३ पुगेका छन्। नेता झा अघिल्लो निर्वाचनमा रौतहट १ बाट उम्मेदवार भई निर्वाचित भएका थिए। लोसपाकै नेता राजेन्द्र महतोले २०७४ को निर्वाचनमा उक्त क्षेत्रबाट कांग्रेसका तत्कालीन उपसभापति विमलेन्द्र निधिलाई पराजित गरेका थिए। महतो गृह जिल्ला सर्लाही २ पुगेका छन्। झाको प्रतिस्पर्धा एमाले नेतृ प्रतिस्पर्धा एमाले नेतृ जुलीकुमारी महतोसँग हुँदैछ। माओवादी केन्द्रकी नेतृ एव पूर्वसभामुख ओनसरी घर्ती पाहुना उम्मेदवारका रूपमा काठमाडौं २ बाट चुनाव लड्दै छिन्। रोल्पाकी घर्ती २०७४ सालमा समानुपातिकबाट सांसद भएकी थिइन्। २०७० सालमा भने रोल्पाबाट निर्वाचित भएकी थिइन्। कांग्रेसका सहमहामन्त्री किशोरसिंह राठौर गृह जिल्ला बर्दिया छोडेर बाँके ३ बाट चुनाव लड्दै छन्। गृहक्षेत्र बर्दिया २ गठबन्धनमा माओवादी केन्द्रको भाग परेपछि राठौरले बाँके ३ रोजेका हुन्। बाँके ३ बाट २०७४ निर्वाचनमा एमालेका नन्दलाल रोकाय निर्वाचित भएका थिए। यसपटक राठौंरसँग एमाले बाँके अध्यक्ष किस्मतकुमार कक्षपतिको प्रतिस्पर्धा हुँदैछ। सञ्चारकर्मीबाट राजनीतिमा प्रवेश गरेका रवि लामिछाने चितवन पुगेका छन्। उनले चितवन २ बाट नेपाल स्वतन्त्र पार्टीका तर्फबाट उम्मेदवारी दिएका छन्।"
६ दिनपछि खुल्यो बेनीजोमसोम सडक,"जोमसोम : निरन्तरको अविरल वर्षाले अवरुद्ध ७६ किमी बेनीजोमसोम राष्ट्रिय राजमार्ग अन्ततः ६ दिनपछि खुलेको छ। अवरुद्ध बेनीजोमसोम सडक मर्मतपछि सोमबार दिउँसो ४ बजेबाट सञ्चालनमा आएको हो। यसअघि अविरल वर्षाले राष्ट्रिय गौरवको बेनीजोमसोम सडकको म्याग्दी खण्ड र मुस्ताङ खण्डमा दर्जनौं स्थानमा बाढी पहिरो र नदी कटानले क्षति पुर्याएपछि बेनीजोमसोम सडकको सिधा सम्पर्कविच्छेद भएको थियो। म्याग्दी र मुस्ताङ खण्डमा सडक अवरुद्ध भएपछि सडक खुलाउने निरन्तर प्रयास गरेपछि सडक सहज बनाउन अप्ठ्यारो परेको थियो। दसैं सकिएलगत्तै आइतबारदेखि मौसममा सुधार भएको र वर्षा रोकिएकाले ठाउँमा सडक उपकरण प्रयोग गरेर सडक मर्मत गरी सडक संञ्चालनमा ल्याउन सफल भएको आयोजनाका सुपरभाईजर ईन्द्रसिंह शेरचनले जानकारी दिए। 'हामीले अवरुद्ध बेनीजोमसोम सडक सूचारु गर्न अहोरात्र प्रयत्न गर्यौं। तर वर्षाले अवरोध पुर्यायो, आयोजनाका सुपरभाईजर शेरचनले भने, वर्षा रोकिएकाले सडक मर्मतलाई तिब्रता दिएर सोमबारबाट सडक सञ्चालनमा ल्यान सक्यौं। निरन्तरको वर्षाले उत्तरदक्षिण जोड्ने राष्ट्रिय गौरवको ७६ किमी बेनीजोमसोम सडकको घुमाउने ताल, बेगखोला, बैसरी,गुईठे,लाटो खोला,दाना ,रुप्से र काभ्रेभीर लगायतका स्थानमा बाढी पहिरो र नदी कटानले क्षति तुल्याएको थियो। त्यस्तै अविरल वर्षा रोकिएसंगै आईतबारदेखि मुस्ताङ खण्ड समेत सहज भएको छ। अविरल वर्षासँगै आएको बाढी पहिरो न नदी कटानले मुस्ताङको मार्फा, खन्ती, एक्लेभट्टी, पान्डा खोला , मुक्तिनाथ जाने सडक र कागबेनी छुसाङ लगायतका दर्जनौ स्थानमा सडक अवरुद्ध भएको थियो। मुस्ताङको मार्फाको दुई स्थानमा झन्डै एक हजार मिटर कालोपत्रे सडक बाढी पसेर क्षति पुगेको थियो। स्थानीय प्रशासन, घरपझोङ गाउँपालिका, वारागुङ मुक्तिक्षेत्र गाउँपालिका, सुरक्षा निकाय र स्थानीयबासीको सक्रियतामा मुस्ताङ सडक आईतबारदेखि सहज पारिएको प्रहरी नायव उपरीक्षक रविन्द्रनाथ पौडेलले जानकारी दि ।"
झापाको बिरिङ खोलामा एक महिला मृत अवस्थामा फेला,झापा : झापाको बिरिङ खोलामा एक महिला मृत अवस्थामा भेटिएकी छन्। अर्जुनधारा नगरपालिका४ स्थित बिरिङ खोलामा सोही नगरपालिका५ निवासी अन्दाजी ५० वर्षीया गंगा भण्डारीको शव घोप्टो परेको अवस्थामा फेला परेको जिल्ला प्रहरी कार्यालय झापाले जनाएको छ। प्रहरीका अनुसार उनको शव खोलामा तैरिरहेको अवस्थामा स्थानीयले देखेपछि प्रहरीलाई खबर गरेका थिए। पारिवारिक स्रोतका अनुसार ती महिला घरबाट आज मंगलबार बिहानैदेखि सम्पर्कविहीन थिइन्। परिवारसँग सम्बन्ध विच्छेद गरी उनी माइती घर कञ्चनवारीमा बस्दै आएकी थिइन्। ती महिलाले खोलामा हाम फालेर आत्महत्या गरेको हुनसक्ने प्रहरी कार्यालय झापाका डीएसपी वसन्त पाठकले आशङ्का व्यक्त गरेका छन्। घटनाको बारेमा थप अनुसन्धान भइरहेको उनले बताए।
स्वास्थ्य उपचार सेवामा छुटसम्बन्धी सम्झौता,"काठमाडौं : गण्डक अस्पताल प्रालि तथा स्पर्श मल्टिस्पेसियालिटी अस्पताल वीरगञ्ज र सशस्त्र प्रहरी बल, नेपाल नम्बर२ छिन्नमस्ता बाहिनी मुख्यालय महोत्तरी बीच स्वास्थ्य उपचार सेवामा छुटसम्बन्धी सम्झौता भएको छ। सो अस्पतालहरुबाट उपलब्ध हुने स्वास्थ्य उपचार सेवामा निश्चत प्रतिशतको छुटसम्बन्धी सम्झौता भएको हो। सम्झौताअनुसार सशस्त्र प्रहरी बल, नेपालमा कार्यरत बहालवाला कर्मचारीहरू, मधेस प्रदेशभित्रका बहालवाला सशस्त्र प्रहरी कर्मचारीहरू, भूतपूर्व सशस्त्र प्रहरी कर्मचारीहरू र निजहरूका आश्रीत परिवारहरूलाई स्वास्थ्य उपचार सेवामा निश्चत छुट सुविधा उपलब्ध गराउने उद्देश्यले सो सम्झौता भएको हो। असोज २४ गते गण्डक अस्पताल प्रालि र असोज १३ गते स्पर्श मल्टिस्पेसियालिटी अस्पताल बीरगञ्जसँग समझदारी पत्रमा सशस्त्र प्रहरी बल, नेपाल नम्बर १२ गण बारामा आयोजित छुट्टाछुट्टै कार्यक्रमहरुका बीच द्विपक्षीय हस्ताक्षर भएको हो। सो सम्झौता समझदारी पत्रमा हस्ताक्षर भएको मितिबाटै लागू हुने र यसको अवधि ५ वर्ष सम्मको हुने छ।"
होमस्टे व्यवस्थित बनाउन सांस्कृतिक भवन,"उदयपुर : उदयपुरको त्रियुगा नगरपालिका१३ स्थित वहेडवा थारु सामुदायिक होमस्टे (घरबास)लाई व्यवस्थित गर्न चन्दा संकलन गरी साँस्कृति भवन निर्माण गरिने भएको छ। विगत एक वर्षदेखि सामुदायिक होमस्टे सञ्चालनमा आए पनि थारु समुदायको कला, संस्कृति संरक्षणमा कसैको नजर नपुगेपछि होमस्टे सञ्चालक समितिले चन्दा उठाएर भवन निर्माण गर्ने तयारी गरेको हो। निर्माण गर्न लागिएको सांस्कृतिक भवनको त्रियुगा नगरपालिकाका मेयर बसन्तकुमार बस्नेत र उपमेयर महेश्वरी राईले संयुक्तरुपमा सिलान्यास गरे। थारु परिकार र कला संस्कृतिको मौलिकतामा जोड दिइएको होमस्टेको क्षमता तीस जनाको रहेको अध्यक्ष भगवानसिंह चौधरीले बताए। होमस्टे ७ वटा घरमा सञ्चालन गरिएको छ। थारु समुदायको कला, संस्कृति, परिकार, पौराणिक मान्यतालाई स्थापित गर्न खोजिएको होमस्टेमा खानका लागि थारु समुदायको परिकार बगिया, घुँगि, सिद्रा, भुजिया, उसिनाको खाना, तेलमररोटी, अमादीको अचार लगायतका रहेको उनले बताए। त्यसैगरी साँझमा बास बस्न आउने पाहुनाका लागि थारु संस्कृतिको जटाजाटी, धुम्रानाच, सामाचकेवा, स्वरठी लगायता नृत्य तथा गायनहरु रहेको प्राविधिक सल्लाहकार उत्तिमचन्द्र चौधरीले बताए। उनले भने, नितान्त स्थानीय परिकार त्यो पनि थारु समुदायको परिकार र संस्कृतिमा जोड दिएकाछौ, आशा छ सबैलाई माया गरिदिनु हुने छ।' अध्यक्ष चौधरीले होमस्टे सञ्चालनका लागि हालसम्म त्रियुगा नगरपालिकाले तालिम, घरेलु तथा साना विकास कार्यालयले भाँडा खरिदका लागि तीस हजार सहयोग गरेको वाँकी सबै आफ्नै लगानी रहेको बताए। १० लाख रुपैँयाका लागतमा निमार्ण गर्न लागिएको भवनको शिलान्यास गर्दै मेयर बस्नेतले थारु समुदायको कला संस्कृति संरक्षणका लागि नगरपालिकाले सहयोग गर्ने प्रतिवद्धता व्यक्त गरे। उपमेयर राईले थारु पहिचान झल्कने कला, वयलगाडाबाट घुम्ने जस्ता साधनहहरुको प्रयोगमा जोड दिनुपर्ने बताए। कार्यक्रममा होमस्टे सञ्चालनका लागि सहयोग पुर्याउने व्यक्तिहरुलाई सञ्चालक समितिले विभिन्न जिम्वेवारीको मनोनयन पत्र हस्तान्तरण गरिएको थियो।"
संस्कृतिविद् जोशी सिकिस्त,"काठमाडौं : संस्कृतिविद् एवं वाङमय शताब्दी पुरुष सत्यमोहन जोशी डेंगु संक्रमणका कारण सिकिस्त बनेका छन्। ललितपुर ग्वार्कोस्थित किस्ट अस्पतालको आईसीयूमा राखेर आइतबारदेखि जोशीको उपचार भइरहेको छ। उहाँ हिजो (आइतबार)देखि सिकिस्त हुनुहुन्छ। त्यसैले हामीले आईसीयूमा राखेर उपचार सुरु गरेका छौं, किस्ट मेडिकल कलेज तथा शिक्षण अस्पतालका निर्देशक प्राडा सुरज बज्राचार्यले भने, हिजोभन्दा केही सुधार भएको छ। तर, अझै रेस्पोन्सिभ हुनुहुन्न। मुटुको चालसम्बन्धी समस्या देखापरेकाले त्यसलाई नियन्त्रण गर्न आईसीयूमा राखी उपचार सुरु गरिएको प्राडा बज्राचार्यद्वारा सोमबार जारी प्रेस विज्ञप्तिमा उल्लेख छ। छातीमा निमोनिया संक्रमण देखिएकाले आइतबारदेखि नै एन्टिबायोटिक दिन थालेको जनाइएको छ। उहाँको स्वास्थ्यको निरीक्षण मेडिसिन विभागको नेतृत्वमा अन्य विभागहरू क्रिटिकल केयर, एनेस्थेसियोलोजी, पल्मनोजी, कार्डियोलोजी, युरोलोजी, नेफ्रोलोजी, फिजियोथेरापी, न्युट्रिसनलगायतका विधासहितको मल्टी डिसिप्लिनरी एप्रोचमा चिकित्सकहरू संलग्न रहनुभएको छ, विज्ञप्तिमा लेखिएको छ, डा जोशीज्यूको समग्र स्वास्थ्यमा उल्लेखनीय सुधार नभएको र अवस्था चिन्ताजक नै रहेको छ। १ सय ३ वर्षीय जोशी असोज ७ गते अस्पतालको आकस्मिक कक्षमा भर्ना भएका थिए। पहिलो दिनमै डेंगु संक्रमण निदान भएपछि उपचार थालिएको थियो। त्यसपछि स्वास्थ्यमा क्रमिक सुधार आए पनि सातआठ दिनपछि पुनः शरीर दुख्ने, खाना अरुची हुनेलगायत समस्या देखिएको थियो। उपचारमा संलग्न चिकित्सकका अनुसार उनलाई अक्सिजन दिइएको छ। मुटुको चालका लागि औषधी चलाइएको छ। प्राडा बज्राचार्यले आइतबारभन्दा सोमबार श्वासप्रश्वासमा सुधार आएको बताए। उहाँले खाना आफैं खान सक्नुहुन्न। आइभी र नाकबाट पाइप पठाएर खाना दिइरहेको छौं, उनले भने, एन्टिबायोटिक र अन्य औषधी दिइरहेका छौं। सुधार आएन भने नयाँ उपाय निकाल्छौं। जोशीका साथमा जेठा छोरा अनुराज अस्पतालमा बसिरहेका छन्। कान्छो छोरा बेलायतबाट आउँदै गरेको भतिजो अजरमान जोशीले बताए।"
नीति कथा : दुष्टलाई दण्ड,"वनको बीचतिर एउटा ब्वाँसो सिकारको खोजीमा थियो। ऊ वनमा कहिले यता कहिले उता घुमिरहेको थियो। घुम्दाघुम्दै ऊ वनको पल्लो छेउ पुग्यो। वन नजिकैको त्यो बस्ती देखेर एकछिन त ऊ अलमलमा पर्यो। उसलाई गाउँ पस्ने हिम्मत आएन। चारैतिर आँखा घुमाउँदा उसले गाउँनजिकै रहेको एउटा चरनमा चरिरहेका भेडाहरूको झुन्ड देख्यो। ब्वाँसोले भोजनका लागि एउटा भेडालाई मार्ने बारेमा सोच्न थाल्यो। सोचीमात्र के रहेको थियो उसले चरनको नजिकै भेडाको एउटा छाला देख्यो। त्यो छाला कुनै एक भेडाको थियो भन्ने बुझेपछि ऊ कसरी यस्तो भयो भन्नेतर्फ सोच्न थाल्यो। अनुमान गर्यो कि त्यो भेडालाई केही दिन पहिले कुनै कुनै हिंस्रक जन्तुले मारेको हुनुपर्छ। ब्वाँसो भेडाको छाला लगाएर भेडाहरूको झुन्डमा मिसिन पुग्यो। गोठालोले उसलाई भेडाहरूसँगै धपाउँदै गाउँमा लिएर गयो। घरमा पुगेर गोठालोले भेडाहरूलाई गोठमा बन्द गरिदियो। ढोकामा ताल्चा लगाइदियो। ठीक त्यही समयमा गोठालोकी पत्नी त्यहाँ आइन्। त्यहाँ आएर उसले पतिलाई भनिन्, आज रातिको भोजनका लागि एउटा भेडालाई मार्नुहोस् है। गोठालो गोठभित्र पस्यो। एउटा मोटोताजा भेडालाई खोज्न थाल्यो। मोटो छालाभित्र लुकेको ब्वाँसोलाई छामेर उसले भन्यो, यो भेडो निकै मोटोघाटो छ। यति भनेर उसले खुकुरीले निकाल्यो। अन्ततः भेडो बनेर पुगेको ब्वाँसोलाई मारिदियो। नैतिक शिक्षा : हो, दुष्टता विनाशको मूल हो। ठीकै भनिएको रहेछ कि दुष्टहरूलाई दण्ड अवश्य मिल्छ।"
वीरगन्जमा करेन्ट लागेर दुई मजदुरको मृत्यु,वीरगन्ज : वीरगन्जमा करेन्ट लागेर दुई मजदुरको मृत्यु भएको छ। पर्साको धोबिनी गाँउपालिका ३ हरिहरपुरका ३० वर्षीय सैफुल्लाह अन्सारी र वीरगन्ज महानगरपालिका ९ रानीघाटका ६० वर्षीय ध्रुब प्रसाद साहको करेन्ट लागेर मृत्यु भएको हो। वीरगन्ज२६ मा स्थानीय रामकिशोर प्रसाद कुर्मीको घरको दोस्रो तल्लाको छत प्लाष्टर गर्ने क्रममा छेउकै विद्युतको पोलको तारमा छोइएर करेन्ट लाग्दा अन्सारीको मृत्यु भएको हो। यस्तै वीरगन्ज८ बसपार्कस्थित स्थानीय सत्रुधन सर्राफको घरको छाना सरसफाइ गर्ने क्रममा करेन्ट लागेर साह गम्भीर घाइते भएका थिए। घाइते साहलाई उपचारका लागि आशाराम अस्पतालमा लग्दा चिकित्सकले मृत घोषणा गरेको पर्साका प्रहरी उपरीक्षक रमेश बस्नेतले जानकारी दिए। दुवै घटनाको अनुसन्धान भइरहेको प्रहरी उपरीक्षक बस्नेतले बताए।
झापाका पाँच स्थानीय तहमा १७ घण्टादेखि विद्युत् सेवा अवरुद्ध,"झापा : झापाका पाँच स्थानीय तहमा गएरातिदेखि विद्युत् सेवा अवरुद्ध भएको छ। नेपाल विद्युत् प्राधिकरण भद्रपुर वितरण केन्द्र अन्तरगत भद्रपुर, कचनकवल र हल्दिबारीका सबै वडा, मेचीनगरका १४, १५ वडा र बिर्तामोडका ७, ८ र १० वडाको सेवा अवरुद्ध भएको हो। बर्खासँगै परेको चट्याङले बिर्तामोडको अनारमनि सबस्टेशनबाट भद्रपुर वितरण केन्द्रतर्फ आउने १३२ र ३३ केभीको प्रसारण लाइनको एउटा टावरमा क्षति पुर्याएको थियो। चट्याङले बिर्तामोड८ स्थित नेपाल चोक छेउको एउटा टावर नै ढालिदिएको वितरण केन्द्र प्रमुख वीरेन्द्रकुमार यादवले जानकारी दिए। टावर ढलेपछि कर्मचारी हरुले बिहानदेखि दिउँसो १२ बजेसम्म मर्मत कार्य गरे पनि विद्युत् सेवा सुचारु हुन नसकेको उनले बताए। टावर त बन्यो। तर अनारमनि सबस्टेशनको पावर ट्रान्सफर्मरमा समस्या देखा पर्यो, उनले भने, अहिले ट्रान्सफर्मरको मर्मत कार्य जारी छ। मर्मत हुन साथ विद्युत् सुचारु हुन्छ। यता १७ घण्टादेखि विद्युत् सेवा अवरुद्ध हुँदा खानेपानी वितरणमा पनि समस्या देखा परेको छ। विद्युतबाट चल्ने यस क्षेत्रका अधिकांश पसल तथा उद्योगको कामकाज ठप्प भएको छ।"
खोलाले बगाउँदै गरेको अवस्थामा युवकको शव फेला,हेटौंडा : मकवानपुरको भीमफेदी गाउँपालिका वडा नम्बर८ इपामा एकजना युवकको शव फेला परेको छ। इपा खोलाले बगाउँदै गरेको अवस्थामा स्थानीयले अन्दाजी ३०३२ वर्षीय युवकको शव फेला पारेका थिए। मृतकको हालसम्म सनाखत नभएको इलाका प्रहरी कार्यालय भीमफेदीमा कार्यरत प्रहरी निरीक्षक प्रतिमा श्रेष्ठले जानकारी दिइन्। युवकको शव सोमबार बिहान खोलामा बगिरहेको अवस्थामा अर्धनग्न अवस्थामा फेला परेको श्रेष्ठले जानकारी दिइन्। शवलाई पोष्टमार्टमको लागि हेटौंडा अस्पताल ल्याइएको जिल्ला प्रहरी कार्यालय मकवानपुरले जनाएको छ। मृतकको सनाखतको प्रयास भइरहेको र पोष्टमार्टम् पश्चात मृत्युको कारणबारे पनि थाहा हुने प्रहरीको भनाइ छ।
उद्यमी बन्दै विद्यार्थी,"धरान : धरानस्थित पञ्चकन्या माविले विद्यार्थीलाई आत्मनिर्भर बनाउन कृषि उद्यमी कार्यक्रम सञ्चालन गर्ने भएको छ। कक्षा ११ र १२ का विद्यार्थीलाई लक्षित गरेर यो कार्यक्रम सुरुवात गरिएको विद्यालयले जनाएको छ। विद्यार्थीलाई सिक्दै सिकाउँदै अभियानअन्तर्गत कृषि उद्यमी कार्यक्रम सञ्चालन गरिएको पञ्चकन्या माविका प्रध्यानाध्यापक खेम सुवेदीले सोमबार पत्रकार सम्मेलनमा जानकारी दिए। उनले नेपाल थोपा सिँचाइ गु्रप (एनटीएस)सँगको सहकार्यमा यो अभियान सञ्चालन गरिएको जनाए। विद्यार्थीलाई किताबको कोर्स मात्र होइन वैकल्पिक शिक्षा दिएर आत्मनिर्भर बनाउन जीवनोपयोगी शिक्षामा जोड दिँदै अभियान सञ्चालन गरेको सहायक प्रध्यानाध्यापक याम चाम्लिङ राईले बताए। विद्यार्थीलाई पाठ्यक्रमको अतिरिक्त आत्मनिर्भर बनाउन कृषि, उद्योग, पशुपालन, कृषि उत्पादन र कृषि औजार उत्पादनको ज्ञान आर्जन गराइने एनटीएस ग्रुपका अध्यक्ष खोजराज पोखरेलले बताए। विद्यार्थीलाई आत्मनिर्भर बनाउन चितवनस्थित आधुनिक कृषि व्यावसायिक क्षेत्र तथा कृषि मेसिनरी उद्योग र राष्ट्रिय आविष्कार केन्द्रको सहकार्यमा कृषि उद्यमी कार्यक्रम सञ्चालन गरी वैकल्पिक शिक्षा प्रदान गर्छौं, उनले भने। विद्यार्थीलाई पाठ्यक्रममा पढेका र सैद्धान्तिक कुरासँगै सामाजिक यथार्थसँग जोडेर उद्यमशीलतामा लाग्न अभिप्रेरित गर्ने उद्देश्यले यो अभियान सञ्चालन गरिएको अध्यक्ष कटवालले बताए। उनले विद्यार्थीलाई धार्मिक, ऐतिहासिक, कृषि तथा औद्योगिक स्थलको अवलोकन गराई उनीहरूको चेतना विकास गरी प्रोत्साहित गरिने बताए। विद्यालय व्यवस्थापन समितिका अध्यक्ष नारायण कटवालले विद्यार्थीलाई आफ्नै मुलुकमा व्यापार, व्यवसाय सञ्चालन गरी विदेशी वस्तुलाई नेपाली बजारमा विस्थापित गराउन थप मद्दत पुग्ने बताए।"
कारको ठक्करबाट पैदल यात्रुको मृत्यु,हेटौंडा : पूर्वपश्चिम राजमार्गअन्तर्गत हेटौंडा उपमहानगरपालिका११ थानाभर्याङस्थित सडकखण्डमा कारको ठक्करबाट घाइते भएका पुरुषको मृत्यु भएको छ। मृत्यु हुनेमा हेटौंडा३ निवासी ३८ वर्षीय शम्शेर सिंह नेगी रहेको जिल्ला प्रहरी कार्यालय मकवानपुरका प्रहरी नायव उपरीक्षक एवं प्रवक्ता टेकबहादुर कार्कीले जानकारी दिए। उनका अनुसार वीरगञ्जबाट हेटौंडा हुँदै चितवनतर्फ जाँदै गरेको बा१६च ३८७७ नम्बरको कारले सोमबार साँझ ठक्कर दिँदा नेगी गम्भीर घाइते भएका थिए। घाइते नेगीलाई चुरेहिल अस्पतालमा प्राथमिक उपचारपश्चात सोमबार राति ११ बजे चितवनको भरतपुरस्थित पुरानो मेडिकल कलेज लगिएको थियो। उपचारको क्रममा आज विहान नेगीको मृत्यु भएको प्रहरीले जनाएको छ। प्रहरीले कार चालक चितवनको भरतपुर महानगरपालिका वडा नम्वर ७ बसन्तपुर निवासी ५० वर्षका दुर्गाप्रसाद पौडेललाई नियन्त्रणमा लिई घटनाबारे थप अनुसन्धान गर्ने कार्य भइरहेको जनाएको छ।
सर्पले डस्दा वालिङमा एक जनाको मृत्यु,स्याङ्जा : वालिङमा सर्पले डसेर एक जनाको मृत्यु भएको छ। वालिङ नगरपालिका ८ बोगटीडाँडाका ४२ वर्षीय तीलबहादुर खाँणको उपचारका क्रममा गह्रौँ प्राथमिक अस्पतालमा मृत्यु भएको हो । सर्पले डसेपछि अस्पताल ल्याएका उनलाई रिफर गरिएको र थप उपचारका लागि लैजाने तयारी हुँदै गर्दा बिहान मृत्यु भएको प्रहरी नायब उपरीक्षक ढकेन्द्र खतिवडाले जानकारी दिए। सर्प करेत प्रजातिसँग मिल्दोजुल्दो रहेको र खाँणका हातका २ ठाउँमा डसेको बताइएको छ।
घरमा लुकाएर राखेको ब्राउन सुगरसहित दुई जना पक्राउ,विराटनगर : घरमा लुकाएर राखेको लागुऔषध ब्राउन सुगर (खैरो हेरोइन)सहित मोरङको पथरीशनिश्चरेबाट दुई जनालाई प्रहरीले सोमबार साँझ पक्राउ गरेको छ। पथरीशनिश्चरे नगरपालिका९ का ३० वर्षीय सन्तोष लिम्बूले घरमा लुकाएर राखेको अवस्थामा ब्राउन सुगर बरामद भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार घर खानतलासी गर्दा कोठामा झोलाभित्र लुकाएर राखेको छ सय मिलिग्राम ब्राउन सुगर र नगद ३२ हजार ४ सय रूपैयाँ बरामद भएको छ। घरमा लुकाएर ब्राउन सुगर राखेको विशेष सूचनाको आधारमा इलाका प्रहरी कार्यालय पथरीको टोलीले सन्तोषको घरमा छापा हानेको थियो। ब्राउन सुगर बरामद भएपछि सन्तोषसहित पथरीशनिश्चरे९ का २९ वर्षीय सुनील लिम्बूलाई प्रहरीले पक्राउ गरेको छ। पक्राउ परेकाविरुद्ध लागुऔषध ऐनअन्तर्गतको मुद्दा चलाउने प्रहरीको तयारी छ।
हवाई उद्धार हुन नसक्दा गर्भवतीको मृत्यु,सिमकोट : चार दिनदेखि रक्तश्रावले छटपटाइरहेकी गर्भवतीको हवाई उद्धार हुन नसक्दा मृत्यु भएको छ। खराब मौसमका कारण कालिकोटबाट हेलिकप्टर हुम्ला आउन नसकेपछि सर्केगाड गाउँपालिका७ रोडिकोटकी २४ वर्षीया पविता शाही छत्यालको अत्याधिक रक्तश्रावबाट मृत्यु भएको हो । छत्यालको उद्धार हुन नसक्दा मृत्यु भएको जिल्ला अस्पतालका सिनियर अनमी सरिता बोहराले बताइन्। उद्धारका लागि सोमबार सुर्खेतबाट उडेको हेलिकोप्टर खराब मौसमका कारण कालिकोटस्थित नेपाली सेनाको ब्यारेकमा अवतरण गरेर डेढ घण्टा रोकिएको थियो । मौसमका सुधार नआएपछि हेलिकोप्टर पुनः सुर्खेतमै फर्किएको जनाइएको छ।
"११ वर्षीया बालिकामाथि बलात्कार, एक जना पक्राउ",भक्तपुर : ११ वर्षीया बालिकामाथि बलात्कार गरेको आरोपमा प्रहरीले एक जनालाई पक्राउ गरेको छ। भक्तपुरको सूर्यविनायक नगरपालिका२ बालकोटमा नुवाकोट बेलकोटगढी नगरपालिका१३ घर भई हालः काठमाडौं बौद्ध बस्ने वर्ष ३५ को रामबहादुर सुनारलाई पक्राउ गरेको हो। नुवाकोट बेलकोटगढी नगरपालिका१३ घर भई हाल सूर्यविनायक नगरपालिका२ बालकोटमा डेरामा आफ्ना अभिभावकसँग बस्दै आएकी वर्ष ११ की बालिकालाई निजकै डेराकोठामा गई जबरजस्ती करणी गरेको कसुरमा उनलाई पक्राउ गरेको हो। प्रहरी वृत्त ठिमीबाट खटिएको प्रहरी टोलीले निजलाई नियन्त्रणमा लिई प्रहरी वृत्त ठिमीबाट थप अनुसन्धान कार्य भइरहेको प्रहरीले महानगरीय प्रहरी परिसर भक्तपुरले मंगलबार जनाएको छ।
शव जलाउँदाजलाउँदै पहिरोले बगायो मलामी,"कर्णालीका विभिन्न जिल्लामा पहिरोले ठूलो जनधनको क्षति पुर्याएको छ। मुगुमा आठ जनाको मृत्यु भएको छ। कालिकोटमा बेपत्तामध्ये चार जनाको शव भेटिएको छ। कालिकोटमै मलामी गएका १३ जना बेपत्ता भएका छन्। तिलागुफा नगरपालिकास्थित राँचुलीमा मलामी गएकाहरू पहिरोमा परेका हुन्। यी घटना आइतबारको भए पनि सञ्चार सम्पर्क नहुँदा सोमबार सार्वजनिक भएको हो। तिलाकर्णाली र कुकुर खोला दोभानमा रहेको घाटमा शव जलाउँदै गरेका बेला घटना भएको प्रहरीले जनाएको छ। सोमबार अबेरसम्म कोही पनि फेला परेका छैनन्। उनीहरू पहिरोसँगै तीलाकर्णालीमा बगेको हुन सक्ने स्थानीयवासी बताउँछन्। गाउँका करिब ७० जना मलामी गएका थियौं। धेरै जनामाथि नै थिए। घाटमा शव जलाउँदै गरेका १३ जना पहिरोमा बगे। धेरैले भागेर ज्यान जोगायौं, स्थानीय बासिन्दा कमल शाहीले भने। बेपत्ता हुनेमा कालीबहादुर शाही, धनबहादुर शाही, छत्रजंग शाही, खगेन्द्र शाही, भेषबहादुर शाही, धन शाही, अलि शाही, खेमराज शाही, मानबहादुर शाही, मोतीलाल शाही, परबहादुर शाही, प्रशान्त शाही र नरेश शाही रहेको कर्णाली प्रदेश प्रहरी कार्यालय सुर्खेतले जनाएको छ। कालीकोटका प्रहरी प्रमुख डीएसपी जयश्वर रिमालका अनुसार बेपत्ता हुनेमा तिलागुफा नगरपालिका४ का वडाध्यक्ष परबहादुर शाही पनि छन्। राँचुलीका २२ वर्षीय हेमराज शाहीको शनिबार मृत्यु भएपछि उनीहरू आइतबार मलामी गएका थिए। दागबत्ती दिँदादिँदै घटना भएको जनाइएको छ। राँचुलीमै लालका शाही, बालीगाउँमा ममता विष्ट, जेनी विष्ट र ध्रुव विस्ट बेपत्ता भएका छन्। एक भारतीय नागरिक पनि बेपत्ता भएको प्रहरीले जनाएको छ। दसैं मनाएर सुर्खेत फर्कंदै गरेका प्रहरी जवान पदम रावत पनि शेराखोलमा बगेर बेपत्ता भएका छन्। प्रमुख जिल्ला अधिकारी रामहरि शर्माले पहिरोमा बेपत्ता २३ मध्ये सोमबार चार जनाको शव फेला परेको बताए। अझै मलामीसहित १९ जना बेपत्ता छन्। उनका अनुसार कर्णाली राजमार्गमा पहिरो खसेका कारण राहत र उद्धारमा कठिनाइ भइरहेको छ। ७० मलामीमध्ये १३ जना बेपत्ताा मुगुमा घर भत्किँदा ८ को मृत्यु कालीकोटमा चार जनाको शव फेला पहिरोले गाउँ नै जोखिममा परेपछि राँचुलीका १ सय परिवारलाई घरबाट स्थानीय कालिका माविमा सारिएको छ। गाउँका अधिकांश घरमा क्षति पुगेको छ। मुगुको छायानाथरारा नगरपालिका११ स्थित सालिममा आइतबार दिउँसो दुई परिवारका आठ सदस्य पुरिएका हुन्। मृत्यु हुनेमा छायानाथरारा नगरपालिका११ का गौरीकला बोहोरा, सुस्मिता भग्री, होजाली भग्री, वीरबहादुर भग्री, चक्रवीर बोहोरा, सक्कबहादुर सावत, कृष्णा सावत र हाजिरा भग्री रहेको प्रहरीले जनाएको छ। आइतबार दिउँसो ३ बजेको घटना सञ्चारसेवा अबरुद्ध हुँदा सोमबार बिहान १० बजे सञ्चारले काम गरेपछि मात्र जानकारी आएको हो। वर्षातले खत्याड गाउँपालिका९ को खोलीबाडा बस्तीलाई विद्यालयमा राखिएको छ। यस्तै छायानाथरारा नगरपालिकाको भामबाडा, ढुमा, कार्कीबाडा पिना, तुमा, बालै घुइर, झयारी, टोप्ला, कोटीलालगायत परिवार विस्थापित भएका छन्। हुम्ला र डोल्पामा मृतक ७ पुगे वर्षाजन्य विपद्का कारण हुम्ला र डोल्पामा मृत्यु हुनेको संख्या सात पुगेको छ। खानेपानी लिन धारामा गएका ताजकोट गाउँपालिका५ का खेमराज ढकालको ढुंगा लागेर मृत्यु भएपछि हुम्लामा वर्षाका कारण मृत्यु हुने को संख्या पाँच पुगेको प्रमुख जिल्ला अकिकारी सीता परियारले बताइन्। पहिरोमा परेर आइतबार बेलुका मेल्छामको दलितबाडामा (गाउँ) का ९ वर्षीय तुल्सी कामी, १ वर्षीया सुस्मिता कामी, १ वर्षीय वसन्त कामी र ५५ वर्षीय काकी होइजाली कामीको घटनास्थलमै मृत्यु भएको थियो। ४१ वर्षीय कामीसँगै ३८ वर्षीया श्रीमती अबकति कामी, ५ वर्षीय छोरा भुवन कामी र ७ वर्षीय निलु कामी सख्त घाइते भएका छन्। उनीहरूको गाउँकै मेल्छाम स्वास्थ्यचौकीमा उपचार भइरहेको स्थानीयवासी टेकबहादुर शाहीले बताए। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। पहिरोमा परेर सर्केगार्ड गाउँपालिकाको राहदेव गाउँमा ५ घर उच्च जोखिममा रहेको प्रमुख जिल्ला अधिकारी सीता परियारले जानकारी दिइन्। पहिरोले हिल्सा सिमकोट सडक खण्डको च्याछहरामा बाटो भत्किँदा नाख गाउँपालिका र सिमकोट गाउँपालिकाको आवतजावत पूर्णरूपमा बन्द भएको जिल्ला प्रकोप उद्धार समिति हुम्लाले जनाएको छ। निरन्तरको वर्षासँगको हिमपातमा परेर हिमाली जिल्ला डोल्पामा दुई जनाको मृत्यु भएको छ। वर्षासँगको हिमपातका कारण चिसोले कठ्यांग्रिएर माथिल्लो डोल्पा पुगेका २ जनाको मृत्यु भएको हो। चिसोले जिल्लामा आएका पर्यटकहरूको भारी बोकेर गएका ठूलीभेरी नगरपालिका७ का ३२ वर्षीय नरेन्द्र विक र ठूलीभेरी नगरपालिका९ का ४६ वर्षीय कर्णबहादुर डाँगीको मृत्यु भएकोे जिल्ला प्रहरी कार्यालय डोल्पाका प्रहरी नायव उपरिक्षक निरन्जन थापाले बताए। थापाका अनुसार विकको शेफोक्सुन्डो गाउँपालिका८ रिग्ममा र डाँगीको डोल्पोबुद्ध गाउँपालिकाको तिन्जेबाट धो आउँदै गरेको बेला मृत्यु भएको हो। मृतक दुवै जनाको सव आज बिहान हेलिकप्टरबाट सदरमुकाम दुनै ल्याएको जिल्ला प्रहरी कार्यालय डोल्पाले जनाएको छ। फसे पर्यटक सिमकोट गाउँपालिका१ मा पर्ने चाङला हिमाल घुम्न गएका सात जना पर्यटक फसेका छन्। हिमालको दृश्य अवलोकनका लागि गएका पाँच बेलायती र २ नेपाली पर्यटक हिमपातका कारण हिमालमै थुनिएको जिल्ला प्रशासन कार्यालयले जनाएको छ। गएको मंगलबार सिमकोटदेखि हिमालतर्फ गएका पर्यटकहरू हिमालतर्फ जाने क्रममा बीच बाटोमै अलपत्र परेको प्रमुख जिल्ला अधिकारी परियारले जानाकरी दिइन्। सडक सम्पर्क विच्छेद कर्णालीमा सडक सम्पर्क विच्छेद भएको छ। वर्षातका कारण प्रदेश राजधानी वीरेन्द्रनगर सुर्खेतबाट विभिन्न जिल्ला जोड्ने मुख्य सडकहरू अबरुद्ध हुन पुगेका छन्। सुर्खेतबाट दैलेख हुँदै साविकको कर्णाली जोड्ने कर्णाली राजमार्ग पूर्णरूपमा अबरोध भएको छ। जिल्ला प्रहरी कार्यालय कालीकोटका प्रहरी निरीक्षक सुवराज बमले राजमार्गको कालीकोट खण्ड पूर्णरूपमा बन्द रहेको बताए। कर्णाली राजमार्गअन्तर्गत कालीकोट खण्डमा मात्रै १२ भन्दा बढी स्थानमा पहिरो गएको प्रहरी निरीक्षक बमले बताए। कर्णाली राजमार्गस्थित सेरी घाट पुलनजिकै छेडाघाटस्थित राजमार्गलाई तिला नदीको बहावले १५ मिटर सडक बगाएको छ। त्यहाँ चट्टानका कारण तत्कालै नयाँ सडक निर्माण गर्न सकिने अवस्था छैन। अन्य ठाउँमा पनि कतै पहिरो खसेको छ भने कतिपय ठाउँमा सडक भासिएको छ। हामीले केही स्थानमा पहिरो हटाउने प्रयास गरेका थियौँ। तर, वर्षात भइरहेकाले सकेका छैनौं, उनले भने। कर्णाली करिडोरमा समेत यातायात आवागमन ठप्प रहेको उनले बताए। दैलेख खण्डको दरबारेभीर, सांगेतडा, बोटखोलालगायत स्थानमा पहिरो खसेका कारण राजमार्ग पूर्णरूपमा बन्द भएको जिल्ला प्रहरी कार्यालय दैलेखले जनाएको छ। निर्माणाधीन अवस्थाको मध्यपहाडी राजमार्गको दैलेख खण्ड पनि अबरुद्ध छ। ठाउँठाउँमा पहिरो गएका कारण यातायातका साधन सञ्चालनमा आउने सकेको छैन। रुकुम पश्चिमको सानोभेरी गाउँपालिका१ राङ्चे खोलास्थित मध्यपहाडी राजमार्गमा खसेको पहिरोका कारण सडक पूर्णरूपमा बन्द भएको छ। दैलेखसुर्खेत सडकखण्ड पनि ध्वस्त छ। यात्रु अलपत्र परिरहेका छन्। लगातार बर्षातका कारण सडक अबरुद्ध हुँदा यात्रुले सास्ती खेप्नुपरेको नारायण नगरपालिकाका विजय शर्माले बताए। दैलेखसुर्खेत सडकखण्डमा ५० भन्दा बढी ठाउँमा पहिरो र ढुंगा लडिरहेको र १५ भन्दा बढी ठाउँमा सडक भासिएको दैलेखका चेतन गिरीले बताए। निकै चुनौतीपूर्ण यात्रा छ। आइतबार रातिदेखि यात्रु बाटोमा अलपत्र छन्। बाटोको गुणस्तर कमजोर हुँदा जति पटक बाटो मर्मत गरे पनि बाटोको सुधार हुने देखिँदैन्, झन कर्णालीको अन्य जिल्लाको हालत के होला ?, उनले भने। दैलेखका प्रहरी नायब उपरीक्षक (डीएसपी) भुवनेश्वरप्रसाद साहले दैलेख सुर्खेत सडकखण्ड बन्द रहेको र सोमबार बिहानैदेखि खुलाउने प्रयास भइरहेको बताए। दैलेखसुर्खेत सडक खण्डको चुप्रा क्षेत्र, मटेला क्षेत्र, माथिल्लो डुंगेश्वर, जिरो पोइन्ट, घोडाबास तथा डबल गैरा क्षेत्रमा कतै पहिरो गएको छ, कतै सडक भासिएको छ, पाँच देखि १० मिटरसम्म सडक भासिएको छ, डीएसपी साहले भने हामी सडक खुलाउने प्रयास गरिरहेका छौं। दैलेखका प्रमुख जिल्ला अधिकारी गोगनबहादुर हमालले सडक खुलाउने काममा सुरक्षाकर्मीसहित स्थानीय जनप्रतिनिधि खटिएको बताए। उनका अनुसार कर्णाली राजमार्ग, मध्यपहाडी राजमार्ग, दैलेख सुर्खेत सडकखण्ड लगायतका सहायक सडकअन्तर्गत ठाउँठाउँ भासिएका छन्। पहिरो गएका कारण यातायातका साधानहरू पूर्णरूपमा सञ्चालनमा आउन नसकेको उनले बताए। सुर्खेतको वीरेन्द्रनगरदेखि कोहलपुर जोड्ने रत्नराजमार्गमा पनि विभिन्न स्थानमा पहिरो खसेका कारण निर्वाध रूपमा सवारी आवागमन सञ्चालन हुन सकेको छैन। कर्णालीमा मुख्य सडकसँगै स्थानीय तह जोड्ने सहायक सडकहरू पनि अबरुद्ध छन्। ललितबहादुर बुढासुर्खेत, जीवन सेजुवालमुगु, नवराज महतारासिमकोट, हिक्मतबहादुर नेपालीदैलेख :"
धौलागिरि आधार शिविरमा दुई जनाको मृत्यु,"जोमसोम : धौलागिरि आधार शविरमा नेपाली पथप्रर्दशक र भरिया गरी दुई जनाको मृत्यु भएको छ। प्रतिकुल मौसमका कारण भारी बोकाएर लगिएका ४५ वटा घोडा खच्चड बेपत्ता भएका जनाइएको छ। दसैंअघि फोर सिजन ट्रेकिङ कम्पनी मार्फत आधार शिविरमा पुगेका दुईजना प्रथप्रर्दशक र भरियाको प्रतिकुल मौसमका कारण हिउँमा पुरिएर मृत्यु भएको मुस्ताङको घरपझोङ२ मार्फाका घोडा खच्चड गोठाला माइकल परियारले जानकारी दिए। हिउँले पुरिएर मृत्यु भएका उनीहरुको बारेमा अन्य जानकारी आउन बाँकी छ। यस्तै, प्रतिकुल मौसमकै कारण धौलागिरि आधार शिविरमा ४५ वटा घोडा र खच्चड बेपत्ता भएका छन्। दसैंअघि असोज १८ गते मुस्ताङको मार्फाबाट ट्रेकिङका लागि चाहिने सामानहरु बोकेर धौलागिरि आधार शिविर पुगेर पुन मार्फा फर्किंदै गरेका घोडा र खच्चड हावाहुरी र हिउँमा पुरिएर बेपत्ता भएका माइकल परियारले जानकारी दिए। थमसेर्कु ट्रेकिङ कम्पनी मार्फत मुस्ताङको मार्फाबाट भारी बोकाएर गएका माईकल परियारका २८ वटा र अन्यका १७ वटा गरी ४५ घोडा र खच्चड धौलागिरि आधार शिविरमा बेपत्ता भएको हो। आधार शिविरमा पुगेका ९ गोठालामध्ये ४ को उद्दार मुस्ताङका प्रमुख जिल्ला अधिकारी नेत्रप्रसाद शर्माले धौलागिरि आधार शिविरमा पुगेका ९ जना गोठालामध्ये ४ जनाको मंगलबार बिहान हेलीमार्फत उद्दार भएको जानकारी दिए। उनका अनुसार आधार शिविरको इटालियन बेस क्याम्पमा अझै ५ जना नेपालीको उद्दार हुन बाँकी छ। उनीहरु सकुशल रहेको र मौसम प्रतिकुलताका कारण उद्दारमा अवरोध सृजना भएको बताए। हामीसँग खच्चड र गोठाला लगेको थमसेर्कु ट्रेकिङ कम्पनी सम्पर्कमा आएको थियो। कम्पनीले ९ जनामध्ये ४ जनाको उद्दार भइसकेको र अरु ५ जनाको उद्दार हुन बाँकी भएको जनाएको छ। मौसम सुधार भएमा इटालियन बेस क्याम्पमा रहेका उनीहरको पनि चाँढै उद्दार हुनेछ। पर्यटकको भारी लिएर धौलागिरि क्षेत्र पुगेका मार्फाका माईकल परियारसहित अन्य ८ जना मौसम प्रतिकुलताका कारण ७ दिनसम्मै आधार शिविरमा अलपत्र परेको जनाए।मार्फाबाट खच्चडमा भारी लिएर धालागिरि शिविरमा पुग्यौं, फर्किंदा मौसम प्रतिकुल बन्यो' , माईकलले भने , '७ दिनसम्म ठाँटीमै बस्यौं, खच्चड कता हराए हराए। दसैंअघि विभिन्न ट्रेकिङ एजेन्सीहरु मार्फत धौलागिरि क्षेत्रमा सयौंको संयामा विदेशी पर्यटकसहित नेपाली गएका थिए। त्यहाँबाट हेलीमार्फत विभिन्न ट्रेकिङ कम्पनीले आफ्ना पर्यटक तथा पथप्रदर्शकलाई उद्दार गरेका थिए। अलपत्र ३० विदेशी पर्यटक सम्पर्कमा यस्तै, मनाङको थोरङ्लापासमा अलपत्र परेका ३० विदेशी पर्यटक सोमबार सम्पर्कमा आएका छन्। प्रतिकुल मौसमका कारण मनाङ र मुस्ताङको सीमाना थोरङ्लापासमा उनीहरु अलपत्र परेका थिए। उनीहरु सबै सुरक्षित रहेका मुक्तिनाथका पर्यटन व्यवसायी सुरज गुरुङले जानकारी दिए। ट्रेकिङ एजेन्सिज एसोसिएन अफ नेपाल( टान)का महासचिव बिनोद सापकोटाले नेपालको पश्चिमी हिमाली क्षेत्रमा सयौं पर्यटक गएका र उनीहरुमा कतिपय पर्यटक अलपत्र र सम्पर्कविहीन रहेको बताएका छन्। विभिन्न कम्पनीबाट के कतिको संख्यामा पर्यटक गएका थिए र उनीहरुको अवस्था तथा विवरण प्राप्त हुन नसकेको टानका महासचिव सापकोटाले उल्लेख गरे।"
