शीर्षक,विवरण
स्वास्थ्य सामग्री हस्तान्तरण,"नुवाकोट : स्वास्थ्य सेवालाई प्रभावकारी बनाउने उद्देश्यले नुवाकोटको विदुर नगरपालिकाका वडाहरूमा स्वास्थ्य सामग्री हस्तान्तरण गरिएको छ। प्राप्त सामग्रीहरू सहयोगी संस्थाले विदुर नगरपालिकाका मेयर राजन श्रेष्ठलाई हस्तान्तरण गरेको हो। सहरी खानेपानी तथा सरसफाई (क्षेत्रगत) आयोजना, आयोजना व्यवस्थापन कार्यालय, रानीपोखरी काठमाडौंले विदुर नगरपालिकाका आठवटा वडामा हेल्थ डेस्क स्थापनाका लागि विभिन्न स्वास्थ्य सामग्रीहरू हस्तान्तरण गरेको हो। उपलब्ध गराइएको सामग्रीहरू बुझ्दै मेयर राजन श्रेष्ठले यसबाट वडावासीहरूलाई प्रभावकारी र पारदर्शी रूपमा सेवा प्रदान गर्न सहज हुने बताए। संस्थाले दिएका गरेका सामग्रीहरू मेयर श्रेष्ठले वडाध्यक्षहरूलाई हस्तान्तरण गरेका छन्। वडाध्यक्षहरूले हेल्थ डेस्कबाट सर्वसाधारणलाई उपचारमा सहजता हुनुका साथै सामग्रीहरूको सदुपयोग गरिने बताए। खानेपानी तथा ढल व्यवस्थापन विभाग पानीपोखरी, काठमाडौँको कार्यक्रमअन्तर्गत साना सहरी आयोजना अन्तर्गत जापान सरकारको अनुदानमा पहिलो चरणमा विदुरको आठवटा वडा कार्यालयहरूमा हेल्थ डेस्क स्थापना गर्न सामग्रीहरू उपलब्ध भएको कार्यालयले जनाएको छ। यसबाट बिरामीहरूलाई प्रभावकारी रूपमा स्वास्थ्य उपचार गर्न सहज हुने विदुर नपाका प्रमुख प्रशासकीय अधिकृत विनोदकुमार खनालले जानकारी दिए।"
पौडी खेल्ने क्रममा मृत्यु भएका तीनै जनाको सनाखत,"हेटौंडा : मकवानपुरको हेटौंडा उपमहानगरपालिका७ न्यूरेनीस्थित नागदहमा शुक्रबार अपरान्ह साढे ५ बजे पौडी खेल्ने क्रममा डुबेर मृत्यु भएका तीनै जनाको सनाखत भएको छ। प्रहरीका अनुसार हेटौंडा१५ का १७ वर्षीय साहिल लामा, १२ वर्षीय कार्शाङ जिम्बा र १३ वर्षीय सन्जीव मोक्तानको मृत्यु भएको हो। पौडी खेल्न गएका चार जनामध्ये हेटौंडा८ का १२ वर्षीय रियान्स माझी भने पौडी खेलेरै बाहिर उत्रिएका जिल्ला प्रहरी कार्यालय मकवानपुरका प्रहरी उपरीक्षक बामदेव गौतमले जानकारी दिए।"
मिल्स भेट्रान्स : दमकलखनपुर उपाधि नजिक,विराटनगर : झापाको दमकलखनपुर भेट्रान्स क्लब विराटनगरमा जारी प्रदेश १ स्तरीय प्रथम टुबोर्ग मिल्स भेट्रान्स गोल्डकप प्रतियोगिताको उपाधिनजिक पुगेको छ। प्रदेश राजधानी विराटनगरको जुट मिल्स मैदानमा शुक्रबार भएको पहिलो सेमिफाइनलमा सुनसरीको भरौल भेट्रान्स क्लबमाथि २० गोल अन्तरले हाबी बन्दै दमकलखनपुर फाइनलमा प्रवेश गरेको हो। रोमाञ्चक खेलको पहिलो हाफ गोलरहित बराबरीमा सकियो। मध्यान्तरपछि भरौललाई दबाबमा राख्दै दमकलखनपुर विजयी बिनेको हो। सुवास आङथुपोले ३७औं मिनेटमा गोली गर्दै टिमलाई अग्रता दिलाए। ५३औं मिनेटमा देउमान लिम्बूले डीबक्सभित्रबाट गरेको प्रहारले पोस्टको दिशा पाउँदा दमकलखनपुरको जित निश्चित भयो। खेलको म्यान अफ दी म्याच दमकलखनपुरका रमेश बस्नेतले नगद २ हजार १ सय रुपैयाँ पाए। बस्नेतलाई विराटनगरका युवा व्यवसायी मनोजविक्रश शाहले पुरस्कार प्रदान गरेका हुन्। दमकलखनपुरले उपाधि रक्षाका लागि विराटनगरको हाटखोलास्थित मर्निङ भेट्रान्स क्लब र आयोजक मिल्स भेट्रान्स क्लब 'क' बीचको वितेजासँग प्रतिस्पर्धा गर्नुपर्ने छ। फाइनलमा दमकलखनपुरसँग भेट पक्का गर्ने टोलीको छिनोफानो शनिबारको दोस्रो सेमिफाइनल प्रतिस्पर्धाबाट हुँदैछ। फाइनल सोमबार (असोज १० गते घटस्थापनाका)का दिन हुने प्रतियोगिता संयोजक मनोज खड्काले बताए। उनका अनुसार असोज १ गतेदेखि सुरु भएको प्रतियोगितामा प्रदेश १ का ११ वटा टिम सहभागी थिए। मिल्स भेट्रान्स क्लबले गरेको प्रतियोगिताको विजेताले ५१ हजार एक सय ११ रूपैयाँ र उपविजेताले ३१ हजार १ सय ११ रूपैयाँ पाउने जानकारी खड्काले दिए।
निर्वाचन चिह्नबारे भ्रम सिर्जना नगर्न आयोगको आग्रह,काठमाडौं : निर्वाचन चिह्नबारे भ्रम सिर्जना गरेकोप्रति निर्वाचन आयोगले ध्यानकर्षण भएको जनाएको छ। निर्वाचन आयोगमा दर्ता रहेको हाम्रो नेपाली पार्टी नामक राजनीतिक दललाई प्रदान गरेको चुनाव चिह्न स्वतन्त्रहरूको साझा तथा वैकल्पिक चिह्न भनेर जनमानसमा भ्रम सिर्जना गर्ने कार्य भइरहेको प्रति आयोगले ध्यानाकर्षण भएको जनाएको हो। दललाई प्रदान गरिएको निर्वाचन चिह्न स्वतन्त्र उम्मेदवारको निर्वाचन चिह्नको समूहमा नरहने र उम्मेदवारहरूलाई प्रदान गर्न नसकिने आयोगले जनाएको छ। आयोगले दलको नामबाट लौरो चिह्न प्रयोग नगरी स्वतन्त्र तथा वैकल्पिक शक्तिको लौरो अभियान स्वतन्त्र उम्मेदवार भनी प्रचारप्रसार गरेको कार्य निर्वाचनको स्वच्छ प्रतिष्पर्धाको सिद्धान्तविपरीत देखिएको र यसले आम जनमानसमा भ्रम तथा अन्यौलता सिर्जना भएको जनाएको छ। आयोगले त्यस्ता भ्रामक कुराहरू प्रचारप्रसार नगर्न नगराउन र विभिन्न सामाजिक सञ्जालमा लौरो चिह्न भनी राखिएका सामग्री तुरुन्त हटाउनका तीन दिनभित्र आयोगमा स्वयं उपस्थित भई स्पष्टीकरण पेश गर्न हाम्रो नेपाली पार्टीका अध्यक्ष अनन्तराज घिमिरेलाई आदेश दिएको छ।
व्यावसायिक तरकारी खेतीबाट आम्दानी गर्दै किसान,"दिपायल : दिपायलडोटीको जोरायल गाउँपालिका१ तिलाचौरका खड्क मल्ल आधुनिक तरिकाले तरकारी खेतीमा संलग्न छन्। बाइस वर्षदेखि उनले व्यावसायिक रूपमा तरकारी खेतीबाट आम्दानी गर्न सफल भएका छन्। बारीमा उत्पादित तरकारी बेचेर उनले वार्षिक रूपमा तीन लाखदेखि चार लाख रुपैयाँ आम्दानी गर्दै आएका छन्। 'परम्परागत तरिकाले विगतमा तरकारी खेती गर्दा मुस्किलले वर्षमा १० हजारदेखि १५ हजार मात्रै आम्दानी हुन्थ्यो', उनले भने, 'आधुनिक तरिकाले तरकारी खेती गरी बढी उत्पादन लिनका लागि तालिम पाएँ। तालिममा सिकेका कुरा व्यवहारमा उतार्न थालेँ। उत्पादन बढेसँगै आम्दानी पनि विगतको तुलनामा दुई गुणाले बढेको छ।' साथै उनले तालिमसँगै अनुदानमा थोपा सिँचाइसहितको प्लाष्टिक टनेल, पावर टिलर, सिँचाइका लागि पम्पसेटलगायतका सामग्री पनि बनाएको बताए। उनले सुदूरपश्चिम प्रदेश सरकार र कृषि ज्ञान केन्द्र डोटी जिल्लाबाट छनोट भई उत्कृष्ट भीमदत्त कृषक पुरस्कार पनि प्राप्त गरेका थिए। तरकारी खेतीमै संलग्न डोटी जोरायल गाउँपालिका२ का दिलबहादुर बैजालिमगरको वार्षिक कमाइ सात लाख जति हुने गरेको छ। तरकारी बजारमा बेचेर उनले आम्दानी गर्दै आएका छन्। 'व्यावसायिक तरकारी खेतीमा संलग्न भएपछि अनुभव बटुल्दै जाँदा आम्दानी पनि चाहेअनुरूप हुँदै गएको छ। तरकारी खेतीबाट आएको पैसाले घर खर्चसँगै छोराछोरीको खर्च चलाउन सहज भएको छ', उनले भने। पहिलो वर्षमै दुई रोपनी जग्गाबाट मुला खेती सुरु गर्दा राम्रोसँग उत्पादन हुन थालेपछि यसलाई व्यावसायिक रूपमा लैजानुपर्छ भन्ने आफूमा आँट आएको उनले बताए। उनले भने, 'त्यही दुई रोपनी जग्गामा व्यावसायिक रूपमा मुला खेती सुरु भएको तरकारी खेती अहिले सिद्धेश्वर कृषि तथा पशुपन्छी फर्म दर्ता गरी पाँच वर्षका लागि कुमारी बैंकबाट सात लाख कर्जा लिई १८ रोपनी जग्गामा गरेको छु। अहिले बेमौसमी तरकारी उत्पादनमा जोड दिएको छु।' दिलबहादुरले अझै व्यवसायलाई विस्तार गर्न चाहेको बताए। बारीमा अहिले टमाटर, खुर्सानी, घिरौंला, काँक्रा, बन्दागोभी, आलु फलेका छन्। तरकारी खेतीबाट राम्रो आम्दानी गर्नुका साथै अहिले कुमारी बैंकको चार लाख ऋण तिरी बाँकी तीन लाखको ब्याज तिरिरहेको र कैलालीको अत्तरियामा आधा कठ्ठा जग्गा जोड्न सफल उनले सुनाए। बारीमा लगाइएको तरकारी बेच्नका लागि तयार भएपछि किसानले फोनमार्फत व्यापारीलाई बोलाएपछि व्यवसायीले चलनचल्तीको मूल्यमै बारीबाट तरकारी खरिद गरी लैजाने गरेका छन्। केही तरकारी स्थानीय बजारमा बिक्री हुने गरेको छ। जोरायल गाउँपालिकालाई डोटी जिल्लाकै तरकारी खेतीका लागि उर्वर भूमि मानिन्छ। यस क्षेत्रका किसानले करेला, टमाटर खुर्सानी, लौका, काँक्रा, काउली, बोडी, बन्दागोभी, भण्टा, भेँडे खुर्सानीलगायत लगाउने गरेका छन् । कृषि पूर्वाधार, बीउबिजन, सिँचाइ, कृषि उपज सङ्कलन केन्द्र र बजार प्रवद्र्धनलगायतका कार्य सहज बनाउनाका साथै किसानको क्षमता विकास, उत्पादन सामग्रीसँगै साना सिँचाइ निर्माण तथा मर्मतसम्भारमा सहयोग गरिरहेको कृषि ज्ञान केन्द्र डोटीका प्रमुख नरेन्द्र पनेरुले बताए। उनले जिल्लामा फलफूल तथा तरकारी खेतीका लागि जोरायल गाउँपालिका, शिखर नगरपालिका र दिपायल सिलगढी नगरपालिका, फलफूल खेतीका लागि बडीकेदार गाउँपालिका र बोगटान फुड्शील गाउँपालिका, बीउ उत्पादनका लागि जोरायल गाउँपालिका तथा अदुवा बेसारका लागि बडीकेदार गाउँपालिका र बोगटान फुड्शील गाउँपालिकालाई पकेट क्षेत्र निर्धारण गरिएको जानकारी दिए। रासस"
"ठेकेदार टुंगो नलाग्दै योजना शिलान्यास, डीपीआर पनि स्वीकृत हुनै बाँकी","सिमरा : सहरी विकास मन्त्री मेटमणि चौधरीले विस्तृत परियोजना प्रतिवेदन (डीपीआर) र टेण्डर प्रक्रिया पूरा नभएको योजनाको शुक्रबार शिलान्यास गरेका छन्। बारामा ४६ करोडको लागतमा निर्माण हुन लागेको तीनवटा योजनाको शिलान्यास गरेका हुन्। कानुनी प्रक्रिया लत्याउँदै मन्त्री चौधरीले जीतपुरसिमरा उपमहानगरपालिकाभित्र एकैपटक तीनवटा योजना शिलान्यास गरेका हुन्। योजना शिलान्यास गर्न मन्त्री चौधरी सहरी विकास तथा भवन निर्माण विभागको टोली लिएर सिमरा आएका थिए। मन्त्री चौधरीले अनुमानित ३५ करोड बजेट रहेको पथलैयावीरगन्ज व्यापारिक राजमार्गमा पर्ने गढीमाई मन्दिरको चोकदेखि पूर्वतर्फ रमौली, बसडिल्वा, इनर्वासिरा बजार, सानो मटिअर्वा, चिनिमिल हुँदै मानवत मटिअर्वा भएर हुलाकी राजमार्ग जोड्ने सडकखण्डको शिलान्यास गरेका छन्। उक्त सडकखण्ड जीतपुर सिमराको वडा नं ८, १९ र २० मा पर्दछ। यसैगरी जीतपुर सिमरा७ स्थित गढीमाई मन्दिरमा ६ करोडको पार्क, सिमरास्थित टेलिकम चोकबाट पूर्वतर्फ विकासशील चोक, रंगशाला चोक हुँदै एयरपोर्ट सिमाना र एयरपोर्ट रोडको पिपलबोटदेखि बिकासशिल चोकसम्म पाँच करोडको सडक योजना शिलान्यास गरेका छन्। सघन सहरी विकास कार्यक्रमअन्तर्गत मन्त्रालयको बहुवर्षीय कार्यक्रमअन्तर्गत ५० करोडको बजेटबाट योजना निर्माण गर्न लागिएको हो। विभागले डीपीआर स्विकृत नगरेको योजनाका लागि यस वर्ष १७ करोड विनियोजन भएको छ। काठमाडौंको मनिषा इन्जिनियरिङ कन्सल्टेन्टले स्थानीय तह निर्वाचनपछि उक्त योजनाको डीपीआर तयार गरेको थियो। कानुनी प्रावधानमा भने कन्सल्टेन्टले दिएको डीपीआर प्रतिवेदनमा विभागले उल्लेखित दररेट, विवरण ठिक रहे नरहेको अध्ययन गरी उक्त डीपीआर स्वीकृत गर्नुपर्ने र उक्त डीपीआरकै आधारमा टेण्डर आव्हान गरेर ठेकेदार छनौट प्रक्रिया गर्नुपर्नेछ हुन्छ। साढे १७ लाख खर्चिएर कन्सलटेन्टमार्फत तयार गरिएको डीपीआरलाई स्वीकृतनै नगराई र ठेकेदार टुंगो नलाग्दै मन्त्री चौधरीले शिलान्यासलाई प्राथमिकता दिएका हुन्। निर्वाचनको समयमा हतार गरेर शिलान्यास गरिएको भन्दै स्थानीय स्तरमा मन्त्री चौधरीको आलोचना भएको छ।"
राष्ट्रकवि घिमिरेको अन्तिम महाकाव्य ऋतंभरा लोकार्पण,"काठमाडौं : राष्ट्रिकवि माधव घिमिरेको अन्तिम कृति ऋतंभरा महाकाव्य लोकार्पण गरिएको छ। शुक्रबार काठमाडौंमा सम्पन्न एक समारोहमा प्रमुख अतिथि नेपाल प्रज्ञा प्रतिष्ठानका कुलपति गंगाप्रसाद उप्रेती, राष्ट्रपति घिमिरेकी पत्नी महाकाली घिमिरे, साहित्यकार रमा शर्मा र राष्ट्रकविका कृतिमा विद्यावारिधी गर्ने डा लेखप्रसाद निरौलालगायतले उक्त कृतिको लोकार्पण गरेका हुन्। नेपाल शिक्षा परिषद् तथा साझा प्रकाशनको संयुक्त आयोजनामा भएको विमोचन समारोहमा प्रमुख अतिथि उप्रेतीले उक्त पुस्तक लामो प्रतिक्षापछि आएकोमा पुस्तक प्रकाशनमा महत्वपूर्ण भूमिका निभाएका राष्ट्रकविका परिवारका सदस्यलाई धन्यवाद दिए। उनले भने, 'यो पुस्तकको प्रतिक्षा गरेको धेरै भएको थियो। कसरी कोबाट कहिले आउँछ भन्ने प्रतिक्षा हामीलाई थियो। आज त्यो प्रतिक्षाको घडी सकिएको छ। कृति पाठकमाझ आएकोमा हामी निकै खुसी भएका छौं।' कार्यक्रममा राष्ट्रकविकी छोरी शान्ति अधिकारीले पुस्तक तयार पार्ने क्रममा बुवासँग जोडिएका पलहरूको स्मरण गर्दै कविता वाचन गरिन्। बुवाकै प्रेरणाले संगीतमा लागेकी अधिकारीले ऋतंभराका केही श्लोकमा संगीत भरेकी छन्। राष्ट्रकवि घिमिरेको शोककाव्य गौरीकी पात्र मध्येकी शान्ति एक हुन् भने अर्की पात्र उनकी बहिनी कान्ति घिमिरे न्यौपाने पनि कार्यक्रममा उपस्थित थिइन्। राष्ट्रकविका छोरा राजिब घिमिरेले पहिले बुवाको अक्षर मोतिका दाना जस्ता अत्यन्तै सुन्दर रहेको बताए। तर विस्तारै हात काप्न थालेपछि अक्षर बिग्रदै गएको उनले बताए। घिमिरेले बुवाले उक्त कृतिमा साहित्यरूपी महासागरबाट मोति टिपेर ल्याएर राखेका प्रतिक्रिया दिए। बुवाले आफ्नो अन्तिम अवस्थामासमेत आफ्नो यो इच्छा पूरा नहुने हो कि भनेर चिन्ता व्यक्त गरेका बताए। जसरी राष्ट्रकवि घिमिरे सम्पूर्ण साहित्यप्रेमी माझ अमर रहे, त्यसरी नै बुवाको अरू कृतिजस्तै यो पनि अमर रहोस् भन्ने उनले कामना गरे। पेसाले इन्जिनियर रहेका उनले उक्त कृतिलाई आफ्नो आमाको इच्छाअनुसार आठै सन्तानले नै लागि परेर प्रकाशन गरेको बताए। उनले भने, 'बुवाले लेखेर पोका पोका पारेर राख्नुभएका कृतिलाई हामी आठ जना छोराछोरीले समेटेर प्रकाशन गर्यौं। यसलाई प्रकाशनका लागि धेरैले मागेका थिए। तर आमाको इच्छानुसार यो काम हामीले नै सम्पन्न गर्यौं।' राष्ट्रकवि घिमिरेकै विषयमा विद्यावारिधी गरेका डा निरौलाले राष्ट्रकवि घिमिरेको यस कृतिले नेपालको शिर उचो बनाएको बताए। राष्ट्रकवि घिमिरेको शकुन्तला, मालती मंगले, हिमालपारि हिमालवारिलगायतका गीतिनाटक, आफ्नो बाँसुरी आफ्नै गीत, चारु चर्चालगायका निबन्ध र बाला लहरी, बिजुले र बिजुलालगायतका बालरचना छ। उनका इन्द्रकुमारी, किन्नर किन्नरी, गौरी, चैत वैशाख, राजेश्वरी, राष्ट्रनिर्माता र विषकन्या लगायतका कृति पनि निकै चर्चित छन्।"
जलवायुमैत्री कानुन बनाउने प्रतिवद्धता,"धनगढी : सुदूरपश्चिम प्रदेश सरकारले जलवायुमैत्री कानुन र बजेट निर्माण गर्ने प्रतिवद्धता गरेको छ। प्रदेश सरकारका प्रवक्ता एवम आन्तरिक मामिला तथा कानुन मन्त्री डाक्टर रणबहादुर रावलले प्रदेश सरकारको तर्फबाट यस्तो प्रतिवद्धता व्यक्त गरेका हुन। शुक्रबार धनगढीमा अन्नपूर्ण मिडिया नेटवर्कले आयोजना गरेको जलवायु परिवर्तन र शासन, जलवायु अनुकुलन नेपाल निर्माणका लागि प्रदेश स्तरीय जलवायु सम्मेलनको आयोजना गरेको हो। 'प्रदेश सरकार जलवायुमैत्री कानुन निर्माण गर्न र जलवायुमैत्री बजेट निर्माणका लागि प्रतिवद्धता व्यक्त गर्दछ', मन्त्री रावलले भने। रावल प्राकृतिक स्रोत विषयमा पिएचडी समेत हुन। अन्नपूर्ण मिडिया नेटवर्कले आयोजना गरेको जलवायु सम्मेलनमा सहायक वन अघिकृत तथा वातावरण विषयमा स्नातकोत्तर गरेका जिसन कार्कीले सुदूरपश्चिममा जलवायु परिवर्तनले गरेको असरका बारेमा कार्यक्रम प्रस्तुत गरेका थिए। यसअघि प्रदेशका आन्तरिक मामिला तथा कानुन मन्त्री डाक्टर रण बहादुर रावल, निर्वतमान प्रदेश सभा सदस्य पुर्णा जोशी, प्रदेश नीति तथा योजना आयोगका उपाध्यक्ष मोहनदेव जोशी, धनगढी उपमहानगरपालिकाकी उपमेयर कन्दकला राना र नेटवर्कका नरेन्द्र साउदले गमलाको फूलमा पानी राखेर कार्यक्रमको सुरुवात गरेका थिए। जलवायु परिवर्तनका कारण सुदूरपश्चिमको हिमाल पग्लिन थालेको, खानेपानीका परम्परागत मुहानहरू सुक्न थालेको, पहाडमा पहिरोले बर्सेनि जनधनको क्षति भइरहेको, माघमै काफल पाक्ने र लालिगुराँस फुल्ने गरेका कुराहरू जलवायु परिवर्तनको असरले भइरहेको कार्यपत्रमा समावेश थियो। यस्तै तराईका जिल्ला कैलाली र कञ्चनपुरमा भूमिगत पानीको सतह गहिरो भएकाले नल्काहरूमा पानी नआउने, हिमतालहरू फुटेर तराई डुबान पर्ने गरेको, चुरेको विनासका कारण चुरेबाट बगेको लेदो माटो र ढुंगा तराईमा थिग्रीन थालेपनि नदीको सतह बगेर डुवान हुने गरेको जस्ता समस्याहरू जलवायु परिवर्तनका कारण देखिएका उनले बताए। पछिल्लो केही वर्षयता औषतभन्दा बढी वर्षा हुने गरेको छ। वर्षभरी हुने वर्षा एकदुई दिनमै हुने गरेको, मनसुनको समय पछाडि सर्दै गएकाले (जस्तो की साउन भदौ भन्दा बढी वर्षा असोज र कार्तिकमा हुने गरेको) पृथ्वीमा समस्या आइरहेको कार्यपत्रमा उल्लेख छ। सम्मेलनमा मन्त्री रावलले प्रदेश सरकारले वन ऐन बनाइसकेको, पर्यावरणसम्बन्धी ऐन पनि बनाइसकेको भन्दै प्रदेश सरकार जलवायुका असरबारे गम्भीर रहेको बताएका थिए। कार्यक्रममा पूर्व आन्तरिक मामिला तथा कानुनमन्त्री तथा निवर्तमान प्रदेश सभा सदस्य पुर्णा जोशीले पनि जलवायु अनुकुल नीति अझै आवश्यक रहेको बताइन्। 'हरेक नागरिकले स्वच्छ वातावरणमा बाँच्न पाउने अधिकार संविधानले नै दिएको छ। त्यसैले हरेक सरकार चाहे संघ होस्, प्रदेश वा स्थानीय सरकार, जलवायुमैत्री बजेट बनाउन आवश्यक छ,' उनले भनिन। उनले आफ्नै पालामा वन ऐन र वातावरणसम्बन्धी ऐन आएको दाबी गरिन्। 'मैरै पालामा यी दुई ऐन आएका हुन्। वन काटनु हुँदैन भन्दा पनि वनका बयस्क रुखहरूलाई प्रयोग गर्ने र नयाँ रुख उत्पादन गर्नेमा जोड दिनुपर्छ', उनले भनिन। पछिल्लो समय गाउँ गाउँमा डोजरे विकास कारण पनि जलवायु खलबलिरहेको उनको भनाइ थियो। 'प्रदेश सरकारले पनि गाउँमा सडककै योजना बढी दियो, स्थानीय सरकारहरूले त मनपरी डाँडाकाँडामा डोजर चलाए। त्यसबाट कमलो पहाड हल्लियो र बर्खामा पानी पस्ने वित्तिकै ठुलो ठुलो पहिरो आउन थाल्यो, अहिले धेरै मानवीय क्षति हुनुमा पनि डोजरे विकास प्रमुख कारण हो', निवर्तमान प्रदेश सभा सदस्य जोशीले भनिन। कार्यक्रममा प्रदेशको नीति तथा योजना आयोगका उपाध्यक्ष मोहन देव विष्टले पनि पहिलो पञ्चवर्षीय योजनामा जलवायु अनुकुलनका योजनाहरू समावेश गरिएको बताए। 'हामीले ८८ वटै स्थानीय तहहरूबाट जलवायु अनुकुल हुने योजना माग गरेका थियौं, केही आएका छन, अहिले नयाँ नयाँ जनप्रतिनिधि आएका कारण पनि आउन सकेका छैनन, अब हामीले सबै स्थानीय सरकारले पठाएका योजनाहरू समेटेर योजना बैंक नै बनाउने अवधारणा अघि सारेका छौं' उपाध्यक्ष विष्टले भने। धनगढी विगत ४० वर्षदेखि डुबानमा पर्दै आएको छ। धुलो र धुवाँले वातावरणमा असर परिरहेको छ। धनगढीमै पनि बाढीका कारण मानिसहरूको जग्गा कटान भइरहेको छ। धनगढीमा पछिल्ला वर्षभन्दा वर्षाको दर घटेको छ। कार्यक्रममा सहभागी धनगढी उपमहानगरपालिकाकी उपमेयर कन्दकला रानाले जलवायु अनुकुलनका लागि अबदेखि उपमहानगरले काम गर्ने प्रतिवद्धता गरिन। 'धनगढीको खोलानालाको ४० वर्षदेखिको अतिक्रमण हामीले हटाउने अभियानको सुरुवात गरेका छौं। प्राकृतिक रूपमा बगिरहेका खोलाहरूमा भएको अवरोध हटाएका छौं, जसकारण यस वर्ष धनगढी डुबानमा परेन। हरित सहर बनाउने हाम्रो अभियान नै छ', उनले भनिन। उनले जलवायु परिवर्तनको असर महिला र बालबालिकामा बढिरहेकाले उपमहानरले महिला र बालबालिका केन्द्रित गरी बजेट बनाएको बताइन्। 'जलवायु परिवर्तनका कारण मानव स्वास्थ्यमा पनि असर परिरहेको छ। उपमहानगरपालिकाले हरेक वडामा महिनाको एक पटक विषेशज्ञ सहितको निःशुल्क स्वास्थ्य शिविर सञ्चालन गरिरहेको छ, साउन १ गते देखि सुरु गरिएको यो अभियानमा हामी हरेक वडामा दुई दुई पटक स्वास्थ्य शिविर लगेर पुगिसकेका छौं', उप मेयर रानाले भनिन। कार्यक्रममा नेकपा एमालेका सचिव डेजी पाण्डे र नेपाली कांग्रेसका सहसचिव कलेसु चौधरी, परिवार दलकी केन्द्रीय सदस्य विष्णु घिमिरे विक, थारु कल्णकारीणी सभाका कार्यवाहक अध्यक्ष माधव थारु, बरिष्ठ पत्रकार चित्रांग थापा, उपभोक्ता हकहित संरक्षण मञ्चका प्रदेश सचिव भोजराज जोशी र कोषाध्यक्ष चित्रा पनेरु, सामुदायीक वन उपभोक्ता संघका अध्यक्ष डण्डीराज सुबेदी, युवा अभियन्ता बसन्ती सापकोटा लगायत विभिन्न संघसंस्थाबाट आएका व्यक्तिहरूले मन्त्री रावल, निवर्तमान प्रदेश सभा सदस्य, नीति तथा योजना आयोगका उपाध्यक्ष र उपमेयर रानालाई प्रश्न गरेका थिए। अन्नपूर्ण मिडिया नेटवर्कको तर्फबाट पृथ्वी ढुंगानाले आन्तरिक मामिला तथा कानुन मन्त्रीलाई विषेशज्ञहरूले तयार पारेको जलवायु अनुकुलनसम्बन्धी अवधारणापत्र बुझाएका थिए। अन्नपूर्ण मिडिया नेटवर्कले शुक्रबार धनगढीमा आयोजना गरेको प्रदेश स्तरीय जलवायु सम्मेलनका सहभागिहरू। तस्बिर : शिवराज भट्ट"
निर्वाचन अधिकृतको कार्यालय असोज २० गतेभित्र स्थापना गरिसक्नुपर्ने,काठमाडौं : निर्वाचन आयोगले यही असोज १५ देखि २० गतेभित्र निर्वाचन अधिकृतको कार्यालय स्थापना गरिसक्न निर्देशन दिएको छ। आउँदो मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि सो अवधिमा कार्यालय स्थापना गर्ने गरी बिहीबार आयोगले निर्णय गरेको हो। आयोगको निर्णयानुसार निर्वाचन अधिकृतको कार्यालय स्थापना भएपछि उक्त कार्यालय स्थापना भएको जानकारी आयोगलाई गराउनुपर्ने छ। निर्वाचन अधिकृतले कार्यालय स्थापना गरेपछि आयोगको पूर्व सहमतिबिना तोकिएको निर्वाचन क्षेत्र नछाड्न सबै निर्वाचन अधिकृतलाई जानकारी गराउने निर्णय भएको छ।
"माग प्रत्यक्षमा, सिफारिस सुटुक्क समानुपातिकमा","उदयपुर : नेपाली कांग्रेस उदयपुरका निर्वतमान सभापति विदुर बस्नेतले समानुपातिक (बन्द) सूचीबाट आफ्नो नाम हटाइदिन पार्टी केन्द्रीय समितिलाई आग्रह गरेका छन्। आफ्नो पूर्व सहमतिविना बन्द सूचीमा नाम राखेकोमा आपत्ति जनाउँदै तत्काल नाम हटाइदिन उनले आग्रह गरेका हुन्। बस्नेतले बिहीबार एक विज्ञप्ति जारी गर्दै आफू प्रतिनिधि सभाको प्रत्यक्षको प्रत्यासी भएकाले समानुपातिकतर्फको बन्द सूचीको नाम हटाउन केन्द्रसँग माग गरेका हुन। विज्ञप्तिमा उनले उदयपुरको प्रतिनिधि सभा क्षेत्र १ मा प्रत्यक्ष तर्फको उम्मेदवारबाहेक अरू कुनै पनि पदमा दावी नरहेको बताएका छन्। पार्टीले निर्वाचन आयोगमा सहमतिविनै समानुपातिक सूचीमा नाम पठाउँदा आश्चर्यचकित भएको बताए। आफूलाई थाहै नदिई गरिएको यस्ता हर्कत तत्काल बन्द गर्न उनले आग्रह गरे। 'पार्टीले समानुपातिकको बन्द सूची आयोगमा बुझाउनुभन्दा अघि नै मैले विज्ञप्ति मार्फत जानकारी दिएको भएता पनि सुनियोजित रूपमा मलाई एक शब्द नसोधि जिल्लाका पार्टी कार्यकर्ता साथीहरूको भावनामा समेत आँच पुर्याउने गरी समानुपातिक उम्मेदवारीको बन्द सूचीमा राख्ने कार्यप्रति आपत्ति प्रकट गर्दछु,' विज्ञप्तिमा भनिएको छ।"
संविधानको अपमान गरेको भन्दै राष्ट्रपतिलाई ध्यानाकर्षण पत्र,"काभ्रे : संविधानको अपमान गरेको भन्दै काभ्रेका सत्ता गठबन्धनका युवाहरूले राष्ट्रपतिलाई ध्यानाकर्षण पत्र बुझाएका छन्। युवाहरूले सहायक प्रमुख जिल्ला अधिकारी अमर दिप सुनुवारलाई संयुक्त रूपमा ध्यानाकर्षण पत्र बुझाएका हुन्। नेपाली कांग्रेस निकट नेपाल तरुण दल, नेकपा माओवादी निकट वाईसीएल र समाजवादी पार्टीका युवा संघ नेपालका युवा जिल्ला प्रशासन कार्यालय पुगेका थिए। युवा संगठनहरूको संयुक्त बैठकले प्रतिनिधि सभा र राष्ट्रिय सभाबाट पुनः पारित भई प्रमाणीकरणका लागि राष्ट्रपतिसमक्ष पेश भएको नागरिकता विधेयक संविधानले सुनिश्चित गरेको १५ दिनभित्र प्रमाणीकरण नगरेर राष्ट्रपतिले संवैधानिक व्यवस्थामाथि नै गम्भीर रूपले प्रहार गरेकाले ज्ञापन पत्र बुझाएको तरुण दलका जिल्ला अध्यक्ष सुजन लामाले बताए। राष्ट्रपतिको गैरसंवैधानिक कदमबाट जनताले निर्वाचित गरेको संघीय संसदको घोर अपमान र अवमूल्यन भएको भन्दै ज्ञापन पत्र बुझाएको वाइसिएल काभ्रे जिल्ला अध्यक्ष लनम दोर्जे लामाले जानकारी दिए। राष्ट्रपतिको जनविरोधी कदमबाट नागरिकता प्राप्त गरिसकेका नेपाली आमाबुवाका सन्तानले नेपाली नागरिकता प्राप्त गर्ने संवैधानिक हकबाट बञ्चित भएका युवा संघ कभ्रेका इन्चार्ज ईश्वार बन्जाराले बताए। नागरिकताविहीन नेपाली नागरिकहरूलाई नागरिकता प्राप्त गर्ने सवैधानिक अधिकार बञ्चित गरेको वाईसीएल काभ्रे इन्चार्ज प्रदिप लामाले जानकारी दिए।"
"माधव नेपालको पार्टी तीतेपातीको झारजस्तै हो, अर्को भदौसम्म पुग्दैन : केपी ओली","काठमाडौं : नेकपा एमाले अध्यक्ष केपी शर्मा ओलीले एमालेविरुद्ध लाग्नेहरुलाई अरिङ्गाल बनेर ध्वस्त पार्न निर्देशन दिएका छन्। राजधानीमा आयोजित युवा संघको कार्यक्रममा बोल्दै उनले एमालेविरुद्ध भ्रम फेलाउनेहरुविरुद्ध अरिंगाल भएर लाग्न निर्देशन दिएका हुन्। 'अरिंगालजस्तो प्रचारवाजीमा लाग्नुपर्छ भन्दा अरिंगाल लगाउने कुरा गर्यो भन्छन्,' उनले भने, 'लगाउने नै हो। हाम्राविरुद्ध सारा सञ्चारमाध्यम लगाउन हुन्छ, खन्याउन हुन्छ। बारुला भएर लाग्न हुन्छ। अनि हामी अरिंगाल बन्न नहुने?' उनले माधव कुमार नेपाल नेतृत्वको नेकपा एकीकृत समाजवादी पार्टी तीतेपातीको झारजस्तै भएको बताए। उनले माधव नेपालको पार्टी अर्को भदौसम्म नरहने दाबी गरे। 'तीतेपातीको बोट तीन महिनामा बुढो हुन्छ। 'एस' पार्टी भन्ने छ नि आजकल। पोहोर भदौमा जन्मियो। अहिले भदौमा बैंस आयो। अर्को भदौ पुग्दैन। तीतेपाटीको झारजस्तै हो,' उनले भने। उनले गठबन्धनमा आबद्ध दलहरु उमेरअनुसार बुढो भएको बताए। उनले आफू नेतृत्वको नेकपा एमाले भने युवा पार्टी भएको दाबी गरे। 'स्थापना भएको ७२७३ वर्ष भइसक्यो, तैपनि युवा पार्टी हुन्छ भन्ने आम जिज्ञासा हुनसक्छ। एउटा सल्लाको रुख ५० वर्षसम्म बढ्दै लाग्छ। मान्छेले वर पिपल लगाउन चौतारा चिनेको थाहा छ। वरपिपल सयौं वर्ष बाँच्छ। कति वर्ष बाँच्छ बाँच्छ। म सानै हुँदादेखिका वरपिपल छँदैछ। त्यसकारण चौतारा चिन्छन्। अनि एउटा तीतेपातेको बोट लगाउनपरो भने चौतारा चिन्छ कसैले?,' उनले प्रश्न गरे, 'गठबन्धनमा भएका दलहरु जति जति उमेरका भए पनि आयुअनुसारका बुढा पार्टीहरु हुन्। हाम्रो एमाले भनेको युवा पार्टी हो।' त्यही भएर कांग्रेस एमालेसँग डराउने गरेको ओलीको भनाइ छ। 'किनकि एमालेले काम गरेको छ। रेल ल्याएको छ। सडक चौडा बनाएको छ। हुलाकी सडक बनाएको छ। अहिले त झन् हवाइ उडान विस्तार गरेको छ। अनि किन नडराओस् कांग्रेस,' उनले भने।"
मन्त्रीकी श्रीमतीविरुद्ध भ्रष्टाचार मुद्दा,"काठमाडौंः नक्कली शैक्षिक प्रमाणपत्र पेश गरेर शिक्षकको जागीर खाएको भन्दै कैलालीको धनगढी उपमहानगरपालिका ९ स्थित शिव माविकी शिक्षिका गीता सोडारीविरुद्ध भ्रष्टाचार मुद्दा दर्ता भएको छ । अख्तियार दुरुपयोग अनुसन्धान आयोगले शुक्रबार विशेष अदालत काठमाडौंमा मुद्दा दर्ता गरेको हो । गीता सुदुरपश्चिम प्रदेश सरकारका भौतिक पूर्वाधार विकासमन्त्री दीर्घबहादुर सोडारीकी श्रीमती हुन् । गीताविरुद्ध भ्रष्टाचार निवारण ऐन २०५९ को दफा १६ को उपदफा १ बमोजिम कैद सजाय र जरिवाना मागदाबी गरिएको छ । शैक्षिक योग्यताका प्रमाणपत्र भारतबाट नक्कली बनाएर सरकारलाई ढाँट्ने वा नोक्सान पुर्याउने काम गरेको अख्तियारले जनाएको छ । सोडारीले बोर्ड अफ सेकेन्डरी एजुकेसन, दिल्ली भारतबाट एउटै तहका दुईवटा माध्यामिक शिक्षा उत्तीर्ण सरहका (कक्षा १०) शैक्षिक योग्यताका प्रमाणपत्रहरु नक्कली बनाएको अख्तियारको विज्ञप्तिमा उल्लेख छ । विज्ञप्तिमा भनिएको छ, आफ्नो योग्यता ढाँटी झुट्टा प्रमाणपत्र पेश गरी राष्ट्रसेवकको ओहदा प्राप्त गरी आफूलाई फाइदा र नेपाल सरकारलाई हानिनोक्सानी पुर्याउने बदनीयत राखी भ्रष्टाचारजन्य कसुर गरेको पुष्टि हुन आएकोले निजको उक्त कार्य भ्रष्टाचार निवारण ऐन, २०५९ को दफा १६ को उपदफा (१) मा परिभाषित झुट्टा प्रमाणपत्र पेश गरी भष्टाचारको कसुर गरेको देखिँदा निज शिक्षक गीता सोडारीलाई भ्रष्टाचार निवारण ऐन, २०५९ को दफा १६ को उपदफा (१) बमोजिम कैद सजाय र जरिवाना हुन मागदावी लिइ आज विशेष अदालत, काठमाडौंमा आरोपपत्र दायर गरिएको छ ।'"
भक्तपुरमा पाइलैपिच्छे सार्वजनिक पाटी (तस्बिरसहित),"भक्तपुर : भक्तपुरको नागपोखरीमा दुईवटा सार्वजनिक पाटी छन्। त्यसको दुई पाइला पश्चिममा फेरि अर्को एउटा सार्वजनिक पाटी भेटिन्छ। त्यसको दुई तीन पाइलामा फेरि अर्को पाटी भेटिन्छ। नामपोखरीदेखि महालक्ष्मी मन्दिरसम्मको झण्डै एकेक मिटर (दुई मिनेटको हिँडाइ) मा मात्र आठवटा सार्वजनिक पाटी छन्। यो अवस्था यो ठाउँको मात्रै होइन भक्तपुरको जुनसुकै वडामा यस्तै दृश्य देखिन्छ। यहाँका एउटा वडामा पनि घटीमा एक दर्जनदेखि पाँच दर्जनको हाराहारीमा सार्वजनिक पाटी छन्। यी सबै पाटीहरू जस्ताको तस्तै देखिन्छन्। भक्तपुर नगरपालिकाले ती सबै पाटीहरूलाई सुरक्षित र संरक्षित बनाइराखेको छ। नगरपालिकाले वडावडामा रहेका सबै पाटीहरूलाई मर्मतसम्भार, जीर्णोद्धार गर्दै आएको छ। पछिल्लो समय मात्रै नगरको सिद्धपोखरीको उतर दिशामा रहेको पाटीको पुनर्निर्माण सम्पन्न गरी नगर प्रमुखबाट उद्घाटन गरियो। विभिन्न कारणहरूले भत्केका बिग्रेका पाटीहरूका जीर्णोद्धार कार्य पनि प्रत्येक वर्ष चलिरहेको छ। यहाँ ससाना पाटीहरूदेखि लामालामा पाटीहरूसम्म छन्। ससाना पाटीहरू जताततै भेटिन्छन् भने लामो पाटीहरू भक्तपुर दरबार स्क्वायरमा भेटिन्छन्। अर्को दरबार स्क्वायर सुनको ढोका (गोल्डेन गेट) उल्टो दिशा अनि नजिकै पुरानो भक्तपुर नगरपालिकाको कार्यालय अगाडि हाल पुरातत्व विभाग स्मारक संरक्षण तथा दरबार हेरचाह कार्यालयको मुनि पनि लामो पाटी छ। एउटा वडा भनेको सीमित घेरामा हुन्छ। यसरी नै भक्तपुरका वडाहरू पनि पाँच मिनेटको हिँडाइको दूरीका छन्। देशकै सबैभन्दा बढी जनघनत्व भएको भक्तपुर नगरका वडा पाँचदस मिनेटको हिँडाइमै घुम्न सकिन्छन्। तर यति सानो ठाउँको एउटै वडामा पनि ५३ वटासम्म पाटीहरू रहेको तथ्यांक छ। भक्तपुरका १ देखि १० वडासम्ममा सबैभन्दा बढी पाटी भक्तपुर नगरपालिका वडा नं ९ मा ५३ वटा पाटीहरू छन्। यो वडाको वडा कार्यालय भक्तपुरको दतात्रयमा छ। भक्तपुर नगरपालिकाका९ का वडाध्यक्ष रवीन्द्र ज्याख्व भक्तपुरको एउटा गौरख यी पाटीहरू पनि रहेको बताउँछन्। त्यसकारण यी पाटीहरूको नगरपालिकाले निरन्तर संरक्षण र सम्वर्द्धन गर्दै आइरहेको उनले बताए। भक्तपुर नगरपालिकाका प्रमुख सुनिल प्रजापतिले अहिलेसम्म बनाएका पाटीहरू अधिकांश उपभोक्ता समितिमार्फत नै बनाएको बताए। प्रजापतिले पाटी मात्र नभई अहिलेसम्म भक्तपुर नगरपालिकाले सम्पदाहरू पुनर्निर्माण गरिहेको जानकारी दिए। अहिलेसम्म करिब एक सय २६ भन्दा बढी सम्पदाहरू पुनर्निर्माण भइसकेको उनले बताए। संस्कृतविद् ओम धौभडेलले पाटी कहिलेदेखि बनाइएको भन्ने कुनै इतिहास भएको बताए। धौभडेले पाटी पौवा बनाउनुका मुख्यमुख्य कारणहरू आराम गर्न, भजन गर्न र घामपानीबाट बच्न भएको बताउँछन्। भक्तपुरमा धेरै जात्राहरू हुने गर्दछन्। त्यसबेला सबैको घर बाटामा नै नहुने भएकाले गल्लीभित्र तथा अरू ठाउँबाट हेर्न आउने जात्रालुहरूले हेर्न ठाउँका रूपमा पाटीहरू बनाइएको उनले जानकारी गराए। साथै उनले धेरैजसो पाटीहरू दोबाटो तथा चौबाटोमा रहेको बताए। उनले भने, यो दोबाटो र चौबाटोमा हुनुको कारण जहाँ धेरै मान्छेहरू आराम गर्न आउँछन्, जहाँ जात्राहरू हुने गर्दछ त्यही अनुकुलताअनुसार पाटीपौवा पुर्खाले बनाएको देखिन्छ। पाटीपौवाहरू बातावरणको अनुकुलित गरी बनाइएको उनी बताउँछन्। यी पाटीहरू सार्वजनिक प्रयोजनकै लागि प्रयोगमा छन्। तर केही पाटीहरू फुटपाथमा बस्नेहरूको आश्रमस्थल पनि बनेको छ। भक्तपुरको कमलविनायकमा रहेको मानव कल्याण समाज सेवा घरका अध्यक्ष सुनिता चौलागाईले भक्तपुरमा अलपत्र असाहयहरूको सुत्न तथा बस्ने ठाउँ पाटी भएको बताइन्। चौलागाईं भन्छिन्, मैले यो सेवा घरमा ल्याएको असाहयहरू भक्तपुरमा पाटीबाट नै उद्दार गरेर ल्याएको छु। उनले अरू ठाउँमा जस्तो भक्तपुरमा बाटोमा सुत्नुपर्ने अवस्था नभएको बताइन्। भक्तपुरमा यही पाटी भएका कारण सडकमा अलपत्र असाहयहरूको घर टाउको छोप्ने ठाउँ भएको उनी बताउँछिन्। सरसर्ती हेर्दा पाटीपौवा पनि दुई प्रकारका छन्। एउटा चाहिँ माथि छानो हुन्छ। अर्को भनेको तल पाटीमाथि चाहिँ अर्को एक तल्ला बनाएर बस्न मिल्ने बनाएको हुन्छ। जस्तै उदाहरणका लागि दरबार स्क्वायरको लामो पाटी। अर्को दरबार स्क्वायर सुनढोका (गोल्डेन गेट) अगाडि रहेको पाटी जसमा भाडामा पाराडाइज रेष्टुरेन्ट सञ्चालन भइरहेको छ। कुन वडामा कति वटा पाटी ? भक्तपुरमा १० वटा वडाहरू रहेका छन्। तीमध्ये वडा नम्बर १ मा ३१, वडा नम्बर २ मा ३६, वडा नं ३ मा ४०, वडा नं ४ मा ३६, ५ मा ३३, ६ मा पाटी ३०, ७ मा ४३, ८ मा १०, ९ मा ५३ र १० मा ५२ वटा पाटीहरू गरी जम्मा तीन सय ६४ रहेको भक्तपुर नगरपालिकाको तथ्यांक छ।"
राष्ट्रपतिविरुद्ध परेको रिट 'हेर्न नभ्याइने' मा,"काठमाडौंः नागरिकता विधेयक प्रमाणीकरण नगर्ने राष्ट्रपति विद्यादेवी भण्डारीको निर्णयविरुद्ध परेको रिटको सुनुवाई हेर्न नभ्याइनेमा राखिएको छ । शुक्रबारका लागि पेसी तोकिए पनि हेर्न नभ्याइने सूचीमा राखिएको हो । सो रिटमाथि आइतबार सुनुवाइ हुने सर्वोच्चका प्रवक्ता बिमल पौडेलले अन्नपूर्णलाई जानकारी दिए। नागरिकता विधेयक प्रमाणीकरण गराउन राष्ट्रपतिलाई परमादेश दिनुपर्ने माग राखी सर्वोच्च अदालतमा दायर रिट न्यायाधीश डामनोज शर्माको इजलासमा परेको थियो । राष्ट्रपति विद्यादेवी भण्डारीले संविधान उल्लंघन गरेको भन्दै सर्वोच्चमा रिट दायर भएको थियो । सो निर्णय उत्प्रेषणको आदेशबाट बदर गर्न र नगरेको भए प्रमाणीकरण गर्नका लागि परमादेश दिन माग रिटमा गरिएको छ । रिटमा राष्ट्रपति कार्यालयलाई विपक्षी बनाइएको छ। अधिवक्ताहरू सागर बराल, सुनिल रञ्जन सिंह, सुनिल कुमार यादव, देव शर्मा र सोनु रौनियारले छुट्टाछुट्टै रिट दायर गराएका थिए ।"
दाइजोमा कार र छोरा नपाएको निहुँमा पिंकीको हत्या,"वीरगन्ज : चितवनको भरतपुर महानगरपालिका१ की पिंकी कुर्मीको बिहे बाराको कलैया उपमहानगर१ मोतीबागका दिपेन्द्र कुर्मीसँग २०६७ मंसिर १४ मा सामाजिक परम्परा अनुसार धुमधामसँग नै भएको थियो। बिहेका बेला दाइजोमा माइतीले ४० लाख नगद र १० तोला सुन पनि दिए। तर बिहे भएको ८१० महिना नबित्दै दिपेन्द्रले कार पनि चाहियो भन्दै पत्नि पिंकीलाई तनाव दिन थाले। तर पिंकीले माइतीको कार दिन सक्ने हैसियत नभएको भन्दै पतिको प्रस्तावलाई टार्दै आइन्। पिंकीले जब पहिलो सन्तानका रूपमा छोरी साँचीलाई जन्म दिइन् त्यसपछि परिवारका सदस्यले त्यसको निहुँमा झन धेरै मानसिक र शारीरिक यातना दिन सुरु गरे। एकातिर दाइजोमा कारको माग अनि अर्कोतिर छोरी जन्माएको निहुँमा यातना थपिँदै गएपछि आजित पिंकीले घरमै एक पटक आत्महत्याको प्रयास पनि गरिन्। तर छिमेकीले बेलैमा थाहा पाएर उनको उद्धार गरे। त्यति हुँदासमेत परिवारका सदस्यबाट यातना दिने क्रम रोकिएन। पति, सासु र ससुराको कुटपिटबाट गम्भीर घाइते भएकी पिंकीको काठमाडौंको मेडिसिटी अस्पतालमा उपचारका क्रममा यही असोज २ गते मृत्यु भएको दाइ मनिष बताउँछन्। मृतक पिंकीकी दिदी सपना भन्छिन्, 'दाइजोमा कार नदिएको र छोरी पाएकै निहुँमा मेरी बहिनीलाई पापीहरूले १२ वर्षदेखि यातना दिएर मारे, हत्याको मुख्य कारण भनेकै दाइजोमा कार नदिएको हो, अनि छोरी किन जन्माइस् भन्ने निहुँ पनि हो। मृतक पिंकीका दाइ मनिष भन्छन्, 'परिवारको एक्लो छोरो त्यसमा पनि बैंक जागिरे भएकाले बहिनीले सुख पाउँछे भनेर मागे जति दाइजो दिएर बिहे गरिदियौं तर मेरी बहिनीले बिहे भएदेखि कहिल्यै सुखको सास फेर्न पाइन, दाइजोको लोभी ज्वाँइ दिपेन्द्र र पापी बाउआमाले १२ वर्षसम्म यातना दिइरहे। अन्तमा कुटेर हत्या गरे।' मृतक पिंकीका पति दिपेन्द्र पिंकीको हत्या आरोपमा अहिले जिल्ला प्रहरी कार्यालय बाराको हिरासतमा छन्। उनी वीरगन्जस्थित एसबीआइ बैंकको शाखा प्रबन्धक पनि हुन्। बैंकमा पद स्तरोन्नत्ति भएपछि ज्वाँइ दिपेन्द्रले माइतीबाट कार माग्न पत्नी पिंकीलाई दबाब दिन थालेको तर आफूहरूले कार दिन नसक्ने हैसियत नभएको भनेर जवाफ दिएपछि बहिनी पिंकी माथि कुटपिट गर्दै यातना दिन थालिएको दिदी सपना बताउँछिन्। दाइ मनिषका अनुसार कुटपिटबाट सिकिस्त भएपछि गत भदौ २७ गते उपचारका लागि ज्वाइँ दिपेन्द्र सहितले वीरगन्जको एडभान्स हस्पिटलमा लगेका थिए। तर त्यहा उपचार सम्भव नभएपछि दिपेन्द्रले पिंकीको माइतीमा खबर गरेका थिए। त्यसपछि पिंकीलाई उपचारका लागि भदौं २८ गते चितवन मेडिकल कलेजमा लगेर भर्ना गरियो। टाउकोमा रगत जमेको भन्दै डाक्टरले शल्यक्रिया पनि गरे। तर अवस्था झनै बिग्रिएपछि पिंकीलाई काठमाडौंको मेडिसिटी अस्पतालमा लगेर भर्ना गरियो। जहाँ उपचारका क्रममा असोज २ मा पिंकीको मृत्यु भयो। पाटन अस्पतालमा गरिएको शवको पोस्टमार्टम रिपोर्ट देखाउँदै दाइ मनिष भन्छन्, 'पोष्टमार्टम रिपोर्टमा पिंकीको टाउकोमा गह्रुङ्गो वस्तुले हानेका कारण १०१५ दिन पहिलेदेखि मस्तिष्कमा रगत जमेको र त्यही कारण मृत्यु भएको भनेर डाक्टरले लेखेका छन्। पोष्टमार्टम रिपोर्टले नै निर्घात कुटपिट गरिएकै कारण पिंकीको मृत्यु भएको पुष्टि भएको दाइ मनिष बताउँछन्। मनिषका अनुसार पाटन अस्पतालले पोष्टमार्टमको रिपोर्ट दिए लगत्तै त्यहीबाट प्रहरीले आरोपित बहिनी ज्वाँइ मनिषलाई नियन्त्रणमा लिएर हिरासतमा राखेको र अहिले जिल्ला प्रहरी कार्यालय बारामा पठाएको छ। बहिनी पिंकीको हत्यामा प्रत्यक्ष संलग्न रहेको भन्दै दाइ मनिषले पिंकीका पति दिपेन्द्र, ससुरा मुरारी प्रसाद जयसवार, सासु मन्तुरा देवी, काका ससुरा जगत प्रसाद जयसवार गरि ४ जना विरुद्ध कर्तव्य ज्यान मुद्दामा असोज ४ गते जिल्ला प्रहरी कार्यालय बारामा जाहेरी दिएका छन्। जसमध्ये दिपेन्द्र पहिले नै पक्राउ परी प्रहरी हिरासतमा छन् भने अरू तीन जना आरोपितलाई प्रहरीले अहिलेसम्म पनि पक्राउ नगरेको दाइ मनिष गुनासो गर्छन्। असोज ४ मा जोहरी दिन जाँदा जिल्ला प्रहरी कार्यालयमै आरोपितका निकटका मानिस र केही नेताले धम्क्याउँदै अवरोधसमेत गरेको मनिष बताउँछन्। उनी भन्छन्, 'जाहेरी दर्ता गराउन प्रहरी कार्यालयमा जाँदा हामीलाई निक्कै धम्क्याइयो तर हामीले त्यसको परवाह गरेनौ मुद्दा दर्ता गरायौं।' पिंकीकी छिमेकीसमेत रहेकी कलैयाकी महिला अधिकारकर्मी सरस्वती खनाल पनि परिवारका सदस्यहरूको यातना दिएर पिंकीको हत्या भएको दाबी गर्छिन्। उनी भन्छिन्, 'पिंकीको घरसँगै मेरो पनि घर छ, बिहे भएर आएदेखि नै पिंकीलाई परिवारबाट यातना दिन थालिएको थियो, उसको घरमा सधैं कोलाहल हुन्थ्यो, विचरा पिंकीले कहिले पनि परिवारको माया र साथ पाइन।' पिंकीको पीडा देखेर उनलाई सान्तवना दिन घरमा जाँदा समेत उसका सासु ससुराले उल्टै धम्क्याउने गरेको उनी बताउँछन्। घरेलु हिंसाबाट पीडित पिंकीले यसअघि प्रहरी, प्रशासन र अदालतमा पटक पटट न्यायका लागि गुहार पनि लगाएको तर न्याय पाउन नसकेको उनी बताउँछिन्। खनाल भन्छिन्, 'एक पटक त म आफैंले अदालतमा पिंकीको पक्षमा साक्षी बनेर बयान दिएको थिएँ, म साक्षी बन्दा पनि मलाई उसका परिवारका सदस्यले धम्क्याए तर मैले त्यसको परवाह गरिनँ।' खनाल भन्छिन्, 'पिंकीलाई यातना दिएरै मारिएको हो, त्यसैले समाजमा रहेका यस्ता अपराधी र पापीहरूलाई कानुनले सजाय दिनै पर्छ नत्र हरेक दिन पिंकीहरू यसरी नै मारिन्छन्।' बाराका प्रहरी उपरीक्षक होबिन्द्र बोगटीले भने यो घटनाको अनुसन्धान र कारबाही प्रक्रियामा प्रहरीले कुनै पनि कसर बाँकी नराख्ने बताए। बोगटीले भने, 'आरोपितमध्येका एकजना प्रहरी हिरासतमै छन्, बाँकी तीन जना किरियामा बसेका कारण नियन्त्रणमा लिन नमिलेको हो, हिरासतमा रहेका व्यक्तिको बयान पनि लिइरहेका छौं, उसको बयानबाट पनि थप कुराहरू खुल्न सक्छ।' प्रहरी उपरीक्षक बोगटीले मृतक पिंकी पहिलेदेखि नै घरेलु हिंसाबाट पीडित भएको उजुरी प्रहरीमा परेकाले ती सबै फाइलहरूका बारेमा पनि अनुसन्धान भइरहेको बताए। उनले भने, 'यो घटनामा प्रहरीको तर्फबाट गरिनुपर्ने अनुसन्धान हामीले एकदमै संवेदनशील भएर गरिरहेका छौं, त्यसैले प्रहरीको भूमिकामा कसैले कुनै शंका नगरे हुन्छ।'"
ऋण काढेर जनप्रतिनिधि पाल्ने व्यवस्थाको अन्त्य हुनुपर्छ : लिङदेन,"ढल्केवर (धनुषा) : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङदेनले ऋण काढेर जनप्रतिनिधि पाल्ने व्यवस्थाको अन्त्य हुनुपर्ने बताएका छन्। शुक्रबार धनुषाको ढल्केवरमा आयोजित पार्टीको आमसभालाई सम्बोधन गर्दै उनले जनप्रतिनिधि पाल्न अनावश्यक ऋणको भार बढेको बताएका हुन्। तीन तहको सरकार नेपालले धान्न नसक्ने उनले जिकिर गरे। 'कसैलाई संघियता प्यारो लाग्छ र संघीयता साँचिक्कै अधिकारसँग सम्बन्धित छ भन्ने लाग्छ भने राप्रपालाई आपत्ति छैन। संघीय व्यवस्थै भनोस् केही छैन। तर प्रदेश खारेज हुनुपर्छ। तीन तहको सरकार नेपालले धान्न सक्दैन,' अध्यक्ष लिङदेनले भने, 'ऋण काढेर जनप्रतिनिधि पाल्ने व्यवस्थाको अन्त्य हुनुपर्छ। केन्द्र र बलियो स्थानीय तह भए हुन्छ।' लोकतन्त्र, प्रजातन्त्र र गणतन्त्रको नाममा लुटतन्त्र मच्चाउन सुनियोजित ढंगले राजा हटाइएको उनले टिप्पणी गरे। आफूहरूले पनि शासन गर्ने राजाको परिकल्पना नगरेको उनले औल्याए। 'हामीले परिकल्पना गरेको राजा भनेको शासन गर्ने होइन। एउटा अभिभावकीय संस्थाका रूपमा हामीले राजा खोजेका हौं,' अध्यक्ष लिङदेनले भने, 'पूर्ण समानुपातिक संसद, सांसद मन्त्री हुन नपाउने। जनताले सोझै प्रधानमन्त्री चुन्न पाउने।' अहिले नागरिकतालाई मुद्दा बनाएर राजनीति भइरहेको अध्यक्ष लिङदेनले आरोप लगाए। पाँच वर्षसम्म कसले र किन विधेयक अड्काएर राख्यो? अहिले चुनावी मुद्दा किन बनाइँदैछ?, प्रश्न गर्दै उनले भने 'मानवीय संवेदनशीलतासँग र देशको भविष्यसँग खेल्ने काम किन र कसले गरिराखेको छ? नागरिकता पाउनुपर्नेले नागरिकताबाट वञ्चित हुनुपर्ने र नपाउनुपर्नेले पाएर देशमा राज गर्नुपर्ने। यो कस्तो व्यवस्था हो?' विकास र परिवर्तनको बागडोर युवाले लिनुपर्ने उनले बताए।"
"सुत्केरी बेथाले च्यापेकी आरती जब स्वास्थ्य चौकी पुगिन्, तब कर्मचारी हिँडे","बझाङ : जिल्लाको सुर्मा१ दौलीचौरका नर्जन बाहेरा बुधबार बेथाले च्यापेकी बुहारी आरती बोहरा लिएर नजिकैको दौलीचौर स्वास्थ्य चौकी पुगे। दिउँसो १ बजे स्वास्थ्य चौकी पुगेका उनीहरू केहीबेर बाहिरनेर बसिरहे। आरतीलाई सुत्केरी बेथाले च्याप्दै लग्यो। ससुरा नर्जन बोहराले दौलीचौर स्वास्थ्य चौकीमा कार्यरत अनमी हेमन्ती बोहरालाई गुहारे। अनमी बोहराले झन् सुत्केरी बेथाले च्यापेकी आरतीलाई 'अहिले व्यथाले च्यापेको छैन घर जानुस् पछि आउनु' भन्दै घर फर्काइन्। आरती र उनका ससुरा अनमीकै सल्लाह अनुसार घर फर्के। बेथाले झन् च्यापेपछि फेरि उनीहरू स्वास्थ्य चौकी पुगे। त्यो बेला स्वास्थ्य चौकीमा ताला लगाइएको थियो। अनमी बोहराको घर नजिकै भएकाले नर्जन बोहरा फेरि अनमी हेमन्ती बोहरा बोलाउन गए। आधा घण्टा ससुरा बुहारीले स्वास्थ्य चौकीमा पर्खे पनि अनमी बोहरा स्वास्थ्य चौकीमा आइनन्। प्रसव पीडाले झन् झन् च्याप्न थालेपछि आरती र ससुरा नर्जन दोधारमा परे। जिल्ला अस्पताल जाँदा उनीहरूलाई धेरै टाढा पर्थ्यो। सुर्मा गाउँपालिका र चैनपुर जोड्ने सडक पनि वर्षाका कारण बन्द थियो। गाउँ नजिक अर्को स्वास्थ्य संस्था नहुँदा उनीहरूले डेढ घण्टा टाढा स्वास्थ्य चौकी जाने निधो गरे। त्यतिबेला पौने ६ भइसकेको थियो। त्यहाँ उनीहरूले जीप भेटाए अनि सुर्मा स्वास्थ्य चौकी गए। त्यहाँ अनमी पन्चवटी बोहराले राति भए पनि निकै सहयोग गरिन्। राति करिब साढे ६ बजेतिर आरतीले छोरी जन्माइन्। ससुरना नर्जन बोहराले बल्ल लामो श्वास फेरेको अनुभव सुनाए। 'स्वास्थ्यकर्मी पनि कोही भगवान् कोही राक्षस हुँदा रहेछन् हजुर। गाउँ नजिकै त्यत्रो समय बितायौं मतलव गरेनन्। यहाँ त रातारात मानवीय धर्म निभाए। अहिले नातिनी र बुहारीको अवस्था राम्रो छ', उनले भने। दौलीचौर स्वास्थ्य चौकीका कर्मचारीको व्यवहारले आफूहरू आजित भइसकेको र यस बारेमा प्रहरी चौकी दौलीचौर र गाउँपालिकाका जनप्रतिनिधि कर्मचारीलाई जानकारी गराएको विर्जनले बताए। सुर्मा गाउँपालिकाका निमित्त कार्यकारी अधिकृत चक्रप्रसाद जोशीले सुर्मा स्वास्थ चौकीकी अनमी हेमन्ती बोहराले गलत नै गरेको स्वीकार गरेका छन्। उनले यसअघि पनि यस्ता गुनासा आएका बताए। उनले अनमी बोहराका बारेमा आगामी कार्यपालिका बैठकमा छलफल हुने समेत बताए। सुर्मा१ का वडाध्यक्ष दिनेश बोहराले शुक्रबार दुवै पक्षलाई राखेर छलफल गरेको र स्वास्थ्यकर्मीले आजका दिनदेखि यस्तो गल्ती नदोहोर्याउने बताए।"
"पौडी खेल्ने क्रममा डुबेर दुई बालकको मृत्यु, एक बेपत्ता",हेटौंडा : मकवानपुरको हेटौंडा उपमहानगरपालिका७ न्यूरेनीस्थित नागदहमा शुक्रबार अपरान्ह साढे ५ बजे पौडी खेल्न गएका चार जनामध्ये दुई जना बालकको डुबेर मृत्यु भएको छ। एक जना बेपत्ता भएका छन्। दुई जनाको शव फेला परेको तर पहिचान हुन बाँकी रहेको जिल्ला प्रहरी कार्यालय मकवानपुरका प्रहरी उपरीक्षक बामदेव गौतमले जानकारी दिए। हेटौंडा८ कमाने निवासी चारजना बालक अपराह्न साढे ५ बजेको समयमा पौडी खेल्न नागदहमा गएकोमा तीन जना बेपत्ता भएका थिए। सशस्त्र प्रहरी र नेपाली सेनाको टोलीले बेपत्ता भएका दुई जनाको शव फेला पारेको हो।
दस वर्षपछि फेरि पिता बने दयाहाङ राई,काठमाडौं : अभिनेता दयाहाङ राईलाई पुत्रलाभ भएको छ। उनकी पत्नी बेनुकाले शुक्रबार छोरालाई जन्म दिएकी हुन्। काठमाडौंको बसुन्धारास्थित इशान अस्पतालमा बेनुकाले दस वर्षपछि दोस्रो सन्तानको जन्म दिएकी हुन्। दयाहाङको यसअघि नै एक छोरा छन्। नेपाली फिल्म क्षेत्रमा व्यस्त कलाकारको रुपमा चिनिएका उनी फूलबारी फिल्मको सुटिङमा व्यस्त छन्। यतिबेला उनी सुटिङ छाडेर श्रीमतीको स्यहारमा लागेका छन्।
ट्याक्टरले किचेर पाँच वर्षीय बालकको मृत्यु,"वीरगन्ज : वीरगन्ज महानगरपालिका २१ तजपुरमा शुक्रबार बिहान भएको सवारी दुर्घटनामा एक बालकको मृत्यु भएको छ । ट्याक्टरबाट खसेर त्यहि ट्याक्टरले किचिएर ताजपुरकै सन्जय पासवानका ५ वर्षीय छोरा सुशील पासवानको मृत्यु भएको हो । प्रहरीका अनुसार , वीरगन्ज २१ ताजपुरस्थित सडकमा बालुवा बोकेर जाँदै गरेको ना ३ त १४३६ नम्बरको ट्याक्टरमा सवार ५ वर्षीय बालक शुक्रबार बिहान साढे ९ बजे तिर ट्याक्टरबाट सडकमा खसेको र त्यहि ट्याक्टरको चक्काले किचिएर गम्भीर घाइते भएका थिए । घाइते बालकलाई उपचारका लागि तत्कालै नारायणी अस्पतालमा लैजाने क्रममा बाटोमा नै उनको मृत्यु भएको प्रहरीले जनाएको छ । ट्याक्टर नियन्त्रणमा लिइएको र चालक सुनील यादव भने घटनास्थलबाट फरार रहेको हुँदा उनको खोजतलास भइरहेको पर्साका प्रहरी उपरीक्षक रमेश बस्नेतले जानकारी दिए ।"
मंसिर ४ गते केपी ओली र शेरबहादुर देउवाबीच जनमत संग्रह गरौं : शंकर पोखरेल,"काठमाडौं : नेकपा एमालेका महासचिव शंकर पोखरेलले पाँच दलीय गठबन्धनसँग देश बनाउने सामर्थ्य नरहेको बताएका छन्। उनले कसको नेतृत्वमा आगामी निर्वाचनमा जाने भनेर नेता चुन्न नसक्ने पाँच दलीय गठबन्धनसँग कुनै सामर्थ्य नरहेको बताए। उनले नेकपा एमालेसँग त्यो सामर्थ्य रहेको र भावी प्रधानमन्त्रीको रुपाम पार्टी अध्यक्ष केपी शर्मा ओलीलाई अगाडि सारेको स्पष्ट पारे। 'म सोध्न चाहन्छु पाँच दलीय गठबन्धनको प्रधानमन्त्री को? हामीले त केपी ओली भनेर घोषणा गरिसक्यौं,' उनले भने, 'जसले नेता चुन्न सक्दैन। त्यस्ताले देशको भविष्य बनाउने सामर्थ्य राख्दैन। हामीले नेता चुनेका छौं। देश बनाउने सामर्थ्य पनि हामी राख्छौं।' उनले पाँच दलीय गठबन्धनको प्रधानमन्त्री शेरबहादु्र देउवा हो भन्दै प्रश्न गरे? 'पाँच दलीय गठबन्धनको प्रधानमन्त्री शेरबहादुर देउवा हो भने मंसिर ४ गते हुने निर्वाचनमा केपी ओली र शेरबहादुर देउवाबीच जनमत संग्रह गरौं,' उनले भने। उनले धेरै दलहरुका कारण ध्रवीकरण बढ्दै गएको बताए। जति धेरै दल त्यति धेरे ध्रुवीकरण हुने भएकाले एमालेलाई ठूलो पार्टी बनाउन आग्रह गरे। 'हामीले देखेका छौं। जति धेरै दल त्यति धेरै ध्रुवीकरणको खतरा हुन्छ। त्यसैले अब एमालेलाई ठूलो पार्टी बनाएर देशलाई समृद्ध बनाउनुपर्छ,' उनले भने। उनले आकाश र समुन्द्रमा नेपालको पनि हक रहेको भन्दै अध्यक्ष केपी शर्मा ओलीको नेतृत्वमा अवधारणा ल्याएको बताए।"
दुई निर्वाचन अधिकृत हेरफेर,काठमाडौंः निर्वाचन आयोगले प्रतिनिधिसभा र प्रदेशसभाको निर्वाचनलाई मध्येनजर गर्दै खटाइएका दुई निर्वाचन अधिकृत हेरफेर गरेको छ। असोज ६ गतेदेखि लागूहुनेगरी इलाम प्रतिनिधिसभा निर्वाचन क्षेत्र नम्बर १ मा खटाइएका सर्वोच्च अदालतका उपसचिव देवेन्द्र ढकाललाई हटाइएको छ। उनको ठाउँमा राजकुमार दाहाललाई खटाएको छ। यस्तै आयोगले बागलुङ प्रतिनिधिसभा निर्वाचन क्षेत्र नम्बर २ मा अशोकराज रेग्मीलाई हटाएर बाबुराम पाण्डेलाई निर्वाचन अधिकृतको जिम्मेवारी दिएको छ। दाहाल सर्वोच्च अदालतमा कार्यरत छन् भने पाण्डे जलस्रोत तथा सिंचाइ विभागमा छन् ।
मेयर र उपमेयरबीच विवाद : कर्मचारीले तलब पाएनन्,"जनकपुरधाम : धनुषाको एक स्थानीय तहमा मेयर उपमेयरको दलीय विवादका कारण काम ठप्प भएको छ। धनुषाको क्षिरेश्वरनाथ नगरपालिकामा मेयर र उपमेयरको विवादमा नगरसभाबाट बजेट पास हुन नसकेपछि नगरपालिकाको काम ठप्प भएको हो। गत असार १० गते नै सम्पन्न भएको नगरसभाको बन्द सत्रबाट बजेट पास नभएपछि पालिकाबाट हुने सेवा प्रवाह अन्योलमा परेको छ। उपप्रमुखले बन्दसत्रको माइनुटमा हस्ताक्षर नगरेपछि पालिकाले हालसम्म बजेट चलाउन नसकेको नगर प्रमुख सुखदेव यादवले बताए। उनले भने, 'पालिकाले बजेट चलाउन नसक्दा कुनै पनि योजना सञ्चालन हुन सकेको छैन। निर्वाचित भएर आइसकेपछि जनताको उपप्रमुखको हैसियतमा गर्नुपर्ने काम कारवाही कांग्रेसको दूत हुँदा पालिकाको बजेट चलाउन सकिएको छैन।' नगरप्रमुख यादवले अन्नपूर्णसँग कुरा गर्दै उपमेयरले कांग्रेसको भएकाले पालिका असफल बनाउन लागेको आरोप लगाए। उनले भने, 'उपमेयर ज्यूले करारको सबै कर्मचारी राख्नुपर्ने, सिफारिसवापत लाग्ने रकम छुट गरेकोमा पुनः शुल्क लिनुपर्ने, ऐन कानूनभन्दा माथि गएर नियमविपरीत काम गर्न वडाध्यक्षसहित उपमेयरले दबाब दिने र नगर्दा कांग्रेसको इसारामा उपमेयर नगरलाई असफल बनाउन लागिपरेका छन्।' खातामा ५९ करोड रुपैयाँ मौज्दात भएपनि सञ्चालन गर्न नपाएको उनले बताए। उपमेयर र वडाध्यक्षहरूले असहयोग गरिरहेका उनको भनाइ छ। जाति र पार्टीलाई हटाएर काम गर्न खोजे पनि काम गर्न असहज भइरहेको र नगरको बफादार, कर्मठ कर्मचारी राखेर अरूलाई हटाउन खोजेपनि नसकिएको उनले बताए। नगरप्रमुख यादवले कर्मचारीको तलब मात्र नभई बालुवा गिट्टिको ठेक्का राजश्वमा समेत उपमेयरको सही गर्ने अधिकार रहेको तर उपमेयर कार्यालय नै नआएको गुनासो गरे। गत वर्षको बाँकी भुक्तानीका लागि १८ न फर्म भर्न गरेको माइनुटसमेत वडाअध्यक्षले च्यातेको तथा स्थायी कर्मचारी वडाध्यक्षले लान नमानेको यादवको आरोप छ। नगर उपप्रमुखले सिर्जना गरेको विवादका कारण कर्मचारीहरूले पहिलो त्रैमासिकको तलब पाउन नसकेको प्रमुख प्रशासकीय अधिकृत कन्हैया मिश्रले बताए। उनले भने, 'योजनाका विषयमा पछि सहमति गर्दै गरौँला, अहिले कम्तिमा कर्मचारीहरूको तलबका लागि वातावरण बनाइ दिनुस् म आग्रह गर्दछु।' मिश्रले चाडपर्वको बेलामा कर्मचारीको तलब नपाउनु दुःखद भएको बताए। तलव निकासाका लागि जनप्रतिनिधिलाई आग्रह गर्दै पालिकालाई अनिर्णयको बन्दी नबनाउन आग्रह गरे। क्षिरेश्वरनाथ नगरपालिकामा २० कार्यपालिका सदस्यमध्ये १७ कांग्रेसका र एमालेका तीन जना छन्। जसमध्ये नेपाली कांग्रेसका उपमेयर र सातजना वडाध्यक्ष तथा एमालेका मेयर र दुई वडाअध्यक्ष रहेका छन्।"
चुनावी तालमेलका लागि एमालेसँग वार्ता गर्न महन्थ ठाकुरले बनाए समिति,"काठमाडौंः आगामी प्रतिनिधिसभा र प्रदेशसभामा नेकपा एमालेसँग चुनावी तालमेलबारे वार्ता गर्न लोकतान्त्रिक समाजवादी पार्टी नेपालले वार्ता समिति गठन गरेको छ । वार्ता समितिको संयोजकमा राजेन्द्र महतो रहेका छन् । यस्तै, सदस्यहरुमा शरतसिंह भण्डारी, अनिल कुमार झा, सर्वेन्द्र नाथ शुक्ल, लक्ष्मण लाल कर्ण र जितेन्द्र सोनल रहेका छन् । प्रतिनिधिसभा तथा प्रदेशसभा निर्वाचनमा नेकपा एमालेलगायतका अन्य विचार मिल्ने पार्टीहरुसँग सहकार्य गर्न समिति गठन गरिएको अध्यक्ष महन्थ ठाकुरले बताए ।"
मासु पसललाई ६७ हजार जरिवाना,भक्तपुर : जिल्ला प्रशासन कार्यालय भक्तपुरले शुक्रबार जिल्लाका मासु पसलहरूको अनुगमन गरेको छ। मापदण्डअनुसार सञ्चालन नभएका पसलहरूलाई ६७ हजार रुपैयाँ जरिवाना गरेको छ। सहायक प्रमुख जिल्ला अधिकारी माधवप्रसाद शर्माको नेतृत्वमा मध्यपुर थिमिका मासु पसलहरूको अनुगमन गरी १० वटा पसलहरूलाई जरिवाना गरिएको हो। एउटा पसलबाट दुई हजारदेखि २० हजारसम्म जरिवाना गरिएको हो। १० वटा पसलहरूमध्ये रामेछाप फ्रेस मिट जरिवानामा परेन्। सिद्धिकाली मिट फ्रेस सेन्टरसँग २० हजार जरिवाना उठाइएको थियो। प्रशासनले राखेको तथ्यांकअनुसार साउनदेखि असोज ७ गतेसम्म ६५ वटा पसल फर्महरूको अनुगमनमा चार लाख १६ हजार जरिवाना उठाइएको छ। अनुगमनका क्रममा ११ लाख बराबरको खाद्यान्न लगायतका सामाज जफत गरी नष्ट गरिएको छ।
राष्ट्रपतिबाट जानीजानी संविधान मिच्ने काम भयो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले राष्ट्रपति विद्यादेवी भण्डारीले जानीजानी संविधान मिच्ने काम गरेको आरोप लगाएका छन्। शुक्रबार राजधानीमा आयोजित अखिल नेपाल किसान महासंघको तेस्रो राष्ट्रिय भेलालाई सम्बोधन गर्दै अध्यक्ष दाहाले नागरिकता विधेयक प्रमाणीकरण नगरी राष्ट्रपति भण्डारीले संविधानको उलंघन गरेको बताए। उनले भने,' राष्ट्रपतिबाट जानीजानी संविधान मिच्ने काम भयो। नजानेर होइन। हजारौंको बलिदानबाट, लाखौंलाख किसान ,मजदुर, उत्पीडितको आन्दोलनका उपलब्धि खोस्ने प्रयास भएको छ।' उनले नागरिकता विधेयकमा राष्ट्रपति भण्डारीले चालेको कदमविरुद्ध सबै किसान एकजुट भएर अभियान नै संचालन गर्न आग्रह गरे। 'संविधानको पालक, रक्षकबाट नै संविधान मिच्ने काम भएको छ। यो सामान्य होइन,' उनले भने,' यो कदमका विरुद्ध अभियान संचालन गर्न आग्रह गर्दछु।' उनले परिवर्तन विरोधी शक्तिहरु माओवादी आन्दोलन असफल पार्न लागिपरिरहेको बताए। अहिले पनि एकथरी समूह आफ्नोविरुद्धमा षडयन्त्र गरिरहेको उनको भनाइ छ। उनले भने, ' एकथरी मानिसहरु राजनीतिक धुप बालेर बसेका छन्। प्रचण्ड सिद्धियोस् भनेर । यो देशमा अस्थिरताको कारण प्रचण्ड हो भनेर प्रचार गरिदै आएको छ।'"
तातोपानी बन्दरगाह निजीले चलाउने,काठमाडौं : तातोपानी सुक्खा बन्दरगाह सञ्चालन तथा व्यवस्थापनको जिम्मा निजी कम्पनीले पाएको छ। चीन सरकारको आर्थिक तथा प्राविधिक सहयोगमा सिन्धुपाल्चोकको लार्चामा निर्माण भएको बन्दरगाह आउँदो सोमबारदेखि निजी कम्पनीले सञ्चालन गर्नेछ। चिनियाँ पक्षले निर्माण सम्पन्न गरेर २०७६ असार १३ गते नेपाल इन्टरमोडल यातायात विकास समितिलाई औपचारिक रूपमा हस्तान्तरण गरेको थियो। हस्तान्तरण भएपश्चात् केही समय समितिबाट सञ्चालन तथा व्यवस्थापन भयो। २०७६ पुस १६ गतेदेखि भने नेपाल सरकारको स्वामित्व भएको नेपाल पारवहन तथा गोदाम व्यवस्था कम्पनी लिमिटेडले सञ्चालन तथा व्यवस्थापन गर्दै आएको थियो। समितिका कार्यकारी निर्देशक आशिष गजुरेलले विराटनगरको ट्रान्स सिल्क टर्मिनल प्रालिलाई पाँच वर्षका लागि व्यवस्थापनको जिम्मेवारी प्रदान गरिएको बताए। समितिले ११ करोड ७० लाख रुपैयाँमा उक्त कम्पनीलाई व्यवस्थापनको जिम्मा दिएको हो। समिति र कम्पनीबीच २०७९ भदौ २९ गते करार सम्झौता भएको हो। कम्पनीले सुक्खा बन्दरगाह सञ्चालन तथा व्यवस्थापनको काम गर्ने र समितिले अनुगमन र नियमन गर्ने उनले बताए। उक्त बन्दरगाह निजी क्षेत्रबाट सञ्चालन तथा व्यवस्थापनका लागि टर्मिनल मेनेजमेन्ट कम्पनी छनोट गर्न समितिले अन्तर्राष्ट्रिय बोलपत्र आह्वान गरेको थियो। जसमा तीन कम्पनीले सहभागिता जनाएका थिए। कम्पनीले करार सम्झौतामा तोकिएका मापदण्डअनुसार व्यवस्थित तवरमा सञ्चालन गर्ने समितिले जनाएको छ। निजी क्षेत्रको विज्ञता प्रयोग गरी सुक्खा बन्दरगाह एकीकृत जाँच चौकीको सञ्चालन तथा व्यवस्थापन सार्वजनिक निजी क्षेत्रको सहकार्यमा हुने गरेको छ।
किसानलाई दुई वर्षदेखि भुक्तानी गर्न अटेर गर्दै बिमा कम्पनी,"काभ्रे : जिल्लामा पशु र बाली बिमा गर्दै आएको हिमालयन एभरेष्ट इन्सुरेन्सले बिमा बापतको भुक्तानी नदिएको किसानले आरोप लगाएका छन्। पशु बिमा कम्पनीले समयमै बिमित बापतको क्षतिपुर्ती रकम भुक्तानी नगर्दा अभिकर्ता, पशुप्राविधिक र किसानहरू मारमा परेका पीडित किसान राजेन्द्र उप्रेतीले बताए। जिल्लामा दुई वर्षदेखि पशु तथा बालीहरुको बिमाको दावी गरिएको रकम कम्पनीले दिन नसक्दा फिल्डमा काम गर्ने प्राविधिक र कृषि तथा पशुपालक किसानहरु समस्यमा परेका उप्रेतीले बताए। जिल्लाको बनेपामा उपशाखा रहेको हिमालयन एभरेष्ट इन्सुरेन्स लिमिटेड मार्फत दर्जनभन्दा बढी अभिकर्ताहरूले गरेको १ सय ६८ जना किसानका बिमा रकम भुक्तानी हुन बाँकी रहेको जनाएको छ। उक्त इन्सुरेन्स कम्पनीले किसानको बिमा बापतको क्षतिपुर्ती रकम करिब १५ लाखभन्दा बढी भुक्तानी गर्न बाँकी रहेको पशु प्राविधिक कान्ता तोलङगेले बताइन्। कम्पनीले जिल्लाको किसानहरुका क्षति बापतको १५ लाख भुक्क्तानी गर्नु पर्नेमा दुई वर्षदेखि दावी रकम भुक्तानी नगरेको पशु प्राविधिक तथा अभिकर्ता दिपनारायण मेहताले बताए। उनीसहित १३ जनाले १ महिनाअघि नै कम्पनीलाई ध्यानाकर्षण गर्न चेतावनी युक्त पत्र लेखेको भए पनि हालसम्म जिल्लामा रहेको शाखाले सुनुवाई नगरेको मेहताले बताए। आफूले ६ महिना अगाडिदेखि पशु बिमा गर्दै आएमकोमा आफूले पाउने १० प्रतिशत कमिशन र २ जना किसानले दावी गरेको क्षति बिमा रकम पनि नदिएको मेहताले जानकारी दिए। छ महिना अगाडिदेखि किसानहरूको पशुको बिमा गर्न थालेको हुँ। त्यति बेलादेखिको मेरो कमिशन र दुई जना किसानले दावी गरेको बिमा रकम अझै भुक्तानी गरेको छैन।, उनले भने, बिमा रकम दावी गरेर कागजात पुर्याएको ३५ दिनभित्र बिमा रकम भुक्तानी हुनु पर्ने प्रावधान रहे पनि २ वर्ष अगाडिसम्मको रकम भुक्तानी नगरेको पाएका छौँ। पनौती नगरपालिका वडा नं १० खोपासीमा रहेको जय हारती माँ च्याउ उद्योगले करिब ७८ महिना अगाडि बिमा रकम दावी गरेको तर अहिलेसम्म भुक्तानी नदिएको उद्योगगका सञ्चालक अरुण उलकले बताए। च्याउ खेती रोगले सखाप भएपछि बिमा दावी गरेको तर ७८ महिनासम्म भुक्तानी नहुँदा मारमा परेको उलकले बताएका छन्। मैले कम्पनी दर्ता गरी च्याउ खेती गरेको थिएँ। खोतीको बिमा बनेपामा रहेको हिमालयन एभरेष्ट इन्सुरेन्स लिमिटेडमा गरेको थिएँ । खेती बिग्रियो तर बिमा रकम पाइनँ , उलकले भने, लिमिटेडको बनेपा उपशाखामा धेरै पटक धाएँ। हुन्छ, हुन्छ मात्र भन्छन् कहिल्यै रकम आएन। नआउने भए आउदैन भन्दे हुन्थ्यो नि। हामी गरीबलाई आश हुन्छ आश गर्दा गर्दा बनबास हुने बेला भइसक्यो। उनीहरूले बिमा कम्पनीमा बुधबार ध्यानाकार्षण पत्र बुझाएका छन्। 'गत वर्षदेखि सो कम्पनी मार्फत बिमा गर्दै आएका छौँ । कम्पनीले हामीले बिमा गरे बापत दिनुपर्ने अभिकर्ताको १० प्रतिशत र प्राविधिकको ५ प्रतिशत रकम दिनुपर्नेमा बारम्बार ताकेता गर्दा कुनै जानकारी समेत नदिई प्राविधिक चार्जसमेत नदिएकोले अबका दिनमा पत्रकार सम्मेलन गरि ताला लगाउनेसम्मको आन्दोलन गर्न बाध्य हुने छौं', पत्रमा उल्लेख छ। पत्रमा पासाङ तामाङ, शुबदेव दाहाल, अनिल तामाङ, कान्ता शार्की, सहदेव श्रेष्ठ, साकार मैनाली , गोकुल मैनाली, टंक चौलागाँई, बिजय कुमार थापा, राजबहादुर लामा, संगिता श्रेष्ठ, कमल नारायण श्रेष्ठ, सागर दाहालले हस्ताक्षर गरेका छन्। आफूले लिनुपर्नै करिब ४ लाख बराबरको अभिकर्ता र प्राविधिक सेवा बापतको कमिशन रकमसमेत नआएको प्राविधिकहरुले जनाएका छन्। यस विषयमा बिमा कम्पनी इन्सुरेन्सका बनेपा उपशाखाका प्रमुख उमेश प्रधानले थापाथलीमा रहेको केन्द्रीय कार्यालयलाई यस बारम्बार जानकारी गरेको तर भुक्तानी रकम नपठाएको बताए। केन्द्रीय कार्यालयमा पनि नेपाल सरकारले दिने अनुदान समयमा नै नआउँदा ढिला भएको केन्द्रले जानकारी पठाएको बनेपा उपशाखा प्रधानले बताए। हिमालयन एभरेष्ट इन्सुरेन्स कम्पनीमा काभ्रेबाट वार्षिक ४ हजारको संख्यामा किसानले पशु तथा बाली बिमा गर्दै आएका छन्। एक सय ६८ किसानको विमित रकम भुक्तानी गर्न बाँकी रहेको उपशाखा प्रमुख प्रधानले जानकारी दिए।"
कर्मचारीको सरुवा कार्यान्वयन नगर्न उच्च अदालत विराटनगरको अन्तरिम आदेश,"विराटनगर : उच्च अदालत विराटनगरले कर्मचारीको सरुवा तत्काल कार्यान्वयन नगर्न अन्तरिम आदेश जारी गरेको छ। प्रदेश १ सरकारलाई सरुवा कार्यान्वयन नगर्न अन्तरिम आदेश जारी गरेको हो । कानुन विपरित कर्मचारी सरुवा गरेको भन्दै उच्च अदालतमा रिट परेको थियो। आसन्न निर्वाचनको मुखमा भदौ १९ पछि गरिएको कर्मचारी सरुवा निजामती सेवा ऐन, २०४९ विपरित देखिएपछि उच्चले अन्तरिम आदेश दिएको हो । सरुवामा परेका १० जना कर्मचारीहरुले अन्तरिम आदेश माग गर्दै दिएको रिटमाथि सुनुवाइमा उच्च अदालतले भदौ २२, असोज ४ र असोज ६ गतेको सरुवा कार्यान्वयन नगर्न भनेको हो। प्रदेश १ सरकारको मुख्यमन्त्री तथा मन्त्रिपरिषद कार्यालयले अवधि नपुगेका, दरबन्दी नभएका र सेवा नमिलेका कर्मचारीहरु समेतलाई सरुवा गरेको थियो । यातायात व्यवस्था कार्यालय इटहरीमा कार्यरत सचिन लिम्बूलाई यातायात सेवा कार्यालय धनकुटा र विराटनगर यातायात सेवा कार्यालयका नविन माझीलाई सोही कार्यालयमा एउटै पदमा सरुवा गरेपछि उनीहरु अदालत पुगेका थिए । अदालतको आदेश पश्चात लिम्बू र माझीसँगै अवकाश प्राप्त गर्न ७ महिना बाँकी रहेका खड्ग पौडेलको सरुवा पनि रोकिएको छ । पौडलेलाई प्रदेश सरकारले भोजपुर खानेपानी तथा सरसफाई डिभिजनबाट चन्दा मोहोना सिचाँइ आयोजनामा सरुवा गरेको थियो । यस्तै, यातायात व्यवस्था कार्यालय इटहरीमा सातौँ तहमा कार्यरत पर्वत श्रेष्ठलाई सो भन्दा तल्लो दरबन्दी भएको यातायात सेवा कार्यालय इलाममा गरिएको सरुवा पनि अदालतले रोकेको छ । निजामती सेवा ऐन २०४९ मा अवकाश प्राप्त हुन १ वर्ष बाँकी रहेकालाई सहमतिबिना सरुवा गर्न नपाइने प्रावधान छ । तर, मुख्यमन्त्री तथा मन्त्रिपरिषदको कार्यालयले ऐन विपरित भदौ १९ गते ९१ जना कर्मचारीको सरुवा गरेको छ । अहिले पनि पुरानो मितिमा कर्मचारीहरुको सरुवा भइरहेको स्रोतको दाबी छ ।"
म्यादी प्रहरीका लागि झापामा ६९५८ जनाको दरखास्त,"झापा : प्रतिनिधिसभा तथा प्रदेशसभा निर्वाचनका लागि झापामा करिब ७ हजारले म्यादी प्रहरीमा दरखास्त दिएका छन् । नेपाल प्रहरी प्रधान कार्यालयले भदौ ३० गतेदेखि असोज ६ गतेसम्म म्यादी प्रहरी दरखास्त दिने समयमा तोकेअनुसार झापामा ६ हजार ९५८ जनाले दरखास्त दिएको जिल्ला प्रहरी कार्यालय झापाका डीएसपी वसन्त पाठकले जानकारी दिए । आउँदो निर्वाचनका लागि करिब ३ हजार जनाको कोटामा त्यसको दोब्बर बढीले आवेदन दिएको उनले बताए । दरखास्त दिनेहरूमा सर्वसाधारणतर्फ महिला १२४७ र पुरुष ३६२६ गरी ४७८३ , विगतका निर्वाचनहरूमा भर्ना भएका म्यादी प्रहरी महिला ६२८ र पुरुष १३९४ गरी २०२२ , पूर्व नेपाली सेना ३५ , पूर्व नेपाल प्रहरी १८ र पूर्व सशस्त्र प्रहरी १० जनाले आवेदन दिएको उनले बताए । प्रहरी प्रधान कार्यालयले जिल्लागत रुपमा म्यादी प्रहरीको सङ्ख्या हालसम्म तोकेको छैन । 'स्थानीय तहको निर्वाचन भन्दा एक सयदेखि दुई सयको सङ्ख्यामा वृद्धि हुन सक्छ, 'उनले भने । गत स्थानीय तहको निर्वाचनमा २९०० म्यादी प्रहरीमा भर्ना गरेको थियो । दरखास्त आवेदन बमोजिम असोज ९ देखि १४ गतेसम्म छनोट, असोज २५ गते अन्तिम नामावली प्रकाशन र असोज ३० देखि कार्तिक ८ सम्म तालिम दिने प्रहरीको सूचनामा उल्लेख छ ।"
तस्बिरमा श्रीकृष्ण जन्माष्टमी,"ललितपुर : देशभरका श्रीकृष्णमन्दिरमा बिहानैदेखि भक्तजनको घुइँचो लागेको छ। आज भदौ कृष्ण अष्टमी अर्थात् श्रीकृष्ण जन्माष्टमीपर्वका अवसरमा भगवान्को दर्शन तथा पूजा एवं आराधनाका लागि भक्तजन पाटन पुगेका छन् । पाटनको मंगलबजारस्थित कृष्ण मन्दिरमा भक्तजनको बाक्लो उपस्थित रहेको छ। मध्यराति १२ बजे कृष्णको नित्यपूजा गरी मन्दिरको ढोका खोलेसँगै भक्तजनको प्रवेश गराइएको हो । कृष्ण मन्दिरभित्र मोबाइल तथा क्यामेरा लैजान निषेध गरिएको छ । कृष्ण भगवान्को उपासनामा दर्शनार्थीले भजनकीर्तन तथा नाचगानसमेत गरिरहेका छन् । महिला र पुरुषको छुट्टाछुट्टै लाइनको व्यवस्था गरिएको छ । यसै अवसरमा उत्तरी भेगस्थित बूढानीलकण्ठमा रहेको श्रीकृष्ण भावनामृत सङ्घको कार्यालय परिसरमा रहेको कृष्ण मन्दिरमा पनि भक्तजनको भीड लागेको छ । राजधानीको मुख्य तीर्थस्थल पशुपति क्षेत्रमा रहेका कृष्ण मन्दिरमा र वसन्तपुर दरबार क्षेत्रमा रहेको कृष्ण मन्दिरमा पनि भक्तजनको भीड लागेको छ । वैदिक सनातन धर्मावलम्बीले श्रीकृष्ण जन्माष्टमी पर्वका अवसरमा आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँछन् । ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्र कृष्ण अष्टमीको मध्यरातमा भएकाले आजको दिनलाई श्रीकृष्ण जन्माष्टमी र रातलाई मोहरात्रिभनिन्छ । यसदिन देशभरिका कृष्ण मन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेषगरी महिला, पुरुष व्रत गरी रातभर जाग्राम बस्छन् । अष्टमीको मध्यरातमा श्रीकृष्णको जन्म भएको खुसीयालीमा भाद्र कृष्ण नवमीका दिन (भोलि) रथयात्रा गरिन्छ।"
सरकारले बनायो सवारी दुर्घटना जोखिम न्यूनिकरण गर्न समिति,"काठमाडौं : सरकारले चाडपर्वको बेलामा दुर्घटना रोकथाम तथा यातायातको सहज व्यवस्थापनका लागि समिति गठन गरेको छ। सरकारले आवश्यक निर्देशन समेत दिनेगरी गृह मन्त्रालयका प्रवक्ता सहसचिव फणिन्द्रमणि पोखरेलको संयोजकत्वमा ६ सदस्यीय समिति बनाएको हो। शुक्रबार बसेको मन्त्रिपरिषद् बैठकमा प्रधानमन्त्री शेरबहादुर देउवाले चाडपर्व नजिकिएसँगै सडक दुर्घटना बढ्ने भन्दै तत्काल न्यूनिकरणका लागि आवश्यक निर्देशनसमेत दिन सक्नेगरी समिति बनाउनुपर्ने प्रस्ताव गरेका थिए। प्रधानमन्त्री देउवाले चाडपर्वमा नागरिक सहज तरिकाले आफ्नो घरसम्म पुग्नसक्नेगरी यातायातको व्यवस्थापन हुनु्पर्ने बताएका थिए। त्यसपछि मन्त्रिपरिषद् बैठकमा गृह प्रवक्ता पोखरेलको संयोजकत्वमा काठमाडौं उपत्यका ट्राफिक प्रहरी कार्यालयका प्रमुख प्रहरी नायब महानिरीक्षक मिरा चौधरी, यातायात व्यवस्था विभागका महानिर्देशक डा टोकराज पाण्डे, सडक विभागका महानिर्देशक अर्जुनजंग थापा, नेपाल प्रहरी ट्राफिक निर्देशनालयका प्रहरी नायब महानिरीक्षक बसन्त कुँवर र यातायात व्यवसायी राष्ट्रिय महासंघका अध्यक्ष विजयबहादुर स्वार सदस्य रहेको समिति बनाएको हो । समितिले सडक दुर्घटना न्यूनिकरणका लागि के गर्नुपर्छ ? सार्वजनिक यातायातको व्यवस्थापन कसरी गर्ने ? आम नागरिकलाई सहरबाट गाउँगाउँसम्म कसरी सुरक्षित रूपमा पुर्याउने भन्नेबारेमा अध्ययय गरी सम्बन्धित निकायलाई कार्यान्वयका लागि निर्देशन दिनेछ।"
२४ घण्टाभित्र बजेटबाहिरका योजना र कार्यक्रममा रकमान्तर निकासाको विवरण बुझाउन अर्थसचिवलाई आयोगको निर्देशन,"काठमाडौं : निर्वाचन आयोगले आर्थिक वर्ष २०७९८० मा समावेश बाहेकका बजेट रकमान्तर निकासा र स्रोत सुनिश्चितताको विवरण २४ घन्टाभित्र बुझाउन अर्थ सचिव कृष्णहरी पुष्करलाई निर्देशन दिएको छ। आयोगले शुक्रबार एक विज्ञप्ति जारी गर्दै आगामी मंसिर ४ मा हुने निर्वाचनको मिति घोषणा भएपछि बजेट रकमानान्तर र श्रोत सुनिश्चितता गरिएको छ वा छैन भन्ने बारेमा २४ घन्टाभित्र स्पष्ट पार्न र विवरण बुझाउन भनेको हो। 'नेपाल सररकाबाट मिति २०७९४१९ मा प्रतिनिधि सभा तथा प्रदेशसभा सदस्य निर्वाचनको मिति तोकिए पश्चात व्यवस्थापिका संसदबाट आर्थिक वर्ष २०७९८० का लागि स्वीकृत वार्षिक बजेटभन्दा पृथक हुनेगरी अर्थ मन्त्रालयबाट कुन कुन मन्त्रालय र निकायहरुमा के कति रकम कुन योजना तथा कार्यक्रमहरुमा रकमान्तर निकासा र स्रोत सुनिश्चितता गरिएको छ वा छैन भन्ने विषयमा नेपाल सरकारका अर्थ असचिवबाट २४ घन्टाभित्र निर्वाचन आयोग नेपाललाई प्राप्त हुनेगरी विवरण पेश गर्न निर्देशन दिएको छ,' विज्ञप्तिमा भनिएको छ।"
काभ्रेमा भारत सरकारको सहयोगमा बन्न लागेको राष्ट्रिय प्रहरी प्रशिक्षण प्रतिष्ठानको भूमि पूजन,काभ्रे : भारत सरकारको सहयोगमा काभ्रेको पनौतीमा निर्माण हुँदै गरेको राष्ट्रिय प्रहरी प्रशिक्षण प्रतिष्ठानको भूमि पूजा शुक्रबार सम्पन्न भएको छ । पनौती नगरपालिका  ६ मा निर्माण भइरहेको प्रतिष्ठानको शुक्रबार गृहमन्त्री बालकृष्ण खाण र भारतीय राजदूत नवीन श्रीवास्तवले संयुक्तरुपमा भूमि पूजा गरेका हुन्। जिल्लाको पनौती ६ मा निर्माण हुँदै गरिएको परियोजनाको शिलान्यास सन् २०१४ नोभेम्बरमा भारतीय प्रधानमन्त्री नरेन्द्र मोदीको नेपाल भ्रमणका क्रममा तत्कालीन प्रधानमन्त्री सुशील कोइराला र मोदीले गरेका थिए। भारत सरकारको एक हजार करोड अनुदानमा निर्माण हुने परियोजना भारत सरकारको सहयोगमा नेपालमा निर्माण भएका ठूला परियोजनामध्ये एक हो। राष्ट्रिय प्रहरी प्रशिक्षण प्रतिष्ठान निर्माण भारत स्वतन्त्र भएको ७५ वर्षको उत्सव मनाउन भारत सरकारले अघि सारेको आजादीका अमृत महोत्सवकै एक हिस्साको रुपमा रहेको बताइएको छ। परियोजनाको कुल क्षेत्रफल करिब ८४ एकड रहेकोमा क्याम्पस भवनको निर्माण ११० लाख वर्गमिटरको क्षेत्रफलमा निर्माण हुनेछ। स्थानीय वास्तुकला र आधुनिक प्रविधिको सम्मिश्रण गरि प्रतिष्ठानका भवनहरुको निर्माण गरिने। दिगो विकास मापदण्ड अनुरुप निर्माण हुने यो परियोजना वातावरण एवम् उर्जामैत्री र आधुनिक सेवा सुविधासहित निर्माण हुने यस संरचनाले नेपाल प्रहरीलाई अत्याधुनिक प्रशिक्षण पूर्वाधार प्रदान गरिने दूतवासले जनाएको छ । राष्ट्रिय प्रहरी प्रशिक्षण प्रतिष्ठानका भूमि पूजा गर्दै गृहमन्त्री खाणले परियोजना निर्माण र नेपाल सरकार र भारत सरकार बीच द्विपक्षीय सहकार्य तथा विकास साझेदारी विभिन्न कामहरु माध्ये यो एक भएको बताए । गृहमन्त्री खाडले भारत सरकारले गरिरहेको निरन्तर सहयोगका लागि भारत सरकारलाई धन्यवाद व्यक्त गरे । भारत र नेपालबीच बहुआयमिक तथा बहुपक्षीय विकास साझेदारी रहेको छ जसले दुई देशका जनताबीच रहेको निकटतालाई दर्शाउने र परियोजनाको कार्यान्वयनले नेपाल सरकारको प्रयासमा भारत सरकारको सदैव सहयोग रहने गृहमन्त्री खाणले बताए । भूमि पूजा कार्यक्रममा बोल्दै भारतीय राजदूत श्रीवास्तवले राष्ट्रिय प्रहरी प्रशिक्षण प्रतिष्ठानको कार्यान्वयन टोलीले सबैको साथ र सहयोगमा निर्धारित समय भित्रै निर्माण कार्य सम्पन्न गर्ने विश्वास व्यक्त लिए । राजदूत श्रीवास्तवले भारत र नेपालबीचको घनिष्ठ सम्बन्धको अर्को महत्वपूर्ण कोशेढुङ्गाको रुपमा रहेको यस प्रतिष्ठित परियोजनाको सफल कार्यान्वयनका लागि भारत सरकारको पूर्ण सहयोग रहने बताए।
सानिभेरी नदीमा पुरुष बेपत्ता,"रुकुम पूर्व : सानिभेरी नदीमा बगेर एक पुरुष बेपत्ता भएका छन्। जिल्लाको पुथाउत्तरगंगा गाउँपालिका८ चारगाउँका ६५ वर्षीय मनबहादुर मल्ल बेपत्ता भएका हुन। हिजो बिहीबार बिहान माछा मार्न गएका मल्ल साँझसम्म पनि घर नफर्केपछि खोजी कार्य सुरु गरिएको जिल्ला प्रहरी कार्यालय रुकुम पूर्वले जानकारी दिएको छ। प्रहरीका अनुसार बिहीबार बिहान ७ बजेतिर मल्ल माछा मार्ने सामग्रीसहित सानीभेरी नदी किनार तिर गएका थिए। प्रहरीले आज शुक्रबार बिहान मल्ल बेपत्ता भएको खबर पाएको थियो। उक्त खबर पाएलगतै इलाका प्रहरी कार्यालय प्वाङ र प्रहरी चौकी जाङको संयुक्त टोली र आफन्तले खोजी कार्य तीव्र पारेका छन्। मल्लको खोजी गर्दै जाँदा उनले लगाएको चप्पल र झोला सिस्ने गाउँपालिका२ स्थित तिप्ताराको नदी किनारमा फेला परेको स्थानीय अनजान ठकुरीले जानकारी दिए। अहिले उनको खोजी भइरहेको छ। अप्ठयारो भूगोल, नदीमा पानीको बहाव बढेको र त्यसमा पनि धमिलो पानीका कारण खोजी कार्यमा समस्या भइरहेको प्रहरीले जनाएको छ।।"
लोकन्थलीमा गाडीले किचेर १७ महिने बालकको मृत्यु,भक्तपुर : भक्तपुरको मध्यपुर ठिमी नगरपालिका वडा नं १ लोकन्थली त्रिपुरासुन्दरी ग्रिल उद्योग अगाडि शुक्रबार गाडीले किचेर १७ महिनाको बालकको मृत्यु भएको छ । खेल्दाखेल्दै पानी झार्न रोकिराखेको बा ५ ख ७८१७ नं को निशान गाडीमुनि छिरिरहेको अवस्थामा गाडी अगाडि बढाउँदा किचेर बालकको मृत्यु भएको हो । महानगरीय प्रहरी परिसर भक्तपुरका अनुसार सिन्धुपाल्चोक त्रिपुरासुन्दरी गाउपाँलिका वडा नं ५ घर भइ हाल लोकन्थली बस्ने केशवलाल श्रेष्ठका छोरा १७ महिनाको सलिन श्रेष्ठको मृत्यु भएको परिसरका सूचना अधिकृत राजु पाण्डेले जनाए । घटनापछि गम्भीर घाइते भइ उपचारको लागि समिट अस्पताल लोकन्थली लगिएकोमा उपचारकै क्रममा मृत्यु भएको प्रहरीले जनाएको छ । घटनास्थलमा प्रहरी वृत्त ठिमीबाट अनुसन्धान अधिकृतसहितको प्रहरी टोलीले घटनास्थलको प्रारम्भिक अनुसन्धान गरी सवारीसाधन र चालकलाई नियन्त्रणमा लिएको छ।
कम्बोडियामा डुङ्गा पल्टिँदा २३ चिनियाँ बेपत्ता,नोमपेन्ह : कम्बोडियाको तटीय क्षेत्रमा एउटा डुङ्गा पल्टिँदा २० भन्दा बढी चिनियाँ नागरिक बेपत्ता भएका एक अधिकारीले शुक्रबार जानकारी दिएका छन्। ४१ जना चिनियाँ नागरिक बोकेको डुङ्गा बिहीबार सिहानोकभिलमा समस्यामा परेको प्रान्तीय प्रवक्ता खेआङ फेरोमले एएफपी समाचार समितिलाई बताएका छन्। त्यस डुङ्गामा सवार १८ जनालाई मात्रै उद्धार गरिएको जनाइएको छ। रासस
अरिंगालले टोक्दा १० जना घाइते,"इलाम : इलाममा अरिंगालले टोकेर १० जना घाइते भएका छन्। शुक्रबार बिहान शुक्रबारे बजारबाट नयाँबजार जाने क्रममा अरिंगालले टोकेका उनीहरूलाई अस्पताल पठाइएको स्थानीय देवी अधिकारीले जानकारी दिए। अरिंगालले टोकेका १० मध्ये उषा घिमिरे र रविन पौड्याललाई स्थानीय प्राथमिक स्वास्थ्य केन्द्रमा उपचारपछि झापा पठाएको प्रहरी हवल्दार भोला ठाकुरले जानकारी दिए। अन्यको स्थानीय प्राथमिक स्वास्थ्य केन्द्रमा उपचार भइरहेको उनले बताए। प्रहरीका अनुसार सोम प्रसाद लिम्बू, चेवन पोख्रेल, प्रनिता श्रेष्ठ, अनिसा मगर, निमा श्रेष्ठ, इसा प्रधान, लाल बहादुर कार्की, प्रकाश भण्डारीको माइजोगमाई प्राथमिक स्वास्थ्य केन्द्रमा उपचार भइरहेको छ।"
हैट ! बुद्धि तामाङले कसे लगनगाँठो,"काठमाडौं : चर्चित हास्यकलाकार बुद्धि तामाङ विवाह बन्धनमा बाँधिएका छन्। उनले शुक्रबार मकवानपुरकी अनु थिङसँग लगनगाँठो कसेका हुन्। भक्तपुरको एक पार्टी प्यालेसमा तामाङ संस्कारअनुसार भएको विवाहमा दुवैतर्फका परिवार तथा आफन्तहरुको बाक्लो उपस्थिति छ। तामाङले दर्जन बढी नेपाली चलचित्र, म्युजिक भिडियो र नाटकमा अभिनय गरिसकेका छन्। उनी 'हैट' थेगोबाट चर्चामा आएका हुन्।"
इलाममा भुटानी शरणार्थी शिविरका गुरुङ हत्या आरोपमा ९ जना पक्राउ,इलाम : इलामको चुलाचुली गाउँपालिकामा दमकस्थित भुटानी शरणार्थी शिविर बेल्डाँगीका ४४ वर्षीय लालबहादुर गुरुङको हत्यामा संलग्न भएको आरोपमा नौ जनालाई प्रहरीले पक्राउ गरेको छ । असोज ५ साँझ धारिलो हतियार र ढुङ्गा प्रहार गरी गुरुङको हत्यामा संलग्न रहेको आरोपमा उनीरुलाई प्रहरीले पक्राउ गरेको हो । झापा र इलामको सीमानास्थित इलामको चुलाचुली५ मा एक समूहले धारिलो हतियारले आक्रमणबाट गुरुङ्गको मृत्यु भएको थियो । अपराधिक पृष्टभूमिका गुरुङलले चुलाचुलीका एक व्यक्तिको रकम लुटेपछि त्यसको बदलामा युवाहरु मिलेर कुटपिट गर्दा उनको हत्या भएको जिल्ला प्रहरी कार्यालय इलामका प्रमुख प्रहरी उपरीक्षक दिलीप घिमिरेले बताए । धारिलो हतियारले आक्रमण गर्दा गुरुङको शरीरका विभिन्न भागमा चोट लागेको थियो । घटनामा संलग्न ९ जनालाई जिल्ला प्रहरी कार्यालय इलाममा पत्रकार सम्मेलन गरी सार्वजनिक गरिएको हो । उनीहरुले आफूहरु हत्यामा संलग्न रहेको स्वीकारेको प्रहरीले जनाएको छ । प्रहरीका अनुसार घटनाभन्दा ३ दिन अगाडि मृतक एलबिभन्ने लालबहादुर गुरुङले घट्नामा संलग्न टिका भन्ने नरेन्द्र तुम्रोकका आफ्नै भाइ सुजन तुम्रोकलाई कुटपिट गरेको र सोही घट्नाको बदला लिन आरोपिहरुले कुटपिट गरी मार्ने सम्मको योजना बनाएको अनुसन्धानबाट खुलेको छ । अनुसन्धानको क्रममा घटनास्थलमा रगत जस्तो रातो पदार्थ लागेका ढुङगाहरु फेला परेको प्रहरीले जनाएको छ । घटनापछि झ्याम्ले भन्ने नरेश कुमार याखाले घरबाट लगेको दापसहितको खुकुरी आफ्नै घर पछाडीको खेतमा फालेको र पछि त्यही फेला परेको प्रहरीले जनाएको छ । प्रहरीका अनुसार घट्नास्थल नजिकै मृतकले चलाउने गरेको १९ प ३७२५ नम्बरको मोटरसाइकल दुबै टायर काटिएर लडाएर फालेको अवस्था फेला परेको थियो।
रामेछाप म्यादी प्रहरीमा मागभन्दा बढी आवेदन,रामेछाप : सरकारले घोषणा गरेको मंसिर ४ गतेको संघ र प्रदेशको निर्वाचनका लागि आह्वान गरेको म्यादी प्रहरी भर्ना छनौटमा आवस्यकताभन्दा बढी आवेदन परेको छ । प्रतिनिधि सभा सदस्य र प्रदेश सभा सदस्य निर्वाचनको लागिम्यादी प्रहरी भर्ना छनौट नियुक्ति तथा परिचालन सम्बन्धीमापदण्ड २०७९ अनुसार मिति २०७९ भदौ ३० गते देखि मिति २०७९ असोज ६ गते सम्म यस जिल्ला प्रहरी कार्यालय रामेछापमा म्यादी प्रहरीको लागी आवेदन फारम खुल्ला गरायएको थियो । जसमा ३ सय ८३ महिला र ९ सय ८३ पुरुषले आवेदन दर्ता गराएको जिल्ला प्रहरी कार्यालय रामेछापका सुचना अधिकारी प्रहरी निरीक्षक राजुप्रसाद ढकालले जानकारी दिए । एक हजार १ सय ३५ जनाको माग गतिएको मा थप २ सय ३१ को आवेदन परेको पनि निरीक्षक ढकालले बताए । अन्तिम दिन सम्म गरी जम्मा १ हजार ३ सय ६६ जनाएको आवेदन दर्ता गएको पनि ढकालले जानकारी दिए ।
बथनाहाबुधनगर कार्गो रेल तिहार अगावै सञ्चालनमा ल्याइने,"विराटनगर : भारतको बथनाहादेखि विराटनगरको बुधनगरस्थित एकीकृत भन्सार जाँच चौकीसम्म रेल सञ्चालनको तयारी तीव्र बनाइएको छ। तिहारअघि नै मालसामान निकासी पैठारी गर्ने गरी आवश्यक पूर्वाधार निर्माणसहित रेल सञ्चालनको तयारी तीव्र बनाइएको हो। मुआब्जा विवादका कारण कटहरीतर्फको काम सम्पन्न हुन नसकेपनि कुल १८६ किलोमिटरमध्ये बुधनगरसम्मको ८ किलोमिटरमा कार्गो रेल सञ्चालनको प्रक्रिया अघि बढाइएको हो। तिहार अगावै रेल सञ्चालनका निम्त्ति अहिले बुधनगर स्टेशनमा गोदाम, लिक मर्मत र कन्टेनर व्यवस्थापन लगायतका कार्यहरू भइरहेको छ। बुधनगरस्थित रेल स्टेशनबाट एकीकृत जाँच चौकीसम्मको दुई सय मिटर क्षेत्रमा पनि पूर्वाधार निर्माणका कार्यहरू अघि बढाइएको छ। विराटनगर भन्सार कार्यालयका सूचना अधिकारी रामचन्द्र ढुङ्गानाका अनुसार केही समयअघि मात्रै भारतीय दूतावासका प्रतिनिधिहरू विराटनगर आएर रेलमार्गको निरीक्षण गरेका थिए। उनीहरूले मुआब्जा विवादका कारण कटहरीसम्मको रेलमार्ग निर्माण गर्न थप समय लाग्ने भएकाले बुधनगरसम्म मात्रै भएपनि निर्माण कार्य सम्पन्न गरी नेपाललाई हस्तान्तरण गर्ने मनसाय देखाएका थिए। ढुङ्गानाले भने, 'तिहार अगावै बुधनगरसम्मको निर्माण कार्य सम्पन्न गरी मालवाहक रेल सञ्चालनमा ल्याउने विषयमा भारतीय पक्ष सकारात्मक छ।' २०६८ सालदेखि सुरू भएको बथनाहाकटहरी रेलमार्गको निर्माण कार्य २०७३ सालमा सम्पन्न भइसक्नुपर्ने थियो। त्यसका लागि चार वर्षअघि मात्रै भारतको बथनाहादेखि बुधनगर स्टेशनसम्म रेलको लिक समेत परीक्षण गरिएको थियो। तर, कटहरी खण्डको मुआब्जा विवादका कारण भारतीय पक्षलाई जग्गा हस्तान्तरण गर्न ढिलाई भएपछि बुधनगरसम्म मात्रै भएपनि सरकारले मालवाहक रेल सञ्चालनको तयारी गरेको हो। मुआब्जा विवाद अझै सुल्झिएन मोरङको कटहरीस्थित रेल स्टेशन क्षेत्रको ११९ बिगाहा जग्गा अधिग्रहणमा विवाद भएपछि सो क्षेत्रमा स्टेशन निर्माण कार्य अझैपनि अलपत्र छ। मुआब्जा निर्धारण समितिद्वारा प्रतिकठ्ठा २ लाखको दरले मुआब्जा दिने निर्णयप्रति जग्गाधनीहरूको असहमति छ। अदालतले आठ लाखका दरले मुआब्जा दिनुपर्ने फैसला गरिदिएपनि सरकारले मुआब्जा वितरणमा ढिलाई गरेपछि स्थानीय ५६५ जग्गाधनीहरूमध्ये २२ जनाले सर्वोच्च अदालतमा मुद्दा नै दर्ता गरेका छन्। अदालतले मुद्दा फैसला नगर्दा जग्गा अधिग्रहणको किचलो अझै सकिएको छैन। जग्गाधनीहरूले अदालतको फैसला बमोजिम मुआब्जा वितरण गर्नुपर्ने मागसहित रेलवे जग्गा अधिग्रहण पीडित संघर्ष समिति गठन गरेर निरन्तर संघर्ष गर्दै आइरहेका छन्। संघर्ष समितिका सचिव विश्वनाथ माझी भन्छन, 'अदालतको फैसला समेत नमानेपछि मुद्दा प्रक्रियामा जान बाध्य भएका हौं। माग सम्बोधन नभएसम्म संघर्ष जारी रहन्छ।' यता, कटहरी खण्डमा समस्या देखिएपनि रेल विभागले भने विगत १० महिनादेखि हुलाकी राजमार्ग उत्तर रेल स्टेशनसम्मको भागमा ट्रयाक खोल्ने काम गरिरहेको छ। विभागका सुचना अधिकारी अमन चित्रकारका अनुसार रेलमार्गका निम्त्ति आवश्यक जग्गा नेपालले उपलब्ध गराउने र निर्माणको काम भारतले गर्ने सम्झौता अनुरुप काम भइरहेको छ। त्यसका लागि ४५ करोड भारतीय रुपैयाँमा सम्झौता भएको छ। उनले भने, 'सम्झौता अनुसार भारतीय पक्षलाई समयमै जग्गा उपलब्ध गराउन नसक्दा विगत चार वर्षदेखि निर्माण कार्य अवरुद्ध हुँदै आएको थियो। अब द्रुत गतिमा काम हुन्छ।' भारतको बथनाहादेखि मोरङको विराटनगररंगेली सडकखण्ड (हुलाकी राजमार्ग) सम्म भारत सरकारले ४ अर्ब ४८ करोड रुपैयाँको लागतमा प्रारम्भिक चरणको रेलमार्ग निर्माण कार्य अघि बढाएको थियो। तर, नेपाल सरकारले समयमै जग्गा उपलब्ध गराउन नसकेपछि विराटनगर१८ स्थित लावाघाटसम्म रेल परीक्षणपश्चात २०७८ कार्तिकबाट निर्माण कम्पनीले काम रोकेको थियो। भारतीय पक्षले मुआब्जा विवाद समाधान गरेर बाँकी जग्गा उपलब्ध गराए मात्रै निर्माण कार्य पुनः सुरु गर्ने अडान लिएको थियो। भारत सरकारले दुवै खण्डको ठेक्का भारतको फारबिसगञ्जस्थित इरकोण इन्टरनेशनललाई दिएको छ। निर्माण कम्पनीले हुलाकी राजमार्ग दक्षिण र उत्तर दुवैतर्फ रेलमार्ग विस्तार तथा आवास निर्माणको जिम्मा पाएको छ। जसमध्ये अहिले उत्तरतर्फ ७ सय मिटर रेलमार्ग र आवास निर्माणको काम भइरहेको जनाईएको छ। रेलमार्ग सञ्चालनको विषयले उद्योगी उत्साहित विराटनगरको बुधनगरसम्म रेलमार्ग चाँडै सञ्चालनमा आउने भएपछि सुनसरीमोरङ करिडोरका उद्योगी व्यावसायीहरू पनि उत्साहित देखिएका छन्। वर्षौंदेखिको माग सम्बोधन हुने चरणमा पुगेपछि उनीहरू उत्साहित देखिएका हुन्। औद्योगिक कच्चा पदार्थको आयात रेलमार्गबाट हुँदा यसले आर्थिक भार कटौती गर्ने उनीहरू बताउँछन्। मोरङ व्यापार संघका अध्यक्ष नविन रिजाल भन्छन्, 'रेलमार्गबाट आयात गर्दा लागत कम लाग्छ, मालसामान ड्यामेज हुँदैन र स्थलमार्गको तुलनामा समय पनि कम लाग्छ।' हाल भारत तथा तेस्रो मुलुकबाट विराटनगर नाका हुँदै आयात हुने अधिकांश औद्योगिक कच्चा पदार्थ स्थलमार्गबाटै आयात भइरहेका छन्। त्यसको तुलनामा रेलमार्गको ढुवानी खर्च झण्डै ३० देखि ४० प्रतिशतसम्म घटेर जाने उद्योगीहरूको विश्लेषण छ। 'कलकत्ताविराटनगर कार्गो रेल सञ्चालनमा आए सुनसरीमोरङ औद्योगिक करिडोरका उद्योगहरूले पश्चिमका उद्योगहरूको तुलनामा धेरै सस्तोमा कच्चा पदार्थ आयात गर्न सक्छन,' रिजाल भन्छन्, 'यसले हाम्रो प्रतिस्पर्धात्मक क्षमता वृद्धि हुनुका साथै नयाँ लगानीका उद्योगहरू पनि थपिने सम्भावना बलियो हुन्छ।' २०४६ सालसम्म १५० निर्यातमुखी उद्योगहरू रहेको यस करिडोरमा हाल कूल ४३ वटा उद्योगहरू मात्र सञ्चालनमा छन्। ठूला लगानीका बाँकी १०७ वटा उद्योगहरू यस दौरान बन्द भएका छन्। २०४१ देखि ०४९ सालसम्म सुनसरीमोरङ औद्योगिक क्षेत्रमा सञ्चालित उद्योगबाट उत्पादित वस्तुमध्ये ५० प्रतिशतभन्दा बढी निर्यात हुन्थ्यो। तर, ५० को दशक सुरू भएसँगै उद्योगधन्दाहरू बन्द हुने क्रम बढेको यस क्षेत्रका उद्योगीहरू बताउँछन्। प्रतिस्पर्धा गर्न नसकेर धेरै उद्योगहरू बन्द भएको उनीहरूको भनाइ छ। तर, कलकत्तादेखि विराटनगरसम्मको रेलमार्ग सञ्चालनमा आएपछि यसक्षेत्रको गुमेको शाख पुनः फर्किने उनीहरू बताउँछन्। व्यापार संघका सदस्य अमित सारडा भन्छन्, 'रेलमार्ग सञ्चालनमा आएपछि किलोमा ४ देखि ५ रुपैयाँ लागत खर्च न्यूनीकरण हुन्छ। यो हाम्रो लागि ठुलो राहत हो।' लगानीमा असुरक्षा, जग्गाको बढ्दो मोल, राजनैतिक अस्थिरता र डबल डिजिटको बैङ्किङ ब्याज लगायतका समस्याले सुनसरीमोरङ औद्योगिक करिडोरमा नयाँ लगानीका उद्योगहरू सञ्चालनमा आउन सकेका छैनन्। तर, भारतको बथनाहादेखि विराटनगरको बुधनगरसम्म रेलमार्ग सञ्चालनमा आएपछि यसले नयाँ लगानी आकर्षित गर्नसक्ने अनुमान गरिएको छ।"
दातृ निकायलाई खुसी पार्न निर्देशिका,"काठमाडौं : सरकारले वैदेशिक रोजगारीबाट फर्केकालाई रोजगार दिन र उद्यमी बनाउन प्राथमिकता दिएको छैन। तर, दातृ निकाय र गैरसरकारी संस्थालाई खुसी पार्न निर्देशिका स्वीकृत गरेको छ। श्रम, रोजगार तथा सामाजिक सुरक्षा मन्त्रालयले हालै स्वीकृत गरेको वैदेशिक रोजगारीबाट फर्केेका व्यक्तिहरूका लागि पुनर्एकीकरण कार्यक्रम (सञ्चालन तथा व्यवस्थापन) निर्देशिकामा दातृ निकाय र गैरसरकारी संस्थालाई सहज हुने गरी निर्देशिका ल्याएको छ। निर्देशिकामा सामाजिक एकीकरण, रोजगारी सिर्जना, उद्यमशीलता र वित्तीय पहुँच समेटिएका छन्। तर, सरकारको प्राथमिकता सामाजिक एकीकरणमै देखिएको छ। मनोसामाजिक परामर्श तथा सामाजिक एकीकरणकै लागि दातृ निकाय तथा गैरसरकारी संस्थालाई सहजीकरण गर्न निर्देशिका ल्याइएको जानकारहरू बताउँछन्। अधिवक्ता सोम लुइँटेलले श्रमिकलाई भन्दा स्थानीय तह लक्षित कार्यक्रम सञ्चालन गर्न निर्देशिका ल्याइएको बताए। निर्देशिकामा पुनर्एकीकरणको परिभाषा नै उल्लेख छैन, उनले भने। केन्द्रीकृत समन्वय समितिको प्रावधानले कार्यान्वयन कठिनाइ हुने लुइँटेलले बताए। यो कार्यान्वयन गर्न बोर्डको क्षमताले पुग्दैन, उनले भने, समन्वय समिति भने पनि सम्पूर्ण अधिकार बोर्डमा निहित हुनु संघीयता विपरीत छ। यो निर्देशकाले विदेशबाट फर्केका चारपाँचलाई मात्र समेट्न सक्ने लुइँटेलले शंका गरे। हेल्भाटासको सहयोगमा सञ्चालित सामी परियोजना पैरवीमै केन्द्रित छ। अब हेल्भाटासकै सहयोगमा रेमी परियोजना आउन थालेको छ। त्यसैलाई सहयोग पुग्नेगरी वैदेशिक रोजगार बोर्डले निर्देशिका बनाएको पाइएको छ। श्रम रोजगार तथा सामाजिक सुरक्षा मन्त्रालयको अध्ययनअनुसार वैदेशिक रोजगारीबाट फर्केकाहरू ५५ प्रतिशत बेरोजगार हुने गरेका छन्। विदेशबाट फर्किंदा ज्ञान, सीप र थोरै पुँजी ल्याए पनि स्वदेशमा उद्यम गर्ने वातावरण नबन्दा वैदेशिक रोजगारीमा दशक बिताएका पनि बेरोजगार बस्न बाध्य छन्। श्रमसम्बन्धी अनुसन्धानकर्ता जीवन बानियाँले सरकारले श्रमबजारबारे अध्ययन नगरी निर्देशिका ल्याएको बताउँछन्। निर्देशिकाले सामाजिक अन्तरघुलन, रोजगारी सिर्जना, उद्यमशीलता र वित्तीय पहुँचको चर्चा गरे पनि अधिकांशको प्राथमिकता सामाजिक अन्तरघुलनमै रहेको बताए। बोर्डले कस्तो सहयोग गर्ने हो यकिन छैन, बानियाँले भने, नीति प्रोत्साहन गर्ने हुनुपर्छ। बोर्डले केही वर्षअघि उद्यमी बन्नका लागि आवेदन माग्दा १८ हजारले ऋण लिन फारम भरेका थिए। तर, हालसम्म मुस्किलले बैंक तथा वित्तीय संस्थाबाट दुई हजारले पनि ऋण पाउन सकेका छैनन्। रोजगारी, उद्यमशीलता तथा वित्तीय पहुँच पुयाउनेभन्दा पनि निर्देशिकामा सामाजिकीकरणलाई नै प्राथमिकता दिइएको छ। गैरसरकारी संस्थाहरूले बहस, पैरव, सचेतना भन्दै वैदेशिक रोजगारीका क्षेत्रमा करोडौं खर्च गर्ने गरेका छन्। त्यसबाट खासै उपलब्धि हुन सकेको छैन। सुरक्षित आप्रवासानका लागि राष्ट्रिय सञ्जालका अध्यक्ष हरि थापाले बोर्डले परियोजना सञ्चालन गर्न निर्देशिका ल्याएको बताए। सीप विकास तालिमका परियोजना, सहुलियत कर्जालगायत विविध कार्यक्रम सञ्चालन गरे पनि प्रभावकारी हुन नसकेको थापाले बताए। रोजगारसम्बन्धी कुनै पनि कार्यक्रम प्रभावकारी नभएकाले एकीकृत कार्यक्रम ल्याउनुपर्छ थापा भन्छन्, पुनर्एकीकरण बृहत् हुनुपर्छ।"
महानगरले हटायो अनामनगर क्षेत्रका अनधिकृत संरचना,काठमाडौं : काठमाडौं महानगरपालिकाले अवैध संरचना भत्काउने कामलाई तीव्रता दिएको छ । महानगरले शुक्रबार काठमाडौंको अनामनगर क्षेत्रमा रहेका अवैध संरचना डोजर लगाएर भत्काएको हो । सही क्रममा महानगरले अनामनगरको अक्सिडेन्टल पब्लिक स्कुलले सार्वजनिक जग्गामा पर्खाल बनाएको भन्दै डोजर लगाएको छ । सार्वजनिक जग्गामा संरचना बनाएको गुनासो आएपछि पर्खाल भत्काएको र सो क्षेत्रका अन्य अवैध र अनधिकृत संरचना हटाइने काठमाडौं महानगरका प्रहरी प्रमुख राजु पाण्डेले जानकारी दिए। नक्सा विपरीत बनेका र सार्वजनिक स्थानमा बनेका संरचनालाई भत्काउने अभियान निरन्तर चल्ने महानगरले जनाएको छ ।
कञ्चनपुर बाढी पीडितको अझै जङ्गलकै बास,"कञ्चनपुर : कञ्चनपुरको शुक्लाफाँटा नगरपालिका१२ एकान्त टोलका बाढी प्रभावित अझै सामान्य अवस्थामा फर्किन सकेका छैनन्। अहिले यहाँका १५ परिवारको बासस्थान जनजागरण सामुदायिक वन बनेको छ। बाढीले प्रभावित भएपछि जङ्गलमा त्रिपाल टाँगेर ओत बसेको एकान्त टोलका मेघु बोहरा बताए। 'घरभित्रको सामान पूरै बाढीले लग्यो, घरका खम्बा मात्रै बाँकी छन्', उनले भने, 'घरभरी माटो नै माटो भएको छ, लत्ताकपडा सबै बाढीले लग्यो।' शुक्रबार राति वनहरा नदीमा आएको बाढीले आफूहरुको बिचल्ली भएको उनको गुनासो छ। 'यतिका दिन भयो, आजसम्म जङ्गलमै त्रिपाल टाँगेर बसेका छौँ, घर कसरी फर्किने त्यहाँ बाढीले केही राखेको छैन', उनले भने, 'ओढ्न, बिछ्यान केही छैन, खानका लागि एक कट्ठा चामल पाएका थियौँ, त्यो सकिएपछि के खाने भन्ने चिन्ता छ।' जङ्गलमा त्रिपालमुनि बिछ्याउने कपडा नहुँदा समस्या भएको हरिकृष्ण भट्टको गुनासो छ। 'घर बस्न लायक नै छैन, फेरि के पो हुन्छ भन्ने डरले त्यहाँ गएका छैनौँ', उनले भने, 'वर्षभरी खाने खेतको अन्नसमेत माटोमा मिसिएको छ, अब कसरी परिवार पाल्ने, अनिकाल लाग्ने भयो।' एकान्त टोलमा १५ कट्ठा जग्गामा लगाएको उनको धान खेतीमा वनहरा नदीको बाढीले क्षति पुर्याएको छ। 'धानसँगै बदाम, मास र तिल पनि बाढीले ल्याएको बालुवाले पुरियो, २०६४ सालयता यस्तो बाढी हामीले कहिल्यै देखेनौँ', उनले भने। बाढी प्रभावित शुक्लाफाँटा नगरपालिका११ वनहरा शिविरका सुकुम्बासी पनि बिचल्लीमा परेका छन्। त्यहाँका ३० परिवार पनि नजिकैको जङ्गलमा त्रिपालमुनि रात काटिरहेका छन्। बर्सेनि बाढीको पीडा झेल्दै आए पनि अहिलेसम्म सरकारले आफूहरूलाई नहेरेको वनहराका सुकुम्बासीको गुनासो छ। 'नदीले उताबाट धकेल्छ, यताबाट वनले धपाउँछ, प्रशासनले बाँच्नुहोस् भन्छ, कहाँ जाने हामी', स्थानीयबहादुर कामीले भने। बाढीले घरभित्र माटो भरिएकाले बस्तीमा बस्नै नसकिने अवस्था रहेको मानध्वज लुहार बताए। 'चामल पाएका छौँ, पकाउनलाई भाँडा छैनन्, कहाँ पकाउने ? कसरी पकाउने ? बस्तीमा पानी पनि छैन', उनले दुखेसो पोखे। बर्सेनि बाढीले दुःख दिँदै आए पनि अहिलेसम्म यसको दिगो व्यवस्थापन हुन नसक्दा पीडा खेप्नुपरेको देवकी विष्ट बताउए। 'राति एक्कासी बाढी आयो, बालबच्चा काखमा च्यापेर भागे, सरसमान जोगाउन सकिएन', उनले भने, 'बाख्रा, लत्ताकपडा कहाँ पुगे, अहिले जङ्गलमा बस्नुपरेको छ, खानलाई अन्न छैन।' बाढी प्रभावितलाई सुरक्षित स्थानमा सारिएको शुक्लाफाँटा नगरपालिकाका नगर प्रमुख रणबहादुर महराले जानकारी दिए। 'बाढीपछिको अवस्थालाई सामान्य बनाउने प्रयास गरिरहेका छौँ, प्रभावितलाई सुरक्षित स्थानमा राखेका छौँ', उनले भने, 'उनीहरूको खाने, बस्ने व्यवस्था पनि मिलाएका छौँ।' बाढी प्रभावितलाई राहत तथा क्षतिपूर्तिका लागि प्रदेश तथा सङ्घ सरकारलेसमेत सहयोग गर्नुपर्ने उनको भनाइ छ। रासस"
ट्याक्टरले च्यापिएर चालकको मृत्यु,गोरखा : बिहिबार राती ११ बजे अजीरकोट गाउँपालिका २ वलाङमा भएको ट्याक्टर दुर्घटनामा चालकको घटनास्थलमै मृत्यु भएको छ। सुपर चेपे हाइड्रोपावरको सिमेण्ट बोकेर आयोजनास्थलतर्फ जाँदै गर्दा ग १ त ४५७४ नंबरको ट्याक्टर पल्टिँदा सिरानचोक गाउँपालिका छोप्राक घर भएका ट्याक्टर चालक विक्रम श्रेष्ठको मृत्यु भएको हो । ट्याक्टर सडकबाट करिब ५० मिटर तल खसेको थियो । ट्याक्टरले चेपिएको श्रेष्ठको शव शुक्रबार बिहान निकाल्ने प्रयास भइरहेको प्रहरीले जनाएको छ ।
राउटे समुदायमा जलवायुका अनेकन असर,"दैलेख : कट्टी खोला किनारमा फाँट परेको ठाउँ छ। जहाँ लोपोन्मुख राउटे समुदायको बस्ती झुरूप्प देखिन्छ। ४१ घर लहरै छन्। यो पनि उनीहरू सरेर आएको ठाउँ हो। सबै परिवारको घर अट्ने ठाउँको छनोट गरेर बस्ने उनीहरूको रोजाइ खोला किनार परेको धेरै समय भयो। फरक जीवनशैली अपनाउने उनीहरूको यस्तो रहनसहनले नेपाललाई विश्वमा पनि चिनाएको छ भने सांस्कृतिक विविधतामा एउटा इँटा पनि थपेको प्रष्ट छ। यो समुदाय दैलेख, सुर्खेत, जाजरकोट, सल्यान आसपासका जंगलका छेउ, पहाडको खोंच तथा टाकुरा, नदी किनारमा बसाइँ सरिरहन्छन्। नेपालको सम्पदा र कर्णाली प्रदेशको गहनाको रूपमा चिनिने राउटे जाति दक्षिण एसियाको एक मात्र भ्रमणशील र फिरन्ते जाति हो। आफूलाई वनको राजा भन्न रुचाउने यो समुदाय नेपालको नागरिक हौं भनेर गर्व गर्छन्। कर्णाली प्रदेशका जंगलमा भ्रमणशील जीवनयापन गर्दै आइरहेका राउटे समुदाय कुनै स्वार्थ देखिँदैन। नेपालको नागरिकता नलिए पनि नेपाली नागरिक हौं भनेर गौरव गर्नमा उनीहरू कुनै हिचकिचावट देखिँदैन। यो समुदायहरूको उत्थानका लागि तीनै तहका सरकारले प्रयास पनि गरिरहेको छ। उनीहरूलाई एकै ठाउँमा बस्न सरकारले आग्रह गरिरहे पनि अस्विकार गर्दै आएका छन्। राउटे समुदायका प्रत्येक व्यक्तिलाई सरकारले मासिक भत्ताको व्यवस्था पनि गरेको छ। पछिल्लो समय भने यो जातिमा केही परिवर्तन आएको देखिन्छ। स्थायी अन्य समुदायका नागरिकसँगको घुलमिल, लेखपढ र खेतीपाती गर्ने तरिका केही परिवर्तन भएको देखिन्छ। आफ्नो परम्परामा कडा देखिए तापनि आधुनिकतासँगै राउटे समुदायमा परिवर्तनको संकेत देखिएको यो समुदायलाई नजिकबाट नियालिरहेकाहरू बताउँछन्। तर, यो समुदायमा जलवायु परिवर्तनको असर पनि उत्तिकै परेको बताइन्छ। मासिँदै वन, जीविकोपार्जनमा समस्या काठका भाँडाकुँडा र सामग्री बनाउनु राउटेको मुख्य सीप हो। काठका कोसी मदुस, झुमा, पिर्कालगायतका सामग्री बनाई गाउँमा लगेर अन्नसँग साटेर जीविकोपार्जन गर्नु उनीहरू पुख्र्याैली परम्परा नै। तर, पछिल्लो समय भने यो समुदायको पेसा नै संकटमा छ। वनका कुकाठ काटी निकै मेहनतका साथ भाँडाकुँडा बनाउने उनीहरूले पछिल्लो समय काठ पाउनै मुस्किल परेको बताए। यसकै कारण अहिले उनीहरू वनमा आश्रित छैनन्। विकासका नाममा जथाभावी सडक खन्नेलगातका कारणले वन मासिँदै छ। त्यसको असर सोझै राउटे समुदायमा बढी परेको छ। जीविकोपार्जनको मुख्य स्रोत गुम्दैछ। अहिले नेपाल सरकारले दिने सामाजिक सुरक्षा भत्ताको भरमा जीवन धानिरहेको उनीहरू बताउँछन्। पाइँदैन कन्दमूल सिकार गर्नु र काठका सामान निर्माण गरी खाद्यान्नसँग साट्नु नै राउटेको जीविकोपार्जनको मुख्य स्रोत थियो। बनाएको काठको भाँडा बोकेर अन्न साट्न गाउँमा पुग्ने र फर्केर आउन भ्याउने समय अन्दाज गरेर यिनीहरू बासको प्रबन्ध गर्छन्। धेरै यस्तै स्थानमा बस्ती बसाउँछन्। कुनै समय यस्तो पनि थियो गिठाभ्याकुर, तरुललगायतका जंगली कन्दमूलको भरमा उनीहरू बाँच्थे। गुना बाँदरको शिकार गर्थे। अहिले भने बजारमा पाइने अस्वस्थकर खानपान जंकफुडका कारण यस समुदायका धेरै बिरामी परिरन्छन्। राउटे समुदायका एक युवा प्रकाश शाही अहिले वन जंगलमा गिठाभ्याकुर, तरुललगायतका जंगली कन्दमूल पाइनै छोडेको बताउँछन्। अहिले त आफूहरूले कन्दमूल खानै छोडेको उनको अनुभव छ। भने, हामी जहाँजहाँ बस्ती बस्थ्यौं, त्यहाँ नजिकमा प्रशस्त्रमात्रामा कन्दमूल पाइन्थ्यो। सिकार गर्नलाई गुना बाँदर भेटिन्थ्यो। अहिले त कन्दमूल पनि कम मात्रामा पाइन्छ। सिकार पनि कम गर्छौं। राउटे बस्तीमा अचेल खानपिनको शैली बदलिएको प्रकाश बताउँछन्। सहरीया खानपिनमा रुचि बढ्दो छ। जसले गर्दा राउटेको स्वास्थ्य अवस्था कमजोर बन्दैछ। यो समुदायमा पछिल्लो केही वर्षयता मदिराको कुलत पनि बढेको छ। घट्दैछ जंगल राउटे समुदायलाई काठको धेरै आवश्यक पछ। आफ्नो पेसा नै काठमा जोडिएको हुन्छ। पछिल्लो समय वन जंगल मासिँदै गएपछि समस्या भएको राउटे मुखिया सूर्यनारायण शाही बताउँछन्। पहिले जहाँ पुगे पनि प्रशस्त काठ पाइन्थ्यो। आजभोलि त जंगलै सिद्धिन लाग्यो। पहिले जस्तो सिकार गर्न पनि जाँदैनौं। काठका सामग्री बनाउँथ्यौं। अहिले त धेरै कम भएको छ, मुखिया शाहीले भने। वन जंगल मासिँदै जाँदा चिन्ता लाग्ने गरेको मुखिया शाही बताउँछन्। माथिमाथि जुम्ला, हुम्लातिर घना जंगल छ होला। हामी बस्ने ठाउँहरूमा त जंगलै कम छ, मासिन थाल्यो। हामी त चिन्तित छौं, उनले भने। अहिले त दाउरा पनि पाउनै छोडेको मुखिया शाहीले बताए। पहिलापहिला त मदुस, कोसीहरू धेरै बनाउँथ्यौ। गाउँगाउँमा पुगेर अन्नसँग साट्थ्यौं। हामी कोसी, मदुस दिन्थ्र्यौ, गाउँलेहरू धान दिनुहुन्थ्यो। अहिले पहिला जस्ता काठ पनि पाइँदैन। भाँडाकुँडा बनाउन पाउँदैनौं, उनले भने। वन जंगलमा प्राकृतिक रूपमा पाइने जडीबुटीसमेत पाउनै मुस्किल पर्ने गरेको मुखिया शाहीले बताए। वन जोगाऔं, जडीबुटीको संरक्षण गरौं राउटे लोपोन्मुख सीमान्तकृत वर्ग उत्थान प्रतिष्ठान नेपालकी केन्द्रीय अध्यक्ष सत्यदेवी खड्काले जलवायु परिवर्तनको असरले राउटे समुदायमा प्रत्यक्ष प्रभाव पारेको बताइन्। तीनै तहका सरकारले विकासका नाममा जथाभावी सडक खनेर वन जंगल मासिरहेको उनको आरोप छ। राउटे नागरिकहरू वन जंगलमा पाइने कुकाठ काटेर तीनै काठबाट भाँडाकुँडा बनाउँथे। अहिले त सडकले वन जंगल मासिँदै गएको छ। कुकाठ पाउनै मुस्किल छ। त्यसले राउटेको जीविकोपार्जनमा प्रत्यक्ष असर गरिरहेको छ, उनले भनिन्। राउटेहरू बसोबास गर्ने स्थानहरू पनि मासिएको उनको भनाइ छ। जथाभावी सडक खन्दा राउटे बस्ने बस्तीहरूसमेत पहिरोको जोखिममा परिरहेको उनी बताउँछिन्। घना वन जंगलमा आगलागी हुँदा पनि वन जंगलहरू नस्ट भइरहेको उनको बुझाइ छ। राउटेहरूले पुर्खादेखि वनमा पाइने वनस्पति खाएर बाँच्थे। अहिले त वनमा जडीबुटीहरू पनि पाउनै छोड्यो, राउटेकी भान्जी भनेर चिनिने खड्काले भनिन्। थपिन, वन जंगल विनासले आम नागरिकसँगै राउटे समुदायलाई पनि प्रत्यक्ष प्रभाव पारेको छ। राउटेहरू घना जंगलको बीचमा बस्ने इतिहास रहेको बताउँदै अहिले उनीहरू पुर्खौंदेखि बसोबास गर्ने स्थान नजिकको पानीका मुहानहरूसमेत सुकिसकेको उनले बताइन्। पानीको मुहानहरू सुक्दा राउटेहरू कि त खोला किनार वा अन्य नागरिकका बस्तीनजिकै बस्नुपर्ने बाध्यता रहेको खड्का बताउँछिन्। उनी अब पानीको मुहान संरक्षण गर्नुपर्ने र व्यापक रूपमा वृक्षरोपणको कार्यक्रम सञ्चालन गर्नुपर्ने बताउँछिन्। प्राकृतिक रूपमा वन जंगलमा प्रशस्त मात्रामा पाइने जडीबुटी संरक्षणका लागि सरकारले ठोस कदम चाल्नुपर्ने उनको तर्क छ। जडीबुटी संरक्षणका लागि व्यावसायिक रूपमा खेती गर्नुपर्छ वा राउटेहरूलाई नै जडीबुटी संरक्षणको जिम्मा दिइनुपर्छ, उनले भनिन्। चेतनाको खाँचो राउटे जाति खसआर्य समुदायको पिछडिएका लोपोन्मुख आदिवासी हुन्। जंगलमा फिरन्ते जीवन बिताउँदै आएका उनीहरू आफूलाई जंगलको राजा दाबी गर्छन्। खस भाषा बोल्ने उनीहरू नेपाली भाषा बोल्न र बुझ्न सक्छन्। बाँदरको सिकार गर्ने र कन्दमूल, फलफूल र अन्य वनस्पति खाएर बाच्ने राउटे केही वर्ष अघिसम्म पैसा छुँदा पाप लाग्छ भन्ने मान्यता राख्थे। पहिला राउटेहरूले आफूले बनाएका काठका सामग्री अन्नसँग साटेर जीविकोपार्जन गर्दै आएका थिए। तर, धेरैले अहिले त्यसो गर्न छाडे। राउटेहरू आफू सोवंशी, कल्याल र रास्कोटी गरी तीनवटा ठकुरी समुदायको भएको बताउँछन्। सोसेक नेपालका कार्यकारी प्रमुख हीरासिंह थापाले राउटे समुदाय अज्ञानतासँग रमाइरहेको बताउँछन्। जलवायु परिवर्तनको असर लोपोन्मुख जाति राउटेमा पनि परिरहेको बताउँदै थापाले भने, राउटे समुदायमा सचेतनामूलक कार्यक्रमलाई प्रभावकारी रूपमा सञ्चालन गर्नुपर्छ। वन जंगल मासिँदै जाँदा उनीहरूको पेसा संकटमा छ। पहिला वनजंगलमा पाइने जडीबुटी खाने उनीहरू धेरै बिरामी पर्दैनथे। अहिले मदिराको प्रयोग पनि अत्यधिक छ। अब आमनागरिकहरूसँगै राउटे नागरिकहरूलाई वन जोगाउने र जडीबुटी संरक्षण गर्ने लगायतका विषयमा सचेतना जगाउनुपर्छ, थापाले भने। राउटेमा जलवायु असर चाङ जथाभावी सडक खन्दा उजाडिँदै वन वन मासिँदा जीविकोपार्जनमा समस्या सुक्न थाले पानीका मुहान खानेपानीको जोहो गर्नै समस्या वनमा पाइनै छाड्यो जडीबुटी र कन्दमूल हराउन थाले गुना बाँदर खोला किनारमा बाढी र पहिरोको जोखिम उत्तिाकै स्वास्थ्यमा प्रतिकूल असर मदिराको प्रयोग जलवायु परिवर्तनको असरले पानीका मुहानहरू सुक्दै जाँदा राउटे समुदायको बस्तीमा खानेपानीको समस्या छ। खानेपानीका मुहानहरू सुक्दै गएका छन्। राउटे बस्ने बस्तीबाट टाढाटाढा गएर खानेपानीको जोहो गर्नुपर्छ, उनले भने। राउटे नागरिकहरू खोला किनारमा बसोबास गर्दा बाढी पहिरोको जोखिममा पर्ने गरेको उनको बुझाइ छ। सोसेकले राउटे समुदायको शिक्षा, स्वास्थ्यसहितको समाजिकीकरणका लागि एईआएन लक्जेम्बर्गको साझेदारीमा राउटे परियोजना सञ्चालन गरिरहेको छ। राउटे समुदायको अहिले १ सय ४४ जना जनसंख्या छ। उनीहरू दैलेखको भगवतीमाई गाउँपालिका२ बेस्तडा बजार नजिकै बसोबास गरिरहेका छन्। स्थायी रूपमा एकै ठाउँमा नबस्ने र बस्ती सरिरहने राउटेको अर्को विशेषता नै हो। धार्मिक, सांस्कृतिक र मौसमअनुसार राउटे एक ठाउँबाट अर्कोठाउँमा बसाई सरिरहन्छन्। राउटे समुदायमा रास्कोटी, कल्याल र सोमवंशी गरी तीन थर छन्। वनको हरियो स्याउला र घोचाहरूद्वारा गोलाकार र अण्डाकार छाप्रो वरिपरि बनाएर बीचमा केटाकेटी खेल्ने र महिलाहरूले धान कुट्ने, निफन्ने ठाउँ बनाउँछन्। छाप्रो बनाउने कार्य महिलाले गर्छन्। २०७७ जेठदेखि हालसम्म राउटे बस्तीमा १४ जनाले ज्यान गुमाइसकेका छन्। लोपोन्मुख राउटेलाई राज्यको मूल प्रवाहमा ल्याउन कर्णाली प्रदेश सरकारले नीति निर्माण थाले पनि पूर्णता पाउन सकेको छैन। प्रदेश सरकारले अति लोपोन्मुख राउटे समुदायको मूलप्रवाहीकरण नीति२०७८ को ड्राफ्ट तयार पारेको छ। कर्णाली प्रदेशमा घुमन्ते जीवन बिताउँदै आएका राउटे समुदायको जातीय तथा मौलिकता संरक्षण गर्न नीति बनाउन लागिएको हो। राउटेको मानव अधिकार संरक्षण, समुदायको पहिचान, मौलिकता, इतिहास, परम्परा, लिपी र भाषाको संरक्षण तथा प्रबद्र्धन अहिलेको मुख्य आवश्यकता हो। यो समुदायको आधारभूत आवश्यकता शिक्षा, स्वास्थ्य, जीविकोपार्जनका विकल्पहरू पहिचान गर्न, बाह्य समुदायबाट राउटे समुदायमा हुने वा हुन सक्ने लैंगिक तथा यौनजन्य लगायतका हिंसा र भेदभाव अन्त्य गर्न नीतिको आवश्यकता औल्याइएको छ। सामाजिक विकास मन्त्रालयले तयार पारेको नीतिमा मानव सभ्यताको इतिहास बोकेको अति लोपोन्मुख राउटे समुदायको पहिचान, मौलिकता र मानव अधिकारको संरक्षण गरी समातामूलक समाज निर्माण गर्ने लक्ष लिइएको छ। तर, काम भने हुन सकेको छैन।"
७ वर्षपछि बन्यो पुल,"जोमसोम : मुस्ताङ र डोल्पा जोड्ने कालीगण्डकी नदीमा निर्माणाधीन एक्लेभट्टीपाक्लिङ मोटरेबल पुल ७ वर्षपछि सम्पन्न भएको छ। साविक जिल्ला विकास समितिले ठेक्का लगाएको थियो। राष्ट्रिय गौरवको जोमसोमकोरला सडकसँगै जोडिएको मुस्ताङडोल्पा जोड्ने कालीगण्डकी नदीमा निर्माणाधीन उक्त पुल २०७२ असार ३१ गते एलाइट संकरमाली जेभीले १२ करोड १३ लाख ८५ हजार लागतमा ठेक्का सम्झौता गरी निर्माणको काम अघि बढाइएको थियो। निर्माण सुरु गरिएको सो पुल बनाउन एलाइट संकलरमाली जेभीले ठेक्का सम्झौता गरे पनि विभिन्न कारणले पुल निर्माणमा ढिलाइ भएको थियो। पछिल्लो समय भने पूर्वाधार विकास कार्यालयले पुल बनाउने ठेक्का सम्झौता गरेको दोस्रो प्रतिनिधिबाट निर्माण कार्य अघि बढाएको थियो। पुलको लम्बाइ १२० मिटर छ भने चौडाइ ७ दशमलव २ मिटर छ। ४० मिटरको फेरोमा पुलको ३ वटा स्पान छन्। पुलको तलपट्टीको बिममा स्टील प्लेट गर्डर र माथिल्लो भागमा स्ल्याप ढलान गरिएको छ। सो पुलको बिहीबार पूर्वाधार विकास कार्यालय मुस्ताङ र स्थानीयवासीको राहबरमा उद्घाटन गरिएको छ। पुलको निवर्तमान प्रदेश सांसद महेन्द्रबहादुर थकालीले रिबन काटेर पुलको उद्घाटन गरे। उनले पुल निर्माणले छिमेकी डोल्पासँगको सडक कनेक्टिभिटी जोडिएर यसले सीमावर्ती गाउँ सान्तासहित विभिन्न गाउँमा खाद्यान्न, निर्माण सामग्री र कृषि उपज सामाग्री बजारीकरण गर्न सहज हुने बताए। वारागुङ मुक्तिक्षेत्रका अध्यक्ष रिङझिन नाम्गेल गुरुङले ढिलै भए पनि पुल निर्माणले स्थानीयवासीमा आशाको सञ्चार पलाएको उल्लेख गरे।"
गुल्मीका भरतलाई दुबईमा ३५ करोडको चिट्ठा,"दुबई : ब्रेन ट्युमरबाट पीडित भाइको उपचार र छोराछोरीको शिक्षाका लागि बिदेसिनु बाध्यता थियो गुल्मीका ३१ वर्षीय भरत बिकको। साउदीको रोजगारीले उनको आवश्यकता टारेन। फर्किए र दुबईमा रोजगारीका लागि पुगे। गाडी धुने काम पाए। आम्दानी सामान्य नै थियो। तर, असोज १ गते उनका लागि जीवन नै परिवर्तन गर्ने दिन बन्यो। चिट्ठाबाट करोडपती बने। दुबईको मह्जूज चिट्ठामा ३५ करोड रुपैयाँ (१० मिलियन दिर्हाम) उनले जितेका छन्। शनिबारको दिन थियो। चिट्ठा ९ बजे खुल्छ। एकपछि अर्को मेरो नम्बर मिल्दै गयो, कोठामा साथीहरू चिच्याउन थाले। पाँचवटा नम्बर मिल्नुपर्छ। सबै मिले पछि त सबैमा खुसीको सीमा नै रहेन। म त सपना हो कि विपना भन्ने छुट्ट्याउनै सकिरहेको थिइन्, भरतले चिट्ठा परेको दिनलाई सम्झँदै सुनाए। यो उनले काटेको पहिलो चिट्ठा थिएन। वा भाग्य खुलिहाल्छ कि भन्ने सोचमा उनले अढाई वर्ष अघिबाट निरन्तर चिट्ठा काट्दै आएका थिए। भाग्य खुल्ने आस असोज १ दिन बन्यो उनका लागि। भन्छन्, म चिट्ठा काटिरहन्थेँ। एक दिन पर्लाकी भन्ने थियो। पर्यो। चिट्ठामा १ देखि ४९ नम्बरमध्ये पाँचवटा नम्बर छान्नुपर्छ। पाँचवटै नम्बर मिलाउनेले ठूलो राशि जित्ने नियम छ। भरतले १६, २७, ३१, ३७ र ४२ नम्बर छनोट गरेका थिए। यी नम्बर नै उनको भाग्योदयको अंक बन्यो। यी अंक पनि उनका लागि विशेष छ। २७ आफ्नै जन्म गते हो। १६ विवाह भएको महिनाको गते हो। उनी प्रायः यी नम्बर कहिले छुटाउँदैनन् थिए। आखिर यही अंक मिश्रण भएको चिट्ठाले उनलाई करोडपति बनाएको छ। भरत दुबईमा दिनभरि गाडी धुन्छन्। यसवापत महिनामा १३ सय दिर्हाम अर्थात् ४५ हजार रुपैयाँ तलब थाप्छन्। अन्दाजी ११ हजार रुपैयाँ खान खर्च हुन्छ। महिनाको ३४ हजार रुपैयाँले छोराछोरी र घर परिवारको खर्च धानेर दिल्लीमा उपचार गराइरहेका बिरामी भाइलाई पैसा पठाउँछन्। यो पीडाबाट अब केही मुक्ति हुने उनको आशा छ। भन्छन्, मेरो आर्थिक भारलाई अब केही सहज होला भन्ने लागेको छ। काठमाडौंको एक म्यानपावर कम्पनीमार्फत तीन वर्षअघि उनी दुबई आएका थिए। बिदेसिन लागेको खर्च तिर्न एक वर्ष लाग्यो। परिवारको खर्च र भाइको उपचार गर्दा अहिलेसम्म सुक्को पनि बचत भएको छैन। दुबई आउनु अघि साउदी अरब गएको थिए। साउदीमा भने जस्तो काम र दाम नपाएपछि दुबई आएको हुँ। बुवा भारतमा ड्राइभर काम गर्नुहुन्छ। अब यो चिट्ठाले परिवारमा खुसी मिल्ने आस छ, उनी भन्छन्। भाइको उपचारका लागि पर्याप्त रकम नहुँदा राम्रो उपचार नभएको उनी बताउँछन्। दिल्लीको एक अस्पतालमा उनलाई राखिएको छ। अप्रेसन गर्दा केही समस्या भएकाले अहिले हलचल गर्न सक्ने अवस्थामा नरहेको र कान पनि सुन्न सक्दैनन्। अहिलेसम्म बुवा र मैले कमाएको सबै पैसा भाइकै उपचारमा खर्च भयो। मैले पाएको यो चिट्ठाको पैसाले अब उनको जस्तोसुकै महँगो उपचार पनि गर्नेछु र भाइलाई बचाउनेछु। पहिलो प्राथमिकता मेरो भाइलाई बचाउने हो, उनले भने। भरतले जितेको चिट्ठा मह्जूजको ९४औं साप्ताहिक शृंखलाको हो। यो हरेक साता शनिबार यूएईको समयअनुसार बेलुकी ९ बजे खोलिन्छ। चिट्ठा किन्न ३५ दिराम चाहिन्छ। चिट्ठामा कम्तीमा ३ वटा नम्बर मिलाउनु पर्नेछ। ३ वटा मिलाए ३५० दिराम र ४ वटा मिलाए १० लाख दिर्हाम दमाशाहीले बाँड्ने नियम छ। यसको अलावा ३ जनालाई प्रतिव्यक्ति १ लाख अर्थात् ३ लाख रुपैयाँको चिट्ठा पर्नेछ। अघिल्लो साता समीरकुमार पन्जियारले १ लाख दिराम (३५ लाख रुपैयाँ) जितेका थिए। मह्जूजका अनुसार अहिलेसम्म ३२ सय नेपालीहरूले उक्त चिट्ठा जितेका छन्। २८ नेपालीले पहिलो र दोस्रो ठूलो धनराशिको चिट्ठा जितिसकेका छन्। यूएईका लागि नेपाली राजदूत कृष्णप्रसाद ढकालले नेपाली श्रमिकले पहिलो पटक ठूलो धनराशि जितेको भन्दै भरतलाई बधाई दिएका छन्। यसले भरतको आर्थिक अवस्थालाई मजबुत बनाउने साथै रेमिट्यान्स प्रवाहमा वृद्धि भई थप टेवा पुग्नेछ। हामी झनै खुसी छौं, ढकालले भने। भरत असोज ११ गते वार्षिक बिदामा नेपाल आउने तयारीमा थिए। चिट्ठा परेपछि उनले नेपाल जाने योजनालाई पछि सारेका छन्। चिट्ठाको रकमलाई नेपाल पठाउने प्रक्रियामा लाग्ने उनले बताएका छन्। भरतलाई चिट्ठा त पर्यो। तर, चिट्ठामा परेको पैसा राख्ने बैंक अकाउन्ट छैन। कम्पनीले उनको तलब एक्स्चेन्ज हाउसमार्फत दिने गरेको छ। यूएई सरकारले कामदारको तलब अनिवार्य रूपमा बैंक अथवा एक्स्चेन्ज हाउसमार्फत भुक्तानी गर्नुपर्ने नियम (डब्लूपीएस) गरेको छ। बैंकले थोरै तलब हुने कामदारहरूको एकाउन्ट खोल्न मान्दैनन्। ठूलो धनराशिको चिट्ठा परेपछि मह्जूजले नै बिकको बैंक अकाउन्ट खोलिदिन सहयोग गर्ने भएको छ।"
जलवायु अशान्ति,"मानव इतिहासमा राष्ट्र वा राज्य इकाइको अवधारणा जति प्राचीन छ, त्यति नै राज्यहरूबीच द्वन्द्वको इतिहास छ। लगभग सबैजसो महत्त्वपूर्ण सभ्यता र संस्कृतिका कथाहरू वा दन्त्यकथाहरूमा राज्यराज्यबीचको युद्धलाई महिमापूर्ण ढंगले व्याख्या गरिएको पाइन्छ। पश्चिमी सभ्यताको जग मानिएको प्राचीन ग्रिसको संस्कृति र मूल्यहरू जीवित रहन र फस्टाउन सक्षम हुनुमा निर्विवाद रूपमा युद्धहरूको विशेष भूमिका रह्यो। म्याराथनको युद्ध जितेको समाचार सन्देशवाहकले एथेन्ससम्म दौडेर पुर्याएकाले लामो दूरीको दौडलाई म्याराथन भन्ने प्रचलन सुरु भएको मानिन्छ। युद्धको इतिहास नबुझी मानव सभ्यताको इतिहासलाई बुझ्न सकिन्न पनि भनिन्छ। युद्ध छेडेर आफ्नो प्रभुत्व फैलाउने र भूगोल कब्जा गर्दै राजनीतिक वर्चस्व कायम राख्ने असंख्य घटनाहरूले प्राचीन सभ्यतालाई आकार दियो। साम्राज्यहरूको निर्माणमा अहम् भूमिका खेलेका युद्धहरू अन्ततः साम्राज्यहरूको पतनका कारण भएका छन्। यद्यपि, प्रागैतिहासिक ढुंगेयुगदेखि आजपर्यन्त मानव जाति कुनै न कुनै र कतै न कतै युद्धमा संलग्न छ। तर के युद्धबिनाको संसार सम्भव छ त ? मानवयात्रामा आफ्नै अहंकार युद्धमा विजय हासिल गर्नुभन्दा महत्त्वपूर्ण शान्तिको व्यवस्थापन हुन्छ भनिन्छ। प्राचीन ग्रिसका प्रसिद्ध दार्शनिक अरस्तुको यो कालजयी भनाइ युद्धपश्चात् शान्तिको आकांक्षा राख्ने प्रत्येक समाजमा उत्तिकै सान्दर्भिक छ। विश्व इतिहास आफैं प्रायः सबै कालखण्डमा मानव जातिले बेहोरेको युद्धहरूको साक्षी छ। पश्चिमी दर्शनका प्रणेता सुकरात र अरस्तु जन्माएको र मानवतालाई लोकतन्त्रको विचार दिएको ग्रिक सभ्यता आफैं आन्तरिक द्वन्द्व र राज्यराज्यबीचको युद्धहरूका कारण अन्ततः पतन भयो। लोककल्याणकारी राज्यको अवधारणा र सार्वजनिक विषयहरूमा जनतालाई सुसूचित गर्ने परम्पराको प्रवर्तक रोम साम्राज्य आफैं उत्कट सैन्य महत्त्वाकांक्षा र युद्धहरूका कारण अन्त्य भयो। संसारका करिब सबैजसो धार्मिक परम्पराले शान्तिपूर्ण सहअस्तित्वलाई जोड दिँदै युद्ध, हिंसा र आक्रामकताको निन्दा त गर्छन्। मान्छे स्वभावैले शक्ति सञ्चय गर्न र प्रभाव विस्तार गर्न चाहने हुनाले महत्त्वाकांक्षाकै कारण युद्धमा होमिन चाहने विचारका आधारमा युद्ध र द्वन्द्वको औचित्य प्रमाणित गर्न चाहन्छ। उसो त, पूर्वीय संस्कृति, साहित्य, कला, धर्म, राजनीतिक व्यवस्था, नैतिक मूल्यमान्यता, कानुन, दर्शन आदि बहुआयाममा गहिरो प्रभाव राख्ने रामायण र महाभारत युद्धकै कथामा आधारित महाकाव्य भइहाले। प्राचीनकालदेखि युरोपेली ज्ञानोदय हुँदै विज्ञान र तर्कको युगसम्म आइपुगेको मानवयात्रा आफ्नै अहंकारका कारण हिरोसिमा र नागासाकीको नरसंहारमा टुंगियो। युद्धहरूले निम्त्याउने हिंसाप्रतिहिंसाको दुष्चक्र, अन्तहीन पीडा र विध्वंसका बारेमा जान्दाजान्दै पनि सभ्य कहलिएको मानवजाति किन युद्धमा होमिन चाहन्छ त ? गान्धी र बुद्ध प्रकृतिप्रेमी बेलायती उपनिवेशविरुद्ध भारतमा अहिंसात्मक आन्दोलनलाई सफलतापूर्वक प्रयोग गरेका महात्मा गान्धीको एउटा उद्धरण यहाँ सान्दर्भिक ठानेको छु। पृथ्वीमा रहेका सबैको आवश्यकता पूरा गर्न यस धर्तीमा पर्याप्त स्रोत छ तर सबैको लोभ तृप्त गर्न छैन। दोस्रो विश्वयुद्धताकाको गान्धीको यो कथन यतामात्रै स्रोतमा हालिमुहाली र आफ्नो वर्चस्व बिस्तार गर्न शक्तिराष्ट्रहरू दर्जनौंपटक युद्धमा होमिएका छन्। अस्पष्ट र गुप्त कार्यसूची लिएर लोक रिझाउने यद्यपि प्राकृतिक स्रोतमाथि नियन्त्रण गर्ने अभिप्रायले शक्ति राष्ट्रहरूले कमजोर राष्ट्रहरूमाथि आक्रमण गरिरहे र गर्दैछन्। आधुनिक जीवनशैलीका मागहरू पूर्ति गर्ने क्रममा सीमित हुँदै गएका स्रोत र साधनमाथि बलियाहरूको यही प्रवृत्तिप्रति गान्धीले इंगित गरेका हुन्। जुन जलवायु संकटको बढ्दो चिन्ताजनक समयमा अझै सान्दर्भिक हुँदै गएको पाइन्छ। औपनिवेशिक शक्तिहरूले कमजोर मुलुकको स्रोत र साधनमाथिको दोहनलाई नजिकबाट नियालेका गान्धीले पृथ्वीको सीमित संशाधनलाई हिंसात्मक द्वन्द्वको जडका रूपमा व्याख्या गरेका छन्। गान्धीले २५ सय वर्षअघि बुद्धले जस्तै प्राकृतिक संशाधनमाथि मान्छेको लेनदेनका विषयमा न्यायसंगत दृष्टिकोण राख्थे। गान्धी उपनिवेशका आलोचक मात्र थिएनन्, आफ्नो समयका पर्यावरण अभियन्ता पनि थिए। युवा उमेरमा गान्धीमा अमेरिकी कवि र पर्यावरण अभियन्ता हेनरी डेभिड थोरोको गहिरो प्रभावले उनमा पर्यावरणलाई हेर्ने दृष्टिकोणमा परिवर्तन ल्यायो। शक्तिको रजगजमा रमाइरहेकाहरूको सधैंं तारो बनेका विद्रोही स्वभावका थोरो जीवनको अधिकांश समय प्रकृति नजिकै बिताए। पूर्वीय आध्यात्मिक परम्परा र बुद्धप्रति आकर्षित थोरो भद्रअवज्ञा विचारका प्रणेता हुन्। थोरो र उनको पर्यावरण अभियानबारे अमेरिकाको पाठ्यक्रमहरूमा अनिवार्य पढाइन्छ। रोहिणीको पानी र मध्यस्थकर्ता बुद्ध बौद्ध धर्मग्रन्थहरूमा लेखिएअनुसार रोहिणी नदी बौद्ध परम्परामा पवित्र र श्रद्धा गरिने नदीमध्येको एक हो। बुद्धका समयमा शाक्यहरूको राज्य कपिलवस्तु र कोलियाहरूको राज्यलाई यही रोहिणी नदीले छुट्ट्याएको थियो। कपिलवस्तु र कोलिया दुवै राज्यले रोहिणी नदीको पानी उपयोग गरेर सिँचाइ र खेती गर्थे। लामो खडेरीका कारण कुनै वर्ष रोहिणी नदीमा पानीको अभावले संकट आई परेपछी खोलानजिकै निर्माण गरिएको बाँधको पानी बाँडफाँटलाई लिएर दुई राज्यबीच विवाद सुरु भयो। विवाद चर्किंदै गएपछि कपिलवस्तु र कोलिया राज्य रोहिणीको पानीका लागि युद्धको तयारीमा पुगे। रोहिणी विवादमा कपिलवस्तु अधिराज्यका शक्तिशाली राजकुमार सिद्धार्थ गौतमले युद्धको साटो रोहिणी नदीको पानीलाई दुवै पक्ष राजी हुने गरी मध्यस्थकर्ताको भूमिका खेले। राजकुमार सिद्धार्थले रक्तपातपूर्ण युद्धले केवल पीडा मात्रै निम्त्याउने हुँदा कपिलवस्तु र कोलियालाई अहिंसात्मक मार्ग पहिल्याइदिए। सिद्धार्थको त्यो अद्भुत द्वन्द्वव्यवस्थापन शैलीले उनीमा बुद्धत्व प्राप्त गर्न सहज भएको मानिन्छ। सीमित प्राकृतिक स्रोतको न्यायोचित मध्यमार्गी बाटो थियो, रोहिणीको घटना। कालिङको युद्ध र रक्तपिपासु सम्राट्को अहिंसावादी यात्रा ऐतिहासिक तथ्यहरूका आधारमा युद्धका कारण कुनै एक व्यक्तिको हृदय परिवर्तनले मानव सभ्यताले नै नयाँ मार्ग पहिल्याएको उदाहरण कालिङको युद्ध नै हुनुपर्छ। प्राचीन भारतको इतिहासमा सबैभन्दा रक्तपातपूर्ण युद्ध सम्राट् अशोकका पालामा उनको अधिनमा रहेको मौर्य साम्राज्य र कालिङ राज्यबीचको भएको मानिन्छ। भारतको मौर्य वंशका अन्तिम ऐतिहासिक सम्राट् अशोक भारतीय उपमहाद्विपका शक्तिशाली शासकमध्येका एक थिए। स्रोतले भरिपूर्ण दक्षिणपूर्वी एसियासँगको व्यापारिक मार्गहरू नियन्त्रण गर्ने कालिङ राज्यको स्रोतमाथि नियन्त्रण गर्न सम्राट अशोकले आफ्नो विशाल सेना युद्ध छेडे। सम्राट् अशोकको अर्जुनदृष्टि कालिङको सैन्यशक्ति र भौतिक समृद्धिमा थियो र उनी मौर्य साम्राज्यलाई फैलाउन चाहन्थे। सम्राट् अशोकको विस्तारवादी नीति र कालिङको स्रोतपूर्ण र रणनीतिक अवस्थिति माथिको धावाले लाखौंंको ज्यान लिएको थियो भने थप लाखौंं अंगभंग भएका थिए। स्रोत र प्रभाव विस्तारको अभिप्रायले लडिएको कालिङको युद्धले जन्मिएको पीडाले विचलित सम्राट् अशोकमा पारेको प्रभावले अन्तत्वोगत्वा उनलाई आफ्नो तरबार त्याग्न र अहिंसा र धर्मको मार्ग अनुसरण गर्ने मार्गमा पुर्यायो। कालिङको युद्धमा विजय प्राप्त गरेका शक्तिशाली सम्राट् अशोकले अन्ततः बौद्ध धर्म अँगाले। आफ्ना प्रजाहरूलाई मात्र मानवीय व्यवहार गरेनन् कि जनावरहरूलाई समेत करुणा दर्शाए। बुद्धको सन्देशलाई पुनर्जागरण गरी संसारभर विस्तार गर्ने काम पनि उनै सम्राट्ले गरे। वाटर वारको भय र जित्न सकिने युद्ध बुद्धकालीन समयमा रोहिणी नदीको पानीको विषयलाई लिएर शाक्य र कोलिया अधिराज्यबीचको झन्डै रक्तपातपूर्ण युद्धमा अघि बढेको द्वन्द्वबाट हामी बाँचिरहेको समयलाई नियालौं। जैविक संरचनाको अत्यन्त महत्त्वपूर्ण पक्ष पानी र यसको अभावले निकट भविष्यमा निम्त्याउने गम्भीर समस्याहरूबारे वैज्ञानिकले चेतावनी दिँदै आएका छन्। जलवायु संकटले निम्त्याउने विश्वव्यापी खतरामध्येको एक पानीको नियन्त्रण माथिको द्वन्द्व र अशान्तिले निकट भविष्यमै विनाशकारी परिणामहरू ल्याउने निश्चित छ भनेर स्रोतविद्हरूले भनेका छन्। विभिन्न मुलुकमा बाँध विवाददेखि अनिकाल र खडेरीले पानीको स्रोतमाथि नियन्त्रणले जलवायु संकटलाई तीव्रता दिने निश्चित प्रायः छ।"
राष्ट्रपति कार्यालय र सभामुखविरुद्ध ६ रिट,"काठमाडौं : संविधानको गम्भीर उल्लंघन गरेको भन्दै राष्ट्रपति कार्यालय, सभामुख र उपसभामुखविरुद्ध बिहीबार छुट्टाछुट्टै ६ वटा रिट निवेदन सर्वोच्च अदालतमा परेका छन्। यी रिट निवेदनको पेसी शुक्रबार तोकिएको छ। राष्ट्रपति विद्यादेवी भण्डारीले नागरिकता विधेयक प्रमाणीकरण नगरेकामा अधिवक्ता सुनीलरञ्जन सिंहलगायत कानुन व्यवसायी अदालत गएका हुन्। राष्ट्रपति भण्डारीले संविधानको धारा ११३ (४) बमोजिम संवैधानिक दायित्व पूरा नगरेको दाबी गर्दै धारा १३३ (२) (३) बमोजिम विधेयक प्रमाणीकरणका लागि परमादेश आदेश जारी गर्न उनीहरूले माग गरेका छन्। प्रमाणीकरणका विषयमा राष्ट्रपतिलाई संविधानले स्वविवेकको अधिकार संविधानले नदिएको दाबी रिटमा गरिएको छ। रिट निवेदनमा राष्ट्रपति कार्यालयलाई विपक्षी बनाइएको छ। राष्ट्रपतिलाई विपक्षी बनाउन नहुने संवैधानिक व्यवस्था भएकाले राष्ट्रपति कार्यालयलाई विपक्षी बनाउने गरिन्छ। सर्वोच्चका प्रवक्ता विमल पौडेलका अनुसार छुट्टाछुट्टै गरी ५ वटा रिट निवेदन दर्ता भएको छ। सभामुख अग्निप्रसाद सापकोटा र उपसभामुख पुष्पा भुसालविरुद्ध पनि रिट परेको छ। रिट दायर गर्नेमा अधिवक्ताहरू किशोर पौडेल, अनुपम भट्टराई र जगन्नाथ दुलाल छन्। संविधानको धारा ९१ (६) मा प्रतिनिधिसभा विघटन भएको अवस्थामा आफ्नो पदमा बहाल रहेका प्रतिनिधिसभाका सभामुख र उपसभामुख प्रतिनिधिसभाका लागि हुने अर्को निर्वाचनको उम्मेदवारी दाखिल गर्ने अघिल्लो दिनसम्म आफ्नो पदमा बहाल रहने उल्लेख छ। राजनीतिक दलले प्रतिनिधिसभा निर्वाचन २०७९ का लागि समानुपातिकतर्फ उम्मेदवारको बन्दसूची पेश गरिसकेको अवस्थामा पनि सभामुख र उपसभामुखले धारा ९१ (६) (क) को मर्म र भावनाविपरीत आआफ्नो पदबाट राजीनामा नगरेको रिट निवेदनमा जनाइएको छ। सभामुख र उपसभामुखको पद खाली गराउनु भनी संविधानको धारा १३३ (२) (३) बमोजिम परमादेश जारी गर्न माग गरिएको छ।"
अन्नपूर्ण र अन्नपूर्णकर्मी पुरस्कृत,"काठमाडौं : प्रेस काउन्सिल नेपालले अन्नपूर्ण पोस्ट्लाई आचारसंहिता पुरस्कार प्रदान गरेको छ। अन्नपूर्ण पोस्ट्का विशेष संवाददाता सुरेन्द्र काफ्लेले सशक्त लेखन पुरस्कार पाएका छन्। राष्ट्रपति विद्यादेवी भण्डारीले बिहीबार प्रेस काउन्सिलको ५३औं वार्षिकोत्सवका अवसरमा शीतल निवासमा आयोजित विशेष समारोहमा अन्नपूर्ण पोस्ट्का ग्रुप सीईओ सनत न्यौपानेलाई आचारसंहिता पुरस्कार तथा प्रमाणपत्र प्रदान गरेकी हुन्। अन्नपूर्ण पोस्ट्कै प्युठान संवाददाता केशर रोक्कालाई युवा पत्रकारिता र एपीवान टेलिभिजनका संवाददाता मनोज जोशीलाई क्रियाशील पत्रकारिता पुरस्कार प्राप्त गरेका छन् । ईकागज अनलाइनका प्रधानसम्पादक हरिबहादुर थापालाई गोपालदास पत्रकारिता पुरस्कार प्रदान गरिएको छ। सुरेन्द्रबहादुर बस्नेत पत्रकारिता पुरस्कार माधव विद्रोही, आचारसंहिता पुरस्कार आवाज एफएमले प्राप्त गरेका छन्। सशक्त लेखन पुरस्कार दिलबहादुर छन्त्याल, नवराज छत्कुली र बालकृष्ण अधिकारीले पाएका छन्। भाषागत पत्रकारिता पुरस्कार टेकराज थामी, क्रियाशील पत्रकारिता पुरस्कार दामोदरप्रसाद दवाडी, सुरेश धामी, विमल योगी, श्यामनाथ कुँवर, भूपराज खड्का, पुष्कर बुढाथोकी, एकराज पाठक, कृष्ण केसी, नकुल अर्याललाई प्रदान गरिएको छ। युवा पत्रकारिता पुरस्कार प्रदीप परियार, रवीन्द्र काफ्ले, शम्भु दंगाल, हरिबोल आचार्य, जीवन लामा, टपेन्द्र कार्की, दशरथ घिमिरे, केशर रोका, मकर श्रेष्ठ, खगेन्द्र भण्डारी, डीबी बुढा, राजेन्द्र धामी, महेश केसी, हिमा चेम्जोङले पाएका छन्। साहित्यिक पत्रकारिता पुरस्कार मायामितु न्यौपाने, महिला सशक्तीकरण पत्रकारिता पुरस्कार सञ्चिता घिमिरे, सरिता श्री ज्ञवाली, रमा केसी, शारदा गैरेले प्राप्त गरेका छन्। समावेशी पत्रकारिता पुरस्कार अजय गोर्खाली, प्रवीणकुमार शर्मा, हेमराज (कमल) राना, सिराज खानलाई दिइएको छ। विधागत पत्रकारिता पुरस्कार विजयरत्न तुलाधर, आनन्द श्रेष्ठ, जीवन पराजुलीलाई प्रदान गरिएको छ। कर्मचारीतर्फ रहमतुला मियाँ, लोकराज भट्ट, सम्झना पौडेल, देवीबहादुर राना, विष्णु न्यौपाने पुरस्कृत भएका छन्। राष्ट्रपति भण्डारीले नयाँ प्रविधिको विकाससँगै देखापरेको सञ्चारका नयाँ अनलाइनका माध्यमबाट झुटा र भ्रमपूर्ण सूचनाको प्रसार हुनु चुनौतीको विषय भएको बताइन्। सञ्चारका अनलाइन माध्यमलाई बढी मर्यादित र प्रभावकारी बनाउन काउन्सिलले अनिवार्य अभिमुखीकरणको व्यवस्था गरेकामा राष्ट्रपतिले खुसी व्यक्त गरिन्। उनले संविधानले सुनिश्चित गरेको संघीय लोकतान्त्रिक गणतन्त्रलाई संस्थागत गर्न र सुदृढ तुल्याउन संवैधानिक प्रावधानलाई राज्यका सबै अंगले गम्भीरतापूर्वक पालना गर्नुपर्ने धारणा व्यक्त गरिन्। सञ्चार तथा सूचना प्रविधमिन्त्री ज्ञानेन्द्रबहादुर कार्कीले मंसिर ४ मा हुने निर्वाचनमा पत्रकारको अझै ठूलो योगदानको अपेक्षा रहेको बताए। हामी अब प्रतिनिधिसभा र प्रदेशसभा निर्वाचनको संघारमा छौं। तपाईं पत्रकार र प्रेस काउन्सिलको अझै बढी योगदान समाजले चाहेको छ, मन्त्री कार्कीले भने, सरकार स्वतन्त्र, निष्पक्ष, धाँधलीरहित र विश्वसनीय रूपमा निर्वाचन सम्पन्न गराई जनमतमार्फत मुलुकलाई समृद्धिको बाटोतर्फ अग्रसर गराउने आकांक्षालाई सफल बनाउन प्रतिबद्ध छ। काउन्सिल अध्यक्ष बालकृष्ण बस्नेतले राष्ट्रभित्र विविध समस्या उत्पन्न भएकाले राष्ट्रियताका सवालमा होस् वा देश निर्माणको अन्य अभियानमा सबै राजनीतिक शक्ति गम्भीर र सचेत हुनुपर्नेमा जोड दिए। उक्त अभियान सफल बनाउन सञ्चार जगत्को महत्वपूर्ण भूमिका हुने उनको भनाइ थियो।"
जी ७ द्वारा रूसलाई थप प्रतिबन्ध,"अमेरिका (एएफपी) : जी ७ का विदेश मन्त्रीहरूले युक्रेनमा युद्धका लागि आंशिक सेना परिचालन गर्ने रूसी राष्ट्रपति भ्लादिमिर पुटिनको कदमपछि रूसविरुद्ध थप प्रतिबन्ध लगाउने बताएका छन्। सात समूहका मन्त्रीहरूले रूसको यस बढ्दो कदमको निन्दा गरेका छन्। यस सेनाको आंशिक परिचालन र गैरजिम्मेवार पूर्णआणविक हतियार समावेश रहेको विदेश मन्त्रीहरूद्वारा बुधबार जारी विज्ञप्तिमा जनाइएको छ। जी ७ ले अझ थप लक्षित प्रतिबन्ध पछ्याउने र रूसमाथि निरन्तर आर्थिक र राजनीतिक दबाब दिन प्रतिबद्ध रहेको संयुक्त राष्ट्रसंघ महासभाको बैठकपछि बताएका छन्। हामी अध्ययन गर्नेछौं। नयाँ प्रतिबन्धात्मक उपायहरू अपनाउनेछौं, ईयू विदेश नीति प्रमुख जोसेप बोरेलले युरोपेली बैठकपछि पत्रकारसित भने। क्यानडा, संयुक्त राज्य अमेरिका, फ्रान्स, जर्मनी, इटाली, जापान र बेलायतका जी ७ मन्त्रीहरू साथै युरोपेली संघका शीर्ष कूटनीतिज्ञहरूले पनि कब्जा गरिएको डोनबासमा सार्वभौम युक्रेनीभूमिमा झुटो जनमत संग्रह गर्ने योजनाको निन्दा गरेका छन्।"
प्रदोष व्रतकथा माहात्म्य,"संसारमा शिव स्मरण नै सार स्वरूप हो भन्नेमा दुई मत छैन। केवल विभिन्न समुदायमा सनातन (पूर्वज)देखि चलिआएको धार्मिक दृष्टिकोणबाट शिवतत्त्व प्राप्तिको बाटो मात्र अलग हो। सांसारिक समय चक्रमा भोग्नुपर्ने प्रत्येक घटनाक्रम र त्यसको निराकरणको एक मात्र स्रोत शिवतत्त्व नै हो। दिवासमापन र रात्रिसमापनबीचको समय अर्थात् साँझ परेपछि रात पर्नुअघिको समयलाई प्रदोष काल मानिन्छ। प्रत्येक महिनाको दुईपटक आउने त्रयोदशी तिथिको प्रदोष काललाई भगवान् श्री सदाशिवको कृपा प्राप्त गर्न गरिने व्रत, उपासना, आराधना र पूजनको निमित्त परम पवित्र र उत्तम मानिएको छ। प्रदोषो रजनीमुखम् यो प्रदोषकालीन व्रत अनुष्ठान भएकाले यस व्रतको नाम नै प्रदोष व्रत हो। अप्रतिम (अद्वितीय, अनुपम), मंगलमूर्ति, आशुतोष शंकरको व्रतमध्ये उच्च वर्गमा महाशिवरात्रि र प्रदोष व्रतको महिमा वर्णन गरिएको छ। रामनवमी, कृष्णजन्माष्टमी र एकादशी व्रतजस्तै यस प्रदोष व्रतको नेपाली समाजमा व्यापकता छ। धर्मशास्त्रहरूमा यस व्रतको महिमा उल्लेख छ भने जनमानसमा यस व्रतप्रति दृढ आस्था र विश्वास पाइन्छ। जसले प्रदोषकालमा अनन्य भक्तिपूर्वक भगवान् सदाशिवको व्रत, उपासना, आराधना र पूजन सम्पन्न गर्छ, उसलाई धनधान्य, पुत्रपौत्र, शान्ति, सुख, सौभाग्य प्राप्ति मानित्य वृद्धि हुने कुरा स्कन्द पुराणमा उल्लेख छ। प्रत्येक त्रयोदशीको प्रदोष कालमा भगवान् शंकरको पूजनका निमित्त कैलाश शिवलोकमा समस्त देवगण एकत्रित भई भगवती सरस्वती वीणा बजाएर, इन्द्रवंशी धारण गरेर हुन्छ। ब्रह्माले ताल दिएर, महालक्ष्मीले सुन्दर गाना गाएर, विष्णुमृदंग बजाएर, सूर्य, यक्ष, गन्धर्व, किन्नर, नाग, सिद्ध, साध्य, विद्याधर, अप्सरा र भक्तगणसमेत भई भगवान् श्री सदाशिवको सेवामा प्रदोष उत्सव मनाउन उपस्थित हुने गरेको धार्मिक मान्यता छ। कुनै समय सर्वकल्याणहितार्थ परम पावन भागीरथीको तटमा ऋषिगणको समूहले विशाल गोष्ठीको आयोजना गरेको थियो। विज्ञ महर्षिहरूको एकत्रित सभामा व्यासजीका परम शिष्य पुराणवेत्ता महाराज श्रीसुतजी हरिकीर्तनमा व्यस्त हुनुहुन्थ्यो। त्यही सभामा भाग लिन आएका शौनकादी ८८ हजार ऋषिमुनिको समूहले गरेको अभिवादन स्वीकार गर्दै सूतजीले आशीर्वचन दिइबस्न आग्रह गरे। आआफ्नो आसन ग्रहण गर्दै ऋषिगणहरू विनीत भावमा प्रश्न गर्छन् हे परम दयालु सूतजी ! यस कलियुगमा सबै प्राणी पाप कर्ममा रत छन्। वेद शास्त्रबाट विमुख दीन जनसंकटबाट झन्झन् त्रस्त, सत्कर्मबाट विमुख भई पुण्य कर्मबाट क्षीण भएका मानिसको वुद्धि असत् कर्ममा प्रेरित भएका आदि कारणले मनुष्य वंश नै समाप्त हुने सम्भावना भयो। सूतजी भन्नुहुन्छ हे मुनिवर ! हे शौनकजी ! धन वृद्धिकारक, दुःख विनाशक, सुख शान्ति र मनोवाञ्छित फल दिने व्रतबारे बताउँछु। शंकर प्रसन्न भई सम्पूर्ण पापनाशक, मनोवाञ्छित पुण्यफल दिने उत्तम व्रत त्रयोदशी तिथिको प्रदोष व्रत हो। प्रदोष व्रतको अनुष्ठान गर्न त्रयोदशीको दिन निराहार रही साँझ सूर्यास्तभन्दा तीन घडीपूर्व स्नान गरी श्वेत वस्त्र धारण गर्नुपर्छ। पूजनस्थलमा स्वच्छ जल र गोबरले लिपेर मण्डप बनाउनु पर्छ। शंकरको मूर्ति वा तस्बिर उत्तर वा पूर्वतर्फ स्थापना गरी सामुन्नेमा पञ्चरंगी पुष्प र अबिरले पद्मपुष्प आकारका आसन बनाई त्यसमाथि कुशको आसन ओछ्याउनु पर्छ। भगवान्को मूर्ति वा तस्बिरतर्फ फर्किएर बसी ओम उमामहेश्वरायभ्यां नमः मन्त्र वाचन गरी शिवपार्वतीलाई आह्वान गरी विधिपूर्वक पूजन, मन्त्र जप, ध्यान, हवन गर्नुपर्छ। यसरी त्रयोदशीको दिन शंकरको प्रदोष व्रत विधिपूर्वक सम्पन्न गरेमा सर्व कार्य सिद्ध भई मनोवाञ्छित पुण्य फल प्राप्ति हुन्छ। जुन त्रयोदशी जुन बारमा पर्छ, त्यही बारको प्रदोष व्रत कथा सुन्ने गर्नुपर्छ। एघार त्रयोदशी वा वर्षभरको पूरै त्रयोदशीको प्रदोष व्रत सम्पन्न गरेर प्रदोष व्रत समापन गर्नुपर्छ। प्रदोष व्रत गर्दा निम्नअनुसार व्रत सम्पन्न गर्नुपर्छ। दीर्घायु र आरोग्यताका लागि आइतबार रवि त्रयोदशी प्रदोष व्रत, ग्रह दशा निवारणका लागि सोमबार सोम त्रयोदशी प्रदोष व्रत लिइन्छ। रोग मुक्त र सुस्वास्थ्यका लागि मंगलबार मंगल त्रयोदशी प्रदोष व्रत, सबै कामना सिद्धिका लागि बुधबार बुध त्रयोदशी प्रदोष व्रत बस्ने चलन छ। शत्रु विनाशका लागि बिहीबार वृहस्पति त्रयोदशी प्रदोश व्रत, सौभाग्य तथा स्त्रीको समृद्धिका लागि शुक्रबार शुक्र त्रयोदशी प्रदोष व्रत र गुमेको धन, मान, पद प्राप्तिका लागि शनिबार शनि त्रयोदशी प्रदोष व्रत बस्ने गरिन्छ। एउटा गाउँमा अति दीन, हीन ब्राह्मण परिवार बस्थे। उक्त परिवारमा श्रीमती र पुत्रमात्र थिए। ब्राह्मणी प्रदोष व्रत गर्दै थिइन्। एकपटक ब्राह्मणपुत्र गंगामा स्नान गर्न जाँदै थिए। बाटोमा अचानक चोरहरूले घेरा हाली तेरो पिताको गुप्त धन कहाँ छ ? नभने मार्छौं भनी शरीर खोतल्न लागे। तब ब्राह्मणपुत्रले पनि निःसंकोच यो आमाले खाजाका लागि रोटी बनाएर दिएको हो, हामी ज्यादै दीनहीन (गरिब) छौं हामीसँग कुनै धन छैन भने। उनको कुरा विश्वास गरी चोरले छाडिदिए। ब्राह्मणपुत्र त्यहाँबाट गए। नगरस्थितवरको छहारीमुनि आराम गर्न लागे। अधिक थकाइका कारण उनी मस्तले निदाए। नगरका सिपाहीले उनलाई चोर भनी नगर राजासमक्ष बुझाए। राजाले पनि चोर नै हो भन्ने सम्झी जेलमा जाकिदिए। त्यस समयउता ब्राह्मणी शंकरको श्रद्धा भक्तिपूर्वक प्रदोष व्रत गर्दै रहेकी थिइन्। त्यसै रात राजालाई सपनामा यो बालक चोर होइन, भोलि सबेरै छाडिदिनू अन्यथा तिम्रो राज र वैभव सबै नष्ट हुनेछ भन्ने किसिमको संकेत मिल्यो। भोलिपल्ट सबेरै राजाले ब्राह्मणपुत्रलाई जेलबाट झिकाई सारा वृत्तान्त जानकारी लिए। सिपाहीद्वारा ब्राह्मण, ब्राह्मणीलाई पनि आफूसमक्ष झिकाए। राजा भन्छन् हे ब्राह्मण, ब्राह्मणी ! तिमीहरूको छोरा निर्दोष छ, तिमीहरू कुनै सन्देह नगर भनी पाँच गाउँ दान दिए र त्यहाँको मालिक बनाइदिए। यसरी प्रदोष व्रतको प्रभावले भगवान् श्री शंकर प्रसन्न भई ब्राह्मण परिवारको दीन हीनता हट्यो। प्रदोष व्रतको पुण्य फलशंकरको कृपाले ब्राह्मण परिवार आनन्दपूर्वक जीवनयापन गर्न लागे।"
नागरिकता विधेयक प्रमाणीकरण नगर्ने राष्ट्रपतिको निर्णयविरुद्ध रिटको सुनुवाइ आज,काठमाडौं : नागरिकता विधेयक प्रमाणीकरण नगर्ने राष्ट्रपति विद्यादेवी भण्डारीको निर्णयविरुद्ध परेको रिटको आज सुनुवाइ हुने भएको छ। मुद्दाको पेशी सर्वोच्च अदालतका न्यायाधीश मनोजकुमार शर्माको एकल इजलासमा तोकिएको छ। अधिवक्ता सुनिल रञ्जनसिंहलगायतका पाँचजनाले छुट्टाछुट्टै रिट दायर गरेका छन्। नागरिकता विधेयकमा राष्ट्रपतिले उठाएको कदम संविधान विपरित भएको भन्दै उनीहरुले बिहीबार सर्वोच्च अदालतमा रिट दायर गरेका थिए। राष्ट्रपति भण्डारीले संविधानको धारा ११३ (४) बमोजिम संवैधानिक दायित्व पूरा नगरेको दाबी गर्दै धारा १३३ (२) (३) बमोजिम विधेयक प्रमाणीकरणका लागि परमादेश आदेश जारी गर्न उनीहरूले माग गरेका छन्। प्रमाणीकरणका विषयमा राष्ट्रपतिलाई संविधानले स्वविवेकको अधिकार संविधानले नदिएको दाबी रिटमा गरिएको छ। रिट निवेदनमा राष्ट्रपति कार्यालयलाई विपक्षी बनाइएको छ। राष्ट्रपतिलाई विपक्षी बनाउन नहुने संवैधानिक व्यवस्था भएकाले राष्ट्रपति कार्यालयलाई विपक्षी बनाइएको हो। संघीय संसदको दुवै सदनबाट पारित भएको नागरिकता विधेयक राष्ट्रपति भण्डारीले प्रमाणीकरण गर्न अस्वीकार गरेकी छन्। राष्ट्रपतिले विधेयक प्रमाणीकरण गर्न अस्वीकार गरेपछि त्यसको विरोध सुरु भएको छ।
कैद भुक्तान नगरिकन फरार रहेका तीन जना पक्राउ,"विराटनगर : मावन बेचविखन तथा ओसारपसार मुद्दामा अदालतले दोषी ठहर गरे पनि कैद सजाय भुक्तान नगरिकन फरार रहेका तीन जनालाई प्रहरीले मोरङको बेलबारीबाट पक्राउ गरेको छ। बेलबारी नगरपालिका६ का भरत यादव, धरेन झा र बेलबारी९ की तिलोदेवी पण्डित (कुम्हाल) लाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। इलाका प्रहरी कार्यालय बेलबारीका प्रहरी निरीक्षक खगेन्द्र धमला नेतृत्वको टोलीले तीनै जनालाई पक्राउ गरेको हो। डीएसपी श्रेष्ठका अनुसार जिल्ला अदालत मोरङले मावन बेचविखन तथा ओसारपसार मुद्दामा २०७६ साल जेठ १५ गते उनीहरुलाई दोषी ठहर गर्दै कैद सजायको फैसला सुनाएको थियो। अदालतले यादवलाई ११ महिना २७ दिन, झालाई ५ महिना २७ दिन र पण्डितलाई ५ महिना ५ दिन कैद सजायको फैसला गरेको हो। अदालतले ३ वर्षअघि नै दोषी ठहर गरे पनि फरार रहेका कारण उनीहरुलाई प्रहरीले पक्राउ गर्न सकेको थिएन। प्रहरीले पक्राउ गरेर पेस गरेपछि अदालतले कैद सजाय भुक्तानका लागि बिहीबार कारागार चलान गरेको डीएसपी श्रेष्ठले बताए।"
मिलेमतोमा भ्रष्टाचार,"मुलुकमा सुशासनको मुख्य अवरोधकका रूपमा रहेको भ्रष्टाचार स्थानीय तहसम्म व्यापक भएको छ। भ्रष्टाचार गर्ने, गराउने पुरानो शैली परिवर्तन भई नयाँ ढाँचा एवं शैलीमा मौलाउँदै गएको छ। विगत एक डेढ दशकयता भ्रष्टाचारजन्य कार्यहरू मूलतः मिलेमतोमा बिचौलियाहरूको सहयोगमा प्रत्यक्ष रूपमा नदेखिने गरी संस्थागत हुँदै गएको छ। सार्वजनिक पदमा रहने व्यक्ति, ठेकेदार, सरोकारवालाहरू, उपभोक्ता समिति, बिचौलियाहरूसमेतको सहकार्यका कारण भ्रष्टाचार गर्ने, गराउने कार्य संस्थागत हुँदै गएको हो। भ्रष्टाचारजन्य कार्यका विरुद्धमा सम्बन्धित निकायका प्रशासनिक एवं राजनीतिक नेतृत्व सजग र अग्रसर नहुँदा स्थानीय तहसम्म भ्रष्टाचार गाँजिँदै गएको महसुस गरिएको छ। हाल विकास निर्माणको बजेटको ठूलो अंश स्थानीय तहमा जाने गरेको र मूलतः सडक निर्माणमा बढी उपयोग हुने गरेको छ। स्थानीय विकासको कार्यमा स्थानीय आवश्यकता, प्राथमिकता, औचित्य र मितव्ययितालाई महत्त्व नदिई आएको बजेट खर्च गरेर सक्नुपर्ने मानसिकताले प्रभाव पारेको छ। यसरी गरिने खर्चमा आफ्ना भनिने गरेका व्यक्ति वा समूहलाई कार्यको जिम्मेवारी दिने प्रवृत्ति भएका कारण भ्रष्टाचारजन्य कार्य संस्थागत हुँदै गएको छ। यसबाट स्थानीय विकासका लागि गएको विकास बजेटको अंश कमिसनका माध्यमबाट व्यक्तिको हातमा पुग्न सहज भएको छ। मुलुकमा संघीय शासन पद्धति कार्यान्वयन भएपश्चात् स्थानीय विकासका लागि जनताका महत्त्वाकांक्षा स्वाभाविक रूपमा बढेको छ। सार्वजनिक पदाधिकारीहरूको सोच, कार्य संस्कार एवं प्रवृत्तिमा सुधार हुने अपेक्षा पनि रहेको छ। राजनीतिक नेतृत्व, कर्मचारीतन्त्र, ठेकेदार, अन्य पेसागत व्यक्ति वा समूहबाट स्वच्छ आचरण, जिम्मेवारी र वित्तीय अनुशासनको अपेक्षा पनि गरिएको हो। तर, डेढ दशकभन्दा लामो शासन पद्धतिले शासन प्रक्रियामा रहेका जिम्मेवार पदाधिकारीको आचरण र व्यवहारमा सुधारको महसुस हुन सकेन। स्थानीय विकासका लागि आएको बजेट विकासको आवश्यकता र प्राथमिकताको सिद्धान्तविपरीत खर्च गर्ने प्रवृत्ति झनै बढेको छ। निहित स्वार्थले प्रेरित हुँदा दलगत अस्वस्थ प्रतिस्पर्धा एवं गुटगत प्रवृत्ति बढी विकास बजेटको दुरुपयोग अझ बढ्दै गएको महसुस भएको छ। विकास निर्माणका लागि आएको बजेटको उपयोग गर्दा अनुसरण गर्नुपर्ने कानुनी प्रक्रिया छल्ने, कमिसनको पूर्व योजनासहित आयोजनाको अस्वाभाविक खर्च अनुमान गर्ने, क्षमता नभएका व्यक्ति वा समूहलाई आयोजनाको जिम्मा दिनेजस्ता विकृति बढ्दै गएका छन्। स्थानीय तहको राजनीतिक नेतृत्वको गलत प्रवृत्तिका कारण कर्मचारीतन्त्रसमेत वित्तीय अनुशासनमा कमजोर देखिएका छन्। यसवाट स्थानीय तहको विकास भ्रष्टाचारको जालोमा क्रमशः जकडिँदै गएको स्पष्ट अनुमान गर्न सकिन्छ। स्थानीय सरकारलाई आधारभूत स्वास्थ्य, शिक्षा, स्थानीय स्तरका विकास आयोजना, स्थानीय सडक, ग्रामीण सडकजस्ता पूर्वाधार विकासको जिम्मेवारी दिइएको छ। साथै स्थानीय बजार, कृषि उत्पादनलगायत स्थानीय सेवा व्यवस्थापनसमेतका महत्त्वपूर्ण एकल अधिकारको सुनिश्चितता गरिएको छ। यस्ता कार्य सम्पादनका लागि संघ तथा प्रदेश तहबाट समेत विभिन्न आर्थिक स्रोतको उपलब्धता भएको छ। विकासका लागि आवश्यक साधन, स्रोत र अधिकारले अत्यधिक स्वायत्त भएको स्थानीय तहका जिम्मेवार राजनीतिक वा प्रशासनिक पदाधिकारीहरू विकासप्रति संवेदनशील हुन सकेका छैनन्। उपभोक्ता समिति एवं ठेकेदारहरूवाट स्रोत उपयोगमा वित्तीय अनुशासनको पालना हुन सकेको छैन। आफ्ना व्यक्ति समूहलाई अनुचित लाभ हुने गरी विकास बजेट बाँडफाँट गर्ने, निहित स्वार्थलाई केन्द्रमा राखी आयोजनाको जिम्मा दिने, अनियमित कार्यको संरक्षण एवं ढाकछोप गर्ने प्रवृत्ति कायमै छ। विकास निर्माणको कामसँग सम्बन्धित सिफारिस बनाइदिएबापत अतिरिक्त रकम लिने, निर्धारित गुणस्तर नभएका आयोजनामा गुणस्तर कायम भएको भनी जाँचपास फरफारक गरिदिने र सोबापत रकम लिने प्रवृत्ति घट्न सकेको छैन। नक्कली भरपाई र किर्ते सहीछाप बनाई नभएको कामको रकम भुक्तानी लिने दिने कार्यहरू हुने गरेका गुनासा छन्। साथै पेस्की रकम लामो समयसम्म फस्र्योट नगर्ने, अवकाश वा सरुवा हुँदा यस्ता कागजात एवं प्रमाण नबुझाउने, विनियोजन बजेटभन्दा बढी खर्च गर्ने गराउनेजस्ता कार्यहरूका कारण विकास बजेटको दुरुपयोग बढेको छ। राजनीतिक नेतृत्व, कर्मचारीतन्त्र, उपभोक्ता समितिको मिलेमतोमा यस्ता अनियमित कार्यहरू संस्थागत हुँदै गएका हुन्। यसको नियन्त्रणका लागि स्थानीय सरकारका प्रमुख, राजनीतिक दलका स्थानीय जिम्मेवार पदाधिकारी, सञ्चारकर्मी, उपभोक्ता समिति वा सरोकारवाला र सामाजिक संघसंस्थाहरूले स्थानीय विकास कार्यको चासो र निगरानी गर्नु जरुरी भएको छ। सार्वजनिक सेवा जनताको घरदैलो नजिकवाट दिने उद्देश्यसहित स्थानीय तहलाई पर्याप्त अधिकार एवं स्रोतसाधन उपलब्ध गराइएको तथ्य सर्वस्वीकार्य छ। जनतासँग निकट सम्पर्कमा रही आवश्यकता र औचित्यका आधारमा विकास निर्माणलगायतका दैनिक सेवा प्रवाहमा स्थानीय निकाय सक्षम भइरहनुपर्नेमा पनि द्विविधा छैन। यस सन्दर्भमा जनताको अपेक्षाअनुरूप गुणस्तरीय सेवा प्रवाह गर्ने साथै विवादरहित विकास निर्माणको कार्यको संस्कार विकास गर्नु अपरिहार्य भएको छ। यसमा स्थानीय तहका सबै कार्यकारिणी प्रमुखहरूको मुख्य जिम्मेवारी रहेको हुन्छ। मूलतः पूर्वाधार विकासलगायतका सार्वजनिक खरिद गर्दा आयोजनाको खुद लागतभन्दा उच्च मूल्यांकन गरी इस्टिमेट गर्ने, गराउने गलत संस्कार छ। यस्तै ठूला आयोजनाहरूलाई कानुनबमोजिम गर्नुपर्ने टेन्डर नगरी आयोजना टुक्र्याएर आफ्ना विश्वासिला व्यक्तिलाई जिम्मा दिने कार्य तुरुन्त नियन्त्रण गर्नु आवश्यक भएको छ। स्थानीय तहका जिम्मेवार राजनीतिक एवं प्रशासनिक पदाधिकारी साथै आयोजनाको जिम्मा पाएको ठेकेदारलगायत उपभोक्ता समितिका पदाधिकारीहरूसमेतको मिलेमतो हुने गरेको अनियमित कार्यको निगरानी बढाउनु पर्दछ। भ्रष्टाचार निवारण ऐनले कमिसनको रकमलाई भ्रष्टाचारको कसुर मानेको छ। यस्ता कसुरमा सजायसमेत तोकिएको छ। स्थानीय विकास आयोजनाहरू सञ्चालन गर्ने गराउने कार्यमा कमिसनले प्रत्यक्ष प्रभाव पार्ने गरेको छ। आयोजना सञ्चालनको प्रारम्भदेखि अन्त्यसम्मका आर्थिक कारोबारमा कमिसनको रकम छुट्ट्याई लेनदेन गर्ने कार्य हुने गरेको छ। यसविरुद्ध आवाज उठाउने वा कारबाही गर्ने संस्कार विकास हुन सकेको छैन। मूलतः यसमा अप्रत्यक्ष रूपमा राजनीतिक नेतृत्व र प्रत्यक्ष रूपमा आयोजना प्रमुख, ठेकेदार, उपभोक्ता समितिसमेतको मिलेमतो बलियो आधारका रूपमा छ। मिलेमतोबाट स्थानीय विकासमा गएको बजेटका ठूलो रकम कमिसनमार्फत व्यक्तिको घरमा पुर्याउने गलत संस्कार नियन्त्रण गर्न जरुरी छ। कमिसनविरुद्धको कार्यलाई सशक्त गराउन सम्बन्धित तालुक निकाय, भ्रष्टाचारविरुद्धको कार्य जिम्मेवारीमा रहेका निकाय, नागरिक समाज, कार्यकारिणीको विपक्षीमा रहेका जनप्रतिनिधि, संसदीय समितिका पदाधिकारी, स्थानीय सञ्चार माध्यमहरूको सचेतना एवं कार्य अग्रसरता आवश्यक देखिन्छ। स्थानीय तहमा उपलब्ध विकास बजेटको अधिकांश रकम स्थानीय पूर्वाधार विकास वाटो, पुल, पर्खाल निर्माणजस्ता क्षेत्रमा उपयोग हुने गरेको छ। यस्ता क्षेत्रको बजेटको उचित उपयोगका लागि स्थानीय सरकार प्रमुख, ठेकेदार, सरोकारवाला र प्राविधिक कर्मचारीहरूको इमान्दारिताले महत्त्वपूर्ण भूमिका निर्वाह गरेको हुन्छ। ठूला आयोजनामा पदस्थापना हुन कर्मचारीहरूको दौडधुप, राम्रा आयोजना पाउन ठेकेदारहरूको राजनीतिक दलसँगको लेनदेनको प्रवृति बढ्दै गएको छ। भ्रष्टाचारलाई न्यूनीकरण गर्ने उद्देश्यले ल्याइएको विकास कार्यमा उपभोक्ता समितिको अवधारणा असफल देखिएको छ। आयोजना कार्यान्वयनको जिम्मा लिई कमिसन पाउने आशामा रहेका उपभोक्ता समितिका पदाधिकारीको गलत सोच र व्यवहारका कारण भ्रष्टाचार संस्थागत रूपमा गाँजिँदै गएको छ। यस्ता कार्यका विरुद्धमा सार्वजनिक पदमा रहेका राजनीतिक नेतृत्व साथै स्थानीय तहका अन्य राजनीतिक जिम्मेवार पदाधिकारी मौन बस्ने गरेका कारण राज्यका जिम्मेवार संयन्त्रको मिलेमतोमा भ्रष्टाचार गर्ने गराउने कार्य फस्टाउँदै गएको महसुस गर्न सकिन्छ। यस सन्दर्भमा स्थानीय तहको विकास निर्माणको कार्य क्षेत्रलाई भ्रष्टाचारको जोखिमयुक्त क्षेत्रमा उल्लेख गरिनु आवश्यक छ। यस्ता जोखिमयुक्त क्षेत्रहरूमा भ्रष्टाचारजन्य कार्यहरू नियमित रूपमा हुन सक्ने भएकाले मूलतः सम्बन्धित निकाय, विषयगत संसदीय समितिहरू, नागरिक समाज एवं सञ्चारकर्मी, सरोकारवालाहरूकोे निगरानी बढ्नु पर्छ। यस्ता कार्यको निगरानीको मुख्य जिम्मेवारी भएका सार्वजनिक खरिद अनुगमन कार्यालय एवं राष्ट्रिय सतर्कता केन्द्रसमेतको स्थानीय तहसम्म संगठन संरचना खडा गरी अनुगमन साथै आवश्यकताअनुसार कारबाहीको कार्य बढाउन आवश्यक भएको छ। स्थानीय तहको पूर्वाधार विकास एवं समग्र सार्वजनिक खरिद कार्यमा अपेक्षित रूपमा वित्तीय अनुशासन कायम हुन सकेको छैन। यस सन्दर्भमा प्रदेश सरकारका साथै स्थानीय सरकार प्रमुखहरूसमेत होसियार र जिम्मेवार हुनु आवश्यक भएको छ। स्थानीय विकास कार्यमा मूलतः कानुनद्वारा निर्धारित सर्त एवं मापदण्डविपरीत काम गराई वा कामै नगराई झुटा बिल भरपाई बनाई भुक्तानी दिने, आर्थिक वर्षको अन्त्यमा बाँकी भएको बजेट जेजस्तो अवस्थामा भए पनि खर्च गरेर सक्ने उद्देश्य लिई काम गर्ने प्रवृत्ति अझै कायमै छ। बजेट उपलव्ध गराउने अर्थ मन्त्रालयलगायतका निकायहरूले खर्चलाई नै मुख्य प्रगति मान्ने प्रवृत्तिका कारण पनि अनियमित खर्च गर्ने गराउने कार्यले प्रोत्साहन पाएको छ। पर्याप्त कारण र औचित्य नहुँदासमेत कमिसनको लोभमा परियोजनाको लागत र समय बढाई स्रोतसाधनको दुरुपयोग गर्ने गराउने कार्य नियन्त्रण हुन सकेको छैन। यसतर्फ अर्थ मन्त्रालय, महालेखा परीक्षकको कार्यालय र विषयगत मन्त्रालयहरूको ध्यान जानु जरुरी भएको छ। मौजुदा कानुनविपरीत विकास आयोजनाहरूको भुक्तानीबाट कमिसन छुटाई सहजरूपमा लिनेदिने गर्ने कार्य संस्थागत भएकाले यसको नियन्त्रण गर्नु वर्तमान प्रमुख चुनौती भएको छ। यसमा मूलतः संघीय तहदेखि स्थानीय तहसम्मका कार्यकारिणी प्रमुख साथै भुक्तानीको जिम्मेवारीमा रहेका प्रशासनिक प्रमुखहरू सचेत र जिम्मेवार हुनु आवश्यक छ। सार्वजनिक खरिदको कार्यमा हुन सक्ने मिलेमतोलाई नियन्त्रण गर्न सम्बन्धित आयोजना प्रमुख वा निकाय प्रमुखलाई जिम्मेवार गराइनु पर्छ। साथै भ्रष्टाचारजन्य गतिविधिका कार्यमा संलग्न जोसुकै व्यक्ति वा पदाधिकारीलाई कारबाही गर्न गराउन उच्च राजनीतिक एवं प्रशासनिक पदाधिकारीहरूको प्रतिबद्धता र अग्रसरतालाई कार्यान्वयनमा ल्याउन जरुरी भएको छ। अनियमित कार्यका सम्बन्धमा रहेको सहनशीलताको पुरानो सोच र व्यवहारमा परिवर्तन गरी भ्रष्टाचारीका विरुद्धमा शून्य सहनशीलताको नयाँ सोच र व्यवहार देखाउन जरुरी भएको छ। यसका लागि मूलतः संघीय तहदेखि स्थानीय तहसम्मका सरकार प्रमुख र प्रशासनिक नेतृत्व, सरोकारवाला र सञ्चारकर्मी अझ बढी प्रतिबद्ध र अग्रसर हुनु आवश्यक छ। यसबाट स्थानीय तहमा संस्थागत हुँदै गएको भ्रष्टाचार नियन्त्रणमा टेवा पुगी सुशासन वृद्धि गराउन सकिनेतर्फ आशामुखी हुन सकिन्छ।"
पालनकर्ताहरूबाटै जोखिममा संविधान,"७० वर्ष लामो संघर्षपछि २०७२ मा नेपालको संविधान बन्यो। अनि जनतामा विश्वास जाग्यो अब देशले कोल्टे फेर्छ। राजनीतिक अस्थिरताको अन्त्यसँगै आर्थिक क्रान्तिको बाटो देशले समाउला भन्ने विश्वासमा जनता थिए। देशको व्यवस्था पटकपटक बदलिए, मात्रै जनताको अवस्था बदलिएन। जनप्रतिनिधिले नै लेखेको संविधान बनेपछि भने अब व्यवस्थासँगै अवस्था बदलिने विश्वास थियो। तर, पछिल्ला घटनाक्रमले त्यस्तो विश्वासमाथि ठूलो शंका पैदा गरेका छन्। जनताको विश्वासको सबैभन्दा ठूलो आधार हो, संविधान। त्यही संविधानमाथि जताततैबाट प्रहार भएको छ। त्यो पनि राज्यका प्रमुख अंगका प्रमुखहरू नै संविधानलाई धुजाधुजा पार्न उद्यत् छन्। जसको प्रमुख कर्तव्य नै संविधानको संरक्षण र पालना हो, त्यही जिम्मेवारी भएकाहरू संविधानलाई कागजको टुक्रामा सीमित गर्न कम्मर कसेर लागेका छन्। संविधानको पालना गर्नु सबै नागरिकको कर्तव्य हुँदै हो, राष्ट्रपतिलाई त किटेरै लेखेको छ। तर, राष्ट्रपति विद्यादेवी भण्डारीले प्रतिनिधिसभा र राष्ट्रियसभाबाट दुईदुई पटक पारित भएर गएको नागरिकता विधेयक प्रमाणीकरण गरिनन्। निश्चित समयावधि अर्थात् १५ दिनभित्र विधेयक प्रमाणीकरण गर्नुपर्ने बाध्यतात्मक व्यवस्था हुँदाहुँदै अटेर गर्नु भनेको संविधानको घोर उल्लंघन हो। लोकतन्त्रमा विधिसंगत शासन गर्नु सरकारको कर्तव्य हो। प्रधानमन्त्री शेरबहादुर देउवाले कुनै पनि विधेयक ल्याउनुअघि राष्ट्रपतिलाई ब्रिफिङ गर्नुपर्ने संवैधानिक व्यवस्था नागरिकता विधेयकका हकमा पालना गरेनन्। संविधानको पालनाभन्दा उनलाई राष्ट्रपतिसँग राजनीतिक पूर्वाग्रह साँध्नु महŒवपूर्ण बन्यो। दुईथरीको रिसारिसले संविधान बिचरो भयो। नहोस् पनि किन ? संविधान आफैंमा जीवन्त हुँदैन, त्यसलाई प्राण दिने नै राष्ट्रपतिले हो, सरकारले हो, संसद्ले हो, न्यायपालिकाले हो। तर, संविधानमाथि प्रहार गर्न राज्यका तीनै अंग कोभन्दा को कमको रिले दौडमा लागे। कार्यपालिका प्रमुख प्रधानमन्त्री देउवापछि व्यवस्थापिका प्रमुख सभामुख यो दौडमा रहे। संसद् सकियो। सभामुख अग्निप्रसाद सापकोटाले आफ्नो भूमिका अझै बाँकी रहेझैं गोटी चालिरहेका छन्। प्रतिनिधिसभा निर्वाचनका लागि समानुपातिक उम्मेदवारहरूको नाम निर्वाचन आयोगमा दलहरूले बुझाइसके। संविधानले उम्मेदवारी दर्ताको अघिल्लो दिनसम्ममात्रै सभामुख जिम्मेवारीमा रहने किटेकै छ। तर सापकोटा अपव्याख्या गर्दै संविधानको अटेरी गरिरहेका छन्। कार्यपालिका र व्यवस्थापिकापछिको प्रमुख अंग न्यायपालिका हो। अघिल्ला दुई अंगका त्रुटि र कमजोरी पनि न्यायपालिकाले सच्याउने जिम्मेवारी र दायित्व बोकेको छ। तर, त्यसका निलम्बित प्रमुख चोलेन्द्रशमशेर राणा आफूमाथि लागेको महाभियोगको टुंगो नलाग्दै पदासीन हुन जबरजस्तीमा उत्रिए। जबकि संविधानले नै महाभियोग टुंगो नलाग्दासम्म महाभियुक्त निलम्बितै अवस्था रहेको व्यवस्था धारा १०१(६) मार्फत प्रष्ट गरेको छ। संविधानले जसलाई राज्यका मुख्य जिम्मेवार र प्रमुख अंग मानेको छ, तिनैबाट उसैको उल्लंघन के अज्ञानतावश हो त ? होइन। तर व्यक्तिगत र राजनीतिक स्वार्थका अघि उनीहरू सबैले संविधानलाई बिचरो बनाएका हुन्। उल्लंघनकर्ताहरूलाई संविधान हामी मान्दैनौं, हामी सर्वेसर्वा बन्न सक्छौं भन्ने अहम् तुष्टि भएको होला। खासमा उनीहरूका कर्मले राज्यलाई असफलताको दिशातिर धकेल्ने प्रयास गर्दैछ। अब उपाय के त ? सिंगो राज्य व्यवस्थालाई विधिको बन्धनमा राख्ने संविधानमाथि नै धावा बोलिँदा के गर्ने ? हो, यहींनेर छ, सचेत नागरिकहरूको भूमिका। आखिर देश भन्नु न भूगोलमात्रै हो न संविधान। सबैभन्दा महŒवपूर्ण त जनता नै हो। त्यसैले सचेत जनताले संविधानका उल्लंघनकर्ता सबैलाई विधिको दायरामा ल्याउन दबाब दिन जरुरी छ। नागरिकका तर्फबाट सम्पूर्ण बौद्धिक जगत्, अभियन्ता, पेसाकर्मी, सञ्चारमाध्यमले उल्लंघनकर्तालाई नैतिकताको कठघरामा उभ्याएर संविधानको मार्गमा हिँड्न दबाब दिनुको विकल्प छैन। यो संविधान उल्लंघन हुँदै गइरह्यो भने मुलुकमा विधिको शासन बाँकी रहन्न। जुन लोकतन्त्रका लागि धोकाधडीमात्रै होइन, राज्यलाई असफल बनाउने प्रमुख कडी हुन सक्छ। राज्यलाई असफल हुनबाट बचाउनु आजको आवश्यकता हो।"
मिटरब्याजी अनुरुद साह जेल चलान,"काठमाडौं : गरिबलाई उठीबास लगाउने मिटरब्याजी अनुरुद साहलाई अदालतले पुर्पक्षका लागि जेल पठाएको छ। पीडित चन्द्रकला महरा (चमार)सहितको उजुरीका आधारमा प्रहरीले पक्राउ गरी अनुसन्धान गरेको थियो। त्यसपछि जिल्ला अदालत महोत्तरीमा सरकारी वकिलले मुद्दा दर्ता गरेको थियो। महोत्तरी जिल्ला अदालतका न्यायाधीश हेमबहादुर सेनको एकल इजलासले बुधबार मिटरब्याजी साहलाई कारागार पठाउन आदेश दिएको स्रेस्तेदार मदनप्रसाद जयसवालले बताए। भंगहा नगरपालिका५ सीतापुरकी ६० वर्षीया चन्द्रकला महरा (चमार)ले नाति बिरामी भएपछि साहसँग ५ हजार रुपैयाँ ऋण लिएकी थिइन्। ५ हजारको १ लाख २५ हजार बुझाउँदा पनि साहले ६ लाख ३० हजार अझै रकम तिर्नुपर्ने भन्दै अदालतमा मुद्दा दिएका थिए। चन्द्रकलाले त्यो रकम तिर्न नसकेपछि साहले ३ कट्ठा जग्गा हडपे। साहुले अन्याय गरेको भन्दै गाउँमा न्याय खोज्दा उल्टै मुद्दा हालेर चन्द्रकलाका पति रामचोलनलाई जेल पठाए। उनका पति लेनदेनको मुद्दामा एक वर्षको कैद भुक्तानी गर्न सात महिनादेखि जलेश्वर कारागारमा छन्। चन्द्रकला न्याय माग्दै माइतीघरमा धर्ना बसेर हालै मात्रै घर फर्केकी थिइन्। निशर्त पतिलाई जेलबाट छोड्नुपर्ने, हडपेको जग्गा फर्काउनुपर्ने र मिटरब्याजीलाई कडा कारबाही गरी जेल हाल्नुपर्ने पीडितको छ। मिटरब्याजी साहबिरुद्ध पीडित चन्द्रकलासहित १९ जनाले जिल्ला प्रहरी उजुरी हालेका थिए। साहलाई प्रहरीले एक महिनाअघि पक्राउ गरी अनुसन्धान थालेको थियो। सरकारले गठन गरेको अध्ययन कार्यदलले मिटरब्याजीलाई अपराधीको सूचीमा राखेको छ। चन्द्रकलाजस्ता कैयौं गरिबलाई मिटरब्याजी साहले रुवाउँदै आएका थिए। चन्द्रकलालाई न्याय दिन माग साहले चन्द्रकलालाई गरेको अन्याय र ठगीबारे अनुसन्धान प्रतिवेदनमा प्रहरीले उल्लेख गरिएको एसपी पंगेनीले बताए। चन्द्रकलालाई क्षतिपूर्तिसहित न्यया दिनुपर्छ भन्ने दाबी हामीले गरेका छौं, उनले अन्नपूर्ण पोस्टसित भने। मिटरब्याजी साहले गरिबलाई ठगेर बिल्लबाँठ पारेको प्रहरी अनुसनधानले देखाएको छ। उनी (साह) पैसाका लागि जे पनि गर्ने रहेछन्, एसपी पंगेनीले भने,गरिबहरूलाई ऋण दिने, पैसा असुल्ने, जग्गा पनि खाइदिने अनि गराएको तमसुक पनि नच्यात्ने उनको प्रवृत्ति छ। लेनदेनका झन्डै ३ सय उजुरी प्रमुख जिल्ला अधिकारी वासुदेव दाहालले बताए। उजुरीमाथि अध्यन भइरहेको छ। प्रमाणका आधारमा दोषी देखिएका साहुलाई मुद्दा दर्ता गरिएको छ, उनले भने, चन्द्रकलाका श्रीमान्को हकमा मौजुदा कानुन प्रक्रियाले जेलबाट छुटाउन नमिल्ने खालका छन्। सरकारले थप केही विधी र प्रक्रिया अबलम्बन गरेभने छुट्न सक्छ। मिटरब्याजीका नाममा ९३ बिघा महोत्तरीको भंगहा५ सीतापुरका मिटरब्याजी साहविरुद्ध प्रहरीले चारवटा मुद्दा चलाएको छ। ठगी, आपराधिक विश्वासघात, लिखतसम्बन्धी कसुर र संगठित अपराध शीर्षकमा फरक फरक मुद्दा चलाइएको जिल्ला प्रहरी कार्यालय महोत्तरीका डीएसपी चन्देश्वर यादवले बताए। थोरै ऋण दिएर धेरैको तमसुक बनाई साहु साहले गरिबलाई ठग्दै आएका थिए। फर्जी तमसुकका आधारमा घर, घडेरी, खेत हडपेर उनी रातारात धनी भएको प्रहरीले प्रमाण फेला परेको छ। डीएसपी यादवका अनुसार प्रहरीले गरेको खानतलासीमा बरामद भएको तमसुकको आधारमा मिटरब्याजी साहसँग ९३ बिघा जग्गा रहेको देखिएको छ। जसमध्ये उनका नाममा २३ बिघा १७ कट्ठा जग्गा छ। तमसुक र उनको नाममा देखिएका जग्गाका कित्ताहरू महोत्तरी, धनुषामा छन्। केही सर्लाहीमा छन्। उनको मुस्किलले पाँच बिघा पैतृक सम्पत्ति रहेको पीडित बताउँछन्। गरिबबाट हडपेको जग्गाजमिन साहले आफन्तका नाममा पास गराएको महोत्तरीका एसपी कृष्ण पंगेनीले बताए। त्यसकारण उनका भाइसहित आफन्तजनलाई पनि प्रतिवादी बनाइएको प्रहरीले जनाएको छ। चन्द्रकला महरासहित १९ जनाले दिएको जाहेरीका आधारमा चलाइएको मुद्दामा मिटरब्याजी साहसहित उनको परिवारका ८ जनालाई प्रतिवादी बनाएका छौं, उनले भने, हामीले साहबिरुद्ध परेको जाहेरीमा मेहनत गरेर पूर्ण अनुसन्धान गरेका छौं। संगठित अपराधका रूपमा साहबिरुद्धको मुद्दालाई अनुसन्धान गरिएको उनले बताए। अन्य प्रतिवादीमा वृजनन्दन साह तेली भनिने विजनन्दन साह, गीता साह, बन्दना साह, लक्ष्मण साह तेली, रामएकवाल सिंह, बलराम साह, लक्ष्मिनियादेवी साह र पार्वतीदेवी तेलिन छन्। उनीहरूविरुद्ध पक्राउ पुर्जी जारी गरिने जयसवालले बताए। मिटरब्याजी साहविरुद्ध अझै १६ वटा उजुरीमा प्रहरीले अनुसनधान गरिरहेको छ। उनीविरुद्ध थप निवेदनहरू पनि आएका छन्। हामी केलाउँदै छौं, एसपी पंगेनीले भने ।"
मकवानपुर र रूकुम पूर्व सवारी दुर्घटना : १२ को मृत्यु,"मकवानपुर रूकुम पूर्व : मकवानपुर र रूकुम पूर्वमा बिहीबार भएका दुर्घटनामा १२ जनाले ज्यान गुमाएका छन्। मकवानपुर भीमफेदीमा सात र रूकुम पूर्व भूमेमा पाँच जनाको मृत्यु भएको हो। ३८ जना घाइते भएका छन्। काठमाडौं उपत्यकामा चल्ने बा३ख ७८५८ नम्बरको मिनीबस ३३ यात्रु लिएर बल्खुबाट बिहीबार करिब ११ बजे फर्पिङकुलेखानीको बाटो हुँदै हेटौंडातर्फ अघि बढ्यो। उक्त बसका लागि हेटौंडाकुलेखानीकाठमाडौं सडक नयाँ थियो। यो बाटोको रुट अनुमति पनि थिएन। तर, आधा दर्जन प्रहरी चेकपोस्ट पार गर्दै भीमफेदी६ स्थित जुरी खेत आइपुगेको बसले यात्रुले गन्तव्यसम्म सकुशल पुर्याउन सकेन। एघार घुम्तीस्थित ओरालोमा सडकबाट करिब ६० मिटर तल खस्दा सात जनाको ज्यान गएको हो। ६ जनाको घटनास्थलमै र एक जनाको प्राथमिक स्वास्थ्य केन्द्र भीमफेदीमा उपचारका क्रममा मृत्यु भएको मकवानपुर प्रहरी प्रमुख प्रहरी उपरीक्षक वामदेव गौतमले बताए। उनका अनुसार घटनास्थलमै मृत्यु हुनेमा नेपाली सेनामा कार्यरत नुवाकोटका २६ वर्षीय रघुराज न्यौपाने र बाराको झिटकैया४ का ३३ वर्षीय अन्दुलाहा मियाँ ठकुराई छन्। यो समाचार तयार पार्दा अन्य मृतकको सनाखत हुन बाँकी छ। दुर्घटनामा २६ जना घाइते भएको मकवानपुर प्रहरीले जनाएको छ। २३ जनाको उपचार हेटौंडा अस्पतालमा भइरहेको छ। गम्भीर घाइते तीन जनालाई भरतपुर पठाइएको मकवानपुर प्रहरीले जनाएको छ। घुम्तीमा मोड्ने क्रममा ब्रेक नलागेपछि बस सडकबाट खसेको हुन सक्ने प्रहरीको अनुमान छ। प्रहरी र स्थानीयवासीले घाइतेको उद्धार गरेका थिए। बसका सहयोगी काभ्रेका हरि भुजेलका अनुसार बस ३२ यात्रु लिएर वीरगन्जतर्फ जाँदै थियो। यात्रु र हामीले देउरालीमा आएर खाना खायौं। त्यहाँबाट अघि बढेर जुरिखेतमा पुगेपछि बसको ब्रेक लागेन, भुजेलले भने, त्यसपछि के भयो थाहा भएन। उनका अनुसार बसका चालक विष्णु स्याङ्तान हुन्। तर, प्रहरीले चालक पहिचान गर्न सकेको छैन। मकवानपुर जिल्ला प्रहरी प्रमुख गौतमले दुर्घटना र बसको सम्बन्धमा अनुसन्धान सुरु गरिएको बताए। बस यो सडकमा कसरी गुड्यो ? घटना कसरी भयो ? अनुसन्धान सुरु गरेका छौं, उनले भने, हाम्रो बढी ध्यान घाइतेको उपचारमा केन्द्रित छ। यो सडक कुलेखानी जलविद्युत् आयोजनाले आयोजना निर्माणको समयमा सामान ढुवानी गर्न बनाएको हो। साँघुरो सडकमा दैनिक १ हजारभन्दा बढी यात्रुवाहक र निजी साना सवारी सञ्चालन हुँदै आएको जिल्ला ट्राफिक प्रहरी कार्यालयको तथ्यांक छ। साँघुरो र उकालो ओरालोका कारण यो सडकमा बर्सेनि दर्जनौ सवारी दुर्घटना हुने गरेको छ। रुकुम पूर्वमा ५ को मृत्यु रुकुम पूर्वको भूमे गाउँपालिका३ स्थित क्याङसी बगरनजिकै बिहीबार दिउँसो बस दुर्घटना हुँदा पाँच जनाको मृत्यु भएको छ। काठमाडौंबाट बुधबार छुटेको ग१ख ९१०९ नम्बरको उक्त बस रुकुमकोट आउँदै थियो। १२ यात्रु घाइते भएको रुकुम पूर्वका प्रहरी नायब उपरीक्षक प्रकाश डागीले बताए। मृत्यु हुनेमा भूमे गाउँपालिका५ का २३ वर्षका बुद्धिमान बुढा, पुथा उत्तरगंगा गाउँपालिका८ का ३५ वर्षका पूर्णबहादुर बुढा, रामेछापका बस चालक लीलाभक्त श्रेष्ठ, रुकुम पूर्वकै सिस्ने गाउँपालिका ६ की ४० वर्षकी लक्ष्मी खड्का र उनका दुई वर्षका छोरा सिजन रहेको प्रहरीले जनाएको छ। घाइतेमध्ये ४ जनालाई उपचारका लागि कोहलपुर पठाइएको छ। बाँकीको उपचार जिल्ला अस्पताल रुकुम पूर्वमा भइरहेको छ। मध्यपहाडी लोकमार्ग हुँदै आएको बस सडकबाट करिब २ सय मिटर तल खसेको थियो। साँघुरो सडक र लामो यात्राले चालक थकित भएका कारण दुर्घटना भएको हुन सक्ने प्रहरीले अनुमान गरेको छ।"
