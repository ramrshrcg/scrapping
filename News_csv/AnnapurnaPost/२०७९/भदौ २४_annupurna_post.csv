शीर्षक,विवरण
नबल्झियोस् कर्णाली प्रतिष्ठानको घाउ,"कर्णाली दुर्गम त छँदै छ, त्यसमाथि दुःख र अभावको पर्यायजस्तै पनि मानिन्छ। बेलाबेला हुने रोगव्याधिको महामारी र भोकमरी कर्णालीका कहर हुन्। सुविधाका नाममा एक गोली सिटामोल वा जीवनजल पनि नपाएर ज्यान जोखिममा पर्ने समय कर्णालीका बासिन्दाले खेपेका छन्। तर, पछिल्लो समय एउटा सुखद समाचारले आशाको सञ्चार गरेको थियोअब कर्णालीले बिरामी होइन, डाक्टर पठाउँछ। हुन पनि आफैंमा स्वास्थ्यका आधारभूत सुविधाबाट समेत बञ्चित कर्णालीमा चिकित्साशास्त्रको पढाइ सुरु हुनु कम उपलब्धिमूलक थिएन। कर्णाली स्वास्थ्य विज्ञान प्रतिष्ठानमा गएको मंसिरदेखि चिकित्साशास्त्रको पढाइ सुरु भएको छ। स्नातक र स्नातकोत्तर तह र नर्सिङको पनि पढाइ त्यहाँ भइरहेको छ। साबिकको अञ्चल अस्पताल तीन सय शड्ढयाको बनेको छ। छाती, हाडजोर्नी, स्नायु, बाल, स्त्री तथा प्रसूति, नाक, कान र घाँटी, आँखा, छाला, दन्तलगायतको उपचारका लागि कर्णालीवासी नेपालगन्ज वा काठमाडौं या भारतसम्म धाउनुपर्ने बाध्यताको अन्त्य पनि भएको छ। तर, दुःखद् कुरा के भने अस्पतालमा एकजना कर्मचारी र चिकित्सकबीचको झगडाले यो प्रतिष्ठानका ६० जना चिकित्सक स्वास्थ्यकर्मीले एकैपटक सामूहिक राजीनामा गर्दै आन्दोलित भए। आन्दोलनका कारण लामो समय बिरामीले सास्ती खेप्दै आएका थिए। अस्पतालमा उपचारका लागि छोरालाई लिएर गएका ओपीडी सहायक धनबहादुर शाही र चिकित्सक करण साहबीचको झगडाले अस्पतालै बन्दको अवस्थामा पुगेको थियो। जुनसुकै बहानामा भएको भए पनि सर्वसाधारणको जिउज्यानको उपचारका गर्ने अस्पताल बन्द गर्ने गराउने कार्य आफैंमा आपत्तिजनक हो। ओपीडी सहायकले छोराको घाउको टाँका नखोलिएकोमा चिकित्सक साहमाथि हातपात गरेपछि उत्पन्न विवादले अस्पतालको आकस्मिकबाहेक सेवा ठप्प भएको थियो। चिकित्सक साहले बालहिंसा गरेको भन्ने उजुरीका आधारमा उनलाई पक्राउ पुर्जी जारी गरिएकोमा बाँकी स्वास्थ्यकर्मीको आपत्ति थियो। घटनाले विवादको रूप लिइसकेपछि अस्पतालले छानबिन समिति गठन गरेको थियो। चिकित्सक साहलाई निलम्बन पनि गरेकै हो। घटना दुर्घटना हुँदा जुन कानुनी प्रक्रिया अपनाउनु पथ्र्याे, अस्पताल प्रशासनले सोहीअनुसार गरेको थियो। तर, प्रहरीसम्म उजुरी परी पक्राउ पुर्जी नै जारी हुँदा स्वास्थ्यकर्मी तथा चिकित्सकहरूले आपत्ति गरेका थिए। त्यो पनि कानुनी प्रक्रियाकै बाटो हो। त्यसको सामना गर्नबाट भाग्न जरुरी छैन। दूधको दूध र पानीको पानी कानुनी बाटोबाट अदालतले नै गर्ने थियो। गर्छ। तर, ती प्रक्रियाकै विरुद्ध जानु र स्वास्थ्य सेवा ठप्प पार्नु स्वास्थ्यकर्मी र चिकित्सकहरूको आचारसंहिता विपरीतमात्रै होइन, कानुनकै ठाडो उल्लंघन हो। अस्पतालमा कुनै पनि किसिमका हडताल र बन्द गर्न कानुनले नै निषेध गरेको छ। अन्याय कसैलाई हुनु हुँदैन। तर, पहिल्यै आशंकित भएर कानुन हातमा लिने कदमलाई भने जायज मान्न सकिँदैन। अस्पतालमा कहिले सेवाग्राहीले त कहिले स्वयं स्वास्थ्यकर्मी र चिकित्सकले बन्द, हडताल र तोडफोड गर्ने गरेका छन्। त्यस्तो रोग सहरतिरका धेरै अस्पतालमा देखिन्थ्यो। कर्णालीमा विशिष्टीकृत सेवासहितको अस्पताल सुरु हुँदा त्यो रोग उता पनि सरेको देखियो, जुन आफैंमा दुःखद् हो। अस्पताल बिरामीको उपचार गर्ने ठाउँ हो, जहाँ यदाकदा बिरामीको मृत्यु पनि हुन्छ। मानव जातिले मृत्युलाई जित्न सक्दैन। उपचार मृत्यु जित्ने माध्यम होइन, घाउचोट र रोगव्याधिबाट निको पार्ने मात्रै हो। संसारमा त्यस्तो कुनै अस्पताल हुँदैन, जहाँ बिरामीको मृत्यु नै नहोस्। हो, चिकित्सकको लापरबाहीले मृत्यु हुन्छ र भएको छ भने त्यसको पनि कानुनी उपचार खोज्न सकिन्छ। तर, तोडफोड, बन्द र हडताल त्यसको निदान होइन। नेपालमा चिकित्सकका थुप्रै लापरबाहीका घटनामा बिरामी वा मृतकका आफन्तलाई क्षतिपूर्ति दिलाउने काम सरकारी निकायले गरेको पनि छ। तर, ती अपवादमात्रै हुन्। त्यसैले पनि कानुनी प्रक्रिया वा राज्यको काम गराइमा धेरैलाई अविश्वास जस्तो छ। त्यसो भयो भन्दैमा कानुनी राजलाई नाघ्ने छुट कसैलाई हुँदैन। राज्यले कानुनी राजको प्रत्याभूति सबैलाई दिन सक्नुपर्छ। झन् संवेदनशील पेसामा भएका स्वास्थ्यकर्मी र चिकित्सकले कुनै पनि बहानामा सेवा रोक्न मिल्दैन। त्यसो गर्नेलाई पनि सरकारले कानुनी उन्मुक्ति दिनु हुँदैन। कर्णाली स्वास्थ्य विज्ञान प्रतिष्ठानको राजीनामा प्रकरण तत्काललाई टुंगो लागेको छ जुन खुसीको विषय हो। थाहा छैन, यो घाउ कहिले बल्झिने हो। त्यसैले सरकारले यसको दीर्घकालीन उपचार खोज्नु पर्छ, त्यो पनि समयमै।"
करका दर सच्याउँदै सरकार,"काठमाडौं : स्वदेशी उद्योग धराशायी हुने गरी हेरफेर गरिएको केही वस्तुको कच्चापदार्थका करका दर सरकारले घटाएको छ। मन्त्रिपरिषद्को यही भदौ २१ गते बसेको मन्त्रिपरिषद् बैठकले विवादित करका दरलाई घटाउन निर्णय गरेको हो। उक्त निर्णय राजपत्रमा प्रकाशन गरी भन्सार विभागले कार्यान्वयनमा ल्याउन लागेको अर्थ मन्त्रालयले जनाएको छ। अर्थमन्त्री जनार्दन शर्माले बजेट निर्माणमा अनधिकृत व्यक्ति प्रवेश गराएर करका दर हेरफेर गराएका थिए। त्यही घटनाको चौतर्फी विरोधपछि राजीनामा दिएका शर्मा नै पुनः मन्त्री भएका छन्। विवादित करका दरको व्यवस्थाले स्वदेशी उद्योग ठप्प हुने अवस्था आएको भन्दै उद्योगीे आन्दोलित भएका थिए। अर्थमन्त्री शर्माले २०७९८० को बजेटमा अनधिकृत व्यक्ति घुसाएर करका दर हेरफेर गरेको खुलासा अन्नपूर्ण पोस्ट्ले गत जेठ ३० गते गरेको थियो। उद्योगी तथा व्यवसायीले करका दर घटाउन माग गर्दै सडकमा ओर्लिएका थिए। उनीहरूले कर घटाउन प्रधानमन्त्री शेरबहादुर देउवासँग पनि माग गरेका थिए। जीआई वायर, स्यानिटरी प्याड, विभिन्न तेलको कच्चापदार्थ, चाउचाउ तथा बिस्कुटमा प्रयोग गर्ने पामोलियन तेलको कच्चापदार्थ लगायतको भन्सार दर करिब आधाले घटाइने भएको छ। यसअघि १० प्रतिशत भएको महसुल दर घटाएर ५ प्रतिशतमा झारिएको स्रोत बताउँछ। ती स्रोतका अनुसार वायर रडमा १० प्रतिशत रहेको भन्सार महसुल ५ प्रतिशत बनाइएको छ। स्यानिटरी प्याडको कच्चा पदार्थमा १ प्रतिशत मात्रै भन्सार शुल्क लाग्ने र अन्तःशुल्क नलाग्ने व्यवस्था गरिएको छ। मन्त्रिपरिषद्को निर्णयअनुसार एमएस बिलेटको अन्तःशुल्क प्रतिमेट्रिक टन १ हजार रुपैयाँले घटाइने भएको छ। घिउ तथा तेल उद्योगमा पहिला १० प्रतिशत रहेको भन्सार महसुलमा ९० प्रतिशत छुट दिँदै १ प्रतिशत कायम गरिएको छ। यसबाहेक सरकारले सहकारीको आम्दानीमा लाग्ने आयकरसमेत परिमार्जन गरेको छ। जसअनुसार महानगरभित्रका सहकारीलाई अब ५ प्रतिशत आयकर लाग्ने भएको छ। यसअघि साढे ७ प्रतिशत कर लाग्दै आएको थियो। विद्युतीय गाडी आयातमा विभेद भएको गुनासो गरिए पनि सरकारले केही संशोधन गरेको छैन। अर्थ मन्त्रालयका सूचना अधिकारी कमलकुमार भट्टराईका अनुसार मन्त्री परिषद्ले ११ प्रस्ताव राखेको थियो। यसैमा रहेर निर्णय आयो। अब यसको प्रक्रिया हुन्छ। अब राजपत्रमा प्रकाशन भएपछि कार्यान्वयनमा आउनेछ। सायद आज (शुक्रबार) राजपत्रमा प्रकाशित हुन सक्छ, भट्टराईले भने। यसका लागि कानुन मन्त्रालयसँग बिहीबार संशोधित दर राजपत्रमा प्रकाशित गर्न राजस्व सचिव, राजस्व व्यवस्थापन महाशाखा लगायतले समन्वय गरेको जनाइएको छ। अब उद्योगी तथा व्यवसायीलाई कच्चापदार्थ आयातमा राहात मिल्ने भट्टराई बताउँछन्। यसले सरोकारवालाहरूको गुनासो सम्बोधन हुन्छ। यसो गरे ती उद्योगीलाई व्यवस्थापन गर्न सक्छन कि भन्ने छ। तर गाह्रो छ, उनले भने, किनभने अहिले भारतले अन्य मुलुकबाट तेलको कच्चापदार्थ आयातमा (ट्यारीफ) भन्सार महसुल शून्य गरिसकेको छ। जबकि यसअघि २५ प्रतिशतभन्दा बढी भन्सार तिर्नुपथ्र्यो। यसले गर्दा नेपालले तेल उत्पादनका लागि अन्य देशबाट कच्चापदार्थ ल्याएर प्रोसेसिङ र प्याकेजिङमा करिब २० प्रतिशत भ्यालुयाड गरेर भारतमै बिक्री गर्दै आएको थियो। अब भारतलाई उतै सस्तो परेपछि नेपालबाट विक्रि हुन गाह्रो हुने भएको हो। स्यानिटरी प्याड उत्पादन संघका अध्यक्ष डोलराज अधिकारी अन्तःशुल्क शून्य र भन्सारदर कम हुँदा राहत भएको बताउँछन्। तर, जति हुनुपर्ने भएन। किनभने सरकारले विदेशबाट तयारी प्याड आयातमा ९० प्रतिशत भन्सार महसुल छुटलाई फिर्ता गर्नुपर्ने हाम्रो माग थियो, अधिकारी भन्छन्। यो फिर्ता नहुँदा अझै पनि तयारीवस्तुको मुल्य सते पर्ने र नेपालमा उत्पादन गरेको वस्तुको महँगो पर्न जाने भएकाले स्वदेशी उद्योगलाई प्रभाव कायमै रहने उनको तर्क छ। साखः स्टिलका निर्देशक किरण शाख विलेट आइरनमा प्रतिमेट्रिक टन ३५ सय रुपैयाँ गरेको अन्तःशुल्कः १००० रुपैयाँले घटाएर २५ सय कायम गर्ने भन्ने सुनेको बताउँछन्। तर, यति घटेर खासै राहत नमिल्ने उनको भनाइ छ। स्पञ्ज आइरनलाई आयातमा भन्सार १ प्रतिशत दिएर हामीलाई पौने ५ प्रतिशत दिँदा कुनै फाइदा छैन। सरकारले परिवर्तन गरेर राहत दिए जस्तो मात्रै गरे। तर, हामीलाई यो व्यवस्थाले फाइदा हुँदैन, उनी भन्छन्। बजेटले विलेट आइरन आयातमा कडाइ गर्दै आएकाले २४ उद्योगमध्य केही ठप्प हुन थालेको साखः बताउँछन्। उनका अनुसार स्पन्ज आइरनबाट नेपालमा विलेट बनाउनेबाट खरिद गर्दा भारतकै मूल्यमा दिने भएपछि उनीहरूसँगै प्रतिस्पर्धा गर्न सकिँदैन। जीआई वायर उद्योगका अध्यक्ष पवन शारदा जीआई वायर आयातमा भन्सारदर १० प्रतिशतबाट घटाएर ५ प्रतिशत बनाएको सुनिएको बताउँछन्। यो गत आवकै व्यवस्था हो। चालू आवमा बजेटले प्रतिक्विन्टल अन्तःशुल्क २५ सयबाट बढाएर ४५ सय पुर्याइएको छ। तर, यस्तो कच्चा पदार्थमा अन्तःशुल्क नै नलिन माग गरेका थियौं, उनले भने।"
पहाडी क्षेत्रमा बढी संक्रमित,"प्रदेश १ का तराईमा मात्रै नभई पहाडी जिल्लामा पनि डेंगुको संक्रमण बढ्दै गइरहेको छ। तराईका जिल्लाको तुलनामा पहाडमा संक्रमित धेरै भेटिएको जिल्लाका तथ्यांकले पुष्टि गर्छ। प्रदेशका १४ वटै जिल्लामा संक्रमित भेटिएको प्रदेशको स्वास्थ्य मन्त्रालयले जनाएको छ। मन्त्रालयका अनुसार पहिलोपटक २०७८ माघ ८ गते मोरङमा दुई जनामा डेंगुको संक्रमण पुष्टि भएको थियो। त्यसयता डेंगुबाट संक्रमित हुनेको संख्या २ सय २१ पुगेको प्रदेशका स्वास्थ्य सचिव डा अनुज भट्टचनले जानकारी दिए। सचिव भट्टचनका अनुसार पहाडी जिल्ला तेह्रथुममा सबैभन्दा धेरै ८८ जनामा संक्रमण पुष्टि भएको छ। जनघनत्व धेरै भएको म्याङलुङ र फेदापमा डेंगुका बिरामी बढी छन्। तेह्रथुमपछि संखुवासभामा ५७, भोजपुरमा १५, झापामा १२, मोरङमा ११, ओखलढुंगामा १०, सुनसरी र खोटाङमा ६६, इलाममा ५, धनकुटामा ४, उदयपुरमा ३, सोलुखुम्बुमा २ तथा ताप्लेजुङ र पाँचथरमा ११ जनामा डेंगु संक्रमण पुष्टि भएको छ। तराईको तुलनामा पहाडमा डेंगुका बिरामी बढी भेटिनु सामान्य विषय होइन। यसअघि तराईमा डेंगुका बिरामी धेरै भेटिने गरेका थिए, उनले भने। पहाडमा पनि तापक्रम बढ्दै जानुले डेंगु सार्ने मच्छरका लागि अनुकूल वातावरण बन्दा संक्रमित धेरै भेटिन थालेको हुनसक्ने उनको अनुमान छ। प्रदेशका स्वास्थ्यमन्त्री जयराम यादवले डेंगुको संक्रमण बढेसँगै बिरामीको उपचारलाई प्रभावकारी बनाउन जिल्ला अस्पताल तथा स्वास्थ्य संस्थाहरूलाई निर्देशन दिइएको बताए। कोसी अस्पताल विराटनगरका मेडिकल सुपरिटेन्डेन्ट डा लक्ष्मीनारायण यादवले डेंगु सार्ने मच्छर दिनको समयमा बढी सक्रिय हुने बताए। डेंगु लागेका बिरामीलाई १ सय ४ डिग्रिसम्म ज्वरो आउने, वाकवाकी लाग्ने, वान्ता हुने, टाउको, आँखा, पेट तथा शरीर दुख्ने, झाडापखाला हुने, रक्तचाप कम हुँदै जाने र प्लेटलेट काउन्ट घट्दै जानेलगायतका लक्षण देखिने यादवको भनाइ छ। अस्पतालका वरिष्ठ फिजिसियनसमेत रहेका उनले प्लेटलेट काउन्ट घट्दै जाँदा शरीरका विभिन्न भागबाट रगत बग्न सक्नेसमेत बताए। बागमतीमा बिरामीको चाप बागमती प्रदेशका अस्पतालहरूमा डेंगु संक्रमितको चाप बढेको छ। प्रदेशका १३ जिल्लामध्ये रसुवा मात्रै डेंगुको संक्रमण फेला परेको छैन। बागमतीको सबैभन्दा बढी ललितपुरमा संक्रमित छन्। प्रदेश स्वास्थ्य निर्देशनालयका निर्देशक महेश्वर श्रेष्ठका अनुसार संक्रमित संख्याको आधारमा काठमाडौं दोस्रो र मकवानपुर तेस्रो जिल्ला हो। बुधबार साँझसम्म मकवानपुरमा मात्रै डेंगुको सक्रिय संक्रमित संख्या ७ सय ५६ पुगेको थियो। मकवानपुरमा दैनिक ६० जनामा संक्रमण पुष्टि भएको छ। संक्रमितमध्ये अधिकांश बालबालिका छन्। संक्रमणका कारण अस्पताल भर्ना हुनेमा बालबालिका र वृद्धवृद्धाको संख्या धेरै भएको हेटौंडा अस्पताल व्यवस्थापन समितिका सदस्य उत्सव चौलागाईंले बताए। झन्डै डेढदेखि दुई सयको संख्यामा परीक्षण गर्दा १६ देखि २० जनामा डेंगु पुष्टि भइरहेको छ, उनले भने। निकै जटिल अवस्थाका बिरामीहरूलाई काठमाडौंको त्रिवि शिक्षण अस्पताल, वीर अस्पताल, टेकुस्थित शुक्रराज ट्रपिकल सरुवा रोग अस्पताल र चितवनको भरतपुर सरकारी अस्पतालमा रिफर गरिँदै आएको छ। हेटौंडा अस्पतालमा डेंगु परीक्षणको लागि किट पर्याप्त छैन। दैनिक २ सय किट खपत भइरहेको छ। तर, यो पर्याप्त भने छैन, चौलागाईंले भने। गण्डकीको ११ जिल्लामा संक्रमित साउनयता पोखराको मणिपाल शिक्षण अस्पतालमा डेंगुका ४ जना बिरामी आए। पश्चिमाञ्चल क्षेत्रीय अस्पतालमा डेंगुका त्यति नै बिरामी पुगे। डेंगु लागेर पनि अस्पताल नजाने धेरै छन्। प्रदेश स्वास्थ्य निर्देशनालयका निर्देशक डा खिम खड्काले गण्डकी प्रदेशभरका ११ जिल्लामा डेंगुका सय बिरामी अस्पतालमा आएको बताए। उनका अनुसार सबैभन्दा धेरै लमजुङमा १५ जना बिरामी फेला परेका छन्। पोखरा महानगरपालिकाको स्वास्थ्य महाशाखाका जनस्वास्थ्य निरीक्षक राजेन्द्र रेग्मी कोभिड र डेंगुलगायत संक्रामक रोग नियन्त्रणका लागि यो आर्थिक वर्षमा महानगरपालिकाले ३५ लाख रुपैयाँ विनियोजन गरेको जानकारी दिए। केही समयअघि पोखरा १७ छोरेपाटनमा डेंगुका २ बिरामी फेला परेपछि त्यो क्षेत्रमा लामखुट्टेका बासस्थान खोज्दै लार्भा नष्ट गरिएको उनले सुनाए। डेंगुलगायत किटजन्य रोग नियन्त्रणका लागि पोखरा महानगरपालिकालाई यो वर्ष संघीय सरकारले ५ लाख ७० हजार रुपैयाँ बजेट विनियोजन गरेको रेग्मीले बताए। तर, महानगरकै ३५ लाख र यो पैसा खर्च गरी डेंगु सचेतना तथा लामखुट्टेको बासस्थान एवं लार्भा नष्टको कार्यक्रम पोखरामा सुरु भइसकेको छैन। लुम्बिनीमा दैनिक थपिँदै संक्रमित लुम्बिनीमा डेंगुका संक्रमित दैनिक थपिँदैछन्। तर, यो रोग नियन्त्रणका लागि कुनै अभियान सञ्चालन गरिएको छैन। लुम्बिनी प्रादेशिक अस्पताल र यहाँका निजी अस्पतालमा गरी करिब एक सय हाराहारीको संख्यामा बिरामी उपचाररत छन्। डेंगुले सताएर घरमै आराम गरिरहेकाहरूको संख्या पनि उत्तिकै छ। बुटवल उपमहानगरपालिकाका शिक्षा तथा जनसंख्या महाशाखा प्रमुख मित्रमणि खनालले लार्भा खोज र नष्ट गर अभियान विद्यालय केन्द्रित गरेको दाबी गरे पनि उक्त कार्यक्रम विद्यालयमा पुगेको छैन्। विद्यालय केन्द्रित भनिएको कार्यक्रमबारे उनले स्पष्ट जानकारी दिन सकेनन्। यसबारेमा डिटेल बुझ्न युवराज पाण्डेजीलाई सोँध्नुस् न, उनले भने, म अहिले कार्यक्रममा छुँ। भोलि कुरा गरौँला है। उनी नगरवासीको स्वास्थ्यबारे संवेदनशील भएनन्। जनस्वास्थ्य शाखाका युवराज पाण्डेले पनि डेंगु रोग नियन्त्रणका बारेमा उपमहानगरपालिका क्षेत्रमा गरिएका कामका बारेमा यथेष्ट विवरण बताउन सकेनन्। उनले प्रेस सल्लाहकार सिपी खनाललाई यसबारेमा बुझ्नु भन्दै तर्किए। खनाल र पाण्डेको गैरजिम्मेवार प्रतिक्रियाले पनि सहजै अनुमान लगाउन सकिन्छ यहाँ डेंगु रोग नियन्त्रणसम्बन्धी ठोस काम भएको छैन। बुटवल उपमहानगरपालिका१९ मा रहेको नहरपुर माध्यमिक विद्यालयका प्रधानाध्यापक धनीश्वर गौतमले डेंगु रोग नियन्त्रणसम्बन्धी उपमहानगरले हालसम्म कुनै कार्यक्रम विद्यालयमा नल्याएको प्रतिक्रिया दिए। विद्यालयमा कुल १ हजार ३ सय ५० जना विद्यार्थी छन्। विपद् व्यवस्थापन र स्वास्थ्य तथा जनसंख्या क्षेत्रमा करोडौं बजेट विनियोजन गर्ने उपमहानगरले विपद्को बेला ठोस कार्यक्रम नगरेको नागरिकहरूले गुनासो गरेका छन्। बुटवल१३ बेलवास झोलुंगेपुलस्थित हरियाली पथमा डेंगुका बिरामी नभएको घर भेटिँदैनन्। डेंगुका बिरामी दिनानुदिन बढ्दै गएपछि स्थानीयवासी मिलेर आफैंले लार्भा खोज र नष्ट गर अभियान सञ्चालन गरेको स्थानीय ऋषि आजादले जानकारी गराए। बुटवलका गोलपार्क, मिलनचोक, योगीकुटी, कालिकानगर, देविनगरलगायत क्षेत्रबाट दिनुहँ डेंगुका बिरामीहरू आइरहेको लुम्बिनी प्रादेशिक अस्पतालका फिजिसियन डाक्टर शम्भु खनालले जानकारी गराए। कर्णालीका बाक्लो बस्तीमा बढी संक्रमित कर्णालीका जिल्लाहरूमा पछिल्लो समय डेंगुको संक्रमण बढेको छ। दैनिकजसो डेंगुका बिरामीहरू अस्पताल र मेडिकलमा उपचारका लागि पुग्न थालेका हुन्। प्रदेश राजधानी सुर्खेत सबैभन्दा बढी जोखिममा छ। बाक्लो बस्ती र सहरीकरणका कारण सुर्खेतमा डेंगु फैलिएको स्वास्थ्य विज्ञ बताउँछन्। जिल्ला जनस्वास्थ्य कार्यालय सुर्खेतका अनुसार साउन र भदौमा मात्र जिल्लामा डेंगुका दुई सय जना बिरामी फेला परेका छन्। यो तथ्यांक अस्पतालमा उपचारका लागि आएका र परीक्षण गरिएका बिरामीहरूको मात्र हो। कतिपय बिरामीहरूले परीक्षण नगराएकाले यो संख्या अरू बढी हुनसक्ने स्वास्थ्यकर्मीहरू बताउँछन्। जिल्ला जनस्वास्थ्य कार्यालय सुर्खेतका फोकलपर्सन उदय विसी भने, डेंगुको संक्रमण बढ्दो छ। यो साउन र भदौमा मात्र जिल्लामा दुई जना बिरामी फेला परे। यसको संक्रमण अझ बढ्दो क्रममा छ, ज्वरोका बिरामीहरू उपचारका लागि आउनेक्रम रोकिएको छैन। प्रदेश स्वास्थ्य सेवा निर्देशनालयका अनुसार प्रदेश कालिकोट, रुकुमपश्चिम र सल्यानलगायतका जिल्लामा पनि डेंगुका बिरामीहरू बढ्न थालेको जनाएको छ। संक्रमण बढ्न थालेपछि निर्देशनालयले जोखिमयुक्त जिल्लाहरूमा सतर्कता अपनाउन र जनचेतनामूलक कार्यक्रम सञ्चालन गरिने जनाएको हो। बैतडीमा डेंगु र स्क्रब टाइफस बैतडीमा पनि डेंगु र स्क्रब टाइफसका बिरामीहरू भेटिन थालेका छन्। पछिल्लो एक साताको अवधिमा बैतडीमा ६ जनामा डेंगु देखिएका जिल्ला अस्पताल बैतडीले जनाएको छ। ६ जनामा डेंगु देखिएकोमा ३ जनालाई थप उपचारका लागि धनगढी रेफर गरिएको जिल्ला अस्पताल बैतडीका प्रमुख, मेडिकल सुरेपरिटेन्डेन्ट डा दिपेश श्रेष्ठले जानकारी दिए। तराईका जिल्लामा मात्रै नभई पहाडी जिल्लामा पनि यसको संक्रमण बढ्दो रूपमा देखिनु खतराको संकेत रहेको उनले बताए। पछिल्लो समयमा स्क्रब टाइफस र डेंगुका बिरामीहरू दिनहँु बढ्दै गएको स्वास्थ्य कार्यालय बैतडीले जनाएको छ। स्क्रब टाइफसका बिरामीहरू पनि दिनहँु बढ्दै गएको स्वास्थ्य कार्यालय बैतडीका प्रमुख योगेश भट्टले बताए। किटजन्य रोग नियन्त्रणका लागि सचेतनामूलक कार्यक्रमका लागि वर्षैपिच्छे बजेट आइरहने गरेको छ। संघीय तथा प्रदेश सरकारबाट सचेतनामूलक कार्यक्रमका लागि मात्रै बजेट आउने गरेको स्वास्थ्य कार्यालय बैतडीका सूचना अधिकारी बिपिन लेखकले जानकारी दिए। किशोर बुढाथोकी विराटनगरकेशवशरण लामिछाने पोखरा ललितबहादुर बुढा सुर्खेतकेशरराज क्षेत्री बुटवलकृष्ण बिष्ट बैतडीबलराम पुडासैनी हेटौंडा"
साउदीमा ३५ नेपाली अलपत्र,"साउदी अरब : साउदीमा ३५ नेपाली ७६ दिनदेखि अलपत्र परेका छन्। यहाँ आएपछि पुनः सम्झौता गर्न लगाउँदा अस्वीकार गरेपछि कम्पनी र मेनपावर दुवैले बेवास्ता गरेको पीडित बताउँछन्। नेपालमा सम्झौता १०००३०० गरे पनि साउदी पुगेपछि पुनः कम्पनीले प्रतिमहिना ८०० गर्न लागेको थियो, पीडित भन्छन्। उनीहरू इफादा कम्पनीमा क्लिनर काम गर्न काठमाडौंमा रहेको टार्गेट एचआर मेनपावरबाट गत जुन २० मा यहाँ आएका थिए। हामीलाई फिल्मी शैलीमा साउदीमा अलपत्र पारिँदै छ। २० जुनमा एयपोर्टमा उत्रिएका हामीलाई सम्बन्धित कम्पनी १६ घण्टापछि लिन आयो। एउटा रुममा १४ जनाभन्दा बढीका दरले व्यवस्था गयो, पीडित भन्छन्, दुई दिनपछि मेडिकल गराएर सम्बन्धित कम्पनी र मेनपावर बेखबर रहे । केही दिनपछि पुनः तिमीहरूको इन्टरभ्यु छ भनी तयार रहन जानकारी दिँदै कम्पनीको फोरमेन बताउने एक इन्डियनले सामूहिक तस्बिर फोटो खिचेर गयो। त्यसपछि कुनै जानकारी नदिएको उनीहरू बताउँछन्। सम्बन्धित कम्पनीले सुरुमा २०० रियल र बस्न दिएको तर अन्य सेवासुविधासमेत नदिएकाले अहिले बिचल्ली अवस्थामा रहेको जनाइएको छ। उनीहरूले प्रतिव्यक्ति १ लाख ५० हजारदेखि २ लाखसम्म बुझाएका थिए। मेनपावरमा कार्यरत दीपक बस्नेतलाई ११ लाख बुझाएको र अन्य एजेन्टलाई ५० हजारभन्दा माथि बुझाएको पीडितहरूको भनाइ छ। मेनपावरले सिधा कम्पनी भिजा हो र नेपालमा गरेको सम्झौताअनुसार सबै सुविधा प्राप्त हुनेछ भनेको उनीहरू सुनाउँछन्। यो घटनाको जानकारी रियादस्थित नेपाली राजदूतावासलाई दिइएको छ। दूतावासले सम्बन्धित मेनपावर र कम्पनीसँग छलफल गरी कामदारलाई सम्झौताअनुसार काम र सेवासुविधा दिन भनेको छ। सम्झौताअनुसार कामदारलाई काम र सेवासुविधा दिन नसके तत्काल स्वदेश फिर्ता पठाउने अल्टिमेटमसमेत उसले दिएको छ।अ लपत्र नेपालीलाई सुजन घिमिरेले जन्मोत्सवको अवसरमा खाद्यान्न तथा आर्थिक सहयोग गरेका छन्। अन्य सहयोगीमा अन्तर संस्था समय समिति रियादका सपरिवार तथा नेपाली होटल लालीगुराँस छन्। रोजगारीका लागि साउदी आउने कामदारको संख्या बढ्दो छ। तर, सम्बन्धित कम्पनीले सम्झौताअनुसार सेवासुविधा नदिँदा र मेनपावरले कम्पनीका बारेमा आधिकारिक कार्यशैलीको ढाँचा नबुझ्दा उनीहरू विभिन्न समस्यामा परिरहेका छन्। समयमा तलब पाउँदैनन्। अकामा कार्ड, इन्स्योरेन्स कार्ड तथा अन्य सेवासुबिधासमेत पाउँदैनन्। जुन कारण कामदारहरू कम्पनी छोडेर भाग्ने क्रमसमेत बढ्दो छ।"
ढाकामै पूर्णमायाको पूर्णता,"तानसेन : पूर्णमाया महर्जनको उमेर अहिले ८५ वर्ष भयो। यो उमेरमा पनि उनी दैनिक ढाका कपडा उद्योग पुगेर आफैं ढाका कपडा बुन्छिन्। उनले यो यात्राको थालनी २०१५ सालबाट गरेकी हुन्। दुई वर्ष भारत बस्दा उनले तान बुन्ने र चर्खा कात्ने काम सिकिन्। त्यही सीप तानसेन फर्किएर प्रयोग गरिन्, अनि सुरु भयो पूर्णमायाको ढाका उद्योग। उनी आफैंले मात्रै तान र चर्खासँग समय बिताइनन्। छिमेकी महिलालाई पनि जबरजस्ती सिकाइन्। सबैलाई उद्यमी बनाउने प्रयास गर्दागर्दै अहिले उनी सेतै फुलिसकिन्। तर, तानसँगको दैनिक ९ घण्टाको संघर्ष अझै रोकिएको छैन। उनी बिहान १० बजे तान समाउन पुग्छिन्। साँझ ७ बजेको भेउ पाउँदिनन्। तेस्रो पुस्ताले समेत तानको काम सिकिरहेका छन्। एक तानबाट पूर्णमाया दम्पतीले सुरु गरेको ढाका कपडाले अहिले राष्ट्रिय, अन्तर्राष्ट्रिय ब्रान्डको पहिचान बनाएको छ। पूर्णमाया र पाल्पाली ढाका पर्याय पूर्णमायाको २०१२ सालमा गणेशमान महर्जनसँग विवाह भयो। विवाहपछि पूर्णमायाले पनि श्रीमान् गणेशमानसँगै भारतको राजधानी दिल्लीमा २ वर्ष काम गरिन्। भारतमा रहँदा साहुको घरमा तान बुन्ने र चर्खा कात्ने काम उनले सिकिन्। श्रीमान्सँगै नेपाल फर्किएपछि २०१५ सालमा तत्कालीन तानसेन नगरपालिकाका सभापति स्वः पूर्णमान शाक्यको प्रेरणा र सल्लाहमा स्वदेशी वस्त्रकला कपडा उद्योगको सुरुआत गरिन्। कपडा उद्योग सञ्चालनका लागि महर्जन दम्पतीसँग आवश्यक रकम थिएन। तत्कालीन नगर सभापति शाक्यको १ हजार रुपैयाँ ऋण सहयोग र भारतमा कमाएको ३ सय भारतीय रुपैयाँबाट कपडा बुन्ने हाते मेसिन, धागो तथा रङ खरिद गरी महर्जनले उद्योग सञ्चालन गरिन्। महर्जनले पहिलो वर्ष एउटा तान र एउटा चर्खा खरिद गरी कपडा उद्योग सञ्चालन गरिन्। उद्योगमा श्रीमती पूर्णमायाले धागो घुमाउने र श्रीमान्ले तानमा बसी कपडा बुन्थे। तानसेनमा पूर्णमाया दम्पतीले खद्दर, च्यादर, धोती बुनेको खबर तत्कालीन राजा महेन्द्रसम्म पुग्यो। काठमाडौंमा आउने बंगलादेशी ढाका कपडाको बुट्टा देखाएर महेन्द्र सरकारबाट बुन्न लगाइबक्सियो, हामीले बुनेर पठायांै। सरकारले मनपराउनु भयो। हामीहरू धेरै खुसी भयांै, पूर्णमायाले स्मरण गरिन्, अब तिमीले ढाका टोपीहरू बनाऊ भनेपछि हामी बूढाबूढी टोपी बनाउन लाग्यौं। २०१७ सालमा उद्योगमा ४ वटा हाते तानमा उनीहरूले कपडा बुन्न थाले। ८ जना महिलाले उद्योगमा रोजगारी पनि पाए। पाल्पामा ढाका टोपी र चोलो उत्पादन हुँदा काठमाडौंमा बंगलादेशको राजधानी ढाकाबाट ढाका बुट्टेदार कपडा आउँथ्यो। सोही कपडाको टोपी बनाएर धनी साहु महाजनले लगाउने प्रचलन थियो। सोही समयमा एउटा टोपीको मूल्य १० रुपैयाँदेखि २५ रुपैयाँसम्म पथ्र्याे। टोपी महँगो भएकाले सर्वसाधरणको पहुँचमा थिएन। ढाकाको जस्तै बुट्टा भएको कपडा पाल्पाको स्वदेशी वस्त्रालयमा पनि उत्पादन हुन थालेपछि पाल्पाको कपडालाई आमरूपमा सरकारी तथा जनताबाट पाल्पाली ढाका भन्न थालिएको पूर्णमायाले बताइन्। २०२१ सालमा स्वदेशी वस्त्रालय ढाका कपडा उद्योगबाट उत्पादन भएको एउटा टोपीको मूल्य ५ रुपैयाँ कायम गरियो। पसलमा राखेका टोपी दुई चार दिनमा सकिए। महर्जनमा उत्साह थपिँदै गयो। उद्योग प्रवद्र्धनका लागि घरेलु विभागबाट सरकारले ऋणको व्यवस्था गर्यो। २०२५ सालमा महर्जनको ५० वटा तानबाट ११० जना महिलाले ढाका कपडा उत्पादन गर्न थाले। नेपालभरि पाल्पाली ढाकाको माग बढ्दै गयो। देशभरबाट ढाका कपडा बुन्न पाल्पामा महिला आउन थाले। २०३५ सालमा सोही उद्योगमा ४ सय जना कामदारले काम गर्ने गरेका पूर्णमायाले बताइन्। पाल्पामा ढाकाको तान बुन्न पूर्वका पहाडी जिल्लादेखि पश्चिम कैलाली कञ्चनपुरसम्मका महिला तथा पुरुष आएका थिए। सरकारले स्वदेशी कपडा उद्योगलाई फस्टाउने नीतिअनुसार कारागारका कैदीहरूलाई कपडा बुन्न सिकाउने र घरेलु कार्यालयबाट घरेलु कपडा बुन्ने तालिम महर्जन दम्पतीले सिकाएका थिए। ३० तान, ३० कामदार पाल्पाली ढाका कपडा उद्योगका जन्मदाता रहेका महर्जन उद्योगमा अहिले पनि ३० जना कामदारले दैनिक रूपमा काम गर्दै आएका छन्। ३० वटा हाते तान सञ्चालनमा रहेका छन्। उत्पादन भएका सबै सरसमान कहिल्यै पनि स्टक नरहेको पूर्णमायाले बताइन्। २०६१ असारमा गणेशमानको निधन भयो। पूर्णमायालाई श्रीमान्ले छाडेर गए पनि कामप्रतिको आफ्नो समर्पणलाई उनले छाडिनन्। उद्योगमा पुरानै जोसजाँगरमा पूर्णमायाले स्वदेशी वस्त्रालय ढाका उद्योग सञ्चालन गर्दै आएकी छन्। मलाई यही ढाका कपडाले दाम, नाम, इज्जत दियो। नमरेसम्म यो उद्योगलाई निरन्तर सञ्चालन गर्छु, उनको अठोट छ। आफ्नो उद्योगमा अझै पनि ५ सयभन्दा बढी ढाका कपडाको डिजाइन रहेको उनले बताइन्। अहिले राष्ट्रिय अन्तर्राष्ट्रिय रूपमा पाल्पाली ढाका कपडाले ट्रेड मार्क पाएको छ। हामीले ढाका उद्योग सञ्चालन गर्यौं। अहिलेसम्म काम गर्यौं र त अहिले पाल्पालाई ढाका कपडाको राजधानी घोषणा गरिएको छ। ढाका कपडाको जन्मदाता बनेर सबैले चिन्छन्। माया गर्छन्। योभन्दा बढी जीवनमा मैले पाउनुपर्ने कुरा के छ र ? पूर्णमायाले सन्तुष्टि व्यक्त गरिन्। पाल्पाली ढाकामा सयौं आश्रित पूर्णमायाको एउटा तानबाट सुरु भएको ढाका उद्योगमा अहिले जिल्लाभित्र दर्जन बढी ढाका कपडा उद्योग सञ्चालनमा छन्। प्रत्यक्ष १ हजार बढीले ढाका उद्योगमा रोजगारी पाएका छन्। ढाका कपडाको विविधिकरण गरी टाइ, पर्स ब्याग, टोपी, दौरा सुरुवाल, आस्कोट, इस्टकोट जस्ता सरसमान बनाएर उनीहरूले रोजगारी पाएका छन्। पाल्पाली ढाका कपडाको वार्षिक रूपमा १५ करोड रुपैयाँसम्म कारोबार हुँदै आएको छ। तानसेनमा मात्र स्वदेशी वस्त्रालय ढाका कपडा, सरस्वती ढाका कपडा, पौडेल ढाका कपडा उद्योग, कार्की ढाका कपडा उद्योग, मदनपोखरा ढाका कपडा उद्योग, नेपाल कपडा उद्योग, बाँसटारी ढाका कपडा उद्योग, मंगलचन्द ढाका कपडा उद्योगलगायतका उद्योगहरू सञ्चालनमा छन्। २०१५ सालदेखि सुरु भएको पाल्पाली ढाका कपडा उद्योग अहिले राष्ट्रिय गहनाको रूपमा परिचित छ। थपिँदै ढाका उद्योग ३ वर्षअघि बन्द हुने अवस्थामा पुगेका पाल्पाली ढाका उद्योगहरू पुनर्जीवित भएका छन्। कार्ययोजनासहित मुख्य समस्याको रूपमा रहेको मजदुर टिकाउ कार्यक्रम कार्यान्वयनमा आएपछि ढाका उद्योग पुनर्जीवित भएका हुन्। अहिले ३ वर्षको अवधिमा ५ वटा ढाका उद्योग थपिएका छन्। ढाका उद्योगमा नयाँ लगानीकर्ताहरू आकर्षित भइरहेकोले आगामी वर्षहरूमा नयाँ ढाका उद्योगहरू थपिँदै जाने वातावरण बन्दै गएको ढाका संघका सचिव मनोज पौडेलले बताए। तालिम पाइसकेपछि युवा व्यवसायीले ढाका उद्योगमा लगानी गरेका हुन्। ढाका बचाउन सक्रियता बन्द हुने अवस्थामा पुगेका पाल्पाली ढाका उद्योगहरू बचाउन सरकारी तथा गैरसरकारी संस्थाहरू सक्रिय भएका छन्। तानसेन नगरपालिकाले पाल्पाली ढाकाको बिक्री कक्षको लागि कोसेली घर सञ्चालनका लागि जग्गा र १० लाख रुपैयाँ सहयोग गरेको छ। लुम्बिनी प्रदेश सरकारले तालिमका लागि ४० लाख रुपैयाँ सहयोग गरेको छ। युके एड परियोजनाले करिब ४ करोड रुपैयाँ यसैमा खर्च गरेको छ। पाल्पा ढाका संघले रकम उठाएर ढाका उद्योग तथा व्यवसायलाई माथि उठाउन लगानी गरेको छ। अहिले पाल्पाली ढाका उद्योगमा खुसीका दिन आएका छन्। उद्योगलाई चाहिने कामदारदेखि केन्द्र सरकार र स्थानीय सरकारबाट आवश्यक सहयोगका कारण पाल्पाली ढाका उद्योगले स्थायित्व पाएको पाल्पा ढाका संघका संयोजक सागरमान महर्जनले बताए। युवाको आकर्षण विशेष गरी पाका पुस्तामा सीमित रहेको ढाका टोपी, गुन्यु, चोलो, पछ्यौरा केन्द्रित पाल्पाली ढाका कपडा हिजोआज सबै वर्गलाई समेट्ने गरी डिजाइन गरिएको छ। बालबालिका, विद्यालय पोसाक, सरकारी तथा गैरसरकारी संघ सस्थाहरूको पोसाक, उपहारमा पाल्पाली ढाका प्रयोग गर्ने गरी डिजाइन तथा समन्वयको काम भइरहेको पाल्पा ढाका संघले जनाएको छ। पाल्पा ढाका संघले १ वर्षदेखि २० वर्षसम्म, २० वर्षदेखि २५ वर्षसम्म, २५ वर्षदेखि माथि उमेरका व्यक्तिका साथै परम्परागत पुरानो शैलीको ढाका कपडाको डिजाइनलाई प्राथमिकतामा राखी काम सुरु गरेको संघका संयोजक महर्जनले बताए। अन्तर्राष्ट्रिय बजार बनाउँदै राष्ट्रिय कपडा उद्योगका रूपमा स्थापित हुँदै आएको पाल्पाली ढाका अन्तर्राष्ट्रिय बजार बनाउन जुटेको छ। राष्ट्रिय गार्मेन्ट संघ, युके एन्ड सिप परियोजनामार्फत वर्तमान डिजाइन, रङ परिवर्तन गरी, अन्तर्राष्ट्रिय बजारलाई लक्षित गरेर घर सजावट, पर्दा कुसनलगायतका सरसमान निर्माण भइरहेको छ। अन्तर्राष्ट्रिय श्रम मूल्य मान्यतामा आधारित फियर फ्रेट ब्रान्डमा पाल्पाली ढाका कपडाको उत्पादन सुरु भएको छ। फियर फ्रेट ब्रान्डमा ११ वटा सूचकहरूको अनिवार्य पालना गरिएको हुन्छ। कामदारको ज्याला सुरक्षा, सुरक्षित कारखाना, स्थानीय, स्वदेशी कच्चा पदार्थको प्रयोगलगायतका सूचकहरू पालना गरिएको हुन्छ। जसमा शतप्रतिशत कटन धागोको प्रयोग गरिएको हुन्छ। संघले दुई जना कामदार फेसन डिजाइनरका रूपमा राखेर काम गर्दै आएको छ। संघले मौलिक परम्परामा आधारित युनेस्कोको मूल्य मान्यतामा आधारित ढाका उत्पादन मोडल सुरु गरेको छ। जसका कारण मेसिनको प्रयोग नगरी मानवीय श्रमको प्रयोग गरिने, स्थानीय स्तरमा रोजगारी बढ्ने, स्थानीय कच्चा सामग्रीमा आधारित रहेर उद्योगहरू सञ्चालन हुने हुँदा स्थानीय अर्थतन्त्र चलायमान हुने मान्यता छ। यसैका कारण युरोपियन मुलुकका फियर फ्रेट राष्ट्रहरू तथा उपभोक्ताहरू माझ पाल्पाली ढाकाको व्यापार सुरु भएको संघका संयोजक महर्जनले बताए। प्रमाणित मात्र बजारमा बजारमा पाल्पाली ढाकाको ब्रान्ड प्रयोग गरी नक्कली ढाका बिक्री बढेपछि संघले प्रमाणित गरेको ढाका मात्र बजारमा बिक्री सुरु गरेको छ। संघले पाल्पाली ढाका ट्रेडमार्क नै बनाएर पाल्पाली ढाका कपडामा लेवल लगाएको छ। व्यवसायीहरूले बाहिरको ढाका र पाल्पाली ढाकाको स्पष्ट पहिचान दिएर मात्र बिक्री गर्नुपर्ने व्यवस्था लागू गरिएको छ। यसले ग्राहक तथा पर्यटकहरू ठगिनबाट जोगिएका छन्। लुम्बिनी प्रदेशकै प्रमुख उत्पादन ९० प्रतिशत पाल्पाली ढाका कपडा उद्योग तानसेन नगरपालिकाभित्र रहेका छन्। पछिल्लो समय रम्भा, तिनाउँ र माथागढीमा ढाका कपडा उद्योग विस्तार भएको छ। संघले पाल्पाका १० वटै स्थानीय तहहरूमा ढाका उद्योग विस्तार गर्ने कार्ययोजना बनाएर काम गरेको छ। आगामी पाँच वर्षभित्र लुम्बिनी प्रदेशका अधिकांश जिल्लामा पाल्पाली ढाका कपडा उद्योग विस्तार गर्ने योजना बनाएको छ। अहिले पाल्पाली ढाका उद्योग नयाँ युगमा प्रवेश गरेको छ। संघले लुम्बिनी प्रदेशभरी सञ्चालन गर्ने गरी प्रदेशस्तरीय पाल्पाली ढाका बहुउद्देश्यीय सहकारी संस्था दर्ता गरी काम सुरु गरेको छ। सहकारीले उद्योग तथा कामदारलाई बैंक तथा वित्तीय संस्थाको सहयोगमा बिनाधितो ऋण प्रवाह गर्ने, कच्चा सामग्री धागो, तान उपलब्ध गराउने, उद्योगबाट उत्पादित ढाका कपडा खरिद गर्ने, प्रदेशका सबै जिल्लाहरूका ढाका बिक्री कक्ष सञ्चालन गर्ने जस्ता काम सुरु गरेको संघका सचिव मनोज पौडेलले बताए। स्वदेशमै कच्चा पदार्थ पाल्पाली ढाका कपडा उद्योगलाई चाहिने कच्चा पदार्थ धागो भारतमा मात्र निर्भर रहनुपरेको थियो। पाल्पाली ढाका संघले स्वदेशी कच्चा पदार्थमा केन्द्रित रहने गरी उद्योगहरूको व्यवस्थापन अभियान सुरु गरेको छ। दुई वर्षदेखि पाल्पाली ढाकाले ५० प्रतिशत स्वदेशी धागो प्रयोग गर्दै आएको छ भने ५० प्रतिशत भारतबाट आयात हुने गरेको छ। पाल्पाली ढाका कपडामा कटन र पोलिस्टरको धागो प्रयोग हुने गरेको छ। पाल्पा ढाका संघले नेपाल धागो उत्पादक संघबाट पोलिस्टर धागो किन्दै आएको छ। कटन धागोलाई चाहिने कपास उत्पादनका लागि कृषकहरूसँग सहकार्य सुरु भएको छ। आगामी दुईतीन वर्षमा उद्योगलाई चाहिने कटन धागो पनि स्वदेशी धागो नै प्रयोग गर्ने गरी संघले कार्ययोजना बनाएको संघका सचिव पौडेलले बताए। संघले धागो उत्पादनको लागि प्राकृतिक रेसा, गाँजा, बाँस, केरा, तथा रेशम खेती जस्ता विषयवस्तुमा केन्द्रित रहेर कच्चा सामग्री जुटाउन कृषकहरूसँग सहकार्य बढाएको छ। २०७५ सालसम्म पाल्पाली ढाका उद्योगहरू एक आपसमा एकता थिएन। एउटा उद्योगको कुरा अर्काे उद्योगले सुन्न चाहँदैनथे। उद्योगहरूबीच सहकार्य थिएन। सबै उद्योगहरू आआफ्नै तरिकाबाट सञ्चालित थिए। जसका कारण उद्योगमा भएका समस्याबाट उद्योगीहरू एक्लै जुध्दै आएका थिए। अधिकांश ढाका उद्योगहरू बन्द हुने अवस्थामा पुगेका थिए। हाल भने उत्पादनदेखि मूल्य निर्धारण, कामदारहरूको ज्याला, सुरक्षालगायतका विषयमा पाल्पाली ढाका उद्योगहरूमा एकता कायम भएको छ।"
प्रकोपको रूप लिँदै डेंगु,"काठमाडौं : असार दोस्रो साता काठमाडौं उपत्यकाका केही व्यक्तिमा डेगुँ संक्रमण देखियो। तर, केही दिनमा नै संक्रमितको संख्या सयको हाराहारीमा पुग्यो। हालसम्म देशभर ७ हजार बढीको संख्यामा संक्रमित छन्। यसकै कारण मृत्यु हुनेको संख्या पनि थपिन थालेको छ। पछिल्लो तथ्यांकअनुसार हालसम्म तीन जनाले ज्यान गुमाएका छन्। शुक्रराज ट्रपिकल तथा सरुवा रोग अस्पताल टेकुमा जँचाउन जानेमध्ये साउनयता १७ सय ३० जनामा डेंगु संक्रमण पुष्टि भएको छ। त्यसमध्ये १ सय ६९ जनाले त अस्पताल भर्ना भएर नै उपचार गर्नुपर्यो। केही निको भए, केही अझै उपचारत छन्। अस्पतालकी निर्देशक डा मनीषा रावल साउन महिना लागेदेखि डेंगुका संक्रमित बढेको बताउँछिन्। भन्छिन, संक्रमितको संख्या बढेपछि स्क्रिनिङ गर्नका लागि इमरजेन्सी कक्ष बाहिर डेंगु क्लिनिक नै सञ्चालन गर्नुपर्यो। अहिलेसम्म त उपचार व्यवस्थापन गरिरहेका छौं। यहीं दरले संक्रमण बढ्यो भने परीक्षण र उपचारमा चुनौती थपिन्छ। अस्पतालमा जँचाउन पुग्नेका कारण प्रयोगशालामा परीक्षण गराउनेको चाप बढ्दो छ। दैनिक औसत ३ सयदेखि ४ सय व्यक्तिको परीक्षण गरिरहेको डा रावल बताउँछिन्। जसमध्ये डेढ सयभन्दा बढीमा डेंगुको संक्रमण पुष्टि भइरहेको छ। अहिले अस्पतालको सघन उपचार कक्ष (आईसीयू)मा ५ जनाको उपचार भइरहेको छ। वार्ड, क्याबिन, इमरजेन्सीसहित ३९ जना डेंगु संक्रमितको उपचार भइरहेको डा रावलले बताइन्। शुक्रराज अस्पताल मात्रै नभएर मुलुकका सरकारी, सामुदायिक एवं निजी अस्पतालमा जँचाउन जानेको संख्या बढ्दो छ। काठमाडौं उपत्यकामा बढी प्रभावित पारिरहेको डेंगु मुलुकका सातै प्रदेशका ७७ वटा जिल्लामा फैलिएको स्वास्थ्य तथा जनसंख्या मन्त्रालयले जनाएको छ। २०६१ सालमा पहिलो पटक नेपालमा डेंगुको बिरामी देखिएको थियो। गत साउनदेखि हालसम्म ६ हजार ७ सय ७ जना सम्भावित डेंगुका बिरामी पुष्टि भएको स्वास्थ्य मन्त्रालयले जनाएको छ। एडिस एजेप्टि र एडिस एल्बोपिक्टस प्रजातिको संक्रमित लामखुट्टेको टोकाइबाट डेंगु रोग हुने चिकित्सक बताउँछन्। कुन प्रदेशमा कति बिरामी स्वास्थ्य तथा जनसंख्या मन्त्रालयका अनुसार, सबैभन्दा बढी बागमती प्रदेशमा डेंगुका बिरामी पाइएका छन्। बागमती प्रदेशमा ५ हजार ६६ र लुम्बिनी प्रदेशमा ९ सय ३३ मा संक्रमण पुष्टि भएको छ। त्यस्तै प्रदेश १ मा २ सय ५६, सुदूरपश्चिम प्रदेशमा १ सय ६१, गण्डकी प्रदेशमा १ सय २८ र मधेस प्रदेशमा १ सय १९ जनामा डेंगु संक्रमण पुष्टि भएको छ। सबैभन्दा कम कर्णाली प्रदेशमा डेंगु संक्रमित छन्। यस प्रदेशमा ४४ जनामा संक्रमण पुष्टि भएको स्वास्थ्य मन्त्रालयले जनाएको छ। त्यसपछि नेपालमा डेंगुको संक्रमण बर्सेनि देखिन थालेको स्वास्थ्य मन्त्रालयले जनाएको छ। मन्त्रालयका प्रवक्ता डा सञ्जय ठाकुरले भने, डेंगुले प्रकोपको रूप लिन लागेको छ। सतर्क हुनुपर्ने जरुरी छ। इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार, मुलुकका १ सय ३९ स्थानीय तह, ६० जिल्ला र ७ वटै प्रदेशमा डेंगुको लार्भा खोज र नष्ट गर अभियान सञ्चालन गरिएको छ। डा दासले सबै प्रदेश, जिल्ला, स्थानीयतह र स्वास्थ्य संस्थाको माग तथा उपलब्धताको आधारमा डेंगु रोग निदानका लागि परीक्षण किटहरू उपलब्ध गराइएको बताए।"
कांग्रेसले मधेश प्रदेशमा ६० प्रतिशत सिट नछोड्ने,"जनकपुरधाम : नेपाली कांग्रेसको मधेश प्रदेश कार्यसमितिले प्रतिनिधिसभा र प्रदेशसभा निर्वाचन क्षेत्रको ६० प्रतिशत सिट नछोड्ने निर्णय गरेको छ। सत्तारूढ गठबन्धनमा रहेका दलमध्ये मधेशमा सबैभन्दा धेरै जनाधार कांग्रेसको रहेकाले ६० प्रतिशत सिट पाउनुपर्ने निर्णय गरेको प्रदेश प्रचारप्रसार समिति प्रमुख नितेश गुप्ताले जानकारी दिए। बैठकले जिल्लाबाट आएका सबै उम्मेदवारको सिफारिसलाई केन्द्रमा पठाउने निर्णय गरेको छ। सिफारिसमा नपरेका प्रदेश कार्यालयमा निवेदन दिएका आकांक्षी उमेदवारहरूको नाम रायसहित केन्द्रमा पठाउने निर्णय भएको गुप्ताले बताए। उनका अनुसार प्रदेश समितिमा निवेदन दिएका नेता कार्यकर्ताहरूको सिफारिस पनि केन्द्रमा पठाउने निर्णय भएको उनले बताए। बैठकले मधेस प्रदेशमा आवश्यकता अनुसार प्रचारप्रसार समिति गठन गर्ने निर्णय गर्दै केन्द्रद्वरा तर्जुमा गरिने, घोषणा पत्रमा मधेसको आर्थिक सामाजिक रूपान्तरणका लागि मुद्दाहरू समावेश गराइने, स्वर्गीय नेता प्रदीप गिरीको निधनप्रति दु:ख व्यक्त गर्दै शोक प्रस्ताव पारित गरेको उनले जानकारी दिए।"
जिल्लाले आवश्यक ठाने अन्य दलसँग तालमेल हुन्छः महासचिव पोखरेल,"काठमाडौंः नेकपा (एमाले)का महासचिव शंकर पोखरेलले आगामी मङ्सिर ४ गते हुने संघ र प्रदेशको निर्वाचनमा जिल्लाले आवश्यकता ठाने औचित्यका आधारमा तालमेल हुने बताएका छन् । भरतपुर विमानस्थलमा शुक्रबार सञ्चारकर्मीसँग कुरा गर्दै उनले राजनीतिकरुपमा कुनै दल विशेषसँग तालमेल नगर्ने तर स्थानीय आवश्यकताका आधारमा केही ठाउँमा मात्र तालमेल हुने बताएका हुन् । उनले भने, स्थानीयस्तरमा पार्टी कमिटीले नचाहेमा तालमेल हुँदैन, त्यसका केन्द्रको दबाब रहँदैन । उनले एमाले नीतिका आधारमा जनतामाझ जाने जानकारी पनि दिए । एमाले आफ्नो मान्यतामा दृढ रहेको समेत स्पष्ट पारे । निर्वाचनको समयमा जनताका मुद्दामा बहस केन्द्रित हुनुपर्ने भन्दै उनले मुलुकलाई सही दिशामा लैजानका लागि एमालेको नेतृत्व स्थापित हुनुपर्नेमा जोड दिए ।"
मुख्यमन्त्री भट्ट प्रतिनिधिसभाका लागि सिफारिस,"धनगढी : सुदूरपश्चिम प्रदेशका मुख्यमन्त्री त्रिलोचन भट्ट डोटीबाट प्रतिनिधिसभा सदस्यका लागि उमेदवार सिफारिस भएका छन्। नेकपा (माओवादी केन्द्र)ले भट्टलाई प्रतिनिधिसभा सदस्यका लागि सिफारिस गरेको हो। पार्टीले प्रतिनिधिसभा समानुपातिकतर्फ पाँच जनाको नाम सिफारिस गरेको छ। खस आर्यबाट त्रिलोचन भट्ट, जनजातिबाट डम्बर घर्तीमगर, दलितबाट जङ्ग विक, जगत सोव र महिलाबाट अन्जिता श्रेष्ठलाई सिफारिस गरिएको हो। त्यस्तै प्रदेशसभा क र ख दुवै क्षेत्रका लागि प्रत्यक्षतर्फ तीनतीन जना सिफारिस भएका छन्। प्रदेशसभा क का लागि भरत बोहरा योगेन्द्र, रमेश नागरी र बलबहादुर ओली सिफारिस भएका छन् भने ख का लागि शिव सिंह ओली, मीनबहादुर घर्ती विश्व र प्रेम कुँवर प्रख्यात सिफारिस भए। समानुपातिकमा प्रदेशसभा क तर्फ गीता सोव नेपाली, पूर्णराज जोशी र कृष्ण विकलाई सिफारिस गरिएको छ। प्रदेशसभा ख तर्फ सिद्धराज विक विश्वप्रकाश, प्रेमा ओली, नन्दलाल विक, दिलीप कठायत, लक्ष्मणलाल योगी, चन्द्रा भूल, कर्ण नेपाली, शान्ति चुनारा र शारदा विक सिफारिस भएका हुन्।"
जसपाका निर्वाचित वडाध्यक्षसहित सय बढी नेताकार्यकर्ता कांग्रेसमा प्रवेश,"धनकुटा : जनता समाजवादी पार्टीबाट निर्वाचित वडाध्यक्ष, नगर कार्यपालिका सदस्यसहित नेता कार्यकर्ता नेपाली कांग्रेसमा प्रवेश गरेका छन्। नेपाली कांग्रेस धनकुटाको पार्टी कार्यालयमा शुक्रबार आयोजित कार्यक्रममा पार्टीका धनकुटा उपाध्यक्षसमेत रहेका धनकुटा नगरपालिका३ का वडाध्यक्ष विकास घिमिरे, पार्टी सचिव श्रीराम रायमाझी, नगर कमिटी अध्यक्ष तथा धनकुटा नगर कार्यपालिका सदस्य दिलकुमार राईलगायत सयभन्दा बढी नेता कार्यकर्ता कांग्रेसमा प्रवेश गरेका हुन्। उनीहरूले एक महिनाअघि प्रेस विज्ञप्ती जारी गर्दै जसपाबाट राजीनामा दिई पार्टीबाट अलग भएको घोषणा गरेका थिए। सोही अवसरमा नेकपा एमालेका पूर्वजिल्ला कमिटी सदस्य मेख बहादुर राई, पूर्व जिल्ला सदस्य भक्त थापा लगायतका एमाले, माओवादी, जसपा पार्टी परित्याग गरी सयभन्दा बढी नेता कार्यकर्ता नेपाली कांग्रेस प्रवेश गरेका छन् । पार्टी प्रवेश कार्यक्रममा नेपाली कांग्रेसका केन्द्रीय सदस्य तथा कार्य सम्पादन समिति सदस्य पूर्वमन्त्री सुनिलबहादुर थापा, जिल्ला सभापति दिनेश राई, प्रदेश समिति सदस्य नवीन किशोर शाक्य, जिल्ला सचिवद्वय विजयसन्तोषी राई, जयन्द्र घिसिङ, क्षेत्रीय सभापतिद्वय जितेन्द्र राई, राजन पौडेल लगायतले दोसल्ला र अविर लगाएर स्वागत गरेका थिए।"
एलिजावेथको सम्मानमा सरकारले तीन दिन शोक मनाउने,"काठमाडौं : सरकारले बेलायती महारानी एलिजावेथको सम्मानमा तीन दिन शोक मनाउने निर्णय गरेको छ। शुक्रबार साँझ बसेको मन्त्रिपरिषद् बैठकले भदौ २५ गतेदेखि २७ गतेसम्म शोक मनाउने र देशभरिका सरकारी कार्यालय, विदेशस्थित नेपाली राजदूतावास र नियोगहरुमा राष्ट्रिय झण्डा आधा झुकाउने निर्णय गरेको हो। संयुक्त अधिराज्य बेलायतकी महारानी एलिजावेथ द्वितीयको बिहीबार ९६ वर्षको उमेरमा निधन भएको थियो। उनको निधनमा नेपाल सरकारले गहिरो दुःख व्यक्त गर्दै महारानीको दिगंवत आत्माको चिरशान्तिको कामनासमेत गरेको छ। सरकारले बेलायत सरकार, बेलायती जनता एवं शोक सन्तप्त बेलायती राजपरिवारप्रति समवेदना प्रकट गरेको छ।"
परराष्ट्र मन्त्रालयका सचिव किन जाँदैछन् भारत?,"काठमाडौं : परराष्ट्र मन्त्रालयका सचिव भरतराज पौडेल दुई दिने भारत भ्रमणमा जाने भएका छन्। परराष्ट्र मन्त्रालयका अनुसार उनी भदौ २८ गते नयाँ दिल्ली प्रस्थान गर्नेछन्। भारतीय समकक्षी विनय मोहन क्वात्राको निमन्त्रणामा उनी भारत जान लागेका हुन्। दुई पक्षबीच विभिन्न क्षेत्रमा हुने सहकार्यका विषयमा छलफल हुने बताइएको छ। 'भारतीय विदेश सचिव विनय क्वात्राको औपचारिक निमन्त्रणामा उहाँ (पौडेल) भारत जान लाग्नुभएको हो। दुई पक्षबीच हुने भेटवार्तामा दुई देशबीचको हित र विकास निर्माणका सम्बन्धमा छलफल हुनेछ,' परराष्ट्र मन्त्रालय स्रोतले बतायो। उनी भदौ ३० गते नेपाल फर्किने छन्।"
महारानी एलिजाबेथलाई नेपालले सधै संझिरहनेछ : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले बेलायतकी महारानी एलिजाबेथ द्वितीयको निधनप्रति दुःख व्यक्त गरेका छन्। प्रधानमन्त्री देउवाले शुक्रबार शोक सन्देशमार्फत् महारानी एलिजाबेथको निधनको खबरले आफूलाई दुखित बनाएको बताएका छन्। महारानी एलिजाबेथले कर्तव्य, सम्मान र सेवाको साथ आफूलाई प्रतिष्ठित गराएको प्रधानमन्त्री देउवाले सन्देशमा बताएका छन्। महारानी एलिजाबेथले सन् १९६१ र १९८६ मा गरेको नेपालको महत्वपूर्ण राजकीय भ्रमणका लागि उनलाई नेपालमा मायापूर्वक सम्झिइने शोक सन्देशमा उल्लेख छ। बेलायतमा सबैभन्दा लामो समयसम्म गद्दीमा रहेकी महारानी एलिजाबेथको ९६ वर्षको उमेरमा बिहीबार राति बाल्मोरलमा निधन भएको हो । सन् १९५२ मा गद्दी सम्हालेकी महारानी एलिजाबेथले ७० वर्षसम्म गद्दाशीन थिइन्। उनको निधनपछि उनका जेठा छोरा चार्ल्स बेलायतका नयाँ राजा बनेका छन्।"
संघ तथा प्रदेश निर्वाचनमा एमाले स्याङ्जामा ९२ आकांक्षी,"स्याङ्जा : नेकपा एमाले स्याङ्जाले आसन्न संघीय तथा प्रादेशिक निर्वाचनका लागि ९२ जना सिफारिस भएका छन्। मंसिर ४ गते हुने प्रतिनिधिसभा र गण्डकी प्रदेशसभा निर्वाचनका लागि स्याङ्जामा बसेको क्षेत्रगत बैठकबाट सिफारिस भएर आएका आकांक्षी उम्मेदवारलाई गण्डकी प्रदेश समितिमा सिफारिस पठाएको एमाले जिल्ला अध्यक्ष सूर्यप्रसाद गैह्रे ९पारस० ले जानकारी दिए। अध्यक्ष गैह्रेका अनुसार, स्याङ्जाको २ निर्वाचन र ४ प्रदेशसभाका लागि प्रत्यक्षतर्फ ४२ जना र समानुपातिकतर्फ ५० जना आकांक्षी छन्। प्रतिनिधिसभा क्षेत्र नं। १ मा नारायणप्रसाद मरासीनी, मिनप्रसाद गुरुङ र प्रा।डा। गणेशमान गुरुङ्को नाम छ। मरासीनी प्रतिनिधिसभाका बहालवाला सांसद र गुरुङ् प्रदेशसभा सांसद हुन। प्राडा गुरुङ केन्द्रीय सल्लाहकार हुन्। यसैगरी, समानुपातिकतर्फ सीता सुन्दास, ध्रुव अधिकारी, इस्लाम मिया र गुणाखर सापकोटा रहेका छन्। क्षेत्र नं। २ तर्फ पदमा अर्यालको मात्र नाम सिफारिस भएको छ। यसअघि किशोर बिक्रम मल्ल र मोहन रेग्मीले पनि नाम दर्ता गराएका थिए। मल्ल केन्द्रीय सदस्य हुन् भने रेग्मी प्रदेश सांसद हुन्। अर्याल पूर्वमन्त्री र नेकपा एमालेका सचिव हुन्। समानुपातिकतर्फ चक्रबहादुर पराजुली, मुक्तिप्रसाद पाठक र कुलबहादुर विकको नाम छ। प्रतिनिधिसभा १ को प्रदेशसभा (क) मा प्रत्यक्षतर्फ १४ जना र समानुपातिकमा ६ जना छन्। प्रत्यक्षतर्फ दिपक लम्साल, चुनप्रसाद शर्मा, मनोरथ शर्मा, खिमानन्द सिग्देल, सन्तोष केसी, बिष्णुबहादुर चन्द, तारापती शर्मा, झनमाया पराजुली, दुर्गादत्त भुषाल, डिलकुमार भुजेल, प्रकाश थापा, यादवराज शर्मा, सगुन राना र रामचन्द्र रेग्मी हुन्। ९ख० तर्फको प्रत्यक्षमा सुधिरकुमार पौडेल, यज्ञप्रसाद पौडेल, ई। ओम शर्मा, अर्जुनकुमार सुनाम, पुष्पराज बराल, अनन्तकुमार श्रेष्ठ, मोतीप्रसाद पौडेल, कमला मरासीनी, मनोज खड्का, अन्जनी सापकोटा र कृष्णबहादुर केसीगरी ११ जना आकांक्षी छन्। समानुपातिकतर्फ पनि १० जनाले इच्छा प्रकट गरेका छन्। प्रतिनिधिसभा २ को प्रदेशसभा (क) मा प्रत्यक्षतर्फ ९ जना र समानुपातिकतर्फ १६ जनाको नाम सिफारिस गरिएको छ। प्रत्यक्षतर्फ मोहन रेग्मी, उदय श्रेष्ठ, ऋषिराम कडेल, पुण्यप्रसाद अर्याल, छवीलाल भुषाल, आनन्द पाठक, शोभाकान्त पौडेल, दामोदर तिवारी र गिरप्रसाद गुरुङ् छन्। (ख) को प्रत्यक्षतर्फ किशोरबिक्रम मल्ल, शोभियत ढकाल, बुद्धिमान श्रेष्ठ र टंक पाण्डेगरी ४ जना र समानुपातिकमा ११ जनाको नाम शिफरिस गरिएको नेपाल कम्युनिष्ट पार्टी (एमाले) जिल्ला कार्य समिति स्याङजाले जनाएको छ।"
"मनाङमा प्रतिनिधि सभामा कांग्रेसबाट टेकबहादुर गुरुङ सर्वसम्मत, प्रदेशमा मनाङेलाई समर्थन","बेंसीसहर : नेपाली कांग्रेस मनाङले प्रतिनिधि सभातर्फ प्रत्यक्षमा केन्द्रीय सदस्य टेकबहादुर गुरुङलाई सर्वसम्मत सिफारिस गरेको छ । मनाङ कांग्रेसको जिल्ला कार्यसमिति बैठकले क्षेत्रबाट आएको सिफारिस अनुसार नेता गुरुङलाई एकल र सर्वसम्मत रुपमा उम्मेदवारको रुपमा सिफारिस गरेको पार्टी जिल्ला सभापति शंकर गुरुङले जानकारी दिए । यसैगरी प्रतिनिधि सभाको समानुपातिकतर्फ महाधिवेशन प्रतिनिधि च्यूङ गुरुङ (कर्मा) लाई सिफारिस गरिएको छ । प्रदेश सभा निर्वाचनका लागि निर्वाचन क्षेत्र (कु) मा भने कांग्रेसले प्रत्यक्षतर्फ चारजनाको नाम सिफारिस गरेको छ । प्रत्यक्षतर्फको उम्मेदारका लागि सिफारिस हुनेहरुमा पार्टी महासमिति सदस्य साङदो लामा, जिल्ला उपसभापती चन्द्र घले, क्षेत्रीय सभापति छिरिङ घ्याल्पो लामा र प्रदेश अधिवेशन प्रतिनिधि मुनिन्द्रजङ गुरुङ रहेका छन् । प्रदेश सभा निर्वाचन क्षेत्र (क) का लागि समानुपातिकतर्फ जिल्ला सचिव महेन्द्र घले सर्वसम्मत सिफारिस भएका छन् । कांग्रेस मनाङले आगामी मंसिरमा हुने प्रदेश सभा निर्वाचन 'ख' का लागि राजीव गुरुङ (दिपक मनाङे) लाई समर्थन गर्ने भएको छ । प्रदेश सभाका लागि दुई निर्वाचन क्षेत्र रहेको मनाङमा निर्वाचन क्षेत्र नं खमा स्वतन्त्र उम्मेदवारको रुपमा राजीव गुरुङलाई समर्थन गर्ने निर्णय भएको जिल्ला सभापति शंकर गुरुङले जानकारी दिए । गण्डकी प्रदेशमा कांग्रेस नेतृत्वको सरकार बनाउन भूमिका खेलेका वर्तमान खेलकुद मन्त्री गुरुङलाई गठबन्धनको भावना र पार्टीको नीतिअनुसार सहयोग गर्ने निर्णय गरेको कांग्रेस मनाङले जनाएको छ । मनाङे गण्डकी प्रदेश सरकारमा युवा तथा खेलकुँदमन्त्री छन् । अघिल्लो निर्वाचनमा पनि स्वतन्त्र उम्मेदारी दिएका गुरुङलाई तत्कालिन समयमा नेकपा एमालेले साथ दिएको थियो । यसैगरी प्रदेश सभा निर्वाचन क्षेत्र 'ख' तर्फ मनाङ कांग्रेसले जनजातीतर्फ कर्मा गुरुङ र महिलातर्फ गीता गुरुङलाई सिफारिस गरेको छ ।"
ज्ञानेन्द्र र विजयका कारण सुनसरी कांग्रेसमा भाँडभैलो भयो : सभापति भण्डारी,"धरान : नेपाली कांग्रेसका सुनसरी जिल्ला सभापति केदार भण्डारीले कांग्रेस नेता तथा सुचना तथा सञ्चारमन्त्री ज्ञानेन्द्रबहादुर कार्की र केन्द्रीय सदस्य विजय गच्छदारका कारण कांग्रेस सुनसरीमा भाँडभैलो भएको बताएका छन्। शुक्रबार धरानमा वीपी जयन्तीको अवसरमा आयोजना गरिएको विचार गोष्ठिलाई सम्बोधन गर्दै उनले उक्त कुरा बताएका हुन्। सुनसरी कांग्रेसमा राजिव कोइराला जिल्ला सभापति हुँदासम्म पार्टी ठीक ढंगले चलेको भएपनि सुनसरीमा नेता ज्ञानेन्द्र कार्कीको प्रवेश र मधेसी जनअधिकार फोरम छाडेर गच्छदार कांग्रेसमा प्रवेश गरेपछि सुनसरी कांग्रेसमा विधि, प्रक्रियाभन्दा बाहिर गएर भाडभैलो भएको सभापति भण्डारीले आरोप लगाएका छन्। उनले ३ सय ६४ दिन कांग्रेस हुने चुनावको दिन अन्तर्घात गरेर कांग्रेस हराउन कांग्रेस नेताद्वय गच्छदार र कार्कीले नै लगाएको पनि आरोप लगाएका छन्। गत स्थानीय निर्वाचनमा धरान उपमहानगरपालिकाको निर्वाचनमा गठबन्धनका तर्फबाट माओवादीका अईन्द्रविक्रम बेघाले निर्वाचन जित्ने अनि कांग्रेसका किशोर राईले चुनाव हार्नुको कारण कांग्रेस कार्यकर्ताहरूले नै अन्तर्घात गरेका कारण भएको सभापति भण्डारीको भनाइ थियो। इनरुवा नगरपालिकाको मेयरसमेत रहेका कांग्रेस जिल्ला सभापति भण्डारीले आफ्नो हस्ताक्षरलाई दुरुपयोग गर्दै कांग्रेस संस्थापन पक्षका केही नेताहरूले कांग्रेस जिल्ला सदस्यमा मनोनित गरेको पत्र विभिन्न व्यक्तिलाई वितरण गर्दै पार्टीको बदनाम गराएको समेत आरोप लगाएका छन्। उनले सुनसरीमा कांग्रेसलाई बदनाम गराउन दुवैजना लागि परेकाले यस्तो नगर्न आग्रह गरेका छन्। कांग्रेस कमजोर भयो भने आगामी मंसिर ४ गते हुने प्रतिनिधि सभा र प्रदेश सभा निर्वाचनमा विजयी हासिल गर्न कठिन हुने भन्दै पार्टीमा बसरेर अराजक गतिविधि गर्ने र निर्वाचनमा अन्तर्घात गर्नेलाई पार्टी छाडेर जान सभापति भण्डारीले चेतावनी समेत दिएका छन्। शेखर कोइराला पक्षका जिल्ला सभापति भण्डारीलाई पार्टी संस्थापन पक्षका गच्छदार र कार्कीले असहयोग गरेको भन्दै उनले सार्वजनिक कार्यक्रममा पहिलो पटक केन्द्रीय नेताहरूको खुलेर विरोध गरेको बुझिएको छ। भण्डारी आफैं कार्यकर्ताको घेराबन्दीमा सभापति भण्डारी कार्यकर्ताहरूको घेराबन्दीमा परेका छन्। विधानविपरीत र गत स्थानीय निर्वाचनमा पार्टीका उम्मेदवारलाई अन्तर्घात गर्नेलाई जिल्ला सदस्य मनोनित गरेको भन्दै उनी धरानमा कार्यकर्ताहरूको घराबन्दीमा परेका हुन्। गत स्थानीय निर्वाचनमा धरान ६ मा पार्टीका उम्मेदवारलाई हराउन अन्तर्घात गरेका शालिकग्राम आचार्यलाई जिल्ला सदस्य मनोनित गरेको भन्दै कांग्रेस कार्यकर्ताहरूले सभापति भण्डारीलाई कांग्रेस कार्यकर्ता पुपाल राईको समूहले घेराबन्दी गरेका थिए। उनले चुनावमा अन्तर्घात गर्नेलाई कारबाही गर्नुपर्नेमा उल्टै जिल्ला सदस्य बनाएको भन्दै सभापतिलाई घेरावन्दी गरिएको बताए। कांग्रेस कार्यकर्ता प्रेम राईले सभापति भण्डारीले पार्टीको विधान अनुसार १३ जनालाई जिल्ला सदस्य मनोनित गर्नुपर्ने भएपनि विधानविपरीत २ सय भन्दा बढीलाई जिल्ला सदस्य मनोनित गरेर पार्टी विधान मिचेर पार्टीको बदनाम गरिएको बताए।"
उम्मेदवारी दर्ता असोज २३ मा,"काठमाडौं : निर्वाचन आयोगले मंसिर ४ गते हुने प्रतिनिधिसभा र प्रदेशसभा निर्वाचनका लागि असोज २३ गते उम्मेदवारको मनोनयनपत्र दर्ता गर्ने मिति निर्धारण गरेको छ। आयोगले पहिलो हुने निर्वाचित हुने निर्वाचन प्रणालीतर्फको निर्वाचन कार्यक्रम बिहीबार सार्वजनिक गरेको हो। जसमा २३ गते नै उम्मेदवारको सूची प्रकाशन गर्ने उल्लेख छ। स्वीकृत कार्यक्रमअनुसार उम्मेदवारको विरोधमा उजुरी दिने समय असोज २४ गते तोकिएको छ। असोज २४ देखि २५ गतेसम्म मनोनयनपत्र र उजुरीउपर जाँचबुझ गरी निर्णय गरिने आयोगले बिहीबार जारी गरेको प्रेस विज्ञप्तिमा उल्लेख छ। असोज २५ गते उम्मेदवारको नामावली प्रकाशन गर्ने तालिका छ। असोज २६ गते उम्मेदवारको नाम फिर्ता लिने तय भएको छ। उम्मेदवारको अन्तिम नामावली प्रकाशन एवं उम्मेदवारलाई निर्वाचन चिह्न प्रदान गर्ने गरी तोकिएको छ। यी सबै कार्यक्रम सम्बन्धित निर्वाचन अधिकृतको कार्यालयमा सञ्चालन हुने विज्ञप्तिमा जनाइएको छ। समानुपातिक निर्वाचन प्रणालीतर्फको बन्दसूचीमा नाम समावेश भएको व्यक्ति प्रतिनिधिसभा सदस्य र प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणालीतर्फको उम्मेदवार हुन नपाउने व्यवस्था निर्वाचन कानुनमा रहेको जनाइएको छ। समानुपातिकतर्फका उम्मेदवारको बन्दसूची असोज २ र ३ गर्ने गरी यसअघि नै कार्यक्रम तय भएको थियो। प्रत्यक्षतर्फ उम्मेदवार भएको व्यक्तिको नाम समानुपातिकतर्फको बन्दसूचीमा समावेश गर्न नपाइने प्रतिनिधिसभा सदस्य निर्वाचन ऐन २०७४ को दफा १४ (२) मा व्यवस्था गरिएको छ। दफा १४ कै उपदफा (१) मा लेखिएको छ, पहिलो हुने निर्वाचित हुने निर्वाचन प्रणालीअनुसार हुने निर्वाचनमा एक व्यक्तिले एकपटकमा कुनै एक निर्वाचन क्षेत्रका लागि उम्मेदवारी दिन सक्नेछ। त्यसरी कुनै व्यक्ति एकभन्दा बढी निर्वाचन क्षेत्रमा उम्मेदवार भएमा निजको सबै निर्वाचन क्षेत्रको उम्मेदवारी आयोगले बदर गर्नेछ। यस्तै दफा ४ मा कुनै व्यक्ति प्रतिनिधिसभा र प्रदेशसभाको निर्वाचनमा उम्मेदवार भए दुवैतर्फको उम्मेदवार बदर गरिने व्यवस्था छ।"
समृद्धिको अर्थ आर्थिक विकास मात्र होइनः राष्ट्रपति,"काठमाडौंः राष्ट्रपति विद्यादेवी भण्डारीले मुलुकको समृद्धि ज्ञान र सभ्यतासँग जोडिने बताएकी छन् । राजधानीमा आयोजित कार्यक्रममा राष्ट्रपति भण्डारीले समृद्धिको अर्थ केवल आर्थिक विकास मात्र नभइ ज्ञान र सभ्यताको समृद्धि पनि भएको बताएकी हुन् । उनले आम नागरिकसम्म अध्ययनको पहुँच पुर्याउनुपर्नेमा जोड दिइन् । यसका लागि कारागार र सार्वजनिकस्थललगायत ठाउँमा प्रविधिमैत्री पुस्तकालय बनाउनुपर्ने उनको भनाइ छ। यस्तै, उनले कागजमा छापिएका अक्षरबाट मात्र अध्ययन नहुने र जीवनका विभिन्न आयामबाट अध्ययन गर्न सकिने बताइन्।"
गठबन्धन ठीक छैन भन्नु पार्टी सिध्याउने षड्यन्त्र हो : देउवा,"चितवन : नेपाली कांग्रेस भापति एवं प्रधानमन्त्री शेरबहादुर देउवाले गठबन्धनको विरोध गरेर पार्टी सिध्याउने षड्यन्त्र भएको भन्दै कार्यकर्तालाई सचेत रहन आग्रह गरेका छन्। संविधानको रक्षाका लागि गरिएको पाँच दलीय गठबन्धनले कांग्रेसलाई फाइदा हुने बताउँदै सभापति देउवाले कसैको भ्रममा नलागी गठबन्धनको पक्षबाट निर्वाचनमा होमिन निर्देशन दिए। कांग्रेसलाई ठूलो पार्टी बनाउने गरी निर्वाचनमा लाग्न कार्यकर्तालाई आग्रह गरे। १०१औं बीपी जयन्तीको अवसर पारेर नेपाली कांग्रेस चितवनले आयोजना गरेको सम्मान कार्यक्रममा बोल्दै सभापति देउवाले संविधानको रक्षा, लोकतान्त्रिक विधि र पद्धतिको संरक्षणका लागि लोकतन्त्रमा लडेका दलहरुबीच निश्चित सिद्धान्त र समझदारीमा गठबन्धन गरेको बताए। मुलुकको विषम राजनीतिक अवस्थामा गठबन्धनलाई अगाडि बढाउनुपर्ने बाध्यता रहेको बताए। उनले कुनै हालतमा गठबन्धन तोडिन नहुने बताए। गठबन्धन ठीक छैन भन्नु पार्टीलाई सिद्धाउने षड्यन्त्र हो। बढी सिट चाहियो भनेर दबाब दिनुस्, तर गठबन्धन ठीक छैन भन्नु षड्यन्त्रकारी कुरा हो, उनले भने, बढी सिट लिन हामी प्रयास गरेका छौं। कसैको भ्रममा नपरी गठबन्धन बचाएर लान आवश्यक छ। देउवाले आगामी मंसिरमा हुने निर्वाचनपछि कांग्रेसकै नेतृत्वमा सरकार बन्ने दाबी गरे। राजनीतिक दलहरुबीच तालमेल गरेर निर्वाचनमा होमिनु आवश्यक रहेको स्पष्ट पारे। स्वतन्त्र र भयरहित वातावरणमा सम्पन्न गराउन सरकार प्रतिबद्ध रहेको बताए। उनले निर्वाचनपछि कांग्रेसको नेतृत्वमा सरकार बन्ने भन्दै त्यसले मुलुकमा शान्ति सुरक्षा र स्थितरता कायम गराउने बताए। कांग्रेसको नेतृत्वमा सरकार बनेमात्रै मुलुकमा शान्ति स्थिरता र विकासको परिकल्पना साकार हुन्छ,' उनले भने। संविधानको रक्षा र लोकतान्त्रिक पद्धतिको सुनिश्चतताका लागि कांग्रेसको सरकार अपरिहार्य भएको बताएका छन्। लोकतन्त्रविरुद्ध लागेको ओली सरकारको विस्थापित भएपछि एमालेको एकलौटी हैकमवाद रोकिएको बताए। सबैको त्याग र तपस्या र बलिदानबाट मुलुकको संघीय लोकतान्त्रिक शासन ब्यवस्था स्थापित भएको बताउँदै संविधानसभामार्फत् जनताको चाहना र भावनाबमोजिम संविधान जारी भएको बताए।"
बिनोद चौधरीको नाम सिफारिसले नवलपरासीका कांग्रेस कार्यकर्ता आक्रोशित,"परासी : उद्योगपति बिनोद चौधरीको नाम उम्मेदवारमा सिफारिस भएपछि नवलपरासीका कांग्रेस कार्यकर्ताहरु जिल्ला नेतृत्वसँग आक्रोशित बनेका छन् । क्षेत्रदेखि जिल्ला नेतृत्वले चौधरीको नाम सिफारिस गरेपछि नेताहरुसँग आक्रोशित बनेका कार्यकर्ताहरुले पार्टीले सञ्चालन गरेको जनतासँग कांग्रेस अभियानमा समेत अवरोध गरेर कार्यक्रम गर्न दिएका थिएनन् । चौधरीको नाम पश्चिम नवलपरासीको प्रतिननिधि सभा निर्वाचन क्षेत्र नं १ को प्रत्यक्षतर्फ सिफारिस भएको छ । उक्त निर्वाचन क्षेत्रमा पुराना र त्यागी नेताहरु हुँदाहुँदै बाहिरबाट नाम ल्याएर सिफारिस गरेको भन्दै कार्यकर्ताहरु आक्रोशित बनेको सुस्ता गाउँपालिकाका पार्टी सभापति रबिन्द्र जयसवालले बताए । क्षेत्रले उनको नाम सिफारिस गर्न नचाहदा नचाहदै पनि पार्टीका उच्च तहका नेताहरुको दबाबमा नाम पठाइएको कांग्रेस स्रोतले जनाएको छ । त्यस क्षेत्रबाट चौधरीसहित ५ जनाको नाम सिफारिस गरिएको छ । नेताहरुको दबाबपछि क्षेत्र र जिल्लाले उनको नाम पाँचौ नम्बरमा पठाएको छ । चौधरीको निवेदन बर्दघाट निवासी महाधिवेशन प्रतिनिधि उषा बाँस्तोलाले क्षेत्रमा दिएको नेपाली कांग्रेस क्षेत्र नं १ का सभापति मुकुल आचार्यले बताए । कार्यकर्ताहरुले असन्तुष्टि जनाए पनि आएका सबै नाम पठाएका छौं,' आचार्यले भने । पार्टीले सञ्चालन गरेको जनतासँग कांग्रेस अभियान क्षेत्रसम्म गरिएको र वडामा जाने क्रममा चौधरीको नाम सिफारिस भएको जानकारी पाएपछि कार्यकर्ताहरुले असन्तुष्टि जनाउँदै कार्यक्रममै नआएको जिल्ला सचिव कुलदिप आचार्यले बताए । जिल्लामा चौधरीको राजनीतिक भूमिका शून्य रहेकाले उनको उपस्थितिले पार्टीलाई घात हुनसक्ने जिल्ला सभापति अर्जुन कुमार पोखरेलले बताए । चौधरीजी पहिला एमालेको समानुपातिक हुनुभयो । अहिले कांग्रेसबाट समानुपातिक सदस्य हुनुहुन्छ । १४ औं महाधिवेशनबाट केन्द्रीय सदस्य बन्नु भएको छ । उहाँको सिफारिसपछि कार्यकर्तामा असन्तुष्टि छ । बाँकी कुरा केन्द्रले गर्ने हो,'सभापति पोखरेलले भने । पार्टीको प्रदेश सभा निर्वाचन क्षेत्र र प्रतिनिधि सभाको क्षेत्रबाट आएका सबै नामसहित चौधरीको ५ नम्बरमा राखेर पठाइएको पोखरेलले बताए । उक्त क्षेत्रबाट जनता प्रगतिशिल पार्टी (जप्रपा) का अध्यक्ष एंव पूर्वमन्त्री हृदयेश त्रिपाठी चुनाव लड्दै आएका छन् । २०४८ सालदेखि लगातार भएका ६ वटा निर्वाचनमध्ये त्रिपाठीले ५ वटा निर्वाचन जितेका छन् । २०७० सालमा भएको दोस्रो संविधान सभा निर्वाचनमा मात्र त्रिपाठी नेपाली कांग्रेसका देवकरण जयसवलासँग ६ हजार मतान्तरले पराजित भएका थिए । मंसिर ४ को चुनावमा पनि त्रिपाठी उठ्ने पक्कापक्की छ । एमालेको चुनाव चिन्हबाट चुनाव लडेर प्रतिनिधि सभा निर्वाचन जितेका त्रिपाठीले अहिले पनि एमालेसँग तालमेल गर्ने सोचमा रहेको जप्रपाका कार्यकर्ताहरुले बताएका छन् । चौधरीले टिकट पाए त्रिपाठीसँग प्रतिस्पर्धा गर्न उनलाई त्यति सहज छैन । कांग्रेस कार्यकर्ताहरुले नै बाहिरी व्यक्तिलाई नरुचाएपछि स्थानीय भएका कारण त्यसको सहानाभूति त्रिपाठीलाई नै जाने कांग्रेस कार्यकर्ताहरुले बताएका छन् । त्यस क्षेत्रमा त्रिपाठीको व्यक्तिगत प्रभाव राम्रो छ । चौधरीसँगै त्यस क्षेत्रबाट संविधान सभा सदस्यद्धय खनाल, देवकरण जयसवाल, कुलदीप आचार्य र उषा बाँस्तोलाको नाम सिफारिस गरेको छ । चौधरीको नाम आउनु अघि त्यस क्षेत्रबाट संविधान सभा सदस्यद्धय खनाल र जयसवालबीच नै टिकट ल्याउनेमा प्रतिस्पर्धा रहेको थियो । कांग्रेसको जिल्लामा २ गुट छ । संविधा सभा सदस्य एंव पार्टीका लुम्बिनी प्रदेश महामन्त्री विक्रम खनाल र पार्टी केन्द्रीय सदस्य एंव निर्वाचन क्षेत्र नं २ का प्रतिनिधि सभा सदस्य देबेन्द्रराज कँडेलको गुटगत लडाईले चौधरीलाई त्यहाँ ल्याउन खोजिएको कांग्रेस कार्यकर्ताको बुझाइ छ । तर, स्थानीय चुनावमा निर्वाचन क्षेत्र नं १ मा पर्ने सबै ३ वटा पालिकामा कांग्रेसले जितेपछि खनालको गुट झन् बलियो बनेको छ । कांग्रेसको संगठन स्थानीय चुनावपछि झन बलियो भएपछि हृदयेश त्रिपाठीसँग प्रतिस्पर्धा गर्न सक्ने खनाल नै रहेको अन्य राजनीतिक दलको पनि विश्लेषण छ । अर्का संविधान सभा सदस्य देवकरण जयसवाल पनि दाबेदर रहेकाले उनलाई समानुपातिकमा पठाउन जोडबल गरिएको थियो । तर उनी नमानेपछि प्रदेशले प्रतिनिधि सभाको प्रत्यक्षमै सिफारिस गरेको छ । सिफारिसपछि अहिले चौधरीसँगै खनाल र जयसवाल कस्ले टिकट ल्याउला भन्नेमा कांग्रेससँगै अन्य दलका कार्यकर्ताहरुमा कौतुहल्ता जगाएको छ । उद्योगपति चौधरीलाई पूर्वी नवलपरासीका दुईवटै निर्वाचन क्षेत्रको प्रतिनिधि सभाको प्रत्यक्षतर्फको उम्मेदवार आकांक्षीमा पनि सिफारिस गरिएको छ ।"
प्रधानमन्त्री देउवा चितवनमा,चितवन : प्रधानमन्त्री एवं नेपाली कांग्रेसका सभापति शेरबहादुर देउवा चितवन आइपुगेका छन्। शुक्रबार बिहान नेपाली सेनाको हेलिकोप्टरबाट प्रधानमन्त्री देउवा चितवन आएका हुन्। देउवासँगै गृहमन्त्री बालकृष्ण खाण पनि चितवन आएका हुन्। नेपाली कांग्रेसले आयोजना गरेको 'जनताको साथमा कांग्रेस' कार्यक्रमको पहिलो चरणको समापन समारोहलाई सम्बोधन गर्न प्रधानमन्त्री देउवा शुक्रबार चितवन आएका हुन्। आज दिउँसो १२ बजे वीपी कोइराला मेमोरियल क्यान्सर अस्पतालमा हुने अभियानको समापन एवं सम्मान कार्यक्रममा सहभागी हुने कार्यक्रम छ। प्रधानमन्त्री देउवा आजै दिउँसो काठमाडौँ फर्किनेछन्।
युवाको भावना समेट्नेगरी घोषणापत्र ल्याउँछौं : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले युवाको भावना समेट्नेगरी चुनावी घोषणा पत्र ल्याउने बताएका छन्। कांग्रेसका संस्थापक एवम् प्रथम जननिर्वाचित प्रधानमन्त्री विश्वेश्वरप्रसाद कोइरालाको जन्मजयन्तीका अवसरमा काठमाडौंको सुन्दरीजल पुगेर शर्माले पार्टीको घोषणा पत्रले युवाहरुलाई आगामी बाटो देखाउने दावी गरेका हुन्। उनले भने,' युवाहरुलाई आगामी बाटो देखाउने गरी कांग्रेसले घोषणा पत्र ल्याउँछ। घोषणापत्रले निरन्तर नविनता ल्याउँछ।' कांग्रेस घोषणा पत्र मस्यौदा समितिका संयोजक समेत रहेका शर्माले कतै नेपाल श्रीलंका त हुने होइन भन्ने भ्रमपूर्ण प्रचार भइरहेको भन्दै अहिले नेपालमा त्यस्तो अवस्था नरहेको स्पष्ट पारे। उनले वीपी भनेको विचार र संस्कार भएको बताए। समाजलाई बुझ्ने क्रममा वीपीको दृष्टिकोण अहिले पनि जिवन्त रहेको उनको भनाइ छ। शर्माले जनताकाबीच आत्मआलोचना गर्दै विगतको गल्ती दोहरिन नदिनेगरी काम गर्ने बताए।"
उम्मेदवार छनौटमा विशेष ध्यान दिन सिंहको आग्रह,काठमाडौं : नेपाली कांग्रेसका नेता प्रकाशमान सिंहले नाराले मात्रै विकासको सपना पूरा नहुने बताएका छन्। शुक्रबार काठमाडौंको बुद्धनगरमा सामुदायिक भवन एवं सुवर्ण पार्क उद्घाटन गर्दै नेता सिंहले मुलुकको विकासका सपना पूरा गर्न नारा नभएर काममा ध्यान दिनुपर्ने बताए। उनले नारालाई काममा रुपान्तरण गर्न जनप्रतिनिधि र समुदायबीच सहकार्य हुनुपर्ने जिकिर गरे। नेता सिंहले राम्रा प्रतिनिधि चयन गर्दा त्यसको प्रतिफल कस्तो हुन्छ भन्ने उदाहरण काठमाडौंमा क्षेत्र नम्बर १ ले देखाएको दावी गरे। नेता सिंहले निर्वाचनमा उम्मेदवार छनौटमा विशेष ध्यान दिन आग्रह गरे। उनले समुदायमा काम गर्दा पारदर्शी रुपले गर्नुपर्ने धारणा राखे। नेता सिंह र बागमती प्रदेश संस्कृति तथा पर्यटनमन्त्री दिपेन्द्र श्रेष्ठद्वारा सांसद विकास कोष अन्तर्गतको रकमबाट सामुदायिक भवन एवं सुवर्ण पार्क निर्माण गरिएको हो ।
राष्ट्रपतिले नागरिकता विधेयक प्रमाणीकरण नगर्ने सम्भावना पनि छ : प्रचण्ड,"पोखराः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले नागरिकता विधेयक राष्ट्रपति विद्या भण्डारीले प्रमाणीकरण नगरे विषय अदालत पुग्ने बताएका छन् । आफूले केही दिनअघि राष्ट्रपति भेट्दा यो विषयलाई ठूलै राजनीतिक विषय बनाउने मुडमा देखेको दाहालले सुनाए । मैले केही दिनअगाडि राष्ट्रपतिसँग भेटेर कुरा गर्दा उहाँचाहिँ यो विषयलाई अलि ठूलै राजनीतिक विषय बनाउने मुडमा देख्याथे मैले,'उनले भने, त्यसकारण प्रमाणीकरण नगर्ने सम्भावना पनि छ । त्यसो भयो भने एउटा कुरा, अदालतमा जान्छ मुद्दा । दोस्रो, उहाँले राजीनामा दिने । आफूले राष्ट्रपतिलाई दोस्रोपटक पनि प्रमाणीकरण नगरे या राजीनामा दिनुपर्ने स्थिति आउने या यो विषय अदालत जाने बताएको पनि दाहालले सुनाए । अध्यक्ष दाहालले वैवाहिक अंगिकृतलाई थाँती राखेर जन्मसिद्धका नागरिकले वंशजको नागरिकता पाऊन् भनेर विधेयक ल्याइएको प्रष्ट गरे । वैवाहिक अंगिकृतलाई भारतमा जस्तै नेपालमा पनि समान प्रावधान हुनुपर्ने पक्षमा आफूहरु रहेको उनको भनाइ थियो । अर्को पनि ठूलै प्रचार गरियो, कुनैकुनै साइनो नभएको, म भारतबाट आएपछि नागरिकता विधेयक बढाएको भन्ने,' उनले भने । सत्ता गठबन्धनका दलहरुबीच भावी प्रधानमन्त्री को हुने भन्नेबारे कुनै कुरा नभएको जानकारी दिए ।"
विवादका बीच बर्दियाबाट कांग्रेसले गर्यो उम्मेदवारको नाम सिफारिस,"गुलरिया : आगामी मंसिर ४ मा हुने प्रदेश सभा तथा प्रतिनिधि सभा सदस्य निर्वाचनका लागि नेपाली कांग्रेसले उम्मेदवारहरुको नाम सिफारिस गरेको छ । नेपाली कांग्रेस जिल्ला कार्य समिति बर्दिया तथा नेपाली कांग्रेस क्षेत्र नम्बर १ क्षेत्रीय समितिले उम्मेदवारको नाम सिफारिस गरेको हो । बर्दिया प्रतिनिधि सभा क्षेत्र नम्बर १ का लागि नेपाली कांग्रेस बर्दिया क्षेत्र नम्बर १ क्षेत्रीय कार्यसमितिका सभापति एवम् सचिवले अलगअलग लेटर प्याड प्रयोग गरी प्रत्यक्ष तथा समानुपातिक तर्फका सम्भावित उम्मेदवारहरुको नामावली सिफारिस गरेका हुन् । नेपाली कांग्रेस क्षेत्र नम्बर १ का सभापति मुक्तिनाथ यादवद्वारा हस्ताक्षरित सिफारिसमा प्रत्येक्षतर्फ ११ जना र सचिव मनोज वर्माद्वारा हस्ताक्षरित सिफारिसमा प्रत्यक्षतर्फ ८ जनाको नाम सिफारिस गरिएको छ । समानुपातिक तर्फ दुवैले ११ जनाको नाम सिफारिस गरेका छन् । दुईवटा लेटरप्याडमा उम्मेदवारको नाम सिफारिस भएपछि क्षेत्रीय कार्यसमितिमा विवादको विजारोपण देखिएको छ । प्रतिनिधि सभा सदस्य बर्दिया क्षेत्र नम्बर १ को प्रत्यक्ष तर्फको उम्मेदवारका लागि नेपाली कांग्रेस क्षेत्र नम्बर १ क्षेत्रीय कार्यसमितिका सभापति यादवले हस्ताक्षर गरेको सिफारिसमा नेपाली कांग्रेसका सहमहामन्त्री किशोर सिंह राठौर, लुम्बिनी प्रदेशका सभापति अमर सिंह पुन र कांग्रेस बर्दिया जिल्ला सभापति अरुण प्रकाश सिंह राठौरको नाम समावेश छ । क्षेत्रीय सचिव वर्माद्वारा हस्ताक्षरित सिफारिसमा सहमहामन्त्री, लुम्बिनी प्रदेश सभापति र जिल्ला सभापतिको नाम समावेश छैन । सञ्जय कुमार गौतम, महेन्द्र कुमार शर्मा गंगाधर पौडेल, नेत्रबहादुर रानाभाट, महेन्द्रराज तिवारी, यमनाथ घिमिरे, विवेक राजभण्डारी र कृष्णप्रसाद पोखरेलको नाम दुवै लेटरप्याडबाट सिफारिस भएका छन् । सभापति र सचिव दुवैले समानुपातिक तर्फ जबेदा खातुन जागा, सरिफ अहमद सिद्धिकी, मोहनलाल थारु, खडानन्द तिवारी, खम्भ बहादुर घर्तिमगर, देवकी नन्दन त्रिपाठी, माया कुमारी पौडेल, कालुराम बिश्वकर्मा, शान्तिकुमारी अधिकारी, लक्ष्मी ढकाल र पवित्रा कुमारी अर्यालको नाम सिफारिस भएका छन् । लुम्बिनी प्रदेशका सभापति पुनका स्वकीय सचिव योगेन्द्र अनुपम जीसीले एक प्रेस विज्ञप्ति जारी गर्दै नेपाली कांग्रेस बर्दिया प्रतिनिधि सभा क्षेत्र नं १ का क्षेत्रीय समितिका समापतिले लुम्बिनी प्रदेशका सभापति अमरसिंह पुनको नाम समेत प्रतिनिधि सभा सदस्य बर्दिया क्षेत्र नं १ बाट प्रत्यक्ष तर्फ उम्मेदवारको लागि सिफारिस गरी सद्भाव प्रकट गरेकोमा धन्यवाद व्यक्तव गर्दै बर्दिया प्रतिनिधि सभा सदस्य क्षेत्र नम्बर १ बाट पुनको कुनैपनि आधिकारिक उम्मेदवारी नरहेको जानकारी गराएका छन् । सभापति पुनको रोल्पा प्रतिनिधि सभा र प्रदेस सभा (ख) बाट नाम सिफारिस भएको हुँदा बर्दियाबाट नाम संशोधन गरिदिन क्षेत्रिय समिति बर्दियालाई विज्ञप्तिमार्फत स्वकीय सचिव जीसीले अनुरोध गरेका छन् । बर्दिया प्रतिनिधि सभा सदस्य क्षेत्र नम्बर १ का लागि क्षेत्रीय कार्यसमिति क्षेत्र नम्बर १ को बैठकको निर्णयले प्रत्यक्ष तथा समानुपातिक तर्फका सम्भावित उम्मेदवारको नाम निर्णय गरी नेपाली कांग्रेस बर्दिया, लुम्बिनी प्रदेश तथा केन्द्रीय कार्यसमितिमा सचिवको हस्ताक्षरमा भदौ १८ गते सिफारिस पत्र पठाएकोले क्षेत्रीय सभापतिले सामाजिक सञ्जालमा पोस्ट् गरेको सिफारिस पत्र पार्टी निर्णय विपरित भएकोभन्दै बर्दिया काँग्रेस क्षेत्र नम्वर १ क्षेत्रीय समितिका पदाधिकारीहरुले प्रेस विज्ञप्तिमार्फत उक्त सिफारिस पत्रको भत्र्सना र निन्दा गरेका छन् । क्षेत्रीय कार्यसमितिका कार्यवाहक सभापति, उपसभापति र दुई जना सचिवको हस्ताक्षरमा जारी गरिएको विज्ञप्तीमा क्षेत्रीय सभापतिले प्रेषण गरेको पत्र स्वतः खारेज रहेको बताइएको छ । नेपाली कांग्रेस जिल्ला कार्यसमिति बर्दियाको भाद्र १९ गतेको निर्णयबाट बर्दिया प्रदेससभा सदस्य क्षेत्र नम्बर १ (क) बाट प्रत्यक्ष तर्फ सोदे विष्ट, भवनेश्वर चौधरी, तिलकबहादुर बुढाक्षेत्रीको नाम सिफारिस भएको नेपाली कांग्रेस जिल्ला कार्य समिति बर्दियाका सचिव जग्गाप्रसाद पाण्डेले बताए । समानुपातिक तर्फ रत्ना थारु, टुकराज घिमिरे छन् । त्यस्तै प्रदेससभा सदस्य क्षेत्र नम्बर १ (ख) बाट प्रत्यक्षतर्फ मंगलप्रसाद थारु, बिजयदत्त देवकोटा, काशीराम चौधरी, भेषराज पौडेल (भरत), ठग्गुलाल रिजाल, सुभाष पोखरेल, रविन्द्र यादव र सुरेन्द्र थापा छन् । समानुपातिक तर्फ भिमलाल विश्वकर्मा, मिश्रीलाल अहिर, हरिप्रसाद थारु, मोहम्मद याकुब, राम पाण्डे र चिरञ्जीवी ज्ञवाली (घाईते अपांग), विश्वनाथ यादव, टोपबहादुर थापा, विपिन यादव र मुलचन्द्र यादव सिफारिस भएका हुन् । समानुपातिक महिला तर्फ टिका अधिकारी, विन्दुकुमारी चौधरी, उर्मिला ताम्रकार र मनिषा यादव सिफारिस भएका छन् । बर्दिया प्रतिनिधि सभा सदस्य क्षेत्र नम्बर २ बाट प्रत्येक्षतर्फ किशोर सिंह राठौर, आरजु देउवा राना, अरुणप्रकाश सिंह राठौर, जग्गा प्रसाद पाण्डे जन्मजय तिमिल्सिना परशुराम थारु र भागीराम थारुको नाम सिफारिस भएको । समानुपातिक तर्फ फुलाराम थारु, भद्रबहादुर शाही, किरण शर्मा झा, नन्दाराम तिमिल्सिना, मालती सोडारी, सरिता देवी शर्मा, चन्द्रध्वज जिसी, बद्री सिग्देल, मेनका देवी पौडेल, शसिराम विक, मनिषा गुरुङ, तर्कबहादुर शाही, दिपनारायण श्रेष्ठ, मोहनराज जोशी र मालती शाहको नाम सिफारिस भएका छन् । प्रदेस सभा सदस्य क्षेत्र नम्बर २ (क) प्रत्यक्ष तर्फ जग्गा प्रसाद पाण्डे, जंगबहादुर मल्ल (जीवन), रामचन्द्र थापा, विद्याप्रसाद खनाल, डबलसिंह साउद, युवराज अधिकारी र गणेश प्रसाद आचार्य सिफारिस भएका छन् । समानुपातिक तर्फ गोपाल प्रसाद पौडेल, बेदप्रसाद भण्डारी, तुल्सी पुन, सरस्वती शाह, अशोक कुमार सोडारी, सुरेश राज योगी, गोपाल बहादुर शाह, कालिका बिष्ट, लक्ष्मी देवी पौडेल, दुर्गा सापकोटा, जगत राम चौधरी, माघुराम थारु, राजबहादुर चौधरी, बिन्तीराम थारु, मैजु थारु, बृहस्पति चौधरी, रिताकुमारी महतो, चाँदनी चौधरी, जयराम विश्वकर्मा, धनविर परियार, प्रेमबहादुर सुनार, तारा अधिकारी शुक्ला र विनोद राय यादव सिफारिस भएका हुन् । प्रदेश सभा सदस्य क्षेत्र नम्बर २ (ख) प्रत्यक्ष तर्फ अरुणप्रकाश सिह राठौर, मिनराज चौधरी, जन्मजय तिमिल्सिना, हिमा कुमारी चौधरी, जनक बहादुर धामी, चन्द्रध्वज जिसी, मथुरा प्रसाद थारु, कमल प्रसाद रेग्मी, कृष्णप्रसाद जैसी, दिनेश कुमार चौधरी, अलोक कुमार थारु, दरबारी थारु, देवमान थारु, छप्पुराम थारु, दिपक प्रसाद भण्डारी, धनिराम गिरी, कमल पाण्डे, रामस्वरुप थारु, योगेन्द्र बजगाइँ, मदन चौधरी छन् । समानुपातिक तर्फ फुलाराम थारु, सोमप्रसाद चौधरी, प्रशुराम सुनार, तारा चौधरी, प्रतिमा चौधरी, राजु बडुवाल खत्री, नाचुराम चौधरी, बालकुमारी सिंह ठकुरी, शान्ति चौधरी, चन्द्रबहादुर चौधरी, खटक बहादुर शाह र राजेश प्रसाद उपाध्याय सिफारिस भएको सचिव पाण्डेले जानकारी दिए ।"
कुनै शक्तिले पनि गठबन्धनलाई भत्काउन सक्दैन : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले गठबन्धनलाई बचाएर लैजान आवश्यक रहेको बताएका छन्। बीपी जयन्तीको अवसरमा नेपाली कांग्रेस चितवनले शुक्रबार भरतपुरमा आयोजना गरेको कार्यक्रममा देउवाले देउवाले कुनै पनि बहानामा वर्तमान सत्ता गठबन्धन नटुट्ने बताएका हुन्। देउवाले भने, कुनै पनि शक्तिले वर्तमान गठबन्धनलाई भत्काउन सक्दैन। गठबन्धन टुटाउन षड्यन्त्र भइरहेको छ। प्रधानमन्त्री देउवाले गठबन्धन दलहरुको आपसी सहमतिमा सिट बाँडफाँटको टुंगो लाग्ने बताए। पार्टीलाई बेफाइदा हुनेगरी सिट बाँटफाँटमा 'कम्प्रोमाइज' नहुने उनको भनाइ थियो। आन्तरिक कलह अन्त्य गरी पार्टीलाई एक ढिक्का बनाउनुपर्ने उनले बताए। गठबन्धन नहुँदा केपी ओलीको मनोमानी चल्ने गरेको उनले बताए। देउवाले प्रजातन्त्र सुदृढीकरणका लागि बीपीको भूमिका अग्रणी रहेको बताए।"
कैलालीमा १५ वर्षीया किशोरीको सामूहिक बलात्कार,"धनगढी : कैलालीको घोडाघोडी नगरपालिकामा देउडा हेर्न गएकी १५ वर्षीया एक किशोरी बलात्कृत भएकी छन्। यही भदौ २१ गते राति चार जनाले सामूहिक बलात्कार गरेको भन्दै ती किशोरीले इलाका प्रहरी कार्यालय सुखडमा जाहेरी दर्ता गराएकी छन्। आरोपी चारमध्ये तीन जनालाई पक्राउ गरी थप अनुसन्धान भइरहेको इलाका प्रहरी कार्यालय सुखडका प्रहरी नायब उपरीक्षक लक्ष्मण शाहीले बताए। काम छ भन्दै एकान्तमा बोलाई जबरजस्तीकरणी गरेको जाहेरीपत्रमा उल्लेख छ। ती किशोरी सुखड बजारको हेलीप्याडमा भइरहेको देउडा हेर्न गएको समयमा घटना भएको प्रहरीले बताएको छ। बलात्कृत किशोरीलाई भोलिपल्ट भदौ २२ गते बिहान असामान्य अवस्थामा बजारमा हिँडिरहेको प्रहरीले देखेपछि उपचारका लागि अस्पतालसम्म पुर्याएको प्रनाउ शाहीले बताए। 'भदौ २२ गते बिहान प्रहरीले सुखड बजारमा ती किशोरीलाई असामान्य अवस्थामा फेला पार्यो। प्रहरीले नै उपचारका लागि स्थानीय अस्पतालमा लग्यो। त्यो समयमा ती किशोरी बोल्न सक्ने अवस्थामा थिइनन्,' प्रनाउ शाहीले भने, 'केही समयको उपचारपछि उनको होस खुल्यो। उनलाई आफन्तको जिम्मा लगायौं।' बलात्कृत किशोरीले शुक्रबार बिहान इलाका प्रहरी कार्यालयमा किटानी जाहेरी दिएपछि आरोपित चारमध्ये तीन जनालाई नियन्त्रणमा लिएर अनुसन्धान गरिरहेको र पीडित बालिकाको उपचार भइरहेको उनले जानकारी दिए।"
चार सडक पूर्ण र १४ सडक आशिंक रूपमा अवरुद्ध,"काठमाडौं : वर्षाका कारण बाढीपहिरो आउँदा देशभरका चार सडक पूर्ण र १४ सडक आशिंक रूपमा अवरुद्ध भएका छन्। साँफेबगरमार्तडीकोल्टी, बालाजुत्रिशूलीधुन्चेस्याफ्रुबेसी, बेलरियाभैरहवाबुटवलवर्तुङराम्दीस्याङजापोखरा र डुम्रेबेँशीसहरचामे सडक अवरुद्ध बनेका हुन्। साँफेबगरमार्तडीकोल्टी सडक अम्कोटबल्दे र बाजुरामा अवरुद्ध छन्। वर्षात र लेदो आउने क्रम रोकिएपछि यातायात खुलाउने काम गरिने र वैकल्पिक बाटोका लागि सहमति जुटाउने प्रयास भइरहेको सडक विभागले जनाएको छ। सडक खुलाउनका लागि लोडर, स्काइभेटर निर्माणस्थलमा तयारी अवस्थामा भएको र वैकल्पिक बाटोका लागि स्थानीयवासीसँग जग्गा विवाद मिलाउने प्रयास भइरहेको छ। बालाजुत्रिशुलीधुन्चेस्याफ्रुबेसी सडक रसुवा जिल्लाको बनुवामा अवरुद्ध रहेको छ। सो सडकको वैकिल्पक सडक मध्यम खालका सवारी साधनका लागि खुलाइएको र अवरुद्ध सडक खुलाउनका लागि मर्मत भइरहेको विभागले जनाएको छ। सिद्धार्थ राजमार्गको हिउँदे खोलामा सडक अवरुद्ध रहेकामा अहिले 'हेभि इक्वुपमेन्ट' को प्रयोग गरेर सडक खुलाउन प्रयास भइरहेको छ। डुम्रेबेँशीसहरचामे सडक लमजुङको उदीपुरमा अवरुद्ध भएको थियो। हाल सो स्थानमा अवरोध पन्छाउन थालिएको छ। आंशिकरूपमा चालु सडकमा कोशी राजमार्ग, पृथ्वी राजमार्ग, डुम्रेबेँशीसहरचामे, सिर्सियापथलैयाहेटौँडाभैँसे, तानसेनरिडिकोरला, पुष्पलाल (मध्यपहाडी) राजमार्ग, कणार्ली राजमार्ग र सिद्धार्थ राजमार्ग रहेका छन्। यी सडकका विभिन्न खण्ड बाढी र पहिरोका कारण सडक अवरुद्ध बनेका छन्। वैशाखयता २१ राजमार्गको १४९ स्थानमा सडक बाढी र पहिरोका कारण अवरुद्ध बनेका थिए। ती सडकमध्ये हाल १३३ स्थानमा सडक दुवैतर्फबाट चालु रहेका छन्। एकातर्फबाट मात्रै चालु सडक १४ रहेका छन्।"
सन्दीपलाइ फसाउन खोजिएको भन्दै वीरगन्जमा युवाहरूको प्रदर्शन,"वीरगन्ज : नेपाली राष्ट्रिय क्रिकेट टिमका निलम्बित कप्तान सन्दीप लामिछानेको समर्थनमा वीरगन्जमा प्रदर्शन गरिएको छ। सन्दीपलाई षड्यन्त्र गरेर फसाउन खोजिएको भन्दै उनका समर्थक युवाहरूले शुक्रबार अपराह्न वीरगन्जमा प्रदर्शन गरेका हुन्। वीरगन्जका युवा सागर लामाको नेतृत्वमा रहेका युवाहरूले सन्दीपको पक्षमा विभिन्न नाराहरू लेखिएको प्ललेकार्ड सहित घण्टाघरमा प्रदर्शन गरेका हुन्। प्रदर्शनमा सहभागी युवाहरूले सन्दीपलाई फसाउन पाइँदैन, हामी युवा सन्दीपको साथमा छौ, 'सन्दीप दोषी हो भने निर्मला पन्तको दोषी को?' नाबालिक भनिएकी पीडितलाई सार्वजनिक गर, सीसीटीभी फुटेज सार्वजनिक गर, कसैको चरित्र हत्या गर्न मिल्दैन, महिलामुखी अधिकार कानुन हुनु हुँदैन पुरुषलाइ दमन गर्न पाइँदैन, घटनाको सत्यतथ्य छानबिन गर लगायतका नारा पनि लगाएका थिए। उनीहरूले प्रहरीमा सन्दीपविरुद्ध परेको बलात्कारको जाहेरीको सत्यतथ्य अनुसन्धान गर्न माग पनि गरे। बलात्कार आरोपित सन्दीपलाई फसाउन खोजिएको र उनको चरित्र हत्या गर्न खोजिएको युवाहरूको आरोप थियो। अन्तर्राष्ट्रियस्तरमा नै देशको नाम उच्च बनाउने खेलाडी सन्दीपलाई फसाउन खोजिएको भन्दै उनीहरूले सन्दीपले न्याय पाउनुपर्ने बताए। १७ वर्षीया एक किशोरीलाइ भदौ ५ गते एक होटलमा लगेर बलात्कार गरेको भन्दै सन्दीपविरुद्ध प्रहरी वृत्त गौशाला काठमाडौंमा गत मंगलबार जबरजस्ती करणी मुद्दामा जाहेरी दर्ता भएको छ। उक्त जाहेरी परेपछि मुलुकी अपराध (संहिता) ऐन, २०७४ को परिच्छेद१८ को दफा २१९ को 'जबर्जस्तीकरणी गर्न नहुने' कसुरमा लामिछानेउपर थप अनुसन्धान गर्नका लागि काठमाडौं जिल्ला अदालतबाट पक्राउ पुर्जी जारी भएको छ।। जाहेरी परेपछि सन्दीपलाई नेपाल क्रिकेट संघ (क्यान)ले राष्ट्रिय टोलीबाट निलम्बित गरेको छ। प्रहरी वृत्त गौशालामा उनीविरुद्ध जबरजस्तीकरणी कसुरमा जाहेरी परेको भन्दै क्यानले निलम्बन गरेको हो।"
ठोरी नाकाबाट ठूलो परिमाणमा लागूऔषधसहित युवक पक्राउ,वीरगन्ज : पर्साको ठोरी नाका हुँदै ठूलो परिमाणमा लागूऔषध भित्र्याउँदै गरेका एक युवकलाइ प्रहरीले पक्राउ गरेको छ। पक्राउ पर्नेमा ठोरी गाउँपालिका२ का ३० वर्षीय रवीन्द्र कुमार साह रहेका छन्। उनको साथबाट नेपाल प्रतिबन्धित लागूऔषध कोडिवेल सिरप चार सय ७४ बोत्तल बरामद गरिएको इलाका प्रहरी कार्यालय ठोरीले जनाएको छ। प्रहरीका अनुसार भारतको भीखनाठोरीबाट बुधबार मध्यरातमा लागूऔषध बोरामा राखेर पैदल ठोरी नाका हुँदै सुन्दरवस्तीतर्फ आउँदै गरेका साहलाइ प्रहरीले ठोरी२ सितागुफा नजिक रोकेर चेकजाँच गरेको थियो। त्यस क्रममा साहले बोकेको जुटको बोरा खानतलासी गर्दा बोराभित्र चार सय ७४ बोत्तल लागूऔषध कोडिवेल सिरप बरामद भएको पर्साका प्रहरी उपरीक्षक रमेश बस्नेतले बताए। लागूऔषधसहित पक्राउ परेका साहलाई जिल्ला प्रहरी कार्यालय पर्साको हिरासतमा राखेर लागूऔषधसम्बन्धी कसूरमा अनुसन्धान भभइरहेको बस्नेतले जानकारी दिए।
नेपाली सेनाद्वारा सुत्केरीको उद्धार,"डोटी : डोटीमा एक सुत्केरीको हेलिकप्टरबाट उद्धार गरिएको छ। जिल्लाको बडिकेदार गाउँपालिका वडा नम्बर३ घाङ्गलकी ३० वर्षीया विस्ना देवी रोक्कामगरको हेलिकप्टरबाट उद्धार गरिएको भैरब प्रसाद गणका गणपति जनमत कार्कीले जानकारी दिए। सुत्केरीपछि रक्तस्राव हुँदा थप उपचारका लागि नेपाली सेनाको एन ए ०६१ कल साइन हेलिकप्टरबाट प्रादेशिक अस्पताल सुर्खेत लगिएको हो। बडिकेदार गाउँपालिकाका अध्यक्ष भैरव साउद, प्रमुख जिल्ला अधिकारी कल्पना श्रेष्ठ, जिल्ला समन्वय समितिका संयोजक लक्ष्मणबहादुर सिंह, डोटीस्थित नेपाली सेनाको भैरव प्रसाद गणको पहलमा उनको उद्धार गरिएको हो। गाउँपालिकाको सामुदायिक स्वास्थ्य इकाई मुलेचौरमा भर्ना भएकी मगरको मृत शिशु जन्मिएलगत्तै अत्यधिक रक्तश्राव भै स्वास्थ्य अवस्था गम्भीर भएको हुँदा थप उपचारका लागि सुर्खेत लगिएको बडिकेदार गाउँपालिका अध्यक्ष साउदले जानकारी दिए। राष्ट्रपति महिला उत्थान कार्यक्रमअन्तर्गत दुर्गम ठाउँका गर्भवती तथा सुत्केरीलाई विभिन्न समयमा नेपाली नेपाली सेनाको हवाई सेवाद्वारा उद्धार गर्ने गरिएको छ।"
"सीताको सम्झनामा मटिहानीमा टावर निर्माण, शहिदको स्मृतिमा सभाकक्ष तयार","मटिहानी : मधेस प्रदेशको साँस्कृतिक तथा धार्मिक नगरी महोत्तरीको मटिहानीमा माता सीताको सम्झनामा कलात्माक टावर निर्माण गरिएको छ। मटिहानीजनकपुर सड़क खण्डको मटिहानी (प्रतापी मन्दिर) अगाडि माता सीताको मुर्तिसहित कलात्मक टावर निर्माण गरिएको हो। त्रेता युगमा भगवान रामसँग सीताको विवाह हुँदा मटिहानीबाट मटकोरका लागि माटो खनेर लगिएको छ। कलात्मक टावरमा त्यसलाई झझल्को दिनेगरि माता सीतासँगै उनका खसीहरुको मुर्ति राखिएको छ। मटिहानी नगरपालिकाका प्रमुख हरिप्रसाद मण्डलले एक समारोहबीच पूजापाठ गरेर उद्घाटन गरेका थिए। मटिहानीलाई धार्मिक नगरको रुपमा संरक्षण, संम्बर्द्धन र विकासका लागि हरसम्भव प्रयास गरिरहेको बताए। मटिहानीको इतिहास माता सीतासंग जोडिएकाले उनको प्रतिकात्मक मूर्ति राखी टावर निर्माण गरिएको नगर प्रमुख मण्डलले उल्लेख गरे। कलात्मक टावर मटिहानी नगरपालिकाको करिब २० लाखको लागतमा निर्माण गरिएको पालिकाका इन्जिनियर विमलेश साहले बताए। त्यसैगरी राम मावि मटिहानीमा प्रजातान्त्रिक आन्दोलनका शहिद केशव कोइरालाको स्मृतिमा सभाकक्ष निर्माण गरिएको छ। नगरपालिकाको सहयोगमा करिब ३७ लाखको लागतमा सभाकक्ष निर्माण गरिएको हो। कोइराला विस २०३१ सालमा प्रजातान्त्रिक आन्दोलनमा मटिहानीको भूमीमा शहिद भएका थिए। राम माध्यमिक विद्यालयमै ४६ लाखको लागतमा चार कोठे विद्यालय भवन निर्माण गरिएको छ। मटिहानी नगरपालिका र राष्ट्रपति शैक्षिक सुधार आयोजनाको लागतमा भवन निर्माण गरिएको हो। भवन निर्माणमा करिब ४६ लाख खर्च भएको छ।"
पछिल्लो २४ घण्टामा देशभर आठवटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा आठवटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एक जनाको मृत्यु भएको छ भने तीन जना घाइते भएका छन्। एक स्थानमा सडक अवरुद्ध भएको छ। प्राधिकरणले सार्वजनिक गरेको विवरण अनुसार पाँच स्थानमा आगलागी, एक स्थानमा सर्पदंश, एक स्थानमा जनावरको आक्रमण र एक स्थानमा अविरल वर्षा भएको छ। घटनाबाट १ करोड ५९ लाख ८५ हजार रुपैयाँ बराबरको क्षति भएको छ।"
आत्महत्याविरुद्ध विशेष अभियान सञ्चालन गरिँदै,"विराटनगर : विकराल रूप लिएको आत्महत्या रोकथाम एवं नियन्त्रण गर्न प्रदेश १ मा शनिबारदेखि विशेष अभियान सञ्चालन गरिने भएको छ। प्रदेश १ प्रहरी कार्यालय विराटनगरले शुक्रबार विराटनगरमा पत्रकार सम्मेलनको आयोजना गर्दै विश्व आत्महत्या रोकथाम दिवसको सन्दर्भ पारेर अभियानको थालनी गरिने जानकारी दिएको हो। प्रदेश १ प्रहरी प्रमुख डीआईजी सुदीप गिरीले प्रदेश सरकारको सहयोगमा समुदायलाई लक्षित गरेर आत्महत्याविरुद्धको अभियान सुरु गरिने बताए। 'प्रदेशमा आत्महत्याको अवस्था विकराल एवं भयावह बनेर गएको छ। बेलैदेखि रोकथाम एवं नियन्त्रणमा चासो नदिए अवस्था थप असामान्य बनेर जाने देखिन्छ,' उनले भने, 'अभियान सञ्चालन गर्दै आत्महत्या गर्न हुँदैन र अमूल्य जीवनको सदुपयोग गर्नुपर्छ भन्ने सन्देश समुदायमा प्रवाह गर्ने योजना छ। आत्महत्यालाई निरुत्साहित बनाउन विभिन्न जनचेतनामूलक कार्यक्रमहरु सञ्चालन गरिने छ।' समुदायप्रहरी साझेदारीलगायत प्रहरीका अन्य काम कारबाही र गतिविधिलाई पनि अभियानसँग जोडेर आत्महत्याविरुद्धका कार्यक्रमहरुलाई तीव्र रूपमा सञ्चालन गरिने डीआईजी गिरीको भनाइ छ। समुदाय लक्षित कार्यक्रम, जनचेतना तथा मनोपरामर्शका माध्यमबाट आत्महत्या रोकथामको उपाय अवलम्बन गरिने उनले बताए। सुन्दर जीवन अनाहाकमा खेर फाल्न हुँदैन भनेर मान्छेलाई सचेत गराउनु सबैको दायित्व भएकोमा उनले जोड दिएका छन्। मिहीन ढंगले अध्ययन एवं अनुसन्धान गरी गहिराइसम्म पुगेर आत्महत्याको कारण पत्ता लगाउँदै नियन्त्रणको उपाय अवलम्बन गरिने गिरीले बताए। आत्महत्या रोक्न घरपरिवार र साथीभाइको भूमिका पनि उत्तिकै महत्वपूर्ण हुने उनी बताउँछन्। 'मान्छे विभिन्न कारणले डिप्रेशनमा जान्छ। आफूलाई सम्हाल्न नसक्दा जीवन सामाप्त गर्नुबाहेक अरु विकल्प देख्दैन,' डीआईजी गिरीले भने, 'तर आफ्नो जीवन नै समाप्त गर्नु समस्या समाधानको उपाय हैन भनेर हामीले बुझाउन सक्नुपर्छ। मान्छेलाई आत्महत्याबाट टाढा राख्न उसको मनोबल दह्रो बनाउनतर्फ ध्यान दिनुपर्छ।' आत्महत्या रोकथामका लागि अभियान सञ्चालन गर्ने क्रममा कुनै मानसिक समस्या देखिएमा मनोचिकित्सकबाट काउन्सिलिङ गराउनुपर्छ भन्ने विषयलाई प्राथमिकताका साथ उठाइने उनले बताए। गिरीले सामान्य घटना वा परिस्थितिले मान्छेलाई आत्महत्यासम्म पुर्याउनु चिन्ताको विषय भएको बताए। आत्महत्या रोक्न मानिसमा सकारात्मक सोचको विकास गराएर प्रत्येक व्यक्तिको मनोवल दह्रो बनाउनकै लागि प्रहरीले अभियान थाल्न लागेको उनको भनाइ छ। प्रहरीको अनुसन्धानले असफलता, बेरोजगारी, गरिबी, नाकारात्मक सोच, लागुऔषधको दुव्र्यसन, मदिरा सेवन, महत्वकांक्षा, प्रेममा धोका, सामाजिक सञ्जालको दुरुपयोग, छुवाछूत एवं अपहेलना, तनावपूर्ण घटना, कमजोर जीवन शैली, पारिवारिक कलह, अरुको सिको, अत्यधिक चिन्ता, अवैध गर्भधारण, बालबालिकालाई अभिभावकको बेवास्ता, वृद्धवृद्धामा उचित हेरचाहको कमी लगायतका कारणले आत्महत्या गर्ने क्रम बढेको देखाउँछ। मानिसको व्यवहारमा परिवर्तन ल्याएर स्वास्थ्य जीवन शैली अपनाउँदै सामाजिक जीवनलाई सुन्दर बनाउनतर्फ अभियान केन्द्रित हुने डीआईजी गिरी बताउँछन्। उनका अनुसार भविष्यका बारेमा निराशाका कुरा गर्ने, आफैँप्रति घृणायुक्त कुरा गर्ने, एक्लै बस्न रुचाउने, परिवारका सदस्य तथा साथीभाइबाट टाढा बस्ने, अप्रत्याशीत रूपमा छटपटी हुने, व्यक्तिको हाउभाउ एवं व्यवहार तथा सामाजिक सञ्जालमा नैराश्यजनक स्टाटस लेख्ने आदि आत्महत्याका पूर्वसंकेतहरु हुन्। यसैबीच आत्महत्या रोकथाम एवं नियन्त्रणका लागि नेपाल प्रहरीले शनिबारबाट मुलुकभर अभियान सञ्चालन गर्दै छ। ७ वटै प्रदेश र उपत्यकामा अभियान सञ्चालन गरिने भएको हो। प्रदेश १ सहित मधेस, बाग्मती, गण्डकी, लुम्बिनी, कर्णाली र सुदूरपश्चिम प्रदेश तथा काठमाडौं उपत्यकामा अभियान सञ्चालन गरिने नेपाल प्रहरीका केन्द्रीय प्रवक्ता डीआईजी टेकप्रसाद राईले जानकारी दिए। उनका अनुसार आत्महत्याविरुद्धको प्रतिवद्धतालाई आत्मसात गर्दै अभियान निरन्तर रूपमा अगाडि बढाउने प्रहरीको योजना छ। काठमाडौंमा गृहमन्त्री बालकृष्ण खाँणले अभियानको उद्घाटन गर्ने छन्। प्रदेश प्रहरी कार्यालयहरुले पनि सबै प्रदेशमा आआफ्नो हिसाबले कार्यक्रम सञ्चालन गर्ने छन्। अभियानको उद्घाटनअघि आत्महत्याविरुद्ध जनचेतनामूलक प्रभातफेरीको आयोजना गरिने छ। आत्महत्याविरुद्ध जनचेतना जगाउने उदेश्यले सुरु गरिने अभियान समुदायस्तरसम्म पुर्याउने योजना रहेको डीआईजी राईले बताए। उनका अनुसार विद्यालय, विभिन्न संघ संस्था, नागरिक समाज, स्थानीय सरकार, सरोकारवाला सबै पक्षसँग समन्वय एवं सहकार्य गरेर अभियानलाई प्रभावकारी बनाइने छ। प्रहरीका अनुसार गत आर्थिक वर्ष २०७८०७९ मा मुलुकभर ५ हजार ९ सय ८३ जनाले आत्महत्या गरेका छन्। आत्महत्या गर्नेको संख्या प्रदेश १ मा सबैभन्दा धेरै छ। एक वर्षमा १ हजार ४ सय ८९ जनाले प्रदेश १ मा आत्महत्या गरेको प्रहरीको तथ्यांकमा उल्लेख छ। प्रदेश १ पछि लुम्बिनीमा १ हजार २ सय ९७, मधेसमा १ हजार १५, बागमतीमा ९ सय १, गण्डकीमा ६ सय ९७, सुदूरपश्चिममा ५ सय ७९, उपत्यकामा ५ सय २६ र कर्णालीमा २ सय ९० जनाले आत्महत्या गरेको प्रहरीले जनाएको छ।"
ट्रकको ठक्करबाट घाइते युवकको मृत्यु,ओखलढुंगा : ओखलढुंगा सदरमुकाममा ट्रकको ठक्करबाट गम्भीर घाइते भएका युवाको मृत्यु भएको छ। ट्रकको ठक्करबाट गम्भीर घाइते भएका मोलुङ गाउँपालिका८ माझखर्कका २६ वर्षीय फुरी शेर्पाको उपचारका लागि काठमाण्डौं लाने क्रममा बाटोमा मृत्यु भएको हो। सिद्धिचरण नगरपालिका११ स्थित रमाइलोडाँडामा साइड लगाउने क्रममा ना २ ख ८७७९ नम्बरको ट्रकले ठक्कर दिँदा गम्भीर घाइते भएपछि उनलाई काठमाडौं पठाइएको थियो। उनको बाटैमा मृत्यु भएको जानकारी आएको प्रहरीले जनाएको छ। घटना हुनासाथ घाइतेलाई उपचारका लागि ओखलढुंगा सामुदायिक अस्पताल लगिएको थियो। अस्पतालबाट बाहिर रेफर गरेपछि काठमाडौं पठाइएको हो। जिल्ला प्रहरी कार्यालय ओखलढुंगाका प्रहरी निरीक्षक केशव अधिकारीका अनुसार ट्रक चालक सिद्धिचरण नगरपालिका९ ज्यामिरेका राजकुमार श्रेष्ठ र ट्रक अहिले प्रहरी नियन्त्रणमा छन्। घटनाबारे अनुसन्धान भइरहेको उनले बताए।
प्रकोपको रूप लिँदै डेंगु,"काठमाडौं : असार दोस्रो साता काठमाडौं उपत्यकाका केही व्यक्तिमा डेगुँ संक्रमण देखियो। तर, केही दिनमा नै संक्रमितको संख्या सयको हाराहारीमा पुग्यो। हालसम्म देशभर ७ हजार बढीको संख्यामा संक्रमित छन्। यसकै कारण मृत्यु हुनेको संख्या पनि थपिन थालेको छ। पछिल्लो तथ्यांकअनुसार हालसम्म तीन जनाले ज्यान गुमाएका छन्। शुक्रराज ट्रपिकल तथा सरुवा रोग अस्पताल टेकुमा जँचाउन जानेमध्ये साउनयता १७ सय ३० जनामा डेंगु संक्रमण पुष्टि भएको छ। त्यसमध्ये १ सय ६९ जनाले त अस्पताल भर्ना भएर नै उपचार गर्नुपर्यो। केही निको भए, केही अझै उपचारत छन्। अस्पतालकी निर्देशक डा मनीषा रावल साउन महिना लागेदेखि डेंगुका संक्रमित बढेको बताउँछिन्। भन्छिन, संक्रमितको संख्या बढेपछि स्क्रिनिङ गर्नका लागि इमरजेन्सी कक्ष बाहिर डेंगु क्लिनिक नै सञ्चालन गर्नुपर्यो। अहिलेसम्म त उपचार व्यवस्थापन गरिरहेका छौं। यहीं दरले संक्रमण बढ्यो भने परीक्षण र उपचारमा चुनौती थपिन्छ। अस्पतालमा जँचाउन पुग्नेका कारण प्रयोगशालामा परीक्षण गराउनेको चाप बढ्दो छ। दैनिक औसत ३ सयदेखि ४ सय व्यक्तिको परीक्षण गरिरहेको डा रावल बताउँछिन्। जसमध्ये डेढ सयभन्दा बढीमा डेंगुको संक्रमण पुष्टि भइरहेको छ। अहिले अस्पतालको सघन उपचार कक्ष (आईसीयू)मा ५ जनाको उपचार भइरहेको छ। वार्ड, क्याबिन, इमरजेन्सीसहित ३९ जना डेंगु संक्रमितको उपचार भइरहेको डा रावलले बताइन्। शुक्रराज अस्पताल मात्रै नभएर मुलुकका सरकारी, सामुदायिक एवं निजी अस्पतालमा जँचाउन जानेको संख्या बढ्दो छ। काठमाडौं उपत्यकामा बढी प्रभावित पारिरहेको डेंगु मुलुकका सातै प्रदेशका ७७ वटा जिल्लामा फैलिएको स्वास्थ्य तथा जनसंख्या मन्त्रालयले जनाएको छ। २०६१ सालमा पहिलो पटक नेपालमा डेंगुको बिरामी देखिएको थियो। गत साउनदेखि हालसम्म ६ हजार ७ सय ७ जना सम्भावित डेंगुका बिरामी पुष्टि भएको स्वास्थ्य मन्त्रालयले जनाएको छ। एडिस एजेप्टि र एडिस एल्बोपिक्टस प्रजातिको संक्रमित लामखुट्टेको टोकाइबाट डेंगु रोग हुने चिकित्सक बताउँछन्। कुन प्रदेशमा कति बिरामी स्वास्थ्य तथा जनसंख्या मन्त्रालयका अनुसार, सबैभन्दा बढी बागमती प्रदेशमा डेंगुका बिरामी पाइएका छन्। बागमती प्रदेशमा ५ हजार ६६ र लुम्बिनी प्रदेशमा ९ सय ३३ मा संक्रमण पुष्टि भएको छ। त्यस्तै प्रदेश १ मा २ सय ५६, सुदूरपश्चिम प्रदेशमा १ सय ६१, गण्डकी प्रदेशमा १ सय २८ र मधेस प्रदेशमा १ सय १९ जनामा डेंगु संक्रमण पुष्टि भएको छ। सबैभन्दा कम कर्णाली प्रदेशमा डेंगु संक्रमित छन्। यस प्रदेशमा ४४ जनामा संक्रमण पुष्टि भएको स्वास्थ्य मन्त्रालयले जनाएको छ। त्यसपछि नेपालमा डेंगुको संक्रमण बर्सेनि देखिन थालेको स्वास्थ्य मन्त्रालयले जनाएको छ। मन्त्रालयका प्रवक्ता डा सञ्जय ठाकुरले भने, डेंगुले प्रकोपको रूप लिन लागेको छ। सतर्क हुनुपर्ने जरुरी छ। इपिडिमियोलोजी तथा रोग नियन्त्रण महाशाखाका निर्देशक डा चुमनलाल दासका अनुसार, मुलुकका १ सय ३९ स्थानीय तह, ६० जिल्ला र ७ वटै प्रदेशमा डेंगुको लार्भा खोज र नष्ट गर अभियान सञ्चालन गरिएको छ। डा दासले सबै प्रदेश, जिल्ला, स्थानीयतह र स्वास्थ्य संस्थाको माग तथा उपलब्धताको आधारमा डेंगु रोग निदानका लागि परीक्षण किटहरू उपलब्ध गराइएको बताए।"
मोटरसाइकल चालकको मृत्यु,काठमाडौं : काठमाडौंको नागढुङ्गामा आज ट्रक र मोटरसाइकल आपसमा ठोक्किँदा मोटरसाइकल चालकको मृत्यु भएको छ। मृत्यु हुनेमा कञ्चनपुरको पुनरवास नगरपालिका२ का २८ वर्षीय सुगम तामाङ रहेका छन्। दुर्घटनाबाट गम्भीर घाइते भएका तामाङको उपचारका क्रममा राष्ट्रिय ट्रमा सेन्टर महांकालमा मृत्यु भएको हो। काठमाडौंबाट हेटौंडातर्फ जाँदै गरेको ना ४ ख १०६२ नम्बरको ट्रक र विपरीत दिशाबाट आउदै गरेको सुदूरपश्चिम प्रदेश ०१ ०११ प २८५८ नम्बरको मोटरसाइकल आज बिहान सवा ११ बजे आपसमा ठक्कर खाएका हुन्। सवारी साधन र ट्रक चालकलाई प्रहरी वृत्त थानकोटले नियन्त्रणमा लिएको छ।
कैलालीमा १५ वर्षीया किशोरीको सामूहिक बलात्कार,"धनगढी : कैलालीको घोडाघोडी नगरपालिकामा देउडा हेर्न गएकी १५ वर्षीया एक किशोरी बलात्कृत भएकी छन्। यही भदौ २१ गते राति चार जनाले सामूहिक बलात्कार गरेको भन्दै ती किशोरीले इलाका प्रहरी कार्यालय सुखडमा जाहेरी दर्ता गराएकी छन्। आरोपी चारमध्ये तीन जनालाई पक्राउ गरी थप अनुसन्धान भइरहेको इलाका प्रहरी कार्यालय सुखडका प्रहरी नायब उपरीक्षक लक्ष्मण शाहीले बताए। काम छ भन्दै एकान्तमा बोलाई जबरजस्तीकरणी गरेको जाहेरीपत्रमा उल्लेख छ। ती किशोरी सुखड बजारको हेलीप्याडमा भइरहेको देउडा हेर्न गएको समयमा घटना भएको प्रहरीले बताएको छ। बलात्कृत किशोरीलाई भोलिपल्ट भदौ २२ गते बिहान असामान्य अवस्थामा बजारमा हिँडिरहेको प्रहरीले देखेपछि उपचारका लागि अस्पतालसम्म पुर्याएको प्रनाउ शाहीले बताए। 'भदौ २२ गते बिहान प्रहरीले सुखड बजारमा ती किशोरीलाई असामान्य अवस्थामा फेला पार्यो। प्रहरीले नै उपचारका लागि स्थानीय अस्पतालमा लग्यो। त्यो समयमा ती किशोरी बोल्न सक्ने अवस्थामा थिइनन्,' प्रनाउ शाहीले भने, 'केही समयको उपचारपछि उनको होस खुल्यो। उनलाई आफन्तको जिम्मा लगायौं।' बलात्कृत किशोरीले शुक्रबार बिहान इलाका प्रहरी कार्यालयमा किटानी जाहेरी दिएपछि आरोपित चारमध्ये तीन जनालाई नियन्त्रणमा लिएर अनुसन्धान गरिरहेको र पीडित बालिकाको उपचार भइरहेको उनले जानकारी दिए।"
ढाकामै पूर्णमायाको पूर्णता,"तानसेन : पूर्णमाया महर्जनको उमेर अहिले ८५ वर्ष भयो। यो उमेरमा पनि उनी दैनिक ढाका कपडा उद्योग पुगेर आफैं ढाका कपडा बुन्छिन्। उनले यो यात्राको थालनी २०१५ सालबाट गरेकी हुन्। दुई वर्ष भारत बस्दा उनले तान बुन्ने र चर्खा कात्ने काम सिकिन्। त्यही सीप तानसेन फर्किएर प्रयोग गरिन्, अनि सुरु भयो पूर्णमायाको ढाका उद्योग। उनी आफैंले मात्रै तान र चर्खासँग समय बिताइनन्। छिमेकी महिलालाई पनि जबरजस्ती सिकाइन्। सबैलाई उद्यमी बनाउने प्रयास गर्दागर्दै अहिले उनी सेतै फुलिसकिन्। तर, तानसँगको दैनिक ९ घण्टाको संघर्ष अझै रोकिएको छैन। उनी बिहान १० बजे तान समाउन पुग्छिन्। साँझ ७ बजेको भेउ पाउँदिनन्। तेस्रो पुस्ताले समेत तानको काम सिकिरहेका छन्। एक तानबाट पूर्णमाया दम्पतीले सुरु गरेको ढाका कपडाले अहिले राष्ट्रिय, अन्तर्राष्ट्रिय ब्रान्डको पहिचान बनाएको छ। पूर्णमाया र पाल्पाली ढाका पर्याय पूर्णमायाको २०१२ सालमा गणेशमान महर्जनसँग विवाह भयो। विवाहपछि पूर्णमायाले पनि श्रीमान् गणेशमानसँगै भारतको राजधानी दिल्लीमा २ वर्ष काम गरिन्। भारतमा रहँदा साहुको घरमा तान बुन्ने र चर्खा कात्ने काम उनले सिकिन्। श्रीमान्सँगै नेपाल फर्किएपछि २०१५ सालमा तत्कालीन तानसेन नगरपालिकाका सभापति स्वः पूर्णमान शाक्यको प्रेरणा र सल्लाहमा स्वदेशी वस्त्रकला कपडा उद्योगको सुरुआत गरिन्। कपडा उद्योग सञ्चालनका लागि महर्जन दम्पतीसँग आवश्यक रकम थिएन। तत्कालीन नगर सभापति शाक्यको १ हजार रुपैयाँ ऋण सहयोग र भारतमा कमाएको ३ सय भारतीय रुपैयाँबाट कपडा बुन्ने हाते मेसिन, धागो तथा रङ खरिद गरी महर्जनले उद्योग सञ्चालन गरिन्। महर्जनले पहिलो वर्ष एउटा तान र एउटा चर्खा खरिद गरी कपडा उद्योग सञ्चालन गरिन्। उद्योगमा श्रीमती पूर्णमायाले धागो घुमाउने र श्रीमान्ले तानमा बसी कपडा बुन्थे। तानसेनमा पूर्णमाया दम्पतीले खद्दर, च्यादर, धोती बुनेको खबर तत्कालीन राजा महेन्द्रसम्म पुग्यो। काठमाडौंमा आउने बंगलादेशी ढाका कपडाको बुट्टा देखाएर महेन्द्र सरकारबाट बुन्न लगाइबक्सियो, हामीले बुनेर पठायांै। सरकारले मनपराउनु भयो। हामीहरू धेरै खुसी भयांै, पूर्णमायाले स्मरण गरिन्, अब तिमीले ढाका टोपीहरू बनाऊ भनेपछि हामी बूढाबूढी टोपी बनाउन लाग्यौं। २०१७ सालमा उद्योगमा ४ वटा हाते तानमा उनीहरूले कपडा बुन्न थाले। ८ जना महिलाले उद्योगमा रोजगारी पनि पाए। पाल्पामा ढाका टोपी र चोलो उत्पादन हुँदा काठमाडौंमा बंगलादेशको राजधानी ढाकाबाट ढाका बुट्टेदार कपडा आउँथ्यो। सोही कपडाको टोपी बनाएर धनी साहु महाजनले लगाउने प्रचलन थियो। सोही समयमा एउटा टोपीको मूल्य १० रुपैयाँदेखि २५ रुपैयाँसम्म पथ्र्याे। टोपी महँगो भएकाले सर्वसाधरणको पहुँचमा थिएन। ढाकाको जस्तै बुट्टा भएको कपडा पाल्पाको स्वदेशी वस्त्रालयमा पनि उत्पादन हुन थालेपछि पाल्पाको कपडालाई आमरूपमा सरकारी तथा जनताबाट पाल्पाली ढाका भन्न थालिएको पूर्णमायाले बताइन्। पूर्णमायाको यात्रा थालनी २०१५ सालबाट ५० वटा तानबाट ११० जना महिलाद्वारा ढाका उत्पादन कारागारका कैदीहरूलाई कपडा बुन्ने तालिम ३ वर्षको अवधिमा ५ वटा ढाका उद्योग थपिएका राष्ट्रिय, अन्तर्राष्ट्रिय रूपमा पाल्पाली ढाका कपडाले ट्रेड मार्क पाएको वार्षिक रूपमा १५ करोड रुपैयाँसम्म कारोबार हुँदै आएको पाल्पाका १० स्थानीय तहमा ढाका उद्योग विस्तार गर्ने योजना २०२१ सालमा स्वदेशी वस्त्रालय ढाका कपडा उद्योगबाट उत्पादन भएको एउटा टोपीको मूल्य ५ रुपैयाँ कायम गरियो। पसलमा राखेका टोपी दुई चार दिनमा सकिए। महर्जनमा उत्साह थपिँदै गयो। उद्योग प्रवद्र्धनका लागि घरेलु विभागबाट सरकारले ऋणको व्यवस्था गर्यो। २०२५ सालमा महर्जनको ५० वटा तानबाट ११० जना महिलाले ढाका कपडा उत्पादन गर्न थाले। नेपालभरि पाल्पाली ढाकाको माग बढ्दै गयो। देशभरबाट ढाका कपडा बुन्न पाल्पामा महिला आउन थाले। २०३५ सालमा सोही उद्योगमा ४ सय जना कामदारले काम गर्ने गरेका पूर्णमायाले बताइन्। पाल्पामा ढाकाको तान बुन्न पूर्वका पहाडी जिल्लादेखि पश्चिम कैलाली कञ्चनपुरसम्मका महिला तथा पुरुष आएका थिए। सरकारले स्वदेशी कपडा उद्योगलाई फस्टाउने नीतिअनुसार कारागारका कैदीहरूलाई कपडा बुन्न सिकाउने र घरेलु कार्यालयबाट घरेलु कपडा बुन्ने तालिम महर्जन दम्पतीले सिकाएका थिए। ३० तान, ३० कामदार पाल्पाली ढाका कपडा उद्योगका जन्मदाता रहेका महर्जन उद्योगमा अहिले पनि ३० जना कामदारले दैनिक रूपमा काम गर्दै आएका छन्। ३० वटा हाते तान सञ्चालनमा रहेका छन्। उत्पादन भएका सबै सरसमान कहिल्यै पनि स्टक नरहेको पूर्णमायाले बताइन्। २०६१ असारमा गणेशमानको निधन भयो। पूर्णमायालाई श्रीमान्ले छाडेर गए पनि कामप्रतिको आफ्नो समर्पणलाई उनले छाडिनन्। उद्योगमा पुरानै जोसजाँगरमा पूर्णमायाले स्वदेशी वस्त्रालय ढाका उद्योग सञ्चालन गर्दै आएकी छन्। मलाई यही ढाका कपडाले दाम, नाम, इज्जत दियो। नमरेसम्म यो उद्योगलाई निरन्तर सञ्चालन गर्छु, उनको अठोट छ। आफ्नो उद्योगमा अझै पनि ५ सयभन्दा बढी ढाका कपडाको डिजाइन रहेको उनले बताइन्। अहिले राष्ट्रिय अन्तर्राष्ट्रिय रूपमा पाल्पाली ढाका कपडाले ट्रेड मार्क पाएको छ। हामीले ढाका उद्योग सञ्चालन गर्यौं। अहिलेसम्म काम गर्यौं र त अहिले पाल्पालाई ढाका कपडाको राजधानी घोषणा गरिएको छ। ढाका कपडाको जन्मदाता बनेर सबैले चिन्छन्। माया गर्छन्। योभन्दा बढी जीवनमा मैले पाउनुपर्ने कुरा के छ र ? पूर्णमायाले सन्तुष्टि व्यक्त गरिन्। पाल्पाली ढाकामा सयौं आश्रित पूर्णमायाको एउटा तानबाट सुरु भएको ढाका उद्योगमा अहिले जिल्लाभित्र दर्जन बढी ढाका कपडा उद्योग सञ्चालनमा छन्। प्रत्यक्ष १ हजार बढीले ढाका उद्योगमा रोजगारी पाएका छन्। ढाका कपडाको विविधिकरण गरी टाइ, पर्स ब्याग, टोपी, दौरा सुरुवाल, आस्कोट, इस्टकोट जस्ता सरसमान बनाएर उनीहरूले रोजगारी पाएका छन्। पाल्पाली ढाका कपडाको वार्षिक रूपमा १५ करोड रुपैयाँसम्म कारोबार हुँदै आएको छ। तानसेनमा मात्र स्वदेशी वस्त्रालय ढाका कपडा, सरस्वती ढाका कपडा, पौडेल ढाका कपडा उद्योग, कार्की ढाका कपडा उद्योग, मदनपोखरा ढाका कपडा उद्योग, नेपाल कपडा उद्योग, बाँसटारी ढाका कपडा उद्योग, मंगलचन्द ढाका कपडा उद्योगलगायतका उद्योगहरू सञ्चालनमा छन्। २०१५ सालदेखि सुरु भएको पाल्पाली ढाका कपडा उद्योग अहिले राष्ट्रिय गहनाको रूपमा परिचित छ। थपिँदै ढाका उद्योग ३ वर्षअघि बन्द हुने अवस्थामा पुगेका पाल्पाली ढाका उद्योगहरू पुनर्जीवित भएका छन्। कार्ययोजनासहित मुख्य समस्याको रूपमा रहेको मजदुर टिकाउ कार्यक्रम कार्यान्वयनमा आएपछि ढाका उद्योग पुनर्जीवित भएका हुन्। अहिले ३ वर्षको अवधिमा ५ वटा ढाका उद्योग थपिएका छन्। ढाका उद्योगमा नयाँ लगानीकर्ताहरू आकर्षित भइरहेकोले आगामी वर्षहरूमा नयाँ ढाका उद्योगहरू थपिँदै जाने वातावरण बन्दै गएको ढाका संघका सचिव मनोज पौडेलले बताए। तालिम पाइसकेपछि युवा व्यवसायीले ढाका उद्योगमा लगानी गरेका हुन्। ढाका बचाउन सक्रियता बन्द हुने अवस्थामा पुगेका पाल्पाली ढाका उद्योगहरू बचाउन सरकारी तथा गैरसरकारी संस्थाहरू सक्रिय भएका छन्। तानसेन नगरपालिकाले पाल्पाली ढाकाको बिक्री कक्षको लागि कोसेली घर सञ्चालनका लागि जग्गा र १० लाख रुपैयाँ सहयोग गरेको छ। लुम्बिनी प्रदेश सरकारले तालिमका लागि ४० लाख रुपैयाँ सहयोग गरेको छ। युके एड परियोजनाले करिब ४ करोड रुपैयाँ यसैमा खर्च गरेको छ। पाल्पा ढाका संघले रकम उठाएर ढाका उद्योग तथा व्यवसायलाई माथि उठाउन लगानी गरेको छ। अहिले पाल्पाली ढाका उद्योगमा खुसीका दिन आएका छन्। उद्योगलाई चाहिने कामदारदेखि केन्द्र सरकार र स्थानीय सरकारबाट आवश्यक सहयोगका कारण पाल्पाली ढाका उद्योगले स्थायित्व पाएको पाल्पा ढाका संघका संयोजक सागरमान महर्जनले बताए। युवाको आकर्षण विशेष गरी पाका पुस्तामा सीमित रहेको ढाका टोपी, गुन्यु, चोलो, पछ्यौरा केन्द्रित पाल्पाली ढाका कपडा हिजोआज सबै वर्गलाई समेट्ने गरी डिजाइन गरिएको छ। बालबालिका, विद्यालय पोसाक, सरकारी तथा गैरसरकारी संघ सस्थाहरूको पोसाक, उपहारमा पाल्पाली ढाका प्रयोग गर्ने गरी डिजाइन तथा समन्वयको काम भइरहेको पाल्पा ढाका संघले जनाएको छ। पाल्पा ढाका संघले १ वर्षदेखि २० वर्षसम्म, २० वर्षदेखि २५ वर्षसम्म, २५ वर्षदेखि माथि उमेरका व्यक्तिका साथै परम्परागत पुरानो शैलीको ढाका कपडाको डिजाइनलाई प्राथमिकतामा राखी काम सुरु गरेको संघका संयोजक महर्जनले बताए। अन्तर्राष्ट्रिय बजार बनाउँदै राष्ट्रिय कपडा उद्योगका रूपमा स्थापित हुँदै आएको पाल्पाली ढाका अन्तर्राष्ट्रिय बजार बनाउन जुटेको छ। राष्ट्रिय गार्मेन्ट संघ, युके एन्ड सिप परियोजनामार्फत वर्तमान डिजाइन, रङ परिवर्तन गरी, अन्तर्राष्ट्रिय बजारलाई लक्षित गरेर घर सजावट, पर्दा कुसनलगायतका सरसमान निर्माण भइरहेको छ। अन्तर्राष्ट्रिय श्रम मूल्य मान्यतामा आधारित फियर फ्रेट ब्रान्डमा पाल्पाली ढाका कपडाको उत्पादन सुरु भएको छ। फियर फ्रेट ब्रान्डमा ११ वटा सूचकहरूको अनिवार्य पालना गरिएको हुन्छ। कामदारको ज्याला सुरक्षा, सुरक्षित कारखाना, स्थानीय, स्वदेशी कच्चा पदार्थको प्रयोगलगायतका सूचकहरू पालना गरिएको हुन्छ। जसमा शतप्रतिशत कटन धागोको प्रयोग गरिएको हुन्छ। संघले दुई जना कामदार फेसन डिजाइनरका रूपमा राखेर काम गर्दै आएको छ। संघले मौलिक परम्परामा आधारित युनेस्कोको मूल्य मान्यतामा आधारित ढाका उत्पादन मोडल सुरु गरेको छ। जसका कारण मेसिनको प्रयोग नगरी मानवीय श्रमको प्रयोग गरिने, स्थानीय स्तरमा रोजगारी बढ्ने, स्थानीय कच्चा सामग्रीमा आधारित रहेर उद्योगहरू सञ्चालन हुने हुँदा स्थानीय अर्थतन्त्र चलायमान हुने मान्यता छ। यसैका कारण युरोपियन मुलुकका फियर फ्रेट राष्ट्रहरू तथा उपभोक्ताहरू माझ पाल्पाली ढाकाको व्यापार सुरु भएको संघका संयोजक महर्जनले बताए। प्रमाणित मात्र बजारमा बजारमा पाल्पाली ढाकाको ब्रान्ड प्रयोग गरी नक्कली ढाका बिक्री बढेपछि संघले प्रमाणित गरेको ढाका मात्र बजारमा बिक्री सुरु गरेको छ। संघले पाल्पाली ढाका ट्रेडमार्क नै बनाएर पाल्पाली ढाका कपडामा लेवल लगाएको छ। व्यवसायीहरूले बाहिरको ढाका र पाल्पाली ढाकाको स्पष्ट पहिचान दिएर मात्र बिक्री गर्नुपर्ने व्यवस्था लागू गरिएको छ। यसले ग्राहक तथा पर्यटकहरू ठगिनबाट जोगिएका छन्। लुम्बिनी प्रदेशकै प्रमुख उत्पादन ९० प्रतिशत पाल्पाली ढाका कपडा उद्योग तानसेन नगरपालिकाभित्र रहेका छन्। पछिल्लो समय रम्भा, तिनाउँ र माथागढीमा ढाका कपडा उद्योग विस्तार भएको छ। संघले पाल्पाका १० वटै स्थानीय तहहरूमा ढाका उद्योग विस्तार गर्ने कार्ययोजना बनाएर काम गरेको छ। आगामी पाँच वर्षभित्र लुम्बिनी प्रदेशका अधिकांश जिल्लामा पाल्पाली ढाका कपडा उद्योग विस्तार गर्ने योजना बनाएको छ। अहिले पाल्पाली ढाका उद्योग नयाँ युगमा प्रवेश गरेको छ। संघले लुम्बिनी प्रदेशभरी सञ्चालन गर्ने गरी प्रदेशस्तरीय पाल्पाली ढाका बहुउद्देश्यीय सहकारी संस्था दर्ता गरी काम सुरु गरेको छ। सहकारीले उद्योग तथा कामदारलाई बैंक तथा वित्तीय संस्थाको सहयोगमा बिनाधितो ऋण प्रवाह गर्ने, कच्चा सामग्री धागो, तान उपलब्ध गराउने, उद्योगबाट उत्पादित ढाका कपडा खरिद गर्ने, प्रदेशका सबै जिल्लाहरूका ढाका बिक्री कक्ष सञ्चालन गर्ने जस्ता काम सुरु गरेको संघका सचिव मनोज पौडेलले बताए। स्वदेशमै कच्चा पदार्थ पाल्पाली ढाका कपडा उद्योगलाई चाहिने कच्चा पदार्थ धागो भारतमा मात्र निर्भर रहनुपरेको थियो। पाल्पाली ढाका संघले स्वदेशी कच्चा पदार्थमा केन्द्रित रहने गरी उद्योगहरूको व्यवस्थापन अभियान सुरु गरेको छ। दुई वर्षदेखि पाल्पाली ढाकाले ५० प्रतिशत स्वदेशी धागो प्रयोग गर्दै आएको छ भने ५० प्रतिशत भारतबाट आयात हुने गरेको छ। पाल्पाली ढाका कपडामा कटन र पोलिस्टरको धागो प्रयोग हुने गरेको छ। पाल्पा ढाका संघले नेपाल धागो उत्पादक संघबाट पोलिस्टर धागो किन्दै आएको छ। कटन धागोलाई चाहिने कपास उत्पादनका लागि कृषकहरूसँग सहकार्य सुरु भएको छ। आगामी दुईतीन वर्षमा उद्योगलाई चाहिने कटन धागो पनि स्वदेशी धागो नै प्रयोग गर्ने गरी संघले कार्ययोजना बनाएको संघका सचिव पौडेलले बताए। संघले धागो उत्पादनको लागि प्राकृतिक रेसा, गाँजा, बाँस, केरा, तथा रेशम खेती जस्ता विषयवस्तुमा केन्द्रित रहेर कच्चा सामग्री जुटाउन कृषकहरूसँग सहकार्य बढाएको छ। २०७५ सालसम्म पाल्पाली ढाका उद्योगहरू एक आपसमा एकता थिएन। एउटा उद्योगको कुरा अर्काे उद्योगले सुन्न चाहँदैनथे। उद्योगहरूबीच सहकार्य थिएन। सबै उद्योगहरू आआफ्नै तरिकाबाट सञ्चालित थिए। जसका कारण उद्योगमा भएका समस्याबाट उद्योगीहरू एक्लै जुध्दै आएका थिए। अधिकांश ढाका उद्योगहरू बन्द हुने अवस्थामा पुगेका थिए। हाल भने उत्पादनदेखि मूल्य निर्धारण, कामदारहरूको ज्याला, सुरक्षालगायतका विषयमा पाल्पाली ढाका उद्योगहरूमा एकता कायम भएको छ।"
आज वर्षा र सहकालका देवता इन्द्रको पूजा गरी इन्द्रजात्रा मनाइँदै,"काठमाडौं : वर्षा र सहकालका देवता देवराज इन्द्रको पूजा, आराधना गरी आज परम्परागतरुपमा इन्द्रजात्रा पर्व मनाइँदैछ । प्रत्येक वर्ष भाद्र शुक्ल चतुर्दशीका दिन पर्ने यो पर्व काठमाडौं, ललितपुर, भक्तपुर, धुलिखेल, दोलखालगायतका स्थानमा मनाइन्छ । भाद्र शुक्ल द्वादशीका दिन हनुमानढोका अगाडि धार्मिक विधिपूर्वक इन्द्रध्वजासहितको लिङ्गो ठड्याइएपछि प्रारम्भ हुने यो जात्रा विभिन्न प्रकारका नाचगान, रथयात्रा र देवीदेवताको पूजाआजा गरी आठ दिनसम्म मनाउने प्रचलन छ । भाद्र शुक्ल द्वादशीका दिन ठड्याइएको लिङ्गोलाई इन्द्रध्वजोत्थान पनि भनिन्छ । लिङ्गोको फेदमा भैरवको पूजा गरिन्छ । शत्रु पराजय भएपछि विजय मनाउने पर्वका रुपमा इन्द्रजात्रा मनाउने गरिएको हो । इन्द्रध्वजको पूजा गरी शक्ति प्राप्त गरेर प्रदर्शन गर्ने पर्वका रुपमा पनि इन्द्रजात्रालाई लिइन्छ । यसअघि तान्त्रिक विधिद्वारा पूजा गरी भक्तपुरको चितपोल जङ्गलमा छोडिएको बोकाले छोएको रूख भाद्र शुक्ल द्वितीयाका दिन काटिन्छ । काटेपछि लिङ्गोलाई उपत्यका भित्र्याउन पनि साइत हेरिन्छ । उपत्यका भित्र्याएपछि एक रात भोटाहिटीमा राखी एकादशीका दिन विधिपूर्वक इन्द्रध्वजाको लिङ्गो तयार पार्ने गरिन्छ । आजको दिन मुख्यरूपमा मनाइने इन्द्रजात्रा पर्वमा राष्ट्रपतिबाट हनुमानढोकास्थित गद्दी बैठकमा जीवित देवीका रूपमा रहेका श्री गणेश, श्री भैरव र श्री कुमारीको रथयात्रा नजर गर्ने परम्परा छ । इन्द्रध्वजाको लिङ्गो ठड्याएपछि सुरु भएको जात्राभरि भक्कुनाच, महाकालीनाच, लाखेनाच, दशअवतार तथा देवराज इन्द्रको वाहन ऐरावत हात्तीको प्रतीकका रूपमा पुलुकिसी नाच नचाउने गरिन्छ । इन्द्रध्वजाको लिङ्गो ठड्याएको आठौं दिनपछि अर्थात् आश्विन कृष्ण चौथीका दिन इन्द्रध्वज पातन गर्ने अर्थात् लडाउने विधान रहेको भरणी नक्षत्रको रातमा लडाउने शास्त्रीय व्यवस्था छ, भरण्यां निशि पातयेत् भनी उल्लेख गरिएको धर्मशास्त्रविद् प्रा डा रामचन्द्र गौतमले बताए। यस उपलक्ष्यमा आज उपत्यकाको पश्चिममा पर्ने दहचोकस्थित इन्द्रदहमा रातभर जाग्राम बसी भाद्र शुक्ल पूर्णिमाका दिन सोमबार स्नान गरेर मेला भर्न भक्तजनको घुइँचो लाग्छ । अनन्त चतुर्दशी भाद्र शुक्ल चतुर्दशीका दिन अनन्तनाथ (भगवान् विष्णु) को पूजा, आराधना पनि गरिन्छ । यसैले यस दिनलाई अनन्त चतुर्दशी पनि भनिन्छ । आज चोखो धागोमा अनन्त मन्त्रण गरी बाँध्नाले वर्षभर शुभ हुन्छ भन्ने विश्वास छ । श्रावण शुक्ल पूर्णिमाका दिन कुनै कारणवश जनै (यज्ञोपवीत) मन्त्रन नपाएकाले आजै मन्त्रने शास्त्रीय विधान रहेको धर्मशास्त्रविद् गौतमले बताए। अनन्त चतुर्दशीको व्रत पनि आज गर्नुपर्ने समितिले जनाएको छ । चतुर्दशीमा इन्द्रजात्रा मनाएपछि पूर्णिमामा इन्द्रदहमा गई स्नान गर्नुपर्ने धार्मिक विधि छ । रासस"
मुलुकभर मेघ गर्जनसहित पानी पर्ने संभावना,"काठमाडौं : देशभर आंशिकदेखि सामान्य बदली रही अधिकांश स्थानमा हल्कादेखि मध्यम वर्षा हुने भएको छ । हाल मनसुनको न्यूनचापीय रेखा सरदर स्थानभन्दा केही दक्षिणतिर रहेकाले बदलीसँगै वर्षाको सम्भावना रहेको जल तथा मौसम विज्ञान विभागले जनाएको छ। प्रदेश १, मधेश प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशमा सामान्य बदली तथा कर्णाली प्रदेशमा आंशिक देखि सामान्य बदली रहेको छ । प्रदेश १, मधेश प्रदेश, बागमती र गण्डकी प्रदेशका थोरै स्थानहरुमा मेघ गर्जन र चट्याङसहित हल्का वर्षा भइरहेको मौसम विभागले जनाएको छ। विभागका अनुसार आगामी २४ घण्टा बागमती, गण्डकी र लुम्बिनी प्रदेशका केही स्थानमा र बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। साथै लुम्बिनी प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेकाले वर्षा हुने पहाडी भूभागमा भूक्षय, पहिरो तथा गेग्रान बहावको जोखिम रहेको छ । शनिबार देशभर आंशिकदेखि सामान्य बदली रही सुदूरपश्चिम र लुम्बिनी प्रदेशलगायत अन्य प्रदेशका पहाडी भूभागका केही स्थानमा र बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना र सुदूरपश्चिम तथा लुम्बिनी प्रदेशका एकदुई स्थानमा मेघगर्जनचट्याङसहित भारी वर्षाको सम्भावना छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम २० दशमलव दुई डिग्री र अधिकतम तापक्रम २५ दशमलव दुई डिग्री सेल्सियस रहेको छ ।"
संघीयता सुदृढ बनाउन १६ बुँदे घोषणापत्र,"विराटनगर : संघीयता सुदृढ बनाउने उद्देश्यका साथ सातवटै प्रदेशका सभामुखहरूको भेलाले १६ बुँदे घोषणापत्र जारी गरेको छ। धनकुटाको हिलेमा भदौ २१ र २२ गते आयोजित संघीयता कार्यान्वयनमा प्रदेशसभाको भूमिका विषयक गोष्ठीले सो घोषणापत्र जारी गरेको हो। संघीयता प्रवद्र्धनमा प्रदेशसभाको भूमिका र अन्तिम तथा पाँच वर्षे कार्यकालको समीक्षाका निम्ति हिलेमा भेलाको आयोजना गरिएको थियो। भेलामा सातवटै प्रदेशसभाका सभामुख, उपसभामुख र सचिवहरूको सहभागिता थियो। घोषणापत्रमा प्रदेश सरकारको आयस्रोत बढाउनुपर्ने तथा प्रदेश निजामती सेवा र प्रदेश प्रहरी ऐन कार्यान्वनयमा ल्याउनुपर्ने विषयमा विशेष जोड दिइएको छ। जग्गा प्राप्ति, प्रदेशसभा भवन र राजधानीका अन्य अत्यावश्यक संरचना निर्माणलगायतका विषयलाई पनि घोषणापत्रमा समेटिएको छ। घोषणापत्रमार्फत प्रदेशसभालाई कसैको अधिनमा राख्न नहुने र संविधानअनुरूप प्रशासनिक अधिकारको बाँडफाँट चाँडै सुनिश्चित गरिनुपर्ने माग गरिएको छ। यस्तै, प्रदेशसभाको विषयगत समितिहरूको सुझाव र निर्देशन पालना गर्ने संस्कृतिको विकास गर्नुपर्ने, निर्वाचनलाई मितव्ययी र पारदर्शी बनाउनुपर्ने, प्रदेशमा बढ्दो प्रशासनिक खर्च र अनावश्यक संरचना निमार्णमा रोक लगाउनुपर्ने, स्थानीय तह र प्रदेशको विवाद प्रदेशसभाबाट समाधान गर्ने कानुन निर्माण गरिनुपर्ने विषय घोषणापत्रमा उल्लेख गरिएको छ। यसैगरी, संघीयता बलियो बनाउन तीनै तहको सरकारको समन्वय समिति हुनुपर्ने, संघीय संसद्मा सबै प्रदेशसभाका सभामुख र उपसभामुखहरूको सम्पर्क कार्यालय हुनुपर्ने, जनप्रतिनिधि र कर्मचारीबीच नियमित अन्तरक्रिया हुनुपर्ने तथा संघीयताको विकल्प नभएकाले नकारात्मक बहसलाई निरुत्साहित गर्न सबै जुट्नुपर्ने विषयमा समेत घोषणापत्रमा प्राथमिकताका साथ ठाउँ दिइएको छ। प्रदेश १ प्रदेशसभाले आयोजना गरेको उक्त गोष्ठीमा भने वरिष्ठ संविधान विज्ञ काशीराज दाहालले संघीयता प्रवद्र्धनमा प्रदेशसभाले खेलेको भूमिका र आइपरेका समस्या तथा चुनौतीहरूबारे कार्यपत्र प्रस्तुत गरे।"
प्रतिष्ठानका डाक्टरको आन्दोलन फिर्ता,"कालीकोट : डाक्टर र कर्मचारीबीचको झगडाका कारण आन्दोलनरत कर्णाली स्वास्थ्य विज्ञान प्रतिष्ठानका डाक्टर तथा स्वास्थ्यकर्मीहरूले आन्दोलन फिर्ता लिएका छन्। प्रतिष्ठानमा कार्यरत डा करण साहलाई लगाइएको मुद्दा फिर्ता लिन तयार भएपछि आन्दोलन फिर्ता लिएका हुन्। प्रतिष्ठानका रजिष्टार नृपेन्द्रबहादुर महतले जुम्लामा बुधबार र बिहीबार प्रशासनमा भएको सर्वदलीय छलफलमा सहमती भएपछि आन्दोलन फिर्ता लिएर शुक्रबारदेखि नियमित सेवा प्रवाह गर्न तयार भएको बताए। उनले भने, प्रतिष्ठानमा कार्यरत डाक्टर करण साह र प्रतिष्ठानमै कार्यरत ओपीडी सहायक धनबहादुर साहीबीचको झगडाका कारण भदौ २ गतेदेखि यहाँका डाक्टर तथा स्वास्थ्यकर्मीहरू आन्दोलित थिए। जसका कारण सेवा प्रवाहमा समस्या भएको थियो। दुई दिनअघिदेखि आकस्मिकबाहेकका सबै सेवा ठप्प थिए। प्रशासनमा बुधबार र बिहीबार जुम्लाका सबै राजनीतिक दल, नागरिक समाज, प्रशासन र प्रतिष्ठानका पदाधिकारीहरूका बीचमा समीक्षासहितको गम्भीर छलफल भएको उनले बताए। छलफलपछि प्रतिष्ठानका सबै डाक्टर तथा स्वास्थ्यकर्मीहरूलाई सुरक्षित रूपमा सेवा प्रवाह गर्न सबैले सहयोग गर्ने प्रतिबद्धता जनाइयो। डा करण साहलाई लगाइएको बाल हिंसाको मुद्दा पीडक धनबहादुर साहीकी पत्नी आशा हमाल साहीले फिर्ता लिन निवेदन दिइन्। श्रीमान्लाई मुद्दा लगाइएकाले आवेशमा आएर अर्को मुद्दा दिएको स्वीकार गरिन्। त्यसपछि सर्वपक्षीक सहमति भएर प्रतिष्ठानले शुक्रबारदेखि नियमित सबै सेवा दिने भएको छ। भदौ २ गते ओपीडी असिस्टेन्ट साही आफ्ना ६ वर्षीय छोराको विद्यालय ड्रेसमा उपचार गराउन ९ बजे प्रतिष्ठानमा पुगेका थिए। उनको छोराको टाउकोमा चोट लागेर टाँका लगाइएको थियो। त्यो टाँका खोल्नु थियो। टाँका खोलेर बालकलाई विद्यालय पठाउने तयारी थियो। ओपीडी नखुलिसकेकोले उनले छोरालाई सिधै आकस्मिक कक्षमा उपचारका लागि लिएका थिए। उनले त्यहाँ भएका डाक्टर साहसँग छोराको सामान्य पेट दुखेको र टाउकोमा टाँका लगाइएकोले त्यसलाई काट्नुपर्ने बताए। डाक्टरले उनलाई यस्तो सानोतिनो कुराको लागि इमरजेन्सी वार्डमा उपचार नगरिने र ओपीडी खुलेपछि उपचार गर्न जान सुझाव दिए। धनबहादुरले बारम्बार अग्रह गर्दा पनि उपचार गर्न नमानेपछि डाक्टरमाथि नै हातपात गर्न पुगेका थिए। डाक्टर र कर्मचारी बीचको उक्त लफडा अहिले प्रतिष्ठानकै समस्याका रूपमा खडा भएको थियो। जुम्ला जिल्ला अदालतले प्रतिष्ठानमा कार्यरत डा साहलाई पक्राउ पुर्जी जारी गरेपछि त्यसको विरूद्धमा संस्थाका सबै चिकित्सक तथा स्वास्थ्यकर्मीले आकस्मिकबाहेकका स्वास्थ्य सेवा बन्द गरेका थिए। आइतबार डा साहमाथि बालहिंसा गरेको जाहेरी जिल्ला प्रहरी कार्यालय जुम्लामा दर्ता भएको थियो। प्रहरीले जाहेरीका आधारमा चलाएको प्रक्रियाअनुसार अदालतले उनलाई सोमबार पक्राउ गर्न पुर्जी जारी गयो। डाक्टरमाथि आवेगमा आएर हात हालेका धनबहादुर साहीलाई पनि बिहीबार जुम्ला अदालतले ३ लाख धरौटीमा रिहा गरेको छ। प्रतिष्ठानले छानबिन समिति गठन गरी हातपात गरेका कर्मचारी धनबहादुर साहीलाई ४५ दिनका लागि निलम्बन गरेको छ। प्रतिष्ठानका उपकुलपति डामंगल रावलका अनुसार डाक्टरमाथि लगाइएको बालहिंसाको मुद्दा फिर्ता लिनका लागि सहमति भएपछि आन्दोलनरत डाक्टर तथा स्वास्थ्यकर्मीहरू पनि शुक्रबार (आज) देखि काममा फर्किने भएका छन्। उनीहरूले दिएको सामूहिक राजीनामा पनि फिर्ता लिने सहमति भएको छ। उनले भने, एक त कर्णालीमा डाक्टर ल्याउनै समस्या छ। त्यसैमाथि ६० जना डाक्टरहरूले एकैपटक राजीनामा दिँदा प्रतिष्ठान बन्द हुने अवस्था आयो। त्यसैले मैले सबैलाई आफ्नो राजीनामा फिर्ता लिन आग्रह गरेको थिए। सबैले मानिदिनुभयो। प्रतिष्ठानका डा कमल पन्थीका अनुसार माग पूरा हुने भएपछि आन्दोलन फिर्ता लिएर सेवा दिन तयार भएका हुन्। उनले भने, अब यस्ता घटनाहरू फेरि दोहोरिने छैनन्। हामी सबैले बृहत् छलफल गरेर सहमति गरेका छौं। सबै पक्षले सहमति कार्यन्वयन गरेर प्रतिष्ठानबाट प्रवाह गर्ने सेवाहरू नियमित गर्ने र डाक्टरलाई लगाइएको मुद्दा फिर्ता गर्ने सहमति गरेका छौं। यसमा सबै पक्षले सहमति जनाएका छन्।"
महारानी एलिजाबेथको निधनप्रति दुःख व्यक्त गर्दै राष्ट्रपतिबाट शोक पुस्तिकामा हस्ताक्षर,काठमाडौं : राष्ट्रपति विद्यादेवी भण्डारीले बेलायतकी महारानी एलिजाबेथ द्वितीयको निधनप्रति दुःख व्यक्त गरेकी छन्। उनले महारानी एलिजाबेथको मृत्युमा शोक जनाउन लैनचौरमा रहेको नेपालस्थित बेलायती राजदूतावासमा पुगेर त्यहाँ राखिएको शोक पुस्तिकामा हस्ताक्षर गरेकी छन्। राजदूताबासमा राष्ट्रपति भण्डारीले नेपालका लागि बेलायती राजदूत निकोला पोलिटसँग कुराकानी गरेकी थिइन्। कुराकानीमा राष्ट्रपतिले महारानीको निधनबाट नेपालले एक अशल मित्र गुमाएको जनाउँदै उनीप्रति हार्दिक श्रद्धाञ्जलि व्यक्त गरेकी हुन्।
धान र चामलमा कर लगाउने भारतको निर्णय फिर्ता लिन माग,"वीरगन्ज : भारतले धान र चामल निर्यातमा २० प्रतिशत कर लगाउने निर्णयको नीजि क्षेत्रले विरोध गरेको छ । नेपालका उद्योगी व्यवसायीले उक्त निर्णय फिर्ता गराउनका लागि पहल गर्न नेपाल सरकारसँग माग गरेका छन् । भारतीय खाद्य मन्त्रालयको सिफारिसमा वित्तीय मन्त्रालयअन्तर्गतको राजश्व विभागले शुक्रबारदेखि लागू हुनेगरी धान र चामल निर्यातमा २० प्रतिशत कर लगाउने निर्णय गरेको हो । यस्तै, भारतले कनिकाको निर्यातमा भने प्रतिबन्ध नै लगाएको छ । यसअघि भारतबाट आयात हुने चामल र धानको निर्यातमा कर शून्य थियो । पश्चिम बंगाल, उत्तर प्रदेशसहित केही राज्यमा वर्षाको कमीका कारण यो वर्ष भारतमा धानको उत्पादनमा ७० प्रतिशतले कमी आउने भन्दै उसले धान र चामलको निर्यातमा २० प्रतिशत कर लगाउने निर्णय गरेको हो । विश्वमा धान उत्पादनमा भारत ,चीन पछिको दोस्रो ठूलो मुलुक हो । भारतले चामल र धानको निर्यातमा एकै पटक २० प्रतिशत कर लगाएपछि यसले नेपालमा खाद्यान्नको महङगी बढ्ने र चामल उत्पादन गर्ने उद्योगहरु बन्द हुने अवस्थामा पुग्ने भन्दै नीजि क्षेत्रले विरोध जनाएको हो । शुक्रबार वीरगन्ज उद्योग वाणिज्य संघले पत्रकार सम्मेलन नै गरेर भारत सरकारको यो निर्णय फिर्ता गराउनका लागि पहल गर्न नेपाल सरकारसँग अनुरोध गरेको छ । पत्रकार सम्मेलनमा संघका अध्यक्ष डाक्टर सुबोध गुप्ताले भारत सरकारको पछिल्लो निर्णयले नेपालमा खाद्यान्नको महङगी अझ बढ्ने मात्र नभइ नेपालका खाद्यान्न उद्योगहरु धराशायी नै हुने बताए । उनले यो निर्णयले नेपालमा खाद्यान्नको महङगी अझ बढ्ने , तस्करी झन मौलाउने र यसले नेपाल सरकारको राजश्व संकलनमा पनि कमी आउने बताए । डाक्टर गुप्ताले भने, 'यदि यो निर्णय सच्चिएन भने नेपालका राइस मिलहरु बन्द हुन्छन् , त्यसपछि चामलको महङगी बढ्ने मात्र होइन यहा भोखमरीको संकट पनि आउन सक्छ । ' अध्यक्ष गुप्ताले भारत सरकारको निर्णयले देशलाई नै समस्यामा पार्ने बताए । नेपाल चामल , तेल तथा दाल उत्पादक संघका केन्द्रिय अध्यक्ष समेत रहेका गुप्ताका अनुसार , देशभर साना ठूला गरि करिब २ हजार ५ सय चामल उद्योग छन् । ती मध्ये बारा पर्सा औद्योगिक करीडोरमा मात्रै झण्डै ७ सय भन्दा बढि चामल उद्योग छन् । यी उद्योगले स्वदेशी उत्पादनले नपुगेर भारतबाट धाान आयात गर्दै आइरहेका छन् । अहिले भारतले धान र चामलको निर्यातमा २० प्रतिशत कर लगाएपछि यसले यहाका चामल उद्योगहरुमा ताला लगाएर बन्द नै गर्नु पर्ने अवस्था आएको अध्यक्ष गुप्ताले बताए । गुप्ताले भने, 'यसै पनि नेपाल सरकारको गलत नीतिले यहाका ५० प्रतिशत चामल उद्योग बन्न्द छन् , अहिले सन्चालनमा रहेका उद्योग पनि ५० प्रतिशतको क्षमतामा मात्रै चलिरहेका छन् , झन भारतले २० प्रतिशत कर लगाइदिएपछि अहिले चलेका उद्योगहरु प्नि बन्द नै गर्नुपर्ने अवस्था आएको छ । उनका अनुसार , नेपालमा वार्षिक चामलको कुल खपत १८ लाख मेट्रिक टन छ । त्यो मध्ये १० लाख मेटन मात्रै यहाका उद्योगले उत्पादन गर्छन् । बाँकी ८ लाख मेटन चामल भारतबाट आयत हुने गरेको छ । यस्तै धान पनि स्वदेशको उत्पादनले नपुगेर भारतबाट वार्षिक करिब १७ लाख मेटन भारतबाटै आयात हुने गरेको छ । अर्थ मन्त्रालयको भन्सार विभागको तथ्याङक अनुसार , गत आर्थिक वर्ष २०७८०७९ मा भारतबाट नेपालमा ५ लाख मेट्रिक टन धान , ५ लाख २० हजार मेट्रिक टन चामल र ५० हजार मेट्रिक टन कनिका आयात भएको थियो । उक्त तथ्यांक अनुसार गत आर्थिक वर्षमा मात्रै कुल ४७ अर्ब ३५ करोड रुपैयाँ मुल्यको धान र चामल आयात भएको हो । अध्यक्ष गुप्ताले धान र चामलको आयातमा नेपाल पूर्ण रुपले भारत माथि नै निर्भर रहेका कारण तेस्रो मुलुकबाट धान र चामलको आयात गर्न सम्भव नभएको पनि बताए । गुप्ताले भने,' नेपालीले खाने चामल (भात) को जुन स्वाद छ त्यो जातको धान ( सोनामन्सुली, बासमती, जीरा मसिनो इत्यादि) को उत्पादन भारतबाहेक अन्य देशमा हुँदैन ,भारतमा मात्रै हुन्छ , त्यसैले हामीले चाहेर पनि ती जातका धान वा चामल अन्य देशबाट ल्याउन सम्भव छैन ।' यस्तै, भारत सरकारले शुक्रबार देखि लागू हुनेगरी कनिकाको निर्यातमा प्रतिबन्ध नै लगाउने निर्णय पनि गरेकाले यो निर्णयले यहाँका बियर, ह्वीस्कीलगायतका मदिरा र पशु दाना उत्पादन गर्ने उद्योगहरु पनि बन्द हुने अवस्थामा पुग्ने गुप्ताले बताए । कनिकाको प्रयोग बियर , ह्वस्की र पशुदाना उत्पादनमा प्रयोग हुने गर्छ । भारत सरकारको पछिल्लो निर्णयले नेपालभारत बीचको रोटी बेटीकै सम्बन्धमा असर पार्ने देखिएकाले संघले उक्त निर्णयको भत्र्सना गरेको अध्यक्ष गुप्ताले जानकारी दिए । गुप्ताले भने ,' नेपाल सरकारले भारत सरकारसँग पहल गरेर यो निर्णय सच्याउन लगाउनुपर्छ भन्ने नीजी क्षेत्रको माग छ । उनले आइतबार काठमाडौं पुगेर संघको प्रतिनिधिमण्डलले प्रधानमन्त्री , अर्थमन्त्री , उद्योगमन्त्री र भारतीय राजदूतलाई भेटेर पनि भारत सरकारको निर्णय सच्याउन आग्रह गर्ने बताए ।"
गाउँका शिक्षकलाई ल्यापटप,"नुवाकोट : आधुनिक शिक्षामा जोड दिँदै नुवाकोटको पूर्वी भेगमा रहेको एक सामुदायिक विद्यालयमा कार्यरत शिक्षकहरूलाई ल्यापटप वितरण गरिएको छ। विद्यार्थीलाई प्रभावकारी शिक्षा प्रदान गर्नुका साथै शिक्षकको पेशागत विकासका लागि बिहीबार विभिन्न विषय अध्यापन गराइरहेका कालिका मावि शिवपुरीका शिक्षकहरूलाई ल्यापटप वितरण गरिएको हो। विद्यार्थी तथा शिक्षकहरूको सिकाइ तथा क्षमता अभिवृद्धि कार्यक्रमअन्तर्गत शिवपुरी गाउँपालिका६ गुर्जेभन्ज्याङमा रहेको सो विद्यालयका १७ जना शिक्षकलाई ल्यापटप वितरण गरिएको हो। विद्यालयमा आयोजित कार्यक्रममा शिवपुरी गापा अध्यक्ष गोविन्दप्रसाद थपलियाले शिक्षकहरूलाई ल्यापटप हस्तान्तरण गरे। उनले प्रविधिको प्रयोगले आधुनिक शिक्षा प्रदान गर्न शिक्षक तथा विद्यार्थीहरूलाई सरल हुनुका साथै शिक्षक तथा विद्यार्थीको क्षमता तथा सिकाइमा प्रभावकारीता आउनेसमेत बताए। शिवपुरीमा रहेको सामुदायिक विद्यालयमा एक शिक्षक एक ल्यापटप कार्यक्रम सन्चालन गरिएको हो। ल्यापटप हस्तान्तरण कार्यक्रममा विद्यालय व्यवस्थापन समितिका अध्यक्ष दवाङ लामा, प्रधानाध्यापक कृष्णकुमार श्रेष्ठ, गापा उपाध्यक्ष वीरवहादुर तामाङलगायतले आधुनिक प्रविधिले पठनपाठन तथा अन्य कार्य गर्न शिक्षकहरूलाई सुविधा पुगेको वताए।"
नेपाली वैज्ञानिकले पाए सवा एक करोडको अनुसन्धानवृत्ति,"काठमाडौं : चीनमा कार्यरत नेपाली वैज्ञानिक डिवी कट्टेलले सवा एक करोड बराबरको अनुसन्धानवृत्ति पाएका छन्। चीनको अन्तर्राष्ट्रिय उत्कृष्ट युवा वैज्ञानिकहरूका लागि अनुसन्धान कोषबाट चिनियाँ मुद्रा सात लाख आरएमबी बराबरको अनुसन्धानवृत्ति पाएका हुन्। चीनको राष्ट्रिय प्राकृतिक विज्ञान प्रतिष्ठानको सिफारिसमा दुई वर्षका लागि अनुसन्धानवृत्ति पाएको उनले बताए। आफूले पेस गरेको परियोजना प्रस्तावमा प्रतिष्ठानबाट कठिन समीक्षा र स्क्रिनिङ प्रक्रियाहरू पार गरेपछि स्वीकृत भएको जानकारी आएको उनले बताए। तेस्रो ध्रुव क्षेत्रहरूमा जलवायु परिवर्तनशीलता, संयन्त्र, प्रक्रियाहरू र जलवायु परिवर्तनको मूल्यांकनमा अन्तर्राष्ट्रिय अनुसन्धान सहयोगका लागि खर्च गर्ने उनले बताए। उनी इन्स्टिच्युट अफ टिबिटिएन प्लेटौ रिसर्च, चाइना एकेडेमी अफ साइन्समा कार्यरत छन्।"
मन्दिरको दानपेटिका फुटाएर रकम चोरी,विराटनगर : सुनसरीको इनरुवा नगरपालिका४ मा रहेको रामजानकी गुठी मन्दिरको दानपेटिकाबाट रकम चोरी भएको छ। प्रहरीका अनुसार दानपेटिका फुटाएर एक लाख २५ हजार रुपैयाँ चोरी गरिएको हो। भक्तजनले मन्दिरका लागि दान गरेको रकम दानपेटिका नै फुटाएर चोरी गरिएको घटनामा संलग्नलाई प्रहरीले पक्राउ गरेको छ। सुनसरी प्रहरीका प्रवक्ता डीएसपी राजकुमार राईले चोरीमा संलग्न इनरुवा४ का २३ वर्षीय रोशनकुमार यादवलाई पक्राउ गरिएको बताए। राईका अनुसार गत बुधबार राति मन्दिरको दुईवटा दानपेटिका फुटाएर यादवले रकम चोरी गरेको प्रारम्भिक अनुसन्धानबाट खुलेको छ। रकम चोरी गरेपछि भारततिर भाग्न खोज्दै गर्दा यादवलाई इनरुवा३ बाट पक्राउ गरिएको सुनसरी प्रहरी प्रमुख एसपी प्रभुप्रसाद ढकालले जानकारी दिए। उनका अनुसार चोरीमा संलग्नको पहिचान एवं पक्राउका लागि विशेष टोली परिचालन गरिएको थियो। चोरी गरेको नगदसहित यादव पक्राउ परेको एसपी ढकालले बताए। प्रहरीले उनीविरुद्ध चोरी मुद्दा चलाउन बिहीबार अदालतबाट म्याद थप गरेर घटनाको बाँकी अनुसन्धान अघि बढाएको छ। पक्राउ परेका यादव लागुऔषधका दुर्व्यसनी रहेको प्रारम्भिक अनुसन्धानबाट खुलेको छ। साथै इनरुवा क्षेत्रमा भएका चोरीका विभिन्न घटनामा उनको संलग्नता देखिएको प्रहरीले जनाएको छ।
पहाडी क्षेत्रमा बढी संक्रमित,"प्रदेश १ का तराईमा मात्रै नभई पहाडी जिल्लामा पनि डेंगुको संक्रमण बढ्दै गइरहेको छ। तराईका जिल्लाको तुलनामा पहाडमा संक्रमित धेरै भेटिएको जिल्लाका तथ्यांकले पुष्टि गर्छ। प्रदेशका १४ वटै जिल्लामा संक्रमित भेटिएको प्रदेशको स्वास्थ्य मन्त्रालयले जनाएको छ। मन्त्रालयका अनुसार पहिलोपटक २०७८ माघ ८ गते मोरङमा दुई जनामा डेंगुको संक्रमण पुष्टि भएको थियो। त्यसयता डेंगुबाट संक्रमित हुनेको संख्या २ सय २१ पुगेको प्रदेशका स्वास्थ्य सचिव डा अनुज भट्टचनले जानकारी दिए। सचिव भट्टचनका अनुसार पहाडी जिल्ला तेह्रथुममा सबैभन्दा धेरै ८८ जनामा संक्रमण पुष्टि भएको छ। जनघनत्व धेरै भएको म्याङलुङ र फेदापमा डेंगुका बिरामी बढी छन्। तेह्रथुमपछि संखुवासभामा ५७, भोजपुरमा १५, झापामा १२, मोरङमा ११, ओखलढुंगामा १०, सुनसरी र खोटाङमा ६६, इलाममा ५, धनकुटामा ४, उदयपुरमा ३, सोलुखुम्बुमा २ तथा ताप्लेजुङ र पाँचथरमा ११ जनामा डेंगु संक्रमण पुष्टि भएको छ। तराईको तुलनामा पहाडमा डेंगुका बिरामी बढी भेटिनु सामान्य विषय होइन। यसअघि तराईमा डेंगुका बिरामी धेरै भेटिने गरेका थिए, उनले भने। पहाडमा पनि तापक्रम बढ्दै जानुले डेंगु सार्ने मच्छरका लागि अनुकूल वातावरण बन्दा संक्रमित धेरै भेटिन थालेको हुनसक्ने उनको अनुमान छ। प्रदेशका स्वास्थ्यमन्त्री जयराम यादवले डेंगुको संक्रमण बढेसँगै बिरामीको उपचारलाई प्रभावकारी बनाउन जिल्ला अस्पताल तथा स्वास्थ्य संस्थाहरूलाई निर्देशन दिइएको बताए। कोसी अस्पताल विराटनगरका मेडिकल सुपरिटेन्डेन्ट डा लक्ष्मीनारायण यादवले डेंगु सार्ने मच्छर दिनको समयमा बढी सक्रिय हुने बताए। डेंगु लागेका बिरामीलाई १ सय ४ डिग्रिसम्म ज्वरो आउने, वाकवाकी लाग्ने, वान्ता हुने, टाउको, आँखा, पेट तथा शरीर दुख्ने, झाडापखाला हुने, रक्तचाप कम हुँदै जाने र प्लेटलेट काउन्ट घट्दै जानेलगायतका लक्षण देखिने यादवको भनाइ छ। अस्पतालका वरिष्ठ फिजिसियनसमेत रहेका उनले प्लेटलेट काउन्ट घट्दै जाँदा शरीरका विभिन्न भागबाट रगत बग्न सक्नेसमेत बताए। बागमतीमा बिरामीको चाप बागमती प्रदेशका अस्पतालहरूमा डेंगु संक्रमितको चाप बढेको छ। प्रदेशका १३ जिल्लामध्ये रसुवा मात्रै डेंगुको संक्रमण फेला परेको छैन। बागमतीको सबैभन्दा बढी ललितपुरमा संक्रमित छन्। प्रदेश स्वास्थ्य निर्देशनालयका निर्देशक महेश्वर श्रेष्ठका अनुसार संक्रमित संख्याको आधारमा काठमाडौं दोस्रो र मकवानपुर तेस्रो जिल्ला हो। बुधबार साँझसम्म मकवानपुरमा मात्रै डेंगुको सक्रिय संक्रमित संख्या ७ सय ५६ पुगेको थियो। मकवानपुरमा दैनिक ६० जनामा संक्रमण पुष्टि भएको छ। संक्रमितमध्ये अधिकांश बालबालिका छन्। संक्रमणका कारण अस्पताल भर्ना हुनेमा बालबालिका र वृद्धवृद्धाको संख्या धेरै भएको हेटौंडा अस्पताल व्यवस्थापन समितिका सदस्य उत्सव चौलागाईंले बताए। झन्डै डेढदेखि दुई सयको संख्यामा परीक्षण गर्दा १६ देखि २० जनामा डेंगु पुष्टि भइरहेको छ, उनले भने। निकै जटिल अवस्थाका बिरामीहरूलाई काठमाडौंको त्रिवि शिक्षण अस्पताल, वीर अस्पताल, टेकुस्थित शुक्रराज ट्रपिकल सरुवा रोग अस्पताल र चितवनको भरतपुर सरकारी अस्पतालमा रिफर गरिँदै आएको छ। हेटौंडा अस्पतालमा डेंगु परीक्षणको लागि किट पर्याप्त छैन। दैनिक २ सय किट खपत भइरहेको छ। तर, यो पर्याप्त भने छैन, चौलागाईंले भने। गण्डकीको ११ जिल्लामा संक्रमित साउनयता पोखराको मणिपाल शिक्षण अस्पतालमा डेंगुका ४ जना बिरामी आए। पश्चिमाञ्चल क्षेत्रीय अस्पतालमा डेंगुका त्यति नै बिरामी पुगे। डेंगु लागेर पनि अस्पताल नजाने धेरै छन्। प्रदेश स्वास्थ्य निर्देशनालयका निर्देशक डा खिम खड्काले गण्डकी प्रदेशभरका ११ जिल्लामा डेंगुका सय बिरामी अस्पतालमा आएको बताए। उनका अनुसार सबैभन्दा धेरै लमजुङमा १५ जना बिरामी फेला परेका छन्। पोखरा महानगरपालिकाको स्वास्थ्य महाशाखाका जनस्वास्थ्य निरीक्षक राजेन्द्र रेग्मी कोभिड र डेंगुलगायत संक्रामक रोग नियन्त्रणका लागि यो आर्थिक वर्षमा महानगरपालिकाले ३५ लाख रुपैयाँ विनियोजन गरेको जानकारी दिए। केही समयअघि पोखरा १७ छोरेपाटनमा डेंगुका २ बिरामी फेला परेपछि त्यो क्षेत्रमा लामखुट्टेका बासस्थान खोज्दै लार्भा नष्ट गरिएको उनले सुनाए। डेंगुलगायत किटजन्य रोग नियन्त्रणका लागि पोखरा महानगरपालिकालाई यो वर्ष संघीय सरकारले ५ लाख ७० हजार रुपैयाँ बजेट विनियोजन गरेको रेग्मीले बताए। तर, महानगरकै ३५ लाख र यो पैसा खर्च गरी डेंगु सचेतना तथा लामखुट्टेको बासस्थान एवं लार्भा नष्टको कार्यक्रम पोखरामा सुरु भइसकेको छैन। लुम्बिनीमा दैनिक थपिँदै संक्रमित लुम्बिनीमा डेंगुका संक्रमित दैनिक थपिँदैछन्। तर, यो रोग नियन्त्रणका लागि कुनै अभियान सञ्चालन गरिएको छैन। लुम्बिनी प्रादेशिक अस्पताल र यहाँका निजी अस्पतालमा गरी करिब एक सय हाराहारीको संख्यामा बिरामी उपचाररत छन्। डेंगुले सताएर घरमै आराम गरिरहेकाहरूको संख्या पनि उत्तिकै छ। बुटवल उपमहानगरपालिकाका शिक्षा तथा जनसंख्या महाशाखा प्रमुख मित्रमणि खनालले लार्भा खोज र नष्ट गर अभियान विद्यालय केन्द्रित गरेको दाबी गरे पनि उक्त कार्यक्रम विद्यालयमा पुगेको छैन्। विद्यालय केन्द्रित भनिएको कार्यक्रमबारे उनले स्पष्ट जानकारी दिन सकेनन्। यसबारेमा डिटेल बुझ्न युवराज पाण्डेजीलाई सोँध्नुस् न, उनले भने, म अहिले कार्यक्रममा छुँ। भोलि कुरा गरौँला है। उनी नगरवासीको स्वास्थ्यबारे संवेदनशील भएनन्। जनस्वास्थ्य शाखाका युवराज पाण्डेले पनि डेंगु रोग नियन्त्रणका बारेमा उपमहानगरपालिका क्षेत्रमा गरिएका कामका बारेमा यथेष्ट विवरण बताउन सकेनन्। उनले प्रेस सल्लाहकार सिपी खनाललाई यसबारेमा बुझ्नु भन्दै तर्किए। खनाल र पाण्डेको गैरजिम्मेवार प्रतिक्रियाले पनि सहजै अनुमान लगाउन सकिन्छ यहाँ डेंगु रोग नियन्त्रणसम्बन्धी ठोस काम भएको छैन। बुटवल उपमहानगरपालिका१९ मा रहेको नहरपुर माध्यमिक विद्यालयका प्रधानाध्यापक धनीश्वर गौतमले डेंगु रोग नियन्त्रणसम्बन्धी उपमहानगरले हालसम्म कुनै कार्यक्रम विद्यालयमा नल्याएको प्रतिक्रिया दिए। विद्यालयमा कुल १ हजार ३ सय ५० जना विद्यार्थी छन्। विपद् व्यवस्थापन र स्वास्थ्य तथा जनसंख्या क्षेत्रमा करोडौं बजेट विनियोजन गर्ने उपमहानगरले विपद्को बेला ठोस कार्यक्रम नगरेको नागरिकहरूले गुनासो गरेका छन्। बुटवल१३ बेलवास झोलुंगेपुलस्थित हरियाली पथमा डेंगुका बिरामी नभएको घर भेटिँदैनन्। डेंगुका बिरामी दिनानुदिन बढ्दै गएपछि स्थानीयवासी मिलेर आफैंले लार्भा खोज र नष्ट गर अभियान सञ्चालन गरेको स्थानीय ऋषि आजादले जानकारी गराए। बुटवलका गोलपार्क, मिलनचोक, योगीकुटी, कालिकानगर, देविनगरलगायत क्षेत्रबाट दिनुहँ डेंगुका बिरामीहरू आइरहेको लुम्बिनी प्रादेशिक अस्पतालका फिजिसियन डाक्टर शम्भु खनालले जानकारी गराए। कर्णालीका बाक्लो बस्तीमा बढी संक्रमित कर्णालीका जिल्लाहरूमा पछिल्लो समय डेंगुको संक्रमण बढेको छ। दैनिकजसो डेंगुका बिरामीहरू अस्पताल र मेडिकलमा उपचारका लागि पुग्न थालेका हुन्। प्रदेश राजधानी सुर्खेत सबैभन्दा बढी जोखिममा छ। बाक्लो बस्ती र सहरीकरणका कारण सुर्खेतमा डेंगु फैलिएको स्वास्थ्य विज्ञ बताउँछन्। जिल्ला जनस्वास्थ्य कार्यालय सुर्खेतका अनुसार साउन र भदौमा मात्र जिल्लामा डेंगुका दुई सय जना बिरामी फेला परेका छन्। यो तथ्यांक अस्पतालमा उपचारका लागि आएका र परीक्षण गरिएका बिरामीहरूको मात्र हो। कतिपय बिरामीहरूले परीक्षण नगराएकाले यो संख्या अरू बढी हुनसक्ने स्वास्थ्यकर्मीहरू बताउँछन्। जिल्ला जनस्वास्थ्य कार्यालय सुर्खेतका फोकलपर्सन उदय विसी भने, डेंगुको संक्रमण बढ्दो छ। यो साउन र भदौमा मात्र जिल्लामा दुई जना बिरामी फेला परे। यसको संक्रमण अझ बढ्दो क्रममा छ, ज्वरोका बिरामीहरू उपचारका लागि आउनेक्रम रोकिएको छैन। प्रदेश स्वास्थ्य सेवा निर्देशनालयका अनुसार प्रदेश कालिकोट, रुकुमपश्चिम र सल्यानलगायतका जिल्लामा पनि डेंगुका बिरामीहरू बढ्न थालेको जनाएको छ। संक्रमण बढ्न थालेपछि निर्देशनालयले जोखिमयुक्त जिल्लाहरूमा सतर्कता अपनाउन र जनचेतनामूलक कार्यक्रम सञ्चालन गरिने जनाएको हो। बैतडीमा डेंगु र स्क्रब टाइफस बैतडीमा पनि डेंगु र स्क्रब टाइफसका बिरामीहरू भेटिन थालेका छन्। पछिल्लो एक साताको अवधिमा बैतडीमा ६ जनामा डेंगु देखिएका जिल्ला अस्पताल बैतडीले जनाएको छ। ६ जनामा डेंगु देखिएकोमा ३ जनालाई थप उपचारका लागि धनगढी रेफर गरिएको जिल्ला अस्पताल बैतडीका प्रमुख, मेडिकल सुरेपरिटेन्डेन्ट डा दिपेश श्रेष्ठले जानकारी दिए। तराईका जिल्लामा मात्रै नभई पहाडी जिल्लामा पनि यसको संक्रमण बढ्दो रूपमा देखिनु खतराको संकेत रहेको उनले बताए। पछिल्लो समयमा स्क्रब टाइफस र डेंगुका बिरामीहरू दिनहँु बढ्दै गएको स्वास्थ्य कार्यालय बैतडीले जनाएको छ। स्क्रब टाइफसका बिरामीहरू पनि दिनहँु बढ्दै गएको स्वास्थ्य कार्यालय बैतडीका प्रमुख योगेश भट्टले बताए। किटजन्य रोग नियन्त्रणका लागि सचेतनामूलक कार्यक्रमका लागि वर्षैपिच्छे बजेट आइरहने गरेको छ। संघीय तथा प्रदेश सरकारबाट सचेतनामूलक कार्यक्रमका लागि मात्रै बजेट आउने गरेको स्वास्थ्य कार्यालय बैतडीका सूचना अधिकारी बिपिन लेखकले जानकारी दिए। किशोर बुढाथोकी विराटनगर केशवशरण लामिछाने पोखरा ललितबहादुर बुढा सुर्खेत केशरराज क्षेत्री बुटवल कृष्ण बिष्ट बैतडी बलराम पुडासैनी हेटौंडा"
