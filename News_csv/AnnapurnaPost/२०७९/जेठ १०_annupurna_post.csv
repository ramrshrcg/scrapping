शीर्षक,विवरण
थप १६ जनामा कोरोना पुष्टि,काठमाडौं : देशभर पछिल्लो २४ घण्टामा थप १६ जनामा कोरोना भाइरस सङ्क्रमण पुष्टि भएको छ। सो अवधिमा दुई हजार ९२० को नमूना परीक्षण गरिएको थियो। एक हजार ९९८ ले पिसिआर र ९२२ जनाको एन्टीजेन विधिबाट परीक्षण गरिएको स्वास्थ्य तथा जनसङ्ख्या मन्त्रालयले जनाएको छ। सो अवधिमा ११ जना कोरोना भाइरसबाट सङ्क्रमणमुक्त भएका छन्। यससँगै सङ्क्रमण मुक्त हुनेको सङ्ख्या नौ लाख ६७ हजार दुई पुगेको छ। सङ्क्रमणमुक्त हुने दर ९८ दशमलव आठ प्रतिशत रहेको मन्त्रालयले जनाएको छ। पछिल्लो २४ घण्टामा २० हजार ८९० ले कोभिडविरुद्धको खोप लगाएका छन्। हाल सक्रिय सङ्क्रमितको सङ्ख्या १३३ रहेको छ। अहिलेसम्म कोरोनाबाट मृत्यु हुनेको सङ्ख्या ११ हजार ९५२ पुगेको छ। होम आइसोलेशनमा १३३ जना सङ्क्रमित रहेका छन्।
मूल्यवृद्धिको विरोधमा अनेरास्ववियु र युवा संघद्वारा रसुवामा प्रदर्शन,"रसुवा : वर्तमान सरकारले पेट्रोलियम पदार्थमा मूल्यवृद्धि गरेको विरोधमा नेकपा एमाले निकट अनेरास्ववियु र राष्ट्रिय युवा संघले रसुवामा प्रदर्शन गरेको छ। पेट्रोलियम पदार्थ, खाद्यान्नलगायत अतिआवश्यक वस्तुमा मूल्यवृद्धि भएको विरोधमा प्रदर्शन गरेको हो। जिल्ला सदरमुकाम धुन्चेमा भएको प्रदर्शनमा प्रदर्शनकारीले अति बढ्यो महंगी बाच्नलाई गाह्रो भो, पेट्रोलियम पदार्थमा गरिएको मूल्यवृद्धि फिर्ता गर लगायतका नारा लेखिएका प्लेकार्ड बोकेका थिए। प्रदर्शनमा राष्ट्रिय युवा संघ नेपालका केन्द्रीय सदस्य सञ्जन लामा, संघकै केन्द्रीय सदस्य दिपक लामा, रोसन तामाङ, एमालेको जिल्ला कमिटी सदस्य रामकुमार न्यौपानेलगायतको सहभागिता रहेको थियो। नेपाल आयल निगमले गएको आइतबार राति १२ बजेदेखि लागू हुने गरी पेट्रोलियम पदार्थको मूल्य बढाएको थियो। निगमले पेट्रोल, डिजेल, मट्टितेल र हवाई इन्धन (आन्तिरिक) मा प्रतिलिटर १० रुपैयाँ र खाना पकाउने एलपी ग्यासमा प्रतिसिलिन्डर २ सय रुपैयाँ बढाएको छ।"
जनमतका आधारमा एमाले पहिलो दल : उपमहासचिव रिमाल,"नुवाकोट : नेकपा एमालेका उपमहासचिव विष्णु रिमालले स्थानीय तहको निर्वाचनमा आफ्नो दलले निकै राम्रो मत ल्याएको बताएका छन्। सिट, जितहार प्राविधिक विषय हो, समग्र मतदाताले व्यक्त गरेको जनमतले एमालेलाई पहिलो दलमा स्थापित गराएको रिमालले दावी गरेका छन्। रसुवाको धुन्चेमा मंगलबार नेकपा एमालेवाट निर्वाचित स्थानीय तहका जनप्रतिनिधिहरुलाई स्वागत तथा सम्मानमा आयोजित कार्यक्रममा प्रमुख अतिथी उपमहासचिव रिमालले देशमा एमालेले ४९ लाख पाँचसय मत प्राप्त गरिसकेको अवस्थामा यो मत अरु दलको भन्दा धेरै रहेको बताए। केही सिटमा एमाले पराजित भएपनि समग्रमा पाएको मतलाई हेर्दा सत्तारुढ दलको घेरावन्दीकाबीच एमालेले पाएको जनताको समर्थन ठूलो रहेको रिमालको भनाई छ। स्थानीय तहमा दलहरुले पाएको जनमतलाई आधार बनाउँदा बाम गठबन्धनको विषय फेरि एकपटक बहसको लागि आएको ठहर गर्दै उपमहासचिव रिमालले अबको निर्वाचनमा बाम तालमेलको विषयलाई छलफलमा अगाडि लयाउन सकिने बताए। रिमालले देशमा कांग्रेसको भन्दा कम्युनिष्टको जनमत बढी रहेको र त्यसमा पनि नेकपा एमाले पहिलो रहेका कारण सम्मानजनक रुपमा बाम तालमेलको विषय अब बहसको विषयमा प्रवेश गरेको बताए। सोही कार्यक्रममा एमाले स्थायी कमिटी सदस्य तथा बागमति प्रदेश इन्चार्ज काशीनाथ अधिकारीले नेकपा एमाले सत्तारुढ दलहरुले गरेको चुनावी गठबन्धनसंग नआत्ति यत्ति धेरै जनसमर्थन पाउनु सफलता रहेको बताए। सत्तारुढ दलहरुले एमालेलाई चुनावमा घेराबन्दी गरेका, स्थानीय चुनावमा जनमतको मसि सुक्न नपाउँदै व्यापक रुपमा मूल्यवृद्धि गरेर जनताको अपमान गरेको आरोप लगाएका छन्। कार्यक्रममा एमाले पोलिटव्युरो सदस्य विनोद श्रेष्ठले यो चुनाववाट एमाले खुम्चियो भन्नु र हात्ति दुव्लायो भन्नु एकै रहेको बताए।"
नीति तथा कार्यक्रम सुधारात्मक परम्परावादी भयो : बाबुराम भट्टराई,"काठमाडौं : जनता समाजवादी पार्टीका संघीय परिषद् अध्यक्ष एवं पूर्वप्रधानमन्त्री डा बाबुराम भट्टराईले सरकारको नीति तथा कार्यक्रम समग्रमा सकारात्मक रहेको बताएका छन्। केही महत्तवपूर्ण सुधारको संकेत गरिएको छ। केही नयाँ कुरा र प्राथमिकताका कुराहरु सकारात्मक छन्, उनले संसद भवनमा सञ्चारकर्मीसँग भने। तर सामान्य सुधारले नेपालको अहिलेको गम्भीर समस्यालाई नपुग्ने उनको भनाइ छ। तिनको समाधान गर्ने हो भने आँट गर्नुपर्छ भन्ने मेरो सुझाव थियो। त्यसअनुसार आउन सकेन। सायद चुनावी वर्ष भएकाले आँट पनि गर्दैनन्। केही पपुलिस्ट योजना केही सुधारका कुराहरु गर्ने बाध्यता होला। सुधारात्मक छ। तर अपर्याप्त छ भन्ने मेरो भनाइ हो, उनले भने। उनले नीति कार्यक्रम नै लामो र ठूलो भएको बताए। बजेटमा आउने कुरा पनि यहाँ राखियो। सुधारात्मक परम्परावादी भयो, उनले भने।"
फेरि बढ्यो सार्वजनिक सवारी साधनको भाडा (भाडा दरसहित),काठमाडौं : सरकारले सार्वजनिक सवारी साधनको भाडा बढाएको छ। अन्तर प्रदेशमा सञ्चालित सार्वजनिक सवारीमा भाडा बढेको यातायात व्यवस्था विभागले जनाएको छ। विभागले मंगलबारबाट लागू हुनेगरी भाडा वृद्धि गरीएको जनाएको छ। विभागले सूचना जारी गर्दै पेट्रोलियम पदार्थको मूल्य बढेसँगै स्वचालित प्रणालीअनुसार भाडा वृद्धि भएको जनाएको छ। यात्रुवाहक सवारी साधनमा २ दशमलव १ प्रतिशतले भाडा बढेको हो।
कांग्रेस केन्द्रीय सदस्य वाग्लेसहित आठ जनालाई कारबाही,"काठमाडौं : नेपाली कांग्रेसका केन्द्रीय सदस्य एवं संविधान सभासदस्य धुरव वाग्लेसहित आठ जनालाई कारबाहीका लागि सिफारिस गरिएको छ। व्यास नगरपालिका५ को वडा कार्यसमितिको बैठकले कारबाहीका लागि व्यास नगर समितिलाई सिफारिस गर्ने निर्णय गरेको हो। पार्टीका केन्द्रीय सदस्य ध्रुव वाग्ले, महाधिवेशन प्रतिनिधि मोहनकुमार श्रेष्ठ, प्रदेश प्रतिनिधि सुलोचना गौतम, क्षेत्रीय प्रतिनिधि गङ्गाबहादुर राना, भीमकुमार श्रेष्ठ, व्यास५ का वडा कार्यसमिति सदस्य पविन्द्र खनाल, दीपेन्द्र खनाल र विश्वराज खनाललाई कारबाहीका लागि सिफारिस गरिएको छ। व्यास५ का वडा सभापति सुरबहादुर थापा, उपसभापति ईश्वरीराज वाग्ले, सचिव सुरेन्द्र खनाल, मुन्नी शाही र सहसचिव भरतप्रसाद खनाललगायतको टोलीले आज व्यास नगर सभापति सूर्यचन्द्र हड्खलेलाई कारबाहीका लागि सिफारिस पत्र हस्तान्तरण गरेका हुन्। गत वैशाख ३० गते भएको स्थानीय तहको निर्वाचनमा उनीहरूले नेपाली कांग्रेस व्यासका प्रमुख, उपप्रमुख र व्यास५ का आधिकारिक उम्मेदवारलाई पराजित गर्न सक्रिय भूमिका खेलेको बताइएको छ। पार्टीको साधारण सदस्यतासमेत नरहने गरी कारबाही गर्न उक्त सिफारिस पत्रमा उल्लेख गरिएको छ। रासस"
गौतमबुद्ध अन्तर्राष्ट्रिय रङ्गशाला सरकारले बनाउने,काठमाडौं : चितवनस्थित गौतमबुद्ध अन्तर्राष्ट्रिय क्रिकेट मैदानको बाँकी काम सरकारले गर्ने भएको छ। राष्ट्रपति विद्यादेवी भण्डारीले आज सङ्घीय संसद्को संयुक्त बैठकमा प्रस्तुत गरेको आगामी आवको नीति तथा कार्यक्रममा गौतमबुद्ध अन्तर्राष्ट्रिय रङ्गशाला निर्माणको बाँकी कामलाई पूर्णता दिन सरकारले समन्वय र सहजीकरण गर्ने बताए। त्यसैगरी गैँडाकोटमा बिपी कोइराला अन्तर्राष्ट्रिय खेल ग्राम निर्माण गरिने छ भने कैलालीको फाप्ला अन्तर्राष्ट्रिय क्रिकेट मैदानको विषयलाईसमेत नीति तथा कार्यक्रममा समेटिएको छ। सरकारले प्रत्येक प्रदेशमा कम्तिमा एक खेल प्रशिक्षक सुविधासहितको अन्तर्राष्ट्रियस्तरको रङ्गशाला निर्माण गर्दै जाने नीति लिएको छ । मुलुकका सबै स्थानीय तहमा खेल ग्राम निर्माण गर्दै लैजाने सरकारको योजना छ। राष्ट्रपति भण्डारीले पेश गरेको नीति तथा कार्यक्रममा खेलकुद विश्वविद्यालयको सम्भाव्यता अध्ययन गरी निर्माणको आवश्यक प्रक्रिया अघि बढाइने उल्लेख छ। पर्वतीय खेलकुदलाई अघि बढाउनका लागि अन्तर्राष्ट्रिय प्रतियोगिताको आयोजना गरिनेछ। रासस
प्रेमगञ्जको गीत तरबार सार्वजनिक,"काठमाडौं : भदौ ३ गते रिलिज हुने चलचित्र प्रेमगञ्जको तरवार बोलको गीत मंगलबार राजधानीमा सार्वजनिक गरिएको छ। जो जीवनमा छ ऊ मनमा छैन, जो मनमा छ ऊ जीवनमा छैन भन्ने मूल विषयलाई चलचित्रमा समेटिएको छ। चलचित्रका निर्देशक परिच्छेद सेनले प्रेमगञ्जमा चारवटा गीत भएको जानकारी दिए। पुरुषोत्तम ढुंगेलको गीत र किरण भुसालको संगीतमा बनेको गीतमा दीक्षा थापा र सुरज शाही ठकुरीको आवाज छ। गीतमा वेनिसा हमाल, तेज गिरी र सम्पदा बानियाँको अभिनय छ।"
"एमालेले भन्यो : नीति तथा कार्यक्रम गन्तव्यहीन दस्तावेज, मुलुक डरलाग्दो संकटमा जान्छ","काठमाडौं : नेकपा एमालेका उपमहासचिव प्रदीप ज्ञवालीले गठबन्धन सरकारको नीति तथा कार्यक्रम इतिहासमा सबैभन्दा कमजोर र फितलो नीति कार्यक्रम भएको टिप्पणी गरेका छन्। जसलाई सत्ता पक्षलेसमेत समर्थन गर्न सकेन। सत्ता गठबन्धनबाट एउटा ताली बजेन। उहाँहरुलाईसमेत यसलाई समर्थन गर्ने कुनै आधार पाउन सकेनन्, संसद भवनमा सञ्चारकर्मीसँग कुरा गर्दै ज्ञवालीले भने। देश अत्यन्त संकटमा हुँदा पनि नीति कार्यक्रम देशको समस्यासँग पूर्णतया बेखबर रहेको उनको आरोप छ। जे नीति भनेर ल्याइएको यसले अहिलेको संकटलाई रत्तिभर पनि समाधान गर्दैन। एउटा दिशाहीन, गन्तव्यहीन दस्तावेज हो, उनले भने। एमाले सचिव योगश भट्टराईले नीति कार्यक्रम परम्परागत रहेको बताए। नयाँ कुराहरु छैन। नयाँ सपनाहरु छैन। देशवासीहरुलाई अपिल गर्ने योजनाहरु छैन। कुनै उत्साह पनि दिएको छैन। सपनाविहीन, उद्देश्यविहीन, गन्तव्यविहीन र यथास्थितिवादी नीति कार्यक्रम छ, उनले भने। आर्थिक संकट मुलुकमा रहेका बेला त्यसलाई सम्बोधन गर्नेगरी कुनै कार्यक्रम नआएको र आउँदो वर्ष मुलुक डरलाग्दो संकटमा जाने अवस्था आउने उनले बताए। नीति कार्यक्रम समयको बर्बादी भएको उनले बताए। एमाले उपाध्यक्ष रहेका पूर्वअर्थमन्त्री सुरेन्द्र पाण्डेले पनि वर्तमान नीति तथा कार्यक्रमले समस्या समाधान गर्न नसक्ने बताए। अर्थतन्त्र कमजोर रहेका बेला गठबन्धन सरकारको नीति कार्यक्रमले निराश बनाएको उनको भनाइ छ।"
"ललितपुरमा दोस्रो इनिङका लागि चुनिए चिरिबाबु, प्रतिद्वन्द्वी व्यन्जनकारले दिए बधाई",काठमाडौं : ललितपुर महानगरपालिकाको मेयरमा नेपाली कांग्रेसका उम्मेदवार चिरिबाबु महर्जन विजयी भएका छन्। निकटतम प्रतिद्वन्द्वी नेकपा एमालेका हरिकृष्ण व्यन्जनकारलाई १८ हजार १६२ मतान्तरले पराजित गर्दै चिरिबाबु दोस्रो कार्यकालका लागि मेयर चुनिएका हुन्। कुल ८६ हजार ५४० मत खसेकोमा महर्जनले ४२ हजार ७२२ मत प्राप्त गरे भने व्यञ्जनकारले २४ हजार ५६० मत ल्याए। चिरिबाबुको जितमा समर्थकले विजयी जुलुस निकालेका छन्। चिरिबाबुको विजय जुलुसमा प्रतिद्वन्द्वी एमाले उम्मेदवार व्यन्जनकार पनि सहभागी भएका थिए। उनले चिरिबाबुलाई बधाई दिँदै कार्यकाल सफलताको शुभकामना दिए। व्यन्जनकार तिनै हुन् जसलाई अघिल्लो पटक पनि चिरिबाबुले हराएका थिए। तर त्यतिबेला ३२६ मतको मात्र रहेको मतान्तरलाई यसपालि चिरिबाबुले निकै फराकिलो झण्डै दोब्बर कायम गरेका छन्। मंगलबार साँझ विजयी जुलुसमा सञ्चाकर्मीसँग कुरा गर्दै चिरिबाबुले यो कार्यकाल अझ बढी काम गर्ने बताए। उनले काठमाडौं महानगरपालिकामा जित सुनिश्चित गरेका मेयर बालेन्द्र साहसँग पनि सहकार्य गर्ने बताए। ललितपुरको उपमेयरमा भने नेकपा एमालेकी मञ्जली शाक्य निर्वाचित भएकी छन्। निकटतम् प्रतिद्वन्द्वी माओवादी केन्द्रका बाबुराज बज्रचार्यलाई ६ हजार ३३२ मतान्तरले पराजित गर्दै मञ्जली उपमेयरमा विजयी भएकी हुन्। शाक्यले २५ हजार ८४ मत प्राप्त गर्दा बज्रचार्यले १८ हजार ७५२ मत ल्याए। एमालेकी शाक्यले पनि मेयर निर्वाचित चिरिबाबुसँगै विजयी जुलुसमा सहभागी भएकी थिइन्।
बाघको आक्रमणमा परि एक महिलाको मृत्यु,गुलरिया : बाख्रा चराउन गएकी महिलाको पाटेबाघको आक्रमणमा परि मृत्यु भएको छ। बर्दियाको खाताजैविक मार्गमा अवस्थित जन जागृती सामुदायिक वन मधुवन २ मा बाख्रा चराउने क्रममा मधुवन कोठियागाउँ निवासी ४७ वर्षिया कौशिला पालको मृत्यु भएको हो। ४७ वर्षिया पालको बाख्रा चराउने क्रममा मंगलबार बेलुकी पाटेबाघको आक्रमणमा परि मृत्यु भएको डिभिजन वन कार्यालय बर्दियाका प्रमुख प्रविण विडारीले जानकारी दिए। घटनास्थलमा सुरक्षाकर्मीलगायत बनको टोली पुगेर मुचुल्का गरी शव पोष्टमार्टमको तयारी गरेको बताए।
चुनाव भइरहेकाले बजेट कार्यान्वयनको पक्ष अलि कमै होला : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले नीति तथा कार्यक्रमले सबै समस्यालाई सम्बोधन गरेको दाबी गरेका छन्। संसद भवनमा सञ्चारकर्मीसँग कुरा गर्दै अध्यक्ष नेपालले नीति तथा कार्यक्रमले युवाहरुलाई अगाडि बढाएको र सामाजिक सुरक्षा व्यवस्थापन गरेको बताए। चुनाव लक्षित नीति कार्यक्रम र बजेट भए पनि सरकारले बजेट पाँच वर्षलाई ध्यानामा राखेर ल्याउनुपर्ने बताए। बजेट पेस गर्नैपर्ने भएकाले पञ्चवर्षीय नै बनायौं, उनले भने। अध्यक्ष नेपालले मंसिरदेखि फागुनमा चुनाव भइरहेकाले बजेट कार्यान्वयनको पक्ष अलि कमै होला, नेता नेपालले थपे। नीति कार्यक्रमले आफूहरुको मान्यता र धारणालाई अघि सारेको उनको भनाइ छ। जनताको भावनालाई सम्बोधन गरेको छ। अहिलेको समस्यालाई सम्बोधन गरेको छ। किनभने महिला, दलित, सीमान्तकृत समस्या, राज्य, समाज र जनताका सबै समस्यालाई सम्बोधन गरेको छ, उनले भने। नीति कार्यक्रममा कतिपय कमजोरी हुनसक्ने भए पनि आधारभूत रुपमा ठिक रहेको उनको भनाइ छ।"
चुनावमा खर्चिएको रकम सरकारले महंगी बढाएर जनतासँग असुल्दै : अध्यक्ष यादव,"महोत्तरी : चुनावमा खर्चिएको रकम सरकारले महंगी बढाएर जनतासँग असुली गर्दै आएको जनता समाजवादी पार्टीका अध्यक्ष उपेन्द्र यादवले बताए। मंगलबार महोत्तरीको गौशालामा आयोजित नवनिर्वाचित जनप्रतिनिधि सम्मान एवं पार्टी प्रवेश कार्यक्रमलाई सम्बोधन गर्दै अध्यक्ष यादवले चुनावको नाममा राज्यको ढृकुटी खालि भईसकेकोले अब सरकारले जनताबाट महंगीको नाममा रकम असुलेर सो पूर्ति गर्न लागेको आरोप लगाएका छन्। पूर्व उपप्रधानमन्त्रीसमेत रहेका अध्यक्ष यादवले भने, पछिल्लो समयमा निर्वाचनको क्रममा उम्मेदवारहरु पैसाको खोलो बगाएको छ। जसको कारण देशमा पैसाको अभाव सिर्जना भएको हो। त्यसमाथि सरकारले महंगीको नाममा सर्वसधारण जनतालाई थप पीडामा पार्दै आएका छन्। एक अर्को प्रसंगमा अध्यक्ष यादवले जनमैत्री विकासको गतिविधि बढाएर संघियतालाई थप मजबुत हुने किसिमको भूमिका प्रस्तुत गर्नका लागि आग्रह गरेका छन्। मुख्यतः शिक्षा, स्वास्थ्य, रोजगारीको अवसर सिर्जना गरेर देशमा समृद्धि ल्याउन सक्ने वातावरण निर्माण गर्नुपर्ने आवश्यकता उपर जोड दिएका छन्। देशमा बढ्दै गएको लुटतन्त्र र भ्रष्टचारजस्ता गतिविधिलाई रोक्न अख्यितार असफल भईसकेको समयमा जनलोकपाल गठन गर्नुको विकल्प नरहेको अध्यक्ष यादवले स्पष्ट पारेका छन्। उनले भने, आफ्नो पार्टीले समृद्धि नेपाल निर्माणका लागि हरसम्भव प्रयासरत रहेको छ। समय समयमा आफूहरुले जनपक्षिय विकासमैत्री सुशासन स्थापना गर्नका लागि सरकारसँग माग गर्दै आएका छौं। नेपाली कांग्रेसका प्रदेश सदस्य रहेका नेता रामश्रृष्ठ महतो पार्टी परित्यागगरी जनता समाजवादी पार्टीमा प्रवेश गरेका हुन्। दुई सयको संख्यामा नेता कार्यकर्ता अन्य पार्टी परित्याग गरी जनता समाजवादी पार्टीमा प्रवेश गरेको नगरअध्यक्ष कुमरकान्त झाले बताए। कार्यक्रममा पूर्व स्वास्थ्य राज्यमन्त्री डा सुरेन्द्र कुमार यादव, मधेश प्रदेशका पूर्वमन्त्री सरोजसिंह कुशवाहा लगायतका नेता कार्यकर्ताहरुको उपस्थिति रहेको थियो।"
पहिलो निर्णय नै धमाकेदार हुनेछ : नवनिर्वाचित मेयर दाहाल,"चितवन : भरतपुर महानगरपालिकाको प्रमुख रेनु दाहालले आफ्नो कार्यकालको सुरुवात जनताको मन जित्ने योजनाको साथमा सुरु गर्ने तयारीमा छिन्। उनले महिला र विपन्नलाई लक्षित गरेर योजना ल्याउने तयारी गरेकी छन्। उनले जनताको विश्वासलाई आधार बनाएर प्रभावकारी कामबाट कार्यकाल सुरु गर्न लागेको बताईन। दोस्रो कार्यकालको लागि महानगर प्रमुखमा निर्वाचित दाहालले जनताको मन जित्ने योजना ल्याउन लागको बताइन्। अघिल्लो पटक भरतपुर अस्पतालमा महिलाहरुको लागि ओपिडी नि:शुल्क गर्ने निर्णय भएको थियो। पहिलो निर्णय पनि निकै ब्यवहारिक र वैज्ञानिक गरेका रहेछौं भन्ने पुष्टि भएको छ। यसपालिको पहिलो निर्णय पनि अलि धमाकेदार हुन्छ जस्तो लागेको छ। उनले भनिन्, भोलि(बुधवार) पदबहाली गर्छु। महिला र विपन्नलाई केन्द्रित गरेर ल्याउँछौं। त्यो के हो भोलि नै थाहा पाउनुहन्छ। सोचेको भन्दा राम्रो नतिजा आएको भन्दै दोस्रो कार्यकालको लागि हौसला पाएको बताइन्। पहिलो कार्यकाल जनताको भावनाअनुसार आफ्नो क्षमताले भ्याएसम्म गरेको बताउँदै अब आउने कार्यकालमा पनि जनताले अपेक्षा गरे अनुरुप अधुरा विकासको काम पुरा गर्ने बताइृन्। विगत पाँच वर्षको मुल्याङ्कन गरेर दोस्रो कार्यकालको लागि अनुमोदन गरिदिनुभएको छ उनले भनिन्, स्थानीय तहमा मेरो अन्तिम कार्यकाल हो। यो अवसरलाई एक सेकेण्ड खेर नफाली दिलो ज्यानले काम गरेर जनतालाई निराश हुन दिने छैन। देशकै नमूना बनाउने विगतदेखि कै संकल्प पूरा गर्न जनताप्रति प्रतिवद्ध भएरअघि बढ्ने उनको प्रतिवद्धता छ। महानगरमा सुरु भएका ठूला पूर्वाधारको आयोजनालाई सम्पन्न गर्ने आफ्नो पहिलो प्राथमिकता भएको बताइन्। महानगरपालिकामा ढल ब्यवस्थापन, फोहोर ब्यवस्थापन, नारायणी पुलको पुर्ननिमार्ण, रोजगारीको सिर्जना उनको योजना छ। भरतपुर महानगरपालिकामा दोस्रो कार्यकालका लागि मेयरमा पाँच दलीय गठबन्धनबाट नेकपा माओवादी केन्द्रकी रेनु दाहाल १२ हजार ४४६ मतान्तरका साथ फराकिलो मतले विजयी भएकी हुन्। उनले नेकपा (एमाले)का विजय सुवेदीलाई पराजित गरेकी छिन्। दाहालले ५२ हजार २८ मत र सुवेदीले ३९ हजार ५८२ मत प्राप्त गरे। यस्तै चर्चामा रहेका स्वतन्त्र उमेदवार जगन्नाथ पौडेलले १४ हजार ७२८ मत प्राप्त गरे।"
प्रतिनिधि सभाको बैठक स्थगित,काठमाडौं : प्रतिनिधि सभाको बैठक स्थगित भएको छ। आज बसेको पहिलो बैठकले राष्ट्रपति विद्यादेवी भण्डारीले सरकारको नीति तथा कार्यक्रम गरे पश्चात दोस्रो बैठकमा नियमति कार्यगरी केही समयमै जेठ १२ गते बिहीबार विहान ११ बजे बस्ने गरी बैठक स्थगित भएको हो।
काठमाडौंका सडकलाई पैदलयात्री मैत्री बनाइने,"काठमाडौं : काठमाडौं उपत्यकाको सडकलाई पैदलयात्रीमैत्री बनाइने भएको छ । सरकारको निति तथा कार्यक्रममा काठमाडौं उपत्यकामा रहेका सडकलाई पैदलयात्री मैत्री बनाइने उल्लेख छ । यस्तै, सरकारले एक घर, एक धाराको नीति अघि सारेको छ । संघीय संसदको संयुक्त बैठकमा राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गर्दै फोहोर पानी प्रशोधन केन्द्र स्थापना गरिने बताइन् ।"
"प्रहरी, सशस्त्र र खुफिया एजेन्सीको क्षमता अभिवृद्धि गरिने, अध्यागमन र सीमा सुरक्षालाई प्रविधिमैत्री बनाइने","काठमाडौं : सरकारले सुरक्षा निकायको क्षमता अभिवृद्धि गर्ने नीति लिएको छ। राष्ट्रपतिबाट प्रस्तुत नीति तथा कार्यक्रममा नेपाल प्रहरी र सशस्त्र प्रहरी र राष्ट्रिय अनुसन्धान विभागको क्षमता अभिवृद्धि गरी राष्ट्रिय सुरक्षा व्यवस्थापनमा परिचालन गरिने उल्लेख छ। सरकारले अध्यागमन र सीमा सुरक्षालाई पनि प्रविधिमैत्री, आधुनिक र भौतिकमैत्री बनाउने नीति लिएको छ। शान्ति सुरक्षालाई सुदृढ बनाइने, सुरक्षा सूचना प्रणाली सुदृढ गरी सूचनामा पहुँच बढाउने नीति तथा कार्यक्रममा उल्लेख छ। सशस्त्र प्रहरीका लागि आवश्यकताअनुसार आवास र बीओपी स्थापना गर्ने उल्लेख छ।"
शिक्षा मन्त्रालयको जिम्मा अर्थमन्त्री शर्मालाई,काठमाडौं : शिक्षा विज्ञान तथा प्रविधि मन्त्रीको जिम्मेवारी अर्थ मन्त्री जनार्दन शर्मालाई दिइएको छ। प्रधानमन्त्री शेरबहादुर देउवाले शिक्षा मन्त्री देवेन्द्र पौडेल बेलायतमा शिक्षा सम्बन्धी कार्यक्रममा भाग लिन गएका कारण उनको ठाउँमा अर्थमन्त्री शर्मालाई जिम्मेवारी दिएका हुन्। पौडेल एजुकेसन वर्ल्ड फोरम २२ मा सहभागी हुन जेठ ७ गते बेलायत गएका हुन्।
सलमान खान नेपाल आउने कार्यक्रम स्थगित,काठमाडौं : बलिउड अभिनेता सलमान खान नेपाल आउने कार्यक्रम स्थगित भएको छ। उनी १४ गते नेपाल आउने कार्यक्रम रहेपनि अन्तिम समयमा आएर कार्यक्रम स्थगित भएको हो। उनी हाल घोषणा भएको मितिमा नेपाल नआउने र केही समय पछि मात्रै नेपाल आउने नेपालस्थित कार्यक्रम आयोजक ओडीसी इन्टरटेनमेन्टका एक कर्मचारीले अन्नपूर्णलाई जानकारी दिए। उनी दबंग टुर रिलोडेडकार्यक्रम लिएर नेपाल आउन लागेका थिए। स्थगित भएको कार्यक्रमका बारेमा आयोजकले विज्ञप्तिमार्फत जानकारी दिने बताएको छ।
सेन्ट लरेन्स कलेजका थप एक शिक्षक पक्राउ,"काठमाडौं : यौन द्रुव्यवहारको आरोपमा सेन्ट लरेन्स कलेजका थप एक शिक्षक पक्राउ परेका छन्। पक्राउन पर्नेमा सोही कलेजका अर्का शिक्षक राजनकुमार पौडेल रहेका छन्। काठमाडौंको चावहिलस्थित सेन्ट लरेन्स कलेजका संयोजक जर्नादन अधिकारी विद्यार्थीलाई यौन द्रुव्यवहार गरेको आरोपमा यसअघि नै पक्राउ परेका थिए। काभ्रेको भुल्लु गाउँपालिका स्थायी घर भएका अधिकारी सेन्ट लरेन्स कलेजमा समाजिक विषय अध्यायपन गराउँछन्। मंगलबार गौशाला प्रहरी बृत अगाडि उक्त कलेजका कक्षा ११ र १२ मा अध्ययन गर्ने विद्यार्थीले प्रर्दशन गरेका थिए। प्रहरी वृत गौशालाका अनुसार उनीहरुविरुद्ध कक्षा ११ मा पढ्ने तीन जना विद्यार्थीले उजुरी दिएका छन्। अन्य दुई जनाले पनि आफूहरुमाथि द्रुव्यवहार भएको बताएका छन्। पीडित विद्यार्थीले अभिभावकलाई घटनाको बारे बताएपछि मंगलबार उक्त घटना सार्वजनिक भएको हो। पीडितका अनुसार शिक्षकले अनैतिकरुपमा छुने, आफ्नो घरमा बस्न भनेको मान्न र यौन सम्बन्धको लागि प्रस्तावसमेत राख्ने गरेका थिए। पीडित युवतीको सहयोगमा सोही कलेजका विद्यार्थीहरुले दिनभर प्रहरी बृत गौशालामा प्रदशन गरेका थिए। आन्दोलनरत विद्यार्थीका अनुसार ती शिक्षकले विभिन्न छात्राहरुसँग द्रुव्यवहार गर्दै आएका थिए। कलेजका अर्का महिला कर्मचारीलाई पनि द्रुव्यवहार गरेको खुलेको छ। उनीहरुका अनुसार शिक्षकहरुले यौन द्रुव्यवहार गर्ने र कसैलाई भनिस भने रेष्टिकेट गरिदिन्छु भन्दै धम्काउने गरेको उजुरीमा उल्लेख छ।"
सरकारको नीति तथा कार्यक्रममा भारत र चीनबाट काठमाडौं रेल ल्याउने योजना,काठमाडौं : सरकारले भारत र चीनबाट रेल ल्याउने योजनालाई निरन्तरता दिएको छ। राष्ट्रपतिद्वारा संसद प्रस्तुत नीति तथा कार्यक्रममा सरकारले चिनियाँ सीमा रसुवागढीकेरुङबाट काठमाडौंसम्म रेल ल्याउन सम्भाव्यता अध्ययन योजना राखेको छ। त्यसैगरी भारतको रक्सौलसँग सीमा जोडिएको वीरगन्ज हुँदै काठमाडौं रेल ल्याउनका लागि पनि सम्भाव्यता अध्ययन गर्ने नीति कार्यक्रममा उल्लेख छ। त्यसैगरी काठमाडौंमा मेट्रो रेल सञ्चालनका लागि सम्भाव्यता अध्ययन गर्ने सरकारको योजना छ।
रारा छाँयानाथ नगरपालिकाका मेयरले सरकारी सेवा सुविधा नलिने घोषण,मुगु : छाँयानाथ रारा नगरपालिकाका नवनिर्वाचित मेयरले आफ्नो पाँच वर्षे कार्यकाल अवधीभर राज्यबाट प्राप्त हुने आर्थिक सेवा सुविधा नलिने घोषणा गरेका छन्। मंगलबार गमगढी बजारको कृष्णा चौकमा पत्रकार सम्मेलन गरी आफ्नो सम्पति बिवरण सार्वजनीक गरेका मेयर भामले आफ्नो पाँच वर्षे कार्यकालमा राज्यबाट प्राप्त हुने आर्थिक सेवा सुविधा नलिने घोषण गरेका हुन्। आफ्नो सम्पति सार्वजनिक कार्यक्रममा भामले भगौलिक विकटताका कारण नगरपालिकाको १४ वटै वडामा पुग्नु पर्ने भएकाले नगरपालिकाको गाडी भने प्रयोग गर्ने बताएका छन्। मेयर भामले नगरपालिकाको निमार्णधिन भवन सम्पन्न नहुन्जेल सरकारी निवास प्रयोग नगरी आफ्नो निजि निवास प्रयोग गर्ने बताए। उनले मासिक ३५ हजार तिरेर भाडाको घरमा न बस्ने प्रतिबद्धता गरेका छन्। यस्तै आफ्नो घरमा बस्दा नगरपालिकाबाट आफ्नो निवासमा एक थान टेलिभिजन राख्ने र एक थान मोबाईल र त्यसलाई प्रायोग हुने रिर्चाजबाहेक अन्य कुनैपनि आर्थिक लाभ नलिने उपस्थित पत्रकार तथा सर्वसाधरणलाई प्रतिबद्धता गरेका छन्। पाँच वर्षे कार्यकालमा प्राप्त हुने ५२ लाख र अन्य रकम जम्मा गरेर नगरपालिका भित्रका १४ वडाकालागि १० वटा एम्बुलेन्स खरिद गर्ने बताएका छन्। पाँच वर्ष छाँयानाथ रारा नगरपालिका४ को वडाध्यक्ष हुदा उनले पाँच वर्षको सेवा सुविधाको रकमले १४ वडा दलित बस्तिमा खाद्यन्न र विद्यार्थीकालागि स्टेसनरी र सार्वजनिक शौचालयमा खर्च गरेका थिए।
दिवा खाजा कार्यक्रम ८ कक्षासम्म लागू गरिने,"काठमाडौंः सरकारले दिवा खाजा कार्यक्रम कक्षा ८ सम्म विस्तार गर्ने भएको छ । सरकारको नीति तथा कार्यक्रममा दिवा खाजा कार्यक्रम प्रभावकारी बनाइने उल्लेख छ । उच्च शिक्षामा विद्यार्थी भर्ना वृद्धि गर्न प्रोत्साहनमुलक क्रिायाकलाप गरिने सरकारको योजना छ । पढ्दै, कमाउँदै कार्यक्रमको थप विस्तार गर्ने सरकारको नीति तथा कार्यक्रममा उल्लेख छ । विश्वविद्यालयको पाठ्यक्रमलाई अनुसन्धानमुलक बनाइने विषय समेटिएको छ । विदेशी विद्यार्थीलाई नेपालका विश्वविद्यालयमा आकर्षित गर्ने नीति अवलम्बन गर्ने सरकारको योजना छ ।"
"विद्युतीय सवारीका लागि चार्जिङ स्टेसन, महशुल दरमा पुनरावलोकन गरिने",काठमाडौंः सरकारले विद्युतीय सवारी साधन प्रयोग प्रवर्द्धन गर्न निजी क्षेत्रको सहकार्यमा चार्जिङ स्टेसनहरु निर्माण गर्ने योजना ल्याएको छ । विद्युत खपत बढाउन र खाना पकाउने ग्याँसलाई क्रमश विस्थापन गर्न विद्युत महशुल दरमा पुनरावलोकन गर्ने सरकारको नीति तथा कार्यक्रममा उल्लेख छ । विद्युत उत्पादन प्रसारण र वितरणलाई सामञ्जस्यपूर्ण ढंगले अगाडि बढाउने नीजि क्षेत्रलाई विद्युत व्यापारमा सहभागी गराउन विद्युतीय उर्जाको आन्तरिक खपतको वृद्धि गर्ने सरकारको योजना छ । बाह्रै महिना विद्युत आपूर्ति सुनिश्चित गर्न ठूला जलाशययुक्त जलविद्युत आयोजना निर्माण गर्ने सरकारको नीति तथा कार्यक्रममा उल्लेख छ । आगामी वर्षमा थप ७१५ मेगावाट राष्ट्रिय प्रसारण प्रणालीमा जोडिने भएको छ।
स्थानीय सडकमा पुल निर्माणको जिम्मेवारी प्रदेश सरकारलाई दिइने,काठमाडौंः सरकारले स्थानीय सडकमा पुल निर्माणको जिम्मेवारी प्रदेश सरकारलाई हस्तान्तरण गर्ने भएको छ । राष्ट्रपति विद्यादेवी भण्डारीले संघीय संसदको संयुक्त बैठकमा प्रस्तुत गरेको सरकारको नीति तथा कार्यक्रममा स्थानीय सडकमा पुल निर्माणको जिम्मेवारी प्रदेश सरकारलाई दिने उल्लेख छ। आर्थिक वर्षमा थप ३०० सडक पूल निर्माण कार्य सम्पन्न गरिने नीति तथा कार्यक्रममा उल्लेख छ।
नागरिकता विधेयक छिट्टै टुंग्याउने,"काठमाडौं : सरकारले विचाराधीन नागरिकता विधेयक छिट्टै टुंग्याउने भएको छ। अहिले पनि संसदमा विचाराधिन रहेको नागरिकता विधेयक सहमतिका आधारमा टुंगो लगाउने सरकारको नीति तथा कार्यक्रममा उल्लेख छ। संसदको संयुक्त बैठकलाई सम्बोधन गर्दै राष्ट्रपति विद्यादेवी भण्डारीले भनिन्, 'संसद्मा विचाराधीन नागरिकता विधेयकलाई सहमतिका आधारमा छिट्टै टुंगोमा पुर्याउन पहल गरिनेछ।"
यस्तो छ सरकारको नीति तथा कार्यक्रम(पूर्ण पाठसहित),"काठमाडौं : राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गरेकी छिन्। संसदको संयुक्त बैठकमा राष्ट्रपती भण्डारीले अगामि आर्थिक वर्षको नीति तथा कार्यक्रम पेश गरेकी हुन्। सरकारले नीति तथा कार्यक्रममार्फत सडक पूर्वाधारलाई जोड दिएको छ। यस्तै सामाजिक सुरक्षा कार्यक्रमलाई पनि प्राथमिकता दिएको छ। नीति तथा कार्यक्रममार्फत दिवा खाजा कार्यक्रम कक्षा ८ सम्म कार्यान्वयनमा लगिने विषय समेटिएको छ। उच्च शिक्षामा विद्यार्थी भर्ना वृद्धि गर्न प्रोत्साहनमुलक कृयाकलाप गरीने सरकारको योजना छ। विश्वविद्यालयको पाठ्यक्रमलाई अनुसन्धानमुलक बनाइने विषय समेटिएको छ। विदेशी विद्यार्थीलाई नेपालका विश्वविद्यालयमा आकर्षीत गर्ने नीति अवलम्बन गर्ने सरकारको योजना छ। सरकारले नेपाली उत्पादन तथा उपभोग अभिवृद्धि अभियान दशक घोषणा गरेको छ। संघीय संसदमा राष्ट्रपति भण्डारीले सरकारको नीति तथा कार्यक्रम प्रस्तुत गर्दै नेपाली उद्योग नेपालमै रोजगार, आफ्ना उद्योग आफ्नै व्यापार भन्ने नाराका साथ नेपाली उत्पादन तथा उपभोग अभिवृद्धि अभियान दशक प्रारम्भ गरिने बताइन् । काठमाडौं उपत्यकाको सडकलाई पैदलयात्रीमैत्री बनाइने भएको छ। नीति तथा कार्यक्रममा काठमाडौं उपत्यकामा रहेका सडकलाई पैदलयात्री मैत्री बनाउन फुटपात विस्तार गरीने उल्लेख छ। यस्तै सरकारले एक घर एक धाराको नीति अघि सारेको छ। संघीय संसदमा राष्ट्रपति भण्डारीले सरकारको नीति तथा कार्यक्रम प्रस्तुत गर्दै फोहोर पानी प्रषोधन केन्द्र स्थापना गरिने बताइन्। हेर्नुहोस नीति तथा कार्यक्रम"
ताप्लेजुङ घटनाको छानबिन हुन्छ : गृहमन्त्री खाण,"काठमाडौं : गृहमन्त्री बालकृष्ण खाणले ताप्लेजुङ घटनाको छानबिन हुने बताएका छन्। गृहमन्त्री खाडले जिल्लाको मिक्वाखोला गाउँपालिका वडा नं २ का बिमल कार्कीको २०७९ वैशाख २८ गते राति खोक्लिङको दुङ्जामा भीरबाट लडेर मृत्यु भएको घटनाको छानबिन गर्ने बताएका हुन्। एमाले नेता एवं ताप्लेजुङबाट प्रतिनिधि सभा सदस्य योगेश भट्टराईको नेतृत्वमा आएको प्रतिनिधि मण्डलसँग मंगलबार गृह मन्त्रालयमा कुराकानी गर्दै गृहमन्त्री खाणले छानबिनमा कोही दोषी देखिएकालाई कारबाही गर्ने प्रतिबद्धता जनाएका हुन्। 'नागरिकको जीवनरक्षा गर्ने सरकारको दायित्व हो । ताप्लेजुङमा वैशाख २८ गते राति भएको घटनाको निष्पक्ष छानबिन हुन्छ,'गृहमन्त्री खाणले भने, 'छानबिनका क्रममा कोही दोषी देखिए कानुन अनुसार कारबाही हुन्छ । प्रतिनिधि मण्डलका तर्फबाट प्रतिनिधि सभा सदस्य एमाले नेता भट्टराईले कार्की मृत्युको घटनाको विषेशरूपमा शीघ्र अनुसन्धान गरी दोषीलाई कारबाही गर्न माग गरे। उनले घटनाबारे छानबिन गर्न माग गर्दै गृहमन्त्री खाणलाई लिखित पत्र पनि बुझाएका थिए।"
पूर्वपश्चिम राजमार्ग पाँच वर्षभित्र चार लेनको बनाइने,"काठमाडौं : सरकारले पूर्वपश्चिम राजमार्गलाई आगामी पाँच वर्षभित्र चार लेनको बनाउने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले एसियन हाइवे मापदण्डमा पूर्वपश्चिम राजमार्गलाई चार लेनको बनाउने उल्लेख गरेको छ। यसका लागि बुटवलदेखि नारायणगढसम्म, कमलादेखि कञ्चनपुरसम्म, काँकडभिट्टादेखि पथलैयासम्म, पथलैयादेखि कमला तथा पथलैया नारायणी खण्डलाई स्तरोन्नति गरिने उल्लेख छ। राष्ट्रिय राजमार्ग जोड्ने तराईका सडकलाई सडकमा कम्तिमा चार लेनको सडक बनाइने उल्लेख छ। आगामी वर्ष ८ सय किलोमिटर सडक निर्माण गर्ने र २५७ किलोमिटर सडक स्तरोन्नति गरिने उल्लेख छ। आगामी वर्ष तीन सय पुल निर्माण गर्ने योजना छ। कोशी र कर्णाली करिडोर निर्माणलाई निरन्तरता दिने, हुम्लालाई आगामी वर्षमा राष्ट्रिय सडक सञ्जालसँग जोडिने उल्लेख छ। भारतीय सीमानजिकका नाकालाई पूर्वपश्चिम राजमार्गसँग जोडिने प्रयास गरिने सरकारको नीति छ। स्थानीय तहमा निर्माणाधीन पुललाई प्रदेशलाई स्थान्तरण गरिने, निर्माणाधीन महाकाली पुलको सम्पन्न गरिने उल्लेख छ। रसुवागढीकाठमाडौं, वीरगन्जकाठमाडौं रेल र काठमाडौंमा मेट्रो रेलमा सम्भाव्यता अध्ययन गर्ने सरकारको योजना छ। केबलकार र रुपवे सञ्चालनलाई प्रोत्साहित गरिने पनि सरकारी नीति छ। सार्वजनिक यातायातलाई व्यवस्थित गरिने नीति पनि सरकारको छ।"
"नीति तथा कार्यक्रममा राखियो समुन्नत नेपालको आकांक्षा, समृद्ध नेपाल सुखी नेपाली हट्यो","काठमाडौं : सरकारले आर्थिक वर्ष २०७९०८० का लागि ल्याएको नीति तथा कार्यक्रमबाट समृद्ध नेपाल सुखी नेपालीको नारा हटाएको छ। केपी शर्मा ओलीको अघिल्लो सरकारले समृद्ध नेपाल सुखी नेपालीको नारालाई राष्ट्रिय आकांक्षा भनेर उल्लेख गर्दै आएको थियो। यो नारा चार वर्षसम्म ओली सरकारले आत्मसात गरेको थियो। तर, अहिले शेरबहादुर देउवा नेतृत्वको गठबन्धन सरकारले समृद्ध नेपाल सुखी नेपालीको ठाउँमा समुन्नत नेपालको अवधारणा ल्याएको हो। यो अवधारणाका प्रतिपादक नेपाली कांग्रेसका महामन्त्री गगनकुमार थापा हुन्। थापाले समुन्नत नेपालको अवधारणा ल्याउँदा एमाले अध्यक्ष ओलीले आफ्नो समृद्ध नेपाल सुखी नेपाली अवधारणाबाट चोरी गरेको आरोपसमेत लगाएका थिए। तर थापाले यसलाई अस्वीकार गर्दै आएका छन्। समृद्ध नेपाल र समुन्नत नेपालमा धेरै भिन्नता रहेको भन्दै थापाले यसमा बालुकोट पुगेरै ओलीलाई ट्युसन पढाउनुपर्ने भएको बताएका थिए। नेपाली कांग्रेसको महामन्त्री उम्मेदवार हुँदा थापाले समुन्नत नेपालको अवधारणा पहिलोपटक प्रस्तुत गरेका थिए। यो अवधारणाले भुइँ मान्छेलाई छुने थापाले बताउँदै आएका छन्। थापाकै पार्टीको नेतृत्वमा रहेको गठबन्धन सरकारले उनको अवधारणालाई आत्मसात गरेको हो। मंगलबार संघीय संसदमा सरकारको नीति तथा कार्यक्रम प्रस्तुत गर्ने क्रममा राष्ट्रपति विद्यादेवी भण्डारीले समुन्नत नेपालको आकांक्षालाई नीति कार्यक्रमले पूर्ण रुपमा आत्मसात गरेको उल्लेख गरिन्। नीति तथा कार्यक्रमले सबल अर्थतन्त्र निर्माण गर्न भूमिका खेल्ने उनको विश्वास थियो।"
सेनाको सकल दर्जाका लागि आवास निर्माण र प्रतिरक्षा विश्वविद्यालय सञ्चालन गरिने,काठमाडौं : सरकारले नेपाली सेनाका सकल दर्जाका लागि आवास निर्माण कार्यलाई निरन्तरता दिने नीति अघि सारेको छ। राष्ट्रपतिबाट प्रस्तुत नीति तथा कार्यक्रममा नेपाली सेनाका सकल दर्जाका लागि आवास निर्माणलाई निरन्तरता दिइने उल्लेख छ। त्यसैगरी राष्ट्रिय प्रतिरक्षा विश्वविद्यालय सञ्चालनमा ल्याइने उल्लेख छ।
कारागारलाई सुधार गृहमा परिणत गरिने,"काठमाडौं : सरकारले कारागारालाई सुधार गृहमा परिणत गर्न कारागार सुधार योजना लागु गर्ने भएको छ। कारागारमा कैदीको चाप भएका ठाउँमा ठूला कारागार सम्बन्धी वैकल्पिक अवधारणा ल्याइने पनि सरकारी नीति तथा कार्यक्रममा उल्लेख छ। आतंकवाद, संगठित, वित्तीय, मिटर ब्याजी, टाइगर र लागुऔषध लगायत अपराध नियन्त्रणमा सुरक्षा निकायलाई सक्षम बनाइने सरकारको नीति छ। अन्य मुलुकसँग सुरक्षा जानकारी आदानप्रदान गर्ने संयन्त्रको उपयोग गरी अन्तरदेशीय र अन्तर्राष्ट्रिय अपराध नियन्त्रण गरिने उल्लेख छ। सामाजिक सम्बन्ध खलल पार्ने अपराधको सुक्ष्म अध्ययन गर्ने र निर्मुल पारिने सरकारको नीति कार्यक्रममा उल्लेख छ।"
सामाजिक सञ्जाललाई कानुन र करको दायरामा ल्याइने,"काठमाडौं : सरकारले सामाजिक सञ्जाललाई कानुन र करको दायरामा ल्याउने भएको छ । संघीय संसदमा राष्ट्रपति विद्यादेवी भण्डारीले प्रस्तुत गरेको सरकारको नीति तथा कार्यक्रममा आगामी आर्थिक वर्षदेखि सामाजिक सञ्जाललाई कानुनको दायरामा ल्याइने उल्लेख छ। यस्तै, डिजिटल नेपाल नेटवर्क कार्यक्रमलाई प्रभावकारी बनाइने सरकारको नीति छ। सरकारी कार्यालयमा कागजको प्रयोग क्रमश कम गर्ने सरकारको नीति तथा कार्यक्रममा उल्लेख छ ।"
चुनावमा अप्रत्यासित नतिजा आएपछि माओवादीका दुई नेताले दिए राजीनामा,उदयपुर : गठबन्धन हुँदापनि अप्रत्यासित नतिजा आएपछि उदयपुरको बेलका नगरपालिकामा नेकपा माओवादी केन्द्रका दुई पदाधिकारीले पदबाट राजीनामा दिएका छन्। भागबण्डामा परेको उपमेयरलगायत वडा र सदस्यमा पार्टीलाई पहिलो बनाउन नसकेको भन्दै नगर कमिटी सचिव भरत घिमिरे र प्रवक्ता ललित राईले मंगलबार राजीनामा दिएका हुन्। दुबैले संयुक्त एक विज्ञप्ति जारी गर्दै नैतिकताको आधारमा आफूहरूले पद छोडेको बताएका छन्। घिमिरेको गृहवडा ९ र राईको गृहवडा ४ मा माओवादी केन्द्रका कुनै पनि उम्मेदवारले जित्न सकेनन्। वडा नम्बर ४ नै घर भएका माओवादी नगर कमिटी अध्यक्ष मनोज तामाङले उपमेयरमा हारेका छन्। विज्ञप्तिमा पदबाट राजीनामा दिएपनि नगर पार्टीको काम र संगठनमा भने कृयाशिल रहने बताएका छन्। सचिव र प्रवक्ताको राजीनामाले नगर कमिटी अध्यक्ष तथा उपमेयरका उमेदवार तामाङमाथि समेत दवाब बढेको छ। बेलकामा माओवादीले गठबन्धन भएर पनि वडानं ७ र ८ मात्र जित निकालेको छ। कांग्रेससंग गठबन्धन गरेको माओवादीले मेयरमा कांग्रेसका अशोक कार्की र उपपमेयरमा आफ्ना उमेदवार मनोज तामाङ्गलाई चुनावी मैदानमा उतारेको थियो। उपमेयरमा माओवादीका उम्मेदवार तामाङलाई ७८१ मतको अन्तरले एमालेकी जिरा राईले पराजित गरेकी थिईन्। त्यसैगरी मेयरमा कांग्रेसका कार्कीले एमालेका दुर्गा थापालाई ३ हजार १४० मतको अन्तरले पराजित गरेका थिए।
१२ दिनपछि त्रियुगामा मतगणना सुरु,उदयपुर : १२ दिनदेखि स्थगित रहेको उदयपुरको त्रियुगा नगरपालिका१२ को मतगणना सुरु भएको छ। मतगणना कार्य सुरु गर्ने निर्वाचन आयोगको आदेशपछि मुख्यनिर्वाचन अधिकृतको कार्यालयले सर्वदलिय बैठक बोलाएर दिउँसो २ बजेदेखि मत गणना सुरु गरेको हो। बिवादित वडा नं १२ को झरेको मतलाई सदर गर्दै गणना गर्ने आयोगको निर्णयले गणना कार्यको ढोका खोलेको मुख्यनिर्वाचन अधिकृत उत्तम सिलुवालले बताए। दलहरुबीचको बैठकपछि वडानं १ बाट गणना सुरु गरिएको उनले बताए। गणना कार्यलाई छिटो र सहज बनाउन चार वटा ठाउँ तयारी गरिएको छ। सबै ठाउँमा तारजाली र सिसीक्यामेरा जडान गरिएको छ। बैशाख ३० वडा नं १२ को जनप्रेमी आधारभूत विद्यालयमा मतदान प्रकृया जारी रहँदा अन्तिम समयमा विवाद उत्पन्न भएपछि निर्वाचन प्रकृया स्थगित भएको थियो। स्थगित प्रकृयालाई पुनःमतदान कि गणना भन्ने विषयमा दलहरु विभाजित भएका थिए। समयमा आयोगले निर्णय दिन नसक्दा मतगणना र पुनःमतदानका पक्षमा उच्च अदालतमा फरकफरक रिट दायर भएका थिए। ३ हजार १९२ मतदाता रहेका उक्त वडामा १ हजार ७२५ मत खसेको छ। ६० हजार ६५७ मत रहेको त्रियुगा नगरपालिकामा ४० हजार १७९ मत खसेको छ।
स्टार्टअप व्यवसाय सञ्चालनमा सहजीकरण गरिने,"काठमाडौं : सरकारले स्टार्टअप व्यवसायमा सहजीकरण गर्ने नीति लिएको छ। राष्ट्रपति विद्यादेवी भण्डारीद्वारा प्रस्तुत नीति तथा कार्यक्रममा सरकारले पठाओ टुटललगायत नयाँ प्रविधिमैत्री स्टार्टअप व्यवसाय स्थापना र सञ्चालनमा सहजीकरण गर्ने उल्लेख गरेको छ। कार्यक्रममा विद्युत प्रसारण लाइन र सडक प्रविधिमैत्री बनाइने उल्लेख छ। उद्योग व्यवसायको सेवा विद्युतीय माध्यमबाट मिलाइने उल्लेख छ। औद्योगिक पूर्वाधार निर्माणमा निजी क्षेत्रको सहभागितालाई प्रवर्द्धन गरिने उल्लेख छ। भैरहवा विशेष आर्थिक क्षेत्रलाई विस्तार गरिने, निर्यात प्रवर्द्धन गरिने, थप मुलुकसँग व्यापार सम्झौता गरिने सहुलियतमा जोड दिने उल्लेख छ।"
संसद्मा राष्ट्रपति आउँदै गर्दा जे देखियो फोटो फिचर,काठमाडौं : सरकारको आगामी आर्थिक वर्ष २०७९०८० को नीति तथा कार्यक्रम प्रस्तुत गर्न राष्ट्रपति विद्यादेवी भण्डारी संसद बैठकमा सहभागी हुन् आउँदा देखिएका दृष्य। तस्बिरहरु : सरोज बैजू
प्रधानमन्त्री रोजगार कार्यक्रमको पुनरसंरचना गरिने,"काठमाडौं : सरकारले प्रधानमन्त्री रोजगार कार्यक्रममा सबै तहको स्वामित्व स्थापित हुने गरी पुनरसंचारना गर्ने भएको छ । प्रधानमन्त्री रोजगार कार्यक्रमलाई रोजगारी, सीप विकास र उद्यमशीलतासँग सम्बन्धित कार्यक्रमहरूको प्रभावकारिता अध्ययन गरी एकीकृत रूपमा कार्यान्वयन गरिने सरकारको आर्थिक वर्षको नीति तथा कार्यक्रममा उल्लेख छ। यस्तै सरकारले भूमिको खण्डीकरण रोक्ने नीति ल्याएको छ । भूमि प्रशासनलाई सरल र झण्झटिलो मुक्त बनाउने भएको छ । वैज्ञानिक विधिबाट जग्गाको मूल्य निर्धारण गर्ने सरकारको नीति तथा कार्यक्रममा उल्लेख छ ।"
योजना आयोगबाट सिफारिस नभएका आयोजनामा बजेट विनियोजन नगरिने,"काठमाडौं : सरकारले पूर्वतयारी नभएका तथा आयोजना बैंकमा प्रविष्ट भई राष्ट्रिय योजना आयोगबाट सिफारिस नभएका आयोजनामा बजेट विनियोजन नगर्ने भएको छ । राष्ट्रपति विद्यादेवी भण्डारीले संघीय संसद्को संयुक्त बैठकमा आगामी आर्थिक वर्षको नीति तथा कार्यक्रम सम्बोधन गर्दै पुँजीगत खर्च वृद्धि गर्न र विकास आयोजना कार्यान्वयनमा सहजीकरण गर्न नतिजामा आधारित आयोजना व्यवस्थापनसम्बन्धी छुट्टै कानुन तर्जुमा गरिने बताइन्। रणनीति महत्वका ठूला आयोजनाबाहेक अन्य आयोजना प्रदेश र स्थानीय तहबाट कार्यान्वयन गरिने नीति तथा कार्यक्रममा उल्लेख छ। यस्तै, नीति तथा कार्यक्रममा सार्वजनिक खरिद कानुनमा सुधार तथा स्थानीय अर्थतन्त्रलाई राष्ट्रिय अर्थतन्त्रसँग आवद्धता गरिने उल्लेख छ। सरकारले वित्त र मौद्रिक नीतिको संयोजनबाट आर्थिक वृद्धि र स्थायित्व हाँसिल गर्ने लक्ष्य लिएको छ ।"
"यसवर्ष ६ सय ३८ मेगावाट विद्युत उत्पादन, ३२५ किमि सडक कालोपत्रे र एक सय पुल निर्माण",काठमाडौं : सरकारले यो वर्ष ६ सयभन्दा बढी मेगावाट विद्युत उत्पादन गरेको छ। संघीय संसदको संयुक्त बैठकमा राष्ट्रपति विद्यादेवी भण्डारीले प्रस्तुत गरेको सरकारको नीति तथा कार्यक्रममा यस वर्षको प्रगति विवरण उल्लेख गरिएको छ। जसमा यस वर्ष ६३८ मेगावाट विद्युत उत्पादन भएको उल्लेख छ। त्यसैगरी यस वर्ष ३२५ किलोमिटर सडक कालोपत्रे र एक सय पुल निर्माण गरिएको छ। त्यसैगरी ९६ प्रतिशत नागरिकलाई खोप लगाएको उल्लेख छ। सबै छिमेकी र मित्र राष्ट्रसँग समान सम्बन्ध राखिएको उल्लेख छ। भारत र चीनबाट भएको उच्चस्तरीय भ्रमणले सम्बन्ध थप सुदृढ बनाएको नीति तथा कार्यक्रममा उल्लेख छ। गौतमबुद्ध अन्तर्राष्ट्रिय विमानस्थल सञ्चालनमा ल्याइएको र पोखरा विमानस्थल चाँडै सञ्चालनमा ल्याइने उल्लेख गरिएको छ।
बुवाछोराको एउटैसंग प्रतिस्पर्धा : बुवाको हारलाई छोराले जिताए,"प्यूठान : प्यूठानको एक वडामा ०७४ सालको स्थानीय तह निर्वाचनमा बुवाले चुनाव हारेका सोही उमेदवारसँग अहिले छोराले चुनाव जितेका छन्। झिमरुक गाउँपालिका६ का राष्ट्रिय जनमोर्चाका निमानसिंह जिसीले एमालेका उम्मेदवार केशबहादुर पुनलाई ०७४ को निर्वाचनमा हराएका थिए। तर यसपटक जिसीसँगै एमालेका उम्मेदवार केश बहादुरका छोरा धन बहादुर पुन चुनाव लडे र जिसीलाई हराए। बुवाको हारलाई अहिले छोराले विजयमा परिणत गर्दै विजयी र्यालीमा बुवाछोरासँगै हिडे। बुवा ३ सय ४१ मतको अन्तरमा पराजय भएका थिएभने छोराले २ सय ३२ मत अन्तरले जिते। बुवाछोरासँगै चुनाव लडेका जिसीले विजयी र्यालीमा आएका वडाध्यक्षसहितको टोलीलाई अविर र खादा लगाएर बधाई दिए। नवनिर्वाचित अध्यक्षसँगै आएका बुवालाई जिसीले भने,केशबहादुर जी पहिल्य त्यस्तै भयो। अहिले छोरालाई मैले भारी बिसाएको छुँ, राम्रो गर्नु म साथमा हुनेछु भनेर बधाई दिए। आफूसँगै चुनाव लडेका बुवाछोरालाई आफ्नै घरमै बधाई दिएपछि जिसीलाई धेरैले राजनीतिक संस्कार भएको व्यक्तिको रुपमा चित्रण गरे। मच्छिदेखि आएको विजयी र्यालीलाई स्वागत गरी बधाई दिनका लागि जिसी आफ्नो निवास अर्गेलीमा थालीमा टिका र खादा लिएर पर्खिरहेका थिए। नवनिर्वाचित ३१ वर्षिय पुनले १ हजार १ सय ३७ र जिसीले ९ सय ५ मत लिएका छन्। झिमरुका निर्वाचित वडाध्यक्षहरुमध्ये पुन यूवा अध्यक्ष हुन्। गाउँको विकासमा साझा धारणा बनाएर अघि बढ्ने पुनले प्रतिवद्धता जनाएका छन्।"
"पशुपंक्षीको भ्याक्सिन नेपालमै, कृषिमार्ट स्थापना गरिने","काठमाडौंः सरकारले पशुपंक्षीमा हुने गम्भीर प्रकृतिका महामारी नियन्त्रण गर्न स्वदेशमा भ्याक्सिन उत्पादन गर्ने नीति ल्याएको छ। सरकारको नीति तथा कार्यक्रम प्रस्तुत गर्दै राष्ट्रपती विद्यादेवी भण्डारीले पशुपंक्षीमा हुने गम्भीर प्रकृतिका महामारी नियन्त्रण गर्न स्वदेशमा भ्याक्सिन उत्पादन गर्ने नीति रहेको बताइन् । यस्तै,नीति तथा कार्यक्रममा कृषिमार्ट स्थापना गर्ने सरकारको योजना छ । बाँझो जग्गा सदुपयोग गरी मुल्य श्रृखंलामा आधारित सहकारी खेतीलाई प्रोत्साहन गरिने भएको छ । सरकारले कृषि अनुसन्धान, यान्त्रिकरणमा जोड दिने नीति तथा कार्यक्रम ल्याएको छ । कृषि क्षेत्रको आधुनिकीकरण गरी आर्थिक क्षेत्रको आधारलाई बलियो बनाउने सरकारको योजना छ। यस्तै कृषकले उत्पादन गरेको कृषि उपज सरकारले खरिद गर्ने योजना ल्याएको छ । कृषि तथा बन क्षेत्रको उत्पादन र उत्पादकत्व बढाइने नीतिमा उल्लेख छ। सरकारले खाद्यवस्तुको उत्पादन पढाउने तथा लागत घटाउने नीति ल्याएको छ।"
पदभार ग्रहणसंगै वालिङ्मा शल्यक्रिया कक्ष सञ्चालन गर्ने नगरप्रमुख खाँणको पहिलो निर्णय,"स्याङ्जा : वालिङका नवनिर्वाचित नगर प्रमुख कृष्ण खाँणले एक वर्षमा शल्यक्रिया कक्ष (सीएस) सेवाको संञ्चालन र २ वटा ग्रामिण सडक स्तरोन्नती गर्ने पहिलो निर्णय गरेका छन्। प्रमुख खाँणले पदभार ग्रहणपछि सो निर्णय गरेका हुन्। प्रमुख खाँण र उपप्रमुख कबिता तिवारीले धार्मिक विधी अनुरुप पूजाआजा गरेर सोमबार पदभार ग्रहण गरेका हुन्। नगरप्रमुख खाँणले सीएस सेवा नहुदाँ यहाँका जटिल अवस्थामा रहेका गर्भवतीले जिल्ला अस्पताल स्याङ्जा, पाल्पा, पोखरा जानुपर्ने बाध्यता रहेको बताए। उनले भने, गह्रौ प्राथमिक अस्पताल वालिङमा एक वर्षभित्र सीएस सेवा सुरु गर्नेछौं। यसैगरी दुर्घटना घटाउने उद्धेश्यले वालिङ १२ डाँडाखर्क र वालिङ १४ अर्खलबासको ग्रामीण सडक स्तरोन्नति गर्ने निर्णय भएको छ। यी दुवै ग्रामिण सडकमा गत बैशाखमा दुर्घटना हुँदा ६ जनाले र निर्वाचनका दिन बैशाख ३० गते मतदाता बोकेको जीप दुर्घटना १४ जनाको मृत्यु भएको थियो। अझै ९ जना उपचाररत छन्। पदवहालीसहितका अन्य कार्यक्रममा वालिङ् नगरपालिकाका प्रमुख प्रशासकिय अधिकृत राजन भट्टराईले सहजीकरण गरेका थिए।"
"१ लाख ५० हजार मत गन्दा बालेनले कटाए ५० हजार, अब ४१ हजार मत गन्न बाँकी","काठमाडौं : काठमाडौं महानगरपालिकाको मतगणना जारी छ । दिउँसो ३ बजेसम्मको मतपरिणामअनुसार मेयरतर्फ स्वतन्त्र उम्मेदवार बालेन्द्र साहले ५० हजार मत कटाएका छन् । उनले ५० हजार ३३९ मत प्राप्त गरेका छन् । १ लाख ३९ हजार ९४२ मत गणनामा नेपाली कांग्रेसका सिर्जना सिंहले ३० हजार ९५४ मत प्राप्त गरेकी छन् । उनलाई एमालेका केशव स्थापितले पछ्याइरहेका छन् । स्थापितले ३० हजार २२६ मत ल्याएका छन् । यस्तै, राप्रपाका मदनदास श्रेष्ठले ४ हजार ५९९ मत प्राप्त गरेका छन्। यस्तै उपमेयरमा एमालेकी सुनिता डंगोलले निरन्तरता अग्रता कायम गरेकी छ्। उनले ५४ हजार ९१ मत ल्याउँदा नेकपा एकीकृत समाजवादीका रामेश्वर श्रेष्ठले १८ हजार ६५५ मत ल्याएका छन्।"
नीति तथा कार्यक्रम : पूर्वतयारी नभएका योजनामा बजेट नदिने,"काठमाडौं : सरकारले पूर्वतयारी नभएका योजनामा बजेट नदिने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले राष्ट्रिय प्राथमिकताका आधारमा आयोजनालाई अघि बढाउने उल्लेख गरेको छ। पूर्वतयारी नभएका, प्रविष्ट नभएका र प्रविष्ट भई राष्ट्रिय योजना आयोगबाट सिफारिस नभएका योजनामा बजेट सिफारिस नगरिने उल्लेख छ। विकास योजनामा वित्तीय अनुशासन कायम गरिने प्रतिबद्धता जनाइएको छ।"
अब सबै कारोबारमा डिजिटल पेमेन्ट,काठमाडौं : सरकारले विद्युतीय भुक्तानीलाई प्राथमिकता दिएको छ। राष्ट्रपतिद्वारा प्रस्तुत नीति तथा कार्यक्रममा सरकारले राष्ट्रिय भुक्तानी प्रणाली सुधार गर्ने उल्लेख गरेको छ। यसका लागि सबै कारोबार विद्युतीय माध्यमबाट हुने व्यवस्था मिलाइने उल्लेख छ। नीति कार्यक्रममा कर प्रणालीको पुनरावलोकन गरी व्यवस्थित गरिने र राजस्व संकलन प्रणालीमा पनि सुधार गरिने पनि उल्लेख छ।
बीवाईडी नेपालको ब्रान्ड एम्बेसडरमा हरिवंश नियुक्त,"काठमाडौं : नेपालका लागि बीवाईडी अटो उद्योग कम्पनी लिमिटेडले नेपालका लागि आधिकारिक वितरक साइमेक्स् इन्क प्रालिले हरिवंश आचार्यलाई ब्रान्ड एम्बेस्डरमा नियुक्त गरेको छ। नेपालमा विद्युतीय गतिशीलता प्रवर्द्धन गर्न दुवै पक्षबीच ७ जेठमा बीवाईडी डिलर मिट २०७९ को अवसर पारी सम्झौतामा हस्ताक्षर भएको हो। उक्त अवसरमा आचार्यले भने, 'सडकमा सफा सवारीहरूको संख्या बढाउने प्रयासमा सामेल हुन पाउँदा धेरै खुसी छु ।' जलविद्युत् उत्पादनको सम्भाव्यतासँगै विद्युत्को प्रयोग देशको अर्थतन्त्र र दिगोपनमा अत्यावश्यक हुने र राष्ट्रका आम जनतामा यसबारे थप चेतना जगाउनका लागि आचार्यले प्रमुख भूमिका निर्वाह गर्ने कम्पनीले जनाएको छ।"
"जीवनरक्षक औषधि, खोप नेपालमै उत्पादन गर्न प्रोत्साहन गरिने","काठमाडौं : सरकारले आधारभूत र जीवनरक्षक औषधि, खोप र अक्सिजन उत्पादनलाई थप प्रोत्साहन गर्ने भएको छ । नेपाली औषधिउत्पादहहरुको उत्पादन क्षमता वृद्धि गरी औषधिको आपूर्तिमा सुधार गरिने सरकारको नीति तथा कार्यक्रममा उल्लेख छ। नेपाली उत्पादनलाई बढावा दिने भएको छ। सरकारले स्वास्थ्य पूर्वाधार र जनशक्ति व्यवस्थापनका लागि तीनै तहका सरकार परिचालित गर्ने भएको छ ।"
सार्वजनिक खर्च व्यवस्थापनलाई नतिजामुखी बनाइने,काठमाडौं : सरकारले सार्वजनिक खर्च व्यवस्थापनलाई नतिजामुखी बनाउने नीति अबिलम्वन गर्ने भएको छ । राष्ट्रपति विद्यादेवी भण्डारीले प्रस्तुत गरेको सरकारको नीति तथा कार्यक्रममा पुजीगत खर्च वृद्धि गर्न सार्वजनिक खर्च व्यवस्थापनलाई नतिजामुखी बनाउने योजना अघि सारेको उल्लेख छ। पुजिगत खर्च वृद्धि गर्न र विकास आयोजना कार्यक्रमलाई कार्यान्वयन गर्न विकाससम्बन्धी छुट्टै कानुन तर्जुमा गरिने सरकारको नीति तथा कार्यक्रममा उल्लेख छ । आन्तरिक उत्पादन वृद्धि गर्न गुणस्तरीय पूर्वाधारमा जोड दिने सरकारको तयारी छ । ठूला तथा रणनीतिक महत्वका पूर्वाधार निर्माणमा सार्वजनिक नीजि साझेदारी अवलम्बन गरिने नीति तथा कार्यक्रममा उल्लेख छ ।
संसद्मा नीति तथा कार्यक्रम प्रस्तुत गर्दै राष्ट्रपति (लाइभ),काठमाडौं : सरकारको आगामी आर्थिक वर्ष वर्ष २०७९०८० को नीति तथा कार्यक्रम संसद बैठकमा प्रस्तुत भएको छ। सरकारका तर्फबाट राष्ट्रपति भण्डारीले संघीय संसदको संयुक्त बैठकमा नीति तथा कार्यक्रम प्रस्तुत गरिरहेकी छन्। मंगलबार बिहान बसेको मन्त्रिपरिषद् बैठकले नीति तथा कार्यक्रम पारित गरेको हो।
पेट्रोलियम पदार्थको मूल्यवृद्धिविरुद्ध संसदमा सार्वजनिक महत्वको प्रस्ताव दर्ता,"काठमाडौं : दैनिक उपभोग्य वस्तु र पेट्रोलियम पदार्थको मूल्यवृद्धि भएसँगै सांसदहरुले सार्वजनिक महत्वको प्रस्ताव दर्ता गराएका छन्। नेकपा एमालेका प्रमुख सचेतक विशाल भट्टराई, सांसदहरु राजेन्द्र प्रसाद लिङ्देन र गणेशकुमार पहाडीले प्रतिनिधिसभामा जरुरी सार्वजनिक महत्त्वको प्रस्ताव दर्ता गराएका हुन्। प्रस्तावमा खाना पकाउने ग्यास, पेट्रोल, डिजेल र मट्टितेललगायतका पदार्थमा भइरहेको चुहावट, कमिसन र अत्यधिक करलाई न्यूनीकरण गर्न सरकारको प्रयासबारे जवाफ माग गरिएको छ। सरकारले दुई हप्ताको अवधिमा २ पटक पेट्रोलियम पदार्थको मूल्य बढाएको छ। पेट्रोलियम पदार्थको मूल्य वृद्धि भएसँगै संयुक्त विद्यार्थी संगठनलेसमेत चरणबद्ध आन्दोलन गर्दै आएका छन्।"
पर्यटनमार्फत् व्यापक रोजगारी,"काठमाडौं : सरकारले पर्यटनमार्फत रोजगारी सिर्जना गर्ने योजना बनाएको छ । राष्ट्रपति विद्यादेवी भण्डारीले नीति तथा कार्यक्रम प्रस्तुत गर्दै पर्यटनमार्फत रोजगारी वृद्धि, विदेशी मुद्रा आर्जन र स्थानीय उत्पादनमा जोड दिइने बताइन् । स्वदेशी तथा विदेशी लगानीमा पर्यटन प्रवद्र्धन गरिने उनको भनाइ छ । विमानस्थल थप बनाउने नीति तथा कार्यक्रममा उल्लेख छ । लुम्बिनी र पशुपतीलाई धार्मिक स्थलको विकास गर्ने नीति तथा कार्यक्रममा उल्लेख छ बृहत धार्मिक एकीकृत कार्यक्रम बनाएर पर्यटक भित्राउने सरकारको योजना छ । हवाई सेवा विस्तार गर्दै सुरक्षित र उड्यान क्षेत्रलाई व्यवस्थित गर्ने राष्ट्रपति भण्डारीले बताइन् ।"
उद्योगको जग्गा हदबन्दी पुनरावलोकन गरिने,"काठमाडौं : सरकारले उद्योगको जग्गा हदबन्दी पुनरावलोकन गर्न कानुनमा सुधार गर्ने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले विकास आयोजनाको सहज जग्गा प्राप्ति र उद्योगका लागि जग्गा हदबन्दी पुनरावलोकन गर्ने कानुनी सुधार गरिने उल्लेख गरेको छ। त्यसैगरी उत्पादनमुलक उद्योग स्थापनामा निजी क्षेत्रलाई उत्साहित गरिने उल्लेख छ। जनतालाई गरिबिबाट दुष्चक्रबाट बाहिर ल्याउने नीति लिइने, अव्यवस्थित बसोबासीको समस्या समाधान गरिने, तीनै तहको समन्वयमा उत्पादन रोजगार क्षमता अभिवृद्धि गरिने उल्लेख छ। नापजाँच छुट भएका जग्गाधनीलाई लालपुर्जा उपलब्ध गराइने सरकारको नीति छ। भूमि वर्गिकरण गरी भुउपयोग योजना तयार गरिने, भूमि प्रशासनलाई झन्झटबाट मुक्त गरिने पनि उल्लेख छ। पेट्रोलियम पदार्थको अन्वेषण, प्रशोधन र संरक्षण गरिने उल्लेख छ।"
नेकपा माओवादी केन्द्रको संसदीय दलको बैठक,काठमाडौं : नेकपा माओवादी केन्द्रको संसदीय दलको बैठक बसेको छ। समसामयिक विषयमा छलफल गर्न बैठक बोलाइएको माओवादी केन्द्रले जनाएको छ। मंगलबार संघीय संसदमा सरकारले आर्थिक वर्षको नीति तथा कार्यक्रम प्रस्तुत गर्दैछ । त्यसअघि माओवादीले संसदीय दलको बैठक बोलाएको हो । राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय भएको छ। संघीय संसद् सचिवालयले तयार पारेको कार्यसूचीअनुसार राष्ट्रपति विद्यादेवी भण्डारीले संघीय संसद्को दुवै सदनको संयुक्त बैठकलाई सम्बोधन गर्नेकार्यक्रम तय भएको छ । संसद् बैठक अपराह्न ४ बजेका लागि बोलाइएको छ ।
"मेयरमा पुन: निर्वाचित रेनुले भनिन् : जनतालाई निरास हुन दिदैन, महानगरको विकासमा दत्तचित्त भएर लाग्छु","काठमाडौं : भरतपुर महानगरपालिकाको मेयरमा निर्वाचित रेनु दाहालले जनताको मनोविज्ञानलाई बुझेर काम गर्ने बताएकी छन् । उनले जनताको मनोविज्ञान बुझेर काम गर्ने र यो अवसरलाई एक मिनेट पनि खेर फाल्न नदिने बचन दिइन्। उनले यसअघिको कार्यकालका अधुरा कामहरुलाई पूरा गर्ने प्रतिवद्धता जनाइन्। उनले शिक्षा, स्वास्थ्य, पूर्वाधार विकास, फोहोर तथा ढल व्यवस्थापनमा जोड दिने बताइन्। रेनुले भनिन्, 'भरतपुर महानगरको समग्र विकासमा दत्तचित्त भएर लाग्छु । यसअघिको कार्यकालका अधुरा कामहरुलाई पूरा गर्न लागिपर्छु । शिक्षा, स्वास्थ्य, पूर्वाधार विकास, फोहोर तथा ढल व्यवस्थापनमा जोड दिन्छु ।' चितवनको भरतपुर महानगरको प्रमुख र उपप्रमुखमा गठबन्धनका उम्मेदवार विजयी भएकी छन् । महानगर प्रमुखमा गठबन्धनबाट नेकपा (माओवादी केन्द्र)का रेनु दाहाल र उपप्रमुखमा नेपाली कांग्रेसका चित्रसेन अधिकारी विजयी भएका हुन्। दाहालले निकटतम् प्रतिस्पर्धी नेकपा (एमाले)का विजय सुवेदीलाई १२ हजार ४४९ मतान्तरले पराजित गरिन् । दाहालले ५२ हजार ३० मत प्राप्त गर्दा सुवेदीले ३९ हजार ५८१ मत प्राप्त गरे। यस्तै, स्वतन्त्रका उम्मेदवार जगन्नाथ पौडेलले १४ हजार ७२८ मत प्राप्त गरे। दाहाल विसं २०७४ को स्थानीय तहको निर्वाचनमा समेत कांग्रेसको सहयोगमा महानगर प्रमुखमा निर्वाचित भएकी थिइन्। भरतपुरको २९ वडामध्ये कांग्रेसले वडा नं १, २, ४, ५, ६, ८, १०, १४, १५, १६, १७, २०, २१, २३, २७ र २९, एमालेले ३, ११, १२, १८, १९ र २८, माओवादी केन्द्रले १३, २४ र २६, नेकपा (एकीकृत समाजवादी)ले ७, ९ र २२ वडामा विजय हाँसिल गरेको छ । वडा नं २५ मा स्वतन्त्र उम्मेदवार विजयी भएका छन् ।"
मेयर सिंहले भने : सपथ लिएको २४ घण्टाभित्रै वीरगन्जमा परिवर्तनको आभाष गराउँछु,"वीरगन्ज : वीरगन्ज महानगरपालिकाका नवनिर्वाचित मेयर राजेशमान सिंहले सपथ लिएको २४ घण्टाभित्रै वीरगन्जमा जनताले परिवर्तनको आभाष गर्ने बताएका छन् । मङगलबार बिहान मेयरमा निर्वाचित भएपछि मतगणनास्थलमा सञ्चारकर्मीलाई प्रतिक्रिया दिने क्रममा नवनिर्वाचित मेयर सिंहले भने, ' सपथ लिएको २४ घण्टाभित्र जनतालाई परिवर्तनको अनुभूति हुनेगरी काम गरेर देखाउँछु ।' वीरगन्जवासीले दैनिक भोगिरहेका समस्या सामधान नै आफ्नो पहिलो र मुख्य प्राथमिकता भएको उनले बताए । सिंहले भने,'वीरगन्जवासीको जीवनयापनसँग जोडिएका समस्या सामधान गर्नु नै मेरो पहिलो प्राथमिकता रहनेछ । उनले वीरगन्ज सहरको सरसफाइको दुरावस्थामा सुधार गर्ने बताए । सरहमा पानीको उचित निकास नभएका कारण डुबानको समस्या रहेकाले यो विषय पनि आफ्नो प्राथमिकतामा रहेको उनले बताए । करको दर न्यूनिकरण , सहज र सुलभ स्वास्थ्य सेवा, शिक्षा , रोजगारीलगायतका विषयमा विज्ञसँग परामर्श गरेर नगरवासीको हितमा निर्णय लिने सिंहले बताए । पाँच वर्षको कार्यकालमा आफ्नो चुनावी घोषणापत्रमा उल्लेख गरिएको भन्दा बढी नै कामहरु गर्ने प्रतिवद्धा पनि उनले दोहोर्याए। मनगरमा गरिएका अनियमितता र भ्रष्टचारको छानबनि गरिने बताउँदै सिंहले भने, 'जति पनि भ्रष्टाचाहरु भएका छन् , ती सबै फाइल अख्तियारमा पठाउँछु ,अख्तियारले छानबिन गरेर कारबाही अगाडि बढाउँछ ।' सत्तागठबन्धनबाट जसपाको उम्मेदवार बनेर सिंह ४६ हजार २ सय १५ मत प्राप्त गरी मेयरमा निर्वाचित भएका हुन् । उनका निकटतम प्रतिद्वन्द्वी नेकपा एमालेका उम्मेदवार एवं निवर्तमान मेयर विजय सरावगीभन्दा २२ हजार ५ सय ४४ मत बढी ल्याएर निर्वाचित भएका सिंह ,२०७४ को निर्वाचनमा भने १२ हजार १ सय मत प्राप्त गरी तेस्रो स्थानमा सीमित भएका थिए ।"
पाल्पामा एमालेले जित्यो ४८ प्रतिशत जनप्रतिनिधि,"तानसेन : नेकपा एमाले पाल्पाले स्थानीय तह निर्वाचन २०७९ मा ४८ प्रतिशत जनप्रतिनिधिले जीत हासिल गरी जिल्लाको सबैभन्दा ठुलो दल बनेको छ। नेकपा एमाले पाल्पाले ४२५ जना निर्वाचित जनप्रतिनिधिमध्ये २०४ वटामा जीतेको छ। जसमा एमाले पाल्पाले प्रमुख तथा अध्यक्षमा ६ जना, उपप्रमुख वा उपाध्यक्षमा ५ जना, वडा अध्यक्षमा ४१ जना, महिला सदस्य ३९ जना, दलित महिला सदस्य ३७ जना र खुला सदस्यमा ७६ जना गरी २०४ जना जनप्रतिनिधि विजयी भएका छन्। गठबन्धन दलको सबैभन्दा ठुलो पाटी नेपाली कांग्रेस पाल्पाबाट ४४९४ प्रतिशत जनप्रतिनिधि मात्र निर्वाचित भएका छन्। जसमा प्रमुख वा अध्यक्षमा ३ जना, उपप्रमुख वा उपाध्यक्षमा ४ जना, वडा अध्यक्षमा ३६ जना, महिला सदस्यमा ३७ जना, दलित महिला सदस्यमा ३८ जना र खुला सदस्यमा ७३ जना गरी १९१ जना उम्मेदवार मात्र जनप्रतिनिधिको रुपमा निर्वाचित भएका छन्। जसमध्ये नेपाली कांग्रेसको रुख चिन्ह लिएर उम्मेदवारी दिएका एक नगर उपप्रमुख र २ जना वडा अध्यक्ष नेकपा माओवादी केन्द्रका उम्मेदवारहरु हुन्। नेकपा माओवादी पाल्पाको स्थानीय तह निर्वाचनमा ५८८ प्रतिशत उम्मेदवार मात्र जनप्रतिनिधिमा निर्वाचित भएका छन्। जसमा प्रमुख तथा अध्यक्षमा १ जना, उपप्रमुख तथा उपाध्यक्षमा १ जना, वडा अध्यक्षमा ३ जना, महिला सदस्यमा ४ जना, दलित महिला सदस्यमा ५ जना र खुला सदस्यमा ११ जना गरी २५ जना उम्मेदवार जनप्रतिनिधिमा निर्वाचित भएका छन्। राष्ट्रिय जनमोर्चा पाल्पा ११८ प्रतिशत उम्मेदवारलाई जनप्रतिनिधिमा निर्वाचित गर्न सफल भएको छ। जनमोर्चाका १ वडा अध्यक्ष, १ महिला सदस्य, १ दलित सदस्य र २ खुला सदस्य गरी ५ जना उम्मेदवार मात्र जनप्रतिनिधिमा जनताबाट अनुमोदन भएका छन्। जिल्ला निर्वाचन कार्यालय पाल्पाका अनुसार नेकपा एकीकृत समाजवादी, जनता समाजवादी, राष्ट्रिय प्रजातन्त्रपाटी, राष्ट्रिय जनमुक्ति पाटीले पाल्पामा एक सदस्यमा पनि खाता खोल्न सकेनन्। राष्ट्रिय प्रजातन्त्र पाटी नेपाल, उन्नत लोकतन्त्र पाटी, नेशनल मंगोल अर्गनाइजेशन, नेपाली कांग्रेस विपि, सामाजिक एकता पाटी र नेकपा माले पाटीले पनि पाल्पामा एक सदस्यसमेत जीत्न सकेनन्। पाल्पामा १४ वटा राजनितिक दलहरु स्थानीय निर्वाचनको लागि दर्ता भए पनि ४ पाटीले मात्र जनमत पाएका छन् भने १० वटा पाटी जनमतविहीन बनेका छन्। २०७९ सालको स्थानीयतह निर्वाचनको नतिजाले एमाले र कांग्रेसले मात्र ९३ प्रतिशत जनप्रतिनिहरु ओघटेका छन्।"
"कृषि, सहकारी तथा प्राकृतिक स्रोत समितिको वार्षिक प्रतिवेदन पारित","काठमाडौं : प्रतिनिधिसभा, कृषि, सहकारी तथा प्राकृतिक स्रोत समितिको वार्षिक प्रतिवेदन पारित भएको छ । समितिले वार्षिक रुपमा गरेका गतिविधिको प्रतिवेदनमाथि छलफल गरी पारित गरिएको समिति सचिव उदय भण्डारीले जानकारी दिए । बैठकमा सिक्टा, रानीजमरा र भेरी बबइ आयोजना अध्ययन कार्यदलले पेश गरेको प्रतिवेदन पनि पारित भएको छ । यसैगरी वैज्ञानिक वन व्यवस्थापनसम्बन्धी कार्यदलले पेश गरेको प्रतिवेदन पनि समिति बैठकमा छलफल गरी पारित गरिएको छ । बैठकमा समिति सभापति पूर्णाकुमारी सुवेदी, सांसदहरु दलबहादुर राना, भूपेन्द्रबहादुर थापा, शक्तिबहादुर बस्नेत, राधा ज्ञवाली, राजबहादुर बुढा, सत्यनारायण शर्मालगायतले अध्ययन कार्यदलले पेश गरेको प्रतिवेदनमा सुझाव दिएको थियो । समिति बैठकले सुझावसहित प्रतिवेदन पारित गरेको हो । विसं २०७८ मा संसद् विघटन र विसं २०७७ कोरोना महामारीका कारण वार्षिक प्रतिवेदन बनाउन नसकिएको समितिले जनाएको छ ।  रासस"
धरानका मेयर हर्कराजले सम्हाले कार्यभार : भ्रष्टाचार नियन्त्रण र खानेपानीको व्यवस्थापन गर्ने प्रतिबद्धता,धरान : धरान उपमहानगरपालिकाका नवनिर्वाचित मेयर हर्कराज राई ( हर्क सम्पाङ) ले मंगलबार कार्यभार सम्हालेका छन्। आफ्ना समर्थकहरुको साथमा उपमहानगरपालिका प्रवेश गरेका राईलाई कर्मचारीले स्वागत गरेका थिए । मेयर राइलाई उपमेयर अइन्द्रबिक्रम बेघा लगायतले स्वागत गरेका हुन् । कार्यभार सम्हाल्दै राइले आफ्नो पहिलो प्राथामिकता धरान नगरपालिकामा हुने भ्रष्टाचार नियन्त्रण र धरानको दीर्घकालिन समस्याका रुपमा रहेको खानेपानी समस्या समाधान गर्ने प्रतिबद्धता जनाए। उनले चुनाव अगाडि गरेका सबै बाचा आफूले पूरा गर्ने बताए। राईले धरानको विकास र समृद्धि सबै मिलेर मात्र सम्भव हुने भन्दै आफ्नो कार्यकालमा सहयोग गर्न अनुरोध गरे।
पोखरामा मतगणना रोकियो,"पोखरा : पोखरा महानगरमा मतगणना रोकिएको छ। मुचुल्का उठाएकोभन्दा वडा नम्बर १८ मा ९ मत कम भएपछि एमालेले मतगणना रोकेको हो। गणनामा एमालेका प्रतिनिधि बस्न नमानेपछि मतगणना रोकिएको मुख्य निर्वाचन अधिकृतको कार्यालयले जनाएको छ। वडा नम्बर १८ मा मतगणना रोकिएपछि २२,३२ र ३३ वडाको मतगणना पनि स्थगित भएको छ। वडा नम्बरमा १८ मा एमालले १६४० र कांग्रेसले १६४३ मत प्राप्त गरेको छ। पोखरा महानगरको मेयरमा एकीकृत समाजवादीका धनराज आचार्य र उपमेयरमा एमालेका मञ्जुदेवी गुरुङले जित्ने निश्चित छ।"
यामाहाको आर १५ एम विशेष सुविधासहित नेपाली बजारमा,"काठमाडौं : यामाहाको सुविधासम्पन्न बाइक आर १५ एम आजबाट आधिकारिक रूपमा नेपाली बजारमा आएको छ। नेपालका लागि यामाहाको आधिकारिक विक्रेता एमडब्लू इन्टरप्राइजेजले भृकुटीमण्डपस्थित कम्पनीद्वारा वैशाख १५२१सम्म आयोजित महा एक्सचेञ्ज मेला को अवसर पारी उक्त बाइक सार्वजनिक गरेको थियो। जेनेसिस क्याफेमा पत्रकार सम्मेलन गरी लञ्च गरिएको सो बाइक नेपालमा ल्याइएको यामाहाको मोटरसाइकलहरूमध्ये सबैभन्दा उत्कृष्ट प्रविधि र विशेषताहरू सम्मिलित गरी तयार पारिएको बाइक रहेको कम्पनीको दाबी रहेको छ। एम र आरसिरिजजस्ता रेसिङ दुनियाँमा ख्याती कमाएका बाइकको पाँचौ जेनेरेशन भनिएको यस आर १५ एम मूलतः ट्रयाक स्पिड, कर्भ, र स्पोर्टस् बाइकमा रुची राख्ने युवा वर्गलाई लक्षित गरी तयार पारिएको बाइक का साथै नयाँ ग्राफिक, थ्रिडी एम्ब्लेम, वाइकनेक्ट र उत्कृष्ट कौशलकारिताका साथ तयार पारिएको टूलेभल सिट जस्ता विशेषताहरूले यस बाइकलाई अझ आकर्षक, विश्वसनीय, स्मार्ट, कार्यकुशल र आरामदायक बनाएको कम्पनीले जनाएको छ। यसका अतिरिक्त, एसिस्ट एण्ड स्लिपर क्लच र भिभिए जस्ता प्रणालीले आर १५ एम १५५ लाई अझ चुस्त, छरितो र प्रभावकारी बनाई बाइकको समग्र पर्फमेन्सलाई नयाँ उचाइ प्रदान गरेको कम्पनी बताउँछ। एसिस्ट एण्ड स्लिपर क्लचको एडप्टेशनले बाइकको गति कम गर्ने क्रममा क्लचको वजन कम गरी लोस्ट्रेश कायम गर्न मद्दत पुर्याउँदछ, जसले गर्दा गियरको डाउण्डस्फीटिङ प्रक्रियालाई आरामदायक र सहज बनाउँदछ। त्यसैगरी, उच्च कार्यसम्पादन क्षमता भएको भिभिए प्रणालीले भने बाइक न्यून आरपिएमको अवस्थामा समेत उल्लेखनीय पावर र टोर्क प्रदान गर्दछ। आर १५ एम १५५ को विशेषताहरूबारे जानकार गराउँदै यस बाइकलाई दुई प्रकारको मोडमा चलाउन मिल्ने गरी तयार पारिएको पनि कम्पनीले उल्लेख गरेको छ। राइडरले सडकको अवस्थाको अनुकूलता मध्य नजर गर्दै आफूले चाहेअनुसार उच्च कार्यसम्पादका लागि ट्रयाक मोड र सहरभित्र मितव्ययी कार्यसम्पादनका साथ गरिने यात्राका लागि स्ट्रीट मोडमा स्वीच गर्न सक्ने सुविधा रहेको छ। कम्पनीका अनुसार राइडरलाई उच्च गतिमा छिटो पुर्याउनका निम्ति एयरफ्लोलाई अझ प्रभावकारी रूपमा व्यवस्थापन गर्न सुधारिएको एरोडाइनामिक डिजाइन र सही र भरपर्दो ब्रेकिङका लागि डुअल च्यानल एबिएसका साथ बजारमा ल्याइएको यस अलनेयू आर १५ एम, १५५ सिसि एलसिभी एसओएच्सी फ्युलइन्जेक्टेड ईन्जिनको साथ तयार पारिएको शक्तिशाली बाइक रहेको कम्पनीले जनाएको छ। ट्रयाक्शन कन्ट्रोल र क्विक सिफ्टर जसले क्रमशः चिप्लो बाटोमा ह्वीलस्पिनको कारण चक्काले घर्षण गुमाई चिप्लने सम्भावनालाई कम गराउँछ र क्लच थ्रोटलरहित गियर सिफ्टिङलाई प्रभावकारी बनाउने प्रविधिले आर १५ एम लाई अझ विशेष बनाएको कम्पनीको ठम्याई रहेको छ। यसले १०,००० आरपिएममा १८४ एच्पी अधिक्तम पावर र ७५०० आरपिएममा १४२ एनएम टर्क जेनेरेट गर्ने पनि कम्पनीले जनाएको छ। यसैगरी कनेक्ट एक्सभन्दा उन्नत प्रविधिको वाइ कनेक्ट समावेश गरिएको एलसिडी इन्स्ट्रुमेण्ट क्लस्टरले आर १५ एम लाई स्मार्ट मात्र नभइ बहुआयमिक पनि बनाएको यामाहा नेपालको सिईओ राजु क्षेत्रीले बताएका छन्। एन्ड्रोइड र एप्पल प्रयोग गर्ने राइडरहरूका लागि क्रमशः गुगल प्ले स्टोर र एपस् स्टोरमा उपलब्ध वाइ कनेक्ट एप बाइकसँग ब्लूटुथमार्फत जोडेपछि निम्न फङ्शनहरू एलसिडी क्लस्टरमा डिस्प्ले हुने कम्पनीले जानकारी दिएको छ।"
कृषिको पुनर्संरचना गर्दै सरकार,"काठमाडौं : सरकारले चालू आर्थिक वर्षदेखि कृषिमा पुनर्संरचना गर्ने तयारी गरेको छ। कृषिमा आत्मनिर्भर हुनेगरी बजेट ल्याउने सरकारको तयारी छ। नेपाल कृषि प्रदान देश भनिए पनि साढे ३ खर्बको कृषिजन्य वस्तु आयात भइरहेको छ। कृषिमा परनिर्भरता झन् पछि झन् बढ्दै गइरहेको छ। यस्तो अवस्थामा अर्थमन्त्री जनार्दन शर्माले कृषिमा आत्मनिर्भर हुनेगरी बजेट ल्याउने तयारी गरेका छन्। शर्माले संसदमा प्रस्तुत गरेको सिद्धान्त तथा प्राथमिकतामा आत्मनिर्भर अर्थतन्त्र बनाउने उद्घोषका साथ कृषिलाई उच्च प्राथमिकता दिएको जनाएका छन्। सरकारले वर्षेनि कृषिलाई प्रथमिकता दिएको उल्लेख गरे पनि दिन प्रतिदिन परनिर्भरता बढ्दै गइरहेको छ। नेपालमै उत्पादन संभावना भएका कृषिजन्य वस्तु निर्वाधरुपमा आयात गर्दा अनावश्यकरुपमा विदेशी मुद्रा बाहिरिने गरेको छ। सरकारले कृषकलाई दिने अनुदान पनि प्रभावकारी हुन सकेको छैन। यस वर्ष मात्रै तीन तहका सरकारबाट १ खर्ब अनुदान दिइए पनि वास्तविक कृषकले अनुदान पाउन सकेका छैनन्। कृषकसमेत रहेका नेपाल बैंक तथा वित्तीय परिसंघका अध्यक्ष पवन गोल्यानले अनुदान दुरुपयोग भएको बताउँछन्। तीन सरकारबाट १ खर्ब अनुदान दिँदा पनि कृषकको हातमा नपुगेको उनी बताउँछन्। मलमा पनि चुहावट छ, गोल्यान भन्छन्, कागजमा मात्र आउँछ, मल आउँदैन। मलमा मात्रै २७ अर्ब अनुदान छुट दिइने गरे पनि कृषकले समयममै मल पाउन सकेका छैनन्। कृषि तथा पशुपन्छी विकास मन्त्रालयका सचिव निरु दाहाल पाण्डेले यसपालिको बजेटमा कृषिले प्राथमिकता पाएको बताइन्। आयात प्रतिष्ठान हुनेगरी कृषिमा पुर्नसंरचना गर्न खोजिएको छ, उनले भनिन्। सरकारले चैते धान उत्पादनलाई प्रवर्द्धन गर्ने योजना अघि सारेको छ। चैते धानलगायत धानको बिउ र पशुपन्छीमा नश्ल सुधार र रोग नियन्त्रणमा प्राथमिकता दिइएको सचिव पाण्डेले बताइन्। कृषकको लागत कम गर्न पनि हामीले विशेष ध्यान दिएका छौं, सचिव पाण्डे भन्छिन्, कृषकलाई कृषि विकास बैंकमार्फत सहुलियत कर्जा दिने परियोजना आउन लागेकाले पनि कृषकले सस्तो र सर्वसुलभरुपमा ऋण पाउने छन्। चालू आर्थिक वर्षमा कृषिका लागि ३६ अर्ब ३० करोडको बजेट रहेकोमा आउँदो आर्थिक वर्ष २०७९८० का लागि राष्ट्रिय योजना आयोगले ४० अर्ब ८ करोडको सिलिङ तोकेको छ। तर, अर्थ मन्त्रालयले त्यसको दोब्बर बनाउनेगरी गृहकार्य गरिरहेको जनाएको छ। अन्तर्राष्ट्रिय बजारमा रासायानिक मलको मूल्य बढेकाले पनि बजेटमा प्रभाव पर्ने देखिएको छ। सरकारले यस वर्षदेखि कृषिमा आत्मनिर्भर हुनेगरी बजेट विनियोजन गर्ने संकेत देखाएको गोल्यान बताउँछन्। साढे तीन खर्बको कृषिजन्य आयात एकै वर्षमा रोक्न नसकिए पनि २ खर्बको आयात घटाउन सक्छौं, उनले भने, २ देखि तीन वर्षमा कृषिको आयात घटाउन सकिन्छ भन्सार विभागका अनुसार चालू आर्थिक वर्षको चैत्रसम्म ४० अर्ब १४ करोडको चामल मात्रै आयात भएको छ। गत आर्थिक वर्षमा ५० अर्ब ७७ करोडको चामल आयात भएको थियो। त्यस्तै गत वर्ष १ अर्ब ७१ करोडको केरा आयात भएकोमा चैतसम्म १ अर्ब ३१ करोडको केरा आयात भएको छ। गत वर्ष ९१ करोड ६१ लाखको कागती आयात भएकोमा चैतसम्म ६४ करोडको आयात भएको छ। गत वर्ष १० करोडको खसी आयात भएकोमा यस वर्षको चैतसम्म ४५ करोडको आयात भइसकेको छ। कृषक गोल्यानकाअनुसार उत्पादन र बजारीकरण गर्न सके एकै वर्षमा खाद्यन्न, तरकारी तथा केही फलफूलमा आत्मनिर्भर हुन सकिन्छ। कृषकलाई अनुदान होइन, आवश्यक पूर्वाधारको व्यवस्था गर्नुपर्छ, गोल्यान भन्छन्, किसानलाई माटोको परीक्षण, उन्नत किसिमको बिउ, कस्टम हायरिङ सेन्टर, मल, कृषि यन्त्र दिन सक्नुपर्छ। स्थानीय तहमै कृषि समन्वय केन्द्र स्थापना गर्न सके माटो अनुसार उत्पादन गर्न सकिने गोल्यानले बताए। राष्ट्रिय सहकारी बैंकका सहअध्यक्ष मित्रराज दवाडीले पालिकास्तरमै उत्पादन बढाएर बजारीकरण गर्न सकिने बताउँछन्। पालिकामै सहकारीमार्फत उत्पादन र बजारीकरण गर्न सकिन्छ,दवाडी भन्छन्, जिल्लास्तरका सहकारीले बजारीकरणमा फोकस हुन सके जस्तोसुकै उत्पादनको बजारीकरण गर्न समस्या हुँदैन। कृषिमा ६७ प्रतिशत जनता आश्रीत छन्। कृषकको लागत घट्न नसक्दा कृषिबाट पलायन भइरहेका छन्। कृषि पेशा छाडेर युवाहरु वैदेशिक रोजगारीमा जान वाध्य छन्। कृषिले कुल ग्राहस्थ उत्पादनमा २५ प्रतिशतमात्रै योगदान दिएको छ। गत वर्ष बेमौसमी बाढीका कारण धान उत्पादन घट्दा लक्ष्यअनुसार ७ प्रतिशतको आर्थिक वृद्धिदर लक्ष्य हासिल हुन सकेन। मासु, अण्डा र दूधमा आत्मनिर्भर भनिए पनि अझै केही मात्रामा आयात भइरहेको तथ्यांकले देखाउँछ। पालिका तहमा कृषि प्रशोधन उद्योग, सस्तो ब्याजमा ऋण दिने र बजारसँग प्रत्यक्ष जोड्नका लागि नीतिगत व्यवस्था गर्न सके कृषिजन्य वस्तुको बिक्रीमा कुनै समस्या नपर्ने परिसंघका अध्यक्ष गोल्यान बताउँछन्। सरकारको स्पष्ट नीति नहुँदा स्वदेशी उत्पादनले बजार पाउन सकेको छैन भने भारत, चीन, बंगलादेश लगायतको डम्पिङ साइट बन्न पुगेको उनको भनाइ छ। कृषिजन्य वस्तु आयातमा निरुत्साहित गर्नुपर्छ, गोल्यान भन्छन्,नचाहिएको बेला नल्याउनेतर्फ पनि सरकारले ध्यान दिनुपर्छ, उनले भने। कृषिजन्य वस्तु आयात न्यूनिकरण गर्न एकस्तरको ड्युटी बढाउनुपर्ने गोल्यान सुझाउँछन्। स्थानीय तहमा पब्लिक प्राइभेट पाटरनसिप(पिपिपी) मोडलमा भण्डारण गर्ने र हाट बजार, ढुवानीको व्यवस्था गर्न सकिने उनको सुझाव छ। यद्यपि, सरकारले बजार व्यवस्थाका लागि यस वर्ष तीन सय पालिकालाई एकएक करोड विनियोजन गरेको थियो तर, खर्च हुन सकेको छैन। कालिमाटीमा माफियातन्त्र हाबी भएकाले नेपाली उत्पादन बिक्रीमा समस्या भएको गोल्यान बताउँछन्। सरकारले वर्षेनी अनुदानको व्यवस्था गरेपनि वास्तविक किसानसम्म पुग्न सकेको छैन। अनुदान किसानसम्म नपुगेर विचौलिया र पहुँचवालाको हातमा पुग्दा कृषिमा झनै परनिर्भरता बढेर गएको हो। अनुदानले कार्यकर्ता पोस्ने, केही मान्छेले फाइदा उठाउने काम भयो, गोल्यान भन्छन्,कृषिमा राजनीति भएकाले कृषि व्यवसाय फस्टाउन सकेन। तराईमा सिँचाइको समस्या नभए पनि पश्चिम र सुदूरपश्चिममा आकाशेभरमा खेती हुने गरेको छ। समयमा मल र बिउ नपाउँदा पनि कृषि प्रभावित हुने गरेको छ। राष्ट्रिय योजना आयोगले गत वर्ष गरेको अध्ययनले धानमा आत्मनिर्भर हुने देखाएको थियो। बेसारदेखि चामलसम्म आयात भइरहेको भन्दै अध्ययन प्रतिवेदनले नीतिगत, संस्थागत र रणनीतिगत सुधार गर्न सरकारलाई सिफारिस गरेको थियो।"
१२ पालिकाको अन्तिम मतपरिणाम आउन बाँकी,"काठमाडौं : स्थानीय तह सदस्य निर्वाचन सम्पन्न भएको ११ दिन भइसक्दा अझै १२ पालिकाको अन्तिम मतपरिणाम आउन बाँकी छ। निर्वाचन आयोगका अनुसार हालसम्म ४६० गाउँपालिकाका र २७९ नगरपालिकाको अन्तिम नतिजा सार्वजनिक भइसकेको छ। छ मध्ये तीन महानगरपालिकाको मतगणना सम्पन्न भइसकेको छ। विराटनगर, भरतपुर र वीरगन्ज महानगरको मतपरिणाम सार्वजनिक भइसकेको छ। विराटनगरमा नागेश कोइराला, भरतपुरमा रेनु दाहाल र वीरगन्ज महानगरमा राजेशमान सिंह विजयी भएका छन्। काठमाडौँ, पोखरा र ललितपुर महानगर, तुलसीपुर उपमहानगरपालिका, उदयपुरको कटारी र त्रियुगा नगरपालिका, रौतहटको गढीमाई, गरुडा र फतुवा विजयपुर नगरपालिका, रुपन्देहीको तिलोत्तमा नगरपालिका, कपिलवस्तुको महाराजगन्ज नगरपालिका, बाजुराको बूढीगंगा गाउँपालिकालगायत केही नगरपालिकामा मतगणना जारी रहेको आयोगले जनाएको छ। काठमाडौँ महानगरमा स्वतन्त्र उम्मेदवार बालेन्द्र साह, ललितपुरमा कांग्रेसका चिरिबाबु महर्जन, पोखरामा नेकपा (एकीकृत समाजवादी)का धनराज आचार्य र तुलसीपुर उपमहानगरपालिकामा नेकपा (एमाले)का टिकाराम खड्का अगाडि छन्। नतिजा सार्वजनिक भएकामध्ये ३२२ पालिकाको प्रमुखमा नेपाली कांग्रेस विजयी भएको छ। कांग्रेसले १८८ गाउँपालिको अध्यक्ष र १३४ नगरको प्रमुखमा जित हासिल गरेको छ। एमालेले १२३ गाउँपालिका अध्यक्ष र ७९ नगरप्रमुख गरी २०२ पालिका प्रमुख जितेको छ। यसैगरी नेकपा (माओवादी केन्द्र) २५ नगरप्रमुख र ९६ गाउँपालिका अध्यक्षसहित १२१ पालिकामा विजयी भएको छ। एकीकृत समाजवादीले ११ र अन्य दल तथा स्वतन्त्र उम्मेदवार ३० नगरमा विजयी भएको आयोगले जनाएको छ। जनता समाजवादी पार्टीले २१ नगरप्रमुख तथा साना दल र स्वन्तन्त्र उम्मेदवारले ३२ गाउँपालिका अध्यक्ष जितेका छन्। कांग्रेसले १०६ उपप्रमुख र १९० उपाध्यक्ष, एमालेले १०६ उपप्रमुख र १२६ उपाध्यक्ष, माओवादीले ३३ उपप्रमुख र ९५ उपाध्यक्ष, जसपाले उपप्रमुख ११ र १९ उपाध्यक्ष तथा अन्य दलले २३ उपप्रमुख र ३० उपाध्यक्ष जितेका छन्। कांग्रेस सबैभन्दा बढी दुई हजार ६३२ वडामा विजयी भएको छ। एमाले दुई हजार ११२, माओवादी एक हजार ४९, जसपा २९१ र अन्य दल तथा स्वतन्त्र ५८५ वडामा विजयी भएका आयोगको तथ्यांक छ। रासस"
मन्त्रिपरिषद्बाट नीति तथा कार्यक्रम पारित,काठमाडौं : मन्त्रिपरिषद् बैठकले आर्थिक वर्ष २०७९०८० को नीति तथा कार्यक्रम पारित गरेको छ। मंगलबार बिहान प्रधानमन्त्री निवास बालुवाटारमा बसेको मन्त्रिपरिषद बैठकले सरकारको नीति तथा कार्यक्रम पारित गर्ने निर्णय गरेको हो। राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय भएको छ। संघीय संसद् सचिवालयले तयार पारेको कार्यसूचीअनुसार 'राष्ट्रपति विद्यादेवी भण्डारीले संघीय संसद्को दुवै सदनको संयुक्त बैठकलाई सम्बोधन गर्ने' कार्यक्रम तय भएको छ। संसद् बैठक अपराह्न ४ बजेका लागि बोलाइएको छ।
प्रस्तावित राजदूतद्वय मिश्र र रायको नाम सर्वसम्मतले अनुमोदन,काठमाडौंः संसदीय सुनुवाइ समितिले श्रीलंका र डेनमार्कका लागि प्रस्तावित राजदूतहरुको नाम अनुमोदन गर्ने निर्णय गरेको छ । सिंहदरबारमा मंगलबार बसेको बैठकले श्रीलंकाका लागि प्रस्तावित राजदूत वासुदेव मिश्र र डेनमार्कका लागि प्रस्तावित राजदूत रामस्वार्थ रायको नाम सर्वसम्मतले अनुमोदन गर्ने निर्णय गरेको समिति सभापति लक्ष्मणलाल कर्णले जानकारी दिए । समितिले सरकारले सिफारिस गरेको २० जना प्रस्तावित राजदूतहरूको सुनुवाइ गर्ने क्रममा दुई जनामाथि भने गम्भीर प्रकृतिको उजुरी आएको भन्दै अध्ययन समिति बनाएको थियो । उजुरी अध्ययन गर्ने क्रममा कुनै औचित्य नदेखिएपछि मिश्र र रायको नाम अनुमोदन गरिएको सभापति कर्णले जानकारी दिए। यसअघि समितिले विभिन्न देशका लागि प्रस्तावित १८ राजदूतहरुको नाम अनुमोदन गरिसकेको छ ।
"नवौं राष्ट्रिय खेलकुद प्रतियोगिता सर्यो, अब असोज २८ देखि कात्तिक ३ सम्म हुने",काठमाडौं : सरकारले नवौँ राष्ट्रिय खेलकुद प्रतियोगिता सारेको छ। जेठ २२ देखि २८ गतेसम्म पोखरामा तय गरिएको प्रतियोगिता अब असोज २८ देखि ३ गतेसम्म हुने युवा तथा खेलकुद मन्त्रालयले जनाएको छ। यसअघि कोभिड महामारी र निर्वाचनले पटक पटक सर्दै आएको प्रतियोगिता अब असोजमा पुगेको हो। खेलाडीलाई तयारी समय नपुगेको भन्दै प्रतियोगिता सार्ने खेलकुद मन्त्रालयको प्रस्तावलाई मन्त्रिपरिषद्ले स्वीकृत गरेको छ। मंगलबार बसेको बैठकले पहिले नै इस्टमेट गरिएको ६० करोड खर्चमा प्रतियोगिता सञ्चालन गर्न सहमति दिएको हो। लगत्तै खेलकुद मन्त्रालयले चाँडपर्वको समय हेरेर असोज अन्तिम सातालाई छनोट गरेको हो। नवौं खेलमा राखेपले ३६ खेल समावेश गरेको छ।
उदयपुरको त्रियुगा नगरपालिकाको मतगणना सुरु,"उदयपुर : उदयपुरको त्रियुगा नगरपालिकाको मतगणना सुरु भएको छ । पुनः मतदान गराउने कि मतगणना गर्ने विवादमा निर्वाचन आयोगको बैठकले मतगणना गर्नु भनेर निर्णय गरेपछि मतगणना सुरु भएको हो। । केन्द्रबाट आयोगको निर्णय मुख्य निर्वाचन अधिकृतको कार्यालय उदयपुरमा प्राप्त भएकाले मतगणना कार्य सुरु गरिएको मुख्य निर्वाचन अधिकृत उत्तम सिलवाले बताए। त्रियुगा नगरपालिका वडा नम्बर १२ मा मतदान विवाद हुँदा त्रियुगा नगरपालिकाको मतगणना हुन सकेको थिएन । मतदान विवादले मतगणना प्रभावित बनेपछि निर्वाचन आयोगका आयुक्त रामप्रसाद भण्डारीलाई उदयपुरको विवादको अध्ययन गर्न खटाइएको थियो । आयुक्त भण्डारीले उदयपुर पुगेर राजनीतिक दल, मतदानमा खटिएका कर्मचारीका साथै स्थानीयसँग राय लिएपछि आयोगले मतगणना सुरु गर्ने निर्णय गरेको हो। वैशाख ३० गते अपरान्ह करिब साढे ४ बजेसम्म भएको मतदानमा करिब ५४ प्रतिशत मत खसेकोमा पानी परेपछि स्थगित भएको मतदान पुन: सुरु हुन नसक्दा विवाद भएको थियो ।"
हावाहुरीले १ विद्यालयसहित ४८ घरगोठमा क्षति,"अर्घाखाँची : अर्घाखाँचीमा हावाहुरीले १ विद्यालयसहित ४८ घरगोठमा क्षति पुर्याएको छ। जसका कारण लाखौं रुपैयाँको नोक्सानी भएको छ। शुक्रबार राती आएको हावाहुरीले ४१ घर, ७ वटा गोठ र १ विद्यालयमा क्षति पुगेको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक अमरबहादुर थापाले बताए। सन्धिखर्क १२ मा रहेको ज्ञान प्रकाश माविको टिनको छानो उडाएको छ। सन्धिखर्क मा ५ घर गोठ र ४ गोठको टिन उडाएको छ। शितगंगा नगरपालिकाका १३ घर गोठ, पाणिनि गाउँपालिकाका १६ घर गोठ, छत्रदेव गाउँपालिकामा ८ घर र भुमिकास्थान नगरपाकिलामा २ घरका टिन हावाहुरीले उडाएको छ। सन्धिखर्क नगरपालिका वडा नम्वर ६ मा रहेको बाबुराम भुसालको कृषि फर्ममा रहेका २५ वटा टनेलमा क्षति पुर्याएको छ। जिल्लामा हावाहुरीले कति क्षति पुर्यायो भन्ने बारेमा क्षतिको विवरण संकलनको काम भैरहेको प्रहरी नायव उपरीक्षक अमर बहादुर थापाको भनाइ छ।"
अमेरिकी राजदूत बेरीद्वारा मुस्ताङको झोङ गोम्पा पुननिर्माण उद्घाटन,"जोमसोम : नेपालका लागि अेमरिकी राजदूत र्यान्डी डब्लू बेरीले मुस्ताङको वारागुङ मुक्तिक्षेत्र२ को ऐतिहाँसिक झोङ छोदे गोम्पा पुननिर्माणको सोमबार एक समारोहकाबीच उद्घाटन गरेका छन्। २०७२ सालको महाभूकम्पले क्षति तुल्याएको १३ औं शताब्दी पुरानो झोङ छोदे शेडुप छोपेल लिङ गुम्पा ३ वर्षपछि अमेरिकी तथा स्थानीय साझेदारी लगानीमा जीर्णोद्धार तथा पुननिर्माण सम्पन्न भएको हो। गोम्पा जीर्णोद्धार तथा पुननिर्माण समापन उद्घाटन तथा अन्य कार्यक्रमसहित सोमबार तारा एअरको चार्टर उडानमार्फत काठमाडौंबाट सिधै मुस्ताङ आईपुगेका बेरीले पहिलो पर्यटकीय गाउँ मार्फाको अवलोकन र त्यसपछि वारागुङ२ को झोङ पुगेर गोम्पा उद्घाटन गरेका हुन्। अमेरिकी राजदूत बेरीसहित युएसआईडी नेपाल डिटेक्टर सेपिडे केभिन्साङ, दुतावासका प्रेस तथा सांस्कृतिक विभाग प्रमुख ग्यारेट विल्करसन, दुतावासका सांस्कृतिक विभागका धुब्र शाहलगायत ७ सदस्यीय टोली एकसाताका लागि मुस्ताङ आईपुगेको हो। भूकम्पले जीर्ण बनेको झोङ छोदे गोम्पा जिर्णोद्धार तथा पूननिर्माणको उद्घाटनका लागि झोङ गाउँमा पुगेका राजदूत बेरीसहितको टोलीलाई गुम्पाका मुख्य लामा सोनाम, गोम्पा व्यवस्थापन समिति, स्थानीय तहका जनप्रतिनिधि र महिला समूहको टोलीले स्वागत गरेको थियो। स्थानीय सांस्कृतिक भेषभुषाको पहिरनमा सजिएका स्थानीयले स्थानीय भाषको गीत गाउँदै गोम्पा स्थल पुर्याएका थिए। स्थानीय महिलाहरुले सांस्कृतिक प्रचलन अनुसार स्वागतका लागि क्याल्साङ गरेका थिए। अेमरिकी राजदूत बेरीको स्वागतपछि गुम्पा जीर्णोद्धार तथा पुननिर्माणलगायतको जिम्मा लिएको हेरिटेज एण्ड ईन्भाईरोमेन्ट कन्जर्भेसन फाउन्डेसन नेपालका मेम्बर सेक्रेटरी शेखर डंगोलले गुम्पा जीर्णोद्धार तथा पुननिर्माणमा भए गरेका प्रगतीको बारेमा अवलोकन तथा जानकारी गराएका थिए। पुननिर्मित झोङ छोदे गोम्पाको अवलोकन तथा जानकारी लिएपछि राजदूत बेरीले लगत्तै पूननिर्माण गरिएको झोङ छोदे गुम्बाको उद्घाटन गरेका थिए। गोम्पा उद्घाटन गर्दै नेपालका लागि अेमरिकी राजदूत बेरीले नेपालअमेरिका सम्बन्ध ७५ औं वर्ष पूरा भएको र यसप्रकारका ससाना कामहरुले सम्बन्धलाई अझै बलियो बनाउँदै लैजाने विश्वाश व्यक्त गरे।"
छात्रामाथि यौनदुर्व्यहारको आरोपमा सेन्ट लरेन्स कलेजका शिक्षक पक्राउ,काठमाडौं : छात्रामाथि यौनदुर्व्यहारको आरोपमा चाबहिलस्थित सेन्ट लरेन्स कलेजका शिक्षक पक्राउ परेका छन्। छात्रामाथि यौनदुर्व्यवहार गरेको आरोपमा कलेजका शिक्षक जनार्दन अधिकारीलाई पक्राउ गरिएको काठमाडौं प्रहरी प्रवत्ता दिनेश मैनालीले अन्नपूर्णलाई बताए। कलेजका संयोजकसमेत रहेका सामाजिक विषय पढाउने शिक्षक अधिकारीमाथि छात्रालाई दुर्व्यवहार गरेको आरोप लागेको छ । शिक्षकले विद्यार्थीलाई यौन दुर्व्यवहार गरेको भन्दै सेन्ट लरेन्स कलेजका विद्यार्थीहरु आन्दोलित बनेका छन् । उनीहरु मंगलबार बिहान कलेज परिसरमा प्रदर्शनपछि महानगरीय प्रहरी वृत्त गौशालाअगाडि नाराबाजीसहित प्रदर्शनमा उत्रिएका थिए । त्यसपछि प्रहरीले अभिभावक र शिक्षकलाई छलफलका लागि प्रहरी वृत्त गौशालामा बोलाएको थियो। घटनाबारे थप अनुसन्धान भइरहेको प्रहरी वृत्त गौशालाले जनाएको छ।
चन्द्र प्रकाश गौतमलाई सशस्त्र प्रहरीको एआइजीमा बढुवा गर्न सिफारिस,काठमाडौं : गृह मन्त्रालयले सशस्त्र प्रहरी बलका नायव महानिरीक्षक चन्द्र प्रकाश गौतमलाई अतिरिक्त महानिरीक्षकमा बढुवा गर्न सिफारिस गरेको छ । सोमबार बसेको बढुवा समितिको बैठकले गौतमलाई एआईजीमा बढुवा गर्न सिफारिस गरेको हो। बढुवा समितिका सदस्य सचिवसमेत रहेका सशस्त्र प्रहरी महानिरीक्षक राजु अर्यालका अनुसार बढुवा समितिको सचिवालयको जेठ ९ मा बसेको बैठकले गौतमलाई एआइजीमा बढुवा सिफारीस गर्ने निर्णय गरेको हो ।बढुवा सिफारिसमा चित्त नबुझे सात दिन भित्र उजुरी सुन्ने समिति समक्ष उजुरी दिनु पर्नेछ।
पेट्रोलियम पदार्थको मूल्यमा पुनर्विचार हुन्छः उद्योगमन्त्री बडू,"काठमाडौं : उद्योग वाणिज्य तथा आपूर्तिमन्त्री दिलेन्द्रप्रसाद बडूले पेट्रोलियम पदार्थको मूल्यमा पुनर्विचार गर्ने बताएका छन् । पेट्रोलियम पदार्थको मूल्य वृद्धि गरेको भन्दै संयुक्त विद्यार्थी संगठनको ध्यानाकर्षण पत्र बुझ्दै उद्योग मन्त्री बडूले पेट्रोल, डिजेल र ग्यासमा भएको मूल्य वृद्धिका सन्दर्भमा पुनर्विचार हुने बताएका हुन् । उद्योगमन्त्री बडूले पेट्रोलियम पदार्थमा लगाइएको करबारे पुनः विचार गर्दै मुल्य समायोजन गर्नेबारे सरकार सकारात्मक रहेको बताएको अखिल क्रान्तिकारीका केन्द्रीय अध्यक्ष प्रकाश शाहीले अन्नपूर्णलाई जानकारी दिए । उनले भने, 'हामीहरुले तत्काल पेट्रोलियम पदार्थको मूल्य वृद्धि फिर्ताको माग गर्दै उद्योगमन्त्रीको ध्यानाकर्षण गरायौं । मन्त्रीज्यूले पुनःविचार गर्छु भन्नुभयो । हामीले पेट्रोलियम पदार्थ मूल्य वृद्धि फिर्ता नहुँदासम्म आन्दोलन जारी राख्छौं । पेट्रोलियम पदार्थ र ग्यासमा गरिएको अत्याधिक मूल्यवृद्धि पूर्ण खारेजी गर्नुपर्ने, मन्त्रालय र संयुक्त विद्यार्थी संगठनबीच विगतमा भएको सहमति कार्यन्वयन गरी एलपी ग्यास र मट्टीतेलमा विद्यार्थीलाई सहुलीयत दिनुपर्ने उनीहरुको माग छ । पेट्रोलियम पदार्थमा विभिन्न बहानामा लगाइएको अत्याधिक करबारे पुनः विचार गर्न सरकारसमक्ष ध्यानाकर्षण गराएका छन् । पेट्रोलियम पदार्थमा भएको भारतीय एकाधिकार खारेज गरी खुला प्रतिस्पर्धाबाट आपूर्ति गर्नुपर्ने,पेट्रोलियम पदार्थको कच्चा तेल प्रशोधन केन्द्र स्थापना गरी अन्य लाभ लिन समेत माग गरेका छन् । कुनै पनि बहानामा सरकारको स्वामित्वमा रहेको नेपाल आयल निगमलाई नीजिकरण गर्ने गरि गरिएको चलखेल खारेजको माग गरेको छ ।"
गाँजासहित एकजना पक्राउ,सन्धिखर्क :अर्घाखाँचीको पाणिनि गाउँपालिकामा चार केजी गाँजासहित एकजना पक्राउ परेका छन् । पाणिनि ४ देउरालीबाट बुटबलतर्फ लैजादै गरेको चार केजी सुकेको गाँजासहित गुल्मी मदाने गाउँपालिका १ अग्लुंगका २९ वर्षीय सन्तोष चन्दलाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अमर बहादुर थापाले बताए । घटनाबारे थप अनुसन्धान भइरहेको प्रहरीको भनाइ छ ।
कार्यकक्षमा तमसुक,"दैलेख : संविधान जारीपछि पहिलोपटक २०७४ मा भएको स्थानीय निर्वाचनबाट चुनिएका जनप्रतिनिधिले जनताको अपेक्षाअनुसार काम गर्न सकेनन्। स्थानीय तहमा सत्तापक्ष र प्रतिपक्ष भन्ने नै हुँदैन। तापनि भैरवी गाउँपालिकामा निर्वाचित जनप्रतिनिधिहरूको ५ वर्षे कार्यकाल बहुमत र अल्पमतको विवादमै रुमलियो। फलस्वरूप जनप्रतिनिधिले जनताले चाहेजति प्रभावकारी काम गर्न सकेनन्। जनप्रतिनिधिबीचको विवादले मतदाता आजित भए। दोस्रो कार्यकालका लागि चुनिने जनप्रतिनिधिलाई एउटा नियममा बाँध्न मतदाताले नयाँ रणनीति अपनाए। त्यो थियो, तमसुक अर्थात् जनकरारपत्र। वैशाख ३० गते भएको निर्वाचन लक्षित प्रचारप्रसारमा जुटेका दलका उम्मेदवारहरूलाई स्थानीय सचेत युवा मतदाताहरूले मतदातासमक्ष तमसुकमा औठाछाप गर्न लगाए। उम्मेदवारहरूले मतदातासमक्ष सम्झौता मात्र गरेनन्। तमसुकमा औठाछापसमेत गरे। वैशाख २१ गते एमालेका तर्फबाट अध्यक्षका प्रत्यासी सर्वराज महतारा, उपाध्यक्ष पदमकुमारी बिष्ट, माओवादी केन्द्रबाट उपाध्यक्षका प्रत्यासी ऐनबहादुर कठायत र एकीकृत समाजवादीबाट अध्यक्षका प्रत्यासी जगतप्रसाद आचार्य र उन्नत लोकतन्त्र पार्टीबाट मिलन ढुंगानाले मतदाता तमसुक गरे। सोही दिन तमसुक गर्न छुटेका कांग्रेसकातर्फबाट अध्यक्षका उम्मेदवार रीताकुमारी शाही र उपाध्यक्षका उम्मेदवारदेवी भण्डारी वैशाख २३ गते मतदातासमक्ष तमसुकमा औठाछाप लगाए। स्थानीय निर्वाचनबाट गाउँपालिकाको अध्यक्ष र उपाध्यक्षमा कांग्रेसकै उम्मेदवार निर्वाचित भए। आगामी ५ वर्षका लागि चुनिएका उनै अध्यक्ष शाही र उपाध्यक्ष भण्डारीको कार्यकक्षमा तमसुक झुण्ड्याइएको छ। निर्वाचनका बेला अध्यक्ष र उपाध्यक्षले मतदातासमक्ष गरेको तमसुक निर्वाचितपछि उनीहरूकै कार्यकक्षमा टाँगिएको हो। भ्रष्टाचार नगर्ने, जनता र स्थानीय तहको विकासमा प्रतिबद्ध रहेको भन्दै आंैठाछाप गरेको तमसुक अर्थात् जनकरारपत्र अध्यक्ष र उपाध्यक्षको कार्यकक्षमा टांगिएको हो। आइतबार गाउँपालिकाका सचेत युवा मतदाताहरू गाउँपालिकामा पुगेर अध्यक्ष शाही र उपाध्यक्ष भण्डारीको उपस्थितिमा तमसुक कार्यकक्षमै टाँगिएको हो। तमसुक दिनहुँजसो हेर्न सकुन्, तमसुक हेरेर झस्किउन् र तमसुकमा उल्लेख गरेका बुँदाअनुसार गाउँपालिकाको कामकारबाही अघि बढाउन भनेर निर्वाचित जनप्रतिनिधिको कार्यकक्षमा राखिएको स्थानीय युवा मतदाता प्रशान्तसागर शर्माले बताए। जनकरारपत्र अर्थात् तमसुक गरेका जनप्रतिनिधिहरू जनताप्रति उत्तरदायी हुनेछन्। भ्रष्टाचारबाट टाढै रहनेछन् भन्ने हाम्रो ठम्याइ हो, उनले भने। त्यस्तै, तमसुक जनप्रतिनिधिलाई विशुद्ध जनताप्रति उत्तरदायी बनाउन, भ्रष्टाचार अन्त्य गर्न र पारदर्शीता कायम गराउन गरिएको युवा गणेशमान न्यौपानेले बताए। अध्यक्ष शाहीले आफूले सचेत मतदाता सामु गरेको जनकरारपत्रमा टेकेर काम गर्ने बताइन्। हामीले चुनावका दौरान आमगाउँपालिकाका सचेत मतदातासमक्ष तमसुकमा औठाछाप गरेका थियौं। अहिले मतदाताले हामीलाई भोट लिएर ५ वर्षका लागि चुन्नुभएको छ, अध्यक्ष शाहीले भनिन् अब तमसुकका बुँदामा टेकेर काम गर्छौ। उनले थपिनन् तमसुकमा उल्लेख भएका बुँदाअनुसार काम गर्न सकिनँ भने अध्यक्षबाट राजीनामा दिन्छु। त्यसैगरी नवनिर्वाचित उपाध्यक्ष भण्डारीले अध्यक्षले गरेको तमसुकबमोजिमका कामलाई सघाउँदै आरूनो जिम्मेवारी भएका कामलाई पारदर्शी भएर काम गर्ने बताइन्। मेरो विशेष जिम्मेवारी भनेको योजना अनुगमन र न्यायीक समितिको कामलाई प्रभावकारी गराउनु हो, उनले भनिन् जनताका दुःख र समस्या मैले नजिकबाट बुझेको छ। सोहीअनुसार तमसुकमा उल्लेख भएका बुँदामा टेकेर आफ्नो कार्यकाल पूरा गर्छु। अघिल्लो कार्यकाल भैरवी गाउँपालिका३ को वडाध्यक्षको भूमिकामा रहेकी भण्डारीले तमसुकबमोजिम काम गर्न नसके पदबाट राजीनामा दिने बताइन्। गाउँपालिकाको नवनिर्वाचित अध्यक्ष शाहीले गरेको तमसुकमा अध्यक्ष पदमा विजय भएको खण्डमा कार्यकालभरी भ्रष्टाचार नगर्ने, जनघात गरी एक रुपैयाँ पनि नखाने, यदि खाएमा बाआमा को रगत खाए सरह हुने उल्लेख छ। गाउँपालिकामा हुने हरेक नियुक्ति स्पष्ट पारदर्शी गर्ने, स्वस्थ प्रतिस्पर्धाको आधारमा योग्य, अब्बल व्यक्तिलाई नियुक्ति गर्ने, गाउँकार्यपालिकाको बैठक खुला ठाउँमा जनताको माझमा मिडियामा लाइभ गरी देशविदेशका भैरवीवासीहरूले अवलोकन, मूल्यांकन तथा सुझाव दिन सक्ने गरी सञ्चालन गर्ने उनको जनकरारपत्रमा उल्लेख गरिएको छ।"
काठमाडौं महानगरमा बालेन्द्र साहले कटाए ५० हजार मत,काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले आफ्नो ५० हजार मत कटाएका छन्। सुरुदेखि नै अग्रता कायम गरेका बालेन्द्रले सत्ता गठबन्धनलाई पछाडि पार्दै फराकिलो मतान्तर बनाएका हुन्। मंगलबार बिहानसम्मको मतपरिणाम अनुसार बालेन्द्रले ५० हजार ३० मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले ३० हजार ७६७ मत प्राप्त गरेकी छन्। बालेन्द्रले सिर्जनालाई १९ हजार २६३ मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले ३० हजार १५ मत प्राप्त गरेका छन्। काठमाडौंमा उपमेयरमा भने एमालेकी सुनिता डंगोल फराकिलो मतान्तरले अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका हुन्। सुनिताले उपमेयरमा जीत सुनिश्चित गरेकी छन्।
उदयपुरमा वडाध्यक्षमा धमाधम स्वतन्त्र उमेदवारले बाजी मार्दै,"उदयपुर : उदयपुरमा वडाध्यक्ष पदमा धमाधम स्वतन्त्र उमेदवारहरु विजयी हुन थालेका छन्। दलहरुका आधिकारिक उमेदवारलाई पछि पार्दै स्वतन्त्र उमेदवाहरु विजयी भएका हुन्। पछिल्लो मतपरिणाम अनुसार कटारी नगरपालिका वडा नं ४ मा स्वतन्त्र उमेदवार भुपेन्द्रसिंह तामाङ्ग विजयी भएका छन्। तामाङ्गले ६६८ मत ल्याउँदा उनका निकटतम् प्रतिद्वन्द्वी नेकपा एमाले उम्मेदवार चिनबीर दनुवारले ६६५ मत प्राप्त गरे। ३ मतान्तरले तामाङ विजयी भएका हुन्। योसँगै जिल्लामा स्वतन्त्रबाट विजयी हुनेको संख्या चार पुगेको छ। त्यसमध्ये कटारी नगरपालिकामा २ र अन्य पालिकामा दुई जना रहेका छन्। कटारी नगरपालिकाका निर्वाचन अधिकृत राजकुमार राउतका अनुसार कटारीको वडा नं ८ मा मुढाछापका स्वतन्त्र उमेदवार नविन्द्रकुमार तामाङ्ग विजयी भए। तामाङ्गले यसअघि २०७४ मा नेकपा माओवादी केन्द्रबाट निर्वाचित भएका कमल श्रेष्ठलाई पराजित गरेका हुन्। त्यसैगरी जिल्लाको लिम्चुङ्गबुङ्ग गाउँपालिका वडा नं ३ मा जेव्रा चिन्ह लिएर स्वतन्त्र उमेदवार बनेका गुरुमणि कुमाई र उदयपुरगढी गाउँपालिकाको वडा नं २ मा धारा चिन्ह लिएर उमेदवार बनेका इन्द्रबहादुर राउत विजयी भएका छन्। १४ वडा रहेको कटारीमा हालसम्म ११ वटा वडाको नतिजा आइसकेको छ। बाँकीको गणना कार्य भइरहेको निर्वाचन अधिकृत राउतले बताए। ८ मध्ये हालसम्म एमालेले एक्लै ६, रुख १, माओवादी केन्द्र १, नेकपा एस १ र स्वतन्त्रले वडा नं ४ र ८ जित निकालेका हुन्। एमालेले वडा नं ५,६,१०,११,१३,१४ मा क्रमश : मोहन तामाङ्ग, प्रेमबहादुर आलेमगर, क्षेत्रबहादुर खड्का, अनन्त हायु, शम्भु श्रेष्ठ, अमर मगर, नेपाली कांग्रेसका सुविन ढुंगानाले वडा नं ७ मा, माओवादीका यम्बरबहादुर कटुवालले वडा नं १२ मा, नेकपा एसबाट ९ नं वडामा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
"त्रियुगाको विवाद टुङ्गियो, आज मतगणना कार्य हुने","उदयपुर : उदयपुरको त्रियुगा नगरपालिका १२ मा मतगणना हुने भएको छ। १२ दिनदेखि स्थगित निर्वाचन प्रक्रियालाई निर्वाचन आयोगले मतगगणना कार्य सुचारु गर्ने गरी निर्णय गरेको हो। आयोगको सोमबार बसेको बैठकले झरेको मतलाई सदर गर्दै गणना गर्ने निर्णय गरेको हो। आयोगको यो निर्णयसँगै पुनःनिर्वाचनका प्रक्रिया निष्कृय भएका छन्। मुख्य निर्वाचन अधिकृत उत्तम सिलुवालका अनुसार केहि बेरभित्रै गणना कार्य प्रारम्भ हने छ। उनले भने, हामी गणनाको तयारीको अन्तिम गृहकार्यमा जुटेका छौं, मौसमले केहि अवरोध गरेको छ, तर पनि सुचारु गर्छौं। ' उनले सोमबार बेलुका मात्र आयोगको पत्र आएकाले तयारीका लागि केही समय लागेको बताए। आयोगको पत्र मंगलबार बिहान मात्र सार्वजानिक भएको हो। असार ३० गते अन्तिम समयमा विवाद उत्पन्न भएपछि निर्वाचन प्रक्रिया स्थगित भएको थियो। स्थगित प्रक्रियालाई पुनःमतदान कि गणना भन्ने विषयमा दलहरु विभाजित भएका थिए। समयमा आयोगले निर्णय दिन नसक्दा मतगणना र पुनःमतदानका पक्षमा उच्च अदालतमा फरकफरक रिट दायर भएका थिए। बैशाख ३० वडा नं १२ को जनप्रेमी आधारभूत विद्यालयमा मतदान प्रक्रिया जारी रहँदा अकास्मात ४:३० बजे मतदान गर्ने विषयमा विवाद सिर्जना भएपछि मतदान कार्य स्थगित भएको थियो। भारी बर्षातका कारण मतपत्र र मतपेटिका सुरक्षित गर्नेक्रममा मत खसाल्न लाईनमा लागेका केही मतदाताले मत लगाउन नपाएपछि विवाद सिर्जना भएको हो। उक्त वडामा ३ हजार १९२ मतदाता रहेका छन् त्यसमध्ये १ हजार ७१५ मत खसेको छ। ५३ दशमलव ७२ प्रतिशत मत अर्थात आधाभन्दा बढी मत खसिसकेकाले त्यसैले आधार मानेर गणना गर्नुपर्ने स्थानीयको भनाई छ। ६० हजार ६५७ मत रहेको त्रियुगा नगरपालिकामा ४० हजार १७३ मत खसेको छ।"
वीरगन्ज महानगरपालिकामा गठबन्धनबाट मेयरमा राजेशमान र उपमेयरमा आलम विजयी,वीरगन्ज : मधेस प्रदेशको एक मात्र महानगर वीरगन्ज महानगरपालिकाको मेयरमा सत्तागठबन्धनका साझा उम्मेदवार राजेशमान सिंह विजयी भएका छन् । महानगरका ३२ वटै वडाको मंगलबार बिहान सकिएको मतगणनाको अन्तिम परिणाम अनुसार मेयरमा गठबन्धनबाट जसपाका उम्मेदवार राजेशमान विजयी भएका हुन् । नेकपा एमालेका मेयरका उम्मेदवार एवं निवर्तमान मेयर विजय सरावगीलाई २२ हजार ५ सय ४४ मतको फराकिलो अन्तरले पराजित गर्दै राजेशमान मेयरमा निर्वाचित भएका हुन् । बैशाख ३० को मतदानमा महानगरमा कूल ९३ हजार ७ सय ८२ मत खसेको थियो । मेयरमा विजयी राजेशमानले ४६ हजार २ सय १५ मत पाउँदा एमालेका सरावगीले भने २३ हजार १ सय ७१ मत पाएका छन् । यस्तै मेयरमा राप्रपाका उम्मेदवार गिरिश गिरीले भने ३ हजार ३ सय १३ मत पाएका छन् । यसअघि २०७४ को निर्वाचनमा भने वीरगन्ज महानगरको मेयरमा तत्कलीन संघीय समाजवादी फोरम र हालको जसपाबाट उम्मेदवार बनेका विजय सरावगी निर्वाचित हुँदा तत्कालीन राजपाबाट उम्मेदवार बनेका राजेशमान १२ हजार १ सय ६५ मत का साथ तेस्रो स्थानमा सिमित भएका थिए । महानगरको उपमेयरमा पनि गठबन्धनकै साझा उम्मेदवार इम्तियाज आलम विजयी भएका छन् । निकटतम प्रतिद्वन्द्वी लोसपाका उम्मेदवार पुरुषोत्तमलाल झालाई तेब्बरभन्दा बढी मत अन्तरले पराजित गर्दै गठबन्धनबाट कांग्रेसका उम्मेदवार आलम उपमेयरमा निर्वाचित भएका हुन् ।
सरकारको नीति तथा कार्यक्रम आज : राष्ट्रपतिले प्रस्तुत गर्ने,"काठमाडौं : आयात प्रतिस्थापन, आन्तरिक उत्पादन वृद्धि तथा प्रगतिशील विकासलाई अगाडि बढाउने लक्ष्यका साथ सरकारको नीति तथा कार्यक्रम मंगलबार सङ्घीय संसद्को संयुक्त बैठकमा पेश हुने भएको छ। नीति तथा कार्यक्रम पेश गर्ने प्रयोजनका लागि सङ्घीय संसद्को बैठक अपराह्न ४ बजेका लागि बोलाइएको छ। राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय गरिएको सङ्घीय संसद् सचिवालयका महासचिव डा भरतराज गौतमले जानकारी दिए। सङ्घीय संसद् सचिवालयले तयार पारेको कार्यसूचीअनुसार राष्ट्रपति विद्यादेवी भण्डारीले सङ्घीय संसद्को दुवै सदनको संयुक्त बैठकलाई सम्बोधन गर्ने कार्यक्रम तय भएको छ। करिबकरिब चालु आर्थिक वर्ष नीति तथा कार्यक्रमविहीन अवस्थामा मुलुक चल्नुपरेको तितो यर्थाथबीच गठबन्धन सरकारको तर्फबाट ल्याइन लागेको कार्यक्रमप्रति आम जनताको चासो रहेको देखिन्छ। विसं २०७८ जेठ ८ गते तत्कालीन प्रधानमन्त्री केपी शर्मा ओलीले प्रतिनिधिसभा विघटन गरेका कारण चालु आव नीति तथा कार्यक्रमविहीन बन्न पुगेको थियो। सिंहदरबारबाट राष्ट्रका नाममा सम्बोधन गरेर सार्वजनिक गरिएको नीति तथा कार्यक्रमलाई तत्कालीन पाँचदलीय गठबन्धनले अस्वीकार गरिदिएको थियो। सरकारको नीति तथा कार्यक्रम र बजेट ल्याउने दिन नजिकिँदै गर्दा प्रतिनिधिसभा विघटन गरिएका कारण चालु आवको बजेटसमेत अध्यादेशमार्फत सार्वजनिक गरिएको थियो। सरकारको नीति तथा कार्यक्रममा आर्थिक विकास, कोरोनापछिको पुनरूत्थान, ऊर्जा क्षेत्रको दीर्घकालीन विकास तथा कृषि, रोजगारीको विस्तार एवं अन्य आर्थिक सामाजिक उन्नयनका कार्यक्रम समावेश गरिएको बताइएको छ। नीति तथा कार्यक्रमका समावेश गरिने विषयवस्तुका बारेमा गठबन्धन दलका शीर्षनेताबीच औपचारिकअनौपचारिक छलफल भइ एउटा निष्कर्षमा पुगिसकेको अवस्था छ। कार्यक्रमलाई व्यवहारिक र समायनुकूल बनाउने विषयमा महत्वपूर्ण छलफल भएको र राष्ट्रिय आवश्यकतालाई ख्याल गरिएको बताइएको छ। गठबन्धन आबद्ध दलका नेताहरूले सरकारको कार्यक्रमले राष्ट्रिय आवश्यकता, जनताको चाहना र अर्थतन्त्रमा देखिने भनिएको समस्या समाधानका लागि केन्द्रित हुनुपर्ने सुझाव प्रधानमन्त्री शेरबहादुर देउवालाई दिएको बताइन्छ। सङ्घीय संसद् र प्रदेशसभाको निर्वाचन पनि यसै वर्ष गर्नुपर्ने कार्यसूची छ। विसं २०७४ मङ्सिरमा भएको प्रतिनिधिसभा र प्रदेशसभाको कार्यकाल सकिन लागेको सन्दर्भमा निर्वाचनलाई समेत केन्द्रमा राख्नुपर्ने आवश्यकता छ। विदेशी लगानी भित्र्याउन सहज एवं प्रभावकारी वातावरण बनाउने, निजी क्षेत्रमैत्री नीति, करको दायरा विस्तार, स्वदेशी उत्पादनमा अभिवृद्धि तथा खास अर्थमा कृषि क्षेत्रको उन्नयनलाई प्रमुख प्राथमिकतामा राखिएको छ। अनुत्पादक क्षेत्रहरूमा खर्च कटौती, सेवा प्रवाहलाई विद्युतीय माध्यमबाट अगाडि बढाउनेदेखि निजी क्षेत्रमैत्री आर्थिक वातावरण बनाउने लक्ष्यसमेत कार्यक्रमले लिएको बताइएको छ। सरकारले कृषि र उद्योगलाई प्रमुख प्राथमिकतामा राखेको छ। मुलुक कृषिप्रधान देश भनिए पनि ठूलो परिमाणमा कृषि उपज र खाद्यान्नको आयात गर्नुपरेको तितो यर्थाथका बीच सरकारले कृषि क्षेत्रमा आमूल परिवर्तन गर्ने नीति अगाडि सारेको छ। त्यसका लागि मल, बीउ तथा सिँचाइ सुविधालगायतका कार्यक्रमलाई जोड दिएको छ। सहकारीमार्फत चक्लाबन्दीखेती, नगदे बालीको उत्पादन वृद्धिलगायतका विषय समावेश छन्। भौतिक पूर्वाधारको विकास एवं सामाजिक सुरक्षालाई पनि उत्तिकै जोड दिइएको छ। यसबाट संविधानप्रदत्त समाजवादको आधार तयार हुने सरकारको विश्वास छ। वर्तमान सरकारले स्थानीय तहको निर्वाचन सम्पन्न गरेको, संविधानलाई सही मार्गमा डोहोर्याएको तथा कोरोनापछिको पुनरूत्थानलगायतका कामलाई अगाडि बढाएको सन्दर्भमा आउन लागेको नीति तथा कार्यक्रम आफैँमा महत्वपूर्ण हुने विश्वास लिइएको छ। यस्तै मुलुक अतिकम विकसित राष्ट्रबाट विकासशील राष्ट्रमा स्तरोन्नति हुँदा पर्नसक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गर्ने, दिगो विकास लक्ष्य हासिल गर्ने विषयलाई ध्यानमा राखेर कार्यक्रम तय गरिने छ। अधुराअपुरा परियोजनाहरू सम्पन्न गर्ने कार्यलाई प्राथमिकतामा राखिएको छ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गर्ने विषय समावेश छ। चालु आवमा व्यापारघाटा अझै बढेर गएको छ। विदेशी मुद्राको सञ्चिती ओरोलो लाग्दो क्रममा रहेको सन्दर्भमा त्यसलाई कार्यक्रमले सम्बोधन गर्नेछ। अन्तर्राष्ट्रियस्तरमा भएको पेट्रोलियम पदार्थको अत्यधिक मूल्यवृद्धिको मारमा नेपालसमेत परेको अवस्था छ। यसबाट अगाडि बढ्ने गरी स्पष्ट मार्गनिर्देशनसहितको नीति तथा कार्यक्रम र बजेट आउने सङ्केत अर्थमन्त्रीले शुक्रबार प्रतिनिधिसभाको बैठकमा गरेको सम्बोधनमा समेत केही सङ्केत गरेका थिए। उनले बजेटमा कृषि क्षेत्रलाई विशेष प्राथमिकतामा राख्ने सङ्केत गरेको सन्दर्भमा नीति तथा कार्यक्रमले पनि आत्मनिर्भर अर्थतन्त्र निर्माणमा मार्गप्रशस्त गर्ने विश्वास लिइएको छ। रासस"
पेट्रोलियमको मूल्य बढेको बढ्यै,"काठमाडौं : सातामा नै दुईपटक पेट्रोलियम पदार्थको मूल्य वृद्धि भयो। ग्यास, पेट्रोल, इन्धन र मट्टीतेलको भाउ बढ्दा त्यसको चौतर्फी असर देखिन थालेको छ। यसको मूल्य वृद्धिले भान्सादेखि ढुवानी सामान बढ्दा सर्वसाधारणको जीवनस्तर प्रभावित बन्न पुगेको उपभोक्ता हित संरक्षण मञ्चका सचिव विष्णुप्रसाद मैनाली बताउँछन्। ग्यासको मूल्य बढेसँगै यसले सर्वसाधारणलाई प्रत्यक्ष मार परेको उनको भनाइ छ। भान्सा महँगियो, ग्यास बढ्दा होटलमा खाँदा, गाडी चढ्दा पनि महँगीको मार नै खेप्नुपर्यो मैनालीले भने। आइतबार रातिदेखि पेट्रोलको मूल्य प्रतिलिटर १ सय ८० रुपैयाँ, डिजेल र मट्टीतेलको १ सय ६३ रुपैयाँ प्रतिलिटरमा उपभोक्ताले खरिद गर्नुपरेको छ। खाना पकाउने एलपी ग्यासमा प्रतिसिलिन्डर २ सय बढाएर १ हजार ८ सय रुपैयाँ पुर्याइएको छ। नेपाल आयल निगमले चालू आर्थिक वर्षको ९ महिनामा ११ पटक गरी ७८ रुपैयाँ मूल्य बढाएको हो। गत असारसम्म पेट्रोल प्रतिलिटर १ सय २, डिजेल र मट्टीतेल ८८, ग्यास प्रतिसिलिन्डर १ हजार ३ सय ७५ रुपैयाँ पर्ने गरे पनि अहिले ह्वातै मूल्य बढ्दा उपभोक्ता आजित छन्। अधिकांशको घरमा ग्यास पुगेको छ। मोटरसाइकल चढ्ने उपभोक्ता धेरै छन्। पेट्रोलियम पदार्थको मूल्य वृद्धिका कारण सबै क्षेत्रमा महँगी बढ्ने भएकाले जीवन धान्न धौधौ भएको सर्वसाधारणले बताउन थालेका छन्। काठमाडौंलगायत मुख्य सहरमा बस्ने उपभोक्ताहरू बढी मारमा छन्। दिनभर काम गरेर खान लाउनसमेत नपुग्ने अवस्था आएपछि रोल्पाका एक मजदुर रिना डाँगी गाउँ फर्कने योजना बनाउन थालेको बताउँछिन्। कमाइभन्दा खर्च बढी हुन थालेपछि यहाँ बस्नुको उपयुक्त देखिँदैन, उनले भनिन्, अब गाउँ फर्केर व्यवसाय गर्ने योजना बनाएकी छु। पेट्रोलियम पदार्थको मूल्य वृद्धिका कारण भान्साका साथै दैनिक जीवन नै प्रभावित बन्न पुगेपछि काठमाडौंमा टिक्न गाह्रो देखिएको उनको अनुभव छ। रुसयुक्रेनको युद्धका कारण अन्तर्राष्ट्रिय बजारमै मूल्य बढेसँगै निगमले पनि भाउ बढाएको प्रवक्ता विनितमणि उपाध्याय बताउँछन्। तर, निगम तथा सरकारले मनलाग्दी मूल्य बढाएको मञ्चका सचिव मैनाली बताउँछन्। सरकारले आफैंले लागू गरेको नियमविपरीत मूल्य बढेको साता दिनमै १० रुपैयाँ बढाएको छ। सरकारले स्वचालित मूल्य प्रणाली लागू गर्ने प्रतिबद्धता जनाए पनि त्यसो गरेको छैन, मैनाली भन्छन्, १५ दिन नकुरी सातादिनमै मूल्य बढाउनु गैरकानुनी हो। पेट्रोलको मूल्य वृद्धिका कारण व्यापारघाटा उच्च हुनुका साथै विदेशी मुद्रा सञ्चितिमा कमी आउने देखिएको छ। तर, सरकारले कर घटाउन चासो देखाएको छैन। निगमले इन्डियन आयल निगमबाट प्रतिलिटर १ सय १७ रुपैयाँ १८ पैसामा खरिद गरेको पेट्रोलमा प्रतिलिटर ६३ रुपैयाँ २३ पैसा कर लगाएको छ। १ सय ३४ रुपैयाँ ५४ पैसामा खरिद गरिएको डिजेलमा ४५ रुपैयाँ ९१ पैसा सरकारले कर लगाउँछ। यसका साथै ढुवानी भाडा, निगमको प्रशासनिक खर्च, बिमा खर्च, प्राविधिक नोक्सानी, विक्रेता कमिसनका नाममा ३९ रुपैयाँ ८१ रुपैयाँ शुल्क लिने गरिएको छ। अन्तर्राष्ट्रिय बजारमै पेट्रोलको मूल्य बढेसँगै भारतले १० रुपैयाँ घर घटाए पनि सरकारले भने कर घटाउन चासो नदेखाएको उपभोक्ताहरूको भनाइ छ। निगमले आउँदो बजेटमार्फत सरकारलाई ग्यासमा १ सय रुपैयाँ, पेट्रोल, डिजल र मट्टीतेलमा १०१० रुपैयाँ कर घटाउन सरकारसँग प्र्रस्ताव गरेको छ। निगमका सहप्रवक्ता पुष्कार कार्की कर घटाउनुको विकल्प नभएको बताउँछन्। पेट्रोलको भाउ ७८ रुपैयाँ बढ्दा उपभोक्तामा मार पर्ने भएकाले पेट्रोलको विकल्प खोज्न सरकारले ढिलाइ गर्न नहुने उनले बताए। स्वदेशमै उत्पादन हुने विद्युत् खेर गइरहेको छ, कार्की भन्छन्, इन्डक्सन चुलो र विद्युतीय गाडी प्रयोग गर्न ध्यान दिनुपर्छ। पूर्वअर्थसचिव रामेश्वर खनालले पेट्रोलको विकल्प खोज्ने बेला आएको बताउँछन्। सबैले कर तिर्छन्, तर ६० प्रतिशतले मात्रै एलपी ग्यास प्रयोग गर्ने भएकाले अनुदान दिनुहुन्न उनले भने। ग्यास, पेट्रोल, डिजलको सट्टा विद्युत् तथा वैकल्पिक ऊर्जामा प्रोत्साहन दिनुपर्ने उनको सुभाव छ। मूल्य वृद्धिले घरायासी तहमा नराम्रोभन्दा राम्रो असर गर्छ, खनाल भन्छन्, ग्यासमा अनुदान दिएर पनि विद्युत्मा प्रतियुनिट ११ रुपैयाँ तिर्दा ग्यास महँगो पर्ने गरेको छ। डिजेल, पेट्रोलमा अनुदान दिनुभन्दा चार्जिङ स्टेसन बनाएर विद्युतीय गाडीमा जोड दिनुपर्ने खनाल बताउँछन्। इन्डक्सन चुलो प्रयोग गर्दा ९० प्रतिशत ग्यास विस्थापित गर्न सकिन्छ, खनाल भन्छन्, नगरपालिकाले नागरिकलाई प्रोत्साहन गर्नुपर्छ। ग्यास, इन्धनको मूल्यवृद्धिले सबै उपभोक्तालाई प्रत्यक्ष असर पुग्ने अर्थविद् केशव आचार्यको भनाइ छ । ग्यास, पेट्रोल, डिजेलको मूल्य बढ्दा उपभोक्ता मूल्य र उत्पादक मूल्यमा चाप पर्छ। पेट्रोलियम पदार्थको मूल्य वृद्धिका कारण वस्तु तथा सेवाको मूल्य बढ्ने, खाद्यान्न, लत्ताकपडा बढ्ने भएकाले निम्न वर्गमा उच्च प्रभाव पर्ने अर्थविद्हरू बताउँछन्। मञ्चका सचिव मैनालीका अनुसार सरकारले पेट्रोलियम पदार्थको कर घटाउँदा भारतको भन्दा सस्तो पर्दा पनि कालोबजारी हुने भएकाले सरकार सचेत हुनुपर्ने बताउँछन्। १, २ रुपैयाँ कम पर्ने बित्तिकै भारतका सवारी साधनले यहाँबाट फाइदा लिने भएकाले कर घटाएर कम गर्दा पनि यहाँबाट इन्धन तस्करी हुने जोखिम हुन्छ। अन्तर्राष्ट्रिय जगतमै भाउ बढेका कारण भारतबाट बढेको मूल्यसूची आएपछि यहाँ बढ्नु स्वाभाविक भए पनि खपत कम गर्नतर्फ सरकारले नयाँ योजना ल्याउनुपर्ने पूर्वअर्थसचिव कृष्णहरि बास्कोटा बताउँछन्। आउँदो बजेटबाट विद्युतीय गाडीमा छुट दिनुका साथै पेट्रोलपम्पको ठाउँमा चार्जिङ स्टेसन राक्नुपर्ने बास्कोटा सुझाव दिन्छन्।"
बढाइँदै ब्याज अनुदान,"काठमाडौं : सरकारले बजेटमार्फत सहुलियतपूर्ण कर्जाका लागि ब्याज अनुदानको आकार बढाउने भएको छ। २०७८०७९ का लागि साढे १३ अर्ब रुपैयाँको ब्याज अनुदान दिएको थियो। आगामी वर्ष १५ अर्ब हाराहारी पुग्ने अर्थ मन्त्रालयले बताएको छ। आर्थिक पुनरुत्थान, राहत तथा सहुलियतमा ५ प्रतिशत ब्याज अनुदानमा सहुलियतपूर्ण कर्जा उपलब्ध गराउने अर्थ मन्त्रालय सचिवालयका प्रेसविज्ञ अजितकुमार अधिकारीले जानकारी दिए। उनका अनुसार चालू आवको सहुलियत ब्याज अनुदानबाट ९ अर्ब ५० करोड खर्च भइसकेको छ। नेपाल राष्ट्र बैंकको चैत्र मसान्तसम्मको तथ्यांकअनुसार सहुलियत ब्याजमार्फत १ लाख ४५ हजार ६ सय ९३ जनाले लाभ लिएका छन्। अर्थ मन्त्रालयको वित्तीय व्यवस्थापन महाशाखाले सो शीर्षकमा २० अर्ब आवश्यक रहने बजेट महाशाखालाई सुझाव दिएको थियो। तर पनि कम्तीमा १५ अर्ब रुपैयाँबराबर सहुलियत ब्याज अनुदान दिने भनिएको छ। यद्यपि यो नै अन्तिम निर्णय होइन। संशोधन हुन सक्छ, अधिकारीले भने। सरकारले विनियोजन गरेको ब्याज अनुदान राष्ट्र बैंकको नेतृत्वमा बैंकहरूमार्फत विभिन्न १० शीर्षकमा सहुलियतपूर्ण कर्जा लिने ऋणीलाई दिइन्छ। व्यावसायिक कृषि तथा पशुपन्छी कर्जा, शिक्षित युवा स्वरोजगार कर्जा, विदेशबाट फर्केका युवा परियोजना कर्जा, महिला उद्यमशील कर्जा, दलित समुदाय व्यवसाय विकास कर्जा, उच्च र प्राविधिक तथा व्यावसायिक शिक्षा कर्जा, भूकम्पपीडितको निजी आवास निर्माण कर्जा, कपडा उद्योग सञ्चालनका लागि तालिम र युवा वर्ग स्वरोजगार कर्जालाई सहुलियत ब्याजमा उपलब्ध गराइँदै अएको छ। उक्त कर्जाको विवरण बैंकले नेपाल राष्ट्र बैंकलाई पठाउँछन्। राष्ट्र बैंकले सो तथ्यांक अर्थ मन्त्रालयलाई पठाउँछ। यसपछि पाँच प्रतिशत ब्याज अनुदानबापतको रकम अर्थले केन्द्रीय बैंकलाई पठाउँछ। अनि बैंक हुँदै ऋणीले पाउने गरेका छन्। सहुलियतपूर्ण कर्जामा बैंकले आफ्नो आधार दरमा दुई प्रतिशत थपेर ब्याज निर्धारण गर्नु पर्छ। सरकारले महिला उद्यमशील कर्जामा ६ र अन्य सबै कर्जामा पाँच प्रतिशत ब्याज अनुदान दिन्छ। जस्तैः बैंकले करिब ११ प्रतिशत ब्याज लिने गर्छ भने उक्त शीर्षकको कर्जामा ब्याज सरकारले व्यहोर्छ र बाँकी ६ प्रतिशत ब्याज मात्रै ऋणीले तिर्नु पर्छ। यसले ऋणीलाई राहत पुग्छ। सबैभन्दा बढी महिला उद्यमीले लाभ लिएका छन्। चैत्र महिनासम्म महिला उद्यमशीलता कर्जा लिनेको संख्या ८२ हजार ९ सय २६ छ। उनीहरूका लागि ८७ अर्ब ६४ करोड १८ लाख ८५ हजार रुपैयाँ कर्जा स्विकृत भएको राष्ट्र बैंकको तथ्यांक छ। महिला उद्यमशीलतामा बिनाधितो ६ प्रतिशत ब्याज अनुदानमा प्रतिव्यक्ति १५ लाखसम्म कर्जा लिन पाइन्छ। यसपछि व्यावसायिक कृषि तथा पशुपंक्षी व्यवसायमा कर्जा उपयोग गर्ने ऋणीको संख्या बढी छ। राष्ट्र बैंकको तथ्यांकअनुसार चैत्रसम्म कुल ५९ हजार ९ सय ३१ जनाले १ खर्ब ६२ अर्ब १९ करोडबराबरको कर्जा लिएका छन्। व्यावसायिक कृषि तथा पशुपन्छी व्यवसायका लागि प्रतिव्यक्ति ५ करोडसम्म ५ प्रतिशत ब्याज अनुदान पाउन सकिन्छ। साथै, यसभन्दा बढीको कर्जा २ प्रतिशत ब्याज अनुदान दिने व्यवस्था छ। सबैभन्दा कम भने सीटीभीटीबाट अनुमति लिएका संस्थाबाट तालिम लिनेहरू छन्। यस्तो तालिम लिने दुई जनाले मात्रै ऋण लिएका छन्। उनीहरूलाई चार लाखको ऋण स्विकृत भएको छ। कर्जा युवा स्वरोजगार कर्जा २७ जनाले लिएका छन्। यसैगरी शिक्षित युवा स्वरोजगार कर्जा मा १ सय ५० जना ऋणीले ७ करोड ८१ लाख ऋण लिएको तथ्यांकले देखाउँछ।"
युक्रेनलाई उच्च प्रविधियुक्त हतियार पठाउन अमेरिकासहित २० देश सहमत,"किभ : अमेरिकी रक्षामन्त्री लोयड अस्टिनले युक्रेनको सेनालाई सहयोग गर्न करिब २० देश थप हतियार उपलब्ध गराउन अगाडि आएको बताएका छन्। समाचार एजेन्सी पीटीआईका अनुसार सोमबार विश्वका करिब ५० देशका नेताहरूले भर्चुअल बैठक गरेर युक्रेनलाई हार्पुन लन्चरमिसाइल सहित धेरै उन्नत हतियार दिन सहमत भएका हुन्। बैठकपछि अस्टिनले मिडियाको अगाडि डेनमार्कप्रति कृतज्ञता व्यक्त गरे। डेनमार्कले युक्रेनलाई हार्पुन एन्टीशिप मिसाइलहरू दिने वाचा गरेको छ। यसले युक्रेनको आक्रमण क्षमतालाई धेरै गुणा बढाउने विश्वास गरिएको छ। अमेरिकाका सबैभन्दा वरिष्ठ सैन्य अधिकारी जनरल मार्क मिलेले पनि युक्रेनमा अमेरिकी हतियार प्रशिक्षकहरू पठाउने विषयमा अधिकारीहरूबीच छलफल जारी रहेको बताए। यद्यपि उनले अमेरिकाले आफ्ना सैनिकलाई युद्धमा नपठाउने पनि जोड दिए। युक्रेनमा रुसी आक्रमण हुनुअघि नै अमेरिकाले त्यहाँ रहेका आफ्ना केही सैनिक फिर्ता लगेको थियो। तर, मिलिले युक्रेनमा रहेको अमेरिकी दूतावासको सुरक्षाका लागि केही सेना किभ पठाउन सकिने पनि स्पष्ट पारे। अमेरिकाले किभमा आफ्नो दूतावास आंशिक रूपमा खोलेको छ। त्यसयता अमेरिकाले आफ्नो सुरक्षाका लागि युक्रेनमा समुद्री सुरक्षा बल फिर्ता पठाउने हो कि होइन भन्ने प्रश्न उठिरहेको छ। जनरल मिलिले युक्रेनमा विशेष अपरेशन फोर्स पठाउने सम्भावनालाई पनि अस्वीकार गरे। बीबीसी"
"पोखरा महानगर निर्वाचन : प्रमुखमा आचार्यलाई ५ हजार २८६ मतको अग्रता, जीत सुनिश्चित","पोखरा : स्थानीय तह सदस्य निर्वाचन२०७९ अन्तर्गत पोखरा महानगरपालिकाको मतगणना अन्तिम चरणमा पुगेको छ। गत वैशाख ३१ गतेदेखि सुरु भएको गणनामा खसेको कूल एक लाख ४३ हजार २२६ मतमध्येमा मंगलबार बिहानसम्म एक लाख ३८ हजार २११ मतगणना सकिएको छ। अब पाँच हजार १५ मतगणना बाँकी छँदा सत्ता गठबन्धनबाट प्रमुखका साझा उम्मेदवार नेकपा (एकीकृत समाजवादी)का धनराज आचार्यले पाँच हजार २८६ मतको अग्रता बनाएका छन्। उनले गणना बाँकी रहेको मतभन्दा बढीको अग्रता बनाएपछि समर्थकहरूले विजयी खुसीयाली मनाउँदै विजयी जुलुसको तयारी गरेका छन्। हालसम्म प्रमुखका उम्मेदवार आचार्यले ५६ हजार ४७१ मत प्राप्त गरेकामा उनका निकटतम् प्रत्यासी नेकपा (एमाले)का कृष्णबहादुर थापाले ५१ हजार १८५ मत ल्याएका छन्। यसैगरी उपप्रमुखमा एमालेका उम्मेदवार मञ्जुदेवी गुरुङले सत्ता गठबन्धनका उम्मेदवारलाई चार हजार ३५ मतान्तरले पछाडि पारेका छन्। गुरुङ ५८ हजार ५८२ मतसहित विजय नजिक पुग्दा गठबन्धनका साझा उम्मेदवार नेपाली कांग्रेसका कोपिला रानाभाटले ५४ हजार ५४७ मत ल्याएका छन्। पोखरा महानगरपालिका वडा नं २२, ३२ र ३३ को आंशिक मतगणना गर्न बाँकी रहेको मुख्य निर्वाचन अधिकृतको कार्यालयले जनाएको छ। रासस"
"भरतपुरमा सत्ता गठबन्धन विजयी, रेणु दाहाल कति मतान्तरले निर्वाचित भइन् ?","चितवन : चितवनको भरतपुर महानगरपालिकाको नगरप्रमुखमा रेणु दाहाल निर्वाचित भएकी छन्। एमाले नेता विजय सुवेदीलाई पराजित गर्दै सत्ता गठबन्धनबाट उम्मेदवार बनेकी नेकपा माओवादी केन्द्रकी दाहाल विजयी भएकी हुन्। दाहालले ५२ हजार २८ मत प्राप्त गर्दा सुवेदीले ३९ हजार ५८२ मत ल्याएका छन्। दाहालले सुवेदीलाई १२ हजार ४४६ पछाडि पारेकी हुन्। स्वतन्त्र उम्मेदवार जगन्नाथ पौडेलले १४ हजार ७२८ मत प्राप्त गरेका छन्। कांग्रेसले मेयरको टिकट नदिएपछि पौडेलले उम्मेदवारी दिएका हुन्। दाहाल र पौडेलको मतान्तर ३७ हजार ३०० रहेको छ। यसैगरी सत्ता गठबन्धनबाट उपमेयरको उम्मेदवार नेपाली कांग्रेसका चित्रसेन अधिकारी विजयी भएका छन् । उनका प्रतिस्पर्धी राप्रपाकी हिमला गुरुङले पराजित गरेका हुन्। भरतपुरमा १७ वडा कांग्रेस, ५ वडामा एमाले, ३ वडामा माओवादी केन्द्र, ३ वडामा एकीकृत समाजवादी र १ वडामा स्वतन्त्रले जितेको छ। कांग्रेसले टिकट नदिएपछि वागि उठेका उम्मेदवार निर्वाचित भएका हुन्। रेणु दाहाल २०७४ को स्थानीय तह निर्वाचनमा पनि नेकपा एमालेका उम्मेदवार देवी ज्ञवालीलाई हराउँदै मेयर चुनिएकी थिइन् । भरतपुर महानगरको मेयरमा रेणु दाहाल र उपमेयरमा चित्रसेन अधिकारी निर्वाचित दोस्रोपटक भरतपुरकी मेयर बनिन् रेणु दहाल : यस्तो छ राजनीतिक यात्रा"
पाण्डेविरुद्ध कुन कसुरमा जाहेरी दिइएको थियो ?,"काठमाडौं : सौन्दर्य प्रतियोगिताको नाममा किशोरीलाई बलात्कार गरेको आरोपमा पक्राउ परेका मनोज पाण्डेलाई ५ दिन थुनामा राख्ने आदेश दिएको छ। गत शनिबार स्वयम्भुबाट प्रक्राउ परेका पाण्डेलाई जिल्ला अदालत काठमाडौंले सोमबार अनुसन्धानका लागि ५ दिन थुनामा राख्न म्याद थप गरेको हो। जिल्ला प्रहरी परिसर काठमाडौंमा पीडित युवतीले पाण्डेविरुद्ध सोमबार मानव बेचबिखन तथा ओसारपसार (नियन्त्रण) ऐन २०६४ अनुसारको कसुरमा जाहेरी दिएकी हुन्। सोमबार नै जिल्ला अदालत काठमाडौंमा पीडित युवतीको बयान प्रमाणित गराएपछि जाहेरी दर्ता गरिएको जिल्ला प्रहरी परिसरका प्रवक्ता दिनेशराज मैनालीले बताए। कपिलवस्तुको वाणगंगा नगरपालिका२ पिपरा घर भएका पाण्डेले सन् २०१४ मा मिस ग्लोबल इन्टरनेसनल प्रतियोगिता आयोजना गरेका थिए। प्रतियोगिता सकिएपछि आयोजित सक्सेस पार्टी भन्दा अघि काठमाडौंको एभरेष्ट होटलमा आफूलाई बन्धक बनाएर पाण्डेले बलात्कार गरेको पीडित युवतीको आरोप छ। पीडितले जिल्ला अदालतमा उपस्थित भएर घटनाबारे बयान दिइसकेकी छन्। बयान प्रमाणित भएसँगै सो मुद्दामा हिरासतमा राखेर अनुसन्धान गर्न अनुमति लिन जिल्ला प्रहरी परिसर काठमाडौंले आरोपीलाई अदालत लगेको थियो। प्रवक्ता मैनालीका अनुसार मनोज पाण्डेले अन्य बालिकाहरूले पनि यौन हिंसा गरेको भन्दै प्रहरीको सम्पर्कमा आएका छन्। मानव बेचबिखन तथा ओसारपसार नियन्त्रण ऐन २०६४ को दफा ४, १ को ख र ४, २ को ख को कसुरमा निज उपर अनुसन्धान भइरहेको छ। अधिवक्ता भरत लकाइका अनुसार कसुर प्रमाणित भएमा १० वर्षसम्म कैद सजाय हुन सक्छ।"
वीरगन्जका नवनिर्वाचित मेयर सिंहलाई सांसद यादवद्वारा चाँदीको मुकुट लगाएर सम्मान,"वीरगन्ज : वीरगन्ज महानगरपालिकाका नवनिर्वाचित मेयर राजेशमान सिंहलाई जनता समाजवादी पार्टीका केन्द्रीय सदस्य एंव प्रतिनिधिसभा सदस्य (सांसद) प्रदीप यादवले चाँदीको ताज (मुकुट) पहिर्याएर बधाइ दिनुका साथै सम्मान गरेका छन्। मङ्गलबार बिहान महानगरको मतगणना सम्पन्न भइ मेयरमा निर्वाचित भएपछि सबैभन्दा पहिले सांसद यादवलाई भेट्न उनको निवासमा पुगेका सिंहलाई सांसद यादवले चाँदीको ताज पहिर्याएर बधाइ दिंदै सम्मान गरेका हुन्। सत्तागठबनधनबाट जसपाका उम्मेदवार बनेका सिंहलाई मेयरमा जिताउन अहम भूमीका निर्वाह गरेका सांसद यादवले सिंहलाई सम्मान गरेको फोटो फेसबुकमा पेजमा राख्दै लेखेका छन्, हामीसँगै लडेका थियौं, सँगै जित्यौं पनि र हामीसँगै रहन्छौं सँगै अगाडि बढ्छौं । यो जीत हाम्रो मात्र होइन सम्पूर्ण वीरगन्जवासीको हो।' सांसदको बधाइ र सम्मान थापेपछि मात्रै नवनिर्वाचत मेयर सिंह आफ्ना समर्थकका साथ वीरगन्ज १४ पिपरा स्थित नृसिंह मावि परिसरको मतगणनास्थलमा पुगेका थिए। त्यहाँ उनले मुख्य निर्वाचन अधिकृत धर्मराज पौडेलेको हातबाट निर्वाचित भएको प्रमाणपत्र ग्रहण गरेका थिए। त्यसपछि आफ्ना समर्थकका साथ सिंहले वीरगन्जमा विजय र्याली निकालेर नगर परिक्रममा गरेका छन्। सिंह ४६ हजार २ सय १५ मतका साथ मेयरमा निर्वाचित भएका हुन्।"
अचाक्ली बढ्यो मूल्य,"काठमाडौं : दैनिक उपभोग्य वस्तुको मूल्य आकासिएको छ। तरकारीदेखि पेट्रोलियम पदार्थको मूल्य एकैसाथ बढ्दा उपभोक्ता खर्च धान्नै नसक्ने अवस्थामा पुगेका छन्। एकै वर्षको अन्तरमा तेल, घिउ, जिरा, धनियाँ, गेडागुडी, दाल, चामल, गहुँ, मकैलगायतका अधिकांश खाद्य वस्तुको मूल्य बढेर दोब्बर पुगेको छ। बजारमा गोलभेंडाको मूल्य अत्याधिक अर्थात् वार्षिक ४२० प्रतिशतले बढेको छ। अहिले गोलभेंडा प्रतिकिलो १ सय ५० रुपैयाँ पर्छ। यद्यपि, कालीमाटी फलफूल तथा तरकारी बजार विकास समितिको जेठ ९ गतेको मूल्यसूचीअनुसार गोलभेंडाको थोक मूल्य नै प्रतिकिलो १ सय ३० रुपैयाँ पुगेको छ। जबकि गत वर्ष यो समयमा प्रतिकिलो न्यूनतम १५ रुपैयाँदेखि २५ रुपैयाँसम्म थियो। अन्तर्राष्ट्रिय स्तरमा पेट्रोलियम वस्तुको मूल्य बढेसँगै नेपालमा आयातित हुने सबै वस्तुको मूल्य बढेको विश्लेषण गरिन्छ। तर, अहिले तरकारीमध्ये सबैभन्दा बढी गोलभेंडाको मूल्य छ। सिमी, चिचिन्नो, आलुलगायतका मौसमी तरकारीको मूल्य सामान्य नै रहे पनि बेमौसमी तरकारी काउली, बन्दालगायतको भने तुलनात्मक रूपमा बढेको कालिमाटी फलफूल तथा तरकारी बजार विकास समितिका सूचना अधिकारी विनय श्रेष्ठ बताउँछन्। उनका अनुसार बजारको लय हेर्दा मुलुकको आन्तरिक उत्पादनले मात्रै नधानेकाले भारतबाट गोलभेंडा आयात गर्नु परेको र अहिले भारतमा पनि मागअनुसार आपूर्ति हुन नसकेकाले अत्याधिक मूल्य बढेको हो। अन्य तरकारीको मूल्य सामान्य छ। वर्षे तरकारीको मूल्य कमै छ। गोलभेंडाका भान्छामा धेरै चाहिने वस्तुमा पर्ने भएकाले पनि यो भएको हो। आन्तरिक उत्पादनले नपुग्ने र भारतबाट पनि पर्याप्त नआउँदा मूल्य बढेको छ, उनले भने। गत वर्ष जेठ ९ मा गोलभेंडाको मूल्य न्यूनतम प्रतिकेजी १५ रुपैयाँदेखि अधिकतम २५ रुपैयाँसम्म थियो। तर, अहिले मागअनुसार आपूर्ति नहुँदा थोक मूल्य नै प्रतिकेजी १३० पुगेको श्रेष्ठ बताउँछन्। महँगीले कालीमाटीमा बिहान आए मात्रै गोलभेंडा पाइने तर, दिउँसो नपाउने स्थिति भएको छ, उनले भने। भारतबाट उल्लेख्य परिमाणमा गोलभेंडा आएको छैन। अहिले गोलभेंडाको सिजन पनि होइन। बढी उतै खपत हुने देखिएको छ। श्रेष्ठका अनुसार कालीमाटी बजारमा मात्रै पछिल्लो १ महिनामा भारतबाट १ सय २२ टन मात्रै गोलभेंडा आयात भएको छ। नेपालभित्र र भारतको गरेर एक महिनाका बीचमा २ हजार ६५ टन भित्रिएको छ। उपभोक्ता अधिकार संरक्षण मञ्चका अध्यक्ष माधव तिमिल्सिना तरकारीमा मूल्य बढ्नुको मुख्य कारण बिचौलिया हाबी भएको उनको तर्क छ। यसैले बिचौलिया नियन्त्रण नभएसम्म तरकारी, फलफूल, माछामासुको मूल्यवृद्धि नियन्त्रण हुँदैन भनेर यसबारे सरकारलाई पनि कार्यपत्र पेस गरेको उनले जानकारी दिए। दिनप्रतिदिन यस्ता दैनिक उपभोग्य वस्तुको मूल्य बढ्दा भान्छा महँगिएको हो। तुलनात्मक रूपमा गोलभेंडा पछि सबैभन्दा बढी तेलको मूल्य बढेको छ। नेपाल खुद्रा व्यापार संघको तथ्यांकअनुसार गत वर्षको जेठ पहिलो साताको तुलनामा अहिले काँचो तोरीको तेल प्रतिलिटर ५६२५ प्रतिशत (१३५ रुपैयाँ)ले बढेको छ। सो दरले बढ्दा काँचो तोरीको तेल प्रतिलिटर ३ सय ७५ रुपैयाँ पुगेको छ। जबकि गत वर्ष प्रतिलिटर २ सय १० रुपैयाँ थियो। भुटेको तोरीको तेल प्रतिलिटर ४ सय १० रुपैयाँ पुगेको छ। जबकि गत वर्ष प्रतिलिटर ३ सय २० रुपैयाँ थियो। एकै वर्षको अन्तरमा २८१३ प्रतिशत (थप ९० रुपैयाँ)ले बढेको हो। यस्तै, सनफ्लावर तेल प्रतिलिटर ५२१७ प्रतिशत (१ सय २० रुपैयाँ)ले बढेर ३ सय ५० रुपैयाँ पुगेको छ। गत जेठमा प्रतिलिटर २ सय ३० रुपैयाँ थियो। यसैगरी, भटमास तेलको मूल्य एकै वर्षको अन्तरमा ४५४५ प्रतिशत (१ सय रुपैयाँ)ले वृद्धि भएको छ। गत वैशाखजेठतिर प्रतिलिटर २ सय २० रुपैयाँको भटमास तेलको मूल्य बढेर अहिले ३ सय २० रुपैयाँ पुगेको छ। यस्तै, डाल्डा घ्यू र नेपाली घ्यूको मूल्य पनि दोब्बरले बढेको छ। एकै वर्षको अन्तरमा डाल्डा घ्यूप्रतिलिटर ५२३८ प्रतिशत (११० रुपैयाँ)ले बढेर ३ सय २० रुपैयाँ पुगेको छ। जबकि गत वर्ष प्रतिलिटर २ सय १० रुपैयाँ थियो। यससँगै, नेपाली घ्यूप्रतिकिलो ५० प्रतिशतले बढेर प्रतिकिलो १ हजार २ सय रुपैयाँ पुगेको छ। गत वर्ष प्रतिकिलो ८ सय रुपैयाँ थियो। तेल तथा घ्यूसँगै बजारमा गेडागुडी तथा दालको मूल्य पनि उत्तिकै महँगो छ। संघको तथ्यांकअनुसार गेडागुडी तथा दालअन्तर्गत गत जेठको तुलनामा हाल प्रतिकिलो ६५ रुपैयाँसम्म थप वृद्धि भएको छ। यसरी वृद्धि हुँदा कालोभटमास प्रतिकिलो २ सय २५, कैलोभटमास १ सय ७५, सेतो सिमी २ सय २०, सेतो केराउ १२५, सानो केराउ १६०, राजमा २२०, मुसुरो १७०, मुगको दाल १९०, रहरको दाल १८०, सानो चना १०५, बोडी १७० रुपैयाँ र हरियो केराउ प्रतिकिलो १४० रुपैयाँ पुगेको छ। यस्तै मस्यौराको मूल्य पनि ह्वात्तै बढेको छ। सुक्खा तरकारीमा प्रयोग हुने मस्यौराको मूल्य वार्षिक ८७५० प्रतिशतले बढेको छ। किलोमै १ सय ५ रुपैयाँले बढेर २२५ रुपैयाँ पुगेको संघले जानकारी दिएको छ। यसअघि प्रतिकिलो १ सय २० रुपैयाँ थियो। यसैगरी अन्नअन्तर्गत चामल मकै, गहुँलगायतको मूल्य पनि उच्च हँुदै गएको छ। चामलको मसिनो पिठोमात्रै किलोमा ११६६७ प्रतिशतले वृद्धि भएर १ सय ३० रुपैयाँ पुगेको संघले बताएको छ। यद्यपि त्रिशूलीको पोखरेली चामल प्रतिकिलो ५८८ प्रतिशतले बढेर ९० रुपैयाँ पुगेको छ। लङ्गग्रेन बासमती चामल प्रतिकिलो वार्षिक २५ प्रतिशतले वृद्धि भएर १ सय ४५ रुपैयाँ पुगेको छ। यसअघि १ सय २० रुपैयाँ थियो। यस्तै, ताइचिन चिउरा पनि वार्षिक २५ प्रतिशतले बढेर प्रतिकिलो १४५ रुपैयाँ पुगेको छ। मकै वार्षिक २२२२ प्रतिशतले बढ्दा ५५ रुपैयाँ पुगेको छ। यस्तै गहुँ प्रतिकिलो ११११ प्रतिशतले बढेर ५० रुपैयाँ पुगेको छ। मैदा ९ प्रतिशतले बढेर प्रतिकिलो ६० रुपैयाँ पुगेको छ। तेलमै प्रतिलिटर १ सय ३५ रुपैयाँसम्म र घ्यूमा ४ सय रुपैयाँसम्मको अत्याधिक मूल्य बढ्दा आमग्राहकको भान्छा महँगिएको छ। घरको गृहिणीसँगै किराना पसल सम्हाल्दै आएकी चन्द्रागिरी१५ की प्रमिला ठकुरी दैनिक उपभोग्य वस्तुको महँगीले ढाड नै सेकिएको गुनासो गर्छिन्। ग्यासको भाउ पनि एकै चोटी २ सयले बढ्यो। खाने तेलदेखि खाद्यवस्तुहरू र साबुनलगायतका सबैको मूल्य बढेको छ। गोलभेंडाको त झन् छोइनसक्नु भयो। के भएको हो यस्तो, अचाक्ली रूपमा महँगी बढ्यो ? उनले गुनासोसँगै प्रश्न गरिन्। घरको भान्छासमेत सम्हाल्नु परेको उनले आफंै व्यवसायी भए पनि तेल, चिनी जस्ता वस्तु दैनिक उपभोग्य भएकाले ग्राहकहरूले खोज्नेकारण मात्रै राखेको बताउँछिन्। अझ तोरीको तेल धेरै महँगो भएर राख्ने छोडेको उनको भनाइ छ। ग्राहकलाई दैनिक उपभोग्य वस्तु नराखी पनि नहुने, नत्र यस्ता वस्तुबाट खासै नाफा हँुदैन। यसमा यातायात भाडा, ज्याला सबै गर्दा महँगो पर्छ, उनले भनिन्। उनीसँग संवाद गरिरहँदा पसलमा आएका एक ग्राहकले गोलभेंडाको मूल्य ह्वात्तै बढेकाले अब एउटा गोलभेंडा लगेर चाट्दै खाना खानुपर्ने अवस्था आयो भनेर व्यंग्यसमेत गरेका थिए। यस्तै खुद्रा व्यापार संघका महासचिव अमुलकाजी तुलाधर आफूहरू व्यवसायी हुनुअघि एक उपभोक्ता भएको बताउँदै महँगी चर्को हुँदा उपभोक्ताको ढाड भाँचिएको गुनासो गर्छन्। मूल्य बढेर कसैलाई फाइदा छैन। सर्वसाधारण सबै मारमा छन्। अहिले मूल्य किन बढिरहेको छ। बढाउन आवश्यक छ वा छैन। अन्तर्राष्ट्रिय मूल्य बढेर हो वा यहाँका आयातकर्ता र उत्पादकले मात्रै बढाएको हो भन्नेबारे राम्रो अनुगमन हुन जरुरी छ। तर, अनुगमन भइरहेको पाएका छैनौं।, उनले थप्दै भने, बजारमा भाउ बढ्यो भनेपछि सानासाना व्यापारीमाथि दोष थुपारिन्छ। यद्यपी, मूल्य बढ्यो भन्नासाथ अस्वभाविक रूपमा भएका स्टकहरूको पनि मूल्य बढाएर लिने गलत काम भएको उनी स्विकार्छन्। तर, यसलाई सरकारले सही रूपमा अनुगमन गर्न नसकेको तर्क गर्छन्। सरकारले बजारमा स्टक कति छ भनेर अनुगमन गर्नुपर्यो। स्टक नराखी भाउ बढाएका होकी भएरै। भनेर जाँचबुझ भएको छैन, उनले भने। यस्तै, खुद्रा व्यापार संघका पूर्वअध्यक्ष पवित्र बज्राचार्य मूल्य बढ्नुमा सरकार पनि जिम्मेवार भएको बताउँछन्। उपभोक्ता हित संरक्षण विभाग भनेको व्यपारीहरूको खल्ती भइसक्यो। ठूला व्यवसायीहरूले जे भन्छन् त्यही गर्ने संस्था भइसक्यो, उनले भने, अनुगमन गर्ने बेला साना पसलमा जान्छन्, सानालाई जरिवाना लगाउँछन् तर जसले गर्दा बजारमा मूल्यवृद्धि भएको छ, उनीहरूलाई छुन सकेका छैनन्। यता उपभोक्ता अधिकार संरक्षण मञ्चका अध्यक्ष माधव तिमिल्सिना अहिले समग्रमा महँगी राष्ट्रिय र अतर्राष्ट्रिय कारणहरू रहेको तर्क गर्छन्। तर, सरकारले बजार अनुगमन तथा नियमन कमजोरीको फाइदा व्यवसायीले उठाएको उनको भनाइ छ। धेरैको ध्यान चुनावमा केन्द्रित भयो। यही बेला महँगी बढाउने अवसर छोपे। सरकारले नै यही बेला सातामा दुईपटक पेट्रोलियम वस्तुको मूल्य बढायो। करचाहिँ नघटाउने, असुलेर सरकारले मोजमस्ती गर्ने, तर नागरिकको दैनिक भान्छासँग जोडिएको विषयमा मुकदर्शक बन्ने परिपाटी देखियो। राज्यले नै यसो गर्छ भनेर व्यापारीले पनि सिको गरेर त्यसै गरेकाले महँगी बढाएको हो। उपभोक्ताको अनुहार हेरेर वस्तु तथा सेवाको मूल्य तोकिने काम भएको उपभोक्ता अधिकार संरक्षण मञ्चका अध्यक्ष तिमिल्सिनाको टिप्पणी छ। सचेत नागरिक पनि ठगिनु परेको छ। दोष राज्यको हो। राज्य नागरिकप्रति जिम्मेवार भएन। मूल्य किन बढ्यो। नेपाल मात्रै होइन। संसारभरका देशमा अत्याधिक वस्तुको मूल्यवृद्धि भएको छ। तर, अरू देशमा कुन अनुपातमा बढेको छ र नेपालमा कुन भनेर सरकारले विश्लेषण गरेन। सरकारसँग मूल्यको विश्लेषण गर्ने, मूल्य नियन्त्रण, निर्धारण गर्ने संयन्त्र छैन। यस्तो संयन्त्र नहुँदा मूल्य व्यापारीको मुखमा भयो। यो मूल्यवृद्धि कृत्रिम भएको उनको ठहर छ। किनभने नेपाल राष्ट्र बैंकले आयात मार्जिनको व्यवस्था गर्यो। बैंकहरूमा विदेशी मुद्रा अभावले सटही नगर्दिने। विदेशबाट धेरै सामान आउँदा बन्द पनि गरियो। मुलुकभित्र उत्पादन गर्न सम्भव हुने वस्तुहरूलाई जोड दिन पटकपटक भनिरहे पनि तीनै तहको सरकार जिम्मेवार नहुँदा महँगीको मार उपभोक्ताले व्यहोरिरहन परेको उनी बताउँछन्। विशेष गरेर गरिब वर्गप्रति राज्य जिम्मेवार नहुँदा नाकाबन्दीको समयमा, भूकम्पका बेला र अहिले अन्तर्राष्ट्रिय बजारमा डलर भाउ बढेर मुलुकको सप्लाई चेन बिग्रिएको वहाना गरेर अस्वभाविक मूल्य वृद्धि हुने गरेको उनी तर्क गर्छन्। यसको मुख्य कारण सरकारको स्पष्ट आपूर्ति तथा उपभोक्ता नीति भएन। वैज्ञानिक तथ्यांक छैन। बजार अनुगमन र नियमन पनि भएन। तीन तहको सरकार छ। संयन्त्र फरक छ। यता संविधाले उपभोक्ताको अधिकार मौलिक भनेको छ। मौलिक अधिकार प्रयोग गर्दा केके हुनुपर्ने भन्ने काम भएको छैन। केवल कागजमा भयो, उपभोक्ता अधिकार संरक्षण मञ्चका अध्यक्ष तिमिल्सिनाले भने। बजारको लय हेर्दा मुलुकको आन्तरिक उत्पादनले मात्रै धानेको छैन। भारतबाट गोलभेंडा आयात गर्नु परेको छ। अहिले भारतमा पनि मागअनुसार आपूर्ति हुन नसकेकाले अत्याधिक मूल्य बढेको हो। अन्य तरकारीको मूल्य सामान्य छ। विनय श्रेष्ठ सूचना अधिकारी, कालीमाटी फलफूल तथा तरकारी बजार विकास समिति बिचौलिया नियन्त्रण नभएसम्म तरकारी, फलफूल, माछामासुको मूल्यवृद्धि नियन्त्रण हुँदैन। यसबारे सरकारलाई पनि कार्यपत्र पेस गरेका छौं। दिनप्रतिदिन यस्ता दैनिक उपभोग्य वस्तुको मूल्य बढ्दा भान्छा महँगिएको छ । माधव तिमिल्सिना अध्यक्ष, उपभोक्ता अधिकार संरक्षण मञ्च मूल्य बढेर कसैलाई फाइदा छैन। सर्वसाधारण सबै मारमा छन्। अन्तर्राष्ट्रिय मूल्य बढेर हो वा यहाँका आयातकर्ता र उत्पादकले मात्रै बढाएको हो भन्नेबारे राम्रो अनुगमन हुन जरुरी छ। अमुलकाजी तुलाधर  महासचिव, खुद्रा व्यापार संघ"
दोस्रोपटक भरतपुरकी मेयर बनिन् रेणु दहाल : यस्तो छ राजनीतिक यात्रा,"चितवन : २०३३ साल असार २३ गते चितवनको हालको भरतपुर महानगरपालिका १४ भिमसेननगरमा जन्मेकी रेणु दाहाल माओवादी केन्द्रका अध्यक्ष पुष्पकमल दाहाल प्रचण्डकी माइली छोरी हुन्। बुवाको राजनैतिक यात्राले उनलाई पनि त्यसैमा आकर्षित गर्यो। त्यसो त उनलाई बुवाको कारण राजनितिको पहुँचमा रहेको भनि आलोचना नभएको पनि होइन तर उनको राजनैतिक गतिविधि उनका बुवासँगै सक्रिय थियो। देशको विकट अनि ग्रामीण क्षेत्रमा संगठनात्मक काममा उनको निकै सक्रियता थियो। २०५२ को तत्कालीन नेकपा माओवादीको विद्रोह सुरु हुँदा उनी १९ वर्षकी थिइन्। त्यसको ६ महिनासम्म उनको बुवाआमासँग सम्पर्क भएन। भाइ प्रकाश र बहिनी गंगासँगै उनलाई पार्टीका केही नेता र कार्यकर्ताले भूमिगत शैलीमा भारतको सिलगुडीमा पुर्याए। त्यसपछि उनीहरु मुक्ति या मृत्यु भनेर जनयुद्धमा होमिए। जनयुद्धमा बुवासँगै दुनियाँका छोराछोरी मर्न तयार भएपछि हामी किन नलाग्ने भन्ने सोचाइले उनी त्यसमा लागिन्। उनी आफ्नै बुवाबाटै राजनीतिमा आउन अभिप्रेरित बनिन् र राजनितिमा सक्रिय बनिन्। मुलुकमा शसस्त्र द्वन्द्व भएकामा बेला रेणुले २०५३ पछि माओवादीमा पूर्णकालीन सदस्य बनेकी हुन्। २०६१ देखि २०६३ सम्म रेणुले नेकपा (माओवादी केन्द्र) रोल्पा जिल्लाको सहइन्चार्जको रूपमा कार्य सम्पादन गरेकी थिइन्। २०६४ देखि २०७२ सालसम्म उनले नेपाल कम्युनिष्ट पार्टी माओवादी काठमाण्डौं सेक्रेटरी भएर जिम्मेवारी पूरा गरिन्। अखिल भारत नेपाली महिला संगठनको अध्यक्षको रूपमा प्रवासमा रहेरसमेत उनले काम गरेकी थिइन्। माओवादी जनयुद्धको भूमिगत कालमा भारतका विभिन्न प्रान्तहरूमा पार्टीको सेक्रेटरी र महिलाको जिम्मेवारी वहन गरेकी थिइन्। रेणु दाहाल अहिले नेकपा माओवादी केन्द्रको केन्द्रीय सदस्य हुन् भने भरतपुर महानगरपालिकाकी इन्चार्ज पनि हुन्। अखिल नेपाल महिला संघ क्रान्तिकारीको महासचिव हुन्। २०६४ सालको पहिलो संविधान सभामा उनी सदस्य भएकी थिइन्। दाहाल पहिलो संविधानसभामा समानुपातिकबाट सभासद् भएकी थिइन्। दोस्रो संविधानसभाको निर्वाचनमा नेपाली कांग्रेसका नेता प्रकाशमान सिहसँग पराजित भएकी थिइन्। उनले एसएलसि सम्मको अध्धयन गरेकी छन्। २०७४ साउन २२ गतेबाट उनले भरतपुर महानगरपालिकाकी नगर प्रमुखको जिम्मेवारी सम्हालेकी थिइन्। उनले गत बैशाख ९ गते राजीनामा दिएर दोस्रो कार्यकालको लागि उमेदवार बनेकी हुन्। दहालले नेकपा (माओवादी केन्द्र) पोलिटब्युरो सदस्यको रूपमा समेत काम गरिसकेकी छन्। उनले भारत, चीन, बेलायत, थाइल्याण्ड, श्रीलंका, इन्डोनेसिया लगायतका देशको भ्रमण गरेकी छन्। चालिस वर्षको उमेरमा महानगरपालिकाको नेतृत्व सम्हालेकी रेणु दाहाललाई पहिलो कार्यकालको सफलताले जनताले फेरि पाँच वर्षको लागि भरतपुर महानगरपालिकाको नेतृत्व सुम्पेका छन्। त्यसमा पनि फराकिलो मतान्तरका साथ। पहिलो पटक मेयर बन्दा उनी अपरिचित नै थिइन्। यसपटक उनी कामको शिलशिलामा हरेक वडामा पुग्दा मतदातासँग उनको निकटता बढ्यो। महानगरमा भएका विकास र गतिविधिले उनलाई महानगरवासीसँग नजिक बनायो। त्यसैको आधारमा उनी महानगरपालिकामा फेरि मेयर बनेकी छन्। भरतपुर महानगरपालिकामा पाँच दलीय गठबन्धनबाट उम्मेदवार बनेकी रेणु दाहालले सुरुवातदेखि नै अग्रता बढाउँदै फराकिलो मतान्तरले विजय भएकी छन्। मध्य नेपालको सुन्दर सहर समृद्ध र सुसंस्कृत भरतपुर महानगर नारासहित दाहालले आफ्नो पहिलो कार्यकालको सुरुआत गरेकी थिइन्। अहिले भरतपुरलाई नमूना सहर बनाउने प्रतिवद्धता उनको छ। उनको विजयको चर्चासँगै चुनौती पनि उत्तिकै छ। अब भरतपुरलाई स्मार्ट सिटिको रुपमा विकास गरेर देखाउनु उनको चुनौती हो। उनको परीक्षाको घडी सुरु भएको उनले आफ्नो चुनावी घोषणा पत्रमा नै उल्लेख गरेकी थिइन्।"
इन्धनको महँगीले अत्याचार,"अन्तर्राष्ट्रिय बजारमै कच्चा तेलको भाउ बढ्यो, त्यसैले नेपालमा पनि मूल्यवृद्धि भयो। सरकारले आइतबार साँझ गरेको पेट्रोलियम पदार्थको मूल्यवृद्धिबारे भन्ने सोझो कारण यही हो। हुन पनि नेपाल आयल निगम घाटामा छ। त्यो पनि ७४ अर्ब घाटामा। निगमको घाटा भनेको सीधासिधी सरकारलाई लाग्ने घाटा हो। झट्ट हेर्दा निगमलाई घाटा लाग्ने र सरकार पनि घाटामा पर्ने देखिए पनि त्यो पूरै सत्य होइन, अर्धसत्य हो। पेट्रोलियम पदार्थको आयातमा सरकारले चर्काे कर लगाएको छ, जसबाट ऊ प्रशस्त राजस्व आम्दानी गर्छ। निगमको घाटामा सरकारले सघाउनु भनेको प्रष्ट छ सरकार एउटा खल्तीको पैसा फेरि रित्तिन लागेको अर्काेमा खल्ती भर्छ। वास्तविक मारमा पर्ने भनेको त उपभोक्ता नै हो। सजिलो पनि कस्तो भने अरू उपाय खोज्नेतिर टाउको दुखाउने इच्छाशक्ति सरकारसँग छैन। जतिजति अन्तर्राष्ट्रिय बजारमा बढ्छ, उतिउति बढाइदियो, कुरै सक्कियो शैलीमा सरकार छ। सातामा दुई दिन बिदा दिएर इन्धन खपत घटाउने भन्ने उपाय त निकै फितलो र बिनाअध्ययनको निर्णय हो। इन्धनको खपतै कम गर्ने वा वैकल्पिक उपायको खोजी गर्ने भन्ने फिटिक्कै नसोची सरकार सजिलो बाटो हिँडिरहेको छ, अप्ठेरो बाटोमा हिँड्न चाहिँ जनतालाई परेको छ। इन्धनको भाउ बढ्नु भनेको इन्धनको मूल्यवृद्धिमात्रै होइन। सीधै यातायातका साधनको भाडा बढिहाल्छ। यातायातका साधनको भाउ बढ्नु भनेको वस्तुको ढुवानी लागत बढ्नु हो। त्यसपछि दैनिक उपभोग्य सामान हरेकजसोको भाउ बढ्छ। बढेको छ। मत खसालिसक्नेबित्तिकै पेट्रोलियम पदार्थको भाउ बढाउँदा नै पहिलो झेली भएको थियो। स्थानीय चुनावको मैझारो भएको छैन, हुँदैछ। सरकारले चुनाव कहिले सकिएला र भाउ बढाउँला भनेर ढुकी बसेको प्रतीत भएको आइतबार गरिएको मूल्यवृद्धि। किनभने चुनावको बिट मारिन लाग्दा भाउ वृद्धि गरेर झेली गरेको छ। यस्तो निर्णय अप्ठेरो र प्रतिकूल समयमा गर्ने भनेको तानाशाही शासकले मात्रै हो। लोकतान्त्रिक मुलुकमा लोकतान्त्रिक सरकारले जनतालाई झेली गर्दैन। पारदर्शिता र उत्तरदायित्व चटक्कै बिर्सेर नागरिकको ढाड सेक्ने तरिका कदापि लोकतान्त्रिक सरकारको संस्कार र आचरणभित्र पर्दैन। सरकारले झेलेका समस्या के हुन् ? तिनको समाधानका लागि ऊ के गर्दैछ र किन यस्तो अलोकिप्रय बाध्यकारी कदम चाल्नुपयो भन्ने प्रष्ट भन्न नसक्नु आफ्नो कमजोरी लुकाउनु नै हो। यत्ति चाहिँ सचेत नागरिकले बुझ्दछन् भन्ने अक्कल नहुनु सरकारको अर्काे कमजोरी हो। गएका ७ महिनामा इन्धनको भाउ १० पटक बढेको छ। पेट्रोलको भाउ लिटरको १ सय ८० रुपैयाँ, मट्टीतेल र डिजेलको १ सय ६३ पुगेको छ र अब छिट्टै दुई सय रुपैयाँ नै पो पुग्छ कि भन्ने भय पैदा भएको छ। खाना पकाउने ग्यासको भाउ प्रतिसिलिन्डर दुई सय रुपैयाँ बढेर १८ सय पुगेको छ। सरकार बिजुली चुलोको कुरा गरिरहन्छ। विद्युत् खपत बढाउने उपकरण प्रयोग गर्न पनि भनिरहन्छ। तर, विद्युतीय चुलोको सहज उपलब्धताका लागि कुनै अभियान चलाएको छैन। पेट्रोलियम पदार्थको आयात र उपयोग घटाउन विद्युतीय सवारीसाधनको प्रयोग बढाउने कुनै सुरसार छैन। निजी क्षेत्रलाई त्यसो गर्न कुनै हौसला छैन। यी सब दृश्यले के देखाउँछ भने सरकारमा नागरिकको दैनिक जीवनयापनसँगै सरोकार राख्ने गम्भीर मुद्दामा पनि चिन्तित छैन। पेट्रोलमा लिटरमै ६३ रुपैयाँ कर सरकारमा जान्छ। ग्यास सिलिन्डरमै ३ सय २७ रुपैयाँ कर लिन्छ। र भन्छ घाटा भयो, घाटा भयो। यो सरकार आँखामा पट्टी बाँधेर अँध्यारो भयो, अँध्यारो भयो भन्नु सराबरीको झुट हो। कर घटाएर इन्धनको भाउ घटाउन सकिन्छ। यो सुझाव निगमले पनि औंल्याएकै छ। भारतमा त सरकारले कर घटाइ पनि सक्यो। त्यसो गर्दा भारतमा भन्दा नेपालमा सस्तो भई उता तस्करी हुने भय छ। तस्करी पनि रोक्ने काम सरकारकै हो। कुनै पनि काम गर्न नसक्ने हो भने सरकार चाहिँ किन चाहियो ? जनताले सोध्ने सीधा प्रश्न हो यो।"
"गुडिरहेको कारमा आगलागी, चालक सकुशल",सिमरा : पथलैयानिजगढ सडकखण्ड अन्तर्गत बंगरी पुलमा मंगलबार बिहान गुडिरहेको कारमा तार सर्ट भएर आगलागी भएको छ। लालबन्दीबाट हेटौंडातर्फ जाँदै गरेको प्र२०२००१ च ०१६५ नम्बरको कारमा आगलागी भएको हो। आगलागीबाट कार पूर्णरुपमा जलेर नष्ट भए पनि कार चालक सकुशल रहेको प्रहरी जनाएको छ। लालबन्दी ११ का कृष्णकुमार महतोले चलाइरहेको उक्त कार जीतपुरसिमरा उपमहानगरपालिका १६ स्थित बंगरी पुलमा आएपछि आगो लागेको थियो। कारमा लागेको आगो जीतपुसिमरा उपमहानगरपालिका र निजगढ नगरपालिकाको दमकलको सहायतामा नियन्त्रणमा लिइएको प्रहरीले जनाएको छ। आगो नियन्त्रणमा लिए पनि कारको अधिकांश भाग जलेर नष्ट भएको छ। आगलागीबाट करिब २६ लाख बराबरको क्षति भएको बाराका प्रहरी नायब उपरीक्षक राजेश थापाले जानकारी दिएका छन्।
आत्मनिर्भर अर्थतन्त्रको रोडम्याप,"सरकारले हरेक वर्षको वार्षिक नीति तथा कार्यक्रम सार्वजनिक गर्दै आएको छ। ती नीति, कार्यक्रम तथा बजेटमा मुख्यतः स्वदेशी उत्पादन बढाई आत्मनिर्भर अर्थतन्त्र बनाउने र आयात प्रतिस्थापन गर्ने लक्ष्य लिइएको हुन्छ। तर, खाद्यान्नलगायत दैनिक उपभोग्य सामग्रीको आयातको तथ्यांकले सरकारी नीति र योजनालाई चुनौती दिइरहेको छ। मुलुकको अर्थतन्त्र सबल हुनका लागि उद्योगधन्दा एवं कलकारखानको विकास हुनुपर्छ। निजी क्षेत्रले स्वदेशी उत्पादन बढाउने र स्वदेशी वस्तुकै खपतलाई बढावा दिनुपर्र्ने आग्रह गर्दै आएको छ। स्वदेशी उद्योगलाई प्रोत्साहन र उत्पादनलाई प्रवद्र्धन गर्ने नीतिलाई व्यवहारमा कार्यान्वयन गर्नुपर्ने आवश्यकता छ। उद्योगधन्दाले सरकारलाई आयकर तिर्छन्। जसबाट सरकारी राजस्वमा योगदान पुग्छ। मुलुकको अर्थतन्त्र पनि सुदृढ हुन पुग्छ। नेपालमा आयकरको हिस्सा राजस्वमा धेरै न्यून छ। आयकर बढाएर अर्थतन्त्रलाई धराशायी अवस्थाबाट माथि उठाउनु पर्छ। त्यसका लागि नयाँ योजनाको थालनी आवश्यक छ। आर्थिक वर्ष २०७७०७८ मा नेपालमा कुल जम्मा ९ खर्ब ३८ अर्ब राजस्व उठेको छ। जसमध्ये भन्सार महसुलबाट २२ प्रतिशत, मूल्य अभिवृद्धि करबाट ३१ प्रतिशत, अन्तःशुल्कबाट १५ प्रतिशत र आयकरबाट जम्मा २३ प्रतिशत र अन्य कर २ प्रतिशत एवं गैरकर ७ प्रतिशत राजस्व उठेको अर्थ मन्त्रालयको तथ्यांक छ। यसबाट प्रष्ट हुन्छ कि हाम्रो राजस्वको मुख्य स्रोत भनेको आयातमा निर्भर छ। किनभने सम्पूर्ण राजस्वको ४५ प्रतिशत आयातबाट मात्र आउँछ। राजस्वको मुख्य स्रोतको रूपमा आयकर हुनुपर्छ। आयकरबाट नेपालमा २३ प्रतिशत मात्र राजस्व आउँछ। जसको ठूलो हिस्सा बैंकिङ तथा वित्तीय क्षेत्रले क्षेत्रले तिर्ने गर्छन्। यसरी उद्योधन्दा र व्यापारबाट निकै न्यून मात्रामा आयकर संकलन हुन्छ। जुन चिन्ताको विषय हो। छिमेकी मुलुकहरूमा आयकरको हिस्साको पनि विश्लेषण गर्नु आवश्यक छ। सन् २०२०२०२१ मा भारतमा सम्पूर्ण राजस्वको आयकरबाट ५४ दशमलव ८ प्रतिशत उठेको छ। २०२१२०२२ मा आयकरमा ३४ प्रतिशतले वृद्धि भएको छ। त्यस्तै, जीएसटीबाट २८ दशमलव ५ प्रतिशत, भन्सार करबाट ५ दशमलव ७ प्रतिशत र अन्तशुल्कबाट ११ दशमलव शून्य एक प्रतिशत राजस्व संकलन हुन्छ। त्यस्तै बंगलादेशमा आयकरबाट ३५ प्रतिशत राजस्व संकलन हुन्छ। भन्सारबाट ११ दशमलव २ प्रतिशत, भ्याटबाट ३७ दशमलव ८ प्रतिशत र पूरक करबाट १४ दशमलव ८ प्रतिशत कर संकलन गर्छ। त्यस्तै विकसित मुलुक अमेरिकामा ५५ प्रतिशत आयकरबाट राजस्व संकलन हुन्छ। सामाजिक बिमा करबाट ३६ दशमलव २ प्रतिशत र करिब ६ प्रतिशत भन्सार करबाट राजस्व उठाउँछ। व्यापार तथा अन्य करबाट २ दशमलव ७ प्रतिशत राजस्व संकलन हुन्छ। कसरी बढाउने आयकर ? छिमेकी भारत र चीनजस्ता विशाल अर्थतन्त्र भएका मुलुकको बीचमा रहेको नेपालको अर्थतन्त्रलाई आत्मनिर्भर बनाउने चुनौती छ। क्षेत्रफलको हिसाबले नेपालभन्दा भारत २३ गुणा ठूलो छ। जनसंख्याको हिसाबले ४६ गुणा ठूलो छ। कुल गार्हस्थ्य उत्पादनको दृष्टिले ८६ गुणा ठूलो छ। भारतले मूल्य अभिवृद्धि हुने खालका हरेक उद्योगको विकासका लागि दर्जनौं सरकारी स्तरका अनुसन्धानशालाको स्थापना गरेको छ। र, प्रत्यक्ष अनुदान दिने गरेको छ। जस्तोः भारतमा औषधि उद्योगको विकासका लागि सरकारी स्तरका डेढ दर्जनभन्दा बढी अनुसन्धानशाला खोलिएका छन्। तीन दर्जनभन्दा बढी शीर्षकअन्तर्गत विभिन्न मन्त्रालयबाट प्रत्यक्ष अनुदानको व्यवस्था गरिएको छ। हालैे औषधिको कच्चा पदार्थमा भारत आत्मनिर्भर हुनका लागि राजपत्रमै प्रकाशित डेढ खर्ब भारतीय रुपैयाँ अनुदान दिने व्यवस्था सार्वजनिक गरेको छ। यसले गर्दा भारतले संसारभर औषधि निर्यात गर्न सफल भएको छ। नेपालमा औषधि ऐन, २०३५ को दफा ६ अनुसार औषधि अनुसन्धानशालाको स्थापनाको प्रष्ट व्यवस्था गरिएको छ। तर, चार दशकभन्दा लामो समय बितिसक्दा पनि ऐनले कल्पना गरेको औषधि अनुसन्धानशाला स्थापना हुन सकेको छैन। भारतले भारतीय औषधि उद्योगलाई विश्व स्वास्थ्य संगठनको कुशल उत्पादन अभ्यास (जीएमपी) मा स्तरोन्नति गर्न राजपत्रमै प्रकाशित गरेर अनुदान उपलब्ध गराएको छ। औषधि निर्यातमा दशौं स्थानमा ओगट्न भारत सफल भएको छ। समृद्ध नेपाल र सुखी नेपाली बनाउनका लागि मुलुकको कुल गार्हस्थ्य उत्पादन कम्तीमा पनि दुई सय खर्बको हुनुपर्छ। र, राजस्व ४० खर्ब र कर्मचारीको तलब अहिलेभन्दा तीन दोब्बर बढी हुनुपर्छ। तर, नेपालमा स्तरोन्नतिका लागि सरकारले ध्यान दिन सकेको छैन। स्वदेशमा निर्माण नहुने आवश्यक उपकरणहरू र निर्माण सामग्रीहरूमा ३० प्रतिशत भन्सार, १० प्रतिशत अन्तःशुल्क र १३ प्रतिशत मूल्य अभिवृद्धि कर लगाइएको छ। जसले गर्दा वर्षौंदेखि उद्योगहरूको स्तरोन्नति हुन नसकी औषधिको निर्यात हुन सकेको छैन। राज्यले अनुदान नदिए पनि यस्ता वस्तुमा भन्सार र अन्य कर छुट गर्ने हो भने औषधिजस्तो मूल्य अभिवृद्धि हुने उद्योगको विकास हुन सक्छ। औषधिमा आत्मनिर्भर भई निर्यात पनि गर्न सकिन्छ। भारतले एक प्रतिशत मात्र कुनै वस्तुको उत्पादकत्व वृद्धि गरेको अवस्थामा त्यो वस्तु नेपाललाई एक वर्षका लागि सित्तैमा उपलब्ध गराउन सक्छ। यस्तो अवस्थामा नेपालले आफ्नो संरक्षित औद्योगिक नीति बनाई कार्यान्वयन गर्नुपर्छ। जुन वस्तु स्वदेशमै उत्पादन गर्न सकिन्छ। त्यस्ता वस्तुको कच्चा पदार्थको मात्रा आयात गर्ने व्यवस्था गर्नुपर्छ। यसका लागि सेफ गार्ड, एन्टी डम्पिंग र काउन्टर भ्यालिङ ऐनलाई लागू गर्न ध्यान दिनुपर्छ। नेपालको व्यापार घाटा कुल गार्हस्थ्य उत्पादनको २९ दशमलव २ प्रतिशत छ। यसको परिवर्तन दर ४ दशमलव २४ प्रतिशत छ। २०४१०४२ सालमा आयात निर्यात अनुपात कुल व्यापारको २६ प्रतिशत निर्यात हुन्थ्यो। ७४ प्रतिशत आयात हुन्थ्यो। त्यस्तै २०४६०४७ मा आयात ७८ प्रतिशत र निर्यात २२ निर्यात अनुपात भएको थियो। २०५१०५२ मा आयात ९१ दशमलव ६ प्रतिशत र निर्यात २१ दशमलव ४ प्रतिशत भयो। २०७७०७८ मा आयात ९१ दशमलव ६ प्रतिशत र निर्यात ८ दशमलव ४ प्रतिशत छ। यसबाट के प्रष्ट हुनुन्छ भने आयात बढ्दै गएको छ। निर्यातको मात्रा घट्दै गइरहेको छ। स्वदेशी उद्योगलाई प्रोत्साहन र उत्पादनलाई प्रवद्र्धन गर्ने नीतिको कार्यान्वयन नै अहिलेको आवश्यकता हो। समृद्ध नेपाल र सुखी नेपाली बनाउनका लागि मुलुकको कुल गार्हस्थ्य उत्पादन कम्तीमा पनि दुई सय खर्बको हुनुपर्छ। र, राजस्व ४० खर्ब र कर्मचारीको तलब अहिलेभन्दा तीन दोब्बर बढी हुनु पर्छ। अहिले कुल गार्हस्थ्य उत्पादन ४० खर्ब हाराहारीमा मात्र छ। आयकर बढाउनका लागि आयातमुखी राजस्वलाई उत्पादनमुखी राजस्वमा रूपान्तरण गर्नुपर्छ। यसका लागि मूल्य अभिवृद्धि हुने खालका उद्योगहरूको स्थापनामा जोड दिनुपर्छ। उद्योग भनेको मुलुकको दुहुनो गाई सरह हो। जसलाई राज्यले उचित स्याहार र संरक्षण गर्नुपर्छ। उद्योगले कमाएर तिर्ने आयकर गाईको दूध झैं हो। जुन राज्यले छुट दिनेभन्दा पनि आयकर उठाउनु पर्छ। राज्यले उद्योगको स्थापनाका लागि भन्सार, अन्तःशुल्क छुट दिन सक्छ। अन्य अनुदान दिन सक्छ। तर, आयकरमा छुट दिनु हुँदैन। उद्योगबाट दुई खर्ब आयकर राजस्व उठाउने हो भने उद्योगको नाफा दस खर्ब हुनुपर्छ। दस खर्ब नाफा गर्नको लागि उद्योगले कम्तीमा पनि २५ खर्बको वस्तु उत्पादन गर्नुपर्छ। जसले ग्रार्हस्थ्य उत्पादनमा पनि २५ खर्बको योगदान हुन पुग्छ। १२ लाख ५० हजार जना व्यक्तिले रोजगारी पाउने अवस्था सिर्जना हुन्छ। यसले मुलुकमा बेरोजगारीको अन्त्यसँगै स्वदेशी वस्तुको संरक्षण हुन पुग्छ। सरकारले हालको उद्योगबाट उठेको आयकरको अध्ययन जरुरी छ। जस्तो नेपालको एक जना प्रतिष्ठित उद्योगीले वार्षिक १४ अर्बभन्दा बढी सरकारलाई राजस्व बुझाएको सगर्व घोषणा गरे। तर, उनले त्यसमा आयकरको हिस्सा कति हो ? त्यो सार्वजनिक गरेनन्। मूल्य अभिवृद्धि कर र अन्तःशुल्क र भन्सार कर उपभोक्ताले तिर्ने कर हो। उद्योगीले होइन। उनले तिर्ने आयकर हो। यदि उनले आयकर तिरेको हो भने त्यसलाई सही अर्थमा कर मान्न सकिन्छ। त्यसैले सरकारलाई उद्योगले तिरेको आयकर, उद्योगलाई दिएको आयकर छुटको अध्ययन गरी आयकरको हिस्सा बढाउन सक्छ। केन्द्रीय तथ्यांक विभागले २०७५ मा लिएको आर्थिक गणनाअनुसार, उत्पादनशील उद्योगको बिक्री ६ खर्ब ७३ अर्ब देखिन्छ। तर, उद्योग मन्त्रालयको तथ्यांकअनुसार, सो बिक्री २ खर्बभन्दा तल देखिन्छ। अतः यसको बारेमा पनि गम्भीर ढंगले अनुसन्धान हुन जरुरी छ। औद्योगिक विकास भएका मुलुकहरू जस्तो भारतको व्यापार घाटा कुल गार्हस्थ्य उत्पादनको साढे तीन प्रतिशत मात्र छ। त्यस्तै छिमेकी मुलुक बंगलादेश, श्रीलंका, भुटान व्यापार घाटा सजिलै धान्न सक्ने अवस्थामा छ। तर, अरू मुलुकहरू पनि व्यापार घाटा भए तापनि सुधारोन्मुख र सकारात्मक अवस्थामा छन्। तर, नेपाल व्यापार घाटा धान्न नसकिने र आर्थिक संकटको अवस्थातिर बढ्दो छ। उद्योगको स्थापना गर्दा आयातलाई पुनस्र्थापित गर्ने र मूल्य अभिवृद्धि हुने र रोजगारी दिन सक्ने उद्योगको बढी प्राथमिकता दिनुपर्छ। मुलुकमा उद्योगको विकास नगरी आयातमुखी राजस्व उठाउने हिसाबको अर्थनीति र कार्यले गर्दा व्यापार घाटा कहालिलाग्दो अवस्थामा पुर्याएको हो। त्यसैले स्वदेशी उद्योगलाई प्रोत्साहन र उत्पादनलाई प्रवद्र्धन गर्ने नीतिको कार्यान्वयन नै अहिलेको आवश्यकता हो।"
युद्ध अन्त्यका लागि पुटिनबाहेक अरुसँग वार्ता गर्दिनँ : जेलेन्स्की,"किभ : युक्रेनका राष्ट्रपति भोलोडिमिर जेलेन्स्कीले आफू रुसी राष्ट्रपति भ्लादिमिर पुटिनसँग मात्र युद्ध अन्त्यको वार्ता गर्न तयार रहेको बताएका छन् । जेलेन्स्कीले डाभोसमा भएको विश्व आर्थिक मञ्चलाई सम्बोधन गर्दै थिए। उनले रुसको कारबाहीले गर्दा ऊसँग कुनै पनि प्रकारको वार्ता गर्न गाह्रो भइरहेको बताएका छन् । रुसले भने अहिलेसम्म युक्रेनी नागरिकलाई जानाजानी निशाना बनाएको आरोपलाई अस्वीकार गर्दै आएको छ । रुसले आफ्नो आक्रमणलाई युक्रेनमा 'विशेष अभियान' भनेको छ। जेलेन्स्कीले भने, 'रुसका राष्ट्रपतिले नै हरेक निर्णय गर्छन्। यदि हामी उहाँ बिना यो युद्ध समाप्त गर्ने कुरा गरिरहेका छौं भने यसको निर्णय लिन सकिँदैन।' उनले भने, राष्ट्रपति बाहेक म रुसी महासंघका कुनै पदाधिकारीसँग वार्ता गर्दिनँ, त्यो पनि वार्ताको विषय युद्ध कसरी रोक्ने भन्ने कुरामा केन्द्रित हुनुपर्छ। यसको अतिरिक्त अरु कुनै विषयमा वार्ता गर्नुको कुनै अर्थ छैन ।' गत हप्ता, जेलेन्स्कीले युक्रेनी टेलिभिजन च्यानलमा कूटनीति बिना युद्ध रोक्न असम्भव रहेको बताएका छन्। बीबीसी"
भरतपुर महानगरको मेयरमा रेणु दाहाल र उपमेयरमा चित्रसेन अधिकारी निर्वाचित,"चितवन : चितवनको भरतपुर महानगरपालिकाको मेयरमा रेणु दाहाल दोस्रो कार्यकालका लागि निर्वाचित भएकी छन्। सत्ता गठबन्धनबाट मेयरको उम्मेदवार बनेकी नेकपा माओवादी केन्द्रकी दाहालले एमाले नेता विजय सुवेदीलाई पराजित गर्दै विजयी भएकी हुन्। यसैगरी सत्ता गठबन्धनबाट उपमेयरको उम्मेदवार नेपाली कांग्रेसका चित्रसेन अधिकारी विजयी भएका छन् । उनका प्रतिस्पर्धी राप्रपाकी हिमला गुरुङले पराजित गरेका हुन्। निर्वाचन अधिकृतको कार्यालयले आधिकारिक मत परिणाम केहि सयमा सार्वजनिक गर्ने तयारी गरेको छ। भरतपुरमा १७ वडा कांग्रेस, ५ वडामा एमाले, ३ वडामा माओवादी केन्द्र, ३ वडामा एकीकृत समाजवादी र १ वडामा स्वतन्त्रले जितेको छ। कांग्रेसले टिकट नदिएपछि वागि उठेका उम्मेदवार निर्वाचित भएका हुन्। रेणु दाहाल २०७४ को स्थानीय तह निर्वाचनमा पनि नेकपा एमालेका उम्मेदवार देवी ज्ञवालीलाई हराउँदै मेयर चुनिएकी थिइन् ।"
"५० द्रष्टा सम्मानित, ५० अगुवा घोषित","काठमाडौं : अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजिनरी) लाई विशेष सम्मान गरेको छ। सोमबार राजधानीमा आयोजना गरेको विशेष समारोहमा नेटवर्कले विभिन्न क्षेत्रका ५० अगुवा (पायोनियर) को घोषणासमेत गर्यो। त्यस क्रममा ५० द्रष्टाका नेपालप्रतिका दृष्टिकोण समेटिएको पुस्तक माई भिजन फर नेपाल सार्वजनिक पनि गरिएको छ। अंग्रेजी साप्ताहिक अन्नपूर्ण एक्सप्रेसका हरेक अंकमा ती सामग्री एक वर्षसम्म प्रकाशन भएका थिए। नेपाल खत्तम छ। यहाँ के बस्नु ? यस्तो किसिमको सोचले ग्रस्त भएको अवस्थामा अन्नपूर्ण मिडिया नेटवर्कले विविध क्षेत्रका नेतृत्वदायी व्यक्तित्वहरूलाई खोजेर सम्मान गर्नु प्रशंसनीय कार्य रहेको पूर्वप्रधानन्यायाधीश कल्याण श्रेष्ठले कार्यक्रममा बताए। असल नेतृत्वको खोजी गर्ने कामको थालनी भएको उनले उल्लेख गरे। हामी केही होइन। अनर्थ छौं। व्यर्थ छौं भन्ने लाग्छ। यस्तो सामाजिक मनोविज्ञानले घर गरिरहेको परिस्थितिमा यहाँहरूले सिर्जनात्मक र व्यवस्थापक कौसल भर्ने काम गर्नुभएको छ, पूर्वप्रधानन्यायाधीश श्रेष्ठले थपे। घरभित्रको आफ्नो महत्त्वको पहिचान गर्न नसकेर हामी भड्किरहेका छौं, उनी भन्छन्, यसको खोजबिन गर्ने कार्य अन्नपूर्ण नेटवर्कले गर्यो। साहित्य, कला, वाणिज्य, बैंकिङलगायत क्षेत्रमा देशप्रेमी नेपालीहरूले आफ्नो ठाउँबाट नेतृत्व प्रदान गरिरहेकोमा उनले खुसी व्यक्त गरे। राजनीतिक क्षेत्रले जस्तो नेतृत्व प्रदान गर्नुपर्ने थियो तर त्यो गर्न नसकेकोमा उनको गुनासो थियो। कार्यक्रममा बोल्दै माइती नेपालकी अध्यक्ष तथा पूर्वप्रदेश प्रमुख अनुराधा कोइरालाले बालबालिका तथा महिलाको बेचबिखन र तस्करी रोक्न सबै सरोकारवाला गम्भीर भएर लाग्नुपर्ने बताइन्। भनिन्, मानव बेचबिखन तथा तस्करी एक दिन अवश्य अन्त्य हुनेछ। म वचन दिन्छु, हाम्रो समाज बालबालिका तथा महिलामैत्री बन्ने छ। सबै द्रष्टाको तर्फबाट बोल्दै उनले थपिन्, अन्नपूर्ण टिमले हामीले जेजे भिजन देखेका छौं। त्यो खोजेर बाहिर ल्याइदिनुभयो। उहाँहरूले गरेको विश्वासलाई हामीले पूरा गर्नुपर्छ। अर्का वक्ता कृषिविज्ञ मदन राईले कृषि उत्पादन बढाउन तथा स्वस्थ रहनका लागि हलिगोठालो बन्नुपर्ने बताए। कार्यक्रमलाई सम्बोधन गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले अन्नपूर्ण मिडिया नेटवर्कले देशमा उठेका हरेक समस्याहरूको निकास खोज्न पहल गर्दै आएको बताए। राष्ट्रिय निर्माणमा योग्दान पुर्याउने व्यक्तित्वको खोजी गर्दै समाजमा स्थापित गर्न नेटवर्क लागि परेको उनको भनाइ थियो। राष्ट्र निर्माणमा योगदान गर्नेहरूको न कहीँ मूल्यांकन हुन्छ, न कहीँ चर्चा, त्यसैले हामी जिम्मेवार संस्था बनेका हौं। नेपालका भिजेनरी तथा पायोनियरको खोजीको अभियान सुरु गरेका हौं, उनले भने, हामीले धेरै मेहनत र अनुसन्धान गरेर ४ सय मध्येबाट ५० जनालाई भिजेनरीको रूपमा र ५० जनालाई पायोनियरको रूपमा छनौट गरेका छौं। अन्नपूर्ण मिडिया नेटवर्क राष्ट्रिय अखण्डता र राष्ट्रियताप्रति कटिबद्ध रहेको क्याप्टेन थापाको भनाइ थियो। प्राकृतिक तथा भावनात्मक रूपमा हामी धेरै धनी छौं। तर, बाध्यात्मक अवस्थाले फेरि पनि गरिब छौं। विश्वका अन्य देशका नागरिकको जीवन स्तरभन्दा तल हामी बाँचिरहेका छौं, उनले भने। हजारौं नागरिकहरूको बलिदानपछि देशमा नयाँ व्यवस्था आए पनि नागरिकहरू सजिलै बाँच्न सक्ने अवस्थाको सिर्जना नहुनु दुःखद् रहेको उनको भनाइ थियो। दिनहुँ हजारौं युवालाई जहाज चढाएर ४०४२ डिग्रीको तातो घाममा बेल्चा चलाउन खाडीमुलुकमा पठाइरहेका छौं। हामीले चाहेको यस्तै राजनीति हो ?, उनले प्रश्न गर्दै भने, देशलाई राजनीतिले सिध्याएको छ। साहसी, मेहनती र इमान्दार नेपालीहरूले देशलाई माया गरेर बचाइरहेको उनले उल्लेख गरे। कार्यक्रममा अन्नपूर्ण मिडिया नेटवर्कका सीईओ सनत न्यौपानेले आफूहरू मिडियामा नयाँ प्रयोग गरिरहेको बताए। धेरै अनुसन्धान, सिफारिस र सम्पादकीय टिमको छलफलबाट भिजनेरी र पायोनियर व्यक्तित्वहरूको छनोट गरेको कार्यक्रममा जानकारी गराए। नेटवर्कका निर्देशक सचन थापाले आउँदा दिनमा द अन्नपूर्ण एक्सपे्रसलाई अझै खोजमूलक तथा नयाँ डिजाइनमा पाठक सामु पुर्याउने विश्वास दिलाए। द अन्नपूर्ण एक्सपे्रसले समाज रूपान्तरणको अभियान निरन्तर अघि बढाइरहेको छ, कार्यक्रममा एक्सपे्रसका प्रधान सम्पादक विश्वास बरालले भने। समाजमा राम्रो काम गर्ने व्यक्तित्वहरूको खोजी गरेर प्रेरणा प्रदान गरिरहेको उनले बताए। अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजनरी) लाई विशेष सम्मान गरेको छ। नेटवर्कले सोमबार राजधानीमा आयोजना गरेको विशेष समारोहमा विभिन्न क्षेत्रका ५० अगुवा (पायोनियर) को घोषणासमेत गरिएको छ। सम्मानित ५० द्रष्टाहरू आयुषी केसी, अभया सुब्बा, अमर न्यौपाने, अम्बिका श्रेष्ठ, अनिल केशरी शाह, अनुराधा कोइराला, विमला बिक,बिपिन अधिकारी, वीरेन्द्रबहादुर बस्नेत, विश्व पौडेल, बोनिता शर्मा, क्या रामेश्वर थापा, सिके लाल, डा अनुप बास्तोला, डा भगवान कोइराला, डा ल्हामो याङचेन शेर्पा, डा सन्दुक रुइत, ग्रेटा राणा, हरि शर्मा, हिमा विष्ट, जगन्नाथ लामिछाने, जुजुकाजी महर्जन, खगेन्द्र लामिछाने, मीनबहादुर भाम, मिरा राई, मोेहना अन्सारी, निखिल उप्रेती, निकिता आचार्य, निलम पौडेल, निश्चल बस्नेत, निश्चलनाथ पाण्डे, ओन्सरी घर्तीमगर, प्रदीप परियार, प्रमोद ढकाल, रामशरण महत, रोजाकिरण बासुकला, रुबिना क्षेत्री, साबित्रा भण्डारी, समा थापा, सम्पदा मल्ल, शान्ता नेपाली, श्रृंखला खतिवडा, शिक्षित भट्ट, सुजिव शाक्य, सुष्मा राजभण्डारी, स्वामी आनन्द अरुण, टिष्टा प्रसाईं जोशी र विजय लामा । घोषित ५० अगुवाहरू अनुपमा खुञ्जेली, अनुराधा कोइराला, अशेष मल्ल, बाबुराम भट्टराई, बैकुण्ठ मानन्धर, बालकृष्ण जोशी, बसन्तराज मिश्र, भैरव रिसाल, भरत पोखरेल, भिन्दा स्वारी शाह, भुवन चन्द, विनोद चौधरी, डा विष्णुमाया परियार, बुद्ध नारायण श्रेष्ठ, क्या सिद्धार्थ गुरुङ, देवेन्द्रराज पाण्डे, डा भगवान कोइराला, डा कुमुद धिताल, डा रामकण्ठ माकजु, डा सन्दुक रुइत, दुर्गा बराल, गगन प्रधान, घनश्याम गुरुङ, ह्यारी भण्डारी, हिमालयशमशेर जबरा, झमक घिमिरे, कान्छा शेर्पा, किरण मानन्धर, कुलमान घिसिङ, मदन राई, महावीर पुन, महेश आचार्य, मल्लिका शाक्य, मन्जुश्री थापा, मीनबहादुर गुरुङ, मुकेश चालिसे, नीर शाह, पवन गोल्यान, रविन्द्र पुरी, रामदयाल राकेश, रामकुमार पाण्डे, रमेश शेर्पा, आरपी प्रधान, श्याम गोयन्का, सुरेशराज शर्मा, तुल्सी घिमिरे, उदयराज खनाल, उपेन्द्र महतो, उषा नेपाल र उत्तम सञ्जेल छन्।"
"पार्टीले पत्याएन, मतदाताले जिताए","जनकपुरधाम : मधेस प्रदेशको राजधानीसमेत रहेको जनकपुरधाम उपमहानगरपालिकामा राजनीतिक दम देखाउने सबै दलको जोडबल हुन्छ। ठूला भनिएका र मधेस केन्द्रित दलको प्रतिष्ठाको लडाइँ यहीँ चल्छ। स्थानीय निर्वाचनमा पनि त्यस्तै भयो। तर, बाजीमारे स्वतन्त्र उम्मेदवार मनोज साहले। तर, उपमहानगर हाँक्ने उनको आँट भने यो पहिलो होइन। २०७४ सालको निर्वाचनमा पनि उनी उम्मेदवार बने। तर, पराजित बने। सो समय उनी कांग्रेसबाट उम्मेदवार थिए। राष्ट्रिय जनता पार्टी नेपालका उम्मेदवार लालकिशोर साहसँग त्यस समय पराजित भए। लालकिशोरले ११ हजार ६ सय ३८ मत बढी ल्याएर साहलाई चुनाव हराएका थिए। उनको जनकपुर उपमहानगरपालिकाको नेतृत्व गर्ने धित अझै मरेन। यसपटक पनि पार्टीलाई टिकट दिन मनाए। हार बेहोरेको चार वर्ष मेहनत गरेर जित्ने अवस्था रहेको पार्टीमा बुझाए। तर, राजनीतिक वातावरण फेरियो। गठबन्धनका कारण उनी मेयर पदमा उठ्ने अवस्था आएन। कांग्रेसको नगर कमिटी र जिल्ला कमिटीले समेत उम्मेदवारको रूपमा उनलाई सिफारिस गरेको थियो। तर, पाँच दलीय गठबन्धनले जसपालाई मेयर दिने निधो गयो। कांग्रेसले मेयरमा उम्मेदवारी दिन पाएन। कुनै जोडबलले नभ्याएपछि उनले ३४ वर्ष कांग्रेसमा गरेको योगदानलाई तिलाञ्जली दिए। पार्टीमा बिद्रोह गरे। राजीनाम दिए र स्वतन्त्र उम्मेदवार बने। अन्ततः नागरिकले पनि गठबन्धन उम्मेदवारभन्दा उनलाई नै मन पराए। घण्टाघर चुनाव चिह्नमा १३ हजार ४ सय ६५ मत दिएर विजयी गराए। उनका नजिकका प्रतिस्पर्धी उम्मेदवारभन्दा ३ हजार ९ सय ३३ मत बढी मत प्राप्त गरे। दोस्रो स्थानमा नेकपा एमालेका शिवशंकर साह हिराले ९ हजार ५ सय ३२ मत मात्रै पाएर उनलाई भेटाउन सकेनन्। तेस्रो स्थानमा पुगेका लोकतान्त्रिक समाजवादी पार्टीका उम्मेदवार मनोजकुमार चौधरीले ५ हजार ३ सय ६० मत मात्रै पाए। पाँच दलीय गठबन्धनका उम्मेदवार बनेका जसपाका निवर्तमान नगरप्रमुख लालकिशोर साह त यसपटक ५ हजार १ सय ९४ मतमा खुम्चन पुगे। उपप्रमुखमा गठबन्धनको तर्फबाट कांग्रेसका उम्मेदवार किशोरी साहलाई नागरिकले चुने। उनको १५ हजार ५ सय २५ मत आयो। निकटतम प्रतिस्पर्धी एमालेकी रुना झाले १० हजार ८ सय ८५ मत ल्याइन्। स्तन्त्र उम्मेदवार साहले निर्वाचनको क्रममा २१ बुँदे घोषणापत्र जारी गरेका थिए। जनकपुरको प्रमुख समस्या फोहोरमैला व्यवस्थापनदेखि लामखुट्टे नियन्त्रण र छाडा चौपायालगायतको व्यवस्थापन मुख्य योजनामा समेटियो। त्यसले नै नागरिकको मन जितेको थियो। स्वतन्त्रको जितको पुनरावृत्ति मेयरमा साह निर्वाचित भएसँगै जनकपुरमा कांग्रेसका विद्रोही स्वतन्त्र उम्मेदवार जितेको इतिहास पुनरावृत्ति भएको छ। नेपाल राज्य नगरपालिका ऐन, २००९ बमोजिम तत्कालीन पञ्चायत सरकारले २०१७ जेठ १३ गते जनकपुरलाई नगरपालिका घोषणा गरेको थियो। सो बेला नगर प्रमुखभन्दा पनि चेयरमेन बनाउने चलन थियो। जनकपुर नगरपालिकाको पहिलो चेयरमेनमा श्यामसुन्दर शर्मा नियुक्त गरिएका थिए। तत्कालीन राजा महेन्द्रले २०१७ पुस २२ गते नेपालमा पञ्चायती व्यवस्था लागू गरे। त्यसपछि जनकपुर नगरपालिकाको नाम जनकपुर नगर पञ्चायत भयो। २०४६ सालको आन्दोलनपछि प्रजातन्त्र पुनर्बहाली हुँदा २०४७ जेठ २८ गते नगरपालिका ऐन, २०४७ लागू भयो। जनकपुरधाम आधिकारिक रूपा नगरपालिका बन्यो। २०४९ सालमा पहिलो पटक जनकपुर नगरपालिकाको निर्वाचन भएको थियो। सो बेला नगरप्रमुख पदका लागि नेपाली कांग्रेसभित्र दिगम्बर राय र वृषेशचन्द्र लाल आकांक्षी थिए। दिगम्बर रायले पार्टीबाट प्रमुखको टिकट पाएपछि वृषेशचन्द्र लालले विद्रोह गरे। उनी कांग्रेसको बागी बनेर प्रमुखमा उम्मेदवारी दिएका थिए। लालसँगै निवर्तमान नगरप्रमुख लालकिशोर साहले पनि कांग्रेसकै बागी भएर उपप्रमुख पदको उम्मेदवारी दिए। र, दुवैजना विजयी भएका थिए। पाँच वर्षपछि २०५४ सालमा भएको अर्को स्थानीय तहको निर्वाचनमा पनि कांग्रेसबाट विद्रोह गरेर स्वतन्त्र उम्मेदवारी दिएका बजरंजप्रसाद साह प्रमुखमा निर्वाचित भएका थिए। नेपालमा संघीयताको प्रवेशपछि २०७४ मा भएको स्थानीय निर्वाचनमा राजपा नेपालबाट लालकिशोर साह र उपप्रमुखमा रीताकुमारी मिश्र विजयी भएकी थिइन्।"
इन्धनको महँगीले अत्याचार,"अन्तर्राष्ट्रिय बजारमै कच्चा तेलको भाउ बढ्यो, त्यसैले नेपालमा पनि मूल्यवृद्धि भयो। सरकारले आइतबार साँझ गरेको पेट्रोलियम पदार्थको मूल्यवृद्धिबारे भन्ने सोझो कारण यही हो। हुन पनि नेपाल आयल निगम घाटामा छ। त्यो पनि ७४ अर्ब घाटामा। निगमको घाटा भनेको सीधासिधी सरकारलाई लाग्ने घाटा हो। झट्ट हेर्दा निगमलाई घाटा लाग्ने र सरकार पनि घाटामा पर्ने देखिए पनि त्यो पूरै सत्य होइन, अर्धसत्य हो। पेट्रोलियम पदार्थको आयातमा सरकारले चर्काे कर लगाएको छ, जसबाट ऊ प्रशस्त राजस्व आम्दानी गर्छ। निगमको घाटामा सरकारले सघाउनु भनेको प्रष्ट छ सरकार एउटा खल्तीको पैसा फेरि रित्तिन लागेको अर्काेमा खल्ती भर्छ। वास्तविक मारमा पर्ने भनेको त उपभोक्ता नै हो। सजिलो पनि कस्तो भने अरू उपाय खोज्नेतिर टाउको दुखाउने इच्छाशक्ति सरकारसँग छैन। जतिजति अन्तर्राष्ट्रिय बजारमा बढ्छ, उतिउति बढाइदियो, कुरै सक्कियो शैलीमा सरकार छ। सातामा दुई दिन बिदा दिएर इन्धन खपत घटाउने भन्ने उपाय त निकै फितलो र बिनाअध्ययनको निर्णय हो। इन्धनको खपतै कम गर्ने वा वैकल्पिक उपायको खोजी गर्ने भन्ने फिटिक्कै नसोची सरकार सजिलो बाटो हिँडिरहेको छ, अप्ठेरो बाटोमा हिँड्न चाहिँ जनतालाई परेको छ। इन्धनको भाउ बढ्नु भनेको इन्धनको मूल्यवृद्धिमात्रै होइन। सीधै यातायातका साधनको भाडा बढिहाल्छ। यातायातका साधनको भाउ बढ्नु भनेको वस्तुको ढुवानी लागत बढ्नु हो। त्यसपछि दैनिक उपभोग्य सामान हरेकजसोको भाउ बढ्छ। बढेको छ। मत खसालिसक्नेबित्तिकै पेट्रोलियम पदार्थको भाउ बढाउँदा नै पहिलो झेली भएको थियो। स्थानीय चुनावको मैझारो भएको छैन, हुँदैछ। सरकारले चुनाव कहिले सकिएला र भाउ बढाउँला भनेर ढुकी बसेको प्रतीत भएको आइतबार गरिएको मूल्यवृद्धि। किनभने चुनावको बिट मारिन लाग्दा भाउ वृद्धि गरेर झेली गरेको छ। यस्तो निर्णय अप्ठेरो र प्रतिकूल समयमा गर्ने भनेको तानाशाही शासकले मात्रै हो। लोकतान्त्रिक मुलुकमा लोकतान्त्रिक सरकारले जनतालाई झेली गर्दैन। पारदर्शिता र उत्तरदायित्व चटक्कै बिर्सेर नागरिकको ढाड सेक्ने तरिका कदापि लोकतान्त्रिक सरकारको संस्कार र आचरणभित्र पर्दैन। सरकारले झेलेका समस्या के हुन् ? तिनको समाधानका लागि ऊ के गर्दैछ र किन यस्तो अलोकिप्रय बाध्यकारी कदम चाल्नुपयो भन्ने प्रष्ट भन्न नसक्नु आफ्नो कमजोरी लुकाउनु नै हो। यत्ति चाहिँ सचेत नागरिकले बुझ्दछन् भन्ने अक्कल नहुनु सरकारको अर्काे कमजोरी हो। गएका ७ महिनामा इन्धनको भाउ १० पटक बढेको छ। पेट्रोलको भाउ लिटरको १ सय ८० रुपैयाँ, मट्टीतेल र डिजेलको १ सय ६३ पुगेको छ र अब छिट्टै दुई सय रुपैयाँ नै पो पुग्छ कि भन्ने भय पैदा भएको छ। खाना पकाउने ग्यासको भाउ प्रतिसिलिन्डर दुई सय रुपैयाँ बढेर १८ सय पुगेको छ। सरकार बिजुली चुलोको कुरा गरिरहन्छ। विद्युत् खपत बढाउने उपकरण प्रयोग गर्न पनि भनिरहन्छ। तर, विद्युतीय चुलोको सहज उपलब्धताका लागि कुनै अभियान चलाएको छैन। पेट्रोलियम पदार्थको आयात र उपयोग घटाउन विद्युतीय सवारीसाधनको प्रयोग बढाउने कुनै सुरसार छैन। निजी क्षेत्रलाई त्यसो गर्न कुनै हौसला छैन। यी सब दृश्यले के देखाउँछ भने सरकारमा नागरिकको दैनिक जीवनयापनसँगै सरोकार राख्ने गम्भीर मुद्दामा पनि चिन्तित छैन। पेट्रोलमा लिटरमै ६३ रुपैयाँ कर सरकारमा जान्छ। ग्यास सिलिन्डरमै ३ सय २७ रुपैयाँ कर लिन्छ। र भन्छ घाटा भयो, घाटा भयो। यो सरकार आँखामा पट्टी बाँधेर अँध्यारो भयो, अँध्यारो भयो भन्नु सराबरीको झुट हो। कर घटाएर इन्धनको भाउ घटाउन सकिन्छ। यो सुझाव निगमले पनि औंल्याएकै छ। भारतमा त सरकारले कर घटाइ पनि सक्यो। त्यसो गर्दा भारतमा भन्दा नेपालमा सस्तो भई उता तस्करी हुने भय छ। तस्करी पनि रोक्ने काम सरकारकै हो। कुनै पनि काम गर्न नसक्ने हो भने सरकार चाहिँ किन चाहियो ? जनताले सोध्ने सीधा प्रश्न हो यो।"
कार्यकक्षमा तमसुक,"दैलेख : संविधान जारीपछि पहिलोपटक २०७४ मा भएको स्थानीय निर्वाचनबाट चुनिएका जनप्रतिनिधिले जनताको अपेक्षाअनुसार काम गर्न सकेनन्। स्थानीय तहमा सत्तापक्ष र प्रतिपक्ष भन्ने नै हुँदैन। तापनि भैरवी गाउँपालिकामा निर्वाचित जनप्रतिनिधिहरूको ५ वर्षे कार्यकाल बहुमत र अल्पमतको विवादमै रुमलियो। फलस्वरूप जनप्रतिनिधिले जनताले चाहेजति प्रभावकारी काम गर्न सकेनन्। जनप्रतिनिधिबीचको विवादले मतदाता आजित भए। दोस्रो कार्यकालका लागि चुनिने जनप्रतिनिधिलाई एउटा नियममा बाँध्न मतदाताले नयाँ रणनीति अपनाए। त्यो थियो, तमसुक अर्थात् जनकरारपत्र। वैशाख ३० गते भएको निर्वाचन लक्षित प्रचारप्रसारमा जुटेका दलका उम्मेदवारहरूलाई स्थानीय सचेत युवा मतदाताहरूले मतदातासमक्ष तमसुकमा औठाछाप गर्न लगाए। उम्मेदवारहरूले मतदातासमक्ष सम्झौता मात्र गरेनन्। तमसुकमा औठाछापसमेत गरे। वैशाख २१ गते एमालेका तर्फबाट अध्यक्षका प्रत्यासी सर्वराज महतारा, उपाध्यक्ष पदमकुमारी बिष्ट, माओवादी केन्द्रबाट उपाध्यक्षका प्रत्यासी ऐनबहादुर कठायत र एकीकृत समाजवादीबाट अध्यक्षका प्रत्यासी जगतप्रसाद आचार्य र उन्नत लोकतन्त्र पार्टीबाट मिलन ढुंगानाले मतदाता तमसुक गरे। सोही दिन तमसुक गर्न छुटेका कांग्रेसकातर्फबाट अध्यक्षका उम्मेदवार रीताकुमारी शाही र उपाध्यक्षका उम्मेदवारदेवी भण्डारी वैशाख २३ गते मतदातासमक्ष तमसुकमा औठाछाप लगाए। स्थानीय निर्वाचनबाट गाउँपालिकाको अध्यक्ष र उपाध्यक्षमा कांग्रेसकै उम्मेदवार निर्वाचित भए। आगामी ५ वर्षका लागि चुनिएका उनै अध्यक्ष शाही र उपाध्यक्ष भण्डारीको कार्यकक्षमा तमसुक झुण्ड्याइएको छ। निर्वाचनका बेला अध्यक्ष र उपाध्यक्षले मतदातासमक्ष गरेको तमसुक निर्वाचितपछि उनीहरूकै कार्यकक्षमा टाँगिएको हो। भ्रष्टाचार नगर्ने, जनता र स्थानीय तहको विकासमा प्रतिबद्ध रहेको भन्दै आंैठाछाप गरेको तमसुक अर्थात् जनकरारपत्र अध्यक्ष र उपाध्यक्षको कार्यकक्षमा टांगिएको हो। आइतबार गाउँपालिकाका सचेत युवा मतदाताहरू गाउँपालिकामा पुगेर अध्यक्ष शाही र उपाध्यक्ष भण्डारीको उपस्थितिमा तमसुक कार्यकक्षमै टाँगिएको हो। तमसुक दिनहुँजसो हेर्न सकुन्, तमसुक हेरेर झस्किउन् र तमसुकमा उल्लेख गरेका बुँदाअनुसार गाउँपालिकाको कामकारबाही अघि बढाउन भनेर निर्वाचित जनप्रतिनिधिको कार्यकक्षमा राखिएको स्थानीय युवा मतदाता प्रशान्तसागर शर्माले बताए। जनकरारपत्र अर्थात् तमसुक गरेका जनप्रतिनिधिहरू जनताप्रति उत्तरदायी हुनेछन्। भ्रष्टाचारबाट टाढै रहनेछन् भन्ने हाम्रो ठम्याइ हो, उनले भने। त्यस्तै, तमसुक जनप्रतिनिधिलाई विशुद्ध जनताप्रति उत्तरदायी बनाउन, भ्रष्टाचार अन्त्य गर्न र पारदर्शीता कायम गराउन गरिएको युवा गणेशमान न्यौपानेले बताए। अध्यक्ष शाहीले आफूले सचेत मतदाता सामु गरेको जनकरारपत्रमा टेकेर काम गर्ने बताइन्। हामीले चुनावका दौरान आमगाउँपालिकाका सचेत मतदातासमक्ष तमसुकमा औठाछाप गरेका थियौं। अहिले मतदाताले हामीलाई भोट लिएर ५ वर्षका लागि चुन्नुभएको छ, अध्यक्ष शाहीले भनिन् अब तमसुकका बुँदामा टेकेर काम गर्छौ। उनले थपिनन् तमसुकमा उल्लेख भएका बुँदाअनुसार काम गर्न सकिनँ भने अध्यक्षबाट राजीनामा दिन्छु।त्यसैगरी नवनिर्वाचित उपाध्यक्ष भण्डारीले अध्यक्षले गरेको तमसुकबमोजिमका कामलाई सघाउँदै आरूनो जिम्मेवारी भएका कामलाई पारदर्शी भएर काम गर्ने बताइन्। मेरो विशेष जिम्मेवारी भनेको योजना अनुगमन र न्यायीक समितिको कामलाई प्रभावकारी गराउनु हो, उनले भनिन् जनताका दुःख र समस्या मैले नजिकबाट बुझेको छ। सोहीअनुसार तमसुकमा उल्लेख भएका बुँदामा टेकेर आफ्नो कार्यकाल पूरा गर्छु। अघिल्लो कार्यकाल भैरवी गाउँपालिका३ को वडाध्यक्षको भूमिकामा रहेकी भण्डारीले तमसुकबमोजिम काम गर्न नसके पदबाट राजीनामा दिने बताइन्। गाउँपालिकाको नवनिर्वाचित अध्यक्ष शाहीले गरेको तमसुकमा अध्यक्ष पदमा विजय भएको खण्डमा कार्यकालभरी भ्रष्टाचार नगर्ने, जनघात गरी एक रुपैयाँ पनि नखाने, यदि खाएमा बाआमा को रगत खाए सरह हुने उल्लेख छ। गाउँपालिकामा हुने हरेक नियुक्ति स्पष्ट पारदर्शी गर्ने, स्वस्थ प्रतिस्पर्धाको आधारमा योग्य, अब्बल व्यक्तिलाई नियुक्ति गर्ने, गाउँकार्यपालिकाको बैठक खुला ठाउँमा जनताको माझमा मिडियामा लाइभ गरी देशविदेशका भैरवीवासीहरूले अवलोकन, मूल्यांकन तथा सुझाव दिन सक्ने गरी सञ्चालन गर्ने उनको जनकरारपत्रमा उल्लेख गरिएको छ।"
पेट्रोलियमको मूल्य बढेको बढ्यै,"काठमाडौं : सातामा नै दुईपटक पेट्रोलियम पदार्थको मूल्य वृद्धि भयो। ग्यास, पेट्रोल, इन्धन र मट्टीतेलको भाउ बढ्दा त्यसको चौतर्फी असर देखिन थालेको छ। यसको मूल्य वृद्धिले भान्सादेखि ढुवानी सामान बढ्दा सर्वसाधारणको जीवनस्तर प्रभावित बन्न पुगेको उपभोक्ता हित संरक्षण मञ्चका सचिव विष्णुप्रसाद मैनाली बताउँछन्। ग्यासको मूल्य बढेसँगै यसले सर्वसाधारणलाई प्रत्यक्ष मार परेको उनको भनाइ छ। भान्सा महँगियो, ग्यास बढ्दा होटलमा खाँदा, गाडी चढ्दा पनि महँगीको मार नै खेप्नुपर्यो मैनालीले भने। आइतबार रातिदेखि पेट्रोलको मूल्य प्रतिलिटर १ सय ८० रुपैयाँ, डिजेल र मट्टीतेलको १ सय ६३ रुपैयाँ प्रतिलिटरमा उपभोक्ताले खरिद गर्नुपरेको छ। खाना पकाउने एलपी ग्यासमा प्रतिसिलिन्डर २ सय बढाएर १ हजार ८ सय रुपैयाँ पुर्याइएको छ। नेपाल आयल निगमले चालू आर्थिक वर्षको ९ महिनामा ११ पटक गरी ७८ रुपैयाँ मूल्य बढाएको हो। गत असारसम्म पेट्रोल प्रतिलिटर १ सय २, डिजेल र मट्टीतेल ८८, ग्यास प्रतिसिलिन्डर १ हजार ३ सय ७५ रुपैयाँ पर्ने गरे पनि अहिले ह्वातै मूल्य बढ्दा उपभोक्ता आजित छन्। अधिकांशको घरमा ग्यास पुगेको छ। मोटरसाइकल चढ्ने उपभोक्ता धेरै छन्। पेट्रोलियम पदार्थको मूल्य वृद्धिका कारण सबै क्षेत्रमा महँगी बढ्ने भएकाले जीवन धान्न धौधौ भएको सर्वसाधारणले बताउन थालेका छन्। काठमाडौंलगायत मुख्य सहरमा बस्ने उपभोक्ताहरू बढी मारमा छन्। दिनभर काम गरेर खान लाउनसमेत नपुग्ने अवस्था आएपछि रोल्पाका एक मजदुर रिना डाँगी गाउँ फर्कने योजना बनाउन थालेको बताउँछिन्। कमाइभन्दा खर्च बढी हुन थालेपछि यहाँ बस्नुको उपयुक्त देखिँदैन, उनले भनिन्, अब गाउँ फर्केर व्यवसाय गर्ने योजना बनाएकी छु। पेट्रोलियम पदार्थको मूल्य वृद्धिका कारण भान्साका साथै दैनिक जीवन नै प्रभावित बन्न पुगेपछि काठमाडौंमा टिक्न गाह्रो देखिएको उनको अनुभव छ। रुसयुक्रेनको युद्धका कारण अन्तर्राष्ट्रिय बजारमै मूल्य बढेसँगै निगमले पनि भाउ बढाएको प्रवक्ता विनितमणि उपाध्याय बताउँछन्। तर, निगम तथा सरकारले मनलाग्दी मूल्य बढाएको मञ्चका सचिव मैनाली बताउँछन्। सरकारले आफैंले लागू गरेको नियमविपरीत मूल्य बढेको साता दिनमै १० रुपैयाँ बढाएको छ। सरकारले स्वचालित मूल्य प्रणाली लागू गर्ने प्रतिबद्धता जनाए पनि त्यसो गरेको छैन, मैनाली भन्छन्, १५ दिन नकुरी सातादिनमै मूल्य बढाउनु गैरकानुनी हो। पेट्रोलको मूल्य वृद्धिका कारण व्यापारघाटा उच्च हुनुका साथै विदेशी मुद्रा सञ्चितिमा कमी आउने देखिएको छ। तर, सरकारले कर घटाउन चासो देखाएको छैन। निगमले इन्डियन आयल निगमबाट प्रतिलिटर १ सय १७ रुपैयाँ १८ पैसामा खरिद गरेको पेट्रोलमा प्रतिलिटर ६३ रुपैयाँ २३ पैसा कर लगाएको छ। १ सय ३४ रुपैयाँ ५४ पैसामा खरिद गरिएको डिजेलमा ४५ रुपैयाँ ९१ पैसा सरकारले कर लगाउँछ। यसका साथै ढुवानी भाडा, निगमको प्रशासनिक खर्च, बिमा खर्च, प्राविधिक नोक्सानी, विक्रेता कमिसनका नाममा ३९ रुपैयाँ ८१ रुपैयाँ शुल्क लिने गरिएको छ। अन्तर्राष्ट्रिय बजारमै पेट्रोलको मूल्य बढेसँगै भारतले १० रुपैयाँ घर घटाए पनि सरकारले भने कर घटाउन चासो नदेखाएको उपभोक्ताहरूको भनाइ छ। निगमले आउँदो बजेटमार्फत सरकारलाई ग्यासमा १ सय रुपैयाँ, पेट्रोल, डिजल र मट्टीतेलमा १०१० रुपैयाँ कर घटाउन सरकारसँग प्र्रस्ताव गरेको छ। निगमका सहप्रवक्ता पुष्कार कार्की कर घटाउनुको विकल्प नभएको बताउँछन्। पेट्रोलको भाउ ७८ रुपैयाँ बढ्दा उपभोक्तामा मार पर्ने भएकाले पेट्रोलको विकल्प खोज्न सरकारले ढिलाइ गर्न नहुने उनले बताए। स्वदेशमै उत्पादन हुने विद्युत् खेर गइरहेको छ, कार्की भन्छन्, इन्डक्सन चुलो र विद्युतीय गाडी प्रयोग गर्न ध्यान दिनुपर्छ। पूर्वअर्थसचिव रामेश्वर खनालले पेट्रोलको विकल्प खोज्ने बेला आएको बताउँछन्। सबैले कर तिर्छन्, तर ६० प्रतिशतले मात्रै एलपी ग्यास प्रयोग गर्ने भएकाले अनुदान दिनुहुन्न उनले भने। ग्यास, पेट्रोल, डिजलको सट्टा विद्युत् तथा वैकल्पिक ऊर्जामा प्रोत्साहन दिनुपर्ने उनको सुभाव छ। मूल्य वृद्धिले घरायासी तहमा नराम्रोभन्दा राम्रो असर गर्छ, खनाल भन्छन्, ग्यासमा अनुदान दिएर पनि विद्युत्मा प्रतियुनिट ११ रुपैयाँ तिर्दा ग्यास महँगो पर्ने गरेको छ। डिजेल, पेट्रोलमा अनुदान दिनुभन्दा चार्जिङ स्टेसन बनाएर विद्युतीय गाडीमा जोड दिनुपर्ने खनाल बताउँछन्। इन्डक्सन चुलो प्रयोग गर्दा ९० प्रतिशत ग्यास विस्थापित गर्न सकिन्छ, खनाल भन्छन्, नगरपालिकाले नागरिकलाई प्रोत्साहन गर्नुपर्छ। ग्यास, इन्धनको मूल्यवृद्धिले सबै उपभोक्तालाई प्रत्यक्ष असर पुग्ने अर्थविद् केशव आचार्यको भनाइ छ । ग्यास, पेट्रोल, डिजेलको मूल्य बढ्दा उपभोक्ता मूल्य र उत्पादक मूल्यमा चाप पर्छ। पेट्रोलियम पदार्थको मूल्य वृद्धिका कारण वस्तु तथा सेवाको मूल्य बढ्ने, खाद्यान्न, लत्ताकपडा बढ्ने भएकाले निम्न वर्गमा उच्च प्रभाव पर्ने अर्थविद्हरू बताउँछन्। मञ्चका सचिव मैनालीका अनुसार सरकारले पेट्रोलियम पदार्थको कर घटाउँदा भारतको भन्दा सस्तो पर्दा पनि कालोबजारी हुने भएकाले सरकार सचेत हुनुपर्ने बताउँछन्। १, २ रुपैयाँ कम पर्ने बित्तिकै भारतका सवारी साधनले यहाँबाट फाइदा लिने भएकाले कर घटाएर कम गर्दा पनि यहाँबाट इन्धन तस्करी हुने जोखिम हुन्छ। अन्तर्राष्ट्रिय जगतमै भाउ बढेका कारण भारतबाट बढेको मूल्यसूची आएपछि यहाँ बढ्नु स्वाभाविक भए पनि खपत कम गर्नतर्फ सरकारले नयाँ योजना ल्याउनुपर्ने पूर्वअर्थसचिव कृष्णहरि बास्कोटा बताउँछन्। आउँदो बजेटबाट विद्युतीय गाडीमा छुट दिनुका साथै पेट्रोलपम्पको ठाउँमा चार्जिङ स्टेसन राक्नुपर्ने बास्कोटा सुझाव दिन्छन्।"
अचाक्ली बढ्यो मूल्य,"काठमाडौं : दैनिक उपभोग्य वस्तुको मूल्य आकासिएको छ। तरकारीदेखि पेट्रोलियम पदार्थको मूल्य एकैसाथ बढ्दा उपभोक्ता खर्च धान्नै नसक्ने अवस्थामा पुगेका छन्। एकै वर्षको अन्तरमा तेल, घिउ, जिरा, धनियाँ, गेडागुडी, दाल, चामल, गहुँ, मकैलगायतका अधिकांश खाद्य वस्तुको मूल्य बढेर दोब्बर पुगेको छ। बजारमा गोलभेंडाको मूल्य अत्याधिक अर्थात् वार्षिक ४२० प्रतिशतले बढेको छ। अहिले गोलभेंडा प्रतिकिलो १ सय ५० रुपैयाँ पर्छ। यद्यपि, कालीमाटी फलफूल तथा तरकारी बजार विकास समितिको जेठ ९ गतेको मूल्यसूचीअनुसार गोलभेंडाको थोक मूल्य नै प्रतिकिलो १ सय ३० रुपैयाँ पुगेको छ। जबकि गत वर्ष यो समयमा प्रतिकिलो न्यूनतम १५ रुपैयाँदेखि २५ रुपैयाँसम्म थियो। अन्तर्राष्ट्रिय स्तरमा पेट्रोलियम वस्तुको मूल्य बढेसँगै नेपालमा आयातित हुने सबै वस्तुको मूल्य बढेको विश्लेषण गरिन्छ। तर, अहिले तरकारीमध्ये सबैभन्दा बढी गोलभेंडाको मूल्य छ। सिमी, चिचिन्नो, आलुलगायतका मौसमी तरकारीको मूल्य सामान्य नै रहे पनि बेमौसमी तरकारी काउली, बन्दालगायतको भने तुलनात्मक रूपमा बढेको कालिमाटी फलफूल तथा तरकारी बजार विकास समितिका सूचना अधिकारी विनय श्रेष्ठ बताउँछन्। उनका अनुसार बजारको लय हेर्दा मुलुकको आन्तरिक उत्पादनले मात्रै नधानेकाले भारतबाट गोलभेंडा आयात गर्नु परेको र अहिले भारतमा पनि मागअनुसार आपूर्ति हुन नसकेकाले अत्याधिक मूल्य बढेको हो। अन्य तरकारीको मूल्य सामान्य छ। वर्षे तरकारीको मूल्य कमै छ। गोलभेंडाका भान्छामा धेरै चाहिने वस्तुमा पर्ने भएकाले पनि यो भएको हो। आन्तरिक उत्पादनले नपुग्ने र भारतबाट पनि पर्याप्त नआउँदा मूल्य बढेको छ, उनले भने। गत वर्ष जेठ ९ मा गोलभेंडाको मूल्य न्यूनतम प्रतिकेजी १५ रुपैयाँदेखि अधिकतम २५ रुपैयाँसम्म थियो। तर, अहिले मागअनुसार आपूर्ति नहुँदा थोक मूल्य नै प्रतिकेजी १३० पुगेको श्रेष्ठ बताउँछन्। महँगीले कालीमाटीमा बिहान आए मात्रै गोलभेंडा पाइने तर, दिउँसो नपाउने स्थिति भएको छ, उनले भने। भारतबाट उल्लेख्य परिमाणमा गोलभेंडा आएको छैन। अहिले गोलभेंडाको सिजन पनि होइन। बढी उतै खपत हुने देखिएको छ। श्रेष्ठका अनुसार कालीमाटी बजारमा मात्रै पछिल्लो १ महिनामा भारतबाट १ सय २२ टन मात्रै गोलभेंडा आयात भएको छ। नेपालभित्र र भारतको गरेर एक महिनाका बीचमा २ हजार ६५ टन भित्रिएको छ। उपभोक्ता अधिकार संरक्षण मञ्चका अध्यक्ष माधव तिमिल्सिना तरकारीमा मूल्य बढ्नुको मुख्य कारण बिचौलिया हाबी भएको उनको तर्क छ। यसैले बिचौलिया नियन्त्रण नभएसम्म तरकारी, फलफूल, माछामासुको मूल्यवृद्धि नियन्त्रण हुँदैन भनेर यसबारे सरकारलाई पनि कार्यपत्र पेस गरेको उनले जानकारी दिए। दिनप्रतिदिन यस्ता दैनिक उपभोग्य वस्तुको मूल्य बढ्दा भान्छा महँगिएको हो। तुलनात्मक रूपमा गोलभेंडा पछि सबैभन्दा बढी तेलको मूल्य बढेको छ। नेपाल खुद्रा व्यापार संघको तथ्यांकअनुसार गत वर्षको जेठ पहिलो साताको तुलनामा अहिले काँचो तोरीको तेल प्रतिलिटर ५६२५ प्रतिशत (१३५ रुपैयाँ)ले बढेको छ। सो दरले बढ्दा काँचो तोरीको तेल प्रतिलिटर ३ सय ७५ रुपैयाँ पुगेको छ। जबकि गत वर्ष प्रतिलिटर २ सय १० रुपैयाँ थियो। भुटेको तोरीको तेल प्रतिलिटर ४ सय १० रुपैयाँ पुगेको छ। जबकि गत वर्ष प्रतिलिटर ३ सय २० रुपैयाँ थियो। एकै वर्षको अन्तरमा २८१३ प्रतिशत (थप ९० रुपैयाँ)ले बढेको हो। यस्तै, सनफ्लावर तेल प्रतिलिटर ५२१७ प्रतिशत (१ सय २० रुपैयाँ)ले बढेर ३ सय ५० रुपैयाँ पुगेको छ। गत जेठमा प्रतिलिटर २ सय ३० रुपैयाँ थियो। यसैगरी, भटमास तेलको मूल्य एकै वर्षको अन्तरमा ४५४५ प्रतिशत (१ सय रुपैयाँ)ले वृद्धि भएको छ। गत वैशाखजेठतिर प्रतिलिटर २ सय २० रुपैयाँको भटमास तेलको मूल्य बढेर अहिले ३ सय २० रुपैयाँ पुगेको छ। यस्तै, डाल्डा घ्यू र नेपाली घ्यूको मूल्य पनि दोब्बरले बढेको छ। एकै वर्षको अन्तरमा डाल्डा घ्यूप्रतिलिटर ५२३८ प्रतिशत (११० रुपैयाँ)ले बढेर ३ सय २० रुपैयाँ पुगेको छ। जबकि गत वर्ष प्रतिलिटर २ सय १० रुपैयाँ थियो। यससँगै, नेपाली घ्यूप्रतिकिलो ५० प्रतिशतले बढेर प्रतिकिलो १ हजार २ सय रुपैयाँ पुगेको छ। गत वर्ष प्रतिकिलो ८ सय रुपैयाँ थियो। तेल तथा घ्यूसँगै बजारमा गेडागुडी तथा दालको मूल्य पनि उत्तिकै महँगो छ। संघको तथ्यांकअनुसार गेडागुडी तथा दालअन्तर्गत गत जेठको तुलनामा हाल प्रतिकिलो ६५ रुपैयाँसम्म थप वृद्धि भएको छ। यसरी वृद्धि हुँदा कालोभटमास प्रतिकिलो २ सय २५, कैलोभटमास १ सय ७५, सेतो सिमी २ सय २०, सेतो केराउ १२५, सानो केराउ १६०, राजमा २२०, मुसुरो १७०, मुगको दाल १९०, रहरको दाल १८०, सानो चना १०५, बोडी १७० रुपैयाँ र हरियो केराउ प्रतिकिलो १४० रुपैयाँ पुगेको छ। यस्तै मस्यौराको मूल्य पनि ह्वात्तै बढेको छ। सुक्खा तरकारीमा प्रयोग हुने मस्यौराको मूल्य वार्षिक ८७५० प्रतिशतले बढेको छ। किलोमै १ सय ५ रुपैयाँले बढेर २२५ रुपैयाँ पुगेको संघले जानकारी दिएको छ। यसअघि प्रतिकिलो १ सय २० रुपैयाँ थियो। यसैगरी अन्नअन्तर्गत चामल मकै, गहुँलगायतको मूल्य पनि उच्च हँुदै गएको छ। चामलको मसिनो पिठोमात्रै किलोमा ११६६७ प्रतिशतले वृद्धि भएर १ सय ३० रुपैयाँ पुगेको संघले बताएको छ। यद्यपि त्रिशूलीको पोखरेली चामल प्रतिकिलो ५८८ प्रतिशतले बढेर ९० रुपैयाँ पुगेको छ। लङ्गग्रेन बासमती चामल प्रतिकिलो वार्षिक २५ प्रतिशतले वृद्धि भएर १ सय ४५ रुपैयाँ पुगेको छ। यसअघि १ सय २० रुपैयाँ थियो। यस्तै, ताइचिन चिउरा पनि वार्षिक २५ प्रतिशतले बढेर प्रतिकिलो १४५ रुपैयाँ पुगेको छ। मकै वार्षिक २२२२ प्रतिशतले बढ्दा ५५ रुपैयाँ पुगेको छ। यस्तै गहुँ प्रतिकिलो ११११ प्रतिशतले बढेर ५० रुपैयाँ पुगेको छ। मैदा ९ प्रतिशतले बढेर प्रतिकिलो ६० रुपैयाँ पुगेको छ। तेलमै प्रतिलिटर १ सय ३५ रुपैयाँसम्म र घ्यूमा ४ सय रुपैयाँसम्मको अत्याधिक मूल्य बढ्दा आमग्राहकको भान्छा महँगिएको छ। घरको गृहिणीसँगै किराना पसल सम्हाल्दै आएकी चन्द्रागिरी१५ की प्रमिला ठकुरी दैनिक उपभोग्य वस्तुको महँगीले ढाड नै सेकिएको गुनासो गर्छिन्। ग्यासको भाउ पनि एकै चोटी २ सयले बढ्यो। खाने तेलदेखि खाद्यवस्तुहरू र साबुनलगायतका सबैको मूल्य बढेको छ। गोलभेंडाको त झन् छोइनसक्नु भयो। के भएको हो यस्तो, अचाक्ली रूपमा महँगी बढ्यो ? उनले गुनासोसँगै प्रश्न गरिन्। घरको भान्छासमेत सम्हाल्नु परेको उनले आफंै व्यवसायी भए पनि तेल, चिनी जस्ता वस्तु दैनिक उपभोग्य भएकाले ग्राहकहरूले खोज्नेकारण मात्रै राखेको बताउँछिन्। अझ तोरीको तेल धेरै महँगो भएर राख्ने छोडेको उनको भनाइ छ। ग्राहकलाई दैनिक उपभोग्य वस्तु नराखी पनि नहुने, नत्र यस्ता वस्तुबाट खासै नाफा हँुदैन। यसमा यातायात भाडा, ज्याला सबै गर्दा महँगो पर्छ, उनले भनिन्। उनीसँग संवाद गरिरहँदा पसलमा आएका एक ग्राहकले गोलभेंडाको मूल्य ह्वात्तै बढेकाले अब एउटा गोलभेंडा लगेर चाट्दै खाना खानुपर्ने अवस्था आयो भनेर व्यंग्यसमेत गरेका थिए। यस्तै खुद्रा व्यापार संघका महासचिव अमुलकाजी तुलाधर आफूहरू व्यवसायी हुनुअघि एक उपभोक्ता भएको बताउँदै महँगी चर्को हुँदा उपभोक्ताको ढाड भाँचिएको गुनासो गर्छन्। मूल्य बढेर कसैलाई फाइदा छैन। सर्वसाधारण सबै मारमा छन्। अहिले मूल्य किन बढिरहेको छ। बढाउन आवश्यक छ वा छैन। अन्तर्राष्ट्रिय मूल्य बढेर हो वा यहाँका आयातकर्ता र उत्पादकले मात्रै बढाएको हो भन्नेबारे राम्रो अनुगमन हुन जरुरी छ। तर, अनुगमन भइरहेको पाएका छैनौं।, उनले थप्दै भने, बजारमा भाउ बढ्यो भनेपछि सानासाना व्यापारीमाथि दोष थुपारिन्छ। यद्यपी, मूल्य बढ्यो भन्नासाथ अस्वभाविक रूपमा भएका स्टकहरूको पनि मूल्य बढाएर लिने गलत काम भएको उनी स्विकार्छन्। तर, यसलाई सरकारले सही रूपमा अनुगमन गर्न नसकेको तर्क गर्छन्। सरकारले बजारमा स्टक कति छ भनेर अनुगमन गर्नुपर्यो। स्टक नराखी भाउ बढाएका होकी भएरै। भनेर जाँचबुझ भएको छैन, उनले भने। यस्तै, खुद्रा व्यापार संघका पूर्वअध्यक्ष पवित्र बज्राचार्य मूल्य बढ्नुमा सरकार पनि जिम्मेवार भएको बताउँछन्। उपभोक्ता हित संरक्षण विभाग भनेको व्यपारीहरूको खल्ती भइसक्यो। ठूला व्यवसायीहरूले जे भन्छन् त्यही गर्ने संस्था भइसक्यो, उनले भने, अनुगमन गर्ने बेला साना पसलमा जान्छन्, सानालाई जरिवाना लगाउँछन् तर जसले गर्दा बजारमा मूल्यवृद्धि भएको छ, उनीहरूलाई छुन सकेका छैनन्। यता उपभोक्ता अधिकार संरक्षण मञ्चका अध्यक्ष माधव तिमिल्सिना अहिले समग्रमा महँगी राष्ट्रिय र अतर्राष्ट्रिय कारणहरू रहेको तर्क गर्छन्। तर, सरकारले बजार अनुगमन तथा नियमन कमजोरीको फाइदा व्यवसायीले उठाएको उनको भनाइ छ। धेरैको ध्यान चुनावमा केन्द्रित भयो। यही बेला महँगी बढाउने अवसर छोपे। सरकारले नै यही बेला सातामा दुईपटक पेट्रोलियम वस्तुको मूल्य बढायो। करचाहिँ नघटाउने, असुलेर सरकारले मोजमस्ती गर्ने, तर नागरिकको दैनिक भान्छासँग जोडिएको विषयमा मुकदर्शक बन्ने परिपाटी देखियो। राज्यले नै यसो गर्छ भनेर व्यापारीले पनि सिको गरेर त्यसै गरेकाले महँगी बढाएको हो। उपभोक्ताको अनुहार हेरेर वस्तु तथा सेवाको मूल्य तोकिने काम भएको उपभोक्ता अधिकार संरक्षण मञ्चका अध्यक्ष तिमिल्सिनाको टिप्पणी छ। सचेत नागरिक पनि ठगिनु परेको छ। दोष राज्यको हो। राज्य नागरिकप्रति जिम्मेवार भएन। मूल्य किन बढ्यो। नेपाल मात्रै होइन। संसारभरका देशमा अत्याधिक वस्तुको मूल्यवृद्धि भएको छ। तर, अरू देशमा कुन अनुपातमा बढेको छ र नेपालमा कुन भनेर सरकारले विश्लेषण गरेन। सरकारसँग मूल्यको विश्लेषण गर्ने, मूल्य नियन्त्रण, निर्धारण गर्ने संयन्त्र छैन। यस्तो संयन्त्र नहुँदा मूल्य व्यापारीको मुखमा भयो। यो मूल्यवृद्धि कृत्रिम भएको उनको ठहर छ। किनभने नेपाल राष्ट्र बैंकले आयात मार्जिनको व्यवस्था गर्यो। बैंकहरूमा विदेशी मुद्रा अभावले सटही नगर्दिने। विदेशबाट धेरै सामान आउँदा बन्द पनि गरियो। मुलुकभित्र उत्पादन गर्न सम्भव हुने वस्तुहरूलाई जोड दिन पटकपटक भनिरहे पनि तीनै तहको सरकार जिम्मेवार नहुँदा महँगीको मार उपभोक्ताले व्यहोरिरहन परेको उनी बताउँछन्। विशेष गरेर गरिब वर्गप्रति राज्य जिम्मेवार नहुँदा नाकाबन्दीको समयमा, भूकम्पका बेला र अहिले अन्तर्राष्ट्रिय बजारमा डलर भाउ बढेर मुलुकको सप्लाई चेन बिग्रिएको वहाना गरेर अस्वभाविक मूल्य वृद्धि हुने गरेको उनी तर्क गर्छन्। यसको मुख्य कारण सरकारको स्पष्ट आपूर्ति तथा उपभोक्ता नीति भएन। वैज्ञानिक तथ्यांक छैन। बजार अनुगमन र नियमन पनि भएन। तीन तहको सरकार छ। संयन्त्र फरक छ। यता संविधाले उपभोक्ताको अधिकार मौलिक भनेको छ। मौलिक अधिकार प्रयोग गर्दा केके हुनुपर्ने भन्ने काम भएको छैन। केवल कागजमा भयो, उपभोक्ता अधिकार संरक्षण मञ्चका अध्यक्ष तिमिल्सिनाले भने। बजारको लय हेर्दा मुलुकको आन्तरिक उत्पादनले मात्रै धानेको छैन। भारतबाट गोलभेंडा आयात गर्नु परेको छ। अहिले भारतमा पनि मागअनुसार आपूर्ति हुन नसकेकाले अत्याधिक मूल्य बढेको हो। अन्य तरकारीको मूल्य सामान्य छ। विनय श्रेष्ठ सूचना अधिकारी, कालीमाटी फलफूल तथा तरकारी बजार विकास समिति बिचौलिया नियन्त्रण नभएसम्म तरकारी, फलफूल, माछामासुको मूल्यवृद्धि नियन्त्रण हुँदैन। यसबारे सरकारलाई पनि कार्यपत्र पेस गरेका छौं। दिनप्रतिदिन यस्ता दैनिक उपभोग्य वस्तुको मूल्य बढ्दा भान्छा महँगिएको छ । माधव तिमिल्सिना अध्यक्ष, उपभोक्ता अधिकार संरक्षण मञ्च मूल्य बढेर कसैलाई फाइदा छैन। सर्वसाधारण सबै मारमा छन्। अन्तर्राष्ट्रिय मूल्य बढेर हो वा यहाँका आयातकर्ता र उत्पादकले मात्रै बढाएको हो भन्नेबारे राम्रो अनुगमन हुन जरुरी छ। अमुलकाजी तुलाधर  महासचिव, खुद्रा व्यापार संघ"
"५० द्रष्टा सम्मानित, ५० अगुवा घोषित","काठमाडौं : अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजिनरी) लाई विशेष सम्मान गरेको छ। सोमबार राजधानीमा आयोजना गरेको विशेष समारोहमा नेटवर्कले विभिन्न क्षेत्रका ५० अगुवा (पायोनियर) को घोषणासमेत गर्यो। त्यस क्रममा ५० द्रष्टाका नेपालप्रतिका दृष्टिकोण समेटिएको पुस्तक माई भिजन फर नेपाल सार्वजनिक पनि गरिएको छ। अंग्रेजी साप्ताहिक अन्नपूर्ण एक्सप्रेसका हरेक अंकमा ती सामग्री एक वर्षसम्म प्रकाशन भएका थिए। नेपाल खत्तम छ। यहाँ के बस्नु ? यस्तो किसिमको सोचले ग्रस्त भएको अवस्थामा अन्नपूर्ण मिडिया नेटवर्कले विविध क्षेत्रका नेतृत्वदायी व्यक्तित्वहरूलाई खोजेर सम्मान गर्नु प्रशंसनीय कार्य रहेको पूर्वप्रधानन्यायाधीश कल्याण श्रेष्ठले कार्यक्रममा बताए। असल नेतृत्वको खोजी गर्ने कामको थालनी भएको उनले उल्लेख गरे। हामी केही होइन। अनर्थ छौं। व्यर्थ छौं भन्ने लाग्छ। यस्तो सामाजिक मनोविज्ञानले घर गरिरहेको परिस्थितिमा यहाँहरूले सिर्जनात्मक र व्यवस्थापक कौसल भर्ने काम गर्नुभएको छ, पूर्वप्रधानन्यायाधीश श्रेष्ठले थपे। घरभित्रको आफ्नो महत्त्वको पहिचान गर्न नसकेर हामी भड्किरहेका छौं, उनी भन्छन्, यसको खोजबिन गर्ने कार्य अन्नपूर्ण नेटवर्कले गर्यो। साहित्य, कला, वाणिज्य, बैंकिङलगायत क्षेत्रमा देशप्रेमी नेपालीहरूले आफ्नो ठाउँबाट नेतृत्व प्रदान गरिरहेकोमा उनले खुसी व्यक्त गरे। राजनीतिक क्षेत्रले जस्तो नेतृत्व प्रदान गर्नुपर्ने थियो तर त्यो गर्न नसकेकोमा उनको गुनासो थियो। कार्यक्रममा बोल्दै माइती नेपालकी अध्यक्ष तथा पूर्वप्रदेश प्रमुख अनुराधा कोइरालाले बालबालिका तथा महिलाको बेचबिखन र तस्करी रोक्न सबै सरोकारवाला गम्भीर भएर लाग्नुपर्ने बताइन्। भनिन्, मानव बेचबिखन तथा तस्करी एक दिन अवश्य अन्त्य हुनेछ। म वचन दिन्छु, हाम्रो समाज बालबालिका तथा महिलामैत्री बन्ने छ। सबै द्रष्टाको तर्फबाट बोल्दै उनले थपिन्, अन्नपूर्ण टिमले हामीले जेजे भिजन देखेका छौं। त्यो खोजेर बाहिर ल्याइदिनुभयो। उहाँहरूले गरेको विश्वासलाई हामीले पूरा गर्नुपर्छ। अर्का वक्ता कृषिविज्ञ मदन राईले कृषि उत्पादन बढाउन तथा स्वस्थ रहनका लागि हलिगोठालो बन्नुपर्ने बताए। कार्यक्रमलाई सम्बोधन गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले अन्नपूर्ण मिडिया नेटवर्कले देशमा उठेका हरेक समस्याहरूको निकास खोज्न पहल गर्दै आएको बताए। राष्ट्रिय निर्माणमा योग्दान पुर्याउने व्यक्तित्वको खोजी गर्दै समाजमा स्थापित गर्न नेटवर्क लागि परेको उनको भनाइ थियो। राष्ट्र निर्माणमा योगदान गर्नेहरूको न कहीँ मूल्यांकन हुन्छ, न कहीँ चर्चा, त्यसैले हामी जिम्मेवार संस्था बनेका हौं। नेपालका भिजेनरी तथा पायोनियरको खोजीको अभियान सुरु गरेका हौं, उनले भने, हामीले धेरै मेहनत र अनुसन्धान गरेर ४ सय मध्येबाट ५० जनालाई भिजेनरीको रूपमा र ५० जनालाई पायोनियरको रूपमा छनौट गरेका छौं।अन्नपूर्ण मिडिया नेटवर्क राष्ट्रिय अखण्डता र राष्ट्रियताप्रति कटिबद्ध रहेको क्याप्टेन थापाको भनाइ थियो। प्राकृतिक तथा भावनात्मक रूपमा हामी धेरै धनी छौं। तर, बाध्यात्मक अवस्थाले फेरि पनि गरिब छौं। विश्वका अन्य देशका नागरिकको जीवन स्तरभन्दा तल हामी बाँचिरहेका छौं, उनले भने। हजारौं नागरिकहरूको बलिदानपछि देशमा नयाँ व्यवस्था आए पनि नागरिकहरू सजिलै बाँच्न सक्ने अवस्थाको सिर्जना नहुनु दुःखद् रहेको उनको भनाइ थियो। दिनहुँ हजारौं युवालाई जहाज चढाएर ४०४२ डिग्रीको तातो घाममा बेल्चा चलाउन खाडीमुलुकमा पठाइरहेका छौं। हामीले चाहेको यस्तै राजनीति हो ?, उनले प्रश्न गर्दै भने, देशलाई राजनीतिले सिध्याएको छ। साहसी, मेहनती र इमान्दार नेपालीहरूले देशलाई माया गरेर बचाइरहेको उनले उल्लेख गरे। कार्यक्रममा अन्नपूर्ण मिडिया नेटवर्कका सीईओ सनत न्यौपानेले आफूहरू मिडियामा नयाँ प्रयोग गरिरहेको बताए। धेरै अनुसन्धान, सिफारिस र सम्पादकीय टिमको छलफलबाट भिजनेरी र पायोनियर व्यक्तित्वहरूको छनोट गरेको कार्यक्रममा जानकारी गराए। नेटवर्कका निर्देशक सचन थापाले आउँदा दिनमा द अन्नपूर्ण एक्सपे्रसलाई अझै खोजमूलक तथा नयाँ डिजाइनमा पाठक सामु पुर्याउने विश्वास दिलाए। द अन्नपूर्ण एक्सपे्रसले समाज रूपान्तरणको अभियान निरन्तर अघि बढाइरहेको छ, कार्यक्रममा एक्सपे्रसका प्रधान सम्पादक विश्वास बरालले भने। समाजमा राम्रो काम गर्ने व्यक्तित्वहरूको खोजी गरेर प्रेरणा प्रदान गरिरहेको उनले बताए। अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजनरी) लाई विशेष सम्मान गरेको छ। नेटवर्कले सोमबार राजधानीमा आयोजना गरेको विशेष समारोहमा विभिन्न क्षेत्रका ५० अगुवा (पायोनियर) को घोषणासमेत गरिएको छ। आयुषी केसी, अभया सुब्बा, अमर न्यौपाने, अम्बिका श्रेष्ठ, अनिल केशरी शाह, अनुराधा कोइराला, विमला बिक,बिपिन अधिकारी, वीरेन्द्रबहादुर बस्नेत, विश्व पौडेल, बोनिता शर्मा, क्या रामेश्वर थापा, सिके लाल, डा अनुप बास्तोला, डा भगवान कोइराला, डा ल्हामो याङचेन शेर्पा, डा सन्दुक रुइत, ग्रेटा राणा, हरि शर्मा, हिमा विष्ट, जगन्नाथ लामिछाने, जुजुकाजी महर्जन, खगेन्द्र लामिछाने, मीनबहादुर भाम, मिरा राई, मोेहना अन्सारी, निखिल उप्रेती, निकिता आचार्य, निलम पौडेल, निश्चल बस्नेत, निश्चलनाथ पाण्डे, ओन्सरी घर्तीमगर, प्रदीप परियार, प्रमोद ढकाल, रामशरण महत, रोजाकिरण बासुकला, रुबिना क्षेत्री, साबित्रा भण्डारी, समा थापा, सम्पदा मल्ल, शान्ता नेपाली, श्रृंखला खतिवडा, शिक्षित भट्ट, सुजिव शाक्य, सुष्मा राजभण्डारी, स्वामी आनन्द अरुण, टिष्टा प्रसाईं जोशी र विजय लामा । अनुपमा खुञ्जेली, अनुराधा कोइराला, अशेष मल्ल, बाबुराम भट्टराई, बैकुण्ठ मानन्धर, बालकृष्ण जोशी, बसन्तराज मिश्र, भैरव रिसाल, भरत पोखरेल, भिन्दा स्वारी शाह, भुवन चन्द, विनोद चौधरी, डा विष्णुमाया परियार, बुद्ध नारायण श्रेष्ठ, क्या सिद्धार्थ गुरुङ, देवेन्द्रराज पाण्डे, डा भगवान कोइराला, डा कुमुद धिताल, डा रामकण्ठ माकजु, डा सन्दुक रुइत, दुर्गा बराल, गगन प्रधान, घनश्याम गुरुङ, ह्यारी भण्डारी, हिमालयशमशेर जबरा, झमक घिमिरे, कान्छा शेर्पा, किरण मानन्धर, कुलमान घिसिङ, मदन राई, महावीर पुन, महेश आचार्य, मल्लिका शाक्य, मन्जुश्री थापा, मीनबहादुर गुरुङ, मुकेश चालिसे, नीर शाह, पवन गोल्यान, रविन्द्र पुरी, रामदयाल राकेश, रामकुमार पाण्डे, रमेश शेर्पा, आरपी प्रधान, श्याम गोयन्का, सुरेशराज शर्मा, तुल्सी घिमिरे, उदयराज खनाल, उपेन्द्र महतो, उषा नेपाल र उत्तम सञ्जेल छन्।"
"पार्टीले पत्याएन, मतदाताले जिताए","जनकपुरधाम : मधेस प्रदेशको राजधानीसमेत रहेको जनकपुरधाम उपमहानगरपालिकामा राजनीतिक दम देखाउने सबै दलको जोडबल हुन्छ। ठूला भनिएका र मधेस केन्द्रित दलको प्रतिष्ठाको लडाइँ यहीँ चल्छ। स्थानीय निर्वाचनमा पनि त्यस्तै भयो। तर, बाजीमारे स्वतन्त्र उम्मेदवार मनोज साहले। तर, उपमहानगर हाँक्ने उनको आँट भने यो पहिलो होइन। २०७४ सालको निर्वाचनमा पनि उनी उम्मेदवार बने। तर, पराजित बने। सो समय उनी कांग्रेसबाट उम्मेदवार थिए। राष्ट्रिय जनता पार्टी नेपालका उम्मेदवार लालकिशोर साहसँग त्यस समय पराजित भए। लालकिशोरले ११ हजार ६ सय ३८ मत बढी ल्याएर साहलाई चुनाव हराएका थिए। उनको जनकपुर उपमहानगरपालिकाको नेतृत्व गर्ने धित अझै मरेन। यसपटक पनि पार्टीलाई टिकट दिन मनाए। हार बेहोरेको चार वर्ष मेहनत गरेर जित्ने अवस्था रहेको पार्टीमा बुझाए। तर, राजनीतिक वातावरण फेरियो। गठबन्धनका कारण उनी मेयर पदमा उठ्ने अवस्था आएन। कांग्रेसको नगर कमिटी र जिल्ला कमिटीले समेत उम्मेदवारको रूपमा उनलाई सिफारिस गरेको थियो। तर, पाँच दलीय गठबन्धनले जसपालाई मेयर दिने निधो गयो। कांग्रेसले मेयरमा उम्मेदवारी दिन पाएन। कुनै जोडबलले नभ्याएपछि उनले ३४ वर्ष कांग्रेसमा गरेको योगदानलाई तिलाञ्जली दिए। पार्टीमा बिद्रोह गरे। राजीनाम दिए र स्वतन्त्र उम्मेदवार बने। अन्ततः नागरिकले पनि गठबन्धन उम्मेदवारभन्दा उनलाई नै मन पराए। घण्टाघर चुनाव चिह्नमा १३ हजार ४ सय ६५ मत दिएर विजयी गराए। उनका नजिकका प्रतिस्पर्धी उम्मेदवारभन्दा ३ हजार ९ सय ३३ मत बढी मत प्राप्त गरे। दोस्रो स्थानमा नेकपा एमालेका शिवशंकर साह हिराले ९ हजार ५ सय ३२ मत मात्रै पाएर उनलाई भेटाउन सकेनन्। तेस्रो स्थानमा पुगेका लोकतान्त्रिक समाजवादी पार्टीका उम्मेदवार मनोजकुमार चौधरीले ५ हजार ३ सय ६० मत मात्रै पाए। पाँच दलीय गठबन्धनका उम्मेदवार बनेका जसपाका निवर्तमान नगरप्रमुख लालकिशोर साह त यसपटक ५ हजार १ सय ९४ मतमा खुम्चन पुगे। उपप्रमुखमा गठबन्धनको तर्फबाट कांग्रेसका उम्मेदवार किशोरी साहलाई नागरिकले चुने। उनको १५ हजार ५ सय २५ मत आयो। निकटतम प्रतिस्पर्धी एमालेकी रुना झाले १० हजार ८ सय ८५ मत ल्याइन्। स्तन्त्र उम्मेदवार साहले निर्वाचनको क्रममा २१ बुँदे घोषणापत्र जारी गरेका थिए। जनकपुरको प्रमुख समस्या फोहोरमैला व्यवस्थापनदेखि लामखुट्टे नियन्त्रण र छाडा चौपायालगायतको व्यवस्थापन मुख्य योजनामा समेटियो। त्यसले नै नागरिकको मन जितेको थियो। मेयरमा साह निर्वाचित भएसँगै जनकपुरमा कांग्रेसका विद्रोही स्वतन्त्र उम्मेदवार जितेको इतिहास पुनरावृत्ति भएको छ। नेपाल राज्य नगरपालिका ऐन, २००९ बमोजिम तत्कालीन पञ्चायत सरकारले २०१७ जेठ १३ गते जनकपुरलाई नगरपालिका घोषणा गरेको थियो। सो बेला नगर प्रमुखभन्दा पनि चेयरमेन बनाउने चलन थियो। जनकपुर नगरपालिकाको पहिलो चेयरमेनमा श्यामसुन्दर शर्मा नियुक्त गरिएका थिए। तत्कालीन राजा महेन्द्रले २०१७ पुस २२ गते नेपालमा पञ्चायती व्यवस्था लागू गरे। त्यसपछि जनकपुर नगरपालिकाको नाम जनकपुर नगर पञ्चायत भयो। २०४६ सालको आन्दोलनपछि प्रजातन्त्र पुनर्बहाली हुँदा २०४७ जेठ २८ गते नगरपालिका ऐन, २०४७ लागू भयो। जनकपुरधाम आधिकारिक रूपा नगरपालिका बन्यो। २०४९ सालमा पहिलो पटक जनकपुर नगरपालिकाको निर्वाचन भएको थियो। सो बेला नगरप्रमुख पदका लागि नेपाली कांग्रेसभित्र दिगम्बर राय र वृषेशचन्द्र लाल आकांक्षी थिए। दिगम्बर रायले पार्टीबाट प्रमुखको टिकट पाएपछि वृषेशचन्द्र लालले विद्रोह गरे। उनी कांग्रेसको बागी बनेर प्रमुखमा उम्मेदवारी दिएका थिए। लालसँगै निवर्तमान नगरप्रमुख लालकिशोर साहले पनि कांग्रेसकै बागी भएर उपप्रमुख पदको उम्मेदवारी दिए। र, दुवैजना विजयी भएका थिए। पाँच वर्षपछि २०५४ सालमा भएको अर्को स्थानीय तहको निर्वाचनमा पनि कांग्रेसबाट विद्रोह गरेर स्वतन्त्र उम्मेदवारी दिएका बजरंजप्रसाद साह प्रमुखमा निर्वाचित भएका थिए। नेपालमा संघीयताको प्रवेशपछि २०७४ मा भएको स्थानीय निर्वाचनमा राजपा नेपालबाट लालकिशोर साह र उपप्रमुखमा रीताकुमारी मिश्र विजयी भएकी थिइन्।"
चुनाव भइरहेकाले बजेट कार्यान्वयनको पक्ष अलि कमै होला : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले नीति तथा कार्यक्रमले सबै समस्यालाई सम्बोधन गरेको दाबी गरेका छन्। संसद भवनमा सञ्चारकर्मीसँग कुरा गर्दै अध्यक्ष नेपालले नीति तथा कार्यक्रमले युवाहरुलाई अगाडि बढाएको र सामाजिक सुरक्षा व्यवस्थापन गरेको बताए। चुनाव लक्षित नीति कार्यक्रम र बजेट भए पनि सरकारले बजेट पाँच वर्षलाई ध्यानामा राखेर ल्याउनुपर्ने बताए। बजेट पेस गर्नैपर्ने भएकाले पञ्चवर्षीय नै बनायौं, उनले भने। अध्यक्ष नेपालले मंसिरदेखि फागुनमा चुनाव भइरहेकाले बजेट कार्यान्वयनको पक्ष अलि कमै होला, नेता नेपालले थपे। नीति कार्यक्रमले आफूहरुको मान्यता र धारणालाई अघि सारेको उनको भनाइ छ। जनताको भावनालाई सम्बोधन गरेको छ। अहिलेको समस्यालाई सम्बोधन गरेको छ। किनभने महिला, दलित, सीमान्तकृत समस्या, राज्य, समाज र जनताका सबै समस्यालाई सम्बोधन गरेको छ, उनले भने। नीति कार्यक्रममा कतिपय कमजोरी हुनसक्ने भए पनि आधारभूत रुपमा ठिक रहेको उनको भनाइ छ।"
"प्रहरी, सशस्त्र र खुफिया एजेन्सीको क्षमता अभिवृद्धि गरिने, अध्यागमन र सीमा सुरक्षालाई प्रविधिमैत्री बनाइने","काठमाडौं : सरकारले सुरक्षा निकायको क्षमता अभिवृद्धि गर्ने नीति लिएको छ। राष्ट्रपतिबाट प्रस्तुत नीति तथा कार्यक्रममा नेपाल प्रहरी र सशस्त्र प्रहरी र राष्ट्रिय अनुसन्धान विभागको क्षमता अभिवृद्धि गरी राष्ट्रिय सुरक्षा व्यवस्थापनमा परिचालन गरिने उल्लेख छ। सरकारले अध्यागमन र सीमा सुरक्षालाई पनि प्रविधिमैत्री, आधुनिक र भौतिकमैत्री बनाउने नीति लिएको छ। शान्ति सुरक्षालाई सुदृढ बनाइने, सुरक्षा सूचना प्रणाली सुदृढ गरी सूचनामा पहुँच बढाउने नीति तथा कार्यक्रममा उल्लेख छ। सशस्त्र प्रहरीका लागि आवश्यकताअनुसार आवास र बीओपी स्थापना गर्ने उल्लेख छ।"
जनमतका आधारमा एमाले पहिलो दल : उपमहासचिव रिमाल,"नुवाकोट : नेकपा एमालेका उपमहासचिव विष्णु रिमालले स्थानीय तहको निर्वाचनमा आफ्नो दलले निकै राम्रो मत ल्याएको बताएका छन्। सिट, जितहार प्राविधिक विषय हो, समग्र मतदाताले व्यक्त गरेको जनमतले एमालेलाई पहिलो दलमा स्थापित गराएको रिमालले दावी गरेका छन्। रसुवाको धुन्चेमा मंगलबार नेकपा एमालेवाट निर्वाचित स्थानीय तहका जनप्रतिनिधिहरुलाई स्वागत तथा सम्मानमा आयोजित कार्यक्रममा प्रमुख अतिथी उपमहासचिव रिमालले देशमा एमालेले ४९ लाख पाँचसय मत प्राप्त गरिसकेको अवस्थामा यो मत अरु दलको भन्दा धेरै रहेको बताए। केही सिटमा एमाले पराजित भएपनि समग्रमा पाएको मतलाई हेर्दा सत्तारुढ दलको घेरावन्दीकाबीच एमालेले पाएको जनताको समर्थन ठूलो रहेको रिमालको भनाई छ। रिमालले देशमा कांग्रेसको भन्दा कम्युनिष्टको जनमत बढी रहेको र त्यसमा पनि नेकपा एमाले पहिलो रहेका कारण सम्मानजनक रुपमा बाम तालमेलको विषय अब बहसको विषयमा प्रवेश गरेको बताए। सोही कार्यक्रममा एमाले स्थायी कमिटी सदस्य तथा बागमति प्रदेश इन्चार्ज काशीनाथ अधिकारीले नेकपा एमाले सत्तारुढ दलहरुले गरेको चुनावी गठबन्धनसंग नआत्ति यत्ति धेरै जनसमर्थन पाउनु सफलता रहेको बताए। सत्तारुढ दलहरुले एमालेलाई चुनावमा घेराबन्दी गरेका, स्थानीय चुनावमा जनमतको मसि सुक्न नपाउँदै व्यापक रुपमा मूल्यवृद्धि गरेर जनताको अपमान गरेको आरोप लगाएका छन्। कार्यक्रममा एमाले पोलिटव्युरो सदस्य विनोद श्रेष्ठले यो चुनाववाट एमाले खुम्चियो भन्नु र हात्ति दुव्लायो भन्नु एकै रहेको बताए।"
"एमालेले भन्यो : नीति तथा कार्यक्रम गन्तव्यहीन दस्तावेज, मुलुक डरलाग्दो संकटमा जान्छ","काठमाडौं : नेकपा एमालेका उपमहासचिव प्रदीप ज्ञवालीले गठबन्धन सरकारको नीति तथा कार्यक्रम इतिहासमा सबैभन्दा कमजोर र फितलो नीति कार्यक्रम भएको टिप्पणी गरेका छन्। जसलाई सत्ता पक्षलेसमेत समर्थन गर्न सकेन। सत्ता गठबन्धनबाट एउटा ताली बजेन। उहाँहरुलाईसमेत यसलाई समर्थन गर्ने कुनै आधार पाउन सकेनन्, संसद भवनमा सञ्चारकर्मीसँग कुरा गर्दै ज्ञवालीले भने। देश अत्यन्त संकटमा हुँदा पनि नीति कार्यक्रम देशको समस्यासँग पूर्णतया बेखबर रहेको उनको आरोप छ। जे नीति भनेर ल्याइएको यसले अहिलेको संकटलाई रत्तिभर पनि समाधान गर्दैन। एउटा दिशाहीन, गन्तव्यहीन दस्तावेज हो, उनले भने। एमाले सचिव योगश भट्टराईले नीति कार्यक्रम परम्परागत रहेको बताए। नयाँ कुराहरु छैन। नयाँ सपनाहरु छैन। देशवासीहरुलाई अपिल गर्ने योजनाहरु छैन। कुनै उत्साह पनि दिएको छैन। सपनाविहीन, उद्देश्यविहीन, गन्तव्यविहीन र यथास्थितिवादी नीति कार्यक्रम छ, उनले भने। आर्थिक संकट मुलुकमा रहेका बेला त्यसलाई सम्बोधन गर्नेगरी कुनै कार्यक्रम नआएको र आउँदो वर्ष मुलुक डरलाग्दो संकटमा जाने अवस्था आउने उनले बताए। नीति कार्यक्रम समयको बर्बादी भएको उनले बताए। एमाले उपाध्यक्ष रहेका पूर्वअर्थमन्त्री सुरेन्द्र पाण्डेले पनि वर्तमान नीति तथा कार्यक्रमले समस्या समाधान गर्न नसक्ने बताए। अर्थतन्त्र कमजोर रहेका बेला गठबन्धन सरकारको नीति कार्यक्रमले निराश बनाएको उनको भनाइ छ।"
दिवा खाजा कार्यक्रम ८ कक्षासम्म लागू गरिने,"काठमाडौंः सरकारले दिवा खाजा कार्यक्रम कक्षा ८ सम्म विस्तार गर्ने भएको छ । सरकारको नीति तथा कार्यक्रममा दिवा खाजा कार्यक्रम प्रभावकारी बनाइने उल्लेख छ । उच्च शिक्षामा विद्यार्थी भर्ना वृद्धि गर्न प्रोत्साहनमुलक क्रिायाकलाप गरिने सरकारको योजना छ । पढ्दै, कमाउँदै कार्यक्रमको थप विस्तार गर्ने सरकारको नीति तथा कार्यक्रममा उल्लेख छ । विश्वविद्यालयको पाठ्यक्रमलाई अनुसन्धानमुलक बनाइने विषय समेटिएको छ । विदेशी विद्यार्थीलाई नेपालका विश्वविद्यालयमा आकर्षित गर्ने नीति अवलम्बन गर्ने सरकारको योजना छ ।"
"ललितपुरमा दोस्रो इनिङका लागि चुनिए चिरिबाबु, प्रतिद्वन्द्वी व्यन्जनकारले दिए बधाई",काठमाडौं : ललितपुर महानगरपालिकाको मेयरमा नेपाली कांग्रेसका उम्मेदवार चिरिबाबु महर्जन विजयी भएका छन्। निकटतम प्रतिद्वन्द्वी नेकपा एमालेका हरिकृष्ण व्यन्जनकारलाई १८ हजार १६२ मतान्तरले पराजित गर्दै चिरिबाबु दोस्रो कार्यकालका लागि मेयर चुनिएका हुन्। कुल ८६ हजार ५४० मत खसेकोमा महर्जनले ४२ हजार ७२२ मत प्राप्त गरे भने व्यञ्जनकारले २४ हजार ५६० मत ल्याए। चिरिबाबुको जितमा समर्थकले विजयी जुलुस निकालेका छन्। चिरिबाबुको विजय जुलुसमा प्रतिद्वन्द्वी एमाले उम्मेदवार व्यन्जनकार पनि सहभागी भएका थिए। उनले चिरिबाबुलाई बधाई दिँदै कार्यकाल सफलताको शुभकामना दिए। व्यन्जनकार तिनै हुन् जसलाई अघिल्लो पटक पनि चिरिबाबुले हराएका थिए। तर त्यतिबेला ३२६ मतको मात्र रहेको मतान्तरलाई यसपालि चिरिबाबुले निकै फराकिलो झण्डै दोब्बर कायम गरेका छन्। मंगलबार साँझ विजयी जुलुसमा सञ्चाकर्मीसँग कुरा गर्दै चिरिबाबुले यो कार्यकाल अझ बढी काम गर्ने बताए। उनले काठमाडौं महानगरपालिकामा जित सुनिश्चित गरेका मेयर बालेन्द्र साहसँग पनि सहकार्य गर्ने बताए। ललितपुरको उपमेयरमा भने नेकपा एमालेकी मञ्जली शाक्य निर्वाचित भएकी छन्। निकटतम् प्रतिद्वन्द्वी माओवादी केन्द्रका बाबुराज बज्रचार्यलाई ६ हजार ३३२ मतान्तरले पराजित गर्दै मञ्जली उपमेयरमा विजयी भएकी हुन्। शाक्यले २५ हजार ८४ मत प्राप्त गर्दा बज्रचार्यले १८ हजार ७५२ मत ल्याए। एमालेकी शाक्यले पनि मेयर निर्वाचित चिरिबाबुसँगै विजयी जुलुसमा सहभागी भएकी थिइन्।
सेनाको सकल दर्जाका लागि आवास निर्माण र प्रतिरक्षा विश्वविद्यालय सञ्चालन गरिने,काठमाडौं : सरकारले नेपाली सेनाका सकल दर्जाका लागि आवास निर्माण कार्यलाई निरन्तरता दिने नीति अघि सारेको छ। राष्ट्रपतिबाट प्रस्तुत नीति तथा कार्यक्रममा नेपाली सेनाका सकल दर्जाका लागि आवास निर्माणलाई निरन्तरता दिइने उल्लेख छ। त्यसैगरी राष्ट्रिय प्रतिरक्षा विश्वविद्यालय सञ्चालनमा ल्याइने उल्लेख छ।
नागरिकता विधेयक छिट्टै टुंग्याउने,"काठमाडौं : सरकारले विचाराधीन नागरिकता विधेयक छिट्टै टुंग्याउने भएको छ। अहिले पनि संसदमा विचाराधिन रहेको नागरिकता विधेयक सहमतिका आधारमा टुंगो लगाउने सरकारको नीति तथा कार्यक्रममा उल्लेख छ। संसदको संयुक्त बैठकलाई सम्बोधन गर्दै राष्ट्रपति विद्यादेवी भण्डारीले भनिन्, 'संसद्मा विचाराधीन नागरिकता विधेयकलाई सहमतिका आधारमा छिट्टै टुंगोमा पुर्याउन पहल गरिनेछ।"
नीति तथा कार्यक्रम सुधारात्मक परम्परावादी भयो : बाबुराम भट्टराई,"काठमाडौं : जनता समाजवादी पार्टीका संघीय परिषद् अध्यक्ष एवं पूर्वप्रधानमन्त्री डा बाबुराम भट्टराईले सरकारको नीति तथा कार्यक्रम समग्रमा सकारात्मक रहेको बताएका छन्। केही महत्तवपूर्ण सुधारको संकेत गरिएको छ। केही नयाँ कुरा र प्राथमिकताका कुराहरु सकारात्मक छन्, उनले संसद भवनमा सञ्चारकर्मीसँग भने। तर सामान्य सुधारले नेपालको अहिलेको गम्भीर समस्यालाई नपुग्ने उनको भनाइ छ। तिनको समाधान गर्ने हो भने आँट गर्नुपर्छ भन्ने मेरो सुझाव थियो। त्यसअनुसार आउन सकेन। सायद चुनावी वर्ष भएकाले आँट पनि गर्दैनन्। केही पपुलिस्ट योजना केही सुधारका कुराहरु गर्ने बाध्यता होला। सुधारात्मक छ। तर अपर्याप्त छ भन्ने मेरो भनाइ हो, उनले भने। उनले नीति कार्यक्रम नै लामो र ठूलो भएको बताए। बजेटमा आउने कुरा पनि यहाँ राखियो। सुधारात्मक परम्परावादी भयो, उनले भने।"
चुनावमा खर्चिएको रकम सरकारले महंगी बढाएर जनतासँग असुल्दै : अध्यक्ष यादव,"महोत्तरी : चुनावमा खर्चिएको रकम सरकारले महंगी बढाएर जनतासँग असुली गर्दै आएको जनता समाजवादी पार्टीका अध्यक्ष उपेन्द्र यादवले बताए। मंगलबार महोत्तरीको गौशालामा आयोजित नवनिर्वाचित जनप्रतिनिधि सम्मान एवं पार्टी प्रवेश कार्यक्रमलाई सम्बोधन गर्दै अध्यक्ष यादवले चुनावको नाममा राज्यको ढृकुटी खालि भईसकेकोले अब सरकारले जनताबाट महंगीको नाममा रकम असुलेर सो पूर्ति गर्न लागेको आरोप लगाएका छन्। पूर्व उपप्रधानमन्त्रीसमेत रहेका अध्यक्ष यादवले भने, पछिल्लो समयमा निर्वाचनको क्रममा उम्मेदवारहरु पैसाको खोलो बगाएको छ। जसको कारण देशमा पैसाको अभाव सिर्जना भएको हो। त्यसमाथि सरकारले महंगीको नाममा सर्वसधारण जनतालाई थप पीडामा पार्दै आएका छन्। एक अर्को प्रसंगमा अध्यक्ष यादवले जनमैत्री विकासको गतिविधि बढाएर संघियतालाई थप मजबुत हुने किसिमको भूमिका प्रस्तुत गर्नका लागि आग्रह गरेका छन्। मुख्यतः शिक्षा, स्वास्थ्य, रोजगारीको अवसर सिर्जना गरेर देशमा समृद्धि ल्याउन सक्ने वातावरण निर्माण गर्नुपर्ने आवश्यकता उपर जोड दिएका छन्। देशमा बढ्दै गएको लुटतन्त्र र भ्रष्टचारजस्ता गतिविधिलाई रोक्न अख्यितार असफल भईसकेको समयमा जनलोकपाल गठन गर्नुको विकल्प नरहेको अध्यक्ष यादवले स्पष्ट पारेका छन्। उनले भने, आफ्नो पार्टीले समृद्धि नेपाल निर्माणका लागि हरसम्भव प्रयासरत रहेको छ। समय समयमा आफूहरुले जनपक्षिय विकासमैत्री सुशासन स्थापना गर्नका लागि सरकारसँग माग गर्दै आएका छौं। नेपाली कांग्रेसका प्रदेश सदस्य रहेका नेता रामश्रृष्ठ महतो पार्टी परित्यागगरी जनता समाजवादी पार्टीमा प्रवेश गरेका हुन्। दुई सयको संख्यामा नेता कार्यकर्ता अन्य पार्टी परित्याग गरी जनता समाजवादी पार्टीमा प्रवेश गरेको नगरअध्यक्ष कुमरकान्त झाले बताए। कार्यक्रममा पूर्व स्वास्थ्य राज्यमन्त्री डा सुरेन्द्र कुमार यादव, मधेश प्रदेशका पूर्वमन्त्री सरोजसिंह कुशवाहा लगायतका नेता कार्यकर्ताहरुको उपस्थिति रहेको थियो।"
कारागारलाई सुधार गृहमा परिणत गरिने,"काठमाडौं : सरकारले कारागारालाई सुधार गृहमा परिणत गर्न कारागार सुधार योजना लागु गर्ने भएको छ। कारागारमा कैदीको चाप भएका ठाउँमा ठूला कारागार सम्बन्धी वैकल्पिक अवधारणा ल्याइने पनि सरकारी नीति तथा कार्यक्रममा उल्लेख छ। आतंकवाद, संगठित, वित्तीय, मिटर ब्याजी, टाइगर र लागुऔषध लगायत अपराध नियन्त्रणमा सुरक्षा निकायलाई सक्षम बनाइने सरकारको नीति छ। अन्य मुलुकसँग सुरक्षा जानकारी आदानप्रदान गर्ने संयन्त्रको उपयोग गरी अन्तरदेशीय र अन्तर्राष्ट्रिय अपराध नियन्त्रण गरिने उल्लेख छ। सामाजिक सम्बन्ध खलल पार्ने अपराधको सुक्ष्म अध्ययन गर्ने र निर्मुल पारिने सरकारको नीति कार्यक्रममा उल्लेख छ।"
कांग्रेस केन्द्रीय सदस्य वाग्लेसहित आठ जनालाई कारबाही,"काठमाडौं : नेपाली कांग्रेसका केन्द्रीय सदस्य एवं संविधान सभासदस्य धुरव वाग्लेसहित आठ जनालाई कारबाहीका लागि सिफारिस गरिएको छ। व्यास नगरपालिका५ को वडा कार्यसमितिको बैठकले कारबाहीका लागि व्यास नगर समितिलाई सिफारिस गर्ने निर्णय गरेको हो। पार्टीका केन्द्रीय सदस्य ध्रुव वाग्ले, महाधिवेशन प्रतिनिधि मोहनकुमार श्रेष्ठ, प्रदेश प्रतिनिधि सुलोचना गौतम, क्षेत्रीय प्रतिनिधि गङ्गाबहादुर राना, भीमकुमार श्रेष्ठ, व्यास५ का वडा कार्यसमिति सदस्य पविन्द्र खनाल, दीपेन्द्र खनाल र विश्वराज खनाललाई कारबाहीका लागि सिफारिस गरिएको छ। व्यास५ का वडा सभापति सुरबहादुर थापा, उपसभापति ईश्वरीराज वाग्ले, सचिव सुरेन्द्र खनाल, मुन्नी शाही र सहसचिव भरतप्रसाद खनाललगायतको टोलीले आज व्यास नगर सभापति सूर्यचन्द्र हड्खलेलाई कारबाहीका लागि सिफारिस पत्र हस्तान्तरण गरेका हुन्। गत वैशाख ३० गते भएको स्थानीय तहको निर्वाचनमा उनीहरूले नेपाली कांग्रेस व्यासका प्रमुख, उपप्रमुख र व्यास५ का आधिकारिक उम्मेदवारलाई पराजित गर्न सक्रिय भूमिका खेलेको बताइएको छ। पार्टीको साधारण सदस्यतासमेत नरहने गरी कारबाही गर्न उक्त सिफारिस पत्रमा उल्लेख गरिएको छ। रासस"
"विद्युतीय सवारीका लागि चार्जिङ स्टेसन, महशुल दरमा पुनरावलोकन गरिने",काठमाडौंः सरकारले विद्युतीय सवारी साधन प्रयोग प्रवर्द्धन गर्न निजी क्षेत्रको सहकार्यमा चार्जिङ स्टेसनहरु निर्माण गर्ने योजना ल्याएको छ । विद्युत खपत बढाउन र खाना पकाउने ग्याँसलाई क्रमश विस्थापन गर्न विद्युत महशुल दरमा पुनरावलोकन गर्ने सरकारको नीति तथा कार्यक्रममा उल्लेख छ । विद्युत उत्पादन प्रसारण र वितरणलाई सामञ्जस्यपूर्ण ढंगले अगाडि बढाउने नीजि क्षेत्रलाई विद्युत व्यापारमा सहभागी गराउन विद्युतीय उर्जाको आन्तरिक खपतको वृद्धि गर्ने सरकारको योजना छ । बाह्रै महिना विद्युत आपूर्ति सुनिश्चित गर्न ठूला जलाशययुक्त जलविद्युत आयोजना निर्माण गर्ने सरकारको नीति तथा कार्यक्रममा उल्लेख छ । आगामी वर्षमा थप ७१५ मेगावाट राष्ट्रिय प्रसारण प्रणालीमा जोडिने भएको छ।
स्थानीय सडकमा पुल निर्माणको जिम्मेवारी प्रदेश सरकारलाई दिइने,काठमाडौंः सरकारले स्थानीय सडकमा पुल निर्माणको जिम्मेवारी प्रदेश सरकारलाई हस्तान्तरण गर्ने भएको छ । राष्ट्रपति विद्यादेवी भण्डारीले संघीय संसदको संयुक्त बैठकमा प्रस्तुत गरेको सरकारको नीति तथा कार्यक्रममा स्थानीय सडकमा पुल निर्माणको जिम्मेवारी प्रदेश सरकारलाई दिने उल्लेख छ। आर्थिक वर्षमा थप ३०० सडक पूल निर्माण कार्य सम्पन्न गरिने नीति तथा कार्यक्रममा उल्लेख छ।
सामाजिक सञ्जाललाई कानुन र करको दायरामा ल्याइने,"काठमाडौं : सरकारले सामाजिक सञ्जाललाई कानुन र करको दायरामा ल्याउने भएको छ । संघीय संसदमा राष्ट्रपति विद्यादेवी भण्डारीले प्रस्तुत गरेको सरकारको नीति तथा कार्यक्रममा आगामी आर्थिक वर्षदेखि सामाजिक सञ्जाललाई कानुनको दायरामा ल्याइने उल्लेख छ। यस्तै, डिजिटल नेपाल नेटवर्क कार्यक्रमलाई प्रभावकारी बनाइने सरकारको नीति छ। सरकारी कार्यालयमा कागजको प्रयोग क्रमश कम गर्ने सरकारको नीति तथा कार्यक्रममा उल्लेख छ ।"
गौतमबुद्ध अन्तर्राष्ट्रिय रङ्गशाला सरकारले बनाउने,काठमाडौं : चितवनस्थित गौतमबुद्ध अन्तर्राष्ट्रिय क्रिकेट मैदानको बाँकी काम सरकारले गर्ने भएको छ। राष्ट्रपति विद्यादेवी भण्डारीले आज सङ्घीय संसद्को संयुक्त बैठकमा प्रस्तुत गरेको आगामी आवको नीति तथा कार्यक्रममा गौतमबुद्ध अन्तर्राष्ट्रिय रङ्गशाला निर्माणको बाँकी कामलाई पूर्णता दिन सरकारले समन्वय र सहजीकरण गर्ने बताए। त्यसैगरी गैँडाकोटमा बिपी कोइराला अन्तर्राष्ट्रिय खेल ग्राम निर्माण गरिने छ भने कैलालीको फाप्ला अन्तर्राष्ट्रिय क्रिकेट मैदानको विषयलाईसमेत नीति तथा कार्यक्रममा समेटिएको छ। सरकारले प्रत्येक प्रदेशमा कम्तिमा एक खेल प्रशिक्षक सुविधासहितको अन्तर्राष्ट्रियस्तरको रङ्गशाला निर्माण गर्दै जाने नीति लिएको छ ।
"नीति तथा कार्यक्रममा राखियो समुन्नत नेपालको आकांक्षा, समृद्ध नेपाल सुखी नेपाली हट्यो","काठमाडौं : सरकारले आर्थिक वर्ष २०७९०८० का लागि ल्याएको नीति तथा कार्यक्रमबाट समृद्ध नेपाल सुखी नेपालीको नारा हटाएको छ। केपी शर्मा ओलीको अघिल्लो सरकारले समृद्ध नेपाल सुखी नेपालीको नारालाई राष्ट्रिय आकांक्षा भनेर उल्लेख गर्दै आएको थियो। यो नारा चार वर्षसम्म ओली सरकारले आत्मसात गरेको थियो। तर, अहिले शेरबहादुर देउवा नेतृत्वको गठबन्धन सरकारले समृद्ध नेपाल सुखी नेपालीको ठाउँमा समुन्नत नेपालको अवधारणा ल्याएको हो। यो अवधारणाका प्रतिपादक नेपाली कांग्रेसका महामन्त्री गगनकुमार थापा हुन्। थापाले समुन्नत नेपालको अवधारणा ल्याउँदा एमाले अध्यक्ष ओलीले आफ्नो समृद्ध नेपाल सुखी नेपाली अवधारणाबाट चोरी गरेको आरोपसमेत लगाएका थिए। तर थापाले यसलाई अस्वीकार गर्दै आएका छन्। समृद्ध नेपाल र समुन्नत नेपालमा धेरै भिन्नता रहेको भन्दै थापाले यसमा बालुकोट पुगेरै ओलीलाई ट्युसन पढाउनुपर्ने भएको बताएका थिए। नेपाली कांग्रेसको महामन्त्री उम्मेदवार हुँदा थापाले समुन्नत नेपालको अवधारणा पहिलोपटक प्रस्तुत गरेका थिए। यो अवधारणाले भुइँ मान्छेलाई छुने थापाले बताउँदै आएका छन्। थापाकै पार्टीको नेतृत्वमा रहेको गठबन्धन सरकारले उनको अवधारणालाई आत्मसात गरेको हो। मंगलबार संघीय संसदमा सरकारको नीति तथा कार्यक्रम प्रस्तुत गर्ने क्रममा राष्ट्रपति विद्यादेवी भण्डारीले समुन्नत नेपालको आकांक्षालाई नीति कार्यक्रमले पूर्ण रुपमा आत्मसात गरेको उल्लेख गरिन्। नीति तथा कार्यक्रमले सबल अर्थतन्त्र निर्माण गर्न भूमिका खेल्ने उनको विश्वास थियो।"
शिक्षा मन्त्रालयको जिम्मा अर्थमन्त्री शर्मालाई,काठमाडौं : शिक्षा विज्ञान तथा प्रविधि मन्त्रीको जिम्मेवारी अर्थ मन्त्री जनार्दन शर्मालाई दिइएको छ। प्रधानमन्त्री शेरबहादुर देउवाले शिक्षा मन्त्री देवेन्द्र पौडेल बेलायतमा शिक्षा सम्बन्धी कार्यक्रममा भाग लिन गएका कारण उनको ठाउँमा अर्थमन्त्री शर्मालाई जिम्मेवारी दिएका हुन्। पौडेल एजुकेसन वर्ल्ड फोरम २२ मा सहभागी हुन जेठ ७ गते बेलायत गएका हुन्।
पहिलो निर्णय नै धमाकेदार हुनेछ : नवनिर्वाचित मेयर दाहाल,"चितवन : भरतपुर महानगरपालिकाको प्रमुख रेनु दाहालले आफ्नो कार्यकालको सुरुवात जनताको मन जित्ने योजनाको साथमा सुरु गर्ने तयारीमा छिन्। उनले महिला र विपन्नलाई लक्षित गरेर योजना ल्याउने तयारी गरेकी छन्। उनले जनताको विश्वासलाई आधार बनाएर प्रभावकारी कामबाट कार्यकाल सुरु गर्न लागेको बताईन। दोस्रो कार्यकालको लागि महानगर प्रमुखमा निर्वाचित दाहालले जनताको मन जित्ने योजना ल्याउन लागको बताइन्। अघिल्लो पटक भरतपुर अस्पतालमा महिलाहरुको लागि ओपिडी नि:शुल्क गर्ने निर्णय भएको थियो। पहिलो निर्णय पनि निकै ब्यवहारिक र वैज्ञानिक गरेका रहेछौं भन्ने पुष्टि भएको छ। यसपालिको पहिलो निर्णय पनि अलि धमाकेदार हुन्छ जस्तो लागेको छ। उनले भनिन्, भोलि(बुधवार) पदबहाली गर्छु। महिला र विपन्नलाई केन्द्रित गरेर ल्याउँछौं। त्यो के हो भोलि नै थाहा पाउनुहन्छ। सोचेको भन्दा राम्रो नतिजा आएको भन्दै दोस्रो कार्यकालको लागि हौसला पाएको बताइन्। पहिलो कार्यकाल जनताको भावनाअनुसार आफ्नो क्षमताले भ्याएसम्म गरेको बताउँदै अब आउने कार्यकालमा पनि जनताले अपेक्षा गरे अनुरुप अधुरा विकासको काम पुरा गर्ने बताइृन्। विगत पाँच वर्षको मुल्याङ्कन गरेर दोस्रो कार्यकालको लागि अनुमोदन गरिदिनुभएको छ उनले भनिन्, स्थानीय तहमा मेरो अन्तिम कार्यकाल हो। यो अवसरलाई एक सेकेण्ड खेर नफाली दिलो ज्यानले काम गरेर जनतालाई निराश हुन दिने छैन। दाहालले ५२ हजार २८ मत र सुवेदीले ३९ हजार ५८२ मत प्राप्त गरे। यस्तै चर्चामा रहेका स्वतन्त्र उमेदवार जगन्नाथ पौडेलले १४ हजार ७२८ मत प्राप्त गरे।"
सार्वजनिक खर्च व्यवस्थापनलाई नतिजामुखी बनाइने,काठमाडौं : सरकारले सार्वजनिक खर्च व्यवस्थापनलाई नतिजामुखी बनाउने नीति अबिलम्वन गर्ने भएको छ । राष्ट्रपति विद्यादेवी भण्डारीले प्रस्तुत गरेको सरकारको नीति तथा कार्यक्रममा पुजीगत खर्च वृद्धि गर्न सार्वजनिक खर्च व्यवस्थापनलाई नतिजामुखी बनाउने योजना अघि सारेको उल्लेख छ। पुजिगत खर्च वृद्धि गर्न र विकास आयोजना कार्यक्रमलाई कार्यान्वयन गर्न विकाससम्बन्धी छुट्टै कानुन तर्जुमा गरिने सरकारको नीति तथा कार्यक्रममा उल्लेख छ । आन्तरिक उत्पादन वृद्धि गर्न गुणस्तरीय पूर्वाधारमा जोड दिने सरकारको तयारी छ । ठूला तथा रणनीतिक महत्वका पूर्वाधार निर्माणमा सार्वजनिक नीजि साझेदारी अवलम्बन गरिने नीति तथा कार्यक्रममा उल्लेख छ ।
पर्यटनमार्फत् व्यापक रोजगारी,"काठमाडौं : सरकारले पर्यटनमार्फत रोजगारी सिर्जना गर्ने योजना बनाएको छ । राष्ट्रपति विद्यादेवी भण्डारीले नीति तथा कार्यक्रम प्रस्तुत गर्दै पर्यटनमार्फत रोजगारी वृद्धि, विदेशी मुद्रा आर्जन र स्थानीय उत्पादनमा जोड दिइने बताइन् । स्वदेशी तथा विदेशी लगानीमा पर्यटन प्रवद्र्धन गरिने उनको भनाइ छ । विमानस्थल थप बनाउने नीति तथा कार्यक्रममा उल्लेख छ । लुम्बिनी र पशुपतीलाई धार्मिक स्थलको विकास गर्ने नीति तथा कार्यक्रममा उल्लेख छ बृहत धार्मिक एकीकृत कार्यक्रम बनाएर पर्यटक भित्राउने सरकारको योजना छ । हवाई सेवा विस्तार गर्दै सुरक्षित र उड्यान क्षेत्रलाई व्यवस्थित गर्ने राष्ट्रपति भण्डारीले बताइन् ।"
नेकपा माओवादी केन्द्रको संसदीय दलको बैठक,काठमाडौं : नेकपा माओवादी केन्द्रको संसदीय दलको बैठक बसेको छ। समसामयिक विषयमा छलफल गर्न बैठक बोलाइएको माओवादी केन्द्रले जनाएको छ। मंगलबार संघीय संसदमा सरकारले आर्थिक वर्षको नीति तथा कार्यक्रम प्रस्तुत गर्दैछ । त्यसअघि माओवादीले संसदीय दलको बैठक बोलाएको हो । राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय भएको छ। संघीय संसद् सचिवालयले तयार पारेको कार्यसूचीअनुसार राष्ट्रपति विद्यादेवी भण्डारीले संघीय संसद्को दुवै सदनको संयुक्त बैठकलाई सम्बोधन गर्नेकार्यक्रम तय भएको छ । संसद् बैठक अपराह्न ४ बजेका लागि बोलाइएको छ ।
"१ लाख ५० हजार मत गन्दा बालेनले कटाए ५० हजार, अब ४१ हजार मत गन्न बाँकी","काठमाडौं : काठमाडौं महानगरपालिकाको मतगणना जारी छ । दिउँसो ३ बजेसम्मको मतपरिणामअनुसार मेयरतर्फ स्वतन्त्र उम्मेदवार बालेन्द्र साहले ५० हजार मत कटाएका छन् । उनले ५० हजार ३३९ मत प्राप्त गरेका छन् । उनलाई एमालेका केशव स्थापितले पछ्याइरहेका छन् । स्थापितले ३० हजार २२६ मत ल्याएका छन् । यस्तै, राप्रपाका मदनदास श्रेष्ठले ४ हजार ५९९ मत प्राप्त गरेका छन्। यस्तै उपमेयरमा एमालेकी सुनिता डंगोलले निरन्तरता अग्रता कायम गरेकी छ्। उनले ५४ हजार ९१ मत ल्याउँदा नेकपा एकीकृत समाजवादीका रामेश्वर श्रेष्ठले १८ हजार ६५५ मत ल्याएका छन्।"
मेयर सिंहले भने : सपथ लिएको २४ घण्टाभित्रै वीरगन्जमा परिवर्तनको आभाष गराउँछु,"वीरगन्ज : वीरगन्ज महानगरपालिकाका नवनिर्वाचित मेयर राजेशमान सिंहले सपथ लिएको २४ घण्टाभित्रै वीरगन्जमा जनताले परिवर्तनको आभाष गर्ने बताएका छन् । मङगलबार बिहान मेयरमा निर्वाचित भएपछि मतगणनास्थलमा सञ्चारकर्मीलाई प्रतिक्रिया दिने क्रममा नवनिर्वाचित मेयर सिंहले भने, ' सपथ लिएको २४ घण्टाभित्र जनतालाई परिवर्तनको अनुभूति हुनेगरी काम गरेर देखाउँछु ।' वीरगन्जवासीले दैनिक भोगिरहेका समस्या सामधान नै आफ्नो पहिलो र मुख्य प्राथमिकता भएको उनले बताए । सिंहले भने,'वीरगन्जवासीको जीवनयापनसँग जोडिएका समस्या सामधान गर्नु नै मेरो पहिलो प्राथमिकता रहनेछ । उनले वीरगन्ज सहरको सरसफाइको दुरावस्थामा सुधार गर्ने बताए । सरहमा पानीको उचित निकास नभएका कारण डुबानको समस्या रहेकाले यो विषय पनि आफ्नो प्राथमिकतामा रहेको उनले बताए । करको दर न्यूनिकरण , सहज र सुलभ स्वास्थ्य सेवा, शिक्षा , रोजगारीलगायतका विषयमा विज्ञसँग परामर्श गरेर नगरवासीको हितमा निर्णय लिने सिंहले बताए । पाँच वर्षको कार्यकालमा आफ्नो चुनावी घोषणापत्रमा उल्लेख गरिएको भन्दा बढी नै कामहरु गर्ने प्रतिवद्धा पनि उनले दोहोर्याए। मनगरमा गरिएका अनियमितता र भ्रष्टचारको छानबनि गरिने बताउँदै सिंहले भने, 'जति पनि भ्रष्टाचाहरु भएका छन् , ती सबै फाइल अख्तियारमा पठाउँछु ,अख्तियारले छानबिन गरेर कारबाही अगाडि बढाउँछ ।' सत्तागठबन्धनबाट जसपाको उम्मेदवार बनेर सिंह ४६ हजार २ सय १५ मत प्राप्त गरी मेयरमा निर्वाचित भएका हुन् । उनका निकटतम प्रतिद्वन्द्वी नेकपा एमालेका उम्मेदवार एवं निवर्तमान मेयर विजय सरावगीभन्दा २२ हजार ५ सय ४४ मत बढी ल्याएर निर्वाचित भएका सिंह ,२०७४ को निर्वाचनमा भने १२ हजार १ सय मत प्राप्त गरी तेस्रो स्थानमा सीमित भएका थिए ।"
संसद्मा नीति तथा कार्यक्रम प्रस्तुत गर्दै राष्ट्रपति (लाइभ),काठमाडौं : सरकारको आगामी आर्थिक वर्ष वर्ष २०७९०८० को नीति तथा कार्यक्रम संसद बैठकमा प्रस्तुत भएको छ। सरकारका तर्फबाट राष्ट्रपति भण्डारीले संघीय संसदको संयुक्त बैठकमा नीति तथा कार्यक्रम प्रस्तुत गरिरहेकी छन्। मंगलबार बिहान बसेको मन्त्रिपरिषद् बैठकले नीति तथा कार्यक्रम पारित गरेको हो।
पेट्रोलियम पदार्थको मूल्यवृद्धिविरुद्ध संसदमा सार्वजनिक महत्वको प्रस्ताव दर्ता,"काठमाडौं : दैनिक उपभोग्य वस्तु र पेट्रोलियम पदार्थको मूल्यवृद्धि भएसँगै सांसदहरुले सार्वजनिक महत्वको प्रस्ताव दर्ता गराएका छन्। नेकपा एमालेका प्रमुख सचेतक विशाल भट्टराई, सांसदहरु राजेन्द्र प्रसाद लिङ्देन र गणेशकुमार पहाडीले प्रतिनिधिसभामा जरुरी सार्वजनिक महत्त्वको प्रस्ताव दर्ता गराएका हुन्। प्रस्तावमा खाना पकाउने ग्यास, पेट्रोल, डिजेल र मट्टितेललगायतका पदार्थमा भइरहेको चुहावट, कमिसन र अत्यधिक करलाई न्यूनीकरण गर्न सरकारको प्रयासबारे जवाफ माग गरिएको छ। सरकारले दुई हप्ताको अवधिमा २ पटक पेट्रोलियम पदार्थको मूल्य बढाएको छ। पेट्रोलियम पदार्थको मूल्य वृद्धि भएसँगै संयुक्त विद्यार्थी संगठनलेसमेत चरणबद्ध आन्दोलन गर्दै आएका छन्।"
काठमाडौंका सडकलाई पैदलयात्री मैत्री बनाइने,"काठमाडौं : काठमाडौं उपत्यकाको सडकलाई पैदलयात्रीमैत्री बनाइने भएको छ । सरकारको निति तथा कार्यक्रममा काठमाडौं उपत्यकामा रहेका सडकलाई पैदलयात्री मैत्री बनाइने उल्लेख छ । यस्तै, सरकारले एक घर, एक धाराको नीति अघि सारेको छ । संघीय संसदको संयुक्त बैठकमा राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गर्दै फोहोर पानी प्रशोधन केन्द्र स्थापना गरिने बताइन् ।"
योजना आयोगबाट सिफारिस नभएका आयोजनामा बजेट विनियोजन नगरिने,"काठमाडौं : सरकारले पूर्वतयारी नभएका तथा आयोजना बैंकमा प्रविष्ट भई राष्ट्रिय योजना आयोगबाट सिफारिस नभएका आयोजनामा बजेट विनियोजन नगर्ने भएको छ । राष्ट्रपति विद्यादेवी भण्डारीले संघीय संसद्को संयुक्त बैठकमा आगामी आर्थिक वर्षको नीति तथा कार्यक्रम सम्बोधन गर्दै पुँजीगत खर्च वृद्धि गर्न र विकास आयोजना कार्यान्वयनमा सहजीकरण गर्न नतिजामा आधारित आयोजना व्यवस्थापनसम्बन्धी छुट्टै कानुन तर्जुमा गरिने बताइन्। रणनीति महत्वका ठूला आयोजनाबाहेक अन्य आयोजना प्रदेश र स्थानीय तहबाट कार्यान्वयन गरिने नीति तथा कार्यक्रममा उल्लेख छ। यस्तै, नीति तथा कार्यक्रममा सार्वजनिक खरिद कानुनमा सुधार तथा स्थानीय अर्थतन्त्रलाई राष्ट्रिय अर्थतन्त्रसँग आवद्धता गरिने उल्लेख छ। सरकारले वित्त र मौद्रिक नीतिको संयोजनबाट आर्थिक वृद्धि र स्थायित्व हाँसिल गर्ने लक्ष्य लिएको छ ।"
रारा छाँयानाथ नगरपालिकाका मेयरले सरकारी सेवा सुविधा नलिने घोषण,मुगु : छाँयानाथ रारा नगरपालिकाका नवनिर्वाचित मेयरले आफ्नो पाँच वर्षे कार्यकाल अवधीभर राज्यबाट प्राप्त हुने आर्थिक सेवा सुविधा नलिने घोषणा गरेका छन्। मंगलबार गमगढी बजारको कृष्णा चौकमा पत्रकार सम्मेलन गरी आफ्नो सम्पति बिवरण सार्वजनीक गरेका मेयर भामले आफ्नो पाँच वर्षे कार्यकालमा राज्यबाट प्राप्त हुने आर्थिक सेवा सुविधा नलिने घोषण गरेका हुन्। आफ्नो सम्पति सार्वजनिक कार्यक्रममा भामले भगौलिक विकटताका कारण नगरपालिकाको १४ वटै वडामा पुग्नु पर्ने भएकाले नगरपालिकाको गाडी भने प्रयोग गर्ने बताएका छन्। मेयर भामले नगरपालिकाको निमार्णधिन भवन सम्पन्न नहुन्जेल सरकारी निवास प्रयोग नगरी आफ्नो निजि निवास प्रयोग गर्ने बताए। उनले मासिक ३५ हजार तिरेर भाडाको घरमा न बस्ने प्रतिबद्धता गरेका छन्। यस्तै आफ्नो घरमा बस्दा नगरपालिकाबाट आफ्नो निवासमा एक थान टेलिभिजन राख्ने र एक थान मोबाईल र त्यसलाई प्रायोग हुने रिर्चाजबाहेक अन्य कुनैपनि आर्थिक लाभ नलिने उपस्थित पत्रकार तथा सर्वसाधरणलाई प्रतिबद्धता गरेका छन्। पाँच वर्षे कार्यकालमा प्राप्त हुने ५२ लाख र अन्य रकम जम्मा गरेर नगरपालिका भित्रका १४ वडाकालागि १० वटा एम्बुलेन्स खरिद गर्ने बताएका छन्। पाँच वर्ष छाँयानाथ रारा नगरपालिका४ को वडाध्यक्ष हुदा उनले पाँच वर्षको सेवा सुविधाको रकमले १४ वडा दलित बस्तिमा खाद्यन्न र विद्यार्थीकालागि स्टेसनरी र सार्वजनिक शौचालयमा खर्च गरेका थिए।
पदभार ग्रहणसंगै वालिङ्मा शल्यक्रिया कक्ष सञ्चालन गर्ने नगरप्रमुख खाँणको पहिलो निर्णय,"स्याङ्जा : वालिङका नवनिर्वाचित नगर प्रमुख कृष्ण खाँणले एक वर्षमा शल्यक्रिया कक्ष (सीएस) सेवाको संञ्चालन र २ वटा ग्रामिण सडक स्तरोन्नती गर्ने पहिलो निर्णय गरेका छन्। प्रमुख खाँणले पदभार ग्रहणपछि सो निर्णय गरेका हुन्। प्रमुख खाँण र उपप्रमुख कबिता तिवारीले धार्मिक विधी अनुरुप पूजाआजा गरेर सोमबार पदभार ग्रहण गरेका हुन्। नगरप्रमुख खाँणले सीएस सेवा नहुदाँ यहाँका जटिल अवस्थामा रहेका गर्भवतीले जिल्ला अस्पताल स्याङ्जा, पाल्पा, पोखरा जानुपर्ने बाध्यता रहेको बताए। उनले भने, गह्रौ प्राथमिक अस्पताल वालिङमा एक वर्षभित्र सीएस सेवा सुरु गर्नेछौं। यसैगरी दुर्घटना घटाउने उद्धेश्यले वालिङ १२ डाँडाखर्क र वालिङ १४ अर्खलबासको ग्रामीण सडक स्तरोन्नति गर्ने निर्णय भएको छ। यी दुवै ग्रामिण सडकमा गत बैशाखमा दुर्घटना हुँदा ६ जनाले र निर्वाचनका दिन बैशाख ३० गते मतदाता बोकेको जीप दुर्घटना १४ जनाको मृत्यु भएको थियो। अझै ९ जना उपचाररत छन्। पदवहालीसहितका अन्य कार्यक्रममा वालिङ् नगरपालिकाका प्रमुख प्रशासकिय अधिकृत राजन भट्टराईले सहजीकरण गरेका थिए।"
उद्योगको जग्गा हदबन्दी पुनरावलोकन गरिने,"काठमाडौं : सरकारले उद्योगको जग्गा हदबन्दी पुनरावलोकन गर्न कानुनमा सुधार गर्ने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले विकास आयोजनाको सहज जग्गा प्राप्ति र उद्योगका लागि जग्गा हदबन्दी पुनरावलोकन गर्ने कानुनी सुधार गरिने उल्लेख गरेको छ। त्यसैगरी उत्पादनमुलक उद्योग स्थापनामा निजी क्षेत्रलाई उत्साहित गरिने उल्लेख छ। जनतालाई गरिबिबाट दुष्चक्रबाट बाहिर ल्याउने नीति लिइने, अव्यवस्थित बसोबासीको समस्या समाधान गरिने, तीनै तहको समन्वयमा उत्पादन रोजगार क्षमता अभिवृद्धि गरिने उल्लेख छ। नापजाँच छुट भएका जग्गाधनीलाई लालपुर्जा उपलब्ध गराइने सरकारको नीति छ। भूमि वर्गिकरण गरी भुउपयोग योजना तयार गरिने, भूमि प्रशासनलाई झन्झटबाट मुक्त गरिने पनि उल्लेख छ। पेट्रोलियम पदार्थको अन्वेषण, प्रशोधन र संरक्षण गरिने उल्लेख छ।"
नीति तथा कार्यक्रम : पूर्वतयारी नभएका योजनामा बजेट नदिने,"काठमाडौं : सरकारले पूर्वतयारी नभएका योजनामा बजेट नदिने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले राष्ट्रिय प्राथमिकताका आधारमा आयोजनालाई अघि बढाउने उल्लेख गरेको छ। पूर्वतयारी नभएका, प्रविष्ट नभएका र प्रविष्ट भई राष्ट्रिय योजना आयोगबाट सिफारिस नभएका योजनामा बजेट सिफारिस नगरिने उल्लेख छ। विकास योजनामा वित्तीय अनुशासन कायम गरिने प्रतिबद्धता जनाइएको छ।"
पूर्वपश्चिम राजमार्ग पाँच वर्षभित्र चार लेनको बनाइने,"काठमाडौं : सरकारले पूर्वपश्चिम राजमार्गलाई आगामी पाँच वर्षभित्र चार लेनको बनाउने भएको छ। राष्ट्रपतिद्वारा प्रस्तुत नीति तथा कार्यक्रममा सरकारले एसियन हाइवे मापदण्डमा पूर्वपश्चिम राजमार्गलाई चार लेनको बनाउने उल्लेख गरेको छ। यसका लागि बुटवलदेखि नारायणगढसम्म, कमलादेखि कञ्चनपुरसम्म, काँकडभिट्टादेखि पथलैयासम्म, पथलैयादेखि कमला तथा पथलैया नारायणी खण्डलाई स्तरोन्नति गरिने उल्लेख छ। राष्ट्रिय राजमार्ग जोड्ने तराईका सडकलाई सडकमा कम्तिमा चार लेनको सडक बनाइने उल्लेख छ। आगामी वर्ष ८ सय किलोमिटर सडक निर्माण गर्ने र २५७ किलोमिटर सडक स्तरोन्नति गरिने उल्लेख छ। आगामी वर्ष तीन सय पुल निर्माण गर्ने योजना छ। कोशी र कर्णाली करिडोर निर्माणलाई निरन्तरता दिने, हुम्लालाई आगामी वर्षमा राष्ट्रिय सडक सञ्जालसँग जोडिने उल्लेख छ। भारतीय सीमानजिकका नाकालाई पूर्वपश्चिम राजमार्गसँग जोडिने प्रयास गरिने सरकारको नीति छ। स्थानीय तहमा निर्माणाधीन पुललाई प्रदेशलाई स्थान्तरण गरिने, निर्माणाधीन महाकाली पुलको सम्पन्न गरिने उल्लेख छ। रसुवागढीकाठमाडौं, वीरगन्जकाठमाडौं रेल र काठमाडौंमा मेट्रो रेलमा सम्भाव्यता अध्ययन गर्ने सरकारको योजना छ। केबलकार र रुपवे सञ्चालनलाई प्रोत्साहित गरिने पनि सरकारी नीति छ। सार्वजनिक यातायातलाई व्यवस्थित गरिने नीति पनि सरकारको छ।"
बुवाछोराको एउटैसंग प्रतिस्पर्धा : बुवाको हारलाई छोराले जिताए,प्यूठान : प्यूठानको एक वडामा ०७४ सालको स्थानीय तह निर्वाचनमा बुवाले चुनाव हारेका सोही उमेदवारसँग अहिले छोराले चुनाव जितेका छन्। झिमरुक गाउँपालिका६ का राष्ट्रिय जनमोर्चाका निमानसिंह जिसीले एमालेका उम्मेदवार केशबहादुर पुनलाई ०७४ को निर्वाचनमा हराएका थिए। तर यसपटक जिसीसँगै एमालेका उम्मेदवार केश बहादुरका छोरा धन बहादुर पुन चुनाव लडे र जिसीलाई हराए। बुवाको हारलाई अहिले छोराले विजयमा परिणत गर्दै विजयी र्यालीमा बुवाछोरासँगै हिडे। नवनिर्वाचित ३१ वर्षिय पुनले १ हजार १ सय ३७ र जिसीले ९ सय ५ मत लिएका छन्। झिमरुका निर्वाचित वडाध्यक्षहरुमध्ये पुन यूवा अध्यक्ष हुन्। गाउँको विकासमा साझा धारणा बनाएर अघि बढ्ने पुनले प्रतिवद्धता जनाएका छन्।
"पशुपंक्षीको भ्याक्सिन नेपालमै, कृषिमार्ट स्थापना गरिने","काठमाडौंः सरकारले पशुपंक्षीमा हुने गम्भीर प्रकृतिका महामारी नियन्त्रण गर्न स्वदेशमा भ्याक्सिन उत्पादन गर्ने नीति ल्याएको छ। सरकारको नीति तथा कार्यक्रम प्रस्तुत गर्दै राष्ट्रपती विद्यादेवी भण्डारीले पशुपंक्षीमा हुने गम्भीर प्रकृतिका महामारी नियन्त्रण गर्न स्वदेशमा भ्याक्सिन उत्पादन गर्ने नीति रहेको बताइन् । यस्तै,नीति तथा कार्यक्रममा कृषिमार्ट स्थापना गर्ने सरकारको योजना छ । बाँझो जग्गा सदुपयोग गरी मुल्य श्रृखंलामा आधारित सहकारी खेतीलाई प्रोत्साहन गरिने भएको छ । सरकारले कृषि अनुसन्धान, यान्त्रिकरणमा जोड दिने नीति तथा कार्यक्रम ल्याएको छ । कृषि क्षेत्रको आधुनिकीकरण गरी आर्थिक क्षेत्रको आधारलाई बलियो बनाउने सरकारको योजना छ। यस्तै कृषकले उत्पादन गरेको कृषि उपज सरकारले खरिद गर्ने योजना ल्याएको छ । कृषि तथा बन क्षेत्रको उत्पादन र उत्पादकत्व बढाइने नीतिमा उल्लेख छ। सरकारले खाद्यवस्तुको उत्पादन पढाउने तथा लागत घटाउने नीति ल्याएको छ।"
ताप्लेजुङ घटनाको छानबिन हुन्छ : गृहमन्त्री खाण,"काठमाडौं : गृहमन्त्री बालकृष्ण खाणले ताप्लेजुङ घटनाको छानबिन हुने बताएका छन्। गृहमन्त्री खाडले जिल्लाको मिक्वाखोला गाउँपालिका वडा नं २ का बिमल कार्कीको २०७९ वैशाख २८ गते राति खोक्लिङको दुङ्जामा भीरबाट लडेर मृत्यु भएको घटनाको छानबिन गर्ने बताएका हुन्। एमाले नेता एवं ताप्लेजुङबाट प्रतिनिधि सभा सदस्य योगेश भट्टराईको नेतृत्वमा आएको प्रतिनिधि मण्डलसँग मंगलबार गृह मन्त्रालयमा कुराकानी गर्दै गृहमन्त्री खाणले छानबिनमा कोही दोषी देखिएकालाई कारबाही गर्ने प्रतिबद्धता जनाएका हुन्। 'नागरिकको जीवनरक्षा गर्ने सरकारको दायित्व हो । ताप्लेजुङमा वैशाख २८ गते राति भएको घटनाको निष्पक्ष छानबिन हुन्छ,'गृहमन्त्री खाणले भने, 'छानबिनका क्रममा कोही दोषी देखिए कानुन अनुसार कारबाही हुन्छ । प्रतिनिधि मण्डलका तर्फबाट प्रतिनिधि सभा सदस्य एमाले नेता भट्टराईले कार्की मृत्युको घटनाको विषेशरूपमा शीघ्र अनुसन्धान गरी दोषीलाई कारबाही गर्न माग गरे। उनले घटनाबारे छानबिन गर्न माग गर्दै गृहमन्त्री खाणलाई लिखित पत्र पनि बुझाएका थिए।"
प्रधानमन्त्री रोजगार कार्यक्रमको पुनरसंरचना गरिने,"काठमाडौं : सरकारले प्रधानमन्त्री रोजगार कार्यक्रममा सबै तहको स्वामित्व स्थापित हुने गरी पुनरसंचारना गर्ने भएको छ । प्रधानमन्त्री रोजगार कार्यक्रमलाई रोजगारी, सीप विकास र उद्यमशीलतासँग सम्बन्धित कार्यक्रमहरूको प्रभावकारिता अध्ययन गरी एकीकृत रूपमा कार्यान्वयन गरिने सरकारको आर्थिक वर्षको नीति तथा कार्यक्रममा उल्लेख छ। यस्तै सरकारले भूमिको खण्डीकरण रोक्ने नीति ल्याएको छ । भूमि प्रशासनलाई सरल र झण्झटिलो मुक्त बनाउने भएको छ । वैज्ञानिक विधिबाट जग्गाको मूल्य निर्धारण गर्ने सरकारको नीति तथा कार्यक्रममा उल्लेख छ ।"
१२ दिनपछि त्रियुगामा मतगणना सुरु,उदयपुर : १२ दिनदेखि स्थगित रहेको उदयपुरको त्रियुगा नगरपालिका१२ को मतगणना सुरु भएको छ। मतगणना कार्य सुरु गर्ने निर्वाचन आयोगको आदेशपछि मुख्यनिर्वाचन अधिकृतको कार्यालयले सर्वदलिय बैठक बोलाएर दिउँसो २ बजेदेखि मत गणना सुरु गरेको हो। बिवादित वडा नं १२ को झरेको मतलाई सदर गर्दै गणना गर्ने आयोगको निर्णयले गणना कार्यको ढोका खोलेको मुख्यनिर्वाचन अधिकृत उत्तम सिलुवालले बताए। दलहरुबीचको बैठकपछि वडानं १ बाट गणना सुरु गरिएको उनले बताए। गणना कार्यलाई छिटो र सहज बनाउन चार वटा ठाउँ तयारी गरिएको छ। सबै ठाउँमा तारजाली र सिसीक्यामेरा जडान गरिएको छ। बैशाख ३० वडा नं १२ को जनप्रेमी आधारभूत विद्यालयमा मतदान प्रकृया जारी रहँदा अन्तिम समयमा विवाद उत्पन्न भएपछि निर्वाचन प्रकृया स्थगित भएको थियो। स्थगित प्रकृयालाई पुनःमतदान कि गणना भन्ने विषयमा दलहरु विभाजित भएका थिए। समयमा आयोगले निर्णय दिन नसक्दा मतगणना र पुनःमतदानका पक्षमा उच्च अदालतमा फरकफरक रिट दायर भएका थिए। ३ हजार १९२ मतदाता रहेका उक्त वडामा १ हजार ७२५ मत खसेको छ। ६० हजार ६५७ मत रहेको त्रियुगा नगरपालिकामा ४० हजार १७९ मत खसेको छ।
अब सबै कारोबारमा डिजिटल पेमेन्ट,काठमाडौं : सरकारले विद्युतीय भुक्तानीलाई प्राथमिकता दिएको छ। राष्ट्रपतिद्वारा प्रस्तुत नीति तथा कार्यक्रममा सरकारले राष्ट्रिय भुक्तानी प्रणाली सुधार गर्ने उल्लेख गरेको छ। यसका लागि सबै कारोबार विद्युतीय माध्यमबाट हुने व्यवस्था मिलाइने उल्लेख छ। नीति कार्यक्रममा कर प्रणालीको पुनरावलोकन गरी व्यवस्थित गरिने र राजस्व संकलन प्रणालीमा पनि सुधार गरिने पनि उल्लेख छ।
दोस्रोपटक भरतपुरकी मेयर बनिन् रेणु दहाल : यस्तो छ राजनीतिक यात्रा,"चितवन : २०३३ साल असार २३ गते चितवनको हालको भरतपुर महानगरपालिका १४ भिमसेननगरमा जन्मेकी रेणु दाहाल माओवादी केन्द्रका अध्यक्ष पुष्पकमल दाहाल प्रचण्डकी माइली छोरी हुन्। बुवाको राजनैतिक यात्राले उनलाई पनि त्यसैमा आकर्षित गर्यो। त्यसो त उनलाई बुवाको कारण राजनितिको पहुँचमा रहेको भनि आलोचना नभएको पनि होइन तर उनको राजनैतिक गतिविधि उनका बुवासँगै सक्रिय थियो। देशको विकट अनि ग्रामीण क्षेत्रमा संगठनात्मक काममा उनको निकै सक्रियता थियो। २०५२ को तत्कालीन नेकपा माओवादीको विद्रोह सुरु हुँदा उनी १९ वर्षकी थिइन्। त्यसको ६ महिनासम्म उनको बुवाआमासँग सम्पर्क भएन। भाइ प्रकाश र बहिनी गंगासँगै उनलाई पार्टीका केही नेता र कार्यकर्ताले भूमिगत शैलीमा भारतको सिलगुडीमा पुर्याए। त्यसपछि उनीहरु मुक्ति या मृत्यु भनेर जनयुद्धमा होमिए। जनयुद्धमा बुवासँगै दुनियाँका छोराछोरी मर्न तयार भएपछि हामी किन नलाग्ने भन्ने सोचाइले उनी त्यसमा लागिन्। उनी आफ्नै बुवाबाटै राजनीतिमा आउन अभिप्रेरित बनिन् र राजनितिमा सक्रिय बनिन्। मुलुकमा शसस्त्र द्वन्द्व भएकामा बेला रेणुले २०५३ पछि माओवादीमा पूर्णकालीन सदस्य बनेकी हुन्। २०६१ देखि २०६३ सम्म रेणुले नेकपा (माओवादी केन्द्र) रोल्पा जिल्लाको सहइन्चार्जको रूपमा कार्य सम्पादन गरेकी थिइन्। २०६४ देखि २०७२ सालसम्म उनले नेपाल कम्युनिष्ट पार्टी माओवादी काठमाण्डौं सेक्रेटरी भएर जिम्मेवारी पूरा गरिन्। अखिल भारत नेपाली महिला संगठनको अध्यक्षको रूपमा प्रवासमा रहेरसमेत उनले काम गरेकी थिइन्। माओवादी जनयुद्धको भूमिगत कालमा भारतका विभिन्न प्रान्तहरूमा पार्टीको सेक्रेटरी र महिलाको जिम्मेवारी वहन गरेकी थिइन्। रेणु दाहाल अहिले नेकपा माओवादी केन्द्रको केन्द्रीय सदस्य हुन् भने भरतपुर महानगरपालिकाकी इन्चार्ज पनि हुन्। अखिल नेपाल महिला संघ क्रान्तिकारीको महासचिव हुन्। २०६४ सालको पहिलो संविधान सभामा उनी सदस्य भएकी थिइन्। दाहाल पहिलो संविधानसभामा समानुपातिकबाट सभासद् भएकी थिइन्। दोस्रो संविधानसभाको निर्वाचनमा नेपाली कांग्रेसका नेता प्रकाशमान सिहसँग पराजित भएकी थिइन्। उनले एसएलसि सम्मको अध्धयन गरेकी छन्। २०७४ साउन २२ गतेबाट उनले भरतपुर महानगरपालिकाकी नगर प्रमुखको जिम्मेवारी सम्हालेकी थिइन्। उनले गत बैशाख ९ गते राजीनामा दिएर दोस्रो कार्यकालको लागि उमेदवार बनेकी हुन्। दहालले नेकपा (माओवादी केन्द्र) पोलिटब्युरो सदस्यको रूपमा समेत काम गरिसकेकी छन्। उनले भारत, चीन, बेलायत, थाइल्याण्ड, श्रीलंका, इन्डोनेसिया लगायतका देशको भ्रमण गरेकी छन्। चालिस वर्षको उमेरमा महानगरपालिकाको नेतृत्व सम्हालेकी रेणु दाहाललाई पहिलो कार्यकालको सफलताले जनताले फेरि पाँच वर्षको लागि भरतपुर महानगरपालिकाको नेतृत्व सुम्पेका छन्। त्यसमा पनि फराकिलो मतान्तरका साथ। पहिलो पटक मेयर बन्दा उनी अपरिचित नै थिइन्। यसपटक उनी कामको शिलशिलामा हरेक वडामा पुग्दा मतदातासँग उनको निकटता बढ्यो। महानगरमा भएका विकास र गतिविधिले उनलाई महानगरवासीसँग नजिक बनायो। त्यसैको आधारमा उनी महानगरपालिकामा फेरि मेयर बनेकी छन्। भरतपुर महानगरपालिकामा पाँच दलीय गठबन्धनबाट उम्मेदवार बनेकी रेणु दाहालले सुरुवातदेखि नै अग्रता बढाउँदै फराकिलो मतान्तरले विजय भएकी छन्। मध्य नेपालको सुन्दर सहर समृद्ध र सुसंस्कृत भरतपुर महानगर नारासहित दाहालले आफ्नो पहिलो कार्यकालको सुरुआत गरेकी थिइन्। अहिले भरतपुरलाई नमूना सहर बनाउने प्रतिवद्धता उनको छ। उनको विजयको चर्चासँगै चुनौती पनि उत्तिकै छ। अब भरतपुरलाई स्मार्ट सिटिको रुपमा विकास गरेर देखाउनु उनको चुनौती हो। उनको परीक्षाको घडी सुरु भएको उनले आफ्नो चुनावी घोषणा पत्रमा नै उल्लेख गरेकी थिइन्।"
चन्द्र प्रकाश गौतमलाई सशस्त्र प्रहरीको एआइजीमा बढुवा गर्न सिफारिस,काठमाडौं : गृह मन्त्रालयले सशस्त्र प्रहरी बलका नायव महानिरीक्षक चन्द्र प्रकाश गौतमलाई अतिरिक्त महानिरीक्षकमा बढुवा गर्न सिफारिस गरेको छ । सोमबार बसेको बढुवा समितिको बैठकले गौतमलाई एआईजीमा बढुवा गर्न सिफारिस गरेको हो। बढुवा समितिका सदस्य सचिवसमेत रहेका सशस्त्र प्रहरी महानिरीक्षक राजु अर्यालका अनुसार बढुवा समितिको सचिवालयको जेठ ९ मा बसेको बैठकले गौतमलाई एआइजीमा बढुवा सिफारीस गर्ने निर्णय गरेको हो ।बढुवा सिफारिसमा चित्त नबुझे सात दिन भित्र उजुरी सुन्ने समिति समक्ष उजुरी दिनु पर्नेछ।
"भरतपुरमा सत्ता गठबन्धन विजयी, रेणु दाहाल कति मतान्तरले निर्वाचित भइन् ?","चितवन : चितवनको भरतपुर महानगरपालिकाको नगरप्रमुखमा रेणु दाहाल निर्वाचित भएकी छन्। एमाले नेता विजय सुवेदीलाई पराजित गर्दै सत्ता गठबन्धनबाट उम्मेदवार बनेकी नेकपा माओवादी केन्द्रकी दाहाल विजयी भएकी हुन्। दाहालले ५२ हजार २८ मत प्राप्त गर्दा सुवेदीले ३९ हजार ५८२ मत ल्याएका छन्। दाहालले सुवेदीलाई १२ हजार ४४६ पछाडि पारेकी हुन्। स्वतन्त्र उम्मेदवार जगन्नाथ पौडेलले १४ हजार ७२८ मत प्राप्त गरेका छन्। कांग्रेसले मेयरको टिकट नदिएपछि पौडेलले उम्मेदवारी दिएका हुन्। दाहाल र पौडेलको मतान्तर ३७ हजार ३०० रहेको छ। यसैगरी सत्ता गठबन्धनबाट उपमेयरको उम्मेदवार नेपाली कांग्रेसका चित्रसेन अधिकारी विजयी भएका छन् । उनका प्रतिस्पर्धी राप्रपाकी हिमला गुरुङले पराजित गरेका हुन्। भरतपुरमा १७ वडा कांग्रेस, ५ वडामा एमाले, ३ वडामा माओवादी केन्द्र, ३ वडामा एकीकृत समाजवादी र १ वडामा स्वतन्त्रले जितेको छ। कांग्रेसले टिकट नदिएपछि वागि उठेका उम्मेदवार निर्वाचित भएका हुन्। रेणु दाहाल २०७४ को स्थानीय तह निर्वाचनमा पनि नेकपा एमालेका उम्मेदवार देवी ज्ञवालीलाई हराउँदै मेयर चुनिएकी थिइन् ।"
पोखरामा मतगणना रोकियो,"पोखरा : पोखरा महानगरमा मतगणना रोकिएको छ। मुचुल्का उठाएकोभन्दा वडा नम्बर १८ मा ९ मत कम भएपछि एमालेले मतगणना रोकेको हो। गणनामा एमालेका प्रतिनिधि बस्न नमानेपछि मतगणना रोकिएको मुख्य निर्वाचन अधिकृतको कार्यालयले जनाएको छ। वडा नम्बर १८ मा मतगणना रोकिएपछि २२,३२ र ३३ वडाको मतगणना पनि स्थगित भएको छ। वडा नम्बरमा १८ मा एमालले १६४० र कांग्रेसले १६४३ मत प्राप्त गरेको छ। पोखरा महानगरको मेयरमा एकीकृत समाजवादीका धनराज आचार्य र उपमेयरमा एमालेका मञ्जुदेवी गुरुङले जित्ने निश्चित छ।"
उदयपुरमा वडाध्यक्षमा धमाधम स्वतन्त्र उमेदवारले बाजी मार्दै,"उदयपुर : उदयपुरमा वडाध्यक्ष पदमा धमाधम स्वतन्त्र उमेदवारहरु विजयी हुन थालेका छन्। दलहरुका आधिकारिक उमेदवारलाई पछि पार्दै स्वतन्त्र उमेदवाहरु विजयी भएका हुन्। पछिल्लो मतपरिणाम अनुसार कटारी नगरपालिका वडा नं ४ मा स्वतन्त्र उमेदवार भुपेन्द्रसिंह तामाङ्ग विजयी भएका छन्। तामाङ्गले ६६८ मत ल्याउँदा उनका निकटतम् प्रतिद्वन्द्वी नेकपा एमाले उम्मेदवार चिनबीर दनुवारले ६६५ मत प्राप्त गरे। ३ मतान्तरले तामाङ विजयी भएका हुन्। योसँगै जिल्लामा स्वतन्त्रबाट विजयी हुनेको संख्या चार पुगेको छ। त्यसमध्ये कटारी नगरपालिकामा २ र अन्य पालिकामा दुई जना रहेका छन्। कटारी नगरपालिकाका निर्वाचन अधिकृत राजकुमार राउतका अनुसार कटारीको वडा नं ८ मा मुढाछापका स्वतन्त्र उमेदवार नविन्द्रकुमार तामाङ्ग विजयी भए। तामाङ्गले यसअघि २०७४ मा नेकपा माओवादी केन्द्रबाट निर्वाचित भएका कमल श्रेष्ठलाई पराजित गरेका हुन्। त्यसैगरी जिल्लाको लिम्चुङ्गबुङ्ग गाउँपालिका वडा नं ३ मा जेव्रा चिन्ह लिएर स्वतन्त्र उमेदवार बनेका गुरुमणि कुमाई र उदयपुरगढी गाउँपालिकाको वडा नं २ मा धारा चिन्ह लिएर उमेदवार बनेका इन्द्रबहादुर राउत विजयी भएका छन्।१४ वडा रहेको कटारीमा हालसम्म ११ वटा वडाको नतिजा आइसकेको छ। बाँकीको गणना कार्य भइरहेको निर्वाचन अधिकृत राउतले बताए। ८ मध्ये हालसम्म एमालेले एक्लै ६, रुख १, माओवादी केन्द्र १, नेकपा एस १ र स्वतन्त्रले वडा नं ४ र ८ जित निकालेका हुन्। एमालेले वडा नं ५,६,१०,११,१३,१४ मा क्रमश : मोहन तामाङ्ग, प्रेमबहादुर आलेमगर, क्षेत्रबहादुर खड्का, अनन्त हायु, शम्भु श्रेष्ठ, अमर मगर, नेपाली कांग्रेसका सुविन ढुंगानाले वडा नं ७ मा, माओवादीका यम्बरबहादुर कटुवालले वडा नं १२ मा, नेकपा एसबाट ९ नं वडामा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
काठमाडौं महानगरमा बालेन्द्र साहले कटाए ५० हजार मत,काठमाडौं : काठमाडौं महानगरपालिकाको मेयरमा स्वतन्त्र उम्मेदवार बालेन्द्र साहले आफ्नो ५० हजार मत कटाएका छन्। सुरुदेखि नै अग्रता कायम गरेका बालेन्द्रले सत्ता गठबन्धनलाई पछाडि पार्दै फराकिलो मतान्तर बनाएका हुन्। मंगलबार बिहानसम्मको मतपरिणाम अनुसार बालेन्द्रले ५० हजार ३० मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले ३० हजार ७६७ मत प्राप्त गरेकी छन्। बालेन्द्रले सिर्जनालाई १९ हजार २६३ मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले ३० हजार १५ मत प्राप्त गरेका छन्। काठमाडौंमा उपमेयरमा भने एमालेकी सुनिता डंगोल फराकिलो मतान्तरले अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका हुन्। सुनिताले उपमेयरमा जीत सुनिश्चित गरेकी छन्।
पेट्रोलियम पदार्थको मूल्यमा पुनर्विचार हुन्छः उद्योगमन्त्री बडू,"काठमाडौं : उद्योग वाणिज्य तथा आपूर्तिमन्त्री दिलेन्द्रप्रसाद बडूले पेट्रोलियम पदार्थको मूल्यमा पुनर्विचार गर्ने बताएका छन् । पेट्रोलियम पदार्थको मूल्य वृद्धि गरेको भन्दै संयुक्त विद्यार्थी संगठनको ध्यानाकर्षण पत्र बुझ्दै उद्योग मन्त्री बडूले पेट्रोल, डिजेल र ग्यासमा भएको मूल्य वृद्धिका सन्दर्भमा पुनर्विचार हुने बताएका हुन् । उद्योगमन्त्री बडूले पेट्रोलियम पदार्थमा लगाइएको करबारे पुनः विचार गर्दै मुल्य समायोजन गर्नेबारे सरकार सकारात्मक रहेको बताएको अखिल क्रान्तिकारीका केन्द्रीय अध्यक्ष प्रकाश शाहीले अन्नपूर्णलाई जानकारी दिए । उनले भने, 'हामीहरुले तत्काल पेट्रोलियम पदार्थको मूल्य वृद्धि फिर्ताको माग गर्दै उद्योगमन्त्रीको ध्यानाकर्षण गरायौं । मन्त्रीज्यूले पुनःविचार गर्छु भन्नुभयो । हामीले पेट्रोलियम पदार्थ मूल्य वृद्धि फिर्ता नहुँदासम्म आन्दोलन जारी राख्छौं । पेट्रोलियम पदार्थ र ग्यासमा गरिएको अत्याधिक मूल्यवृद्धि पूर्ण खारेजी गर्नुपर्ने, मन्त्रालय र संयुक्त विद्यार्थी संगठनबीच विगतमा भएको सहमति कार्यन्वयन गरी एलपी ग्यास र मट्टीतेलमा विद्यार्थीलाई सहुलीयत दिनुपर्ने उनीहरुको माग छ । पेट्रोलियम पदार्थमा विभिन्न बहानामा लगाइएको अत्याधिक करबारे पुनः विचार गर्न सरकारसमक्ष ध्यानाकर्षण गराएका छन् । पेट्रोलियम पदार्थमा भएको भारतीय एकाधिकार खारेज गरी खुला प्रतिस्पर्धाबाट आपूर्ति गर्नुपर्ने,पेट्रोलियम पदार्थको कच्चा तेल प्रशोधन केन्द्र स्थापना गरी अन्य लाभ लिन समेत माग गरेका छन् । कुनै पनि बहानामा सरकारको स्वामित्वमा रहेको नेपाल आयल निगमलाई नीजिकरण गर्ने गरि गरिएको चलखेल खारेजको माग गरेको छ ।"
मन्त्रिपरिषद्बाट नीति तथा कार्यक्रम पारित,काठमाडौं : मन्त्रिपरिषद् बैठकले आर्थिक वर्ष २०७९०८० को नीति तथा कार्यक्रम पारित गरेको छ। मंगलबार बिहान प्रधानमन्त्री निवास बालुवाटारमा बसेको मन्त्रिपरिषद बैठकले सरकारको नीति तथा कार्यक्रम पारित गर्ने निर्णय गरेको हो। राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय भएको छ। संघीय संसद् सचिवालयले तयार पारेको कार्यसूचीअनुसार 'राष्ट्रपति विद्यादेवी भण्डारीले संघीय संसद्को दुवै सदनको संयुक्त बैठकलाई सम्बोधन गर्ने' कार्यक्रम तय भएको छ। संसद् बैठक अपराह्न ४ बजेका लागि बोलाइएको छ।
पाल्पामा एमालेले जित्यो ४८ प्रतिशत जनप्रतिनिधि,"तानसेन : नेकपा एमाले पाल्पाले स्थानीय तह निर्वाचन २०७९ मा ४८ प्रतिशत जनप्रतिनिधिले जीत हासिल गरी जिल्लाको सबैभन्दा ठुलो दल बनेको छ। नेकपा एमाले पाल्पाले ४२५ जना निर्वाचित जनप्रतिनिधिमध्ये २०४ वटामा जीतेको छ। जसमा एमाले पाल्पाले प्रमुख तथा अध्यक्षमा ६ जना, उपप्रमुख वा उपाध्यक्षमा ५ जना, वडा अध्यक्षमा ४१ जना, महिला सदस्य ३९ जना, दलित महिला सदस्य ३७ जना र खुला सदस्यमा ७६ जना गरी २०४ जना जनप्रतिनिधि विजयी भएका छन्। गठबन्धन दलको सबैभन्दा ठुलो पाटी नेपाली कांग्रेस पाल्पाबाट ४४९४ प्रतिशत जनप्रतिनिधि मात्र निर्वाचित भएका छन्। जसमा प्रमुख वा अध्यक्षमा ३ जना, उपप्रमुख वा उपाध्यक्षमा ४ जना, वडा अध्यक्षमा ३६ जना, महिला सदस्यमा ३७ जना, दलित महिला सदस्यमा ३८ जना र खुला सदस्यमा ७३ जना गरी १९१ जना उम्मेदवार मात्र जनप्रतिनिधिको रुपमा निर्वाचित भएका छन्। जसमध्ये नेपाली कांग्रेसको रुख चिन्ह लिएर उम्मेदवारी दिएका एक नगर उपप्रमुख र २ जना वडा अध्यक्ष नेकपा माओवादी केन्द्रका उम्मेदवारहरु हुन्। पाल्पामा १४ वटा राजनितिक दलहरु स्थानीय निर्वाचनको लागि दर्ता भए पनि ४ पाटीले मात्र जनमत पाएका छन् भने १० वटा पाटी जनमतविहीन बनेका छन्। २०७९ सालको स्थानीयतह निर्वाचनको नतिजाले एमाले र कांग्रेसले मात्र ९३ प्रतिशत जनप्रतिनिहरु ओघटेका छन्।"
"कृषि, सहकारी तथा प्राकृतिक स्रोत समितिको वार्षिक प्रतिवेदन पारित","काठमाडौं : प्रतिनिधिसभा, कृषि, सहकारी तथा प्राकृतिक स्रोत समितिको वार्षिक प्रतिवेदन पारित भएको छ । समितिले वार्षिक रुपमा गरेका गतिविधिको प्रतिवेदनमाथि छलफल गरी पारित गरिएको समिति सचिव उदय भण्डारीले जानकारी दिए । बैठकमा सिक्टा, रानीजमरा र भेरी बबइ आयोजना अध्ययन कार्यदलले पेश गरेको प्रतिवेदन पनि पारित भएको छ । यसैगरी वैज्ञानिक वन व्यवस्थापनसम्बन्धी कार्यदलले पेश गरेको प्रतिवेदन पनि समिति बैठकमा छलफल गरी पारित गरिएको छ । बैठकमा समिति सभापति पूर्णाकुमारी सुवेदी, सांसदहरु दलबहादुर राना, भूपेन्द्रबहादुर थापा, शक्तिबहादुर बस्नेत, राधा ज्ञवाली, राजबहादुर बुढा, सत्यनारायण शर्मालगायतले अध्ययन कार्यदलले पेश गरेको प्रतिवेदनमा सुझाव दिएको थियो । समिति बैठकले सुझावसहित प्रतिवेदन पारित गरेको हो । विसं २०७८ मा संसद् विघटन र विसं २०७७ कोरोना महामारीका कारण वार्षिक प्रतिवेदन बनाउन नसकिएको समितिले जनाएको छ ।  रासस"
बढाइँदै ब्याज अनुदान,"काठमाडौं : सरकारले बजेटमार्फत सहुलियतपूर्ण कर्जाका लागि ब्याज अनुदानको आकार बढाउने भएको छ। २०७८०७९ का लागि साढे १३ अर्ब रुपैयाँको ब्याज अनुदान दिएको थियो। आगामी वर्ष १५ अर्ब हाराहारी पुग्ने अर्थ मन्त्रालयले बताएको छ। आर्थिक पुनरुत्थान, राहत तथा सहुलियतमा ५ प्रतिशत ब्याज अनुदानमा सहुलियतपूर्ण कर्जा उपलब्ध गराउने अर्थ मन्त्रालय सचिवालयका प्रेसविज्ञ अजितकुमार अधिकारीले जानकारी दिए। उनका अनुसार चालू आवको सहुलियत ब्याज अनुदानबाट ९ अर्ब ५० करोड खर्च भइसकेको छ। नेपाल राष्ट्र बैंकको चैत्र मसान्तसम्मको तथ्यांकअनुसार सहुलियत ब्याजमार्फत १ लाख ४५ हजार ६ सय ९३ जनाले लाभ लिएका छन्। अर्थ मन्त्रालयको वित्तीय व्यवस्थापन महाशाखाले सो शीर्षकमा २० अर्ब आवश्यक रहने बजेट महाशाखालाई सुझाव दिएको थियो। तर पनि कम्तीमा १५ अर्ब रुपैयाँबराबर सहुलियत ब्याज अनुदान दिने भनिएको छ। यद्यपि यो नै अन्तिम निर्णय होइन। संशोधन हुन सक्छ, अधिकारीले भने। सरकारले विनियोजन गरेको ब्याज अनुदान राष्ट्र बैंकको नेतृत्वमा बैंकहरूमार्फत विभिन्न १० शीर्षकमा सहुलियतपूर्ण कर्जा लिने ऋणीलाई दिइन्छ। व्यावसायिक कृषि तथा पशुपन्छी कर्जा, शिक्षित युवा स्वरोजगार कर्जा, विदेशबाट फर्केका युवा परियोजना कर्जा, महिला उद्यमशील कर्जा, दलित समुदाय व्यवसाय विकास कर्जा, उच्च र प्राविधिक तथा व्यावसायिक शिक्षा कर्जा, भूकम्पपीडितको निजी आवास निर्माण कर्जा, कपडा उद्योग सञ्चालनका लागि तालिम र युवा वर्ग स्वरोजगार कर्जालाई सहुलियत ब्याजमा उपलब्ध गराइँदै अएको छ। उक्त कर्जाको विवरण बैंकले नेपाल राष्ट्र बैंकलाई पठाउँछन्। राष्ट्र बैंकले सो तथ्यांक अर्थ मन्त्रालयलाई पठाउँछ। यसपछि पाँच प्रतिशत ब्याज अनुदानबापतको रकम अर्थले केन्द्रीय बैंकलाई पठाउँछ। अनि बैंक हुँदै ऋणीले पाउने गरेका छन्। सहुलियतपूर्ण कर्जामा बैंकले आफ्नो आधार दरमा दुई प्रतिशत थपेर ब्याज निर्धारण गर्नु पर्छ। सरकारले महिला उद्यमशील कर्जामा ६ र अन्य सबै कर्जामा पाँच प्रतिशत ब्याज अनुदान दिन्छ। जस्तैः बैंकले करिब ११ प्रतिशत ब्याज लिने गर्छ भने उक्त शीर्षकको कर्जामा ब्याज सरकारले व्यहोर्छ र बाँकी ६ प्रतिशत ब्याज मात्रै ऋणीले तिर्नु पर्छ। यसले ऋणीलाई राहत पुग्छ। सबैभन्दा बढी महिला उद्यमीले लाभ लिएका छन्। चैत्र महिनासम्म महिला उद्यमशीलता कर्जा लिनेको संख्या ८२ हजार ९ सय २६ छ। उनीहरूका लागि ८७ अर्ब ६४ करोड १८ लाख ८५ हजार रुपैयाँ कर्जा स्विकृत भएको राष्ट्र बैंकको तथ्यांक छ। महिला उद्यमशीलतामा बिनाधितो ६ प्रतिशत ब्याज अनुदानमा प्रतिव्यक्ति १५ लाखसम्म कर्जा लिन पाइन्छ। यसपछि व्यावसायिक कृषि तथा पशुपंक्षी व्यवसायमा कर्जा उपयोग गर्ने ऋणीको संख्या बढी छ। राष्ट्र बैंकको तथ्यांकअनुसार चैत्रसम्म कुल ५९ हजार ९ सय ३१ जनाले १ खर्ब ६२ अर्ब १९ करोडबराबरको कर्जा लिएका छन्। व्यावसायिक कृषि तथा पशुपन्छी व्यवसायका लागि प्रतिव्यक्ति ५ करोडसम्म ५ प्रतिशत ब्याज अनुदान पाउन सकिन्छ। साथै, यसभन्दा बढीको कर्जा २ प्रतिशत ब्याज अनुदान दिने व्यवस्था छ। सबैभन्दा कम भने सीटीभीटीबाट अनुमति लिएका संस्थाबाट तालिम लिनेहरू छन्। यस्तो तालिम लिने दुई जनाले मात्रै ऋण लिएका छन्। उनीहरूलाई चार लाखको ऋण स्विकृत भएको छ। कर्जा युवा स्वरोजगार कर्जा २७ जनाले लिएका छन्। यसैगरी शिक्षित युवा स्वरोजगार कर्जा मा १ सय ५० जना ऋणीले ७ करोड ८१ लाख ऋण लिएको तथ्यांकले देखाउँछ।"
उदयपुरको त्रियुगा नगरपालिकाको मतगणना सुरु,"उदयपुर : उदयपुरको त्रियुगा नगरपालिकाको मतगणना सुरु भएको छ । पुनः मतदान गराउने कि मतगणना गर्ने विवादमा निर्वाचन आयोगको बैठकले मतगणना गर्नु भनेर निर्णय गरेपछि मतगणना सुरु भएको हो। त्रियुगा नगरपालिका वडा नम्बर १२ मा मतदान विवाद हुँदा त्रियुगा नगरपालिकाको मतगणना हुन सकेको थिएन । मतदान विवादले मतगणना प्रभावित बनेपछि निर्वाचन आयोगका आयुक्त रामप्रसाद भण्डारीलाई उदयपुरको विवादको अध्ययन गर्न खटाइएको थियो । आयुक्त भण्डारीले उदयपुर पुगेर राजनीतिक दल, मतदानमा खटिएका कर्मचारीका साथै स्थानीयसँग राय लिएपछि आयोगले मतगणना सुरु गर्ने निर्णय गरेको हो। वैशाख ३० गते अपरान्ह करिब साढे ४ बजेसम्म भएको मतदानमा करिब ५४ प्रतिशत मत खसेकोमा पानी परेपछि स्थगित भएको मतदान पुन: सुरु हुन नसक्दा विवाद भएको थियो ।"
छात्रामाथि यौनदुर्व्यहारको आरोपमा सेन्ट लरेन्स कलेजका शिक्षक पक्राउ,काठमाडौं : छात्रामाथि यौनदुर्व्यहारको आरोपमा चाबहिलस्थित सेन्ट लरेन्स कलेजका शिक्षक पक्राउ परेका छन्। छात्रामाथि यौनदुर्व्यवहार गरेको आरोपमा कलेजका शिक्षक जनार्दन अधिकारीलाई पक्राउ गरिएको काठमाडौं प्रहरी प्रवत्ता दिनेश मैनालीले अन्नपूर्णलाई बताए। कलेजका संयोजकसमेत रहेका सामाजिक विषय पढाउने शिक्षक अधिकारीमाथि छात्रालाई दुर्व्यवहार गरेको आरोप लागेको छ । शिक्षकले विद्यार्थीलाई यौन दुर्व्यवहार गरेको भन्दै सेन्ट लरेन्स कलेजका विद्यार्थीहरु आन्दोलित बनेका छन् । उनीहरु मंगलबार बिहान कलेज परिसरमा प्रदर्शनपछि महानगरीय प्रहरी वृत्त गौशालाअगाडि नाराबाजीसहित प्रदर्शनमा उत्रिएका थिए । त्यसपछि प्रहरीले अभिभावक र शिक्षकलाई छलफलका लागि प्रहरी वृत्त गौशालामा बोलाएको थियो। घटनाबारे थप अनुसन्धान भइरहेको प्रहरी वृत्त गौशालाले जनाएको छ।
प्रस्तावित राजदूतद्वय मिश्र र रायको नाम सर्वसम्मतले अनुमोदन,काठमाडौंः संसदीय सुनुवाइ समितिले श्रीलंका र डेनमार्कका लागि प्रस्तावित राजदूतहरुको नाम अनुमोदन गर्ने निर्णय गरेको छ । सिंहदरबारमा मंगलबार बसेको बैठकले श्रीलंकाका लागि प्रस्तावित राजदूत वासुदेव मिश्र र डेनमार्कका लागि प्रस्तावित राजदूत रामस्वार्थ रायको नाम सर्वसम्मतले अनुमोदन गर्ने निर्णय गरेको समिति सभापति लक्ष्मणलाल कर्णले जानकारी दिए । समितिले सरकारले सिफारिस गरेको २० जना प्रस्तावित राजदूतहरूको सुनुवाइ गर्ने क्रममा दुई जनामाथि भने गम्भीर प्रकृतिको उजुरी आएको भन्दै अध्ययन समिति बनाएको थियो । उजुरी अध्ययन गर्ने क्रममा कुनै औचित्य नदेखिएपछि मिश्र र रायको नाम अनुमोदन गरिएको सभापति कर्णले जानकारी दिए। यसअघि समितिले विभिन्न देशका लागि प्रस्तावित १८ राजदूतहरुको नाम अनुमोदन गरिसकेको छ ।
हावाहुरीले १ विद्यालयसहित ४८ घरगोठमा क्षति,"अर्घाखाँची : अर्घाखाँचीमा हावाहुरीले १ विद्यालयसहित ४८ घरगोठमा क्षति पुर्याएको छ। जसका कारण लाखौं रुपैयाँको नोक्सानी भएको छ। शुक्रबार राती आएको हावाहुरीले ४१ घर, ७ वटा गोठ र १ विद्यालयमा क्षति पुगेको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक अमरबहादुर थापाले बताए। सन्धिखर्क १२ मा रहेको ज्ञान प्रकाश माविको टिनको छानो उडाएको छ। सन्धिखर्क मा ५ घर गोठ र ४ गोठको टिन उडाएको छ। शितगंगा नगरपालिकाका १३ घर गोठ, पाणिनि गाउँपालिकाका १६ घर गोठ, छत्रदेव गाउँपालिकामा ८ घर र भुमिकास्थान नगरपाकिलामा २ घरका टिन हावाहुरीले उडाएको छ। सन्धिखर्क नगरपालिका वडा नम्वर ६ मा रहेको बाबुराम भुसालको कृषि फर्ममा रहेका २५ वटा टनेलमा क्षति पुर्याएको छ। जिल्लामा हावाहुरीले कति क्षति पुर्यायो भन्ने बारेमा क्षतिको विवरण संकलनको काम भैरहेको प्रहरी नायव उपरीक्षक अमर बहादुर थापाको भनाइ छ।"
"मेयरमा पुन: निर्वाचित रेनुले भनिन् : जनतालाई निरास हुन दिदैन, महानगरको विकासमा दत्तचित्त भएर लाग्छु","काठमाडौं : भरतपुर महानगरपालिकाको मेयरमा निर्वाचित रेनु दाहालले जनताको मनोविज्ञानलाई बुझेर काम गर्ने बताएकी छन् । उनले जनताको मनोविज्ञान बुझेर काम गर्ने र यो अवसरलाई एक मिनेट पनि खेर फाल्न नदिने बचन दिइन्। उनले यसअघिको कार्यकालका अधुरा कामहरुलाई पूरा गर्ने प्रतिवद्धता जनाइन्। उनले शिक्षा, स्वास्थ्य, पूर्वाधार विकास, फोहोर तथा ढल व्यवस्थापनमा जोड दिने बताइन्। रेनुले भनिन्, 'भरतपुर महानगरको समग्र विकासमा दत्तचित्त भएर लाग्छु । यसअघिको कार्यकालका अधुरा कामहरुलाई पूरा गर्न लागिपर्छु । शिक्षा, स्वास्थ्य, पूर्वाधार विकास, फोहोर तथा ढल व्यवस्थापनमा जोड दिन्छु ।' चितवनको भरतपुर महानगरको प्रमुख र उपप्रमुखमा गठबन्धनका उम्मेदवार विजयी भएकी छन् । महानगर प्रमुखमा गठबन्धनबाट नेकपा (माओवादी केन्द्र)का रेनु दाहाल र उपप्रमुखमा नेपाली कांग्रेसका चित्रसेन अधिकारी विजयी भएका हुन्। दाहालले निकटतम् प्रतिस्पर्धी नेकपा (एमाले)का विजय सुवेदीलाई १२ हजार ४४९ मतान्तरले पराजित गरिन् । दाहालले ५२ हजार ३० मत प्राप्त गर्दा सुवेदीले ३९ हजार ५८१ मत प्राप्त गरे। यस्तै, स्वतन्त्रका उम्मेदवार जगन्नाथ पौडेलले १४ हजार ७२८ मत प्राप्त गरे। दाहाल विसं २०७४ को स्थानीय तहको निर्वाचनमा समेत कांग्रेसको सहयोगमा महानगर प्रमुखमा निर्वाचित भएकी थिइन्। भरतपुरको २९ वडामध्ये कांग्रेसले वडा नं १, २, ४, ५, ६, ८, १०, १४, १५, १६, १७, २०, २१, २३, २७ र २९, एमालेले ३, ११, १२, १८, १९ र २८, माओवादी केन्द्रले १३, २४ र २६, नेकपा (एकीकृत समाजवादी)ले ७, ९ र २२ वडामा विजय हाँसिल गरेको छ । वडा नं २५ मा स्वतन्त्र उम्मेदवार विजयी भएका छन् ।"
वीरगन्जका नवनिर्वाचित मेयर सिंहलाई सांसद यादवद्वारा चाँदीको मुकुट लगाएर सम्मान,"वीरगन्ज : वीरगन्ज महानगरपालिकाका नवनिर्वाचित मेयर राजेशमान सिंहलाई जनता समाजवादी पार्टीका केन्द्रीय सदस्य एंव प्रतिनिधिसभा सदस्य (सांसद) प्रदीप यादवले चाँदीको ताज (मुकुट) पहिर्याएर बधाइ दिनुका साथै सम्मान गरेका छन्। मङ्गलबार बिहान महानगरको मतगणना सम्पन्न भइ मेयरमा निर्वाचित भएपछि सबैभन्दा पहिले सांसद यादवलाई भेट्न उनको निवासमा पुगेका सिंहलाई सांसद यादवले चाँदीको ताज पहिर्याएर बधाइ दिंदै सम्मान गरेका हुन्। सत्तागठबनधनबाट जसपाका उम्मेदवार बनेका सिंहलाई मेयरमा जिताउन अहम भूमीका निर्वाह गरेका सांसद यादवले सिंहलाई सम्मान गरेको फोटो फेसबुकमा पेजमा राख्दै लेखेका छन्, हामीसँगै लडेका थियौं, सँगै जित्यौं पनि र हामीसँगै रहन्छौं सँगै अगाडि बढ्छौं । यो जीत हाम्रो मात्र होइन सम्पूर्ण वीरगन्जवासीको हो।' सांसदको बधाइ र सम्मान थापेपछि मात्रै नवनिर्वाचत मेयर सिंह आफ्ना समर्थकका साथ वीरगन्ज १४ पिपरा स्थित नृसिंह मावि परिसरको मतगणनास्थलमा पुगेका थिए। त्यहाँ उनले मुख्य निर्वाचन अधिकृत धर्मराज पौडेलेको हातबाट निर्वाचित भएको प्रमाणपत्र ग्रहण गरेका थिए। त्यसपछि आफ्ना समर्थकका साथ सिंहले वीरगन्जमा विजय र्याली निकालेर नगर परिक्रममा गरेका छन्। सिंह ४६ हजार २ सय १५ मतका साथ मेयरमा निर्वाचित भएका हुन्।"
कार्यकक्षमा तमसुक,"दैलेख : संविधान जारीपछि पहिलोपटक २०७४ मा भएको स्थानीय निर्वाचनबाट चुनिएका जनप्रतिनिधिले जनताको अपेक्षाअनुसार काम गर्न सकेनन्। स्थानीय तहमा सत्तापक्ष र प्रतिपक्ष भन्ने नै हुँदैन। तापनि भैरवी गाउँपालिकामा निर्वाचित जनप्रतिनिधिहरूको ५ वर्षे कार्यकाल बहुमत र अल्पमतको विवादमै रुमलियो। फलस्वरूप जनप्रतिनिधिले जनताले चाहेजति प्रभावकारी काम गर्न सकेनन्। जनप्रतिनिधिबीचको विवादले मतदाता आजित भए। दोस्रो कार्यकालका लागि चुनिने जनप्रतिनिधिलाई एउटा नियममा बाँध्न मतदाताले नयाँ रणनीति अपनाए। त्यो थियो, तमसुक अर्थात् जनकरारपत्र। वैशाख ३० गते भएको निर्वाचन लक्षित प्रचारप्रसारमा जुटेका दलका उम्मेदवारहरूलाई स्थानीय सचेत युवा मतदाताहरूले मतदातासमक्ष तमसुकमा औठाछाप गर्न लगाए। उम्मेदवारहरूले मतदातासमक्ष सम्झौता मात्र गरेनन्। तमसुकमा औठाछापसमेत गरे। वैशाख २१ गते एमालेका तर्फबाट अध्यक्षका प्रत्यासी सर्वराज महतारा, उपाध्यक्ष पदमकुमारी बिष्ट, माओवादी केन्द्रबाट उपाध्यक्षका प्रत्यासी ऐनबहादुर कठायत र एकीकृत समाजवादीबाट अध्यक्षका प्रत्यासी जगतप्रसाद आचार्य र उन्नत लोकतन्त्र पार्टीबाट मिलन ढुंगानाले मतदाता तमसुक गरे। सोही दिन तमसुक गर्न छुटेका कांग्रेसकातर्फबाट अध्यक्षका उम्मेदवार रीताकुमारी शाही र उपाध्यक्षका उम्मेदवारदेवी भण्डारी वैशाख २३ गते मतदातासमक्ष तमसुकमा औठाछाप लगाए। स्थानीय निर्वाचनबाट गाउँपालिकाको अध्यक्ष र उपाध्यक्षमा कांग्रेसकै उम्मेदवार निर्वाचित भए। आगामी ५ वर्षका लागि चुनिएका उनै अध्यक्ष शाही र उपाध्यक्ष भण्डारीको कार्यकक्षमा तमसुक झुण्ड्याइएको छ। निर्वाचनका बेला अध्यक्ष र उपाध्यक्षले मतदातासमक्ष गरेको तमसुक निर्वाचितपछि उनीहरूकै कार्यकक्षमा टाँगिएको हो। भ्रष्टाचार नगर्ने, जनता र स्थानीय तहको विकासमा प्रतिबद्ध रहेको भन्दै आंैठाछाप गरेको तमसुक अर्थात् जनकरारपत्र अध्यक्ष र उपाध्यक्षको कार्यकक्षमा टांगिएको हो। आइतबार गाउँपालिकाका सचेत युवा मतदाताहरू गाउँपालिकामा पुगेर अध्यक्ष शाही र उपाध्यक्ष भण्डारीको उपस्थितिमा तमसुक कार्यकक्षमै टाँगिएको हो। तमसुक दिनहुँजसो हेर्न सकुन्, तमसुक हेरेर झस्किउन् र तमसुकमा उल्लेख गरेका बुँदाअनुसार गाउँपालिकाको कामकारबाही अघि बढाउन भनेर निर्वाचित जनप्रतिनिधिको कार्यकक्षमा राखिएको स्थानीय युवा मतदाता प्रशान्तसागर शर्माले बताए। जनकरारपत्र अर्थात् तमसुक गरेका जनप्रतिनिधिहरू जनताप्रति उत्तरदायी हुनेछन्। भ्रष्टाचारबाट टाढै रहनेछन् भन्ने हाम्रो ठम्याइ हो, उनले भने। त्यस्तै, तमसुक जनप्रतिनिधिलाई विशुद्ध जनताप्रति उत्तरदायी बनाउन, भ्रष्टाचार अन्त्य गर्न र पारदर्शीता कायम गराउन गरिएको युवा गणेशमान न्यौपानेले बताए। अध्यक्ष शाहीले आफूले सचेत मतदाता सामु गरेको जनकरारपत्रमा टेकेर काम गर्ने बताइन्। हामीले चुनावका दौरान आमगाउँपालिकाका सचेत मतदातासमक्ष तमसुकमा औठाछाप गरेका थियौं। अहिले मतदाताले हामीलाई भोट लिएर ५ वर्षका लागि चुन्नुभएको छ, अध्यक्ष शाहीले भनिन् अब तमसुकका बुँदामा टेकेर काम गर्छौ। उनले थपिनन् तमसुकमा उल्लेख भएका बुँदाअनुसार काम गर्न सकिनँ भने अध्यक्षबाट राजीनामा दिन्छु।त्यसैगरी नवनिर्वाचित उपाध्यक्ष भण्डारीले अध्यक्षले गरेको तमसुकबमोजिमका कामलाई सघाउँदै आरूनो जिम्मेवारी भएका कामलाई पारदर्शी भएर काम गर्ने बताइन्। मेरो विशेष जिम्मेवारी भनेको योजना अनुगमन र न्यायीक समितिको कामलाई प्रभावकारी गराउनु हो, उनले भनिन् जनताका दुःख र समस्या मैले नजिकबाट बुझेको छ। सोहीअनुसार तमसुकमा उल्लेख भएका बुँदामा टेकेर आफ्नो कार्यकाल पूरा गर्छु। अघिल्लो कार्यकाल भैरवी गाउँपालिका३ को वडाध्यक्षको भूमिकामा रहेकी भण्डारीले तमसुकबमोजिम काम गर्न नसके पदबाट राजीनामा दिने बताइन्। गाउँपालिकाको नवनिर्वाचित अध्यक्ष शाहीले गरेको तमसुकमा अध्यक्ष पदमा विजय भएको खण्डमा कार्यकालभरी भ्रष्टाचार नगर्ने, जनघात गरी एक रुपैयाँ पनि नखाने, यदि खाएमा बाआमा को रगत खाए सरह हुने उल्लेख छ। गाउँपालिकामा हुने हरेक नियुक्ति स्पष्ट पारदर्शी गर्ने, स्वस्थ प्रतिस्पर्धाको आधारमा योग्य, अब्बल व्यक्तिलाई नियुक्ति गर्ने, गाउँकार्यपालिकाको बैठक खुला ठाउँमा जनताको माझमा मिडियामा लाइभ गरी देशविदेशका भैरवीवासीहरूले अवलोकन, मूल्यांकन तथा सुझाव दिन सक्ने गरी सञ्चालन गर्ने उनको जनकरारपत्रमा उल्लेख गरिएको छ।"
सरकारको नीति तथा कार्यक्रम आज : राष्ट्रपतिले प्रस्तुत गर्ने,"काठमाडौं : आयात प्रतिस्थापन, आन्तरिक उत्पादन वृद्धि तथा प्रगतिशील विकासलाई अगाडि बढाउने लक्ष्यका साथ सरकारको नीति तथा कार्यक्रम मंगलबार सङ्घीय संसद्को संयुक्त बैठकमा पेश हुने भएको छ। नीति तथा कार्यक्रम पेश गर्ने प्रयोजनका लागि सङ्घीय संसद्को बैठक अपराह्न ४ बजेका लागि बोलाइएको छ। राष्ट्रपति विद्यादेवी भण्डारीले गठबन्धन सरकारको नीति तथा कार्यक्रम प्रस्तुत गर्ने कार्यसूची तय गरिएको सङ्घीय संसद् सचिवालयका महासचिव डा भरतराज गौतमले जानकारी दिए। सङ्घीय संसद् सचिवालयले तयार पारेको कार्यसूचीअनुसार राष्ट्रपति विद्यादेवी भण्डारीले सङ्घीय संसद्को दुवै सदनको संयुक्त बैठकलाई सम्बोधन गर्ने कार्यक्रम तय भएको छ। करिबकरिब चालु आर्थिक वर्ष नीति तथा कार्यक्रमविहीन अवस्थामा मुलुक चल्नुपरेको तितो यर्थाथबीच गठबन्धन सरकारको तर्फबाट ल्याइन लागेको कार्यक्रमप्रति आम जनताको चासो रहेको देखिन्छ। विसं २०७८ जेठ ८ गते तत्कालीन प्रधानमन्त्री केपी शर्मा ओलीले प्रतिनिधिसभा विघटन गरेका कारण चालु आव नीति तथा कार्यक्रमविहीन बन्न पुगेको थियो। सिंहदरबारबाट राष्ट्रका नाममा सम्बोधन गरेर सार्वजनिक गरिएको नीति तथा कार्यक्रमलाई तत्कालीन पाँचदलीय गठबन्धनले अस्वीकार गरिदिएको थियो। सरकारको नीति तथा कार्यक्रम र बजेट ल्याउने दिन नजिकिँदै गर्दा प्रतिनिधिसभा विघटन गरिएका कारण चालु आवको बजेटसमेत अध्यादेशमार्फत सार्वजनिक गरिएको थियो। सरकारको नीति तथा कार्यक्रममा आर्थिक विकास, कोरोनापछिको पुनरूत्थान, ऊर्जा क्षेत्रको दीर्घकालीन विकास तथा कृषि, रोजगारीको विस्तार एवं अन्य आर्थिक सामाजिक उन्नयनका कार्यक्रम समावेश गरिएको बताइएको छ। नीति तथा कार्यक्रमका समावेश गरिने विषयवस्तुका बारेमा गठबन्धन दलका शीर्षनेताबीच औपचारिकअनौपचारिक छलफल भइ एउटा निष्कर्षमा पुगिसकेको अवस्था छ। कार्यक्रमलाई व्यवहारिक र समायनुकूल बनाउने विषयमा महत्वपूर्ण छलफल भएको र राष्ट्रिय आवश्यकतालाई ख्याल गरिएको बताइएको छ। गठबन्धन आबद्ध दलका नेताहरूले सरकारको कार्यक्रमले राष्ट्रिय आवश्यकता, जनताको चाहना र अर्थतन्त्रमा देखिने भनिएको समस्या समाधानका लागि केन्द्रित हुनुपर्ने सुझाव प्रधानमन्त्री शेरबहादुर देउवालाई दिएको बताइन्छ। सङ्घीय संसद् र प्रदेशसभाको निर्वाचन पनि यसै वर्ष गर्नुपर्ने कार्यसूची छ। विसं २०७४ मङ्सिरमा भएको प्रतिनिधिसभा र प्रदेशसभाको कार्यकाल सकिन लागेको सन्दर्भमा निर्वाचनलाई समेत केन्द्रमा राख्नुपर्ने आवश्यकता छ। विदेशी लगानी भित्र्याउन सहज एवं प्रभावकारी वातावरण बनाउने, निजी क्षेत्रमैत्री नीति, करको दायरा विस्तार, स्वदेशी उत्पादनमा अभिवृद्धि तथा खास अर्थमा कृषि क्षेत्रको उन्नयनलाई प्रमुख प्राथमिकतामा राखिएको छ। अनुत्पादक क्षेत्रहरूमा खर्च कटौती, सेवा प्रवाहलाई विद्युतीय माध्यमबाट अगाडि बढाउनेदेखि निजी क्षेत्रमैत्री आर्थिक वातावरण बनाउने लक्ष्यसमेत कार्यक्रमले लिएको बताइएको छ। सरकारले कृषि र उद्योगलाई प्रमुख प्राथमिकतामा राखेको छ। मुलुक कृषिप्रधान देश भनिए पनि ठूलो परिमाणमा कृषि उपज र खाद्यान्नको आयात गर्नुपरेको तितो यर्थाथका बीच सरकारले कृषि क्षेत्रमा आमूल परिवर्तन गर्ने नीति अगाडि सारेको छ। त्यसका लागि मल, बीउ तथा सिँचाइ सुविधालगायतका कार्यक्रमलाई जोड दिएको छ। सहकारीमार्फत चक्लाबन्दीखेती, नगदे बालीको उत्पादन वृद्धिलगायतका विषय समावेश छन्। भौतिक पूर्वाधारको विकास एवं सामाजिक सुरक्षालाई पनि उत्तिकै जोड दिइएको छ। यसबाट संविधानप्रदत्त समाजवादको आधार तयार हुने सरकारको विश्वास छ। वर्तमान सरकारले स्थानीय तहको निर्वाचन सम्पन्न गरेको, संविधानलाई सही मार्गमा डोहोर्याएको तथा कोरोनापछिको पुनरूत्थानलगायतका कामलाई अगाडि बढाएको सन्दर्भमा आउन लागेको नीति तथा कार्यक्रम आफैँमा महत्वपूर्ण हुने विश्वास लिइएको छ। यस्तै मुलुक अतिकम विकसित राष्ट्रबाट विकासशील राष्ट्रमा स्तरोन्नति हुँदा पर्नसक्ने प्रभाव विश्लेषण गरी आवश्यक रणनीति एवं कार्ययोजना तर्जुमा गरी कार्यान्वयन गर्ने, दिगो विकास लक्ष्य हासिल गर्ने विषयलाई ध्यानमा राखेर कार्यक्रम तय गरिने छ। अधुराअपुरा परियोजनाहरू सम्पन्न गर्ने कार्यलाई प्राथमिकतामा राखिएको छ। पूरा हुन नसक्ने या महत्व गुमाएका परियोजनाहरूको पुनरावलोकन गरी आवश्यक निर्णय गर्ने विषय समावेश छ। चालु आवमा व्यापारघाटा अझै बढेर गएको छ। विदेशी मुद्राको सञ्चिती ओरोलो लाग्दो क्रममा रहेको सन्दर्भमा त्यसलाई कार्यक्रमले सम्बोधन गर्नेछ। अन्तर्राष्ट्रियस्तरमा भएको पेट्रोलियम पदार्थको अत्यधिक मूल्यवृद्धिको मारमा नेपालसमेत परेको अवस्था छ। यसबाट अगाडि बढ्ने गरी स्पष्ट मार्गनिर्देशनसहितको नीति तथा कार्यक्रम र बजेट आउने सङ्केत अर्थमन्त्रीले शुक्रबार प्रतिनिधिसभाको बैठकमा गरेको सम्बोधनमा समेत केही सङ्केत गरेका थिए। उनले बजेटमा कृषि क्षेत्रलाई विशेष प्राथमिकतामा राख्ने सङ्केत गरेको सन्दर्भमा नीति तथा कार्यक्रमले पनि आत्मनिर्भर अर्थतन्त्र निर्माणमा मार्गप्रशस्त गर्ने विश्वास लिइएको छ। रासस"
धरानका मेयर हर्कराजले सम्हाले कार्यभार : भ्रष्टाचार नियन्त्रण र खानेपानीको व्यवस्थापन गर्ने प्रतिबद्धता,धरान : धरान उपमहानगरपालिकाका नवनिर्वाचित मेयर हर्कराज राई ( हर्क सम्पाङ) ले मंगलबार कार्यभार सम्हालेका छन्। आफ्ना समर्थकहरुको साथमा उपमहानगरपालिका प्रवेश गरेका राईलाई कर्मचारीले स्वागत गरेका थिए । मेयर राइलाई उपमेयर अइन्द्रबिक्रम बेघा लगायतले स्वागत गरेका हुन् । कार्यभार सम्हाल्दै राइले आफ्नो पहिलो प्राथामिकता धरान नगरपालिकामा हुने भ्रष्टाचार नियन्त्रण र धरानको दीर्घकालिन समस्याका रुपमा रहेको खानेपानी समस्या समाधान गर्ने प्रतिबद्धता जनाए। उनले चुनाव अगाडि गरेका सबै बाचा आफूले पूरा गर्ने बताए। राईले धरानको विकास र समृद्धि सबै मिलेर मात्र सम्भव हुने भन्दै आफ्नो कार्यकालमा सहयोग गर्न अनुरोध गरे।
"पार्टीले पत्याएन, मतदाताले जिताए","जनकपुरधाम : मधेस प्रदेशको राजधानीसमेत रहेको जनकपुरधाम उपमहानगरपालिकामा राजनीतिक दम देखाउने सबै दलको जोडबल हुन्छ। ठूला भनिएका र मधेस केन्द्रित दलको प्रतिष्ठाको लडाइँ यहीँ चल्छ। स्थानीय निर्वाचनमा पनि त्यस्तै भयो। तर, बाजीमारे स्वतन्त्र उम्मेदवार मनोज साहले। तर, उपमहानगर हाँक्ने उनको आँट भने यो पहिलो होइन। २०७४ सालको निर्वाचनमा पनि उनी उम्मेदवार बने। तर, पराजित बने। सो समय उनी कांग्रेसबाट उम्मेदवार थिए। राष्ट्रिय जनता पार्टी नेपालका उम्मेदवार लालकिशोर साहसँग त्यस समय पराजित भए। लालकिशोरले ११ हजार ६ सय ३८ मत बढी ल्याएर साहलाई चुनाव हराएका थिए। उनको जनकपुर उपमहानगरपालिकाको नेतृत्व गर्ने धित अझै मरेन। यसपटक पनि पार्टीलाई टिकट दिन मनाए। हार बेहोरेको चार वर्ष मेहनत गरेर जित्ने अवस्था रहेको पार्टीमा बुझाए। तर, राजनीतिक वातावरण फेरियो। गठबन्धनका कारण उनी मेयर पदमा उठ्ने अवस्था आएन। कांग्रेसको नगर कमिटी र जिल्ला कमिटीले समेत उम्मेदवारको रूपमा उनलाई सिफारिस गरेको थियो। तर, पाँच दलीय गठबन्धनले जसपालाई मेयर दिने निधो गयो। कांग्रेसले मेयरमा उम्मेदवारी दिन पाएन। कुनै जोडबलले नभ्याएपछि उनले ३४ वर्ष कांग्रेसमा गरेको योगदानलाई तिलाञ्जली दिए। पार्टीमा बिद्रोह गरे। राजीनाम दिए र स्वतन्त्र उम्मेदवार बने। अन्ततः नागरिकले पनि गठबन्धन उम्मेदवारभन्दा उनलाई नै मन पराए। घण्टाघर चुनाव चिह्नमा १३ हजार ४ सय ६५ मत दिएर विजयी गराए। उनका नजिकका प्रतिस्पर्धी उम्मेदवारभन्दा ३ हजार ९ सय ३३ मत बढी मत प्राप्त गरे। दोस्रो स्थानमा नेकपा एमालेका शिवशंकर साह हिराले ९ हजार ५ सय ३२ मत मात्रै पाएर उनलाई भेटाउन सकेनन्। तेस्रो स्थानमा पुगेका लोकतान्त्रिक समाजवादी पार्टीका उम्मेदवार मनोजकुमार चौधरीले ५ हजार ३ सय ६० मत मात्रै पाए। पाँच दलीय गठबन्धनका उम्मेदवार बनेका जसपाका निवर्तमान नगरप्रमुख लालकिशोर साह त यसपटक ५ हजार १ सय ९४ मतमा खुम्चन पुगे। उपप्रमुखमा गठबन्धनको तर्फबाट कांग्रेसका उम्मेदवार किशोरी साहलाई नागरिकले चुने। उनको १५ हजार ५ सय २५ मत आयो। निकटतम प्रतिस्पर्धी एमालेकी रुना झाले १० हजार ८ सय ८५ मत ल्याइन्। स्तन्त्र उम्मेदवार साहले निर्वाचनको क्रममा २१ बुँदे घोषणापत्र जारी गरेका थिए। जनकपुरको प्रमुख समस्या फोहोरमैला व्यवस्थापनदेखि लामखुट्टे नियन्त्रण र छाडा चौपायालगायतको व्यवस्थापन मुख्य योजनामा समेटियो। त्यसले नै नागरिकको मन जितेको थियो। मेयरमा साह निर्वाचित भएसँगै जनकपुरमा कांग्रेसका विद्रोही स्वतन्त्र उम्मेदवार जितेको इतिहास पुनरावृत्ति भएको छ। नेपाल राज्य नगरपालिका ऐन, २००९ बमोजिम तत्कालीन पञ्चायत सरकारले २०१७ जेठ १३ गते जनकपुरलाई नगरपालिका घोषणा गरेको थियो। सो बेला नगर प्रमुखभन्दा पनि चेयरमेन बनाउने चलन थियो। जनकपुर नगरपालिकाको पहिलो चेयरमेनमा श्यामसुन्दर शर्मा नियुक्त गरिएका थिए। तत्कालीन राजा महेन्द्रले २०१७ पुस २२ गते नेपालमा पञ्चायती व्यवस्था लागू गरे। त्यसपछि जनकपुर नगरपालिकाको नाम जनकपुर नगर पञ्चायत भयो। २०४६ सालको आन्दोलनपछि प्रजातन्त्र पुनर्बहाली हुँदा २०४७ जेठ २८ गते नगरपालिका ऐन, २०४७ लागू भयो। जनकपुरधाम आधिकारिक रूपा नगरपालिका बन्यो। २०४९ सालमा पहिलो पटक जनकपुर नगरपालिकाको निर्वाचन भएको थियो। सो बेला नगरप्रमुख पदका लागि नेपाली कांग्रेसभित्र दिगम्बर राय र वृषेशचन्द्र लाल आकांक्षी थिए। दिगम्बर रायले पार्टीबाट प्रमुखको टिकट पाएपछि वृषेशचन्द्र लालले विद्रोह गरे। उनी कांग्रेसको बागी बनेर प्रमुखमा उम्मेदवारी दिएका थिए। लालसँगै निवर्तमान नगरप्रमुख लालकिशोर साहले पनि कांग्रेसकै बागी भएर उपप्रमुख पदको उम्मेदवारी दिए। र, दुवैजना विजयी भएका थिए। पाँच वर्षपछि २०५४ सालमा भएको अर्को स्थानीय तहको निर्वाचनमा पनि कांग्रेसबाट विद्रोह गरेर स्वतन्त्र उम्मेदवारी दिएका बजरंजप्रसाद साह प्रमुखमा निर्वाचित भएका थिए। नेपालमा संघीयताको प्रवेशपछि २०७४ मा भएको स्थानीय निर्वाचनमा राजपा नेपालबाट लालकिशोर साह र उपप्रमुखमा रीताकुमारी मिश्र विजयी भएकी थिइन्।"
वीरगन्ज महानगरपालिकामा गठबन्धनबाट मेयरमा राजेशमान र उपमेयरमा आलम विजयी,वीरगन्ज : मधेस प्रदेशको एक मात्र महानगर वीरगन्ज महानगरपालिकाको मेयरमा सत्तागठबन्धनका साझा उम्मेदवार राजेशमान सिंह विजयी भएका छन् । महानगरका ३२ वटै वडाको मंगलबार बिहान सकिएको मतगणनाको अन्तिम परिणाम अनुसार मेयरमा गठबन्धनबाट जसपाका उम्मेदवार राजेशमान विजयी भएका हुन् । नेकपा एमालेका मेयरका उम्मेदवार एवं निवर्तमान मेयर विजय सरावगीलाई २२ हजार ५ सय ४४ मतको फराकिलो अन्तरले पराजित गर्दै राजेशमान मेयरमा निर्वाचित भएका हुन् । बैशाख ३० को मतदानमा महानगरमा कूल ९३ हजार ७ सय ८२ मत खसेको थियो । मेयरमा विजयी राजेशमानले ४६ हजार २ सय १५ मत पाउँदा एमालेका सरावगीले भने २३ हजार १ सय ७१ मत पाएका छन् । यसअघि २०७४ को निर्वाचनमा भने वीरगन्ज महानगरको मेयरमा तत्कलीन संघीय समाजवादी फोरम र हालको जसपाबाट उम्मेदवार बनेका विजय सरावगी निर्वाचित हुँदा तत्कालीन राजपाबाट उम्मेदवार बनेका राजेशमान १२ हजार १ सय ६५ मत का साथ तेस्रो स्थानमा सिमित भएका थिए । महानगरको उपमेयरमा पनि गठबन्धनकै साझा उम्मेदवार इम्तियाज आलम विजयी भएका छन् । निकटतम प्रतिद्वन्द्वी लोसपाका उम्मेदवार पुरुषोत्तमलाल झालाई तेब्बरभन्दा बढी मत अन्तरले पराजित गर्दै गठबन्धनबाट कांग्रेसका उम्मेदवार आलम उपमेयरमा निर्वाचित भएका हुन् ।
भरतपुर महानगरको मेयरमा रेणु दाहाल र उपमेयरमा चित्रसेन अधिकारी निर्वाचित,"चितवन : चितवनको भरतपुर महानगरपालिकाको मेयरमा रेणु दाहाल दोस्रो कार्यकालका लागि निर्वाचित भएकी छन्। सत्ता गठबन्धनबाट मेयरको उम्मेदवार बनेकी नेकपा माओवादी केन्द्रकी दाहालले एमाले नेता विजय सुवेदीलाई पराजित गर्दै विजयी भएकी हुन्। यसैगरी सत्ता गठबन्धनबाट उपमेयरको उम्मेदवार नेपाली कांग्रेसका चित्रसेन अधिकारी विजयी भएका छन् । उनका प्रतिस्पर्धी राप्रपाकी हिमला गुरुङले पराजित गरेका हुन्। निर्वाचन अधिकृतको कार्यालयले आधिकारिक मत परिणाम केहि सयमा सार्वजनिक गर्ने तयारी गरेको छ। भरतपुरमा १७ वडा कांग्रेस, ५ वडामा एमाले, ३ वडामा माओवादी केन्द्र, ३ वडामा एकीकृत समाजवादी र १ वडामा स्वतन्त्रले जितेको छ। कांग्रेसले टिकट नदिएपछि वागि उठेका उम्मेदवार निर्वाचित भएका हुन्। रेणु दाहाल २०७४ को स्थानीय तह निर्वाचनमा पनि नेकपा एमालेका उम्मेदवार देवी ज्ञवालीलाई हराउँदै मेयर चुनिएकी थिइन् ।"
"५० द्रष्टा सम्मानित, ५० अगुवा घोषित","काठमाडौं : अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजिनरी) लाई विशेष सम्मान गरेको छ। सोमबार राजधानीमा आयोजना गरेको विशेष समारोहमा नेटवर्कले विभिन्न क्षेत्रका ५० अगुवा (पायोनियर) को घोषणासमेत गर्यो। त्यस क्रममा ५० द्रष्टाका नेपालप्रतिका दृष्टिकोण समेटिएको पुस्तक माई भिजन फर नेपाल सार्वजनिक पनि गरिएको छ। अंग्रेजी साप्ताहिक अन्नपूर्ण एक्सप्रेसका हरेक अंकमा ती सामग्री एक वर्षसम्म प्रकाशन भएका थिए। नेपाल खत्तम छ। यहाँ के बस्नु ? यस्तो किसिमको सोचले ग्रस्त भएको अवस्थामा अन्नपूर्ण मिडिया नेटवर्कले विविध क्षेत्रका नेतृत्वदायी व्यक्तित्वहरूलाई खोजेर सम्मान गर्नु प्रशंसनीय कार्य रहेको पूर्वप्रधानन्यायाधीश कल्याण श्रेष्ठले कार्यक्रममा बताए। असल नेतृत्वको खोजी गर्ने कामको थालनी भएको उनले उल्लेख गरे। हामी केही होइन। अनर्थ छौं। व्यर्थ छौं भन्ने लाग्छ। यस्तो सामाजिक मनोविज्ञानले घर गरिरहेको परिस्थितिमा यहाँहरूले सिर्जनात्मक र व्यवस्थापक कौसल भर्ने काम गर्नुभएको छ, पूर्वप्रधानन्यायाधीश श्रेष्ठले थपे। घरभित्रको आफ्नो महत्त्वको पहिचान गर्न नसकेर हामी भड्किरहेका छौं, उनी भन्छन्, यसको खोजबिन गर्ने कार्य अन्नपूर्ण नेटवर्कले गर्यो। साहित्य, कला, वाणिज्य, बैंकिङलगायत क्षेत्रमा देशप्रेमी नेपालीहरूले आफ्नो ठाउँबाट नेतृत्व प्रदान गरिरहेकोमा उनले खुसी व्यक्त गरे। राजनीतिक क्षेत्रले जस्तो नेतृत्व प्रदान गर्नुपर्ने थियो तर त्यो गर्न नसकेकोमा उनको गुनासो थियो। कार्यक्रममा बोल्दै माइती नेपालकी अध्यक्ष तथा पूर्वप्रदेश प्रमुख अनुराधा कोइरालाले बालबालिका तथा महिलाको बेचबिखन र तस्करी रोक्न सबै सरोकारवाला गम्भीर भएर लाग्नुपर्ने बताइन्। भनिन्, मानव बेचबिखन तथा तस्करी एक दिन अवश्य अन्त्य हुनेछ। म वचन दिन्छु, हाम्रो समाज बालबालिका तथा महिलामैत्री बन्ने छ। सबै द्रष्टाको तर्फबाट बोल्दै उनले थपिन्, अन्नपूर्ण टिमले हामीले जेजे भिजन देखेका छौं। त्यो खोजेर बाहिर ल्याइदिनुभयो। उहाँहरूले गरेको विश्वासलाई हामीले पूरा गर्नुपर्छ। अर्का वक्ता कृषिविज्ञ मदन राईले कृषि उत्पादन बढाउन तथा स्वस्थ रहनका लागि हलिगोठालो बन्नुपर्ने बताए। कार्यक्रमलाई सम्बोधन गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले अन्नपूर्ण मिडिया नेटवर्कले देशमा उठेका हरेक समस्याहरूको निकास खोज्न पहल गर्दै आएको बताए। राष्ट्रिय निर्माणमा योग्दान पुर्याउने व्यक्तित्वको खोजी गर्दै समाजमा स्थापित गर्न नेटवर्क लागि परेको उनको भनाइ थियो। राष्ट्र निर्माणमा योगदान गर्नेहरूको न कहीँ मूल्यांकन हुन्छ, न कहीँ चर्चा, त्यसैले हामी जिम्मेवार संस्था बनेका हौं। नेपालका भिजेनरी तथा पायोनियरको खोजीको अभियान सुरु गरेका हौं, उनले भने, हामीले धेरै मेहनत र अनुसन्धान गरेर ४ सय मध्येबाट ५० जनालाई भिजेनरीको रूपमा र ५० जनालाई पायोनियरको रूपमा छनौट गरेका छौं।अन्नपूर्ण मिडिया नेटवर्क राष्ट्रिय अखण्डता र राष्ट्रियताप्रति कटिबद्ध रहेको क्याप्टेन थापाको भनाइ थियो। प्राकृतिक तथा भावनात्मक रूपमा हामी धेरै धनी छौं। तर, बाध्यात्मक अवस्थाले फेरि पनि गरिब छौं। विश्वका अन्य देशका नागरिकको जीवन स्तरभन्दा तल हामी बाँचिरहेका छौं, उनले भने। हजारौं नागरिकहरूको बलिदानपछि देशमा नयाँ व्यवस्था आए पनि नागरिकहरू सजिलै बाँच्न सक्ने अवस्थाको सिर्जना नहुनु दुःखद् रहेको उनको भनाइ थियो। दिनहुँ हजारौं युवालाई जहाज चढाएर ४०४२ डिग्रीको तातो घाममा बेल्चा चलाउन खाडीमुलुकमा पठाइरहेका छौं। हामीले चाहेको यस्तै राजनीति हो ?, उनले प्रश्न गर्दै भने, देशलाई राजनीतिले सिध्याएको छ। साहसी, मेहनती र इमान्दार नेपालीहरूले देशलाई माया गरेर बचाइरहेको उनले उल्लेख गरे। कार्यक्रममा अन्नपूर्ण मिडिया नेटवर्कका सीईओ सनत न्यौपानेले आफूहरू मिडियामा नयाँ प्रयोग गरिरहेको बताए। धेरै अनुसन्धान, सिफारिस र सम्पादकीय टिमको छलफलबाट भिजनेरी र पायोनियर व्यक्तित्वहरूको छनोट गरेको कार्यक्रममा जानकारी गराए। नेटवर्कका निर्देशक सचन थापाले आउँदा दिनमा द अन्नपूर्ण एक्सपे्रसलाई अझै खोजमूलक तथा नयाँ डिजाइनमा पाठक सामु पुर्याउने विश्वास दिलाए। द अन्नपूर्ण एक्सपे्रसले समाज रूपान्तरणको अभियान निरन्तर अघि बढाइरहेको छ, कार्यक्रममा एक्सपे्रसका प्रधान सम्पादक विश्वास बरालले भने। समाजमा राम्रो काम गर्ने व्यक्तित्वहरूको खोजी गरेर प्रेरणा प्रदान गरिरहेको उनले बताए। अन्नपूर्ण मिडिया नेटवर्कअन्तर्गत अन्नपूर्ण एक्सप्रेसले देशका ५० द्रष्टा (भिजनरी) लाई विशेष सम्मान गरेको छ। नेटवर्कले सोमबार राजधानीमा आयोजना गरेको विशेष समारोहमा विभिन्न क्षेत्रका ५० अगुवा (पायोनियर) को घोषणासमेत गरिएको छ। आयुषी केसी, अभया सुब्बा, अमर न्यौपाने, अम्बिका श्रेष्ठ, अनिल केशरी शाह, अनुराधा कोइराला, विमला बिक,बिपिन अधिकारी, वीरेन्द्रबहादुर बस्नेत, विश्व पौडेल, बोनिता शर्मा, क्या रामेश्वर थापा, सिके लाल, डा अनुप बास्तोला, डा भगवान कोइराला, डा ल्हामो याङचेन शेर्पा, डा सन्दुक रुइत, ग्रेटा राणा, हरि शर्मा, हिमा विष्ट, जगन्नाथ लामिछाने, जुजुकाजी महर्जन, खगेन्द्र लामिछाने, मीनबहादुर भाम, मिरा राई, मोेहना अन्सारी, निखिल उप्रेती, निकिता आचार्य, निलम पौडेल, निश्चल बस्नेत, निश्चलनाथ पाण्डे, ओन्सरी घर्तीमगर, प्रदीप परियार, प्रमोद ढकाल, रामशरण महत, रोजाकिरण बासुकला, रुबिना क्षेत्री, साबित्रा भण्डारी, समा थापा, सम्पदा मल्ल, शान्ता नेपाली, श्रृंखला खतिवडा, शिक्षित भट्ट, सुजिव शाक्य, सुष्मा राजभण्डारी, स्वामी आनन्द अरुण, टिष्टा प्रसाईं जोशी र विजय लामा । अनुपमा खुञ्जेली, अनुराधा कोइराला, अशेष मल्ल, बाबुराम भट्टराई, बैकुण्ठ मानन्धर, बालकृष्ण जोशी, बसन्तराज मिश्र, भैरव रिसाल, भरत पोखरेल, भिन्दा स्वारी शाह, भुवन चन्द, विनोद चौधरी, डा विष्णुमाया परियार, बुद्ध नारायण श्रेष्ठ, क्या सिद्धार्थ गुरुङ, देवेन्द्रराज पाण्डे, डा भगवान कोइराला, डा कुमुद धिताल, डा रामकण्ठ माकजु, डा सन्दुक रुइत, दुर्गा बराल, गगन प्रधान, घनश्याम गुरुङ, ह्यारी भण्डारी, हिमालयशमशेर जबरा, झमक घिमिरे, कान्छा शेर्पा, किरण मानन्धर, कुलमान घिसिङ, मदन राई, महावीर पुन, महेश आचार्य, मल्लिका शाक्य, मन्जुश्री थापा, मीनबहादुर गुरुङ, मुकेश चालिसे, नीर शाह, पवन गोल्यान, रविन्द्र पुरी, रामदयाल राकेश, रामकुमार पाण्डे, रमेश शेर्पा, आरपी प्रधान, श्याम गोयन्का, सुरेशराज शर्मा, तुल्सी घिमिरे, उदयराज खनाल, उपेन्द्र महतो, उषा नेपाल र उत्तम सञ्जेल छन्।"
"त्रियुगाको विवाद टुङ्गियो, आज मतगणना कार्य हुने","उदयपुर : उदयपुरको त्रियुगा नगरपालिका १२ मा मतगणना हुने भएको छ। १२ दिनदेखि स्थगित निर्वाचन प्रक्रियालाई निर्वाचन आयोगले मतगगणना कार्य सुचारु गर्ने गरी निर्णय गरेको हो। आयोगको सोमबार बसेको बैठकले झरेको मतलाई सदर गर्दै गणना गर्ने निर्णय गरेको हो। आयोगको यो निर्णयसँगै पुनःनिर्वाचनका प्रक्रिया निष्कृय भएका छन्। मुख्य निर्वाचन अधिकृत उत्तम सिलुवालका अनुसार केहि बेरभित्रै गणना कार्य प्रारम्भ हने छ। उनले भने, हामी गणनाको तयारीको अन्तिम गृहकार्यमा जुटेका छौं, मौसमले केहि अवरोध गरेको छ, तर पनि सुचारु गर्छौं। ' उनले सोमबार बेलुका मात्र आयोगको पत्र आएकाले तयारीका लागि केही समय लागेको बताए। आयोगको पत्र मंगलबार बिहान मात्र सार्वजानिक भएको हो। असार ३० गते अन्तिम समयमा विवाद उत्पन्न भएपछि निर्वाचन प्रक्रिया स्थगित भएको थियो। स्थगित प्रक्रियालाई पुनःमतदान कि गणना भन्ने विषयमा दलहरु विभाजित भएका थिए। समयमा आयोगले निर्णय दिन नसक्दा मतगणना र पुनःमतदानका पक्षमा उच्च अदालतमा फरकफरक रिट दायर भएका थिए। बैशाख ३० वडा नं १२ को जनप्रेमी आधारभूत विद्यालयमा मतदान प्रक्रिया जारी रहँदा अकास्मात ४:३० बजे मतदान गर्ने विषयमा विवाद सिर्जना भएपछि मतदान कार्य स्थगित भएको थियो। भारी बर्षातका कारण मतपत्र र मतपेटिका सुरक्षित गर्नेक्रममा मत खसाल्न लाईनमा लागेका केही मतदाताले मत लगाउन नपाएपछि विवाद सिर्जना भएको हो। उक्त वडामा ३ हजार १९२ मतदाता रहेका छन् त्यसमध्ये १ हजार ७१५ मत खसेको छ। ५३ दशमलव ७२ प्रतिशत मत अर्थात आधाभन्दा बढी मत खसिसकेकाले त्यसैले आधार मानेर गणना गर्नुपर्ने स्थानीयको भनाई छ। ६० हजार ६५७ मत रहेको त्रियुगा नगरपालिकामा ४० हजार १७३ मत खसेको छ।"
"पोखरा महानगर निर्वाचन : प्रमुखमा आचार्यलाई ५ हजार २८६ मतको अग्रता, जीत सुनिश्चित","पोखरा : स्थानीय तह सदस्य निर्वाचन२०७९ अन्तर्गत पोखरा महानगरपालिकाको मतगणना अन्तिम चरणमा पुगेको छ। गत वैशाख ३१ गतेदेखि सुरु भएको गणनामा खसेको कूल एक लाख ४३ हजार २२६ मतमध्येमा मंगलबार बिहानसम्म एक लाख ३८ हजार २११ मतगणना सकिएको छ। अब पाँच हजार १५ मतगणना बाँकी छँदा सत्ता गठबन्धनबाट प्रमुखका साझा उम्मेदवार नेकपा (एकीकृत समाजवादी)का धनराज आचार्यले पाँच हजार २८६ मतको अग्रता बनाएका छन्। उनले गणना बाँकी रहेको मतभन्दा बढीको अग्रता बनाएपछि समर्थकहरूले विजयी खुसीयाली मनाउँदै विजयी जुलुसको तयारी गरेका छन्। हालसम्म प्रमुखका उम्मेदवार आचार्यले ५६ हजार ४७१ मत प्राप्त गरेकामा उनका निकटतम् प्रत्यासी नेकपा (एमाले)का कृष्णबहादुर थापाले ५१ हजार १८५ मत ल्याएका छन्। यसैगरी उपप्रमुखमा एमालेका उम्मेदवार मञ्जुदेवी गुरुङले सत्ता गठबन्धनका उम्मेदवारलाई चार हजार ३५ मतान्तरले पछाडि पारेका छन्। गुरुङ ५८ हजार ५८२ मतसहित विजय नजिक पुग्दा गठबन्धनका साझा उम्मेदवार नेपाली कांग्रेसका कोपिला रानाभाटले ५४ हजार ५४७ मत ल्याएका छन्। पोखरा महानगरपालिका वडा नं २२, ३२ र ३३ को आंशिक मतगणना गर्न बाँकी रहेको मुख्य निर्वाचन अधिकृतको कार्यालयले जनाएको छ। रासस"
फेरि बढ्यो सार्वजनिक सवारी साधनको भाडा (भाडा दरसहित),काठमाडौं : सरकारले सार्वजनिक सवारी साधनको भाडा बढाएको छ। अन्तर प्रदेशमा सञ्चालित सार्वजनिक सवारीमा भाडा बढेको यातायात व्यवस्था विभागले जनाएको छ। विभागले मंगलबारबाट लागू हुनेगरी भाडा वृद्धि गरीएको जनाएको छ। विभागले सूचना जारी गर्दै पेट्रोलियम पदार्थको मूल्य बढेसँगै स्वचालित प्रणालीअनुसार भाडा वृद्धि भएको जनाएको छ। यात्रुवाहक सवारी साधनमा २ दशमलव १ प्रतिशतले भाडा बढेको हो।
अमेरिकी राजदूत बेरीद्वारा मुस्ताङको झोङ गोम्पा पुननिर्माण उद्घाटन,"जोमसोम : नेपालका लागि अेमरिकी राजदूत र्यान्डी डब्लू बेरीले मुस्ताङको वारागुङ मुक्तिक्षेत्र२ को ऐतिहाँसिक झोङ छोदे गोम्पा पुननिर्माणको सोमबार एक समारोहकाबीच उद्घाटन गरेका छन्। २०७२ सालको महाभूकम्पले क्षति तुल्याएको १३ औं शताब्दी पुरानो झोङ छोदे शेडुप छोपेल लिङ गुम्पा ३ वर्षपछि अमेरिकी तथा स्थानीय साझेदारी लगानीमा जीर्णोद्धार तथा पुननिर्माण सम्पन्न भएको हो। गोम्पा जीर्णोद्धार तथा पुननिर्माण समापन उद्घाटन तथा अन्य कार्यक्रमसहित सोमबार तारा एअरको चार्टर उडानमार्फत काठमाडौंबाट सिधै मुस्ताङ आईपुगेका बेरीले पहिलो पर्यटकीय गाउँ मार्फाको अवलोकन र त्यसपछि वारागुङ२ को झोङ पुगेर गोम्पा उद्घाटन गरेका हुन्। अमेरिकी राजदूत बेरीसहित युएसआईडी नेपाल डिटेक्टर सेपिडे केभिन्साङ, दुतावासका प्रेस तथा सांस्कृतिक विभाग प्रमुख ग्यारेट विल्करसन, दुतावासका सांस्कृतिक विभागका धुब्र शाहलगायत ७ सदस्यीय टोली एकसाताका लागि मुस्ताङ आईपुगेको हो। भूकम्पले जीर्ण बनेको झोङ छोदे गोम्पा जिर्णोद्धार तथा पूननिर्माणको उद्घाटनका लागि झोङ गाउँमा पुगेका राजदूत बेरीसहितको टोलीलाई गुम्पाका मुख्य लामा सोनाम, गोम्पा व्यवस्थापन समिति, स्थानीय तहका जनप्रतिनिधि र महिला समूहको टोलीले स्वागत गरेको थियो। स्थानीय सांस्कृतिक भेषभुषाको पहिरनमा सजिएका स्थानीयले स्थानीय भाषको गीत गाउँदै गोम्पा स्थल पुर्याएका थिए। स्थानीय महिलाहरुले सांस्कृतिक प्रचलन अनुसार स्वागतका लागि क्याल्साङ गरेका थिए। अेमरिकी राजदूत बेरीको स्वागतपछि गुम्पा जीर्णोद्धार तथा पुननिर्माणलगायतको जिम्मा लिएको हेरिटेज एण्ड ईन्भाईरोमेन्ट कन्जर्भेसन फाउन्डेसन नेपालका मेम्बर सेक्रेटरी शेखर डंगोलले गुम्पा जीर्णोद्धार तथा पुननिर्माणमा भए गरेका प्रगतीको बारेमा अवलोकन तथा जानकारी गराएका थिए। पुननिर्मित झोङ छोदे गोम्पाको अवलोकन तथा जानकारी लिएपछि राजदूत बेरीले लगत्तै पूननिर्माण गरिएको झोङ छोदे गुम्बाको उद्घाटन गरेका थिए। गोम्पा उद्घाटन गर्दै नेपालका लागि अेमरिकी राजदूत बेरीले नेपालअमेरिका सम्बन्ध ७५ औं वर्ष पूरा भएको र यसप्रकारका ससाना कामहरुले सम्बन्धलाई अझै बलियो बनाउँदै लैजाने विश्वाश व्यक्त गरे।"
यस्तो छ सरकारको नीति तथा कार्यक्रम(पूर्ण पाठसहित),"काठमाडौं : राष्ट्रपति विद्यादेवी भण्डारीले सरकारको नीति तथा कार्यक्रम प्रस्तुत गरेकी छिन्। संसदको संयुक्त बैठकमा राष्ट्रपती भण्डारीले अगामि आर्थिक वर्षको नीति तथा कार्यक्रम पेश गरेकी हुन्। सरकारले नीति तथा कार्यक्रममार्फत सडक पूर्वाधारलाई जोड दिएको छ। यस्तै सामाजिक सुरक्षा कार्यक्रमलाई पनि प्राथमिकता दिएको छ। नीति तथा कार्यक्रममार्फत दिवा खाजा कार्यक्रम कक्षा ८ सम्म कार्यान्वयनमा लगिने विषय समेटिएको छ। उच्च शिक्षामा विद्यार्थी भर्ना वृद्धि गर्न प्रोत्साहनमुलक कृयाकलाप गरीने सरकारको योजना छ। विश्वविद्यालयको पाठ्यक्रमलाई अनुसन्धानमुलक बनाइने विषय समेटिएको छ। विदेशी विद्यार्थीलाई नेपालका विश्वविद्यालयमा आकर्षीत गर्ने नीति अवलम्बन गर्ने सरकारको योजना छ। सरकारले नेपाली उत्पादन तथा उपभोग अभिवृद्धि अभियान दशक घोषणा गरेको छ। संघीय संसदमा राष्ट्रपति भण्डारीले सरकारको नीति तथा कार्यक्रम प्रस्तुत गर्दै नेपाली उद्योग नेपालमै रोजगार, आफ्ना उद्योग आफ्नै व्यापार भन्ने नाराका साथ नेपाली उत्पादन तथा उपभोग अभिवृद्धि अभियान दशक प्रारम्भ गरिने बताइन् । काठमाडौं उपत्यकाको सडकलाई पैदलयात्रीमैत्री बनाइने भएको छ। नीति तथा कार्यक्रममा काठमाडौं उपत्यकामा रहेका सडकलाई पैदलयात्री मैत्री बनाउन फुटपात विस्तार गरीने उल्लेख छ। यस्तै सरकारले एक घर एक धाराको नीति अघि सारेको छ। संघीय संसदमा राष्ट्रपति भण्डारीले सरकारको नीति तथा कार्यक्रम प्रस्तुत गर्दै फोहोर पानी प्रषोधन केन्द्र स्थापना गरिने बताइन्। हेर्नुहोस नीति तथा कार्यक्रम"
गाँजासहित एकजना पक्राउ,सन्धिखर्क :अर्घाखाँचीको पाणिनि गाउँपालिकामा चार केजी गाँजासहित एकजना पक्राउ परेका छन् । पाणिनि ४ देउरालीबाट बुटबलतर्फ लैजादै गरेको चार केजी सुकेको गाँजासहित गुल्मी मदाने गाउँपालिका १ अग्लुंगका २९ वर्षीय सन्तोष चन्दलाई पक्राउ गरिएको जिल्ला प्रहरी कार्यालय अर्घाखाँचीका प्रहरी नायव उपरीक्षक अमर बहादुर थापाले बताए । घटनाबारे थप अनुसन्धान भइरहेको प्रहरीको भनाइ छ ।
मूल्यवृद्धिको विरोधमा अनेरास्ववियु र युवा संघद्वारा रसुवामा प्रदर्शन,"रसुवा : वर्तमान सरकारले पेट्रोलियम पदार्थमा मूल्यवृद्धि गरेको विरोधमा नेकपा एमाले निकट अनेरास्ववियु र राष्ट्रिय युवा संघले रसुवामा प्रदर्शन गरेको छ। पेट्रोलियम पदार्थ, खाद्यान्नलगायत अतिआवश्यक वस्तुमा मूल्यवृद्धि भएको विरोधमा प्रदर्शन गरेको हो। जिल्ला सदरमुकाम धुन्चेमा भएको प्रदर्शनमा प्रदर्शनकारीले अति बढ्यो महंगी बाच्नलाई गाह्रो भो, पेट्रोलियम पदार्थमा गरिएको मूल्यवृद्धि फिर्ता गर लगायतका नारा लेखिएका प्लेकार्ड बोकेका थिए। प्रदर्शनमा राष्ट्रिय युवा संघ नेपालका केन्द्रीय सदस्य सञ्जन लामा, संघकै केन्द्रीय सदस्य दिपक लामा, रोसन तामाङ, एमालेको जिल्ला कमिटी सदस्य रामकुमार न्यौपानेलगायतको सहभागिता रहेको थियो। नेपाल आयल निगमले गएको आइतबार राति १२ बजेदेखि लागू हुने गरी पेट्रोलियम पदार्थको मूल्य बढाएको थियो। निगमले पेट्रोल, डिजेल, मट्टितेल र हवाई इन्धन (आन्तिरिक) मा प्रतिलिटर १० रुपैयाँ र खाना पकाउने एलपी ग्यासमा प्रतिसिलिन्डर २ सय रुपैयाँ बढाएको छ।"
सेन्ट लरेन्स कलेजका थप एक शिक्षक पक्राउ,"काठमाडौं : यौन द्रुव्यवहारको आरोपमा सेन्ट लरेन्स कलेजका थप एक शिक्षक पक्राउ परेका छन्। पक्राउन पर्नेमा सोही कलेजका अर्का शिक्षक राजनकुमार पौडेल रहेका छन्। काठमाडौंको चावहिलस्थित सेन्ट लरेन्स कलेजका संयोजक जर्नादन अधिकारी विद्यार्थीलाई यौन द्रुव्यवहार गरेको आरोपमा यसअघि नै पक्राउ परेका थिए। काभ्रेको भुल्लु गाउँपालिका स्थायी घर भएका अधिकारी सेन्ट लरेन्स कलेजमा समाजिक विषय अध्यायपन गराउँछन्। मंगलबार गौशाला प्रहरी बृत अगाडि उक्त कलेजका कक्षा ११ र १२ मा अध्ययन गर्ने विद्यार्थीले प्रर्दशन गरेका थिए। प्रहरी वृत गौशालाका अनुसार उनीहरुविरुद्ध कक्षा ११ मा पढ्ने तीन जना विद्यार्थीले उजुरी दिएका छन्। अन्य दुई जनाले पनि आफूहरुमाथि द्रुव्यवहार भएको बताएका छन्। पीडित विद्यार्थीले अभिभावकलाई घटनाको बारे बताएपछि मंगलबार उक्त घटना सार्वजनिक भएको हो। पीडितका अनुसार शिक्षकले अनैतिकरुपमा छुने, आफ्नो घरमा बस्न भनेको मान्न र यौन सम्बन्धको लागि प्रस्तावसमेत राख्ने गरेका थिए। पीडित युवतीको सहयोगमा सोही कलेजका विद्यार्थीहरुले दिनभर प्रहरी बृत गौशालामा प्रदशन गरेका थिए। आन्दोलनरत विद्यार्थीका अनुसार ती शिक्षकले विभिन्न छात्राहरुसँग द्रुव्यवहार गर्दै आएका थिए। कलेजका अर्का महिला कर्मचारीलाई पनि द्रुव्यवहार गरेको खुलेको छ। उनीहरुका अनुसार शिक्षकहरुले यौन द्रुव्यवहार गर्ने र कसैलाई भनिस भने रेष्टिकेट गरिदिन्छु भन्दै धम्काउने गरेको उजुरीमा उल्लेख छ।"
चुनावमा अप्रत्यासित नतिजा आएपछि माओवादीका दुई नेताले दिए राजीनामा,उदयपुर : गठबन्धन हुँदापनि अप्रत्यासित नतिजा आएपछि उदयपुरको बेलका नगरपालिकामा नेकपा माओवादी केन्द्रका दुई पदाधिकारीले पदबाट राजीनामा दिएका छन्। भागबण्डामा परेको उपमेयरलगायत वडा र सदस्यमा पार्टीलाई पहिलो बनाउन नसकेको भन्दै नगर कमिटी सचिव भरत घिमिरे र प्रवक्ता ललित राईले मंगलबार राजीनामा दिएका हुन्। दुबैले संयुक्त एक विज्ञप्ति जारी गर्दै नैतिकताको आधारमा आफूहरूले पद छोडेको बताएका छन्। घिमिरेको गृहवडा ९ र राईको गृहवडा ४ मा माओवादी केन्द्रका कुनै पनि उम्मेदवारले जित्न सकेनन्। वडा नम्बर ४ नै घर भएका माओवादी नगर कमिटी अध्यक्ष मनोज तामाङले उपमेयरमा हारेका छन्। विज्ञप्तिमा पदबाट राजीनामा दिएपनि नगर पार्टीको काम र संगठनमा भने कृयाशिल रहने बताएका छन्। सचिव र प्रवक्ताको राजीनामाले नगर कमिटी अध्यक्ष तथा उपमेयरका उमेदवार तामाङमाथि समेत दवाब बढेको छ। बेलकामा माओवादीले गठबन्धन भएर पनि वडानं ७ र ८ मात्र जित निकालेको छ। कांग्रेससंग गठबन्धन गरेको माओवादीले मेयरमा कांग्रेसका अशोक कार्की र उपपमेयरमा आफ्ना उमेदवार मनोज तामाङ्गलाई चुनावी मैदानमा उतारेको थियो। उपमेयरमा माओवादीका उम्मेदवार तामाङलाई ७८१ मतको अन्तरले एमालेकी जिरा राईले पराजित गरेकी थिईन्। त्यसैगरी मेयरमा कांग्रेसका कार्कीले एमालेका दुर्गा थापालाई ३ हजार १४० मतको अन्तरले पराजित गरेका थिए।
१२ पालिकाको अन्तिम मतपरिणाम आउन बाँकी,"काठमाडौं : स्थानीय तह सदस्य निर्वाचन सम्पन्न भएको ११ दिन भइसक्दा अझै १२ पालिकाको अन्तिम मतपरिणाम आउन बाँकी छ। निर्वाचन आयोगका अनुसार हालसम्म ४६० गाउँपालिकाका र २७९ नगरपालिकाको अन्तिम नतिजा सार्वजनिक भइसकेको छ। छ मध्ये तीन महानगरपालिकाको मतगणना सम्पन्न भइसकेको छ। विराटनगर, भरतपुर र वीरगन्ज महानगरको मतपरिणाम सार्वजनिक भइसकेको छ। विराटनगरमा नागेश कोइराला, भरतपुरमा रेनु दाहाल र वीरगन्ज महानगरमा राजेशमान सिंह विजयी भएका छन्। काठमाडौँ, पोखरा र ललितपुर महानगर, तुलसीपुर उपमहानगरपालिका, उदयपुरको कटारी र त्रियुगा नगरपालिका, रौतहटको गढीमाई, गरुडा र फतुवा विजयपुर नगरपालिका, रुपन्देहीको तिलोत्तमा नगरपालिका, कपिलवस्तुको महाराजगन्ज नगरपालिका, बाजुराको बूढीगंगा गाउँपालिकालगायत केही नगरपालिकामा मतगणना जारी रहेको आयोगले जनाएको छ। काठमाडौँ महानगरमा स्वतन्त्र उम्मेदवार बालेन्द्र साह, ललितपुरमा कांग्रेसका चिरिबाबु महर्जन, पोखरामा नेकपा (एकीकृत समाजवादी)का धनराज आचार्य र तुलसीपुर उपमहानगरपालिकामा नेकपा (एमाले)का टिकाराम खड्का अगाडि छन्। नतिजा सार्वजनिक भएकामध्ये ३२२ पालिकाको प्रमुखमा नेपाली कांग्रेस विजयी भएको छ। कांग्रेसले १८८ गाउँपालिको अध्यक्ष र १३४ नगरको प्रमुखमा जित हासिल गरेको छ। एमालेले १२३ गाउँपालिका अध्यक्ष र ७९ नगरप्रमुख गरी २०२ पालिका प्रमुख जितेको छ। यसैगरी नेकपा (माओवादी केन्द्र) २५ नगरप्रमुख र ९६ गाउँपालिका अध्यक्षसहित १२१ पालिकामा विजयी भएको छ। एकीकृत समाजवादीले ११ र अन्य दल तथा स्वतन्त्र उम्मेदवार ३० नगरमा विजयी भएको आयोगले जनाएको छ। जनता समाजवादी पार्टीले २१ नगरप्रमुख तथा साना दल र स्वन्तन्त्र उम्मेदवारले ३२ गाउँपालिका अध्यक्ष जितेका छन्। कांग्रेसले १०६ उपप्रमुख र १९० उपाध्यक्ष, एमालेले १०६ उपप्रमुख र १२६ उपाध्यक्ष, माओवादीले ३३ उपप्रमुख र ९५ उपाध्यक्ष, जसपाले उपप्रमुख ११ र १९ उपाध्यक्ष तथा अन्य दलले २३ उपप्रमुख र ३० उपाध्यक्ष जितेका छन्। कांग्रेस सबैभन्दा बढी दुई हजार ६३२ वडामा विजयी भएको छ। एमाले दुई हजार ११२, माओवादी एक हजार ४९, जसपा २९१ र अन्य दल तथा स्वतन्त्र ५८५ वडामा विजयी भएका आयोगको तथ्यांक छ। रासस"
प्रतिनिधि सभाको बैठक स्थगित,काठमाडौं : प्रतिनिधि सभाको बैठक स्थगित भएको छ। आज बसेको पहिलो बैठकले राष्ट्रपति विद्यादेवी भण्डारीले सरकारको नीति तथा कार्यक्रम गरे पश्चात दोस्रो बैठकमा नियमति कार्यगरी केही समयमै जेठ १२ गते बिहीबार विहान ११ बजे बस्ने गरी बैठक स्थगित भएको हो।
बाघको आक्रमणमा परि एक महिलाको मृत्यु,गुलरिया : बाख्रा चराउन गएकी महिलाको पाटेबाघको आक्रमणमा परि मृत्यु भएको छ। बर्दियाको खाताजैविक मार्गमा अवस्थित जन जागृती सामुदायिक वन मधुवन २ मा बाख्रा चराउने क्रममा मधुवन कोठियागाउँ निवासी ४७ वर्षिया कौशिला पालको मृत्यु भएको हो। ४७ वर्षिया पालको बाख्रा चराउने क्रममा मंगलबार बेलुकी पाटेबाघको आक्रमणमा परि मृत्यु भएको डिभिजन वन कार्यालय बर्दियाका प्रमुख प्रविण विडारीले जानकारी दिए। घटनास्थलमा सुरक्षाकर्मीलगायत बनको टोली पुगेर मुचुल्का गरी शव पोष्टमार्टमको तयारी गरेको बताए।
पाण्डेविरुद्ध कुन कसुरमा जाहेरी दिइएको थियो ?,"काठमाडौं : सौन्दर्य प्रतियोगिताको नाममा किशोरीलाई बलात्कार गरेको आरोपमा पक्राउ परेका मनोज पाण्डेलाई ५ दिन थुनामा राख्ने आदेश दिएको छ। गत शनिबार स्वयम्भुबाट प्रक्राउ परेका पाण्डेलाई जिल्ला अदालत काठमाडौंले सोमबार अनुसन्धानका लागि ५ दिन थुनामा राख्न म्याद थप गरेको हो। जिल्ला प्रहरी परिसर काठमाडौंमा पीडित युवतीले पाण्डेविरुद्ध सोमबार मानव बेचबिखन तथा ओसारपसार (नियन्त्रण) ऐन २०६४ अनुसारको कसुरमा जाहेरी दिएकी हुन्। सोमबार नै जिल्ला अदालत काठमाडौंमा पीडित युवतीको बयान प्रमाणित गराएपछि जाहेरी दर्ता गरिएको जिल्ला प्रहरी परिसरका प्रवक्ता दिनेशराज मैनालीले बताए। कपिलवस्तुको वाणगंगा नगरपालिका२ पिपरा घर भएका पाण्डेले सन् २०१४ मा मिस ग्लोबल इन्टरनेसनल प्रतियोगिता आयोजना गरेका थिए। प्रतियोगिता सकिएपछि आयोजित सक्सेस पार्टी भन्दा अघि काठमाडौंको एभरेष्ट होटलमा आफूलाई बन्धक बनाएर पाण्डेले बलात्कार गरेको पीडित युवतीको आरोप छ। पीडितले जिल्ला अदालतमा उपस्थित भएर घटनाबारे बयान दिइसकेकी छन्। बयान प्रमाणित भएसँगै सो मुद्दामा हिरासतमा राखेर अनुसन्धान गर्न अनुमति लिन जिल्ला प्रहरी परिसर काठमाडौंले आरोपीलाई अदालत लगेको थियो। प्रवक्ता मैनालीका अनुसार मनोज पाण्डेले अन्य बालिकाहरूले पनि यौन हिंसा गरेको भन्दै प्रहरीको सम्पर्कमा आएका छन्। मानव बेचबिखन तथा ओसारपसार नियन्त्रण ऐन २०६४ को दफा ४, १ को ख र ४, २ को ख को कसुरमा निज उपर अनुसन्धान भइरहेको छ। अधिवक्ता भरत लकाइका अनुसार कसुर प्रमाणित भएमा १० वर्षसम्म कैद सजाय हुन सक्छ।"
"गुडिरहेको कारमा आगलागी, चालक सकुशल",सिमरा : पथलैयानिजगढ सडकखण्ड अन्तर्गत बंगरी पुलमा मंगलबार बिहान गुडिरहेको कारमा तार सर्ट भएर आगलागी भएको छ। लालबन्दीबाट हेटौंडातर्फ जाँदै गरेको प्र२०२००१ च ०१६५ नम्बरको कारमा आगलागी भएको हो। आगलागीबाट कार पूर्णरुपमा जलेर नष्ट भए पनि कार चालक सकुशल रहेको प्रहरी जनाएको छ। लालबन्दी ११ का कृष्णकुमार महतोले चलाइरहेको उक्त कार जीतपुरसिमरा उपमहानगरपालिका १६ स्थित बंगरी पुलमा आएपछि आगो लागेको थियो। कारमा लागेको आगो जीतपुसिमरा उपमहानगरपालिका र निजगढ नगरपालिकाको दमकलको सहायतामा नियन्त्रणमा लिइएको प्रहरीले जनाएको छ। आगो नियन्त्रणमा लिए पनि कारको अधिकांश भाग जलेर नष्ट भएको छ। आगलागीबाट करिब २६ लाख बराबरको क्षति भएको बाराका प्रहरी नायब उपरीक्षक राजेश थापाले जानकारी दिएका छन्।
