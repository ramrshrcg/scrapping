शीर्षक,विवरण
काठमाडौंमा सिलिण्डर पड्काएर आतंक मञ्चाएका चार आरोपी पूर्पक्षका लागि थुनामा,"काठमाडौं : स्थानीय तह निर्वाचनको दिन (वैशाख ३० गते) काठमाडौंको बानेश्वरमा सिलिण्डर पड्काएर आतंक मच्चाउने चार आरोपी पूर्पक्षका लागि थुनामा गएका छन्। उनीहरुविरुद्ध काठमाडौं जिल्ला अदालतमा पेस भएको मुद्दामा अदालतको आदेशले पुर्पक्षका लागि थुनामा पठाएको जिल्ला प्रहरी परिसर काठमाडौंले आज एक सूचना जारी गरी जनाएको छ। नयाँ बानेश्वरस्थिगत सडकमा विष्फोट गराएर फरार रहेका उनीहरुको खोजतलासका लागि प्रहरीले विशेष अपरेशन सञ्चालन गरेको थियो। उनीहरुको पहिचान गर्न प्रहरीले अनुसन्धानका विविध विधि तथा प्रविधिहरुको प्रयोग गरेको थियो। यसरी थुनामा जानेमा गोरखा घर भई हालः काठमाडौं बस्ने हरिकृष्ण थापा, काभ्रे घर भई ललितपुर बस्ने करण श्रेष्ठ, भोजपुर घर भई भक्तपुर बस्ने युवराज थापा र खोटाङका भरतकुमार राई रहेका छन्। अभियुक्त राई यसअघि विभिन्न समयमा हातहतियार खरखजना, बैकिङ कसुर तथा कर्तव्य ज्यान मुद्दामा पक्राउ परी कारवाही गरिएका व्यक्ति हुन्। अनुसन्धानमा उनी मिडियाको आवरणमा जनताको सुसूचित हुन पाउने अधिकारलाई समेत तोडमरोड गर्दै आतंक मच्चाएर आर्थिक उपार्जन गर्ने उद्देश्य राखेको खुल्न आएको छ। रासस"
घटेको हप्ता दिन नबित्दै बढ्यो पेट्रोलको मूल्य,"काठमाडौं : पेट्रोलियम पदार्थको मूल्य फेरि बढेको छ। नेपाल आयल निगमले बिहीबार रातिदेखि लागू हुनेगगरी मूल्य वृद्धि गरेको हो। सरकारले कर समायोजन गर्ने निर्णय गरेलगत्तै निगमले पेट्रोलियम पदार्थको मूल्य १० रुपैयाँले घटाएको थियो। तर एक हप्ता नबित्दै निगमले पेट्रोल ८ रुपैयाँले मूल्य वृद्धि गरेको हो। त्यस्तै मट्टितेल र डिजेलमा १२ रुपैयाँले मूल्य वृद्धि भएको निगमका सहप्रवक्ता पुस्कर कार्कीले जानकारी दिएका छन्। नयाँ मूल्यअनुसार पेट्रोलको मूल्य १७८, मट्टितेल र डिजेलको मूल्य १६५ रुपैयाँ कायम भएको छ। अन्तर्राष्ट्रिय बजारमा उच्च दरले पेट्रोल र डिजेलको मूल्य वृद्धि भएको र निगमले इन्डियन आयल कर्पोरेशनलाई भुक्तानी गर्न नसकेको बक्यौता रकम बढेर २० अर्ब पुगेको भन्दै मूल्य वृद्धि गर्नुपरेको निगमले जनाएको छ।"
आइसीसी विश्वकप क्रिकेट लिगमा नेपाल र ओमान भिड्दै,"काठमाडौं : आइसीसी विश्वकप क्रिकेट लिग दुई त्रिकोणात्मक एकदिवसिय सिरिजअन्तर्गत अमेरिका भ्रमणमा रहेका नेपाली क्रिकेट टोलीले चिरपरिचित प्रतिद्वन्द्वी ओमानको सामना गर्दैछ। अमेरिकाको ह्युस्टनस्थित क्रिकेट स्टेडियममा हुने उक्त खेल नेपाली समयअनुसार आज राति ९:१५ बजेदेखि सुरु हुनेछ। नेपाललाई अमेरिकामा हुने त्रिकोणात्मक एकदिवसीयका सबै खेल जित्नै पर्ने दबाब रहेको छ। आगामी वर्ष हुने एकदिवसीय विश्वकप छनोटमा सिधै स्थान बनाउनका लागि पनि नेपाललाई बाँकी खेल जित्नै पर्ने दबाबमा छ, तर नेपाललाई सबै खेल जित्न त्यति सहज भने छैन। नेपालका पहिलो रोजाइका ओपनर आसिफ शेख र कुशल भुर्तेल चोटका कारण आजको खेलमा उपस्थित हुने छैनन्। उनीहरुको स्थानमा प्रशिक्षक पुबुदु दसानायाकेले ओपनर सुवास खकुरेल र सुनिल धमालालाई अमेरिका बोलाएका छन्। सुवास सन् २०२० र सुनिल सन् २०१७ पछि नेपाली टोलीमा फर्किएका हुन्। नेपालको तुलनामा ओमान बलियो टोली देखिन्छ। नेपाल र ओमनबीचको एकदिवसीय खेलमा हालसम्म चार खेल भएको छ। जसमध्ये नेपालले एक खेल जितेको छ भने बाँकी तीन खेल ओमानले जितेको छ। विश्वकप लिग दुईमा नेपालले यसअघि खेलको १२ खेलमा १२ अङ्क जोडेको छ। नेपालले छ खेलमा जित तथा छ खेलमा हार बेहोर्दै १२ अङ्क जोडेको हो। नेपाल अङ्क तालिकाको छैटौँ स्थानमा छ। यता ओमनले भने ४० अङ्क जोड्दै अङ्क तालिकाको शीर्ष स्थानमा रहेको छ। ओमानले ३३ खेलमा १९ मा जित, १२ मा हार तथा एक खेल खेलमा बराबरीको नतिजा ल्याएको छ। लिगमा रहेका सात टोलीमध्ये सबैभन्दा कम खेल खेलेको पनि नेपाल नै हो। त्यसैगरी स्कटल्याण्ड दोस्रो स्थानमा छ भने संयुक्त अरब इमिरेट्स (युएई) तेस्रो स्थानमा छ। अमेरिका चौथो स्थानमा रहदा नामिबिया पाँचौँ स्थानमा छ। पपुवा न्यूगिनी भने सातौँ स्थानमा छ। उक्त सिरिजअन्तर्गत नेपालले दोस्रो खेल यही जेठ २८ गते घरेलु टोली अमेरिकासँग खेल्नेछ भने तेस्रो खेल जेठ ३१ गते ओमानसँग पुन खेल्नेछ। त्यसैगरी सिरिजको अन्तिम खेल असार १ गते नेपालले अमेरिकाससँग खेल्नेछ।"
समाचार प्रभाव : गौरे सार्कीको परिवारलाई सेनाको सहयोग,"दैलेख : चरम गरिबीको चपेटामा परेर कष्टकर जीवनयापन गरिरहेका दैलेखको भैरबी गाउँपालिका१ रावतकोटस्थित मेहलटाकुरा गाउँका गौरे सार्कीको परिवारलाई राहत उपलब्ध गराइएको छ। नेपाली सेनाको कालीदत्त गुल्म काँडाचौर ब्यारेकले गौरेको परिवारलाई खाद्यान्न सहयोग गरेको हो। गौरेको परिवारले झेलिरहेको समस्याबारे बिहीबार अन्नपूर्ण पोस्ट्मा भुक्तमान भोगिरहेको एक दलित परिवार शीर्षकमा समाचार प्रकाशित भएको थियो। समाचार प्रकाशन भएपछि बिहीबार नै नेपाली सेनाको टोली उनीहरु बसोबास गरिरहेको ठाउँमा पुगेर खाद्यान्न र लत्ता कपडा सहयोग उपलब्ध गराएको हो। कालीदत्त गुल्मका गुल्मपति सेनानी विनोद चौलागाईले राहत स्वरुप खाद्यान्न र लत्ता कपडा सहयोग गरेको बताए। उनका अनुसार ५० केजी चामल, दाल, नुन, गेडागुडी, तेल, नुन र चिनी तथा लत्ताकपडा सहयोग गरिएको हो। त्यस्तै एउटा त्रिपाल र २ वटा कम्बल समेत सहयोग उपलब्ध गराइएको गुल्मपति चौलागाईले बताए। गौरेको परिवारको अवस्था असाध्यै दयनीय छ, हामीले थोरै भए पनि राहत पुगोस् भनेर खाद्यान्न, लत्ता कपडा र पाल उपलब्ध गराएका छौं, गुल्मपति चौलागाईले भने। त्रिपालमुनिको बसाई थप कष्टकर रहेको उनले बताए। गौरेको परिवार राष्ट्रिय गौरवको आयोजना मध्यपहाडी राजमार्गदेखि २ सय मिटर दूरीमा बस्दै आएका छन्। उनीहरु काठका खाबा र त्रिपालको छानोमुनि कष्टकर जीवनयापन गरिरहेका छन्। गौरेले गाउँलेका पुराना च्यातिएका जुत्ता चप्पल सिलाएर आफू, श्रीमती र छोरोसहित तीन जनाको परिवार पालिरहेका छन्। जुत्ता चप्पल सिलाउने काम नपाए यो उनीहरूको चुलो बल्दैन। गौरेको नामको लालपुर्जामा जग्गा छ। आफ्नो नाममा भएको जग्गा उपभोग गर्न नपाएको गौरेको गुनासो छ।"
"फोहोर व्यवस्थापन विवादमा प्रधानमन्त्रीको चासो, काठमाडौंका मेयर बालेन्द्रसँग छलफल","काठमाडौं : प्रधानमन्त्री शेरबहादुर देउवाले फोहोर व्यवस्थापनमा देखिएको समस्याबारे काठमाडौं महानगरपालिकाका प्रमुख बालेन्द्र शाहसँगा जानकारी लिएका छन्। प्रधानमन्त्री निवास बालुवाटारमा बिहीबार डाकेर प्रधानमन्त्रीले बन्चरेडाँडा देखिएको समस्याबारे सोधपुछ गरेको प्रधानमन्त्री सचिवालयले जानकारी दिएको छ। प्रधानमन्त्री देउवाले फोहोर व्यवस्थापनका लागि सरकार सबैखाले सहयोग गर्न तयार रहेको प्रमुख शाहलाई आश्वासन दिएका थिए। 'फोहोर व्यवस्थानमा देखिएको समस्या सम्बन्धमा सरकार गम्भीर छ। बन्चरेडाँडाका स्थानीय बासिन्दा र जनप्रतिनिधिहरुसँग छलफल गरेर दीर्घकालीन समाधान खोज्न आग्रह गर्दछु,' प्रधामन्त्री देउवाले शाहलाई भने। तीन दिनअघि बन्चरेडाँडाका स्थानीय बासिन्दा, सहरी विकास मन्त्रालयको तर्फबाट मन्त्री रामकुमार झाँक्री र काठमाडौं महानगरपालिकाको तर्फबाट बालेन्द्र शाहलगायतको उपस्थितिमा फोहोर फाल्ने सहमति भए पनि कार्यान्वयन हुन सकेको छैन। त्यसको भोलिपल्टै फोहोर बोकेको गाडी ल्यान्डफिल्ड साइटमा पुगे पनि स्थानीयले अवरोध गरेका थिए। बुधबार विहान काठमाडौंबाट प्रहरीसहित फोहोर बोकेको सयौं ट्रक बन्चरेडाँडा पुगे पनि स्थानीयले ढुंगामुढा गरेपछि प्रहरीले अश्रुग्यास नै प्रहार गर्नुपरेको थियो। दिनभरि तनावग्रस्त बनेपछि फोहोर बोकेको गाडी फर्किन बाध्य भएको थियो। यस विषयमा संसदमा पनि निरन्तर बहस भइरहेको छ। यसैबीच भोलि (शुक्रबार) फोहोर व्यवस्थापन सम्बन्धमा सर्वपक्षीय बैठक बस्दैछ। बैठकमा काठमाडौं महानगरपालिका, उपत्यकाका स्थानीय तह, प्रभावित क्षेत्रका जनतिनिधिसँगै स्थानीय बासिन्दाको पनि सहभागिता रहनेछ।"
प्रधानसेनापति शर्मा र भारतीय कार्यवाहक राजदूतबीच भेट,काठमाडौं : प्रधान सेनापति प्रभुराम शर्मा र नेपालका लागि भारतीय कार्यवाहक राजदूत नाम्ग्या सी खम्पाबीच जंगी अड्डामा भेटघाट भएको छ। प्रधान सेनापति शर्माको कार्यकक्षमा भएको उक्त भेटघाटमा दुई पक्षीय आपसी हित तथा पारस्परिक सम्बन्धका विषयमा छलफल भएको जनसम्पर्क तथा सूचना निर्देशनालयले जनाएको छ। भेटले दुई देशबीच रही आएको आपसी सम्बन्धलाई थप सुमधुर एवं प्रगाढ बनाउन मद्दत पुग्ने जंगी अड्डाले विश्वास लिएको छ।
आधुनिक मगही भाषा व्याकरण सार्वजनिक,"काठमाडौं : आधुनिक मगही भाषा व्याकरण बजारमा आएको छ। मगही भाषाका अनुसन्धानकर्ता वीरबहादुर महतोले व्याकरणको लेखन गरेका छन्। मगही अन्तर्राष्ट्रिय परिषद् तथा मगही फाउण्डेसनको समन्वय शम्भुनाथ नगरपालिका कठौना सप्तरीले व्याकरणको प्रकाशन गरेको छ। चालिस शीर्षकमा रहेको व्याकरणका बिषयवस्तु २२४ पृष्ठमा समेटिएको छ। भाषा आयोगका अध्यक्ष डा लवदेव अवस्थीले व्याकरणमा लेखकलाई शुभकामना लेख्दै आधुनिक मगही भाषा व्याकरणले मगही भाषा उन्नयनमा योग्दान पुर्याएको उल्लेख गरेका छन्। भाषाको पुस्तान्तरण गर्न र शिक्षाको माध्यमको रुपमा महगी भाषाको प्रयोग विस्तार गर्न व्याकरणले उल्लेख्य योगदान पुर्याउँछ, उनले भनेका छन्, व्याकरण लेखनबाट मगही भाषाको विकाश, विस्तार र लेख्य परम्पराका लागि आधार निर्माणमा सहयोग पुगेको छ। राष्ट्रिय समावेशी आयोगका अध्यक्ष डा रामकृष्ण तिमल्सेनाले लेखन कार्य आफैँमा कठिन विषय हो। त्यसमाथि व्याकरण लेख्नु अझै कठिन विषय हो। त्योभन्दा पनि महत्वपूर्ण कुरा मगहीजस्तो भाषामा व्याकरण लेख्नु आफैँमा उत्कृष्ट र कठिन कार्य रहेको उल्लेख गरका छन्। मगही भाषा धेरै पहिले नै एउटा समृद्ध भाषाका रुपमा रहेको नेपाल प्रज्ञा प्रतिष्ठानअन्तर्गतको मातृभाषा (साहित्य) विभागका प्रमुख लक्ष्मीमालीले बताइन्। महामानव गौतम बुद्धले आफ्नो उपदेश मगही भाषामा प्रचार प्रसार गरेको इतिहास छ। सम्राट अशोककालीन शिलालेखहरुमा पनि पाइन्छ, उनले भनेकी छन्, नेपाल विविध जनजाति, भाषासाहित्य, संस्कृतिले भरिएको एउटा सुन्दर फूलबारी हो। यसै फूलबारीमा फूलेको एउटा सुन्दर फूल मगही भाषा तथा साहित्य हो। रौतहटको पूर्वी भागदेखि झापासम्म फैलिएका पीछडा वर्गले विशेष गरेर मगही भाषाको प्रयोग गर्ने गरेको व्याकरणमा उल्लेख छ। दलित र जनजातीहरुले आफ्नो मातृभाषाको रुपमा प्रयोग गर्ने मगही भाषाको संरक्षण र सम्वर्द्धनका लागि यो व्याकरणले महत्वपूर्ण रहेको प्रमुख मालीले उल्लेख गरेकी छन्। त्रिभुवन विश्व विद्यालयका भाषा विज्ञान केन्द्रीय विभागका पूर्व विभागीय प्रमुख प्राडा दानराज रेग्मीले संविधानले नेपालमा बोलिने सबै मातृभाषालाई राष्ट्रभाषाको रुपमा मान्यता दिएको बताएका छन्। प्रत्येक व्यक्ति र समुदायलाई आफ्नो भाषा प्रयोग गर्ने मात्र नभई आफ्नो भाषा, लिपी, संस्कृति र सम्पदाको सम्बर्द्धन र संरक्षण गर्ने हक पनि प्रदान गरिएको छ, उनले भनेका छन्, यो व्याकरणमा मगही भाषाको वर्ण व्यवस्था, रुप व्यवस्था तथा वाक्य व्यवस्थाका बारेमा चर्चा गरिएको छ।"
प्रधानमन्त्री र प्रधानसेनापतिको अमेरिका भ्रमण स्थगित गर्न माओवादीको माग,"काठमाडौं : नेकपा माओवादी केन्द्रका प्रमुख सचेतक देव गुरुङले प्रधानमन्त्री र प्रधानसेनापतिको भ्रमण स्थगित गर्न माग गरेका छन्। संसदमा जारी बजेटमाथि छलफलमा भाग लिँदै सांसद गुरुङले अहिले सुरक्षा संवेदनशीलतालाई मध्यनजर गर्दै अमेरिका भ्रमण उपयुक्त नहुने बताए। प्रधानसेनापति र प्रधानमन्त्रीको भ्रमण आवश्यक छैन, उनले भने, राष्ट्रिय सुरक्षा संवेर्दनशीलतालाई ध्यानमा राखेर भिजिट स्थगित गर्न आग्रह गर्दछु। दौत्य सम्बन्धका आधारमा मित्र राष्ट्रमा औपचारिक भिजिटहरु हुनसक्ने भए पनि तर अहिले अत्यन्तै संवेदनशील अवस्था रहेको उनको भनाइ छ। अहिलेको परराष्ट्र नीति सैन्य नीतिमा गइरहेको छ। हामीले शान्तिपूर्ण नीतिमा जानुपर्नेछ, उनले भने। उनले भ्रमण स्थगित गर्न पुन: आग्रह गर्दै भने, पहिलो कुरा भिजिट गर्नै हुँदैन। भिजिट भयो भने पनि स्टेट स्ट्राटेजी पार्टनरसिप (एसपीपी) लगायत कुनै सम्झौता हुनुहुँदैन। एसपीपी सम्झौतामा अमेरिकाले दबाब दिइरहेको भन्दै नेता गुरुङले कुनै पनि सम्झौता गर्दा सर्वपक्षीय र राष्ट्रिय सहमतिबाट मात्र अगाडि बढ्नुपर्नेमा जोड दिए। अमेरिकाले नेतृत्व गरेका सबै समूह र सम्झौता फौजी रणनीतिअनुसार गइरहेकाले नेपाल जोगिनुपर्ने उनको भनाइ थियो। नेपाल शान्तिको नीतिमा जानुपर्छ। नेपालको सुरक्षा रणनीति र राष्ट्रिय सुरक्षालाई रक्षा मन्त्रालयले ध्यानमा राख्नुपर्ने छ। शान्तिलाई केन्द्रमा राखेर रक्षा र सैन्य कुटनीति सञ्चालन गर्नुपर्छ, उनले भने। नेता गुरुङले एमसीसी सम्झौतामा भएको व्याख्यात्मक अमेरिकाले स्वीकारेको हो कि होइन भनि प्रश्न गरे। १२ बुँदे घोषणामा अझै अमेरिकाबाट जवाफ नआएको भन्दै उनले सोधे, १२ बुँदे प्रस्ताव अमेरिकालाई स्वीकार्य हो कि हैन? यसमा लिखित प्रतिबद्धता आवश्यक छ। प्रतिबद्धता आएन भने यो कार्यान्वयनमा जान सक्दैन। उनले अमेरिकी प्रतिबद्धताबिना एमसीसी अगाडि बढाइए संसदको अवमूल्यन हुने र नेपाल दोस्रो युक्रने बन्न सक्ने चेतावनीसमेत दिएका थिए।"
सप्तरीमा चट्याङ लागेर दुई किसानको मृत्यु,राजविराज : वर्षासँगै परेको चट्याङ लागेर सप्तरीको बोदे बर्साइन नगरपालिका३ मधुवनमा दुई जनाको मृत्यु भएको छ। गाई वस्तु चराउन गएका ५६ वर्षीय रामजी यादव र ६० वर्षीय सत्यनारायण यादवको चट्याङ लागेर मृत्यु भएको सप्तरी प्रहरीले जनाएको छ। बिहुल नदी किनारमा गाइवस्तु चराइरहेका बेला अचानक ठूलो वर्षा भएपछि दुबै जना पिपलको रुखमुनि ओत लागेका थिए। रुखमा ओत लागेका दुवै जनामाथि चट्याङ लागेर घटनास्थलमै मृत्यु भएको इलाका प्रहरी कार्यालय कडरबोनाका इन्स्पेक्टर बालिस्टर सिंहले बताए। बोदे बर्साइनस्थित लाइफ केयर अस्पतालका चिकित्सकले मृत घोषणा गरेपछि अहिले शव घरतर्फ ल्याइएको र घटनास्थल मुचुल्का बनाउन लागिएको सिंहले बताए।
बजेट कार्यान्वयन चुनौतीपूर्ण,"काठमाडौं : बजेट कार्यान्वयन गर्न सरकार र अभियानको सहकार्य आवश्यक रहेको सरोकारवालाले जोड दिएका छन्। नेपाल सहकारी पत्रकार समाज(सिजेएन)ले बिहीबार आयोजना गरेको बजेटमा सहकारी : कार्यान्वयन चुनौती विषयक अन्तर्क्रिया कार्यक्रममा बोल्ने वक्ताहरुले सहकार्यबिना बजेट कार्यान्वयन गर्न गर्न नसकिने बताए। संघीय सहकारी विभागका रजिष्ट्रार रुद्रप्रसाद पण्डितले बजेटमार्फत् सहकारीमा लाग्ने आयकर बढाइएकोमा खुसी नभएको बताए। बजेट कार्यान्वयन प्रभावकारी बनाउनका लागि एक महिनाभित्रै सहकारी अभियानसँग बसेर छलफल गर्ने उनले बताए। सहकारीले ५० प्रतिशत रकम उत्पादनशील क्षेत्रमा लगानी गर्ने व्यवस्था गरेकाले कार्यान्वयन गर्न छिट्टै कार्यविधि बनाइने रजिष्ट्रार पण्डितले बताए। वित्तीय सहकारीलाई अन्धाधुन्ध उत्पादनमा लैजाँदा पनि वित्तीय जोखिम आउन सक्छ, उनले भने, अभियानसँग छलफल गरी प्रतिफल आउनेगरी बचत सहकारीले पनि आफ्ना सदस्यलाई उत्पादनतर्फ लगानी गर्ने व्यवस्था कार्यान्वयन गर्छौं। श्रम सहकारीका मोडल श्रम, रोजगार तथा सामाजिक सुरक्षा मन्त्रालयल तय गर्नुपर्ने रजिष्ट्रार पण्डितले बताए। उत्पादनका प्राकृति हेरेर कार्यविधि तयार गर्नुपर्ने हुन्छ, उनले भने। साना किसानका लागि सहुलियत कर्जा अर्थ मन्त्रालयमार्फत् उपलब्ध गराउने बजेटले सुनिश्चित गरेको रजिष्ट्रार पण्डितले बताए। रजिष्ट्रार पण्डितले स्रोतले भ्याएसम्म सहकारी अभियानसँग साझेदारी गरी अघि बढ्ने बताए। राष्ट्रिय सहकारी महासंघका अध्यक्ष मिनराँज कडेँलले सरकारले बजेटमार्फत् वृद्धि गरेको आयकर फिर्ता नगरे अर्को कदम चाल्ने चेतावनी दिए। बजेटबाट बृद्धि गरेको आयकर सच्चिनै पर्छ, उनले भने, नभए बाध्य भएर अरु कदम चाल्छौं। अध्यक्ष कडेँलले विश्वका धेरै देशमा सहकारीलाई कर नलाग्ने वा सहूलित पाउने प्रावधान भएको उदाहरण दिँदै सीमित संस्थागत दायित्व भएको सहकारीलाई कर बढाउनु गलत भएको बताए। आर्थिक वर्ष २०७९८० को बजेटमार्फत् सरकारले नगरपालिका क्षेत्रभित्र सञ्चालित सहकारीलाई ७५ प्रतिशत, उपमहानगरपालिमा १० प्रतिशत र महानगरपालिकामा १५ प्रतिशत आयकर लाग्ने व्यवस्था गरेको छ। बजेटमा सहकारीसँगै कृषि सहूहलाई पनि अनुदान दिन भनिएकाले अन्योल सिर्जना भएको उनले बताए। चालू आर्थिक वर्षको बजेटमा सहकारीलाई भगिनी कम्पनी खोल्ने अधिकार दिए पनि कार्यान्वयन हुन नसकेकोमा दुःख व्यक्त गरे। संसारमा धेरै देशमा सहकारीको भगिनी कम्पनीले उदाहरणीय काम गरेका छन्, उनले भने, नेपालमा पनि यसको सम्भावना भए पनि कार्यान्वयन हुन सकेन। सहकारीमार्फत् उत्पादन र रोजगारी सिर्जना गर्ने कुरा उल्लेख गरिएकाले त्यसतर्फ केन्द्रीत हुनुपर्ने उनले बताए। बजेट आउनुअघि खासै छलफल हुन नसकेको गुनासो गर्दै अध्यक्ष कडेँलले अभियानले सोचेभन्दा पनि फरक विषय बजेटमा आएको गुनासो गरे। श्रम सहकारीमार्फत् ३ सय कृषक समूह निर्माण गर्ने विषय कार्यान्वयन गर्न स्थानीय तहमा भर पर्ने उनले बताए। राष्ट्रिय सहकारी बैंका अध्यक्ष केबी उप्रेतीले बजेटमा उल्लेख गरिएजस्तो ५० प्रतिशत रकम उत्पादनशील क्षेत्रमा लगाउन चुनौतीपूर्ण रहेको बताए। उत्पादनको परिभाषा पनि प्रष्ट हुन नसकेको र लामो समयसम्म तरलता अभाव भएका कारण सहकारीमा लगानी प्रवाह गर्न पैसा नभएको बताए। कोभिड भन्दा महासंकट अहिले भएको छ, उनले भने, 'सहकारीमा विश्वासको आधार तय गर्नपर्छ। लघुवित्तको ५ खर्बको रकम सहकारीलाई हुने नहुने स्पष्ट नभएको उप्रेतीले बताए। सहकारी विभाग र राष्ट्रिय सहकारी महासंघले लबिङ गरी सहकारीलाई उक्त कर्जा सुनिश्चित हुनुपर्छ, उनले भने। चालू आर्थिक वर्षमा सहकारीलाई सहकाय कम्पनी खोल्ने अधिकार दिए पनि कार्यान्वयन हुन नसकेको उप्रेतीले बताए। बजेटमा उल्लेख भयो तर कार्यान्वयन हुन सकेन, उनले भने, सहकारी ऐन संशोधन गरेर भए पनि कार्यान्वयन गर्नुपर्थ्यो। संसारमा सहायक कम्पनीले राम्रो काम गरेपनि यहाँ चासो नदेखाएको उनको गुनासो छ। नेपाल बचत तथा ऋण केन्द्रीय सहकारी संघ (नेफ्स्कून) का अध्यक्ष परितोष पौड्यालले आगामी आर्थिक वर्षको बजेटले वित्तीय सहकारीका समस्याहरुको सम्बोधन नगरेको बताएका छन्। अध्यक्ष पौड्यालले अर्थमन्त्री जनार्दन शर्माको चालू आर्थिक वर्षको प्रतिस्थापन बजेट र आगामी आर्थिक वर्षको बजेटमा नीतिगत अस्थिरता देखिएको पनि उल्लेख गरे। बजेटमा सहकारी ऐन कार्यान्वयनको विषयहरुलाई प्राथमिकतामा नपरेको उनले बताए। दोस्रो तहको नियमक निकाय गठन गर्ने व्यवस्था दशकौंदेखि चर्चामा रहेपनि कार्यान्वयन नभएले कार्यान्वयन गर्न साझा रणनीति बनाएर जानुपर्नेमा जोड दिए। कृषि केन्द्रीय संघका महाप्रबन्धक रुद्र भट्टराईले कमाउनेले कर तिर्नुपर्ने बताए। तर, बजेटमा कृषिलाई प्राथमिकता दिएको उल्लेख गरिए पनि कृषिमा परिवर्तन हुन नसक्ने बताए। कार्यान्वयन गर्ने नीति ल्याउनुपर्छ, उनले भने, १८ खर्बको बजेट भए पनि फिल्डमा जाने १५२० प्रतिशतमात्रै हो। कार्यपत्र प्रस्तुत गर्दै राष्ट्रिय सहकारी बैंकका प्रमुख कार्यकारी अधिकृत बद्रीकुमार गुरागाईले सहकारीमा ५० प्रतिशत कर बढेको बताए। बजेट वितरणमुखी भएको र यसको स्रोत सुनिश्चित नभएको उनले बताए।"
शिक्षामन्त्रीलाई भीम रावलको प्रश्न : पाठ्यक्रममा कहाँबाट आयो इसा? भित्रभित्रै मिलेमतो त छैन?,"काठमाडौं : नेकपा एमालेका नेता डा भीमबहादुर रावलले नेपाली पाठ्यक्रममा इसाइ धर्मसँग सम्बन्धित इसा शब्द उल्लेख गरेकोमा आपत्ति जनाएका छन्। बिहीबार संसदमा बजेटमाथिको छलफलमा भाग लिँदै नेता रावलले इसा शब्द राखेकोमा आपत्ति जनाएका हुन्। मैले पाठ्यक्रममा हेरे। मैले एउटा पत्रिकामा पढे। अचम्म लाग्यो। त्यहाँ एउटा पाठ्यपुस्तकमा के लेखेको रहेछ भने, इ भनेको इसा, इसाले हाम्रो कल्याण गर्नुहुन्छ, उनले भने, धर्म निरपेक्ष भनेको होइन देश? मैले त बाल्यकालमा ई भनेको ईश्वर पढेको थिए, ल कसैलाई ईश्वर भन्न मन भएन, इ माने इमान किन लेख्नुभएन? कहाँबाट इशा आयो? यो शिक्षामन्त्रीलाई थाहा छ कि छैन? रावलले अगाडि सोधे, कि सरकार आफैं संविधानमा सनातन धर्म मान्नुपर्नेछ, कसैको धर्म परिवर्तन गर् पाइनेछैन भनेर लेख्ने र भित्रभित्रैबाट आफैं कतैबाट फाइदा लिएर त लागेको छैन? रावलले नेपाली जनताका लागि यो प्रश्नको जवाफ दिनुपर्ने माग गरे। नभए कसरी लेखियो त्यो पाठ्यक्रममा? यो कुराको जवाफ दिनुपर्छ, उनले भने।"
प्रधानमन्त्रीभन्दा अरु कसैले सरकार चलाइरहेको अनुभूति भयो : महेश बस्नेत,"काठमाडौं : सांसद महेश बस्नेतले यो सरकार प्रधानमन्त्रीभन्दा अरु कसैले चलाइरहेको अनुभूति भएको बताएका छन्। प्रतिनिधि सभामा बोल्दै सांसद बस्नेतले देशको अर्थतन्त्र टाट अवस्थामा रहेकाले यो सरकार प्रधानमन्त्रीभन्दा अरु कसैले चलाइरहेको अनुभूति भएको बताए। उनले भने, हामीलाई थाह छ, प्रधानमन्त्रीज्युको शारीरिक अवस्था अलिक अस्वस्थ छ। प्रधानमन्त्रीभन्दा अरु कसैले यो सरकार चलाइरहेको अनुभूति हामीलाई हुन्छ। मान्छेहरुले भन्ने गर्छन्, बुढानीलकण्ठमा महाराजहरुले पो यो गरिरहेका छन् कि? बालुवाटारका महारानी, खुमलटारका महाराजहरुले पो यो सरकार चलाइरहेका छन् कि? अथवा कतिपयले भन्ने गर्छन् अनेक खालका स्वार्थ बोकेकाहरुले पो चलाइरहेका छन् कि? उनले यो बजेट सरकारको नभएर मन्त्रीको भएको बताए। 'जनतालाई आहात होइन, आघात गर्ने बजेट आएको छ। सरकार देशको मुटुको रुपमा काम गरिरहेको छैन, उनले भने। उनले बैंकहरु पैसा नभएर टाट पल्टिएको र किसानहरु मलको अभावमा छटपटाइरहेको बताए। 'महिला हिंसा दिनप्रतिदिन बढ्दो छ। गृह मन्त्रालय बेखबर छ। मूल्य वृद्धि १५ प्रतिशतले बढेको छ। त्रिवि १३९ दिनदेखि बन्द छ। हजारौं युवाहरु विदेश पलायन भइरहेका छन्। काठमाडौंमा फोहोरमैला बढेको छ,' उनले भने। बञ्चरेडाँडामा सरकारले जनतामाथि अश्रुग्यास प्रहार गरेको भन्दै उनले आपत्ति जनाए।"
"थप २२ जनामा कोरोना संक्रमण पुष्टि, सक्रिय संक्रमित ११२",काठमाडौं : पछिल्लो २४ घन्टामा थप २२ जनामा कोरोना संक्रमण पुष्टि भएको छ। देशभर १६५५ नमूनाको पीसीआर र १०९८ एन्टिजेन विधिबाट परीक्षण गरिएको थियो। जसमध्ये पीसीआरबाट १२ र एन्टिजेन विधिबाट १० जनामा कोरोना संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। बिहीबार कोरोनाबाट कसैको पनि मृत्यु नभएको मन्त्रालयले जनाएको छ। आज थप ९ जना कोरोनामुक्त भएका छन्। मन्त्रालयका अनुसार पछिल्लो २४ घन्टामा १ लाख १७ हजार ११७ जनाले कोरोनाविरुद्धको खोप लगाएका छन्। हाल ११२ जना सक्रिय संक्रमित रहेका छन्।
जित पक्का भएको जिससका लागि एमाले मोरङले टुंग्यायो उम्मेदवार,"विराटनगर : नेकपा (एमाले) मोरङले जिल्ला समन्वय समिति (जिसस)को निर्वाचनका लागि आफ्ना उम्मेदवारको टुंगो लगाएको छ। ९ सदस्यीय जिसस मोरङमा एमालेको जित पक्का छ। समितिमा प्रमुख र उपप्रमुख, महिला सदस्य ३ जना, दलित वा अल्पसंख्यकमध्येबाट १ जना र अन्य सदस्य ३ जना निर्वाचित हुने छन्। निर्वाचनको मिति जेठ ३१ गतेलाई तोकिएको छ। उम्मेदवार स्थानीय तह निर्वाचनबाट निर्वाचित जनप्रतिनिधि मात्रै हुन पाउने व्यवस्था छ। एमाले मोरङका सचिव रूपेश खतिवडाका अनुसार पार्टी जिल्लाको पदाधिकारी बैठकबाट जिससमा जाने उम्मेदवार सर्वसम्मतरूपमा टुंग्याइएको छ। एमालेले जिसस प्रमुखमा सुन्दरहरैँचाका अजम्बर राई र उपप्रमुखमा रंगेलीकी उषा झा ठाकुरलाई उम्मेदवार बनाउने भएको छ। ३ महिला सदस्यमा मिक्लाजुङकी उमा नेपाली, लेटाङकी हरिमाया विश्वकर्मा र ग्रामथानकी उर्वशी थारुलाई उठाउने निर्णय भएको खतिवडाले बताए। दलित सदस्यका लागि एमालेबाट धनपालथानका चन्द्र सरदार उम्मेदवार बन्ने भएका छन्। एमालेले अन्य सदस्यमा उर्लाबारीका मित्र ढकाल, विराटनगरका तुलसी घिमिरे र देवमणी कटुवाललाई उम्मेदवार बनाउने भएको छ। यसअघिको स्थानीय तह निर्वाचनबाट विजयी भएका जिल्लाभरका स्थानीय तहका मेयरउपमेयर तथा अध्यक्षउपाध्यक्षले समन्वय समितिको निर्वाचनमा मतदान गर्न पाउने व्यवस्था छ। १७ वटा स्थानीय तह रहेको मोरङको जिल्ला समन्वय समितिको निर्वाचनमा ३४ जना मतदाता हुने छन्। मोरङमा मेयरउपमेयर र अध्यक्षउपाध्यक्ष गरेर नेकपा (एमाले)का २१, नेपाली कांग्रेसका १२ र नेकपा (माओवादी केन्द्र)का १ जना छन्।"
'लु' का कारण नेपालगन्ज र खजुरामा ५ दिन स्कुल बन्द,"नेपालगन्ज : तातो हावा 'लु' का कारण विद्यालयको पठनपाठन प्रभावित हुन थालेपछि बाँकेको नेपालगन्ज उपमहानगरपालिका र खजुरा गाउँपालिकाले पाँच दिन विद्यालय बन्द गर्ने निर्णय गरेका छन् । नेपालगन्ज उपमहानगरपालिकाको शिक्षा, युवा तथा खेलकुद महाशाखा प्रमुख गोर्खबहादुर थापाले बिहीबार एक सूचना प्रकाशित गर्दै गर्मीका कारण विद्यालयको पठनपाठन प्रभावित भएको भन्दै शुक्रबारदेखि ५ दिन (जेठ २७३१सम्म) सबै खालका विद्यालयको पठनपाठन बन्द गर्न सरोकारवालालाई जानकारी गराएका हुन् । त्यसैगरी, खजुरा गाउँपालिकाले आज सूचना प्रकाशित गरी 'लु' चलेर पठनपाठन सञ्चालन गर्न नसकिने भन्दै पाँच दिने विदा दिएको शिक्षा, युवा तथा खेलकुद शाखा प्रमुख खगेन्द्रबहादुर मल्लले जानकारी दिए। गाउँपालिकाले पूर्वनिर्धारित परीक्षा र अन्य प्रशासनिक कार्यका लागि प्रशासन कक्ष भने खुला रहने सूचनामा उल्लेख छ ।"
प्रदेश १ को नामकरणका लागि एमालेले बनायो सहजीकरण समिति,"विराटनगर : प्रदेश १ को नामकरणका लागि नेकपा (एमाले)ले सहजीकरण समिति बनाएको छ। एमाले प्रदेश संसदीय दलको बिहीबार बसेको बैठकले ५ सदस्यीय समिति बनाएको हो। एमाले नेता एवं पूर्वआन्तरिक मामिला तथा कानुनमन्त्री हिक्मतकुमार कार्कीको संयोजकत्वमा बनाइएको समितिले प्रदेशको नामकरणका लागि सहजीकरण गर्ने जिम्मेवारी पाएको छ। समितिमा पूर्वसामाजिक विकास मन्त्रीद्वय जीवन घिमिरे र उषाकला राई, पूर्वउद्योग, पर्यटन वन तथा वातावरण मन्त्री जगदीशप्रसाद कुसियैत र प्रदेश सांसद अर्जुन राई रहेका छन्। एमाले संसदीय दलका प्रमुख सचेतक बुद्धिकुमार राजभण्डारीका अनुसार सहजीकरण समितिले प्रदेशको नामका विषयमा सहमति जुटाउन पार्टीभित्र छलफल गर्ने र चालू बजेट अधिवेशनभित्रै नामकरणका लागि पहल गर्ने छ। लामो समयदेखि अल्झिएको प्रदेशको नामकरणका लागि एमालेले प्रतिबद्ध भएर लाग्ने र आफ्नो तर्फबाट सक्रिय भूमिका निर्वाह गर्ने निर्णय गरेको उनको भनाइ छ। एमालेबाहेक अन्य दलले नामको विषयलाई टुंगोमा पुर्याउने देखिएन, राजभण्डारीले भने, त्यही भएकाले जतिसक्दो चाँडो प्रदेशलाई नाम दिलाउन पार्टीका तर्फबाट सहजीकरण समिति बनाइएको हो। मुलुकका ७ वटा प्रदेशमध्ये प्रदेश १ ले मात्रै नाम पाउन बाँकी छ। यो प्रदेशमा हालसम्म ३ वटा सरकार बनिसकेका छन्। प्रदेशका पहिलो मुख्यमन्त्री शेरधन राई नेतृत्वको सरकारले नामकरणका लागि गरेको पहलले सार्थकता पाउन सकेन। दोस्रो मुख्यमन्त्री भीम आचार्यले छोटो समयमात्रै सरकारले नेतृत्व सम्हाल्न पाए। अहिले सत्तारुढ गठबन्धनका तर्फबाट नेकपा (एकीकृत समाजवादी)का नेता राजेन्द्रकुमार राई प्रदेशका मुख्यमन्त्री छन्। मुलुकमा भएको राजनीतिक परिवर्तनसँगै प्रदेशको तेस्रो मुख्यमन्त्री बनेका राजेन्द्रले प्रदेशको नामकरण आफ्नो प्राथमिकतामा रहेको बताएका थिए। राजेन्द्र नेतृत्वको सरकारले प्रदेशको नामकरणको पहल गर्न तत्कालीन सामाजिक विकास मन्त्री जयराम यादवको संयोजकत्वमा समिति बनाएको थियो। तर त्यो समिति निस्प्रभावी बनेको छ। प्रदेशको नामकरणमा खासै चासो नदिएपछि नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा), संघीय लोकतान्त्रिक राष्ट्रिय मञ्च सम्बद्ध गठबन्धन सरकारको आलोचन भइरहेको छ। मुख्यमन्त्री राजेन्द्रले यसअघि संसदलाई सम्बोधन गर्दै प्रदेशमा सांसद धेरै रहेको भन्दै नामकरणको पहल गर्न एमालेलाई आग्रह गरेका थिए। नामको टुंगो लगाउन प्रदेशसभाको दुईतिहाइ बहुमत आवश्यक पर्छ। तर आफूसँग रहेको सामान्य बहुमत अपर्याप्त हुने भन्दै नामकरणलाई टुंगोमा पुर्याउन सत्तापक्षले संसदमा एमालेको भूमिका खोजेको हो। अहिले प्रदेशको नामकरणका लागि चौतर्फी दबाब बढेको छ। मुलुकमा प्रदेश १ मात्रै नामबिहीन बनिरहँदा चौतर्फी दबाब बढेपछि नामकरणका लागि सत्तापक्षसँग सहकार्य र संवादका लागि एमाले सहजीकरण गर्ने बिन्दुमा पुगेको हो। एमालेले पहल थालेसँगै ढिलै भए पनि प्रदेशले नाम पाउने अपेक्षा गरिएको छ। यसैबीच प्रदेश सरकारले आर्थिक वर्ष २०७९०८० का लागि सार्वजनिक गरेको नीति तथा कार्यक्रमको एमालेले विरोध गरेको छ। सरकारका तर्फबाट प्रदेश प्रमुख पर्शुराम खापुङले सरकारका तर्फबाट बुधबार प्रदेशसभामा नीति तथा कार्यक्रम प्रस्तुत गरेका थिए। उक्त नीति तथा कार्यक्रम झारो टार्ने र जनतालाई भुलाउने हिसाबले मात्रै ल्याइएको निस्कर्ष एमाले संसदीय दलको बैठकले निकालेको छ। वर्तमान सरकारले जिल्लास्थित प्रदेश सरकार अन्तर्गतका कार्यालयहरु कटौती गरी मन्त्रीहरूले नै अधिकार राखेको आरोप एमालेले लगाएको छ। त्यसविरुद्ध सदनमा एमालेले कडारूपमा आवाज उठाउने निर्णय गरेको छ। प्रदेशसभाअन्तर्गतका ४ वटा समितिमा एमालेले ४ जना पूर्वमन्त्रीहरुलाई सदस्यका रूपमा पठाउने निर्णय गरेको छ। जसअनुसार सुशासन समितिमा पूर्वमुख्यमन्त्री शेरधन राई, सार्वजनिक लेखा समितिमा पूर्वआन्तरिक मामिला तथा कानुनमन्त्री हिक्मतकुमार कार्की, सामाजिक विकास समितिमा पूर्वमन्त्री जीवन घिमिरे र पर्यटन उद्योग, वन तथा वातारण समितिमा जगदीशप्रसाद कुसियैतलाई पठाउने निर्णय भएको प्रमुख सचेतक राजभण्डारीले जानकारी दिए।"
समन्वय समिति बझाङमा गठबन्धनको एकल उम्मेदवारी दर्ता,"बझाङ : जिल्ला समन्वय समिति बझाङको निर्वाचनका लागि मुख्य निर्वाचन अधिकृतको कार्यालयले समय तोकेको छ । जिल्ला समन्वय समितिको उक्त निर्वाचनपछि ९ जना उम्मेदवारहरू निर्वाचित भएर समन्वय समितिको नेतृत्व सम्हाल्ने छन् । २९ जेठ आइतबारका दिन हुने निर्वाचनका लागि उम्मेदवारहरूले आफ्नो उम्मेदवारी दर्ता गरेका छन् । मुख्य निर्वाचन अधिकृतको कार्यालयका अनुसार जिससको प्रमुख, उपप्रमुख र सदस्य गरी ९ पदमा उम्मेदवारको मनोनयन पत्र दर्ता भएको हो । मुख्य निर्वाचन अधिकृतको कार्यालयका सहायक निर्वाचन अधिकृत नरेन्द्र शर्माका अनुसार बझाङ जिल्ला समन्वय समितिको प्रमुख पदमा नेपाली कांग्रेसका नरबहादुर बोहराको एकल उम्मेदवारी दर्ता भएको छ, भने उपप्रमुखमा नेकपा एकीकृत समाजवादीका कृष्ण बहादुर विष्टको एकल उम्मेदवारी परेको छ । २३ जेठमा उम्मेदवारहरूले आफ्नो मनोनयन दर्ता भरेका हुन् । जिल्ला समन्वय समितिको महिला सदस्यमा नेपाली कांग्रेसकी अस्मिता देवी चदारा, बाटुली देवी ओड र एकीकृत समाजवादीबाट लक्ष्मी देवी कामीको उम्मेदवारी परेको छ । खुल्ला सदस्यमा नेपाली कांग्रेसका गौरीशङ्कर जोसी, टोप बहादुर खड्का र माओवादी केन्द्रबाट गोरख बहादुर सिंहको उम्मेदवारी परेको छ । यस्तै, दलित सदस्यमा नेपाली कांग्रेसकी रिता कामीको उम्मेदवारी परेको छ । जिल्ला समन्वय समिति बझाङको निर्वाचनमा सत्ता गठबन्धनको मात्रै उम्मेदवारी परेको हो । सत्ता साझेदार दलहरु कांग्रेस, माओवादी केन्द्र र एकीकृत समाजवादीबीच जिल्ला समन्वय समितिमा पनि गठबन्धन गरेर निर्वाचनमा जाने सहमति भएपछि पदाधिकारीहरु निर्विरोध चयन भएका हुन् । जम्मा १२ पालिकामध्ये दुई पालिकाको प्रमुख, उपप्रमुख र एक पालिकामा प्रमुख गरी ५ सदस्य मात्रै जितेको नेकपा एमालेको समन्वय समितिमा बहुमत नपुग्ने भएपनि मनोनयन दर्ता नभएको हो । १२ पालिका रहेको बझाङमा जिल्ला समन्वय समितिको निर्वाचनका लागि २४ जना मतदाता रहेका छन् । जसमा कांग्रेसका ११, एकीकृत समाजवादीका ३, नेकपा एमाले र नेकपा माओवादी केन्द्रसँग ५५ मत भार रहेको छ ।"
फेरि ओरालोतिर सेयर बजार : १ अर्ब ४७ करोडमा खुम्चियो कारोबार,काठमाडौं : सेयर बजार फेरि ओरालोतिर लागेको छ। सेयर कारोबारको अघिल्लो दिन नेप्से परिसूचक ६०२२ अंकले बढेको बजारमा आज फेरि दोहोरो अंकको गिरावट आएको छ। यसदिन नेप्से परिसूचक १७५८ अंकले घटेर २०६२८६ विन्दुमा अडिएको छ। सेन्सेटिभ इन्डेक्स पनि ३ अंक बढीले घटेको छ। बुधबार नेप्से परिसूचक ६०२२ अंकले बढेर २०८०४४ विन्दुमा अडिएको थियो। सो दिन २३१ कम्पनीको ५० लाख ५ हजार ८१४ कित्ता सेयर १ अर्ब ६४ करोड ३५ लाख ६ हजार ६०८ रुपैयाँमा कारोबार भएको थियो। सेयर बजारमा दोहोरो अंकको गिरावट आएपछि कारोबार रकम पनि घटेको छ। आज २२९ कम्पनीको ४१ हजार ५६ हजार १०४ कित्ता सेयर १ अर्ब ४७ करोड २६ लाख ९० हजार ५५४ रुपैयाँमा खरिद बिक्री भयो। बुधबार १ अर्ब ६४ करोड बढीको सेयर कारोबार भएको थियो। कारोबारमा आएका १३ वटै समूहको सूचक ओरालो लाग्यो। बुधबार सबै समूहको सूचकमा हरियाली छाएको थियो। फाइनान्स समूहको सर्वाधिक २ प्रतिशत बढीले सेयर मूल्य घटेको छ। होटल एन्ड टुरिज्मको २०२ प्रतिशतले घट्दा ३ समूहको सूचक १ प्रतिशत बढीले घटेको छ। दोहोरो अंकले घटेको सेयर बजारमा २ कम्पनीको मूल्यमा सकारात्मक सर्किट लेभलमा कारोबार भयो। उपकार लघुवित्त वित्तीय र बलेफी हाइड्रोपावरको सेयर मूल्य १० प्रतिशतले बढेको हो। कारोबार रकमका आधारमा कुमारी बैंक अग्रस्थानमा रह्यो। सो बैंकले ६ करोड ७४ लाख बढीको सेयर कारोबार भयो।
गोसाइँकुण्डमा १५ सय बढी तिर्थयात्रीले मेला भरे,"रसुवा : गंगादशहराको अवसरमा लागेको गोसाइँकुण्ड मेलामा १५ सय भन्दा बढी तीर्थयात्रीले मेला भरेका छन् । १० दिनसम्म सञ्चालन रहेको मेलामा यसपटक १५ सय बढी तीर्थयात्री आएको गोसाइँकुण्ड क्षेत्र विकास समितिले जनाएको छ । यसअघिका वर्षहरूमा कोभिड१९ कारण मेला सञ्चालन नभएकोमा यसपटक भने मेला सञ्चालन भएको हो । जनैपूर्णिमाको तुलनामा गंगादशहरामा गोसाइँकुण्डमा कम तीर्थयात्री आउने गरेका छन् । कोभिड१९ को जोखिम कम भएको र पदमार्गमा पनि कुनै समस्या नभएको कारण यसपटक मेला सञ्चालन गरिएको समितिका अध्यक्ष संजिव डिएमले बताए । धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन् । त्यहाँ पुग्नका लागि तीनवटा मुख्य बाटो छ । काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो । काठमाडौंबाट धुन्चेसम्म सवारीमा यात्रा गर्न सकिन्छ । त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ । त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन् । धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन् । तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन् । कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौं भक्तजनहरू कुण्डमा स्नान गर्न आउने गर्दछन् । पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ । जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन् । मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौं काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन् । गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन् । त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन् । कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका थुप्रै कुण्ड रहेका छन् ।"
गणकहरुका लागि तथ्यांकन संकलन तालिम,सन्धिखर्क : सन्धिखर्क नगरपालिकामा किसान सूचीकरण सहजकर्ता गणकहरुका लागि तथ्यांकन संकलन तालिम कार्यक्रम सम्पन्न भएको छ । तालिमको एक कार्यक्रमका बीच नगर प्रमुख कृष्णप्रसाद श्रेष्ठले उद्घाटन गरेका हुन्। तालिमको उद्घाटन गर्दै नगर प्रमुख श्रेष्ठले कृषिमा व्यवसायिकता र काम गर्ने कृषकहरूको लागि सहयोग गर्न कृषकको पहिचान गर्नुपर्ने बताए । कार्यक्रम नगर उप प्रमुख मिश्रा आचार्यको अध्यक्षतामा सम्पन्न भएको हो।
"नेपाली सेना एउटा सम्प्रदायको सेना भयो, मधेसीलाई खुला रुपमा प्रवेश गराइयोस् : सांसद यादव","काठमाडौं : सांसद एवं पूर्वश्रममन्त्री रामेश्वर राय यादवले मधेसी समुदायमाथि नेपाली सेनाले विभेद गरेको आरोप लगाएका छन्। संसदमा जारी बजेटमाथिको छलफलमा भाग लिँदै यादवले मधेस प्रदेशमा ५३ प्रतिशत जनसंख्यालाई सेनामा समेट्नेगरी कुनै कार्यक्रम नबनेको आरोप लगाए। २१औं शताब्दीको युगमा राज्यले एउटा भुगोल र सम्प्रदायलाई कुनै अवसरबाट वञ्चित गर्ने हो भने यो कतिसम्म न्याय र उचित हो? त्यसैले शाही सेनाबाट नेपाली सेना हुन सकेन, सेनाको संगठनात्मक स्वरुप र संरचना हेर्दाखेरी हाम्रो कालो अनुहार खोज्न जाँदा भेटिँदैन, उनले भने। उनले सेनाभित्र पहाडी, मधेसी, हिमाली सबै क्षेत्रको भर्ना हुनुपर्ने र त्यहाँ साम्प्रदायिकता देखिन नहुने माग गरे। हाम्रो लागि पनि सेना आदरणीय र निष्पक्ष संस्था बनोस्। हामी त्यहाँ रक्षाको महसुस गर्ने कि नगर्ने? उनले प्रश्न गरे। सांसद यादवले देशको आधा जनसंख्याको उपस्थिति सेनामा नगराउने साम्प्रदायिक सोंच नेपाली सेनाले त्याग्न नसकेको आरोप लगाए। आम जनता बरु साम्प्रदायिक सोंचबाट माथि उठिसकेको छ। मधेसीले पहाडी जिताएको छ, पहाडीले मधेसी जिताएको छ। तर सरकारी संस्था अहिलेसम्म साम्प्रदायिक सोंच त्याग्न सकेको छैन। म यसमा ध्यानाकर्षण गराउन चाहन्छु, उनले भने। नेपाली सेना सम्पूर्ण नेपालीको हुनुपर्नेमा एउटा समुदायको सम्प्रदाय विशेषको सेना भएको उनले आरोप लगाए। नेपाली सेनाले एउटा समुदायलाई निषेध गरेको त्यो आपत्तिजनक छ। नेपाल सरकारलाई अनुरोध छ आजदेखि अहिलेदेखि यसै वर्षदेखि मधेसीहरुलाई खुला रुपमा सेनामा प्रवेश गराइयोस्, उनले माग गरे।"
"जिसस दैलेखमा गठबन्धन पराजित, प्रमुखमा स्वतन्त्र, उपप्रमुखमा एमाले विजयी","दैलेख : जिल्ला समन्वय समिति दैलेखका प्रमुखमा स्वतन्त्र उम्मेदवार नमराज शाही विजयी भएका छन् । शाही सत्ता गठबन्धनका उम्मेदवारलाई हराउँदै जिसस प्रमुखमा विजयी भएका हुन् । जिसस प्रमुखमा निर्वाचित शाहीले १३ मत प्राप्त गरे । सत्ता गठबन्धनमा रहेका नेपाली कांग्रेस, नेकपा माओवादी केन्द्र र एकीकृत समाजवादीको तर्फबाट प्रमुखको उम्मेदवार नेपाली कांग्रेसकी दुर्गा कुमारी श्रेष्ठले ९ मत पाइन् । स्वतन्त्र उम्मेदवारी दिएर जिसस प्रमुखमा निर्वाचित शाही नेपाली कांग्रेस दैलेखका उपसभापति हुन् । उनले स्वतन्त्र उम्मेदवारी दिएपछि कांग्रेसले साधारण सदस्य समेत नरहने गरी उनलाई पार्टीबाट निष्कासन गरिसकेको छ । जिसस प्रमुखमा निर्वाचित शाहीलाई एमालेले सहयोग गरेको थियो । कर्णाली प्रदेशमा सबैभन्दा धेरै ११ वटा स्थानीय तह रहेको दैलेखमा प्रमुखउपप्रमुख तथा अध्यक्ष उपाध्यक्ष गरी २२ जना मतदाता थिए । जिल्ला समन्वय समिति निर्वाचनका लागि एमालेका १०, नेपाली कांग्रेसका ९, माओवादी केन्द्रका २ र समाजवादीका १ जना मतदाताले मतदान गरेका थिए । यस्तै, जिल्ला समन्वय समितिको उपप्रमुखमा सत्ता गठबन्धनलाई हराउँदै नेकपा एमालेका उम्मेदवार केशवबहादुर शाही निर्वाचित भएका छन् । उनले ११ मत प्राप्त गरेर विजयी भएका छन् । गठबन्धनको तर्फबाट उपप्रमुखको उम्मेदवार बनेकी एकीकृत समाजवादीकी शान्ति शाहीले १० मत प्राप्त गरिन् । जिल्ला समन्वय समितिको ३ जना महिला सदस्यमा सत्ता गठबन्धनको तर्फबाट उम्मेदवार बनेका नेकपा एकीकृत समाजवादीका उम्मेदवार विजयी भएका छन् । महिला सदस्यमा नेकपा एकीकृत समाजवादीका ११ मत सहित कविताकुमारी गिरी, ११ मतसहित कोकीलाकुमारी खड्का र ११ मत सहित पूर्णा विक निर्वाचित भएका छन् । दलित वा अल्पसंख्यक सदस्यमा सत्ता गठबन्धनको तर्फबाट उम्मेदवारी बनेकी नेकपा माओवादी केन्द्रकी तुल्छा विक ११ मत ल्याएर निर्वाचित भएकी छन् । यस्तै, अन्य ३ जना सदस्यमा सत्ता गठबन्धनबाट उम्मेदवार बनेका कांग्रेसका अंगबहादुर शाही ११ मत र नेकपा माओवादी केन्द्रका फत्तबहादुर डांगी ११ मत सहित विजयी भएका छन् । अन्य सदस्यमै स्वतन्त्र उम्मेदवार दिलबहादुर शाही ११ मत सहित विजयी भएका छन् ।"
"आफ्नो क्षेत्रमा बजेट नपारेको भन्दै सांसद जंगिदा सिंहदरबारमा तनाव, मन्त्रीले प्रहरी फिर्ता पठाए","काठमाडौं : जनता समाजवादी पार्टी (जसपा)का एक सांसदले आफ्नो क्षेत्रमा बजेट नपारेको भन्दै मन्त्रीसँग बाझाबाझ गरेका छन्। बारा क्षेत्र नम्बर ३ बाट प्रतिनिधित्व गर्ने जसपा सांसद रामबाबु यादवले आफ्नो क्षेत्रको एउटा पनि योजनामा बजेट नपारेको भन्दै संघीय मामिला तथा सामान्य प्रशासनमन्त्री राजेन्द्र श्रेष्ठसँग चर्काचर्की गरेका हुन्। मन्त्री श्रेष्ठ जसपाका शीर्ष नेता हुन्। बिहीबार दिउँसो निलम्बित सांसद हरिनारायण रौनियारसहित यादव मन्त्रालय पुगेका थिए। आफूले मन्त्रालयमा समयमै योजनाका लागि निवेदन दिएको र बजेटमा नपारिएको भन्दै सांसद्वय यादव र रौनियारले मन्त्रीसँग आक्रोश पोखेका थिए। मन्त्रीले प्रष्ट जवाफ दिन नसकेपछि सांसद यादवले टेबल ठटाउँदै बोतल टेबुलमा बजारेका थिए। तत्कालै मन्त्रीको सचिवालयबाट सुरक्षाका लागि सिंहदरबार सुरक्षा गणमा खबर गरिएको थियो। मन्त्रालय पुगेको प्रहरीलाई मन्त्री श्रेष्ठ आन्तरिक कुरा भन्दै फिर्ता पठाएका थिए। सांसद यादवले बजेट नपार्नको कारण के हो भनेर आफूले प्रश्न गरेको अन्नपूर्णलाई बताए। नपार्नुको कारण के हो भनेर सोधे। कर्मचारी बोलाउनुस् भने। म सँग किन पूर्वाग्रही भइयो भने, उनले भने, सम्बन्धित कर्मचारीले उहाँको माग ढिलो भयो भनेर भन्यो। तर फाइल मगाएर हेर्दा मैले समयमै दर्ता गराएको रहेछु। पछि कर्मचारीले होइन गल्ती भयो सच्याउनुपर्छ, भरपाइसहित गर्नुपर्छ भन्यो। यादवले आफ्नो निर्वाचन क्षेत्रमा एउटै बजेट पनि नपरेपछि मन्त्रालय धाउनुपरेको बताए। निलम्बित सांसद रौनियारले समानुपातिक मन्त्री बन्ने, निर्वाचित सांसदहरु फुटपातमा घुम्ने भन्दै आक्रोश पोखेका थिए। समानुपातिक सांसदहरु मन्त्री खाने, मनलाग्दी बजेट लैजाने, निर्वाचितलाई बजेट नदिने, ठूल्ठूलो नेताहरु र आफ्नो क्षेत्रमा लाने, आफ्नो स्वार्थमा लाने, उनले भने, हाम्रो पार्टीबाट मन्त्रीहरु भएर पनि हामीलाई बजेट नदिने? उनले पार्टीका मन्त्रीको कार्यशैलीका कारण सबै सांसदहरु असन्तुष्ट रहेको बताए। प्रहरीको उच्च स्रोतले पनि सुरक्षाका लागि मन्त्रीको सचिवालयबाट खबर आएको बताए। सामान्य प्रशासन मन्त्रालयबाट तत्काल प्रहरी पठाइदिन खबर आयो। प्रहरी निरीक्षकको कमाण्डमा मन्त्रीको कार्यकक्षमा टोली पुग्यो। प्रहरीलाई देखेपछि मन्त्रीज्यूले यो आन्तरिक कुरा हो। तपाईंहरु जानुस् भनेर फिर्ता पठाउनुभयो, प्रहरीले स्रोतले भन्यो।"
गोदावरी धाममा पशुपतिनाथको झल्को दिने कैवल्यनाथ मन्दिर,धनगढी : सुदूरपश्चिमको प्रसिद्ध धार्मिकस्थल कैलालीको गोदावरी धाममा कैवल्यनाथ मन्दिर (मोक्षद्वार) को स्थापना गरिएको छ । पञ्चमुखी शिवलिङगको मूर्तिसहितको मन्दिरको एक विशेष समारोहका बीच १००८ स्वामी लोकानन्द महाराजले प्राण प्रतिष्ठा गरेका छन् । कलात्मक शैलीमा मन्दिरको निर्माण गरिएको छ । २०७३ सालदेखि मन्दिर निर्माण गरिएको थियो । संघ सरकारको शहरी विकास कार्यक्रमको सहयोगमा उपभोक्तामार्फत मन्दिर निर्माण गरिएको हो । झण्डैं ढेड करोड बढीको लगानीमा मन्दिर निर्माण गरिएको गोदावरी धाम विकास समितिले जनाएको छ । मन्दिर परिसरमा १००८ शिवलिङग स्थापना गरिएका छन्। मन्दिरमा पुगेर बिहीबार सुदूरपश्चिम प्रदेशका प्रमुख देवराज जोशीले पूजाआजा गरेका छन् । पशुपतिनाथ मन्दिरको झल्को दिने गरी मन्दिरको निर्माण भएको छ । मन्दिर निर्माणमा सहयोग गर्नेहरुलाई पनि सम्मान गरिएको छ । गोदावरी धाम विकास समितिका अध्यक्ष पदमराज जोशीले मन्दिर निर्माण भएसँगै यस क्षेत्रमा धार्मिक पर्यटन बढने विश्वास व्यक्त गरे। उनले लामो समयदेखि मन्दिर निर्माण गर्ने सपना पनि पूरा भएको बताए । गोदावरी धाम विकास समितिले गोदावरीमा कुम्भ मेला अर्ध कुम्भ मेलाको पनि आयोजना गरिसकेको छ ।
कतारको राजदूतमा नरेशविक्रम ढकाल नियुक्त,काठमाडौं : राष्ट्रपति विद्यादेवी भण्डारीले कतारका लागि नयाँ राजदूतमा डा नरेशविक्रम ढकाललाई नियुक्त गरेकी छन्। संविधानको धारा २८२ बमोजिम मन्त्रिपरिषद्को सिफारिसमा ढकाललाई कतारका लागि नेपालको आवासीय राजदूत पदमा नियुक्त गरेको राष्ट्रपति कार्यालयका प्रवक्ता सागर आचार्यले जानकारी दिए। सरकारले गत २५ चैतमा २० जनालाई विभिन्न देशको राजदूतमा नियुक्तिका लागि सिफारिस गरेको थियो।
सरकारको प्राथमिकतामा वैकल्पिक चिकित्सा किन परेन ?,"काठमाडौंः सरकारले वैकल्पिक चिकित्सालाई प्राथमिकता दिनुपर्ने आवाज उठेको छ । एलोपेथिक चिकित्सा सरकारको प्राथमिकतामा परेपनि सरकार वैकल्पिक चिकित्साको प्रवद्र्धनमा गम्भीर नभएको प्रश्न उठेको छ । आयुर्वेद, प्राकृतिक चिकित्सा, योग, अकुपञ्चरलगायतका चिकित्सा पद्धति वैकल्पिकभन्दा पनि एक अर्काको परिपूरक चिकित्सा भएको सरोकारवालाहरु बताउँछन् । वैकल्पिक चिकित्सालाई एलोपेथिक पद्धतिसरह सँगसँगै विकास गरेर लैजानुपर्ने सम्बद्ध निकायहरुको जोड छ । बुधबार हेल्थ आवाजले आयोजना गरेको वैकल्पिक चिकित्सा अवसर र चुनौतीविषयक कार्यक्रममा स्वास्थ्य मन्त्रालयका सचिव डा रोशन पोखरेलले वैकल्पिक र आयुर्वेदिक चिकित्साको विकासमा सरकार कटिवद्ध रहेको बताए । उनले चिकित्सा क्षेत्र राज्यले बनाएको नीतिअनुरुप अघि बढ्नुपर्ने बताए । डा पोखरेलले भने, 'वैकल्पिक चिकित्साभित्र पनि विभिन्न पद्धतिहरु छन् । यी सबै पद्धतिको विकासका लागि एकीकृत भएर अघि बढनुपर्छ । कुनै विधा कम र बढी महत्वपूर्ण हुँदैन । आयुर्वेद तथा वैकल्पिक चिकित्सा विभागका महानिर्देशक डा वासुदेव उपाध्यायले वैकल्पिक चिकित्सा क्षेत्रमा सरकारले योजना बनाएर काम गरिरहेको बताए । चिकित्सा शिक्षा आयोगका उपाध्यक्ष प्राडा श्रीकृष्ण गिरीले वैकल्पिक चिकित्सा शिक्षालाई व्यवस्थित र गुणात्मक बनाउनुपर्ने बताए । जुनसुकै चिकित्सा विधा अध्ययन अनुसन्धानबाट प्रामाणित भएको हुनुपर्ने बताए । सरकारी अधिकारीहरुले वैकल्पिक चिकित्सालाई प्राथमिकतामा राखेको बताए पनि त्यसो हुन सकेको छैन । अहिलेपनि वैकल्पिक चिकित्सामा जनशक्तिको अभाव, लगानी र बजेट अपर्याप्त, पूर्वाधार अभाव, प्रविधि निकै कम भएको गुनासो आइरहेका छन् । वैकल्पिक चिकित्साका विधाहरु भएपनि सरकारले छुट्टै परिषद् नबनाउँदा अफ्ठेरो भएको सहभागीहरुको जोड थियो । उनीहरुले वैकल्पिक चिकित्सासम्बन्धी पाठयक्रम राख्नुपर्ने र जनशक्तिका लागि स्वदेशमै उपयुक्त वातावरण सिर्जना गर्नुपर्ने बताएका छन् । वैकल्पिक चिकित्सामा सरकारले पर्याप्त बजेट विनियोजन नगरेको र सरकारको नजरमा नपरेको सहभागीको जोड थियो । सो अवसरमा विज्ञहरुले प्रस्तुतिकरण प्रस्तुत गरेका थिए ।"
शपथसम्बन्धी विधेयकको पोशाक र ईश्वर शब्दमा सांसदको प्रश्न,"काठमाडौँ सरकारले शपथ सम्बन्धी विधेयक, २०७८ माथि विचार गरियोस् भन्ने प्रस्ताव राष्ट्रियसभामा प्रस्तुत गरेको छ। प्रधानमन्त्री शेरबहादुर देउवाको तर्फबाट कानुन न्याय तथा संसदीय मामिलामन्त्री गोविन्द प्रसाद शर्मा कोइरालाले उक्त विधेयकलाई विचार गरियोस् भन्ने प्रस्ताव पेस गरेका हुन्। प्रस्तावमाथिको सैद्धान्तिक छलफलमा भाग लिँदै राष्ट्रियसभा सदस्य सुरेश आलेमगरले विधेयकको पोशाक र ईश्वर शब्दमा प्रश्न उठाए। पोशाकमा विकल्प दिएर विभेद गरिएको उनले तर्क गरे। औपचारिक पोशाक भनिएको छ। त्यस्तै आफ्नो भेषभुषा, पहिचान र परम्परा झल्किने पनि भनेको छ, उनले भने, यो विभेदजस्तो भयो। कसैलाई भेषभुषा त कसैलाई औपचारिक भनेको छ। यसमा सरकारबाट जवाफ आओस्। त्यसैगरी उनले ईश्वरदेश र जनताको नाममा भन्ने शब्दमा दिएको विकल्पको स्वागत गर्दै तर कुन शब्द प्रयोग गर्ने सपथपूर्व जानकारी दिनुपर्ने किन भनि प्रश्न गरे। ईश्वरदेश र जनताको नाममा भन्ने शब्दमध्ये सपथ गर्दा पदाधिकारीले एउटा जानकारी गराउने किन भनिएको रहेछ? उनले सोधे। जवाफमा कानुनमन्त्री कोइरालाले पोशाकमा राष्ट्रिय परिचय हुने बताए। च्वाइस दिँदा राष्ट्रियका साथै परम्पराको पनि परिचय दिने उनको भनाइ थियो। राष्ट्रिय परिचय त हुन्छ। तर केही कुरा परम्परा झल्काउनेगरी पोशाकको च्वाइस दिन खोजिएको छ जसले विविध पहिचान नै दिन्छ, उनले भने। त्यसैगरी ईश्वर शब्दको जवाफमा मन्त्री कोइरालाले पहिल्यै जानकारी गराउँदा त्यहीँ शब्दमा गराउन सहज हुने बताए। सम्बन्धित व्यक्तिलाई किन सोध्नेभन्दा पनि सोधेपछि उहाँले कुनमा लिन खोजेको हो त्यसैमा दिन खोजेको हो, उनले भने, यसमा कुनै वैचारिक रुपले भिन्नता गर्न खोजेको होइन। कांग्रेस र कम्युनिस्ट वा वामपन्थी र अरु भएर ईश्वर मान्ने नमान्ने धेरै पुरानो सोंच हो। अहिले धेरै कम्युनिस्टहरु पूजा गर्न जानुहुन्छ। मलाई त्यस्तो लाग्दैन। मन्त्री कोइरालाले दफावार छलफलमा थप संशोधन गर्न सकिने भन्दै सुझाव दिन सांसदहरुलाई आह्वान गरे। मन्त्रीको जवाफसँगै राष्ट्रियसभाले सपथ सम्बन्धी विधेयकमाथि विचार गरियोस् भन्ने प्रस्ताव सर्वसम्मतिले स्वीकृत गरेको छ। राष्ट्रियसभा अध्यक्ष गणेश तिमिल्सिनाले संशोधन प्रस्ताव राख्न चाहनेलाई जानकारी गराउँदै असार १ गते १ बजे बस्नेगरी दोस्रो बैठक स्थगित गरेका थिए।"
ताला राजनीतिले थलियो त्रिभुवन विश्वविद्यालय,"काठमाडौं : सरकारले आर्थिक वर्ष २०७९८० को बजेट वक्तव्यमार्फत् त्रिभुवन विश्वविद्यालय (त्रिवि)को केन्द्रीय क्याम्पसलाई 'सेन्टर फर एक्सिलेन्स' बनाउने घोषणा गरेको छ। तर, त्यही विश्वविद्यालय राजनीतिले थलथली भएको छ। देशकै जेठो विश्वविद्यालय त्रिविमा गएको माघ ७ गतेदेखि लगाइएको ताला अहिलेसम्म खुल्न सकेको छैन। पछिल्लो पटक नेपाली कांग्रेसनिकट नेविसंघमा आबद्ध विद्यार्थीले त्रिविको उपकुलपति, शिक्षाध्यक्ष र रजिष्ट्रारको कार्यायमा ताला लगाए छन्। जनकपुरस्थित युथ क्याम्पसलाई ब्याचलर अफ कम्प्युटर एप्लिकेसन (बीसीए) कार्यक्रमका लागि आफैँले दिएको सम्बन्धनमा ३२ लाख रुपैयाँ घुस नपाउँदा खारेज गरेको भन्दै तालाबन्दी गरिएको हो। तालाबन्दी हुँदासमेत सम्बद्ध निकायहरुले विज्ञप्ति निकाल्नेबाहेक केही गर्न सकेका छैनन्। विद्यार्थी र प्राध्यापकका विभिन्न संगठनले गरेको तालाबन्दीका कारण विश्वविद्यालयको दीर्घकालीन लक्ष्य र योजना नै अलपत्र बन्न पुगेको छ। लामो समयदेखि विश्वविद्यालयलाई अनिर्णयको बन्दी बनाएको भन्दै गत जेठ १८ गते नेकपा (क्रान्तिकारी)ले ताला फोडेको थियो। ताला फोडेको अर्को दिन नेबि संघले पुनः ताला लगाएको थियो। नेविसंघ त्रिवि समितिका सचिव योगेन्द्र रावलले त्रिविले आफूसँग गरिएको सम्झौता कार्यान्वयन नगरेकाले ताला लगाएको बताए। उनका अनुसार नेविसंघले पाठ्यक्रम परिवर्तन नगरेको, शैक्षिक क्यालेण्डर लागू नगरेको, जनकपुरस्थित युथ क्याम्पसलाई ब्लाचलर अफ कम्प्युटर अप्लिकेशन (बीसीए)का सम्बन्धमा आर्थिक लेनदेन गरेकाले ताला लगाइएको हो। नेविसंघले उपकुलपति, रजिष्ट्रार र शिक्षाध्यक्षको बर्खास्त वा राजीनामा माग गरेको छ। त्रिविले नेविसंघसँग वार्ता गर्नका लागि त्रिवि विद्यार्थी कल्याण तथा खेलकुद महाशाखाका निर्देशक पशुपति अधिकारीको संयोजकत्वमा तीन सदस्यीय वार्ता टोलीसमेत गठन गरेको छ। वार्ता टोलीका संयोजक अधिकारीले नेविसंघसँग धेरैपटक वार्ता गरे पनि निष्कर्षमा नपुगेको बताए। हामी सातआठ पटक वार्तामा बस्यौँ, नेविसंघको मागअनुसार बर्खास्ती वा राजीनामा असम्भव कुरा हो,' उनले भने, त्यही भएर वार्ता निष्कर्षमा पुग्न सकेको छैन। नेबिसंघको तालाबन्दीविरुद्ध अनेरास्ववियूले प्रदर्शन गरेको छ। त्रिविमा लगाइएको ताला नेविसंघले नखोले अखिलले ताला फोड्ने चेतावनी दिएको छ। त्यसअघि आंशिक शिक्षकले पनि उपकुलपति, रजिष्ट्रार र शिक्षाध्यक्षको कार्यकक्षमा आफूहरुलाई दैनिक ज्यालादारीबाट मासिक ज्यालादारीमा राख्नुपर्ने माग गर्दै माघ २० गतेदेखि ताला लगाएका थिए। त्रिविमा ताला लागेको कुरा गृह र शिक्षामन्त्रीलाई जानकारी छ ? सांसद भीम रावलले त्रिविमा १३९ दिनदेखि तालाबन्दी हुँदा पनि सरकार मुकदर्शक बनेको बताए। बिहीबार प्रतिनिधिसभामा रावलले गृहमन्त्री र शिक्षामन्त्रीलाई त्रिविमा ताला लागेको जानकारी छ? भन्दै प्रश्न गरेका थिए। सांसद रेणुका गुरुङ सत्तापक्षकै भातृसंगठनले तालाबन्दी लगाउँदा यसले उच्च शिक्षामा कस्तो असर पर्ला? भन्दै प्रश्न गरिन्।"
प्रचण्ड र अमेरिकी दूतावासका उपप्रमुख मीक्लरबीच भेटवार्ता,काठमाडौं : नेपालस्थित अमेरिकी दूतावासका उपप्रमुख मानुयल पी मिक्लरले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेका छन्। अपरान्ह मिक्लरले खुमलटारमा भेटेको प्रचण्डका स्वकीय सचिव रमेश मल्लले अन्नपूर्णलाई जानकारी दिए। अमेरिकी सेनाका एसियाप्रशान्त क्षेत्र प्रमुख जनरल चाल्स एन्थोनी फ्लीन नेपाल आएकै दिन उपप्रमुख मानुयल पी मीक्लरले प्रचण्डलाई भेटेका हुन्। भेटमा नेपाल र अमेरिकाको द्विपक्षीय हितको बारेमा कुराकानी भएको बताइएको छ।
गुल्मीमा स्कुल जाँदै गरेका विद्यार्थीको डोजरले फालेको ढुंगा लागेर मृत्यु,गुल्मी : ढुंगाले लागेर विद्यालय जाँदै गरेका एकजना विद्यार्थीको मृत्यु भएको छ । मुसिकोट नगरपालिका ३ निवासी १४ वर्षीय गगन रायमाझीको मृत्यु भएको जिल्ला प्रहरी कार्यालय गुल्मीका प्रहरी नायव उपरीक्षक माधवराज खरेलले जानकारी दिए । निर्माणकार्य चलिरहेको सडकबाट डोजरले फालेको ढुंगा लागेर उनी घाइते भएका थिए । स्थानीय स्वास्थ्य चौकीमा सामान्य उपचारपछि थप उपचारका लागि गुल्मी अस्पताल ल्याउने क्रममा बाटोमै मृत्यु भएको प्रहरीले जनाएको छ । डोजर चालकलाई नियन्त्रणमा लिइ घटनाबारे थप अनुसन्धान भइरहेको प्रहरीले जनाएको छ।
ट्याङ्करको ठक्करबाट मृत्यु,फिदिम : ट्याङ्करको ठक्करबाट घाइते भएका सुनसरी रामधुनी नगरपालिका ७ का २६ वर्षीय प्रेम घिसिङको मृत्यु भएको छ । झापाको बिर्तामोड स्थित बि एण्ड सी अस्पतालमा उपचारको क्रममा घिसिङको मृत्यु भएको हो। पाँचथरको हिलिहाङ गाँउपालिकाको सल्लेरी स्थित मेची राजमार्गमा च्याङ्थापुबाट झापातर्फ गइरहेको मे १ ख २४९४ नम्बरको ट्याङ्करले ताप्लेजुङतर्फ जाँदै गरेको को ५ प २३३० नम्बरको मोटरसाइकललाई ठक्कर दिएको थियो । ट्याङ्करको ठक्करबाट मोटरसाइकलमा सवार घिसिङ र २६ वर्षीया उनकी श्रीमती कन्चन मगर घाइते भएका थिए । घाइते मगरको बीएण्डसी अस्पतालको आइसीयु कक्षमा राखेर उपचार भइरहेको छ । ट्याङ्कर चालक झापाको सुरुङ्गा नगरपालिका २ का ३३ वर्षीय निमा तामाङलाई नियन्त्रणमा लिइएको जिल्ला प्रहरी कार्यालय पाँचथरले जनाएको छ ।
मेघ गर्जन र चट्याङसहित वर्षा,"काठमाडौं : नेपालको पूर्वी भूभागमा मनसुनी वायुको सामान्य प्रभाव र मध्य तथा पश्चिमी भूभागमा स्थानीय वायुको प्रभावका साथै भारतको उत्तर प्रदेश र बिहारमा रहेको पूर्वपश्चिमी न्यून चापीय रेखाको प्रभाव रहेको छ। उक्त मौसमी प्रणालीको प्रभावका कारण अहिले प्रदेश १, मधेस प्रदेश र बागमती प्रदेशमा सामान्यदेखि पूर्ण बदली रही गण्डकी प्रदेश र अन्य प्रदेशका पहाडी भूभागमा आंशिकदेखि सामान्य बदली र बाँकी भूभागमा आंशिक बदली रहको छ। प्रदेश १ र मधेसका थोरै स्थान तथा बागमती र गण्डकी प्रदेशका एक दुई स्थानमा मेघ गर्जन र चट्याङसहित वर्षा भइरहेको छ। राजधानी काठमाडौँ उपत्यकामा बिहानैदेखि हल्का वर्षा भइरहेको छ। उपत्यकामा पूर्ण रुपमा बदली छ। दिउँसो प्रदेश १, मधेश प्रदेस, बागमती प्रदेश र गण्डकी प्रदेशका केही स्थानमा तथा अन्य प्रदेशका पहाडी भूभागका थोरै स्थानमा हल्कादेखि मध्यम वर्षाको सम्भावना छ। काठमाडौँको अधिकतम तापक्रम २८ र न्यूनतम तापक्रम २० डिग्री सेल्सियस रहेको छ। रासस"
अमेरिकी उच्च सैनिक अधिकारी आज आउँदै,काठमाडौं : अमेरिकी सेनाका उच्च सैनिक अधिकारी आज विशेष विमानबाट काठमाडौं आउँदै छन् । अमेरिकी सेनाका एसिया प्रशान्त क्षेत्र प्रमुख जनरल चाल्स ए फ्लिन अमेरिकी सेनाको एयर फोर्सबाट काठमाडौं आउन लागेका हुन् । केही दिनअघि भारतको नयाँ दिल्ली आएका जनरल फ्लिन त्यहाँ भारतीय सेनाध्यक्ष मनोज पाण्डेसँग भेट गरेका थिए । प्रधानसेनापति प्रभुराम शर्मा समेत असार पहिलो साता अमेरिकाको भ्रमणमा जाँदै छन् । प्रधानमन्त्री शेरबहादुर देउवा र प्रधानसेनापति शर्माको अमेरिका भ्रमणको तयारी भइरहेका बेला अमेरिकी सेनाका उच्च अधिकारी नेपाल आउनुलाई अर्थपूर्ण रुपमा हेरिएको छ । नेपाल बसाइका क्रममा अमेरिकी जनरल फ्लिनले प्रधानसेनापति शर्मासँग द्विपक्षीय हितका बारेमा छलफल गर्नेछन् । जनरल फ्लिनले विद्यादेवी भण्डारी र प्रधानमन्त्री देउवासँग भेटने कार्यक्रम छ।
जनताको विश्वास जितेर काम गर्न काठमाडौंका जनप्रतिनिधिलाई प्रकाशमानको सुझाव,"काठमाडौं : नेपाली कांग्रेसका नेता प्रकाशमान सिंहले काठमाडौं महानगरपालिकामा पार्टीको तर्फबाट निर्वाचित जनप्रतिनिधिहरुलाई जनताको विश्वास जितेर काम गर्न सुझाव दिएका छन्। बिहीबार नेपाली कांग्रेस काठमाडौं क्षेत्र नं ९ भित्रका नवनिर्वाचित जनप्रतिनिधिलाई बधाई तथा मतदातालाई धन्यवाद दिन आयोजित कार्यक्रममा सम्बोधन गर्दै उनले आफ्नो जिम्मेवारीलाई इमान्दारीपूर्वक निर्वाह गर्न सुझाव दिएका हुन्। नेता सिंहले भने,जनताले विश्वास गरेका छन्, जनताको अझ बढी विश्वास जितेर काम गर्नुस्। आफ्नो जिम्मेवारीलाई इमान्दारीपूर्वक निर्वाह गर्नुस्। काठमाडौं महानगरपालिकामा मेयर पद नजिते पनि ३२ मध्ये १९ वटा वडामा जितेको बताउँदै उनले चुनाव फेरिफेरि पनि आउने कुरालाई ख्याल गरेर काम गर्न सुझाव दिए। उनले भने, मलजल गर्यो भने नेपाली कांग्रेस अझ राम्रो हुन्छ। पार्टी र संगठनलाई केन्द्रमा राखेर काम गर्नुस्। पार्टीमा वीपी कोइराला, गणेशमान सिंह, कृष्णप्रसाद भट्टराई लगायतले गरेको त्याग र योगदानलाई नबिर्सन उनले सुझाव दिए।"
पहिरोले मध्यपहाडी लोकमार्ग अवरुद्ध,बागलुङ : दुई दिनदेखिको वर्षासँगै खसेको पहिराका कारण मध्यपहाडी लोकमार्गको बागलुङ खण्डअन्तर्गत घोडाबाँधेहटिया सडक गए रातिदेखि अवरूद्ध भएको छ । सडक अवरुद्ध हुँदा लोकमार्ग भएर चल्ने लामो तथा छोटो दुरीका सवारीसाधन बाटोमै थन्किएका छन् । यात्रुले सास्ती व्यहोरिरहेका छन् । ठाउँठाउँमा खसेका पहिराले लोकमार्ग क्षतविक्षत बनेको छ । गलकोट नगरपालिकाका प्रवक्ता हेमन्त भण्डारीका अनुसार अहिले डोजरले पहिरा पन्छाएर अवरुद्ध सडक खुलाउने काम भइरहेको छ । रासस
सप्तरीमा किशोरीमाथि सामूहिक बलात्कार : तीन बालकलाई सुधार गृहमा पठाइयो,राजविराज : नयाँ वर्ष सुरु भएसँगै सप्तरीको शम्भुनाथमा लागेको मेलामा भएको सामूहिक बलात्कार घटनाका आरोपित तीन नाबालकलाई बिहीबार बालसुधार गृह पठाइएको छ । सप्तरी जिल्ला अदालतका न्यायाधीश राजेन्द्रकुमार श्रेष्ठको इजलाशले उनीहरूलाई बालसुधार गृह वीरगञ्ज पठाएको अदालतले जानकारी दिएको छ । सोही घटनाका आरोपित शम्भुनाथ नगरपालिका४ सखुवाका २० वर्षीय सुरेश भनिने सुरैतलाल राम भने पुर्पक्षका लागि राजविराज कारागारको थुनामा पुगेका छन् । घटनाका मुख्य आरोपित २० वर्षीय दिपक सरदार भने फरार छन्। पूर्वपश्चिम राजमार्गको दक्षिण शम्भुनाथ नगरपालिका३ स्थित प्रसिद्ध शम्भुनाथ मन्दिरमा लाग्ने मेला घुम्न गएकी १७ वर्षीया बालिकालाई जेठ २ गते आरोपित पाँचजनाले सामूहिक बलात्कार गरेको पीडितले बताएकी छन् । पीडितका अनुसार आरोपितहरूले शम्भुनाथ मन्दिरदेखि सय मिटर पूर्वदक्षिणतर्फ पानी ट्यांकी छेउमा लगेर सामूहिक बलात्कार गरेका हुन् । घटनाबारे घरपरिवारमा जानकारी गराएपछि पीडितका हजुरबुवाले घटनाकै दिन जिल्ला प्रहरी कार्यालयमा उजुरी दिएका थिए। उजुरीका आधारमा सप्तरी प्रहरीले तत्कालै सुरैतलाल र तीन नाबालकलाई पक्राउ गरेर अनुसन्धान सुरु गर्यो । जिल्ला प्रहरीले जेठ ३ गते पीडितको अस्पतालमा स्वास्थ्य परीक्षण गराई उजुरी दर्ता गरेको थियो । जिल्ला न्यायाधीश श्रेष्ठको आदेशमा आरोपितमध्ये सुरैतलाल पुर्पक्षका लागि थुनामा र अन्य तीन नाबालक बालसुधार गृह पठाउने आदेश भएको अदालतले जानकारी दिएको छ । एक आरोपित फरार रहेको र खोजीकार्य भइरहेको प्रहरीले जनाएको छ ।
"मल उपलब्ध गराउन सरकार असफल,किसान समस्यामा परे : हृदयेश त्रिपाठी","काठमाडौं : सांसद हृदयेश त्रिपाठीले मलको अभावका कारण किसानहरु समस्यामा परेको भन्दै सरकारको ध्यानाकर्षण गराएका छन्। प्रतिनिधिसभाको बिहीबारको बैठकमा विशेष समय लिएर बोल्दै उनले मल उपब्ध गराउन सरकार असफल भएको र किसान समस्यामा परेको बताए। अहिलेको बजेट निबन्ध मात्रै भएको टिप्पणी गर्दै त्रिपाठीले सरकारले कृषि उत्पादनको लक्ष्य हाँसिल गर्न नसक्ने धारणा राखे। उनले मलको अभाव कायमै रहे यस वर्ष धानको उत्पादन घट्ने उल्लेख गरे। उनले घुमुवा प्रहरीले विचौलिकाको काम गरिरहेको बताए । यस्तै, उनले बर्दियामा बाघको आक्रमणबाट जोगिन स्थानीयले गरेको आन्दोलनमा प्रशासनको हस्तक्षेप गलत भएको बताए।"
पहिरोले सडक अवरुद्ध,चितवन : वर्षातका कारण पृथ्वी राजमार्ग र नारायणघाट मुग्लिन सडक अवरुद्ध भएको छ। पृथ्वी राजमार्ग अन्तरगत मुग्लिनबाट दुई किलोमिटर काठमाडौंतर्फको घोप्टे भीरमा राति ११ बजे पहिरो खसेको हो। त्यस्तै इच्छाकामना ६ तोपेखोला स्थित नान्सी पुलमा पहिरो झरेका कारण रातिदेखि सडक अवरुद्द भएको छ। अहिले पहिरो पन्छाउने काम भैरहेको छ।
तस्करीका दुई करोडको सामानसहित तीन वटा ट्रक पक्राउ,"वीरगन्ज : वीरगन्जमा प्रहरीले भारतबाट तस्करी गरी ल्याइएका सामान बोकेर जाँदै गरेका तीनवटा ट्रक नियन्त्रणमा लिएको छ। ती तीन वटै ट्रक र सामानसहित गरी दुई करोडभन्दा बढी मुल्याकंन गरी आवश्यक कारवाहीका लागि राजश्व अनुसन्धान कार्यालय पथलैया बारामा बुझाइएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए। खनालका अनुसार वीरगन्ज १० घण्टघार स्थित सडकमा प्रहरीले बा ५ ख ६५५८ र लु २ ख ५३४९ नम्बरको मालवाहक ट्रक रोकेर चेकजाँच गर्दा दुवै ट्रकबाट बिलबिजकभन्दा बढी मुल्यका हार्डवेयर, औषधी लगायतका सामान बरामद भएको हो। यस्तै वीरगन्ज ८ माइस्थान चोक स्थित सडकमा ना ४ ख ४३०१ नम्बरको ट्रक रोकेर चेकजाच गर्दा उक्त ट्रकबाट पनि बिलविजकभन्दा बढी मुल्यको औषधी, लत्ताकपडा लगायतका खुद्रा मालसामान बरामद भएको प्रहरी नाययव उपरीक्षक खनालले बताए। तीनन वटै ट्रक र ट्रकबाट बरामद सामान गरी दुई करोड रुपैयाँको मुल्यांकन गरी आवश्यक कार्वाहीका लागि राजश्व अनुसन्धान कार्यालय पथलैया बारामा बुझाइएको खनालले जानकारी दिए।"
"नविना लामाको प्रस्ताव : जनक शिक्षा सामग्री केन्द्र खारेज गरौं, पुस्तक छाप्न निजीलाई दिऔं","काठमाडौं : एमालेकी सांसद नविना लामाले पाठ्यपुस्तकको समस्या समाधान गर्न नसकेको भन्दै जनक शिक्षा सामग्री केन्द्र खारेज गर्नुपर्ने माग गरेकी छन्। प्रतिनिधिसभाको बिहीबारको बैठकमा बोल्दै उनले देशभर पाठ्यपुस्तक अभाव भएको भन्दै पुस्त छाप्ने जिम्मा निजी क्षेत्रलाई दिनुपर्ने बताइन्। सांसद लामाले जनक शिक्षा सामग्री बचाउने नाममा विद्यार्थीहरुले पुस्तक कहिल्यै नपाएको भन्दै जनक शिक्षा सामग्री खारेजको माग गरेकी हुन्। 'बेलैमा कागज किन्न नसक्ने, छाप्न नसक्ने किन भयो? कागजको ठेक्का लिनेले किन कागज ल्याएनन् कारबाही गर्नुपर्छ,'उनले भनिन्, 'हामीले वैकल्पिक उपाय खोजेर निजीलाई दिने कुरा गर्नुपर्छ। '"
कोरला नाकामा रोकिएको अन्तरदेशीय व्यापार मेला पुनः सञ्चालन गर्न सांसदको माग,"जोमसोम : मुस्ताङका संघीय सांसद प्रेमप्रसाद तुलाचनले उत्तरी कोरलानामा रोकिएको अन्तरदेशीय व्यापार मेला पुनःसञ्चालन गर्न माग गरेका छन् । बिहीबार प्रतिनिधि सभाको बैठकमा शून्य समयमा बोल्दै सांसद तुलाचनले कोभिड१९ का कारण विगत २ वर्षदेखि कोरलानाकामा रोकिएको अन्देशीय व्यापार मेला पुन :सञ्चालन गर्ने पहल गरिदिन परराष्ट्रमन्त्री नारायण खड्काको ध्यानआर्कषण गराएका हुन् । उपल्लो मुस्ताङमा सीमाक्षेत्रका बासिन्दा बर्सेनि हिउँदयाममा बैकल्पिक रोजगार र जाडो छल्न पोखरा,काठमाडौं झनुपर्ने बाध्यता रहेको उल्लेख गर्दै सांसद तुलाचनले सीमाक्षेत्रका बासिन्दा मुख्य आम्दानीको श्रोत व्यापार भएको र कोरलानाकामा व्यापार मेला सञ्चालन हुन नसक्दा उपल्लो मुस्ताङबासी मर्कामा परेको बताए । उपल्लो मुस्ताङमा बर्सेनि एकबाली मात्र खेती हुने र उत्पादन गरिएको अन्नबालीले ६ महिना थेग्न मुश्किल पर्ने भएकाले कोभिडले रोकिएको अन्तरदेशीय व्यापार मेला यथाशिघ्र सञ्चालन गर्ने वातावरण मिलाउन सरकारको ध्यान आर्कषण गराए । मुस्ताङका संघीय सांसद तुलाचनले कोरलानाकामा २ वर्षदेखि ठप्प रहेको व्यापार मेला सञ्चालनको पहल गरिदिन चिनिया राजदूत होउ यान्छीसमक्षा कुरा राखेको बताउँदै व्यापार मेला सुचारु भएमा उपल्लो मुस्ताङीले राहतको महशुस गर्ने जनाए । उनले कोरोना कहरका कारण रोकिएको व्यापार मेला अहिले कोरोना संक्रमणको जोखिम शुन्य अवस्थामा रहेकाले व्यापार मेलालाई निरन्तरता दिने माग गरेका हुन् । उत्तरी चीनको स्वशासितक्षेत्र तिब्बत र उपल्लो मुस्ताङको कोरलानाकामा नजिक बर्सेनि असार र भदौ महिनामा अन्तरदेशीय व्यापार मेला सञ्चालन हुने गथ्र्यो । कोरना भाइरसको जोखिमका कारण विगत ३ वर्षदेखि नाका पुरै शिल गरिएको छ । उपल्लो मुस्ताङी जनताको दैनिक आधारभूत समस्या समाधान गर्न चिनियाँ पक्षले कोरलाभूमीमा व्यापार मेला सञ्चालन गर्ने गरेको लोमान्थाङका अध्यक्ष टसी नर्बु गुरुङले जानकारी दिए । उनका अनुसार व्यापार मेलामा जाने उपल्लो मुस्ताङीको नागरिकता अभिलेख राखेर चिनियाँ भूमिमा प्रवेश दिने गरिन्थ्यो । व्यापार मेलामा नेपालबाट पश्मिना,यार्सा गुम्पा,आलु,पापरलगायतका सामग्री निर्यात हुन्थ्यो भने चीनबाट निर्माण सामग्री,खाद्यान्न,लत्ता कपडा,किराना सामग्री र भेडा च्यांग्रा आयात गरिन्थ्यो । कोभिडका कारण तिब्बतबाट भेडा च्यांग्र नेपाल नआउँदा भेडा च्यांग्राको मुल्य आकासिएको थियो ।"
"दरबारमार्गको प्लाटिनम डिस्कोमा कुटपिट, एकजना घाइते","काठमाडौं : दरबारमार्गस्थित प्लाटिनम डिस्कोमा बुधबार राति कुटपिट भएको छ । डिस्कोमा आएका काभ्रेली समूहले बालुवाटारका प्रतिष भाष्कर सिंहलाई कुटपिट गरेका हुन् । कुटपिटबाट सिंहको टाउकोमा गम्भीर चोट लागेको छ । प्रहरी वृत्त दरवारमार्गका अनुसार उनको टाउकोमा ७ टाँका लगाइएको छ । छाती, पेट र हातखुट्टामा समेत चोट लागेको छ । प्रहरीका अनुसार कुटपिट गर्ने समूह फरार छ । उनीहरुविरुद्ध प्रहरी वृत दरबारमार्गमा जाहेरी परेको छ । प्रहरी वृत्त दरवारका अनुसार बिहीबार बिहान ३ बजेतिर पीडित युवकमाथि एक समूहले कुटपिट गरेको भन्ने जाहेरी आएको छ । कुटपिट गर्ने समूह फरार छ।' उनीहरुको खोजी कार्य जारी रहेको प्रहरीले बताएको छ। घटनाको प्रारम्भिक अनुसन्धानमा डिस्कोमा सो समूह आइरहने र मदिराको तालमा दुई समू्हबीच कुटपिट भएको प्रहरीले जनाएको छ। जिल्ला प्रहरी परिसर काठमाडौंका प्रवक्त दिनेसराज मैनालीले फरार समूहको खोजि भइरहेको बताए । उनले काठमाडौंमा गुण्डागर्दी गर्ने, धम्काउने समूहलाई प्रहरीले नछोड्ने बताए। आक्रमणमा काभ्रेको नमोबुद्ध नगरपालिकाका सञ्जय लामा, कुलध्वज लामा उर्फ कुले र डलर भनेर चिनिने डलर लामालगायत संलग्न रहेको बताइएको छ ।"
१२ देखि १७ वर्षसम्मका बालबालिकालाई भोलिदेखि बुस्टर डोज,"काठमाडौं : सरकारले बालबालिकाकालाई कोरोनाविरुद्धको बुस्टर डोज दिने भएको छ । स्वास्थ्य तथा जनसंख्या मन्त्रालयस्तरीय मंगलबार बसेको बैठकले भोलिदेखि बुस्टर डोज दिने निर्णय गरेको हो । यो १२ देखि १७ वर्षसम्मका बालबालिकाका लागि कोरोनाविरुद्धको बुस्टर डोज दिइनेछ । बालबालिकाका लागि पहिलो तथा दोस्रो डोज मोर्डना र फाइजर खोप दिएको छ । स्वास्थ्य सेवा विभागअन्तर्गत् परिवार कल्याण महाशाखाको बालस्वास्थ्य तथा खोप शाखा प्रमुख सागर दाहालले मोर्डना र फाइजर खोपको दुई मात्रा लगाइ तीन महिना पुरा भएकालाई खोप लगाइने अन्नपूर्णलाई जानकारी दिए। उनले अन्नपूर्णसँग भने, 'पहिले जुन खोप लिइएको छ । त्यहि खोप लगाइन्छ । पहिला खोप सञ्चालन गरेको केन्द्र तथा वडा कार्यालयमा कार्यक्रम सञ्चालन गर्न भनेका छौं ।' फाइजर खोप बुस्टर लगाउँदा ०३ एमएल र मोर्डना खोप बुस्टरको रुपमा दिँदा ०२५ एमएल दिनुपर्ने हुन्छ । यस्तै, स्वास्थ्य मन्त्रालयले असार ९ बाट ५ देखि १२ वर्ष उमेर समूहका बालबालिकालाई कोरोनाविरुद्धको खोप दिने तयारी थालेको छ। खोप शाखा प्रमुख दाहालका अनुसार सो समूहका बालबालिकालाई फाइजर खोप दिइनेछ।"
अनुमतिपत्रबिना इन्टरनेट सेवा संचालन नगर्न आग्रह,"काठमाडौं : नेपाल दूरसञ्चार प्राधिकरणले अनुमतिपत्र नलिइ दूरसञ्चार सेवा सञ्चालन नगर्न आग्रह गरेको छ । प्राधिकरणले बिहीबार एक सूचना जारी गर्दै दूरसञ्चार ऐन, २०५३ को दफा २१ बमोजिम कसैले पनि अनुमतिपत्र नलिइ दूरसञ्चार सेवा सञ्चालन गर्न नपाइने कानुनी व्यवस्था रहेकाले अनुमति लिएर मात्र सेवा सञ्चालन गर्न आग्रह गरेको हो । पछिल्ला केही दिनयता कानुनी व्यवस्थाको वेवास्ता गर्दै स्याटेलाइट प्रविधिबाट इन्टरनेट सेवा सञ्चालन भइरहेको उजुरी आएको प्राधिकरणले सूचनामा उल्लेख गरेको छ । अनुमतिबिनै दूरसञ्चार सेवा सञ्चालन गरेको पाइए कानुनबमोजिम कारबाही गर्ने जनाउँदै प्राधिकरणले अनुमतिपत्र प्राप्त नगरी गैरकानुनीरूपमा कसैले पनि इन्टरनेट सेवा सञ्चालन गरेको वा वितरण गरेको फेला परेमा खबर गर्नसमेत अनुरोध गरेको छ ।"
"अमेरिकी सेनाका एसियाप्रशान्त प्रमुख फ्लिन इन्डिगो जहाजमा आए, चार्टर फ्लाइट रद्द",काठमाडौं :अमेरिकी सेनाका एसिया प्रशान्त क्षेत्र प्रमुख जनरल चाल्स एन्थोनि फ्लिन काठमाडौं आइपुगेका छन् । उनलाई बलाधिकृत रथी बालकृष्ण कार्कीले त्रिभुवन अन्तर्राष्ट्रिय विमानस्थलमा स्वागत गरेका थिए। उनी भारतको नयाँ दिल्लीहुँदै मध्यान्ह १२ बजे काठमाडौं आएका हुन् । अमेरिकी सेनाको विशेष जहाजमा आउने भनिएको भएपनि फ्लिनको टोली इन्डिगो एयरको नियमित उडानबाट काठमाडौं ओर्लिएको हो। केही दिनअघिदेखि जारी खराब मौसमका कारण अमेरिकी टोलीले चार्टर फ्लाइट रद्ध गरी नयाँ दिल्लीबाट नियमित फ्लाइटमा आएको विमान स्थलस्थित नागरिक उड्डयन कार्यालय स्रोतले बताएको छ। सैनिक प्रवक्ता नारायण सिलवालले अमेरिकी सैनिक अधिकारी फ्लिन काठमाडौं आइपुगेको पुष्टि गरे । केही दिनअघि भारतको नयाँ दिल्ली आएका जनरल फ्लिन त्यहाँ भारतीय सेनाध्यक्ष मनोज पाण्डेलगायत उच्च अधिकारीसँग भेट गरेका थिए । प्रधानसेनापति प्रभुराम शर्मा असार पहिलो साता अमेरिकाको भ्रमणमा जाँदै छन् । प्रधानमन्त्री शेरबहादुर देउवा र प्रधानसेनापति शर्माको अमेरिका भ्रमणको तयारी भइरहेका बेला अमेरिकी सेनाका उच्च अधिकारी नेपाल आउनुलाई अर्थपूर्ण रुपमा हेरिएको छ । नेपाल बसाइका क्रममा अमेरिकी जनरल फ्लिनले प्रधानसेनापति शर्मासँग द्विपक्षीय हितका बारेमा छलफल गर्नेछन् । जनरल फ्लिनले विद्यादेवी भण्डारी र प्रधानमन्त्री देउवासँग भेटने कार्यक्रम छ।
कट्टुभित्र लुकाएर ल्याएको सुनसहित एकजना पक्राउ,काठमाडौं : त्रिभुवन अन्तरार्ष्ट्रिय विमानस्थलबाट ५१६५ ग्राम सुनसहित एकजनालाई प्रहरीले पक्राउ गरेको छ। कतार एयरवेजको विमानबाट बिहीबार बिहान ९:४५ बजे काठमाडौं आएका धुनषाका जितेन्द्र कुमार यादवलाई सुनसहित पक्राउ गरेको हो। त्रिभुवन अन्तर्राष्ट्रिय विमानस्थलस्थित भन्सार कार्यालयका प्रमुख महेश भट्टराईले चेकजाँच गर्ने क्रममा ती युवाले लगाइराखेको भित्री वस्त्र (कटटु) मा फल्स पकेट बनाई विष्कुट आकारको सुन ४६६५ ग्राम र सिक्री आकारको सुन ५० ग्राम गरी कुल ५१६५ ग्राम सुन फेला पारेको जानकारी दिए। बरामद सुनसहित युवामाथि आवश्यक अनुसन्धान भइरहेको प्रहरीले जनाएको छ।
फोहोर सफा गर्न नसक्नेले अर्थतन्त्रमा ठूलो चमत्कार गरेर देखाउँछौं भन्नु भ्रम मात्रै : भीम रावल,"काठमाडौं : नेकपा एमालेका नेता भीम रावलले संसदबाट पारित गरिएको व्याख्यात्मक घोषणा एमसीसीको अंग बनेको वा नबनेकोबारे जानकारी गराउनुपर्ने माग गरेका छन्। प्रतिनिधिसभाको बिहिबारको बैठकमा विनियोजन विधेयकअन्तर्गत विभिन्न मन्त्रालयमाथिको छलफलका क्रममा रावलले यस विषयमा सदनमार्फत जनतालाई जानकारी गराउनुपर्ने बताए। १२ बुँदे व्याख्यात्मक घोषणा सम्झौताको अंग भएको पत्र प्राप्त नभएको उनको भनाइ छ । त्यस्तै, नेता रावलले बजेटमा रहेका विषयहरुको कार्यान्वयनको आधार नभएको तर्क गरे। रावलले काठमाडौंको फोहोर व्यवस्थापन नगर्दा फोहोर संकटकालको स्थिति उत्पन्न भइसकेको भन्दै फोहोर सफा गरेर देखाउन प्रधानमन्त्रीलाई आग्रह गरे। उनले काठमाडौंको फोहोर सफा गर्न नसक्नेले अर्थतन्त्रमा ठूलो चमत्कार गरेर देखाउँछौं भनेर जनतालाई भ्रममा राख्न खोजेको बताए। रावलले राष्ट्रिय सुरक्षा नीति कार्यान्वयनमा सरकार डराएको टिप्पणी गरे। कालापानी, लिपुलेक, लिम्पीयाधुरामा नेपाली भूमि अतिक्रमण हुँदा पनि सरकार मौन बस्नु आश्चर्यजनक भएको उनको भनाइ छ ।"
घरबेटीको मलामी गएका दुई युवाको नदीमा डुबेर मृत्यु,नेपालगञ्ज : बाँकेमा मलामी गएका दुई युवाको नदीमा डुबेर मृत्यु भएको छ। जिल्लाको राप्ती नदीमा मलामी गएका दुई युवाको पौडी खेल्ने क्रममा डुबेर मृत्यु भएको बाँके प्रहरीले जनाएको छ। हुम्ला सिमिकोट८ घर भई हाल नेपालगञ्ज१ धम्बोझीमा बस्दै आएका १८ वर्षीय त्रिबल शाही र लेकराज छन्तेल बिहीबार बिहान राप्ती नदीमा मृतावस्थामा फेला परेको जिल्ला प्रहरी कार्यालय बाँकेका प्रवक्ता प्रहरी नायब उपरीक्षक मधुसुदन न्यौपाने जानकारी दिए। पौडी खेल्ने क्रममा नदीमा बेपत्ता भएको आशंका गरिएको छ । बुधबार घरबेटीको दाहसंस्कारमा गएका उनीहरू घर नफर्केपछि साँझ ६ बजे खोजतलास गर्दा नदीको छेउमा कपडा र एक थान मोबाइल फेला परेको थियो । डुडुवा गाउँपालिका४ स्थित सिधनियाघाट राप्ती नदी किनारमा उनीहरूको शव फेला पारेको हो । हुम्लाबाट अध्ययनका लागि नेपालगञ्ज आएका उनीहरूले यसैवर्ष धम्बोझी माविबाट कक्षा १२ को परीक्षा दिएका थिए ।
पहिरोले अवरुद्ध नारायणघाटमुग्लिन सडक खुल्यो,"चितवन : पहिरोका कारण अवरुद्ध भएको पृथ्वी राजमार्ग र नारायणघाट मुग्लिन सडक खुलेको छ। पहिरो पन्छाएर १२:०५ बजेतिरबाट दुईतर्फी सवारी साधन संचालनमा आएको चितवन प्रहरी प्रवक्ता डीएसपी नरहरी अधिकारीले जानकारी दिए। पृथ्वी राजमार्गअन्तरगत मुग्लिनबाट दुई किलोमिटर काठमाडौंतर्फको घोप्टे भीरमा राति ११ बजे पहिरो खसेको खस्दा सो सडक अवरुद्ध भएको थियो। यस्तै, इच्छाकामना ६ तोपेखोलास्थित नान्सी पुलमा पहिरो झरेका कारण रातिदेखि सडक अवरुद्द भएको थियो । सडक अवरुद्ध भएपछि यात्रु अलपत्र परेका थिए।"
जिल्ला समन्वय समिति धनुषामा कांग्रेस पदाधिकारी निर्विरोध,"जनकपुरधाम : जिल्ला समन्वयन समिति धनुषामा नेपाली कांग्रेसका सबै उम्मेदवार निर्विरोध निर्वाचित भएका छन्। जिल्ला समन्वयन समितिका प्रमुख, उपप्रमुखसहित सदस्यहरुको मनोनयन दर्ताको समय रहेकोमा ९ जनाको मात्र उम्मेदवारी परेको हो। प्रमुखमा राजनन्द मण्डल राज, उपप्रमुखमा संगिता देवी ठाकुरको मात्र उम्मेदवारी परेको हो। यस्तै सदस्यहरुमा ईश्वरीप्रसाद शर्मा, डम्बरबहादुर थापा मगर, फगु यादव, महिला सदस्यहरुमा गितादेवी यादव, विकादेवी मिजार, सोनितादेवी सदा र दलित वा अल्पसंख्यक सदस्यमा महेन्द्र महतोले मात्र उम्मेदवारी दर्ता गराएको धनुषाका मुख्य निर्वाचन अधिकृत ब्रजेश प्याकुरेलले जानकारी दिए। उनले जिल्ला समन्वयन समितिका लागि ९ जनाको पद अनुसार उम्मेदवारी परेको बताए। यद्यपी उनीहरुलाई अहिले निर्विरोध घोषणा नगरिएको मुख्य निर्वाचन अधिकृत प्याकुरेलले बताए।"
मुहार बदलिएको काँक्रेविहार,"सुर्खेत : काँक्रेविहार कर्णालीको पहिचान हो। अझ भनौं कर्णालीमा प्रवेश गर्दा पर्यटकको पहिलो रोजाइमा पर्छ, काँक्रेविहार। कर्णालीमा आउने जो कोही एकपटक काँक्रेविहार अवलोकन गर्छन्। यसकारण पनि कर्णाली मुख्य पर्यटकीय स्थल बनेको हो। कर्णाली प्रदेशको राजधानी वीरेन्द्रनगरमा रहेकाले पनि यसको महत्त्व र चर्चा धेरै भएको छ। सहरीकरणले विस्तारै भरिने क्रममा रहेको वीरेन्द्रनगर उपत्यकाको बीच भागमा अवस्थित छ, काँक्रेविहार। मुख्य बजारभन्दा केही मिनेटको दूरीमा उपत्यकाको बीच भागमा दक्षिणतर्फ डाँडो छ। त्यही डाँडामा घना जंगल छ। सोही जंगलको बीचमा अवस्थित छ, ऐतिहासिक महत्व बोकेको काँक्रेविहार। जहाँ २१ मिटर अग्लो शिखर शैलीमा मन्दिर निर्माण गरिएको छ। वर्षांैसम्म अलपत्र रहेको काँक्रेविहारको भग्नावशेषलाई उत्खनन गरेर पुरातत्व विभागले हाल जीर्णोद्धार गरेको छ। जीर्णोद्धारपछि काँक्रेविहारको मुहार बदलिएको छ। यहाँ घुम्न आउने पर्यटकको संख्या पनि बढ्न थालेको छ। काँक्रेविहार विशेषतः हिन्दू र बौद्ध धर्मावलम्बीहरूका लागि महत्त्वपूर्ण मानिन्छ। वीरेन्द्रनगर नगरपालिका९ मा अवस्थित काँक्रेविहार पुरातात्विक र ऐतिहासिकताले भरिपूर्ण छ। यसअघि यहाँका ऐतिहासिक महत्त्वका शिलालेख, मूर्ति र सामग्रीहरू अलपत्र थिए। संरक्षणको अभावमा तोडफोडसमेत भएको थियो। जसले गर्दा सुर्खेत आउने राज्यका उच्चपदस्थ अधिकारीहरूसँग यहाँका नागरिकले यसको उत्खनन र जीर्णोद्धारका लागि हारगुहार गरे। स्थानीयको निरन्तर आवाज र दबाबका कारण हाल मन्दिर निर्माण सम्पन्न भइसकेको छ। मन्दिरले काँक्रेविहारको आकर्षण पनि बढाएको छ। हाल काँक्रेविहार मन्दिर वरिपरि घेरबार गरिएको छ। जम्मा १७५ हेक्टर क्षेत्रफल रहेको काँक्रेविहार नेपालको एकमात्र संरक्षित वन पनि हो। प्रमुख पर्यटकीय स्थल भएकाले पनि हाल प्रदेश र स्थानीय सरकारले पनि काँक्रेविहारको विकासमा लगानी र संरक्षण गर्न आवश्यक योजनासमेत बनाउन थालेका छन्। काँक्रेविहारको इतिहा काँक्रेविहारका बारेमा अनेकौं अड्कलबाजी हुने गरेको छ। यसबारेमा केही किम्बदन्ती पनि पाइन्छ। तर, यसको वास्तविक सम्बन्ध जुम्लाको तत्कालीन सिञ्जा राज्यसँग जोडिएको पाइन्छ। सिञ्जाका तत्कालीन राजा अशोक चल्लले आफ्नो शासनकाल (विस १३१२१३३५) रहेको र उनले विस१३२५ मा काँक्रेविहार बनाएको अभिलेखमा पाइन्छ। सूर्यमणि अधिकारीको खस साम्राज्यको इतिहास तथा विश्व केसीको कीर्ति खम्बको स्रोतको आधारमा हाल काँक्रेविहार मन्दिरको छेउमा अभिलेख बोर्ड राखिएको छ। राजा अशोक चल्ल महाज्ञानी भएको र बौद्ध धर्म मान्ने हुँदा उनले थर चल्लबाट मल्ल बनाएको अभिलेखमा उल्लेख छ। अभिलेख बोर्डमा उल्लेख गरिएअनुसार विसं १८९० मा ठूलो भूकम्प गएका कारण यो विहार भत्किएको थियो। भूकम्पले विहार भत्किएपछि वर्षौंसम्म उक्त ठाउँ खण्डहरजस्तै बनेको थियो। त्यतिमात्र नभई वीरेन्द्रनगर उपत्यकाको बीचमा काँक्राको चिरा जस्तो जंगल भएकाले पनि यसको नाम काँक्रेविहार भएको जनश्रुति छ। यसको उत्खननदेखि संरक्षणको सबै काम पुरातत्व विभागले नै गर्छ। अद्भूत कला र इतिहासको नमुनाका रूपमा काँक्रेविहारलाई लिने गरिन्छ। जीर्णोद्धारमा ७ करोड खर्च काँक्रेविहारको संरक्षण तथा उत्खनन गर्ने अधिकार पुरातत्व विभागलाई मात्र छ। विभागका अनुसार काँक्रेविहारको जीर्णोद्धारमा हालसम्म ७ करोड १९ लाख ९७ हजार ४ सय ३३ रुपैयाँ खर्च भएको छ। जीर्णोद्धारको काम २०७५ असोज ११ गतेदेखि सुरु भई २०७७ पुस ३१ मा सम्पन्न भएको हो। काँक्रेविहारको जीर्णोद्धारको पहिलो चरणको काम सकिएको भन्दै विभागले अब काँक्रेविहार विकासपरिषद् स्थापना गरेर त्यसैबाट काम थालिने जनाएको छ। यदि कुनै स्थानीय तहले काम गर्न चाहेमा पुरातत्व विभागको स्वीकृति लिएर निश्चित मापदण्डभित्र रही काम गर्न सकिनेछ। कसैले पनि काँक्रेविहारमा आफूखुसी काम गर्न नपाउने भन्दै विभागको स्वीकृति लिएर तोकिएको मापदण्डभित्र रहेमा संरक्षण एवं सम्बद्र्धन गर्न पाउने विभागको भनाइ छ। काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ मिनी चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहार क्षेत्रमा रहेको जंगललाई पूरै घेरबार गर्नेछौं। चिडियाखाना स्थापना भएपछि रैथाने वनजन्तुको संरक्षण हुनेछ। मोहनमाया ढकाल मेयर, वीरेन्द्रनगर नगरपालिका, सुर्खेत काँक्रेविहार नेपालको दोस्रो लुम्बिनी नै हो। अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन। लक्ष्मण कँडेल अध्यक्ष, सुर्खेत उद्योग वाणिज्य संघ काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाउने छौं। यसको दीर्घकालीन विकास र गुरुयोजना कार्यान्वयनका लागि हामी प्रतिबद्ध छौं। काँक्रेविहारको संरक्षण गर्नु हाम्र्रो दायित्व हो। रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि हामी निरन्तर लाग्ने छौं। ऋषि गिरी वडाध्यक्ष, वीरेन्द्रनगर नगरपालिका९ पर्यटकको आकर्षण बढ्दो काँक्रेविहार जीर्णोद्धार पछि अवलोकन गर्न पर्यटकको संख्या बढेको छ। दैनिक ६ सयसम्म पर्यटक आउने गरेका छन्। हाल वडा कार्यालयले यहाँ टिकट काट्न कर्मचारी नै खटाएको छ। पर्यटकको चाप बढेपछि वडा कार्यालयलाई आम्दानी पनि वृद्धि भएको हो। काँक्रेविहारमा टिकट काट्दै आएका कर्मचारी विष्णु कार्कीले भने, अचेल पर्यटक धेरै आउन थालेका छन्, दैनिक २ सय जनासम्म अवलोकन गर्न आउँछन्। बिदाको दिनमा त पर्यटकको चाप थेग्नै गाह्रो हुन्छ। देशका विभिन्न जिल्लाबाट यहाँ घुम्न आउने गरेका छन्। उनकाअनुसार हाल यहाँ अवलोकनका लागि आउने स्वदेशी पर्यटकका लागि १० रुपैयाँ र विदेशीका लागि २० रुपैयाँको टिकट लाग्ने गरेको छ। मुख्यगरी विद्यार्थीहरू अध्ययनका लागि यहाँ आउने गरेका छन्। कैलालीबाट घुम्न आएका तपराज जैसीले भने, यो त इतिहासको संग्रह नै रहेछ। यसले हाम्रो इतिहास जोगाएको पाएँ। यहाँ घुम्न आउँदा केही नयाँ जानकारी पनि पाएँ। इतिहास र पुरातत्वको खोजी गर्नेहरूका लागि यो निकै महत्त्वपूर्ण रहेछ। यस्तै, बुटवलबाट घुम्न आएका धुव्र पन्थीले पनि मन्दिर निर्माणको शैली नयाँ भएको बताए। उनले भने, जंगलको बीचमा मन्दिर देख्दा अनौठो लाग्यो। यहाँको संरचना र शान्त वातावरण देख्दा त दोस्रो लुम्बिनी जस्तै पो लाग्यो। काँक्रेविहार क्षेत्रमा वनभोज खान पनि पर्यटक पुग्छन्। त्यसैगरी पर्यटकलाई आकर्षित गर्न जंगल सफारीको सुविधा पनि उपलब्ध छ। हाल घोडामा सवार गरेर जंगल सफारीको सुविधा पनि उपलब्ध छ। यसले पनि पर्यटकलाई मनोरन्जन प्रदान गरिरहेको छ। सहर नजिकै शान्त जंगल भएकाले पनि काँक्रेविहारमा घुम्दा आनन्द आउने गरेको वीरेन्द्रनगरका सुमित्रा गिरीले बताइन्। आफू फुर्सदको समयमा परिवारसँगै यहाँ घुम्न आउने गरेको उनको भनाइ छ। मिनी चिडियाखानाको योजना काँक्रेविहार क्षेत्रमा चिडियाखाना निर्माणको योजना पनि अगाडि सारिएको छ। वीरेन्द्रनगर नगरपालिकाले काँक्रेविहारमा पर्यटकलाई थप आकर्षित गर्न खुला चिडियाखाना स्थापनाको योजना बनाएको हो। यसका लागि आवश्यक पूर्वाधार निर्माण गर्न डीपीआरको काम सम्पन्न भइसकेको वीरेन्द्रनगरका मेयर मोहनमाया ढकालले बताइन्। सानो आकारको मिनी चिडियाखाना बनाउने योजना छ, ढकालले भनिन्, काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहारमा रहेको जंगललाई पूरै घेरबार गरिने र मिनी चिडियाखानाको रूपमा विकास गरिने नगरपालिकाले जनाएको छ। चिडियाखाना स्थापना भएपछि रैथाने वनजन्तुको संरक्षण हुने नगरपालिकाको अपेक्षा छ। रैथाने वन्यजन्तु विस्थापित नहुन् भन्ने उद्देश्यले उनीहरूका लागि पिउने पानीको पोखरी र आहाराका लागि बोटविरुवा र बास बस्नका लागि बासस्थान निर्माण गरिनेछ। चिडियाखानाका लागि करिब ३ हेक्टर क्षेत्रलाई घेरबार गर्ने काम भइरहेको हो। काँक्रेविहार क्षेत्र जरायोको प्रमुख वासस्थान मानिन्छ। हाल काँक्रेविहारमा जरायोसहित मृग, खरायो, स्याल, दुम्सीलगायतका जनावर र पन्छीहरू पाइन्छन्। चिडियाखाना निर्माण भएमा वन्यजन्तुको संरक्षण हुने, पर्यटकको आकर्षण बढ्ने, आर्थिक क्रियाकलाप बढ्ने र काँक्रेविहारको आकर्षण पनि थप बढ्ने अपेक्षा गरिएको छ। यो वन क्षेत्र नेपालको एक मात्र संरक्षित वन क्षेत्र हो। काँक्रेविहारलाई लुम्बिनीसँग जोड्ने कसरत बौद्ध धर्मसँग सम्बन्धित भएकाले पनि काँक्रेविहारलाई नेपालको दोस्रो लुम्बिनी भन्ने गरिन्छ। यसकारण पनि काँक्रेविहारलाई लुम्बिनीसँग जोड्नुपर्ने बहस हुन थालेको छ। विशेषगरी निजी क्षेत्रले यसका लागि बारम्बार आवाज उठाउँदै आएको छ। सुर्खेत उद्योग वाणिज्य संघले काँक्रेविहारलाई लुम्बिनीसँग जोड्न र लुम्बिनी आउने पर्यटकलाई काँक्रेविहारसम्म ल्याउनका लागि आवश्यक पहल थालिने जनाएको छ। काँक्रेविहार नेपालको दोस्रो लुम्बिनी नै हो संघका अध्यक्ष लक्ष्मण कँडेल भन्छन्, अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन। काँक्रेविहार मुख्य पर्यटकीयस्थल भए पनि थप पूर्वाधार विकास र प्रबद्र्धन आवश्यक रहेको उनको भनाइ छ। काँक्रेविहार नजिकै अर्को महत्त्वपूर्ण पर्यटकीयस्थल बुलबुले ताल रहेको छ, उनले भने, बुलबुलेको पानीलाई नहरमार्फत काँक्रेविहारसम्म लगेर डुंगा सञ्चालन गर्न सकिन्छ। यस्तो गर्न सके काँक्रेविहार र बुलबुले पनि जोडिएर पर्यटकहरू थप आकर्षित हुनेछन्। रारा जाने पर्यटक काँक्रेविहार घुम्नेछन् काँक्रेविहार वीरेन्द्रनगर९ मा पर्छ। वडा कार्यालयले काँक्रेविहारको प्रचारप्रसार, मन्दिर वरिपरिको क्षेत्रलाई थप फराकिलो बनाउने, बगैंचा निर्माण गर्ने, दुबो रोप्ने र सरसफाइमा ध्यान दिने भएको छ। काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाइने वडा९ का वडाध्यक्ष ऋषि गिरीले बताए। उनले भने, यसको दीर्घकालीन विकास र गुरुयोजना कार्यान्वयन गर्न हामी प्रतिबद्ध छौं। पर्यटकलाई लोभ्याउने गरी काँक्रेविहारको संरक्षण गर्नु हाम्र्रो दायित्व हो। उनले रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि आफूहरू लागि पर्ने बताए। यसका लागि काँक्रेविहारसम्म पुग्ने सडकको विस्तारमा पनि ध्यान दिइने उनको भनाइ छ। पर्यटकहरू आकर्षित भए स्थानीयले रोजगारी पाउने र वडाले पनि लाभ लिन सक्ने उनले बताए। फराकिलो बनाइँदै सडक काँक्रेविहारसम्म जोड्ने सडकलाई फराकिलो बनाउने काम चलिरहेको छ। वीरेन्द्रनगरको मंगलगढी चोकदेखि काँक्रेविहारसम्म जोड्ने सडकलाई फराकिलो बनाउन लागिएको हो। यो सडक विस्तार भएमा काँक्रेविहार पुग्ने पर्यकटलाई थप सहज हुनेछ। हाल त्यहाँसम्म पुग्ने सडक कमजोर छ। यसले पर्यटकलाई सास्ती हुने गरेको थियो। तर, अब यो सडक फराकिलो हुने भएपछि काँक्रेविहार अवलोकनका लागि आउने पर्यटकहरू पनि बढ्ने स्थानीयको अपेक्षा छ। सडक स्तरोन्नतिका लागि कर्णाली प्रदेश सरकारले बजेट विनियोजन गरेको हो। यो सडक विस्तारका लागि १२ करोड ७६ लाख १५ हजारमा अमर सिस्ने नेपाल मेघा जेभीले ठेक्का लिएको छ। भौतिक पूर्वाधार विकास निर्देशनालयले गत मंसिर १४ गते निर्माण कम्पनीसँग सम्झौता गरेको छ। सम्झौतासँगै कम्पनीले स्तरोन्नतिको काम सुरु गरेको हो। भौतिक पूर्वाधार विकास निर्देशनालयका अनुसार २०८० को असार १५ गतेसम्म सडकको काम सक्ने लक्ष्य छ। अब मंगलगढीकाँक्रेविहार जोड्ने सडकलाई २५ मिटर चौडा बनाइने भएको छ। यस्तै १५ मिटर क्षेत्रभित्र सवारीसाधन गुडाउने मिल्ने बनाइनेछ। पर्यटकीय क्षेत्र पुग्ने सडक भएका कारण पनि यो सडकलाई आकर्षक र दीर्घकालीन बनाउने गरी अक्सफोर्ड प्रविधिमा विस्तार गरिन लागिएको हो। जिल्लाकै महत्त्वपूर्ण पर्यटकीय क्षेत्र जोड्ने सडकको स्तरोन्नति हुने भएपछि स्थानीय बासिन्दा पनि हर्षित बनेका छन्। राष्ट्रपतिको भ्रमणले उत्साह राष्ट्रपति विद्यादेवी भण्डारीले केही दिनअघि मात्र पर्यटकीय स्थल काँक्रेविहार क्षेत्रको भ्रमण गरिन्। राष्ट्रपतिको भ्रमणले काँक्रेविहारको थप विकास र संरक्षण हुने उत्साह पैदा भएको छ। काँक्रेविहारको अवलोकन गर्दै राष्ट्रपतिले यसको संरक्षणमा पनि चासो दिएकी थिइन्। यसकोे विकास र संरक्षणमा राज्यको ध्यान पुग्ने स्थानीयको अपेक्षा छ। राष्ट्रपतिबाट कर्णालीकै मुख्य पर्यटकीय गन्तव्यको रूपमा रहेको यस क्षेत्रको अवलोकन भएसँगै यसको संरक्षणमा थप टेवा पुग्ने स्थानीयको भनाइ छ। साथै, काँक्रेविहारको संरक्षण र विकास भए कर्णालीमा पर्यटकलाई आकर्षित गर्न सकिने उनीहरूको विश्वास छ।"
भुक्तमान भोगिरहेको एक दलित परिवार,"दैलेख : राष्ट्रिय गौरवको आयोजना मध्यपहाडी राजमार्ग। यही राजमार्गबाट २ सय मिटर दूरीमा एउटा झुपडी छ। काठका खाबा छन्, त्रिपालको छानो। त्रिपाल हावाहुरीले धुजाधुजा बनेको छ। यहीं झुपडीको अघिल्तिर गाउँलेका पुराना जुत्ताचप्पल सिलाइरहेका भेटिन्छन्, ७९ वर्षीय गौरे सार्की। गौरेले यही काम गरेर आफू, श्रीमती र छोरोसहित तीन जनाको परिवार पालिरहेका छन्। नत्र यो उनीहरूको चुलो बल्दैन। काम नपाएका दिन भोकभोकै बस्नुपर्छ। पुराना र च्यातिएका जुत्ताचप्पल सिलाउन उनी कहिले गाउँका घरघरमा पुग्छन्। कहिले गाउँलेहरू यहीं नै आउँछन्। गौरेलाई भाग्यले मात्र ठगेन ! राज्यबाट समेत बेवास्तामा परिरहेका छन्। तीनै तहका सरकारको नजरमा पर्न नसकेको यो एउटा विपन्न दलित परिवार हो। उनको बस्नलाई न घर छ न त बिहानसाँझको छाक टार्ने अन्न नै। गाउँलेहरू जुत्ताचप्पल सिलाउन आए मात्र छाक टर्छ। गौरेले आफूलाई एकसरो नयाँ कपडा किन्न सकेका छैनन्। जीवनमा थुप्रै समस्या झेल्दै आएका गौरे आफ्नो परिवार राज्यको नजरमा पर्न नसकेको दुःखेसो पोख्छन्। २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो। कसैले वास्ता गरेन। गौरे सार्की, भैरवी गाउँपालिका गाउँलेले हामीलाई पानीसमेत भर्न दिँदैनन्। हामीले पैसा उठाएर खानेपानी ल्याएका हौं भन्छन्। टाढाबाट बोकेर ल्याउनुपर्छ। बुदि सार्की, भैरवी गाउँपालिका गाउँपालिकाका कोही पनि नागरिक अब खुला आकाशमुनि बस्नुपर्दैन। गौरे सार्कीको परिवारले भोगिरहेको पीडाबारे हामीलाई जानकारी आएको छ। समस्या समाधान गर्न पहल गर्छौं। रीताकुमारी शाही, अध्यक्ष, भैरवी गाउँपालिका हामी गरिब र दिनदुखीको त कोही नहुँदो रहेछ। भगवान्ले पनि ठग्यो। बस्नलाई घर छैन। त्रिपालमुनि बस्थ्यौं। त्यो पनि हावाहुरीले उडायो, भैरवी गाउँपालिका१ रावतकोटस्थित मेहेलटा कुरा गाउँका उनी भन्छन्, एक गाँस खानलाई अन्न छैन। कैयौं दिन त भोकभोकै बिताएका छौं। अब हामी कहाँ जाऔं ? उनी पत्नी ६५ वर्षीया बुदि सार्की गरिबलाई सबैले हेला गर्ने गरेको बताउँछिन्। पानी पर्दा ओत लाग्ने घर छैन। बिहान साँझ हातमुख जोर्ने अन्न छैन। कैयांै दिन त भोक भोकै बस्नुपर्छ, बुद्धि भन्छिन्। छिमेकीले आफूलाई पानीसमेत भर्न नदिएको गुनासो उनको छ। गाउँलेले हामीले पैसा उठाएर खानेपानी ल्याएका हौं भन्छन्। घरनजिककाले खानेपानी भर्न दिँदैनन्। टाढाबाट बोकेर ल्याउनुपर्छ, उनी भन्छिन्। घरमा कमाउने कोही नभएको उनको भनाइ छ। श्रीमान्ले च्यातिएका जुत्ता चप्पल सिलाएर घर नभए पनि खुला आकासमुनि दैनिकी काटिरहेका छौं। छोरा सानै छ। उसको पढाइ खर्च जोहो गर्न पनि सकेका छैनौं, उनी भन्छिन्। लालपुर्जा छ, जग्गा छैन गौरेको नामको लालपुर्जामा जग्गा देखिन्छ। तर, उपभोग गर्न पाएका छैनन्। जेठा दाइ रत्ने सार्की र भाउजू नाङ्चे सार्कीले आफूलाई धोका दिएको आरोप उनी लगाउँछन्। बुबा आमाको निधनपछि दाइ र म छट्टिएका थिएनौं। सबै जग्गा जमिन दाइको नाउँमा नापी गर्यौं। २०५० सालमा दाइ रत्नेको निधन भयो। दाइका सन्तान थिएनन् उनी भन्छन्, दाइको मृत्युपछि घरमा भाउजू नाङ्चे र म मात्रै घरमा बच्यौं। त्यसपछि स्थानीय केही व्यक्तिले दाइको नाउँमा रहेको जग्गा हडप्ने रणनीति बनाएको उनको भनाइ छ। गाउँका केही व्यक्तिले जग्गा हडप्ने रणनीति बनाएर भाउजू र मेरो बीचमा हुँदै नभएको नाजायज सम्बन्धको आरोप लगाउन थाले। त्यो पीडा सहन नसकेर म ऐराडी भन्ने गाउँको शरणमा पुगेँ, उनी भन्छन्। ऐराडीका राजु रानाको गोठमा जीवनको ऊर्जाशील समय कटाएको उनको तितो अनुभव छ। त्यहाँ उनले च्यातिएका जुत्ता चप्पल धुने, गाउँलेका जुठा भाँडाकुँडा धोएर दैनिकी गुजारे। उनले त्यहीँ नै विवाह गरे। छोरा जन्मियो। केही वर्ष उनी रोजगारीका लागि भारतसमेत गए। पछि गाउँ फर्किए। आफ्नो आधा भाग लाग्ने जग्गा भाउजू नाङ्चेले गाउँकै कृष्णा थापालाई बेचिसकेको चाल पाए। उनले कानुनी लडाइँ लडे। दुई भाग जग्गाको एक भाग बिक्री बदर गर्न माग गर्दै उनले अदालतमा मुद्दा दिए। दैलेख जिल्ला अदालतले उनले पाउने भागको जग्गा बिक्री बदर गरिदियो। उक्त फैसलाविरुद्ध नाङ्चे र थापा तत्कालीन पुनरावेदन अदालत सुर्खेत पुगे। पुनरावेदनले जिल्लाकै फैसला सदर गरिदियो। फैसला आफ्नो नाममा भए पनि भाउजूले जग्गा बेचेर लिएको रकम फिर्ता गर्न नसक्दा जग्गा उपभोग गर्न नपाएको उनी सुनाउँछन्। उपभोग गर्न नपाए पनि भैरवी गाउँपालिका१ मा रहेको कित्ता नं ५६४, ६७८ र ६०५ मा रहेको १४१५ वर्गमिटर जग्गाको तिरो भने तिर्दै आएका छन्। गाउँपालिकाले पनि बेवास्ता गरेको गौरेको दुखेसो छ। भन्छन्, २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो कसैले वास्ता गरेन। सरकारले दलित, घरबारविहीनलाई जनता आवास कार्यक्रमलगायतबाट घर बनाइदिन्छ भन्ने सुनेको उनको भनाइ छ। तर, आफूहरूलाई गाउँपालिका र अन्य कुनै निकायले वास्ता नगरेको उनी बताउँछन्। केही महिनाअघि गाउँपालिकाले सहयोगको नाउँमा एउटा त्रिपाल दिएको थियो। त्यो त्रिपाल पनि हावाहुरीले उडायो। अब बर्खा लाग्न लाग्यो कहाँ ओत लाग्ने भन्ने चिन्ता थपिएको छ, उनी भन्छन्। कसरी पढ्नु ? १६ वर्षीय उज्जल सार्की कक्षा ६ मा पढ्छन्। उनी घरदेखि स्कुलसम्म समस्या झेलिरहेका छन्। ढुक्कसँग बस्नलाई घर छैन। त्रिपालमुनिको बसाई छ। कति खेर पानी पर्ने हो ? कति खेर हावाहुरी आएर त्रिपाल उडाउने हो ? चिन्ताले पिरोल्छ, उज्जल भन्छन्, दिनभरि स्कुल गएर फर्किपछि घरमा बसेर पढुँला भन्ने अवस्था छैन। अँध्यारोमा रात कटाउनुपर्ने बाध्यता छ। बुबा आमाको अवस्था नाजुक छ। घरमा बिहान साँझको छाक टार्न हम्मेहम्मे छ। यस्तो बेला मेरो पढाइ खर्च कसरी जुटाउनु ?, उनी भन्छन्, गतिलो र नयाँ विद्यालय पोसाक लगाउने रहर सपना नै भयो, कापी कलमसमेत किन्न पैसा छैन। गाउँका अगुवाहरू स्थानीय सरकार जनताको समस्याप्रति अनुदार भएको बताउँछन्। गौरेजस्ता विपन्न नागरिकको जीवन सुधार्न स्थानीय सरकारको भूमिका महत्वपूर्ण हुने बताउँछन् स्थानीय युवा मानबहादुर थापा। सोही वडामा रत्ने कुमालको परिवारले पनि समस्या झेलिरहेको थापाको भनाइ छ। गौरे र रत्नेको परिवारका लागि यसअघिका जनप्रतिनिधिले कुनै काम गर्न सकेनन्, थापा भन्छन्, अहिले निर्वाचित जनप्रतिनिधिहरूले त्यसतर्फ ध्यान दिउँन्। अधिकारकर्मी प्रभाकुमार विश्वकर्मा दलित समुदाय सबैको चेपुवामा पर्ने गरेको बताउँछन्। जातीय विभेद भोगिरहेको समुदायलाई गरिबीले पनि उत्तिकै पिरोलेको विश्वकर्माको भनाइ छ। विपन्न दलितको समस्या र पीडामा मलम लगाउने गरी संघ, प्रदेश र स्थानीय सरकारले काम गर्नुपर्ने उनी बताउँछन्। तीनै तहका सरकारले विपन्न तथा दलित समुदायका नागरिकको जीवनशैली सुधार्ने नीति तथा कार्यक्रममा जोड दिँदै कार्यान्वयनमा ल्याउनुपर्ने उनको भनाइ छ। अहिले पनि यस्ता विपन्न नागरिकको दैनिकी निकै कष्टकर छ, उनी भन्छन्, सरकारले त्यस्ता नागरिकको जीवन निर्वाहका लागि उद्यमशीलता तथा रोजगारी प्रवद्र्धन हुने कार्यक्रम सञ्चालन गर्नुपर्छ। तीनै तहका सरकारले भौतिक पूर्वाधार विकास मात्र नभई सामाजिक विकासको पाटोमा पनि प्राथमिकताका साथ काम गर्न उनी सुझाउँछन्। गाउँपालिका अध्यक्ष रीताकुमारी शाही गौरेलगायत विपन्न नागरिकको सवालमा प्राथमिकताका साथ काम गर्ने बताउँछिन्। अब गाउँपालिकाका कोही पनि नागरिक खुला आकासमुनि बस्नुपर्दैन। हामी सोहीअनुसार काम गर्छौँ, अध्यक्ष शाही भन्छिन्, गौरे सार्कीको परिवारले भोगिरहेको पीडाबारे हामीलाई जानकारीमा आएको छ। त्यहाँ पुग्न त पाएका छैनौं। तर, समस्या समाधान गर्न पहल गर्छौं। अहिले वर्षात सुरु हुनुअघि टिनले छाएको घर भए पनि निर्माण गर्ने उनको भनाइ छ। तत्काललाई खुला आकासमुनिबाट ओभानोमा बस्ने अवस्था निर्माण गर्छौं, उनी भन्छिन्, विस्तारै स्थायी घर बनाउने योजना छ। गाउँपालिकाभित्र बसोबास गर्ने नागरिकका ससाना समस्या र पीडामा मल्हम लगाउने गरी आफूले पालिकाको गतिविधि अघि बढाउने शाहीको भनाइ छ। यो गाउँपालिका अध्यक्ष र उपाध्यक्षमा दुवै महिला छन्। हालै सम्पन्न स्थानीय तह निर्वाचनबाट अध्यक्षमा रीताकुमारी शाही र उपाध्यक्षमा देवी भण्डारी निर्वाचित भएका छन्।"
बञ्चरेडाँडामा अझै अवरोध,"नुवाकोट : बञ्चरेडाँडामा काठमाडौं उपत्यकाको फोहोर फाल्न बुधबार पनि स्थानीयवासीले अवरोध गरेका छन्। उनीहरूले मुआब्जा, रोजगारी, स्वास्थ्य सुरक्षाको विषय अघि सारेका छन्। यो विषयलाई बेवास्ता गरिएको स्थानीयवासी चन्द्रबहादुर बलामीले बताए। समस्या समाधान गर्नु सरकारको पहिलो दायित्व भएका कारण फोहोर फाल्न रोकेको उनको भनाइ छ। प्रहरीका अनुसार प्रदर्शनकारीले १५ वटा गाडी तोडफोड गरेका छन्। झडप हुँदा केही प्रहरीसहित १२ जना जना घाइते भएको ककनी गाउँपालिका२ का वडाध्यक्ष तिलकबहादुर लामाले बताए। आक्रामक भीडले फोहोर बोकेका गाडी तोडफोड गरेपछि प्रहरीले अश्रुग्यास प्रहार गरेको थियो। जिल्ला प्रहरी परिसर काठमाडौंका प्रवक्ता दिनेशराज मैनालीले गाडी र कर्मचारीको सुरक्षा गर्न २ सयभन्दा बढी प्रहरी दिनभर खटाइएको बताए। ककनी गाउँपालिका अध्यक्ष सुमन तामाङले स्थानीयवासीले अनेक माग राखेर आन्दोलन गरेको बताए। उनीहरूलाई नै राखेर सहमति गर्नुपर्ने अध्यक्ष तामाङको भनाइ छ। गाउँपालिकाका तर्फबाट सहमतिपत्रमा हस्ताक्षर गरे पनि आफूले स्थानीयवासीलाई मनाउन नसकेको उनले स्विकार गरे। पहिलाजस्तै यो सम्झौता पनि कार्यान्वयन हुन्न भन्दै अवरोध गरिरहेका छन्। हामीले के गर्ने ?, उनले भने। धादिङको धुनीबेंसी नगरपालिकाका उपमेयर सुरज उप्रेतीले फोहोर फाल्नुअघि सवै पक्ष स्थानीय स्तरमा गएर कार्यक्रम गर्ने भन्ने सम्झौता भएको बताए। कार्यक्रमअघि नै फोहोर पठाउन सुरु गरिएपछि स्थानीयवासीले अवरोध गरेका उप्रेतीको भनाइ छ। उनका अनुसार सरोकारवाला सबै पक्ष प्रत्यक्ष रूपमा उपस्थित भई स्थानीयवासीसँग सहकार्य गर्न आवश्यक देखिएको छ। सहरी विकास मन्त्रालयमा सोमबार काठमाडौं महानगरपालिकासहित सरोकारवालाबीच फोहोर फाल्ने विषयमा सोमबार सहमति जुटे पनि मुआव्जा, रोजगारी दिइनुपर्ने, स्वास्थ्य सुरक्षा हुनुपर्नेलगायत माग राखी स्थानीयवासीले अवरोध गर्न छाडेका छैनन्। ओखरपौवाको सिसडोल र बन्चारेडाँडामा उनीहरूले प्रदर्शन गरिरहेका हुन्। उनीहरूले काठमाडौंबाट फोहोर बोकेर आएका गाडी खाली गर्न दिएका छैनन्। फोहोर व्यवस्थापनमा सरकारले राजनीति गरेको जनाउँदै आक्रोश पोखेका छन्। काठमाडौंका मेयर बालेन्द्र साह र उपमेयर सुनीता डंगोलसहितको टोली सिसडोल र बञ्चरेडाँडामा पुगेकै बेला स्थानीयवासीले फोहोर फाल्न नदिने घोषणा गरेका थिए। उनीहरूले तीनपिप्लेबाट बञ्चरेडाँडासम्म सडकमा परेको जग्गाको पनि मुअब्जा पाउनुपर्ने माग गरेका छन्। मंगलबारदेखि नै स्थानीयवासी र प्रहरीबीच तनाव हुँदै आएको छ। काठमाडाौं महानगरपालिकाकी वातावरण विभाग प्रमुख सरिता राईका अनुसार १२ दिनदेखि उपत्यकाको फोहोर उठ्न सकेको छैन। काठमाडौंको फोहोर २०६४ सालदेखि ओखरपौवास्थित सिसडोलमा विसर्जन गरिँदै आएको छ। सिसडोल भरिएका कारण बन्चरेडाँडामा लैजान लागिएको हो।"
नीमा र दीपक वर्ल्ड गेम्समा,"काठमाडौं : नेपाली उसु खेलाडी नीमा घर्तीमगर र दीपक हमालले वर्ल्ड गेम्स २०२२ मा प्रतिस्पर्धा गर्ने भएका छन्। जुलाई ७ देखि १७ तारिखसम्म अमेरिकाको ब्रमिङ्घमको अलाबामामा हुने प्रतियोगितामा नेपालबाट नीमा र दीपकले प्रतिस्पर्धा गर्न लागेका हुन्। १३औं दक्षिण एसियाली खेलकुद (साग)का स्वर्ण विजेता नीमा र दीपक आयोजकबाटै छनोट भएका हुन्। उनीहरूले अन्तर्राष्ट्रिय प्रतियोगितामा गरेको प्रदर्शन र विश्व वरीयताका आधारमा विश्व उसु महासंघ र वल्र्ड गेम्स फेडरेसनले छनोट गरेको नेपाल उसु महासंघका महासचिव लाक्पाछिरिङ लामाले जानकारी दिए। वल्र्ड गेम्समा दक्षिण एसियाका नेपाल र भारत मात्रै छनोट भएका छन्। उसुमा भारतले एउटा कोटा पाउँदा नेपालले भने दुई वटा कोटा पाएको छ, महासचिव लामाले भने, यो हाम्रा लागि गौरवको विषय हो। १२औं तथा १३औं सागकी स्वर्ण विजेता नीमाले १४औं तथा १५औं उसु वल्र्ड च्याम्पियनसिपमा उत्कृष्ट प्रदर्शन गरेकी थिइन्। यसैगरी एसियन ट्रेडिसनल उसु च्याम्पियनसिप २०२१ मा कांस्य र आईडब्लूयूएफ थाउलो भर्चुअल च्याम्पियनसिप २०२१ मा रजत पदक जितेकी थिइन्। यसैगरी दीपकले १४औं तथा १५औं उसु वल्र्ड च्याम्पियनसिपमा उत्कृष्ट प्रदर्शन गरेका थिए। प्रतियोगितामा सहभागी ५६ देशका खेलाडीमध्ये उनी उत्कृष्ट नौमा परेका थिए। वल्र्ड गेम्समा नीमाले नानकुन नानदाउ अलराउान्डर र दीपकले नानकुन नानगुन अलराउन्डरमा प्रतिस्पर्धा गर्ने छन्। अवसरको सदुपयोग गर्छौं :लाक्पाछिरिङ लामा महासचिव, नेपाल उसु महासंघ अमेरिकाको अलाबामामा हुने वल्र्ड गेम्समा नेपालका तर्फबाट उसुले सहभागिता जनाउन लागेको छ। नेपालका नीमा घर्तीमगर र दीपक हमाललाई वल्र्ड गेम्स फेडरेसनले नै छनोट गरेको हो। अन्तर्राष्ट्रिय प्रतियोगितामा गरेको प्रदर्शन र विश्व वरीयताका आधारमा उनीहरू छनोट भएका हुन्। यो हाम्रा लागि गौरवको विषय हो। हामी दक्षिण एसियामा भारतसँगै वल्र्ड गेम्समा सहभागिता जनाउँदै छौं। अझ महत्वपूर्ण कुरा भारतले एउटा कोटा पाउँदा नेपालले भने दुई वटा कोटा पाएको छ। हाम्रा खेलाडी वल्र्ड गेम्सका लागि छनोट भएका छन् भन्ने कुरा हामीले करिब तीन महिना अगाडि मात्रै थाहा पाएका हौं। यो कुरा थाहा पाउनेबिक्तिकै खेलाडीको प्रशिक्षण सुरु गरिसकेका छौं। प्रकाशबहादुर लामाले खेलाडीहरूलाई प्रशिक्षण दिइराखेका छन्। खेलाडीहरूले पनि उक्तिकै मेहनत गरिरहेका छन्। लामो तयारीका कारण पनि हाम्रा खेलाडीले उत्कृष्ट नतिजा दिनेमा विश्वस्त छौं। वल्र्ड गेम्स एसियन गेम्स सरहकै प्रतियोगिता हो। विश्वका एक सयभन्दा बढी देशका साढे तीन हजारभन्दा बढी खेलाडीले प्रतिस्पर्धा गर्दै छन्। त्यही कारण पनि यो निकै महत्वपूर्ण प्रतियोगिता हो। वल्र्ड गेम्समा नेपालले सहभागिता जनाउन लागेको पहिलो पटक हो। प्रतियोगितामा सहभागी ४२ खेलमध्ये उसुमा नेपाल पनि छनोट हुनु खुसीको कुरा हो। यो अवसरलाई हामी भरपुर सदुपयोग गर्ने छौं।"
पुस्तक पनि दिँदैन सरकारले,"हरेक वैशाखपछि विद्यालयहरूमा नयाँ शैक्षिक सत्र सुरु हुन्छ। यो सत्यतथ्य सरोकारवाला निकायलाई थाहा नभएको सूचना होइन। शिक्षा मन्त्रालयले सधैं भन्छशैक्षिक सत्र सुरु हुनासाथ विद्यार्थीका हातहातमा पाठ्यपुस्तक पुग्छ। त्यस्तो उद्घोष गौरवका साथ गर्नु नपर्ने हो। स्वाभाविक रूपमै शैक्षिक सत्र सुरु हुँदा विद्यार्थीका हातमा पाठ्यपुस्तक पुग्नै पर्ने हो। तर कहिल्यै पुग्दैन। नयाँ सत्र सुरु हुँदा र भएपछि होइन सकिँदासम्म पनि किताब नपाई विद्यार्थीको कक्षा सकिन्छन्। यतिसम्मको लापरबाही हुँदै आएको वर्षाैं भयो। तै किताब पुयाउने सामान्य दायित्व निर्वाह गर्न पनि सरकार लाचार छ। यो अति साह्रै लज्जाको विषय हो। संविधानमा सबैलाई बालबालिकालाई निःशुल्क शिक्षा दिने उल्लेख छ। तर बालबालिकालाई कहिल्यै किताब पाउँदैनन्। अनि कसरी पाउने शिक्षा ? त्यसो त किताबै सबैथोक होइन। तर प्रमुख कुरा चाहिँ हो। किताबकै कुरा पढाइ हुन्छ। त्यसैबाट प्रश्न सोधिन्छ। त्यही आधारमा विद्यार्थी उत्तीर्ण र अनुत्तीर्ण हुन्छन्। किताब नपाउने समस्या खासगरी दुर्गमका जिल्लाहरूमा छ। सुदूरपश्चिमका प्रायशः कुनै पनि जिल्लाका पूरापूर विद्यार्थीले किताब पाएका छैनन्। ३४ लाख थान किताब त्यता चाहिन्छ भन्ने प्रदेशको मन्त्रालयको अभिलेखमा रहेका विद्यार्थीको संख्याले बताउँछ। किताब छापेर उपलब्ध गराउने संस्था जनक शिक्षा सामग्री केन्द्रको त्यहाँको प्रदेश कार्यालयका अनुसार भने २२ लाख थान किताब चाहिने हो। तै उसैले भने जति किताब पनि पुगेका छैनन्। सरकारले किताब छाप्ने र पठाउने जिम्मा जनकलाई नै दिएको छ। वर्षैपिच्छे उसले यसमा लापरबाही गर्छ। ढिलासुस्ती गर्छ। तर त्यसका कुनै जिम्मेवार अधिकारीलाई अहिलेसम्म कारबाही भएको जानकारी छैन। कारबाही त ती निरपराध विद्यार्थीमाथि किताब उपलब्ध नगराएर भइरहेको छ। तिनीहरूको भविष्य बिगार्ने, जिन्दगी बिगार्नेहरूलाई आराम छ। अभिभावकलाई बेचैनी छ। पाठ्यपुस्तक छपाइ र वितरणमा जनक शिक्षाको एकाधिकार छ। त्यसैले उसले प्रत्येक वर्ष विभिन्न बहाना बनाउँदै बेलामा किताब पुयाउँदैन। कागज बेलामा आइपुगेन भन्ने यसपालिको बहाना छ। झन् ठूलो बहाना कोभिड भइहाल्यो। कोभिड त विश्वभर नै आएको थियो, जनक शिक्षा सामग्री केन्द्रको कागज ल्याउनमात्रै त कोभिडले असर नपुयाएको हुनुपर्ने। यस्ता बहानाबाजीले गर्दा यो केन्द्रमा कमिसनको चक्कर छ भन्ने आरोपलाई मलजलमात्रै गरेको छ। जनक शिक्षाले कागज पाइएन भनेर किताब बेलामा नछापेको यसपालिमात्रै भए पो कोभिडको कारण रहेछ भनेर पत्याउनु। सधैं उस्तै छ उसको व्यवहार। त्यस हिसाबले उसको नियतमै खोट छ भन्ने ठाउँ देखिन्छ। बदनियत नभई सधैं यस्तो हाहाकार हुँदैन किताबको। किताब नपाएकैले शिक्षकले राम्ररी पढाउन पाएका छैनन्। कनीकुथी नोट लेखाइदिने गरेका छन्। त्यसकै भरमा विद्यार्थीले परीक्षा दिनुपर्ने बाध्यता छ। दुर्गममा मात्रै होइन नयाँ शैक्षिक सत्र सुरु भएको दुई महिना हुन लाग्दा सहरी क्षेत्रका सबै विद्यार्थीले पनि पाठ्यपुस्तक पाएका छैनन्। किताब छाप्नै पर्छ भन्ने जनक शिक्षालाई थाहा पहिल्यै छ। किताब छाप्न कागज चाहिन्छ भन्ने पनि थाहा छ। तर बेलामा काम गर्दा अनेक बहानामा कागजलगायतको मूल्य हेराफेरी गर्न पाइन्न भन्ने नियत रहेको यसअघिका कतिपय छानबिन समितिकै सदस्यहरूले बताएका छन्। त्यही आरोपलाई यसपालि पनि किताबमा ढिलाइ गरेर पुनर्पुष्टि गर्ने काम भएको छ। यस्तोमा सरकारले छानबिन गरी दोषीलाई कारबाही नगरेसम्म सुधार हुन सक्दैन। किताब पनि दिन नसक्ने सरकार भएपछि निःशुल्क शिक्षाको नारा पनि फगत नारामै सीमित हुन्छ।"
पहिरोले नारायणगढमुग्लिन सडक अवरुद्ध,मुग्लिन : वर्षासँगै खसेको पहिराका कारण नारायणगढ मुग्लिन सडक अवरुद्ध भएको छ । चितवनको इच्छाकामना६ तोपेखोलास्थित नाम्सी पुलमा पहिरो खसेका कारण गए रातिदेखि सडक अवरुद्ध भएको जिल्ला प्रहरी कार्यालयका प्रवक्ता नरहरि अधिकारीले जानकारी दिए। बिहीबार बिहानैदेखि पहिरो हटाएर राजमार्ग सुचारु गराउने प्रयास भइरहेको अधिकारीले बताए। पहिराकै कारण मुग्लिननौबिसे सडक पनि अवरुद्ध भएको छ । इच्छाकामना४ स्थित नाग्दिखोलामा गए राति पहिरो खसेका कारण सडक दुईतर्फी अवरुद्ध भएको प्रवक्ता अधिकारीले जानकारी दिए।
जहाँ बस्छन् ज्येष्ठ नागरिक मात्रै,"गोरखा : चुमनुब्री गाउँपालिका२ स्योका ७० वर्षका छिरिङ फुर्बु हिनाङ गुम्बानजिकै टहरो बनाएर बसेका छन्। तागत छउन्जेल गाउँघरमा खेतबारीको काम गरेर बिताएका उनी तीनबीसे कटेपछि माने घुम्न गाउँबाट पर गुम्बामा आएर बसेका हुन्। उनका चारभाइ छोरा छन्। ठूलो, साहिँलो र कान्छो लामा बन्न गुम्बा गए। माहिलो मात्र घरमा छन्। माहिलाको बिहे गरेपछि वर्षदिनसम्म सँगै बसियो। अनि सबै धनसम्पत्ति उनीहरूलाई छोडेर माथि आएको, फुर्बु भन्छन्, सँगै बस्यो भने कोही बेला राम्रो हुन्छ। कोही बेला झगडा हुन्छ। बूढो भइयो। घरमा बसेर काम पनि छैन। आफू तन्नेरी छँदा बुबाआमालाई हिनाङ पठाएर उनी घरव्यवहार सम्हालेर बसेका थिए। आफ्नो पालो छोरालाई घरव्यवहार सुम्पिएका हुन्। पहिले बुबाआमा हामीलाई घर छाडेर यहाँ आएर बस्नुभयो। अहिले हाम्रा छोराहरू तन्नेरी भए। हामी यहाँ आयौँ। छोराबुहारीहरू घरमा बसेका छन्, उनी भन्छन्, यहाँ आएर बस्दा एकदम रमाइलो लाग्छ। किनभने अब घरव्यवहारको भारी छोराबुहारीलाई बिसाउन पाइएको छ। यहाँ माने घुमेर, गुम्बा घुमेर धर्म गर्न पाइएको छ। आनन्द भएको छ। परापूर्वकालदेखि गाउँमा यस्तै चलन भएकाले रमाइलो लागेको उनको भनाइ छ। बिरामी भएका बेला भने पिर लाग्ने उनी बताउँछन्। ७० वर्षका फुर्बु ग्याल्जेन र ६५ वर्षकी सोनाम ल्हामो दम्पती माने घुम्न यहाँ आएर बसेको १० वर्ष भयो। उनीहरूका चार छोरा, दुई छोरी छन्। सबै छोराछोरीको बिहे भयो। घर सम्पत्ति सबै छोराबुहारीलाई छोडेर हामी माने घुम्न यहाँ आएका हौँ, ल्हामो भन्छिन्, यहाँ माने घुम्छौं। गुम्बा घुम्छौं। माला जप्छौं। पाठ गर्छौँ। यसरी नै दिन बितिरहेको छ। उनीहरू यहाँ दिनभर नजिकै वनमा गएर दाउरा सँगाल्छन्। पानी बोक्छन्। छरछिमेकी भेट्छन्। सुखदुखका गफ गर्छन्। साँझ परेपछि नजिकै रहेको नुब्री हिनाङ पुङ्चे गुम्बा घुम्न जान्छन् । समसाँझै खानपिन गर्छन्। सुत्छन्। यसरी नै दिनचर्या बित्ने गरेको छ। घरको काम गर्न नसक्ने भएपछि यहाँ आएर बस्ने गरेका छौँ, फुर्बु ग्याल्जेन लामा भन्छन्, यहाँ पकाउने, खाने र माने घुम्ने काम मात्र गर्छौँ। दैनिक उपभोग्य वस्तुको प्रवन्ध छोराबुहारीले गरिदिने उनीहरूको भनाइ छ। जेठो छोराको बिहे गर्दिएपछि बुबाआमा बाँकी सन्तान लिएर अर्को घर बनाएर बस्छन्। फेरि अर्को छोराको बिहे हुन्छ। त्यो घर पनि ती छोराबुहारीलाई दिएर बाँकी सन्तानसहित बुबाआमा अर्को घरमा सर्छन्। एवंरीतले सबै सन्तानको बिहे गर्दिएपछि बुबाआमा गुम्बा वरिपरि टहरो बनाएर माला जपेर, माने र गुम्बा घुमेर दिन कटाउने उनीहरूको भनाइ छ। बुढेसकालमा घरव्यवहारको तनाबबाट मुक्त हुन घर छाडेर पर गएर बस्ने चलन रहेको ७० वर्षका छिरिङ नुर्बु बताउँछन्। घरमा बसेपछि जहान परिबारको धेरै कुरा सुन्नुपर्छ। कहिले राम्रो हुन्छ, कहिले नराम्रो पनि हुन्छ। खेतबारीको काम गर्नुपर्छ, उनी भन्छन्, अहिले काम गर्न सक्दैन। त्यही भएर मनमा शान्ति मिलोस् भनेर यहाँ आएर बसेको हो। यहाँ आनन्द छ। यहाँ आएपछि गाउँ फर्केर नगएको उनी बताउँछन्। यहाँ खाना पकाउने पानी र दाउराको आफैंले जोहो गर्नुपर्ने, खाद्यान्नलगायत सामग्रीको जोहो छोराबुहारीले गरिदिने गर्छन्। बालबच्चा पढ्न सहरतिर र बुबाआमा माने घुम्न हिनाङमा जाने भएपछि गाउँमा युवायुवती मात्र रहेको स्योका नाम्ग्याल लामा बताउँछन्। बुबा, आमा हिनाङमा छन्। छोराछोरी पढ्न सहर गएका छन्। गाउँघरमा त हामी लोग्नेस्वास्नी मात्र छौँ, उनी भन्छन्, यहाँ त यस्तै चलन छ। बुढाबुढी गुम्बा, माने घुम्न घर छाडेर जाने चलन पुरानै हो। गाउँमा केटाकेटी पनि नहुने, बुढाबूढी पनि नहुने गरेको भने १० वर्षजति भएको उनको भनाइ छ। स्योमा मात्र होइन, यस भेगका सबै गाउँमा यस्तै चलन रहेको स्थानीयवासी बताउँछन्। हिनाङ चुमनुब्री गाउँपालिका२ को ३३०० मिटर उचाइमा रहेको गाउँ हो। यहाँ करिब ३० जना ज्येष्ठ नागरिक बसोबास गर्छन्। वडा नं १ सामागाउँका ज्येष्ठ नागरिकले घरपरिवार छाडेर कक्यू छ्योलिङ गुम्बा आसपास बस्ती बसालेका छन्। वडा नं २ को ल्हो गाउँकाले होङसाङ पु गुम्बा आसपास आश्रम बनाएर, ल्ही, स्यो, भर्जमकाले हिनाङ गुम्बाको आश्रममा बसेका वडा नं २ का वडाध्यक्ष मिङ्ग्यूर दोर्जे लामा बताउँछन्। वडा नं ४ का विभिन्न गाउँका ज्येष्ठ नागरिक प्रोक गाउँभन्दा माथिको उङ आसपास टहरो बनाएर बसेका वडा नं ४ का वडाध्यक्ष पेमा ग्याल्बो लामा बताउँछन्।"
बजेटमा नीतिगत भ्रष्टाचार,"आर्थिक वर्ष २०७९०८० को बजेटको रूप र सार सुन्दर छ। अर्थात्, आवरणमा राम्रो छ। तर विषयवस्तुमा प्रवेश गर्दा भने मुलुक र जनताका लागि सुखद छैन। मुलुकको हालको अर्थतन्त्रको स्थिति के छ भन्नेसम्म बजेटमा स्पष्ट छैन। मुलुकको वर्तमानको अर्थतन्त्रको जगमा टेकेर बजेट आउनुपथ्र्यो। त्यतातिर फिटिक्कै ध्यान दिइएन। यसमा वित्तीय अनुशासनको आर्थिक स्थायित्वलाई ध्यान दिइएको छैन। प्राथमिकीकरण छैन। छरिएर आयो। यो कार्यान्वयन योग्य छैन। यसले ऋणको बोझ दिने देखिन्छ। केही मान्छेलाई फाइदा पुग्ने गरी नीतिगत भ्रष्टाचारका कार्यक्रम भने बजेटमा प्राथमिकतासाथ परेका छन्। बजेटले मुलुकमा आर्थिक संकट थप्ने, देशको भार बढाउनेदेखि वित्ताीय अनुशासनलाई नकारात्मक प्रभाव पार्ने देखिन्छ। आगामी दिनमा आर्थिक क्षेत्रमा गम्भीर समस्या देखिन सक्छन्। हाम्रो जस्तो मुलुकमा बजेट बनाउँदा चारपाँच वटा आधारभूत पक्षलाई ख्याल गर्नैपर्छ। आर्थिक स्थायित्व र बजेटका लागि अनुमानित स्रोत कसरी आउँछ भनेर हेर्नुपर्छ। यी महŒवपूर्ण आधार पक्ष हुन्। साधन विनियोजन गर्दा दक्षता र कुशलता प्रयोग गर्न सक्नुपर्छ। अर्थात्, साथै थोरै लगानीबाट बढी प्रतिफल दिने खालको बजेट निर्माण गर्नुपथ्र्यो। अझ अहिलेको अवस्थामा अघिल्लो पटकको कामको प्रभाव र अर्थतन्त्रमा परेको संकटलाई घटाउने गरी बजेट केन्द्रित हुनुपथ्र्यो। बजेट समन्यायिक हुनुपथ्र्यो। तर यसो भएन। प्रदेश स्तरका लागि असन्तुलनलाई पनि कसरी हेरेको छ भन्ने विषयले पनि प्राथमिकता पाउँछ। सबैभन्दा विपन्न, गरिब वर्गहरूका लागि बजेटले के दियो, के कस्तो प्रभाव पार्छ भन्ने हेर्नुपर्छ। बजेटको खर्चको व्यवस्थापन, सञ्चालन दक्षता, वित्तको व्यवस्थापन र प्रस्तावित कार्यक्रमको ठोस रूपमा कार्यान्वयन गर्ने आधार हेर्न जरुरी छ। बजेटको कार्यक्रम तथा लक्ष्य अविश्वासिलो र अपत्यारिलो छ। यो बजेट सबैलाई मूर्ख बनाउन सकिन्छ कि भन्ने ढंगले ल्याइएको छ। ५७ ओटा वस्तुमा आत्मनिर्भर हुने भनिएको छ। यस्तै, विभिन्न वस्तुको आयात ३० प्रतिशत र कुल आयात २० प्रतिशतले घटाउने भनिएको छ। सोही अनुपातमा कुल आयात घटाउँदै लगेर पाँच वर्षमा आयात र निर्यातमा सन्तुलन कायम गर्ने भन्ने खालका अपत्यारिला घोषणा गरिएका छन्। यस्तै प्रत्यक्ष रोजगारी ३० प्रतिशतले वृद्धि गर्ने भनिएको छ। तर दुःखको कुरो, हाल बेरोजगारीको यकिन तथ्यांकसम्म सरकारसँग छैन। बजेट विनियोजनमा विगतदेखि नै समस्या झांगिँदै आएका छन्। पाँचवर्षे परियोजना भनिन्छ, तर १० वर्ष हुँदा पनि सम्पन्न हँुदैनन्। परियोजनाअनुसार कुनै वर्ष एक अर्ब छुट्ट्याइन्छ, त्यसले पुग्दैन। अर्को वर्ष पाँच अर्ब छुट्ट्याइन्छ, त्यसले पनि पूरा हँुदैन। बजेट विनियोजनको हविगत यस्तो छ। जमिनमा टेकेरभन्दा पनि हावामा महल बनाउने गरेर चुनाव लक्षित बजेट ल्याइएको छ। यसले कोर प्रयोजनमा कार्यान्वयन नहुने देखिन्छ। कृषिमा बजेट घटेको छ। उदाहरणको लागि कृषिअन्तर्गत मलकै कुरा गरौं न। यस्ता खालका बेबकुफ बनाउने कार्यक्रम बजेटमा राखिएका छन्। किसान पेन्सनका लागि १० प्रतिशत सरकारले दिने भनेको छ। अहिले बैंक प्रणालीबाटै १२१३ प्रतिशतमा मुद्दती निक्षेप पाइन्छ। यसले कस्लाई बेवकुफ बनाउन खोज्या हो ? बैंकिङ क्षेत्रबाट गर्ने काम कोषबाट अलिकति ब्याज अनुदान दिए झैं मात्रै गरिएको छ। जबकि किसानले गरेको लागत, उत्पादन, बजारीकरणका यावत् समस्या छन्। अनुदानले मात्रै यस्ता खालका समस्या कसरी समाधान हुन्छ ? यता शिक्षा र स्वास्थ्यमा पनि बजेट विन्यास गतिलो छैन। हाम्रोजस्तो मुलुकमा स्वास्थ्यका लागि विशेष व्यवस्था जरुरी छ। तर बजेटले खास समस्या समाधान गर्न सकेको छैन। ऊर्जामा पनि त्यस्तै छ। समग्रमा बजेटको प्रोभिजनिङ नै गरिएको छैन। उद्योग र व्यवसायको क्षेत्रमा खासखास मान्छेहरूलाई लक्षित गरेर सुविधाहरू दिइएको छ। बजेटमा नीतिगत भ्रष्टाचारका धेरै विकृतिहरू देखिन्छन्। कर क्षेत्र कर प्रणालीमा धेरै विकृति देखिन्छ। बजेटमा लिइएका कतिपय नीतिले विदेशी लगानी खास क्षेत्रमा आउनेभन्दा पनि प्रतिकूल हुने हो कि भन्ने आशंका उत्पन्न भएका छन्। समग्रमा रकम विन्यास र यसको कार्यान्वयनका चुनौती पनि उत्तिकै छन्। विगतमा पनि नीति तथा कार्यक्रमहरू रणनीतिक महत्त्वका, रूपान्तरणको परियोजना र ठोस रूपमा आएनन्। रणनीतिक महत्त्वका कार्यक्रमलाई केन्द्रमा राख्ने र अरू प्रदेश, स्थानीय तहमा पठाउने भनिएको छ। एकातिर २२ अर्ब रुपैयाँबराबरको प्रदेश र स्थानीयमा पठाउने भनिएको छ। अर्कोतर्फ सानामसिना सबै खाले कार्यक्रमहरू चुनावलाई लक्षित गर्दै बजेटमा राखिएका छन्। केवल स्रोत साधन छर्ने र चुनावमा दुरुपयोग गर्ने गरी ग्रामीण विकास कार्यक्रमहरू ल्याइएका छन्। अझ नव प्रवर्तन कार्यक्रम भनेर ३ अर्ब रुपैयाँ राखिएको छ। अर्कोतर्फ प्रदेश र स्थानीय तहलाई दिनुपर्ने कार्यक्रमहरू तथा अधिकारहरू केन्द्रमै होल्ड गरेर राखिएका छन्। यसको सट्टा सानासाना कार्यक्रमहरू मात्रै दिइएको छ। कार्यक्रमको लक्ष्य र स्रोतको विन्यास उचित आधारमा गरिएको छैन। अझ हाम्रो विगतदेखिको अनुभव बालुवामा पानी खन्याउने प्रवृत्ति छ। यसमा सुधार गर्ने काम भएको छैन। बजेटको स्रोत बजेटको आकार ज्यादै ठूलोे छ। आगामी आवमा कुल बजेट १७ खर्ब ९३ अर्ब ८३ करोड रुपैयाँ विनियोजन गरीएको छ। अझै यसमा १० प्रतिशत कर्मचारी कटौती गर्ने, १५ प्रतिशत प्रशासनिक खर्च कटौती गर्ने भन्ने उल्लेख छ। अर्कोतिर चालू खर्च २० प्रतिशतले बढाइएको छ। पुँजीगत खर्चको वृद्धिदर भने आशातित रूपमा बढाइएन। बजेटकै प्रस्तावमा चालू खर्चभन्दा पुँजीगत खर्चको वृद्धिदर घटाइयो। यसको सोझै अन्तरसम्बन्ध आर्थिक वृद्धिदरसँग हुन्छ। यता पुँजीगत खर्च घटाउने आर्थिक वृद्धिदरको लक्ष्य भने ८ प्रतिशत पुयाउने भनिएको छ। यो सान्दर्भिक भएन। ऋण झन् बढ्ने बैंकिङ क्षेत्रमा जाने खालका लगानीलाई ठोस रूपमा सुनिश्चित गरिएको छैन। जडीबुटी उद्योगको स्थापनादेखि नै खासखास मान्छेलाई सुविधा दिने गरी व्यवस्था गरेको छ। त्यसैले सरकारले जुन ढंगले बजेटको आकार बढाइएको छ। त्यसअनुपातको पुँजीगत बजेट घटाइयो। बजेटको स्रोतका रूपमा उठाइने आन्तरिक ऋणको अंश बढाइएको छ। यसै पनि कुल ऋणको अंश बढी भएको अवस्थामा यसले थप ऋणको अंश बढाउनेछ। अहिले नै ऋणको अंश करिब ४२ प्रतिशत पुगेको छ। यसले थप ४५ प्रतिशत बढाउने देखिन्छ। यसर्थ जुन ढंगले चुनावलाई लक्षित गरेर कार्यक्रम राखिएको छ। बैंकमार्फत कार्यक्रमहरू लैजाने भनेर प्रतिबद्धता गरिएको छ। तर राष्ट्रिय योजना आयोगले नभनेका कार्यक्रमहरू राखिएको छ। जस्ले आर्थिक भार थेग्न गाह्रो छ। बजेटका कारण आगामी आर्थिक वर्षमा मूल्यवृद्धि दोहोरो अंकमा पुग्ने देखिन्छ। व्यापारघाटा बढ्ने देखिन्छ। चुनावी वर्ष भएकाले चुनावमुखी कार्यक्रम कार्यान्वयन हुने तर अरू प्रकारका कार्यक्रम कार्यान्वयन नहुने अवस्था देखिन्छ। यसर्थ यसले आम रूपमा मुलुकमा आर्थिक संकट थप्ने, देशको भार बढाउनेदेखि वित्तीय अनुशासनलाई नकारात्मक प्रभाव पार्ने देखिन्छ। आगामी दिनमा आर्थिक क्षेत्रमा गम्भीर समस्या देखिन सक्छन्। जस्ले मुलुकलाई आर्थिक बोझ थपिने देखिन्छ। यसो हुँदा आगामी वर्ष अर्थतन्त्र सुदृढ हुने सम्भावना छैन। केवल चुनावी माहोलमात्रै सिर्जना गर्छ। कृषि, शिक्षा, स्वास्थ्य, रोजगारीसँग जोडिएका कार्यक्रम प्रभावकारी हुने देखिँदैनन। प्रधानमन्त्री रोजगार कार्यक्रम यसै पनि प्रभावकारी छैन भन्ने कुरा सबैले भनिसकेका छन्। फेरि पनि प्रभावकारी होला भन्ने कसरी विश्वास गर्नु ? हामी एक्स्क्लुसिभली आर्थिक संकटतिर गइरहेका छौं। बजेटले यसलाई सम्बोधन गर्न जरुरी थियो। निजी क्षेत्रको लगानी प्रवद्र्धन गर्न केही उद्योग व्यवसायलाई सुविधा दिनु पथ्र्यो। तर केही मान्छे लक्षित गरेर सुविधा दिइएको छ। अहिले मुलुक आर्थिक संकटतर्फ गएको देखिन्छ। ब्याजदर ज्यादै बढेको छ। कारोबार तथा उत्पादन लागत ज्यादै बढेको छ। यस्ता संकटलाई पूर्ण रूपमा ढाकछोप गर्न जरुरी छैन। ८ प्रतिशतको आर्थिक वृद्धि लक्ष्य हासिल गर्न चुनौतीपूर्ण छ। राजस्व लक्ष्यको प्राथमिकता कम देखिन्छ। बजेटले गरेका कतिपय व्यवस्थामा नीतिगत भ्रष्टाचार भएको देखिन्छ। मान्छेका अनुहार हेरेर सुविधाका व्यवस्था गरिएका छन्। स्रोत तथा साधन विनियोजनमा पनि कमिसन र भ्रष्टाचारलाई जोडेर काम भएका छन्। अहिले त झन् यो पराकाष्टा नै हो। भन्सार, कर, नीति र यसभित्रका सुविधाहरू खासखास मान्छेलाई हेरेर सुविधा दिइएको छ। यसर्थ नीतिगत भ्रष्टाचारको क्लाइमेक्सको हिसाबले यो बजेट प्रस्ताव गरिएको छ।"
नीतिकथा : फूलको आँखामा फूलै संसार,"एउटा गाउँमा महामारी फैलियो। त्यहाँका मान्छेहरू व्यापारव्यवसाय गर्न अर्को गाउँ जान थाले। त्यस गाउँका एक व्यापारी पनि नजिकैको गाउँ गए। त्यहाँका मुखियासँग गाउँमा बस्ने अनुमति मागे। अनि मुखियासँग भने, महाराज म यो गाउँमा व्यवसाय गर्न चाहन्छु। यो गाउँका मान्छे कस्ता छन् ? मुखियाले भने तिमी जुन गाउँबाट आएका थियौ, त्यहाँका मान्छे कस्ता थिए ? नसोध्नुहोस् हजुर। त्यहाँका मान्छेहरू खत्तम थिए। साह्ै झगडा गर्थे। प्रत्येक बोलीमा झगडा गर्न आउँथे। अनि, मुखियाले भने यहाँका मान्छे त तीभन्दा पनि खत्तम छन्। त्यहाँ त मान्छेहरू झगडा गर्थे। यहाँ त सीधै कुटपिटमा उत्रिन्छन्। ती व्यापारी त्यहाँबाट हिँडे। अर्को दिन फेरि त्यही गाउँकै अर्का व्यापारी मुखियाको घर पुगे। उनले पनि मुखियासँग त्यही प्रश्न गरे। मुखियाको पनि सोधे तिमीले छोडेको गाउँका मान्छे कस्ता थिए ? उनको जवाफ थियो, त्यहाँका मान्छे त निकै असल थिए। एकले अर्कोलाई जस्तोसुकै सहयोग गर्न पनि तयार हुन्थे। निकै भलादमी मान्छे थिए। त्यो कुरा सुनेर मुखियाले उनलाई त्यही गाउँमा बस्न आग्रह गर्दै भने, यो गाउँका मान्छे तिम्रो गाउँका मान्छेभन्दा पनि असल छन्। त्यो देखेर मुखियाका एक चेलाले सोधे, हजुरले दुई जना मान्छेसँग किन फरकफरक कुरा गर्नुभयो ? मुखियाको जवाफ थियो सुन बाबु, असलखराब भन्ने केही हुँदैन। जो मान्छे जस्तो छ, उसले आफ्नो समाज त्यस्तै बनाउँछ। खराब मान्छेलाई सबै खराबै लाग्छन्। असल मान्छेलाई सबै असलै लाग्छन्। तिमीसँग प्रेमभाव छ भने अरूबाट पनि प्रेम पाउँछौ। असललाई असल त खराबलाई खराबै मान्छे फेला पर्छन्। नैतिक शिक्षा : यो संसार यस्तो छ कि आफू जस्तो छ, समाज पनि उस्तै देखिन्छ। त्यसैले त फूलको आँखामा फूलै संसार, काँडाको आँखामा काँडै संसार हुन्छ भनिन्छ।"
किसानलाई हाते ट्रयाक्टर अनुदान,"जोमसोम : मुस्ताङका किसानलाई आधुनिक प्रविधिको कृषि यान्त्रीकरण उपकरण खेत जोत्ने हाते ट्रयाक्टर (मिनीपावर टिलर) अनुदान दिइएको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले ५० प्रतिशत अनुदान सहुलियतमा २३ थान हाते ट्रयाक्टर उपलब्ध गराएको हो। कृषिमा यान्त्रीकरण गर्दै उत्पादन बढाउने र लागत घटाउने उद्देश्यसहित इकाइले आर्थिक वर्ष २०७८७९ को विनियोजित बजेटबाट स्थानीय किसानको माग संकलनका आधारमा ५० प्रतिशत अनुदान दिने गरी हाते ट्रयाक्टर वितरण गरेको हो। इकाइले मुस्ताङको वारागुङ मुक्तिक्षेत्र गाउँपालिकामा २ थान र घरपझोङ गाउँपालिकामा २१ थान ट्रयाक्टर वितरण गरेको इकाइ प्रमुख सुधीर थापाले बताए। अनुदानमा खरिद गरिएका २३ थान हाते ट्रयाक्टरको मूल्य २६ लाख ४५ हजार रहेको छ भने एक थान हाते ट्रयाक्टरको मूल्य १ लाख १५ परेको छ। किसानले प्रतिथान खरिद गर्दा ५० प्रतिशत अनुदान पाउँदा ५७ हजार ५ सय रुपैयाँ मूल्य परेका छ। यसैगरी, इकाइले कृषि यान्त्रीकरण उपकरणअन्तर्गत घाँस काट्ने रिफर, हाते स्प्रे, मटर चार्जर स्प्रे, सिकेचर करौती, डिजिटल तराजु, पावर स्प्रे र ग्रेडिङ मेसिनलगायतका उपकरण जिल्लाका २७ वटा कृषक, कृषि फार्म, समूह, सहकारी र प्रालि आदिलाई ५० प्रतिशत अनुदानमा वितरण गरेको छ। स्याउ ,उवा, फापर, जौ, गहु मकै, बोडी, सिमी र आलुलगायतका खाद्यबाली उत्पादनका लागि मुस्ताङका किसानले परम्परागत रूपले गोरु झोपाबाट खेतबारी खनजोत गर्दै आइरहेका छन्। पछिल्लो समय स्थानीय निकाय र कृषिसँग सम्बन्धित अन्य कार्यालयहरूबाट अनुदान सहुलियतमा पावर टिलर उपलब्ध गराइएपछि उत्साहित भएको वारागुङ४ पाल्की कृषि तथा पशुपालन फार्मका सानु कान्छा गुरुङले उल्लेख गरे। परम्परागत गोरु झोपाको सहायताले खेतबारी खनजोत गर्दा गोरु झोपा जुटाउनु पर्ने, जनशक्ति खोज्नुपर्ने र समय पनि धेरै लाग्ने हुनाले मुस्ताङका किसानलाई आधुनिक प्रविधिको हाते ट्रयाक्टर ज्याँदै उपयोगी भएको बताए।"
हत्या आरोपमा पुनः पक्राउ,"राजविराज : सप्तरीको विष्णुपुर५ कट्टी टोलका ५२ वर्षीय रामसुन्दर महतोको हत्या आरोपमा उनकी श्रीमती इनरवती महतो पक्राउ परेकी छन्। वैशाख २३ गते रूपनी१ रूपनी चोकका ३८ वर्षीय मो नसिर भनिने नजिर मियाँ पक्राउ परेका थिए। इनरवती घटना लगत्तै पक्राउ परेर छुटेकी थिइन्। अहिले पुनः पक्राउ गरी अदालतबाट म्याद थप गरिएको सप्तरी प्रहरीले जनाएको छ। फोन कल डिटेल (सीडीआर) रिपोर्टको आधारमा प्रहरीले इनरवतीसहित मदिरा पसले, कार्यक्रममा नाचगान गर्ने युवतीलाई घटनालगत्तै नियन्त्रणमा लिएको थियो। उतिबेला छाड्नुपरे पनि हाल इनरवतीलाई पक्राउ गरेर कारबाही अघि बढाइएको जिल्ला प्रहरी कार्यालय सप्तरीका डीएसपी माधवप्रसाद काफ्लेले बताए। पर्याप्त प्रमाणबिना मतियार, सहयोगीलाई अदालतमा पेस गर्दा शंकाको लाभमा धरौटीमा छुट्न सक्ने अवस्था हुन्थ्यो, काफ्लेले भने, इनरवती धरौटीमा छुटेपछि मुख्य अभियुक्तसमेत अदालतमा हाजिर भई सोही आधारमा छुट्ने अवस्था हुन सक्थ्यो। नजिरलाई पक्राउ गर्न मृतककी श्रीमतीलाई तत्काल छाडिएको आरोपितले चाल पाएनन्। इनरवती छुटेपछि प्रहरीले उनको खोजी गरिरहेको मियाँले चाल पाएका थिए। त्यसपछि मियाँ भारतको विहारमा गई लुकेर बस्न थाले। प्रहरीले पक्राउ गर्न र उजुरी दर्ता गर्न खोजी रहेको थाहा पाएका मियाँले भारतबाटै एसपीसँग फोनमा हत्या स्वीकार्दै आफूलाई पक्राउ गर्न चुनौती दिएका थिए। भारतमा लुकेर बसेका कारण प्रहरीले मियाँलाई पक्रन सकिरहेको थिएन। सप्तरी प्रहरीले भारतीय प्रहरीलाई यसबारे जानकारी गराएर सहयोग मागेको थियो। स्थानीय निर्वाचन नजिकिएपछि उम्मेदवारहरूलाई सहयोग गर्ने बहानामा राजनीतिक संरक्षण लिएर नेपाल भित्रिएको सूचना पाएको सप्तरी प्रहरीले नेपालभारत सीमा नजिकै बोदे बर्साइन नगरपालिकाबाट मियाँलाई पक्राउ गरेको थियो। मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोले नै महतोको हत्या गरेको र इनरवतीको समेत संलग्नता रहेको प्रहरी अनुसन्धानले देखाएको छ। महतो बिहेको लगनका बेला हुने भोजभतेरमा खाना पकाउने काम गर्थे भने अरू बेला तरकारी बिक्री गर्थे। आरोपित मियाँ भने जनतान्त्रिक तराई मुक्ति मोर्चा गोइत समूहमा आबद्ध थिए। मोर्चाको गतिविधि लुकिछिपी गर्न उनले महतोको घरलाई बस्ने आश्रयस्थलका रूपमा प्रयोग गर्थे। यसै क्रममा मियाँ र इनरवती नजिकिएका थिए।"
पुस्तक पनि दिँदैन सरकारले,"हरेक वैशाखपछि विद्यालयहरूमा नयाँ शैक्षिक सत्र सुरु हुन्छ। यो सत्यतथ्य सरोकारवाला निकायलाई थाहा नभएको सूचना होइन। शिक्षा मन्त्रालयले सधैं भन्छशैक्षिक सत्र सुरु हुनासाथ विद्यार्थीका हातहातमा पाठ्यपुस्तक पुग्छ। त्यस्तो उद्घोष गौरवका साथ गर्नु नपर्ने हो। स्वाभाविक रूपमै शैक्षिक सत्र सुरु हुँदा विद्यार्थीका हातमा पाठ्यपुस्तक पुग्नै पर्ने हो। तर कहिल्यै पुग्दैन। नयाँ सत्र सुरु हुँदा र भएपछि होइन सकिँदासम्म पनि किताब नपाई विद्यार्थीको कक्षा सकिन्छन्। यतिसम्मको लापरबाही हुँदै आएको वर्षाैं भयो। तै किताब पुयाउने सामान्य दायित्व निर्वाह गर्न पनि सरकार लाचार छ। यो अति साह्रै लज्जाको विषय हो। संविधानमा सबैलाई बालबालिकालाई निःशुल्क शिक्षा दिने उल्लेख छ। तर बालबालिकालाई कहिल्यै किताब पाउँदैनन्। अनि कसरी पाउने शिक्षा ? त्यसो त किताबै सबैथोक होइन। तर प्रमुख कुरा चाहिँ हो। किताबकै कुरा पढाइ हुन्छ। त्यसैबाट प्रश्न सोधिन्छ। त्यही आधारमा विद्यार्थी उत्तीर्ण र अनुत्तीर्ण हुन्छन्। किताब नपाउने समस्या खासगरी दुर्गमका जिल्लाहरूमा छ। सुदूरपश्चिमका प्रायशः कुनै पनि जिल्लाका पूरापूर विद्यार्थीले किताब पाएका छैनन्। ३४ लाख थान किताब त्यता चाहिन्छ भन्ने प्रदेशको मन्त्रालयको अभिलेखमा रहेका विद्यार्थीको संख्याले बताउँछ। किताब छापेर उपलब्ध गराउने संस्था जनक शिक्षा सामग्री केन्द्रको त्यहाँको प्रदेश कार्यालयका अनुसार भने २२ लाख थान किताब चाहिने हो। तै उसैले भने जति किताब पनि पुगेका छैनन्। सरकारले किताब छाप्ने र पठाउने जिम्मा जनकलाई नै दिएको छ। वर्षैपिच्छे उसले यसमा लापरबाही गर्छ। ढिलासुस्ती गर्छ। तर त्यसका कुनै जिम्मेवार अधिकारीलाई अहिलेसम्म कारबाही भएको जानकारी छैन। कारबाही त ती निरपराध विद्यार्थीमाथि किताब उपलब्ध नगराएर भइरहेको छ। तिनीहरूको भविष्य बिगार्ने, जिन्दगी बिगार्नेहरूलाई आराम छ। अभिभावकलाई बेचैनी छ। पाठ्यपुस्तक छपाइ र वितरणमा जनक शिक्षाको एकाधिकार छ। त्यसैले उसले प्रत्येक वर्ष विभिन्न बहाना बनाउँदै बेलामा किताब पुयाउँदैन। कागज बेलामा आइपुगेन भन्ने यसपालिको बहाना छ। झन् ठूलो बहाना कोभिड भइहाल्यो। कोभिड त विश्वभर नै आएको थियो, जनक शिक्षा सामग्री केन्द्रको कागज ल्याउनमात्रै त कोभिडले असर नपुयाएको हुनुपर्ने। यस्ता बहानाबाजीले गर्दा यो केन्द्रमा कमिसनको चक्कर छ भन्ने आरोपलाई मलजलमात्रै गरेको छ। जनक शिक्षाले कागज पाइएन भनेर किताब बेलामा नछापेको यसपालिमात्रै भए पो कोभिडको कारण रहेछ भनेर पत्याउनु। सधैं उस्तै छ उसको व्यवहार। त्यस हिसाबले उसको नियतमै खोट छ भन्ने ठाउँ देखिन्छ। बदनियत नभई सधैं यस्तो हाहाकार हुँदैन किताबको। किताब नपाएकैले शिक्षकले राम्ररी पढाउन पाएका छैनन्। कनीकुथी नोट लेखाइदिने गरेका छन्। त्यसकै भरमा विद्यार्थीले परीक्षा दिनुपर्ने बाध्यता छ। दुर्गममा मात्रै होइन नयाँ शैक्षिक सत्र सुरु भएको दुई महिना हुन लाग्दा सहरी क्षेत्रका सबै विद्यार्थीले पनि पाठ्यपुस्तक पाएका छैनन्। किताब छाप्नै पर्छ भन्ने जनक शिक्षालाई थाहा पहिल्यै छ। किताब छाप्न कागज चाहिन्छ भन्ने पनि थाहा छ। तर बेलामा काम गर्दा अनेक बहानामा कागजलगायतको मूल्य हेराफेरी गर्न पाइन्न भन्ने नियत रहेको यसअघिका कतिपय छानबिन समितिकै सदस्यहरूले बताएका छन्। त्यही आरोपलाई यसपालि पनि किताबमा ढिलाइ गरेर पुनर्पुष्टि गर्ने काम भएको छ। यस्तोमा सरकारले छानबिन गरी दोषीलाई कारबाही नगरेसम्म सुधार हुन सक्दैन। किताब पनि दिन नसक्ने सरकार भएपछि निःशुल्क शिक्षाको नारा पनि फगत नारामै सीमित हुन्छ।"
किसानलाई हाते ट्रयाक्टर अनुदान,"जोमसोम : मुस्ताङका किसानलाई आधुनिक प्रविधिको कृषि यान्त्रीकरण उपकरण खेत जोत्ने हाते ट्रयाक्टर (मिनीपावर टिलर) अनुदान दिइएको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले ५० प्रतिशत अनुदान सहुलियतमा २३ थान हाते ट्रयाक्टर उपलब्ध गराएको हो। कृषिमा यान्त्रीकरण गर्दै उत्पादन बढाउने र लागत घटाउने उद्देश्यसहित इकाइले आर्थिक वर्ष २०७८७९ को विनियोजित बजेटबाट स्थानीय किसानको माग संकलनका आधारमा ५० प्रतिशत अनुदान दिने गरी हाते ट्रयाक्टर वितरण गरेको हो। इकाइले मुस्ताङको वारागुङ मुक्तिक्षेत्र गाउँपालिकामा २ थान र घरपझोङ गाउँपालिकामा २१ थान ट्रयाक्टर वितरण गरेको इकाइ प्रमुख सुधीर थापाले बताए। अनुदानमा खरिद गरिएका २३ थान हाते ट्रयाक्टरको मूल्य २६ लाख ४५ हजार रहेको छ भने एक थान हाते ट्रयाक्टरको मूल्य १ लाख १५ परेको छ। किसानले प्रतिथान खरिद गर्दा ५० प्रतिशत अनुदान पाउँदा ५७ हजार ५ सय रुपैयाँ मूल्य परेका छ। यसैगरी, इकाइले कृषि यान्त्रीकरण उपकरणअन्तर्गत घाँस काट्ने रिफर, हाते स्प्रे, मटर चार्जर स्प्रे, सिकेचर करौती, डिजिटल तराजु, पावर स्प्रे र ग्रेडिङ मेसिनलगायतका उपकरण जिल्लाका २७ वटा कृषक, कृषि फार्म, समूह, सहकारी र प्रालि आदिलाई ५० प्रतिशत अनुदानमा वितरण गरेको छ। स्याउ ,उवा, फापर, जौ, गहु मकै, बोडी, सिमी र आलुलगायतका खाद्यबाली उत्पादनका लागि मुस्ताङका किसानले परम्परागत रूपले गोरु झोपाबाट खेतबारी खनजोत गर्दै आइरहेका छन्। पछिल्लो समय स्थानीय निकाय र कृषिसँग सम्बन्धित अन्य कार्यालयहरूबाट अनुदान सहुलियतमा पावर टिलर उपलब्ध गराइएपछि उत्साहित भएको वारागुङ४ पाल्की कृषि तथा पशुपालन फार्मका सानु कान्छा गुरुङले उल्लेख गरे। परम्परागत गोरु झोपाको सहायताले खेतबारी खनजोत गर्दा गोरु झोपा जुटाउनु पर्ने, जनशक्ति खोज्नुपर्ने र समय पनि धेरै लाग्ने हुनाले मुस्ताङका किसानलाई आधुनिक प्रविधिको हाते ट्रयाक्टर ज्याँदै उपयोगी भएको बताए।"
हत्या आरोपमा पुनः पक्राउ,"राजविराज : सप्तरीको विष्णुपुर५ कट्टी टोलका ५२ वर्षीय रामसुन्दर महतोको हत्या आरोपमा उनकी श्रीमती इनरवती महतो पक्राउ परेकी छन्। वैशाख २३ गते रूपनी१ रूपनी चोकका ३८ वर्षीय मो नसिर भनिने नजिर मियाँ पक्राउ परेका थिए। इनरवती घटना लगत्तै पक्राउ परेर छुटेकी थिइन्। अहिले पुनः पक्राउ गरी अदालतबाट म्याद थप गरिएको सप्तरी प्रहरीले जनाएको छ। फोन कल डिटेल (सीडीआर) रिपोर्टको आधारमा प्रहरीले इनरवतीसहित मदिरा पसले, कार्यक्रममा नाचगान गर्ने युवतीलाई घटनालगत्तै नियन्त्रणमा लिएको थियो। उतिबेला छाड्नुपरे पनि हाल इनरवतीलाई पक्राउ गरेर कारबाही अघि बढाइएको जिल्ला प्रहरी कार्यालय सप्तरीका डीएसपी माधवप्रसाद काफ्लेले बताए। पर्याप्त प्रमाणबिना मतियार, सहयोगीलाई अदालतमा पेस गर्दा शंकाको लाभमा धरौटीमा छुट्न सक्ने अवस्था हुन्थ्यो, काफ्लेले भने, इनरवती धरौटीमा छुटेपछि मुख्य अभियुक्तसमेत अदालतमा हाजिर भई सोही आधारमा छुट्ने अवस्था हुन सक्थ्यो। नजिरलाई पक्राउ गर्न मृतककी श्रीमतीलाई तत्काल छाडिएको आरोपितले चाल पाएनन्। इनरवती छुटेपछि प्रहरीले उनको खोजी गरिरहेको मियाँले चाल पाएका थिए। त्यसपछि मियाँ भारतको विहारमा गई लुकेर बस्न थाले। प्रहरीले पक्राउ गर्न र उजुरी दर्ता गर्न खोजी रहेको थाहा पाएका मियाँले भारतबाटै एसपीसँग फोनमा हत्या स्वीकार्दै आफूलाई पक्राउ गर्न चुनौती दिएका थिए। भारतमा लुकेर बसेका कारण प्रहरीले मियाँलाई पक्रन सकिरहेको थिएन। सप्तरी प्रहरीले भारतीय प्रहरीलाई यसबारे जानकारी गराएर सहयोग मागेको थियो। स्थानीय निर्वाचन नजिकिएपछि उम्मेदवारहरूलाई सहयोग गर्ने बहानामा राजनीतिक संरक्षण लिएर नेपाल भित्रिएको सूचना पाएको सप्तरी प्रहरीले नेपालभारत सीमा नजिकै बोदे बर्साइन नगरपालिकाबाट मियाँलाई पक्राउ गरेको थियो। मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोले नै महतोको हत्या गरेको र इनरवतीको समेत संलग्नता रहेको प्रहरी अनुसन्धानले देखाएको छ। महतो बिहेको लगनका बेला हुने भोजभतेरमा खाना पकाउने काम गर्थे भने अरू बेला तरकारी बिक्री गर्थे। आरोपित मियाँ भने जनतान्त्रिक तराई मुक्ति मोर्चा गोइत समूहमा आबद्ध थिए। मोर्चाको गतिविधि लुकिछिपी गर्न उनले महतोको घरलाई बस्ने आश्रयस्थलका रूपमा प्रयोग गर्थे। यसै क्रममा मियाँ र इनरवती नजिकिएका थिए।"
भुक्तमान भोगिरहेको एक दलित परिवार,"दैलेख : राष्ट्रिय गौरवको आयोजना मध्यपहाडी राजमार्ग। यही राजमार्गबाट २ सय मिटर दूरीमा एउटा झुपडी छ। काठका खाबा छन्, त्रिपालको छानो। त्रिपाल हावाहुरीले धुजाधुजा बनेको छ। यहीं झुपडीको अघिल्तिर गाउँलेका पुराना जुत्ताचप्पल सिलाइरहेका भेटिन्छन्, ७९ वर्षीय गौरे सार्की। गौरेले यही काम गरेर आफू, श्रीमती र छोरोसहित तीन जनाको परिवार पालिरहेका छन्। नत्र यो उनीहरूको चुलो बल्दैन। काम नपाएका दिन भोकभोकै बस्नुपर्छ। पुराना र च्यातिएका जुत्ताचप्पल सिलाउन उनी कहिले गाउँका घरघरमा पुग्छन्। कहिले गाउँलेहरू यहीं नै आउँछन्। गौरेलाई भाग्यले मात्र ठगेन ! राज्यबाट समेत बेवास्तामा परिरहेका छन्। तीनै तहका सरकारको नजरमा पर्न नसकेको यो एउटा विपन्न दलित परिवार हो। उनको बस्नलाई न घर छ न त बिहानसाँझको छाक टार्ने अन्न नै। गाउँलेहरू जुत्ताचप्पल सिलाउन आए मात्र छाक टर्छ। गौरेले आफूलाई एकसरो नयाँ कपडा किन्न सकेका छैनन्। जीवनमा थुप्रै समस्या झेल्दै आएका गौरे आफ्नो परिवार राज्यको नजरमा पर्न नसकेको दुःखेसो पोख्छन्। २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो। कसैले वास्ता गरेन। गौरे सार्की, भैरवी गाउँपालिका गाउँलेले हामीलाई पानीसमेत भर्न दिँदैनन्। हामीले पैसा उठाएर खानेपानी ल्याएका हौं भन्छन्। टाढाबाट बोकेर ल्याउनुपर्छ। बुदि सार्की, भैरवी गाउँपालिका गाउँपालिकाका कोही पनि नागरिक अब खुला आकाशमुनि बस्नुपर्दैन। गौरे सार्कीको परिवारले भोगिरहेको पीडाबारे हामीलाई जानकारी आएको छ। समस्या समाधान गर्न पहल गर्छौं।रीताकुमारी शाही, अध्यक्ष, भैरवी गाउँपालिका हामी गरिब र दिनदुखीको त कोही नहुँदो रहेछ। भगवान्ले पनि ठग्यो। बस्नलाई घर छैन। त्रिपालमुनि बस्थ्यौं। त्यो पनि हावाहुरीले उडायो, भैरवी गाउँपालिका१ रावतकोटस्थित मेहेलटा कुरा गाउँका उनी भन्छन्, एक गाँस खानलाई अन्न छैन। कैयौं दिन त भोकभोकै बिताएका छौं। अब हामी कहाँ जाऔं ? उनी पत्नी ६५ वर्षीया बुदि सार्की गरिबलाई सबैले हेला गर्ने गरेको बताउँछिन्। पानी पर्दा ओत लाग्ने घर छैन। बिहान साँझ हातमुख जोर्ने अन्न छैन। कैयांै दिन त भोक भोकै बस्नुपर्छ, बुद्धि भन्छिन्। छिमेकीले आफूलाई पानीसमेत भर्न नदिएको गुनासो उनको छ। गाउँलेले हामीले पैसा उठाएर खानेपानी ल्याएका हौं भन्छन्। घरनजिककाले खानेपानी भर्न दिँदैनन्। टाढाबाट बोकेर ल्याउनुपर्छ, उनी भन्छिन्। घरमा कमाउने कोही नभएको उनको भनाइ छ। श्रीमान्ले च्यातिएका जुत्ता चप्पल सिलाएर घर नभए पनि खुला आकासमुनि दैनिकी काटिरहेका छौं। छोरा सानै छ। उसको पढाइ खर्च जोहो गर्न पनि सकेका छैनौं, उनी भन्छिन्। लालपुर्जा छ, जग्गा छैन गौरेको नामको लालपुर्जामा जग्गा देखिन्छ। तर, उपभोग गर्न पाएका छैनन्। जेठा दाइ रत्ने सार्की र भाउजू नाङ्चे सार्कीले आफूलाई धोका दिएको आरोप उनी लगाउँछन्। बुबा आमाको निधनपछि दाइ र म छट्टिएका थिएनौं। सबै जग्गा जमिन दाइको नाउँमा नापी गर्यौं। २०५० सालमा दाइ रत्नेको निधन भयो। दाइका सन्तान थिएनन् उनी भन्छन्, दाइको मृत्युपछि घरमा भाउजू नाङ्चे र म मात्रै घरमा बच्यौं। त्यसपछि स्थानीय केही व्यक्तिले दाइको नाउँमा रहेको जग्गा हडप्ने रणनीति बनाएको उनको भनाइ छ। गाउँका केही व्यक्तिले जग्गा हडप्ने रणनीति बनाएर भाउजू र मेरो बीचमा हुँदै नभएको नाजायज सम्बन्धको आरोप लगाउन थाले। त्यो पीडा सहन नसकेर म ऐराडी भन्ने गाउँको शरणमा पुगेँ, उनी भन्छन्। ऐराडीका राजु रानाको गोठमा जीवनको ऊर्जाशील समय कटाएको उनको तितो अनुभव छ। त्यहाँ उनले च्यातिएका जुत्ता चप्पल धुने, गाउँलेका जुठा भाँडाकुँडा धोएर दैनिकी गुजारे। उनले त्यहीँ नै विवाह गरे। छोरा जन्मियो। केही वर्ष उनी रोजगारीका लागि भारतसमेत गए। पछि गाउँ फर्किए। आफ्नो आधा भाग लाग्ने जग्गा भाउजू नाङ्चेले गाउँकै कृष्णा थापालाई बेचिसकेको चाल पाए। उनले कानुनी लडाइँ लडे। दुई भाग जग्गाको एक भाग बिक्री बदर गर्न माग गर्दै उनले अदालतमा मुद्दा दिए। दैलेख जिल्ला अदालतले उनले पाउने भागको जग्गा बिक्री बदर गरिदियो। उक्त फैसलाविरुद्ध नाङ्चे र थापा तत्कालीन पुनरावेदन अदालत सुर्खेत पुगे। पुनरावेदनले जिल्लाकै फैसला सदर गरिदियो। फैसला आफ्नो नाममा भए पनि भाउजूले जग्गा बेचेर लिएको रकम फिर्ता गर्न नसक्दा जग्गा उपभोग गर्न नपाएको उनी सुनाउँछन्। उपभोग गर्न नपाए पनि भैरवी गाउँपालिका१ मा रहेको कित्ता नं ५६४, ६७८ र ६०५ मा रहेको १४१५ वर्गमिटर जग्गाको तिरो भने तिर्दै आएका छन्। गाउँपालिकाले पनि बेवास्ता गरेको गौरेको दुखेसो छ। भन्छन्, २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो कसैले वास्ता गरेन। सरकारले दलित, घरबारविहीनलाई जनता आवास कार्यक्रमलगायतबाट घर बनाइदिन्छ भन्ने सुनेको उनको भनाइ छ। तर, आफूहरूलाई गाउँपालिका र अन्य कुनै निकायले वास्ता नगरेको उनी बताउँछन्। केही महिनाअघि गाउँपालिकाले सहयोगको नाउँमा एउटा त्रिपाल दिएको थियो। त्यो त्रिपाल पनि हावाहुरीले उडायो। अब बर्खा लाग्न लाग्यो कहाँ ओत लाग्ने भन्ने चिन्ता थपिएको छ, उनी भन्छन्। कसरी पढ्नु ? १६ वर्षीय उज्जल सार्की कक्षा ६ मा पढ्छन्। उनी घरदेखि स्कुलसम्म समस्या झेलिरहेका छन्। ढुक्कसँग बस्नलाई घर छैन। त्रिपालमुनिको बसाई छ। कति खेर पानी पर्ने हो ? कति खेर हावाहुरी आएर त्रिपाल उडाउने हो ? चिन्ताले पिरोल्छ, उज्जल भन्छन्, दिनभरि स्कुल गएर फर्किपछि घरमा बसेर पढुँला भन्ने अवस्था छैन। अँध्यारोमा रात कटाउनुपर्ने बाध्यता छ। बुबा आमाको अवस्था नाजुक छ। घरमा बिहान साँझको छाक टार्न हम्मेहम्मे छ। यस्तो बेला मेरो पढाइ खर्च कसरी जुटाउनु ?, उनी भन्छन्, गतिलो र नयाँ विद्यालय पोसाक लगाउने रहर सपना नै भयो, कापी कलमसमेत किन्न पैसा छैन। गाउँका अगुवाहरू स्थानीय सरकार जनताको समस्याप्रति अनुदार भएको बताउँछन्। गौरेजस्ता विपन्न नागरिकको जीवन सुधार्न स्थानीय सरकारको भूमिका महत्वपूर्ण हुने बताउँछन् स्थानीय युवा मानबहादुर थापा। सोही वडामा रत्ने कुमालको परिवारले पनि समस्या झेलिरहेको थापाको भनाइ छ। गौरे र रत्नेको परिवारका लागि यसअघिका जनप्रतिनिधिले कुनै काम गर्न सकेनन्, थापा भन्छन्, अहिले निर्वाचित जनप्रतिनिधिहरूले त्यसतर्फ ध्यान दिउँन्। अधिकारकर्मी प्रभाकुमार विश्वकर्मा दलित समुदाय सबैको चेपुवामा पर्ने गरेको बताउँछन्। जातीय विभेद भोगिरहेको समुदायलाई गरिबीले पनि उत्तिकै पिरोलेको विश्वकर्माको भनाइ छ। विपन्न दलितको समस्या र पीडामा मलम लगाउने गरी संघ, प्रदेश र स्थानीय सरकारले काम गर्नुपर्ने उनी बताउँछन्। तीनै तहका सरकारले विपन्न तथा दलित समुदायका नागरिकको जीवनशैली सुधार्ने नीति तथा कार्यक्रममा जोड दिँदै कार्यान्वयनमा ल्याउनुपर्ने उनको भनाइ छ। अहिले पनि यस्ता विपन्न नागरिकको दैनिकी निकै कष्टकर छ, उनी भन्छन्, सरकारले त्यस्ता नागरिकको जीवन निर्वाहका लागि उद्यमशीलता तथा रोजगारी प्रवद्र्धन हुने कार्यक्रम सञ्चालन गर्नुपर्छ। तीनै तहका सरकारले भौतिक पूर्वाधार विकास मात्र नभई सामाजिक विकासको पाटोमा पनि प्राथमिकताका साथ काम गर्न उनी सुझाउँछन्। गाउँपालिका अध्यक्ष रीताकुमारी शाही गौरेलगायत विपन्न नागरिकको सवालमा प्राथमिकताका साथ काम गर्ने बताउँछिन्। अब गाउँपालिकाका कोही पनि नागरिक खुला आकासमुनि बस्नुपर्दैन। हामी सोहीअनुसार काम गर्छौँ, अध्यक्ष शाही भन्छिन्, गौरे सार्कीको परिवारले भोगिरहेको पीडाबारे हामीलाई जानकारीमा आएको छ। त्यहाँ पुग्न त पाएका छैनौं। तर, समस्या समाधान गर्न पहल गर्छौं। अहिले वर्षात सुरु हुनुअघि टिनले छाएको घर भए पनि निर्माण गर्ने उनको भनाइ छ। तत्काललाई खुला आकासमुनिबाट ओभानोमा बस्ने अवस्था निर्माण गर्छौं, उनी भन्छिन्, विस्तारै स्थायी घर बनाउने योजना छ। गाउँपालिकाभित्र बसोबास गर्ने नागरिकका ससाना समस्या र पीडामा मल्हम लगाउने गरी आफूले पालिकाको गतिविधि अघि बढाउने शाहीको भनाइ छ। यो गाउँपालिका अध्यक्ष र उपाध्यक्षमा दुवै महिला छन्। हालै सम्पन्न स्थानीय तह निर्वाचनबाट अध्यक्षमा रीताकुमारी शाही र उपाध्यक्षमा देवी भण्डारी निर्वाचित भएका छन्।"
बञ्चरेडाँडामा अझै अवरोध,"नुवाकोट : बञ्चरेडाँडामा काठमाडौं उपत्यकाको फोहोर फाल्न बुधबार पनि स्थानीयवासीले अवरोध गरेका छन्। उनीहरूले मुआब्जा, रोजगारी, स्वास्थ्य सुरक्षाको विषय अघि सारेका छन्। यो विषयलाई बेवास्ता गरिएको स्थानीयवासी चन्द्रबहादुर बलामीले बताए। समस्या समाधान गर्नु सरकारको पहिलो दायित्व भएका कारण फोहोर फाल्न रोकेको उनको भनाइ छ। प्रहरीका अनुसार प्रदर्शनकारीले १५ वटा गाडी तोडफोड गरेका छन्। झडप हुँदा केही प्रहरीसहित १२ जना जना घाइते भएको ककनी गाउँपालिका२ का वडाध्यक्ष तिलकबहादुर लामाले बताए। आक्रामक भीडले फोहोर बोकेका गाडी तोडफोड गरेपछि प्रहरीले अश्रुग्यास प्रहार गरेको थियो। जिल्ला प्रहरी परिसर काठमाडौंका प्रवक्ता दिनेशराज मैनालीले गाडी र कर्मचारीको सुरक्षा गर्न २ सयभन्दा बढी प्रहरी दिनभर खटाइएको बताए। ककनी गाउँपालिका अध्यक्ष सुमन तामाङले स्थानीयवासीले अनेक माग राखेर आन्दोलन गरेको बताए। उनीहरूलाई नै राखेर सहमति गर्नुपर्ने अध्यक्ष तामाङको भनाइ छ। गाउँपालिकाका तर्फबाट सहमतिपत्रमा हस्ताक्षर गरे पनि आफूले स्थानीयवासीलाई मनाउन नसकेको उनले स्विकार गरे। पहिलाजस्तै यो सम्झौता पनि कार्यान्वयन हुन्न भन्दै अवरोध गरिरहेका छन्। हामीले के गर्ने ?, उनले भने। धादिङको धुनीबेंसी नगरपालिकाका उपमेयर सुरज उप्रेतीले फोहोर फाल्नुअघि सवै पक्ष स्थानीय स्तरमा गएर कार्यक्रम गर्ने भन्ने सम्झौता भएको बताए। कार्यक्रमअघि नै फोहोर पठाउन सुरु गरिएपछि स्थानीयवासीले अवरोध गरेका उप्रेतीको भनाइ छ। उनका अनुसार सरोकारवाला सबै पक्ष प्रत्यक्ष रूपमा उपस्थित भई स्थानीयवासीसँग सहकार्य गर्न आवश्यक देखिएको छ। सहरी विकास मन्त्रालयमा सोमबार काठमाडौं महानगरपालिकासहित सरोकारवालाबीच फोहोर फाल्ने विषयमा सोमबार सहमति जुटे पनि मुआव्जा, रोजगारी दिइनुपर्ने, स्वास्थ्य सुरक्षा हुनुपर्नेलगायत माग राखी स्थानीयवासीले अवरोध गर्न छाडेका छैनन्। ओखरपौवाको सिसडोल र बन्चारेडाँडामा उनीहरूले प्रदर्शन गरिरहेका हुन्। उनीहरूले काठमाडौंबाट फोहोर बोकेर आएका गाडी खाली गर्न दिएका छैनन्। फोहोर व्यवस्थापनमा सरकारले राजनीति गरेको जनाउँदै आक्रोश पोखेका छन्। काठमाडौंका मेयर बालेन्द्र साह र उपमेयर सुनीता डंगोलसहितको टोली सिसडोल र बञ्चरेडाँडामा पुगेकै बेला स्थानीयवासीले फोहोर फाल्न नदिने घोषणा गरेका थिए। उनीहरूले तीनपिप्लेबाट बञ्चरेडाँडासम्म सडकमा परेको जग्गाको पनि मुअब्जा पाउनुपर्ने माग गरेका छन्। मंगलबारदेखि नै स्थानीयवासी र प्रहरीबीच तनाव हुँदै आएको छ। काठमाडाौं महानगरपालिकाकी वातावरण विभाग प्रमुख सरिता राईका अनुसार १२ दिनदेखि उपत्यकाको फोहोर उठ्न सकेको छैन। काठमाडौंको फोहोर २०६४ सालदेखि ओखरपौवास्थित सिसडोलमा विसर्जन गरिँदै आएको छ। सिसडोल भरिएका कारण बन्चरेडाँडामा लैजान लागिएको हो।"
जहाँ बस्छन् ज्येष्ठ नागरिक मात्रै,"गोरखा : चुमनुब्री गाउँपालिका२ स्योका ७० वर्षका छिरिङ फुर्बु हिनाङ गुम्बानजिकै टहरो बनाएर बसेका छन्। तागत छउन्जेल गाउँघरमा खेतबारीको काम गरेर बिताएका उनी तीनबीसे कटेपछि माने घुम्न गाउँबाट पर गुम्बामा आएर बसेका हुन्। उनका चारभाइ छोरा छन्। ठूलो, साहिँलो र कान्छो लामा बन्न गुम्बा गए। माहिलो मात्र घरमा छन्। माहिलाको बिहे गरेपछि वर्षदिनसम्म सँगै बसियो। अनि सबै धनसम्पत्ति उनीहरूलाई छोडेर माथि आएको, फुर्बु भन्छन्, सँगै बस्यो भने कोही बेला राम्रो हुन्छ। कोही बेला झगडा हुन्छ। बूढो भइयो। घरमा बसेर काम पनि छैन। आफू तन्नेरी छँदा बुबाआमालाई हिनाङ पठाएर उनी घरव्यवहार सम्हालेर बसेका थिए। आफ्नो पालो छोरालाई घरव्यवहार सुम्पिएका हुन्। पहिले बुबाआमा हामीलाई घर छाडेर यहाँ आएर बस्नुभयो। अहिले हाम्रा छोराहरू तन्नेरी भए। हामी यहाँ आयौँ। छोराबुहारीहरू घरमा बसेका छन्, उनी भन्छन्, यहाँ आएर बस्दा एकदम रमाइलो लाग्छ। किनभने अब घरव्यवहारको भारी छोराबुहारीलाई बिसाउन पाइएको छ। यहाँ माने घुमेर, गुम्बा घुमेर धर्म गर्न पाइएको छ। आनन्द भएको छ। परापूर्वकालदेखि गाउँमा यस्तै चलन भएकाले रमाइलो लागेको उनको भनाइ छ। बिरामी भएका बेला भने पिर लाग्ने उनी बताउँछन्। ७० वर्षका फुर्बु ग्याल्जेन र ६५ वर्षकी सोनाम ल्हामो दम्पती माने घुम्न यहाँ आएर बसेको १० वर्ष भयो। उनीहरूका चार छोरा, दुई छोरी छन्। सबै छोराछोरीको बिहे भयो। घर सम्पत्ति सबै छोराबुहारीलाई छोडेर हामी माने घुम्न यहाँ आएका हौँ, ल्हामो भन्छिन्, यहाँ माने घुम्छौं। गुम्बा घुम्छौं। माला जप्छौं। पाठ गर्छौँ। यसरी नै दिन बितिरहेको छ। उनीहरू यहाँ दिनभर नजिकै वनमा गएर दाउरा सँगाल्छन्। पानी बोक्छन्। छरछिमेकी भेट्छन्। सुखदुखका गफ गर्छन्। साँझ परेपछि नजिकै रहेको नुब्री हिनाङ पुङ्चे गुम्बा घुम्न जान्छन् । समसाँझै खानपिन गर्छन्। सुत्छन्। यसरी नै दिनचर्या बित्ने गरेको छ। घरको काम गर्न नसक्ने भएपछि यहाँ आएर बस्ने गरेका छौँ, फुर्बु ग्याल्जेन लामा भन्छन्, यहाँ पकाउने, खाने र माने घुम्ने काम मात्र गर्छौँ। दैनिक उपभोग्य वस्तुको प्रवन्ध छोराबुहारीले गरिदिने उनीहरूको भनाइ छ। जेठो छोराको बिहे गर्दिएपछि बुबाआमा बाँकी सन्तान लिएर अर्को घर बनाएर बस्छन्। फेरि अर्को छोराको बिहे हुन्छ। त्यो घर पनि ती छोराबुहारीलाई दिएर बाँकी सन्तानसहित बुबाआमा अर्को घरमा सर्छन्। एवंरीतले सबै सन्तानको बिहे गर्दिएपछि बुबाआमा गुम्बा वरिपरि टहरो बनाएर माला जपेर, माने र गुम्बा घुमेर दिन कटाउने उनीहरूको भनाइ छ। बुढेसकालमा घरव्यवहारको तनाबबाट मुक्त हुन घर छाडेर पर गएर बस्ने चलन रहेको ७० वर्षका छिरिङ नुर्बु बताउँछन्। घरमा बसेपछि जहान परिबारको धेरै कुरा सुन्नुपर्छ। कहिले राम्रो हुन्छ, कहिले नराम्रो पनि हुन्छ। खेतबारीको काम गर्नुपर्छ, उनी भन्छन्, अहिले काम गर्न सक्दैन। त्यही भएर मनमा शान्ति मिलोस् भनेर यहाँ आएर बसेको हो। यहाँ आनन्द छ। यहाँ आएपछि गाउँ फर्केर नगएको उनी बताउँछन्। यहाँ खाना पकाउने पानी र दाउराको आफैंले जोहो गर्नुपर्ने, खाद्यान्नलगायत सामग्रीको जोहो छोराबुहारीले गरिदिने गर्छन्। बालबच्चा पढ्न सहरतिर र बुबाआमा माने घुम्न हिनाङमा जाने भएपछि गाउँमा युवायुवती मात्र रहेको स्योका नाम्ग्याल लामा बताउँछन्। बुबा, आमा हिनाङमा छन्। छोराछोरी पढ्न सहर गएका छन्। गाउँघरमा त हामी लोग्नेस्वास्नी मात्र छौँ, उनी भन्छन्, यहाँ त यस्तै चलन छ। बुढाबुढी गुम्बा, माने घुम्न घर छाडेर जाने चलन पुरानै हो। गाउँमा केटाकेटी पनि नहुने, बुढाबूढी पनि नहुने गरेको भने १० वर्षजति भएको उनको भनाइ छ। स्योमा मात्र होइन, यस भेगका सबै गाउँमा यस्तै चलन रहेको स्थानीयवासी बताउँछन्। हिनाङ चुमनुब्री गाउँपालिका२ को ३३०० मिटर उचाइमा रहेको गाउँ हो। यहाँ करिब ३० जना ज्येष्ठ नागरिक बसोबास गर्छन्। वडा नं १ सामागाउँका ज्येष्ठ नागरिकले घरपरिवार छाडेर कक्यू छ्योलिङ गुम्बा आसपास बस्ती बसालेका छन्। वडा नं २ को ल्हो गाउँकाले होङसाङ पु गुम्बा आसपास आश्रम बनाएर, ल्ही, स्यो, भर्जमकाले हिनाङ गुम्बाको आश्रममा बसेका वडा नं २ का वडाध्यक्ष मिङ्ग्यूर दोर्जे लामा बताउँछन्। वडा नं ४ का विभिन्न गाउँका ज्येष्ठ नागरिक प्रोक गाउँभन्दा माथिको उङ आसपास टहरो बनाएर बसेका वडा नं ४ का वडाध्यक्ष पेमा ग्याल्बो लामा बताउँछन्।"
मुहार बदलिएको काँक्रेविहार,"सुर्खेत : काँक्रेविहार कर्णालीको पहिचान हो। अझ भनौं कर्णालीमा प्रवेश गर्दा पर्यटकको पहिलो रोजाइमा पर्छ, काँक्रेविहार। कर्णालीमा आउने जो कोही एकपटक काँक्रेविहार अवलोकन गर्छन्। यसकारण पनि कर्णाली मुख्य पर्यटकीय स्थल बनेको हो। कर्णाली प्रदेशको राजधानी वीरेन्द्रनगरमा रहेकाले पनि यसको महत्त्व र चर्चा धेरै भएको छ। सहरीकरणले विस्तारै भरिने क्रममा रहेको वीरेन्द्रनगर उपत्यकाको बीच भागमा अवस्थित छ, काँक्रेविहार। मुख्य बजारभन्दा केही मिनेटको दूरीमा उपत्यकाको बीच भागमा दक्षिणतर्फ डाँडो छ। त्यही डाँडामा घना जंगल छ। सोही जंगलको बीचमा अवस्थित छ, ऐतिहासिक महत्व बोकेको काँक्रेविहार। जहाँ २१ मिटर अग्लो शिखर शैलीमा मन्दिर निर्माण गरिएको छ। वर्षांैसम्म अलपत्र रहेको काँक्रेविहारको भग्नावशेषलाई उत्खनन गरेर पुरातत्व विभागले हाल जीर्णोद्धार गरेको छ। जीर्णोद्धारपछि काँक्रेविहारको मुहार बदलिएको छ। यहाँ घुम्न आउने पर्यटकको संख्या पनि बढ्न थालेको छ। काँक्रेविहार विशेषतः हिन्दू र बौद्ध धर्मावलम्बीहरूका लागि महत्त्वपूर्ण मानिन्छ। वीरेन्द्रनगर नगरपालिका९ मा अवस्थित काँक्रेविहार पुरातात्विक र ऐतिहासिकताले भरिपूर्ण छ। यसअघि यहाँका ऐतिहासिक महत्त्वका शिलालेख, मूर्ति र सामग्रीहरू अलपत्र थिए। संरक्षणको अभावमा तोडफोडसमेत भएको थियो। जसले गर्दा सुर्खेत आउने राज्यका उच्चपदस्थ अधिकारीहरूसँग यहाँका नागरिकले यसको उत्खनन र जीर्णोद्धारका लागि हारगुहार गरे। स्थानीयको निरन्तर आवाज र दबाबका कारण हाल मन्दिर निर्माण सम्पन्न भइसकेको छ। मन्दिरले काँक्रेविहारको आकर्षण पनि बढाएको छ। हाल काँक्रेविहार मन्दिर वरिपरि घेरबार गरिएको छ। जम्मा १७५ हेक्टर क्षेत्रफल रहेको काँक्रेविहार नेपालको एकमात्र संरक्षित वन पनि हो। प्रमुख पर्यटकीय स्थल भएकाले पनि हाल प्रदेश र स्थानीय सरकारले पनि काँक्रेविहारको विकासमा लगानी र संरक्षण गर्न आवश्यक योजनासमेत बनाउन थालेका छन्। काँक्रेविहारको इतिहा काँक्रेविहारका बारेमा अनेकौं अड्कलबाजी हुने गरेको छ। यसबारेमा केही किम्बदन्ती पनि पाइन्छ। तर, यसको वास्तविक सम्बन्ध जुम्लाको तत्कालीन सिञ्जा राज्यसँग जोडिएको पाइन्छ। सिञ्जाका तत्कालीन राजा अशोक चल्लले आफ्नो शासनकाल (विस १३१२१३३५) रहेको र उनले विस१३२५ मा काँक्रेविहार बनाएको अभिलेखमा पाइन्छ। सूर्यमणि अधिकारीको खस साम्राज्यको इतिहास तथा विश्व केसीको कीर्ति खम्बको स्रोतको आधारमा हाल काँक्रेविहार मन्दिरको छेउमा अभिलेख बोर्ड राखिएको छ। राजा अशोक चल्ल महाज्ञानी भएको र बौद्ध धर्म मान्ने हुँदा उनले थर चल्लबाट मल्ल बनाएको अभिलेखमा उल्लेख छ। अभिलेख बोर्डमा उल्लेख गरिएअनुसार विसं १८९० मा ठूलो भूकम्प गएका कारण यो विहार भत्किएको थियो। भूकम्पले विहार भत्किएपछि वर्षौंसम्म उक्त ठाउँ खण्डहरजस्तै बनेको थियो। त्यतिमात्र नभई वीरेन्द्रनगर उपत्यकाको बीचमा काँक्राको चिरा जस्तो जंगल भएकाले पनि यसको नाम काँक्रेविहार भएको जनश्रुति छ। यसको उत्खननदेखि संरक्षणको सबै काम पुरातत्व विभागले नै गर्छ। अद्भूत कला र इतिहासको नमुनाका रूपमा काँक्रेविहारलाई लिने गरिन्छ। जीर्णोद्धारमा ७ करोड खर्च काँक्रेविहारको संरक्षण तथा उत्खनन गर्ने अधिकार पुरातत्व विभागलाई मात्र छ। विभागका अनुसार काँक्रेविहारको जीर्णोद्धारमा हालसम्म ७ करोड १९ लाख ९७ हजार ४ सय ३३ रुपैयाँ खर्च भएको छ। जीर्णोद्धारको काम २०७५ असोज ११ गतेदेखि सुरु भई २०७७ पुस ३१ मा सम्पन्न भएको हो। काँक्रेविहारको जीर्णोद्धारको पहिलो चरणको काम सकिएको भन्दै विभागले अब काँक्रेविहार विकासपरिषद् स्थापना गरेर त्यसैबाट काम थालिने जनाएको छ। यदि कुनै स्थानीय तहले काम गर्न चाहेमा पुरातत्व विभागको स्वीकृति लिएर निश्चित मापदण्डभित्र रही काम गर्न सकिनेछ। कसैले पनि काँक्रेविहारमा आफूखुसी काम गर्न नपाउने भन्दै विभागको स्वीकृति लिएर तोकिएको मापदण्डभित्र रहेमा संरक्षण एवं सम्बद्र्धन गर्न पाउने विभागको भनाइ छ। काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ मिनी चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहार क्षेत्रमा रहेको जंगललाई पूरै घेरबार गर्नेछौं। चिडियाखाना स्थापना भएपछि रैथाने वनजन्तुको संरक्षण हुनेछ। मोहनमाया ढकालमेयर, वीरेन्द्रनगर नगरपालिका, सुर्खेत काँक्रेविहार नेपालको दोस्रो लुम्बिनी नै हो। अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन।लक्ष्मण कँडेलअध्यक्ष, सुर्खेत उद्योग वाणिज्य संघ काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाउने छौं। यसको दीर्घकालीन विकास र गुरुयोजना कार्यान्वयनका लागि हामी प्रतिबद्ध छौं। काँक्रेविहारको संरक्षण गर्नु हाम्र्रो दायित्व हो। रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि हामी निरन्तर लाग्ने छौं।ऋषि गिरीवडाध्यक्ष, वीरेन्द्रनगर नगरपालिका९ पर्यटकको आकर्षण बढ्दो काँक्रेविहार जीर्णोद्धार पछि अवलोकन गर्न पर्यटकको संख्या बढेको छ। दैनिक ६ सयसम्म पर्यटक आउने गरेका छन्। हाल वडा कार्यालयले यहाँ टिकट काट्न कर्मचारी नै खटाएको छ। पर्यटकको चाप बढेपछि वडा कार्यालयलाई आम्दानी पनि वृद्धि भएको हो। काँक्रेविहारमा टिकट काट्दै आएका कर्मचारी विष्णु कार्कीले भने, अचेल पर्यटक धेरै आउन थालेका छन्, दैनिक २ सय जनासम्म अवलोकन गर्न आउँछन्। बिदाको दिनमा त पर्यटकको चाप थेग्नै गाह्रो हुन्छ। देशका विभिन्न जिल्लाबाट यहाँ घुम्न आउने गरेका छन्। उनकाअनुसार हाल यहाँ अवलोकनका लागि आउने स्वदेशी पर्यटकका लागि १० रुपैयाँ र विदेशीका लागि २० रुपैयाँको टिकट लाग्ने गरेको छ। मुख्यगरी विद्यार्थीहरू अध्ययनका लागि यहाँ आउने गरेका छन्। कैलालीबाट घुम्न आएका तपराज जैसीले भने, यो त इतिहासको संग्रह नै रहेछ। यसले हाम्रो इतिहास जोगाएको पाएँ। यहाँ घुम्न आउँदा केही नयाँ जानकारी पनि पाएँ। इतिहास र पुरातत्वको खोजी गर्नेहरूका लागि यो निकै महत्त्वपूर्ण रहेछ। यस्तै, बुटवलबाट घुम्न आएका धुव्र पन्थीले पनि मन्दिर निर्माणको शैली नयाँ भएको बताए। उनले भने, जंगलको बीचमा मन्दिर देख्दा अनौठो लाग्यो। यहाँको संरचना र शान्त वातावरण देख्दा त दोस्रो लुम्बिनी जस्तै पो लाग्यो। काँक्रेविहार क्षेत्रमा वनभोज खान पनि पर्यटक पुग्छन्। त्यसैगरी पर्यटकलाई आकर्षित गर्न जंगल सफारीको सुविधा पनि उपलब्ध छ। हाल घोडामा सवार गरेर जंगल सफारीको सुविधा पनि उपलब्ध छ। यसले पनि पर्यटकलाई मनोरन्जन प्रदान गरिरहेको छ। सहर नजिकै शान्त जंगल भएकाले पनि काँक्रेविहारमा घुम्दा आनन्द आउने गरेको वीरेन्द्रनगरका सुमित्रा गिरीले बताइन्। आफू फुर्सदको समयमा परिवारसँगै यहाँ घुम्न आउने गरेको उनको भनाइ छ। मिनी चिडियाखानाको योजना काँक्रेविहार क्षेत्रमा चिडियाखाना निर्माणको योजना पनि अगाडि सारिएको छ। वीरेन्द्रनगर नगरपालिकाले काँक्रेविहारमा पर्यटकलाई थप आकर्षित गर्न खुला चिडियाखाना स्थापनाको योजना बनाएको हो। यसका लागि आवश्यक पूर्वाधार निर्माण गर्न डीपीआरको काम सम्पन्न भइसकेको वीरेन्द्रनगरका मेयर मोहनमाया ढकालले बताइन्। सानो आकारको मिनी चिडियाखाना बनाउने योजना छ, ढकालले भनिन्, काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहारमा रहेको जंगललाई पूरै घेरबार गरिने र मिनी चिडियाखानाको रूपमा विकास गरिने नगरपालिकाले जनाएको छ। चिडियाखाना स्थापना भएपछि रैथाने वनजन्तुको संरक्षण हुने नगरपालिकाको अपेक्षा छ। रैथाने वन्यजन्तु विस्थापित नहुन् भन्ने उद्देश्यले उनीहरूका लागि पिउने पानीको पोखरी र आहाराका लागि बोटविरुवा र बास बस्नका लागि बासस्थान निर्माण गरिनेछ। चिडियाखानाका लागि करिब ३ हेक्टर क्षेत्रलाई घेरबार गर्ने काम भइरहेको हो। काँक्रेविहार क्षेत्र जरायोको प्रमुख वासस्थान मानिन्छ। हाल काँक्रेविहारमा जरायोसहित मृग, खरायो, स्याल, दुम्सीलगायतका जनावर र पन्छीहरू पाइन्छन्। चिडियाखाना निर्माण भएमा वन्यजन्तुको संरक्षण हुने, पर्यटकको आकर्षण बढ्ने, आर्थिक क्रियाकलाप बढ्ने र काँक्रेविहारको आकर्षण पनि थप बढ्ने अपेक्षा गरिएको छ। यो वन क्षेत्र नेपालको एक मात्र संरक्षित वन क्षेत्र हो। काँक्रेविहारलाई लुम्बिनीसँग जोड्ने कसरत बौद्ध धर्मसँग सम्बन्धित भएकाले पनि काँक्रेविहारलाई नेपालको दोस्रो लुम्बिनी भन्ने गरिन्छ। यसकारण पनि काँक्रेविहारलाई लुम्बिनीसँग जोड्नुपर्ने बहस हुन थालेको छ। विशेषगरी निजी क्षेत्रले यसका लागि बारम्बार आवाज उठाउँदै आएको छ। सुर्खेत उद्योग वाणिज्य संघले काँक्रेविहारलाई लुम्बिनीसँग जोड्न र लुम्बिनी आउने पर्यटकलाई काँक्रेविहारसम्म ल्याउनका लागि आवश्यक पहल थालिने जनाएको छ। काँक्रेविहार नेपालको दोस्रो लुम्बिनी नै हो संघका अध्यक्ष लक्ष्मण कँडेल भन्छन्, अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन। काँक्रेविहार मुख्य पर्यटकीयस्थल भए पनि थप पूर्वाधार विकास र प्रबद्र्धन आवश्यक रहेको उनको भनाइ छ। काँक्रेविहार नजिकै अर्को महत्त्वपूर्ण पर्यटकीयस्थल बुलबुले ताल रहेको छ, उनले भने, बुलबुलेको पानीलाई नहरमार्फत काँक्रेविहारसम्म लगेर डुंगा सञ्चालन गर्न सकिन्छ। यस्तो गर्न सके काँक्रेविहार र बुलबुले पनि जोडिएर पर्यटकहरू थप आकर्षित हुनेछन्। रारा जाने पर्यटक काँक्रेविहार घुम्नेछन् काँक्रेविहार वीरेन्द्रनगर९ मा पर्छ। वडा कार्यालयले काँक्रेविहारको प्रचारप्रसार, मन्दिर वरिपरिको क्षेत्रलाई थप फराकिलो बनाउने, बगैंचा निर्माण गर्ने, दुबो रोप्ने र सरसफाइमा ध्यान दिने भएको छ। काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाइने वडा९ का वडाध्यक्ष ऋषि गिरीले बताए। उनले भने, यसको दीर्घकालीन विकास र गुरुयोजना कार्यान्वयन गर्न हामी प्रतिबद्ध छौं। पर्यटकलाई लोभ्याउने गरी काँक्रेविहारको संरक्षण गर्नु हाम्र्रो दायित्व हो। उनले रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि आफूहरू लागि पर्ने बताए। यसका लागि काँक्रेविहारसम्म पुग्ने सडकको विस्तारमा पनि ध्यान दिइने उनको भनाइ छ। पर्यटकहरू आकर्षित भए स्थानीयले रोजगारी पाउने र वडाले पनि लाभ लिन सक्ने उनले बताए। फराकिलो बनाइँदै सडक काँक्रेविहारसम्म जोड्ने सडकलाई फराकिलो बनाउने काम चलिरहेको छ। वीरेन्द्रनगरको मंगलगढी चोकदेखि काँक्रेविहारसम्म जोड्ने सडकलाई फराकिलो बनाउन लागिएको हो। यो सडक विस्तार भएमा काँक्रेविहार पुग्ने पर्यकटलाई थप सहज हुनेछ। हाल त्यहाँसम्म पुग्ने सडक कमजोर छ। यसले पर्यटकलाई सास्ती हुने गरेको थियो। तर, अब यो सडक फराकिलो हुने भएपछि काँक्रेविहार अवलोकनका लागि आउने पर्यटकहरू पनि बढ्ने स्थानीयको अपेक्षा छ। सडक स्तरोन्नतिका लागि कर्णाली प्रदेश सरकारले बजेट विनियोजन गरेको हो। यो सडक विस्तारका लागि १२ करोड ७६ लाख १५ हजारमा अमर सिस्ने नेपाल मेघा जेभीले ठेक्का लिएको छ। भौतिक पूर्वाधार विकास निर्देशनालयले गत मंसिर १४ गते निर्माण कम्पनीसँग सम्झौता गरेको छ। सम्झौतासँगै कम्पनीले स्तरोन्नतिको काम सुरु गरेको हो। भौतिक पूर्वाधार विकास निर्देशनालयका अनुसार २०८० को असार १५ गतेसम्म सडकको काम सक्ने लक्ष्य छ। अब मंगलगढीकाँक्रेविहार जोड्ने सडकलाई २५ मिटर चौडा बनाइने भएको छ। यस्तै १५ मिटर क्षेत्रभित्र सवारीसाधन गुडाउने मिल्ने बनाइनेछ। पर्यटकीय क्षेत्र पुग्ने सडक भएका कारण पनि यो सडकलाई आकर्षक र दीर्घकालीन बनाउने गरी अक्सफोर्ड प्रविधिमा विस्तार गरिन लागिएको हो। जिल्लाकै महत्त्वपूर्ण पर्यटकीय क्षेत्र जोड्ने सडकको स्तरोन्नति हुने भएपछि स्थानीय बासिन्दा पनि हर्षित बनेका छन्। राष्ट्रपतिको भ्रमणले उत्साह राष्ट्रपति विद्यादेवी भण्डारीले केही दिनअघि मात्र पर्यटकीय स्थल काँक्रेविहार क्षेत्रको भ्रमण गरिन्। राष्ट्रपतिको भ्रमणले काँक्रेविहारको थप विकास र संरक्षण हुने उत्साह पैदा भएको छ। काँक्रेविहारको अवलोकन गर्दै राष्ट्रपतिले यसको संरक्षणमा पनि चासो दिएकी थिइन्। यसकोे विकास र संरक्षणमा राज्यको ध्यान पुग्ने स्थानीयको अपेक्षा छ। राष्ट्रपतिबाट कर्णालीकै मुख्य पर्यटकीय गन्तव्यको रूपमा रहेको यस क्षेत्रको अवलोकन भएसँगै यसको संरक्षणमा थप टेवा पुग्ने स्थानीयको भनाइ छ। साथै, काँक्रेविहारको संरक्षण र विकास भए कर्णालीमा पर्यटकलाई आकर्षित गर्न सकिने उनीहरूको विश्वास छ।"
प्रदेश १ को नामकरणका लागि एमालेले बनायो सहजीकरण समिति,"विराटनगर : प्रदेश १ को नामकरणका लागि नेकपा (एमाले)ले सहजीकरण समिति बनाएको छ। एमाले प्रदेश संसदीय दलको बिहीबार बसेको बैठकले ५ सदस्यीय समिति बनाएको हो। एमाले नेता एवं पूर्वआन्तरिक मामिला तथा कानुनमन्त्री हिक्मतकुमार कार्कीको संयोजकत्वमा बनाइएको समितिले प्रदेशको नामकरणका लागि सहजीकरण गर्ने जिम्मेवारी पाएको छ। समितिमा पूर्वसामाजिक विकास मन्त्रीद्वय जीवन घिमिरे र उषाकला राई, पूर्वउद्योग, पर्यटन वन तथा वातावरण मन्त्री जगदीशप्रसाद कुसियैत र प्रदेश सांसद अर्जुन राई रहेका छन्। एमाले संसदीय दलका प्रमुख सचेतक बुद्धिकुमार राजभण्डारीका अनुसार सहजीकरण समितिले प्रदेशको नामका विषयमा सहमति जुटाउन पार्टीभित्र छलफल गर्ने र चालू बजेट अधिवेशनभित्रै नामकरणका लागि पहल गर्ने छ। लामो समयदेखि अल्झिएको प्रदेशको नामकरणका लागि एमालेले प्रतिबद्ध भएर लाग्ने र आफ्नो तर्फबाट सक्रिय भूमिका निर्वाह गर्ने निर्णय गरेको उनको भनाइ छ। एमालेबाहेक अन्य दलले नामको विषयलाई टुंगोमा पुर्याउने देखिएन, राजभण्डारीले भने, त्यही भएकाले जतिसक्दो चाँडो प्रदेशलाई नाम दिलाउन पार्टीका तर्फबाट सहजीकरण समिति बनाइएको हो। मुलुकका ७ वटा प्रदेशमध्ये प्रदेश १ ले मात्रै नाम पाउन बाँकी छ। यो प्रदेशमा हालसम्म ३ वटा सरकार बनिसकेका छन्। प्रदेशका पहिलो मुख्यमन्त्री शेरधन राई नेतृत्वको सरकारले नामकरणका लागि गरेको पहलले सार्थकता पाउन सकेन। दोस्रो मुख्यमन्त्री भीम आचार्यले छोटो समयमात्रै सरकारले नेतृत्व सम्हाल्न पाए। अहिले सत्तारुढ गठबन्धनका तर्फबाट नेकपा (एकीकृत समाजवादी)का नेता राजेन्द्रकुमार राई प्रदेशका मुख्यमन्त्री छन्। मुलुकमा भएको राजनीतिक परिवर्तनसँगै प्रदेशको तेस्रो मुख्यमन्त्री बनेका राजेन्द्रले प्रदेशको नामकरण आफ्नो प्राथमिकतामा रहेको बताएका थिए। राजेन्द्र नेतृत्वको सरकारले प्रदेशको नामकरणको पहल गर्न तत्कालीन सामाजिक विकास मन्त्री जयराम यादवको संयोजकत्वमा समिति बनाएको थियो। तर त्यो समिति निस्प्रभावी बनेको छ। प्रदेशको नामकरणमा खासै चासो नदिएपछि नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा), संघीय लोकतान्त्रिक राष्ट्रिय मञ्च सम्बद्ध गठबन्धन सरकारको आलोचन भइरहेको छ। मुख्यमन्त्री राजेन्द्रले यसअघि संसदलाई सम्बोधन गर्दै प्रदेशमा सांसद धेरै रहेको भन्दै नामकरणको पहल गर्न एमालेलाई आग्रह गरेका थिए। नामको टुंगो लगाउन प्रदेशसभाको दुईतिहाइ बहुमत आवश्यक पर्छ। तर आफूसँग रहेको सामान्य बहुमत अपर्याप्त हुने भन्दै नामकरणलाई टुंगोमा पुर्याउन सत्तापक्षले संसदमा एमालेको भूमिका खोजेको हो। अहिले प्रदेशको नामकरणका लागि चौतर्फी दबाब बढेको छ। मुलुकमा प्रदेश १ मात्रै नामबिहीन बनिरहँदा चौतर्फी दबाब बढेपछि नामकरणका लागि सत्तापक्षसँग सहकार्य र संवादका लागि एमाले सहजीकरण गर्ने बिन्दुमा पुगेको हो। एमालेले पहल थालेसँगै ढिलै भए पनि प्रदेशले नाम पाउने अपेक्षा गरिएको छ। यसैबीच प्रदेश सरकारले आर्थिक वर्ष २०७९०८० का लागि सार्वजनिक गरेको नीति तथा कार्यक्रमको एमालेले विरोध गरेको छ। सरकारका तर्फबाट प्रदेश प्रमुख पर्शुराम खापुङले सरकारका तर्फबाट बुधबार प्रदेशसभामा नीति तथा कार्यक्रम प्रस्तुत गरेका थिए। उक्त नीति तथा कार्यक्रम झारो टार्ने र जनतालाई भुलाउने हिसाबले मात्रै ल्याइएको निस्कर्ष एमाले संसदीय दलको बैठकले निकालेको छ। वर्तमान सरकारले जिल्लास्थित प्रदेश सरकार अन्तर्गतका कार्यालयहरु कटौती गरी मन्त्रीहरूले नै अधिकार राखेको आरोप एमालेले लगाएको छ। त्यसविरुद्ध सदनमा एमालेले कडारूपमा आवाज उठाउने निर्णय गरेको छ। प्रदेशसभाअन्तर्गतका ४ वटा समितिमा एमालेले ४ जना पूर्वमन्त्रीहरुलाई सदस्यका रूपमा पठाउने निर्णय गरेको छ। जसअनुसार सुशासन समितिमा पूर्वमुख्यमन्त्री शेरधन राई, सार्वजनिक लेखा समितिमा पूर्वआन्तरिक मामिला तथा कानुनमन्त्री हिक्मतकुमार कार्की, सामाजिक विकास समितिमा पूर्वमन्त्री जीवन घिमिरे र पर्यटन उद्योग, वन तथा वातारण समितिमा जगदीशप्रसाद कुसियैतलाई पठाउने निर्णय भएको प्रमुख सचेतक राजभण्डारीले जानकारी दिए।"
समन्वय समिति बझाङमा गठबन्धनको एकल उम्मेदवारी दर्ता,"बझाङ : जिल्ला समन्वय समिति बझाङको निर्वाचनका लागि मुख्य निर्वाचन अधिकृतको कार्यालयले समय तोकेको छ । जिल्ला समन्वय समितिको उक्त निर्वाचनपछि ९ जना उम्मेदवारहरू निर्वाचित भएर समन्वय समितिको नेतृत्व सम्हाल्ने छन् । २९ जेठ आइतबारका दिन हुने निर्वाचनका लागि उम्मेदवारहरूले आफ्नो उम्मेदवारी दर्ता गरेका छन् । मुख्य निर्वाचन अधिकृतको कार्यालयका अनुसार जिससको प्रमुख, उपप्रमुख र सदस्य गरी ९ पदमा उम्मेदवारको मनोनयन पत्र दर्ता भएको हो । मुख्य निर्वाचन अधिकृतको कार्यालयका सहायक निर्वाचन अधिकृत नरेन्द्र शर्माका अनुसार बझाङ जिल्ला समन्वय समितिको प्रमुख पदमा नेपाली कांग्रेसका नरबहादुर बोहराको एकल उम्मेदवारी दर्ता भएको छ, भने उपप्रमुखमा नेकपा एकीकृत समाजवादीका कृष्ण बहादुर विष्टको एकल उम्मेदवारी परेको छ । २३ जेठमा उम्मेदवारहरूले आफ्नो मनोनयन दर्ता भरेका हुन् । जिल्ला समन्वय समितिको महिला सदस्यमा नेपाली कांग्रेसकी अस्मिता देवी चदारा, बाटुली देवी ओड र एकीकृत समाजवादीबाट लक्ष्मी देवी कामीको उम्मेदवारी परेको छ । खुल्ला सदस्यमा नेपाली कांग्रेसका गौरीशङ्कर जोसी, टोप बहादुर खड्का र माओवादी केन्द्रबाट गोरख बहादुर सिंहको उम्मेदवारी परेको छ । यस्तै, दलित सदस्यमा नेपाली कांग्रेसकी रिता कामीको उम्मेदवारी परेको छ । जिल्ला समन्वय समिति बझाङको निर्वाचनमा सत्ता गठबन्धनको मात्रै उम्मेदवारी परेको हो । सत्ता साझेदार दलहरु कांग्रेस, माओवादी केन्द्र र एकीकृत समाजवादीबीच जिल्ला समन्वय समितिमा पनि गठबन्धन गरेर निर्वाचनमा जाने सहमति भएपछि पदाधिकारीहरु निर्विरोध चयन भएका हुन् । जम्मा १२ पालिकामध्ये दुई पालिकाको प्रमुख, उपप्रमुख र एक पालिकामा प्रमुख गरी ५ सदस्य मात्रै जितेको नेकपा एमालेको समन्वय समितिमा बहुमत नपुग्ने भएपनि मनोनयन दर्ता नभएको हो । १२ पालिका रहेको बझाङमा जिल्ला समन्वय समितिको निर्वाचनका लागि २४ जना मतदाता रहेका छन् । जसमा कांग्रेसका ११, एकीकृत समाजवादीका ३, नेकपा एमाले र नेकपा माओवादी केन्द्रसँग ५५ मत भार रहेको छ ।"
कतारको राजदूतमा नरेशविक्रम ढकाल नियुक्त,काठमाडौं : राष्ट्रपति विद्यादेवी भण्डारीले कतारका लागि नयाँ राजदूतमा डा नरेशविक्रम ढकाललाई नियुक्त गरेकी छन्। संविधानको धारा २८२ बमोजिम मन्त्रिपरिषद्को सिफारिसमा ढकाललाई कतारका लागि नेपालको आवासीय राजदूत पदमा नियुक्त गरेको राष्ट्रपति कार्यालयका प्रवक्ता सागर आचार्यले जानकारी दिए। सरकारले गत २५ चैतमा २० जनालाई विभिन्न देशको राजदूतमा नियुक्तिका लागि सिफारिस गरेको थियो।
जित पक्का भएको जिससका लागि एमाले मोरङले टुंग्यायो उम्मेदवार,"विराटनगर : नेकपा (एमाले) मोरङले जिल्ला समन्वय समिति (जिसस)को निर्वाचनका लागि आफ्ना उम्मेदवारको टुंगो लगाएको छ। ९ सदस्यीय जिसस मोरङमा एमालेको जित पक्का छ। समितिमा प्रमुख र उपप्रमुख, महिला सदस्य ३ जना, दलित वा अल्पसंख्यकमध्येबाट १ जना र अन्य सदस्य ३ जना निर्वाचित हुने छन्। निर्वाचनको मिति जेठ ३१ गतेलाई तोकिएको छ। उम्मेदवार स्थानीय तह निर्वाचनबाट निर्वाचित जनप्रतिनिधि मात्रै हुन पाउने व्यवस्था छ। एमाले मोरङका सचिव रूपेश खतिवडाका अनुसार पार्टी जिल्लाको पदाधिकारी बैठकबाट जिससमा जाने उम्मेदवार सर्वसम्मतरूपमा टुंग्याइएको छ। एमालेले जिसस प्रमुखमा सुन्दरहरैँचाका अजम्बर राई र उपप्रमुखमा रंगेलीकी उषा झा ठाकुरलाई उम्मेदवार बनाउने भएको छ। ३ महिला सदस्यमा मिक्लाजुङकी उमा नेपाली, लेटाङकी हरिमाया विश्वकर्मा र ग्रामथानकी उर्वशी थारुलाई उठाउने निर्णय भएको खतिवडाले बताए। दलित सदस्यका लागि एमालेबाट धनपालथानका चन्द्र सरदार उम्मेदवार बन्ने भएका छन्। एमालेले अन्य सदस्यमा उर्लाबारीका मित्र ढकाल, विराटनगरका तुलसी घिमिरे र देवमणी कटुवाललाई उम्मेदवार बनाउने भएको छ। यसअघिको स्थानीय तह निर्वाचनबाट विजयी भएका जिल्लाभरका स्थानीय तहका मेयरउपमेयर तथा अध्यक्षउपाध्यक्षले समन्वय समितिको निर्वाचनमा मतदान गर्न पाउने व्यवस्था छ। १७ वटा स्थानीय तह रहेको मोरङको जिल्ला समन्वय समितिको निर्वाचनमा ३४ जना मतदाता हुने छन्। मोरङमा मेयरउपमेयर र अध्यक्षउपाध्यक्ष गरेर नेकपा (एमाले)का २१, नेपाली कांग्रेसका १२ र नेकपा (माओवादी केन्द्र)का १ जना छन्।"
प्रधानमन्त्री र प्रधानसेनापतिको अमेरिका भ्रमण स्थगित गर्न माओवादीको माग,"काठमाडौं : नेकपा माओवादी केन्द्रका प्रमुख सचेतक देव गुरुङले प्रधानमन्त्री र प्रधानसेनापतिको भ्रमण स्थगित गर्न माग गरेका छन्। संसदमा जारी बजेटमाथि छलफलमा भाग लिँदै सांसद गुरुङले अहिले सुरक्षा संवेदनशीलतालाई मध्यनजर गर्दै अमेरिका भ्रमण उपयुक्त नहुने बताए। प्रधानसेनापति र प्रधानमन्त्रीको भ्रमण आवश्यक छैन, उनले भने, राष्ट्रिय सुरक्षा संवेर्दनशीलतालाई ध्यानमा राखेर भिजिट स्थगित गर्न आग्रह गर्दछु। दौत्य सम्बन्धका आधारमा मित्र राष्ट्रमा औपचारिक भिजिटहरु हुनसक्ने भए पनि तर अहिले अत्यन्तै संवेदनशील अवस्था रहेको उनको भनाइ छ। अहिलेको परराष्ट्र नीति सैन्य नीतिमा गइरहेको छ। हामीले शान्तिपूर्ण नीतिमा जानुपर्नेछ, उनले भने। उनले भ्रमण स्थगित गर्न पुन: आग्रह गर्दै भने, पहिलो कुरा भिजिट गर्नै हुँदैन। भिजिट भयो भने पनि स्टेट स्ट्राटेजी पार्टनरसिप (एसपीपी) लगायत कुनै सम्झौता हुनुहुँदैन। एसपीपी सम्झौतामा अमेरिकाले दबाब दिइरहेको भन्दै नेता गुरुङले कुनै पनि सम्झौता गर्दा सर्वपक्षीय र राष्ट्रिय सहमतिबाट मात्र अगाडि बढ्नुपर्नेमा जोड दिए। अमेरिकाले नेतृत्व गरेका सबै समूह र सम्झौता फौजी रणनीतिअनुसार गइरहेकाले नेपाल जोगिनुपर्ने उनको भनाइ थियो। नेपाल शान्तिको नीतिमा जानुपर्छ। नेपालको सुरक्षा रणनीति र राष्ट्रिय सुरक्षालाई रक्षा मन्त्रालयले ध्यानमा राख्नुपर्ने छ। शान्तिलाई केन्द्रमा राखेर रक्षा र सैन्य कुटनीति सञ्चालन गर्नुपर्छ, उनले भने। नेता गुरुङले एमसीसी सम्झौतामा भएको व्याख्यात्मक अमेरिकाले स्वीकारेको हो कि होइन भनि प्रश्न गरे। १२ बुँदे घोषणामा अझै अमेरिकाबाट जवाफ नआएको भन्दै उनले सोधे, १२ बुँदे प्रस्ताव अमेरिकालाई स्वीकार्य हो कि हैन? यसमा लिखित प्रतिबद्धता आवश्यक छ। प्रतिबद्धता आएन भने यो कार्यान्वयनमा जान सक्दैन। उनले अमेरिकी प्रतिबद्धताबिना एमसीसी अगाडि बढाइए संसदको अवमूल्यन हुने र नेपाल दोस्रो युक्रने बन्न सक्ने चेतावनीसमेत दिएका थिए।"
"फोहोर व्यवस्थापन विवादमा प्रधानमन्त्रीको चासो, काठमाडौंका मेयर बालेन्द्रसँग छलफल","काठमाडौं : प्रधानमन्त्री शेरबहादुर देउवाले फोहोर व्यवस्थापनमा देखिएको समस्याबारे काठमाडौं महानगरपालिकाका प्रमुख बालेन्द्र शाहसँगा जानकारी लिएका छन्। प्रधानमन्त्री निवास बालुवाटारमा बिहीबार डाकेर प्रधानमन्त्रीले बन्चरेडाँडा देखिएको समस्याबारे सोधपुछ गरेको प्रधानमन्त्री सचिवालयले जानकारी दिएको छ। प्रधानमन्त्री देउवाले फोहोर व्यवस्थापनका लागि सरकार सबैखाले सहयोग गर्न तयार रहेको प्रमुख शाहलाई आश्वासन दिएका थिए। 'फोहोर व्यवस्थानमा देखिएको समस्या सम्बन्धमा सरकार गम्भीर छ। बन्चरेडाँडाका स्थानीय बासिन्दा र जनप्रतिनिधिहरुसँग छलफल गरेर दीर्घकालीन समाधान खोज्न आग्रह गर्दछु,' प्रधामन्त्री देउवाले शाहलाई भने। तीन दिनअघि बन्चरेडाँडाका स्थानीय बासिन्दा, सहरी विकास मन्त्रालयको तर्फबाट मन्त्री रामकुमार झाँक्री र काठमाडौं महानगरपालिकाको तर्फबाट बालेन्द्र शाहलगायतको उपस्थितिमा फोहोर फाल्ने सहमति भए पनि कार्यान्वयन हुन सकेको छैन। त्यसको भोलिपल्टै फोहोर बोकेको गाडी ल्यान्डफिल्ड साइटमा पुगे पनि स्थानीयले अवरोध गरेका थिए। बुधबार विहान काठमाडौंबाट प्रहरीसहित फोहोर बोकेको सयौं ट्रक बन्चरेडाँडा पुगे पनि स्थानीयले ढुंगामुढा गरेपछि प्रहरीले अश्रुग्यास नै प्रहार गर्नुपरेको थियो। दिनभरि तनावग्रस्त बनेपछि फोहोर बोकेको गाडी फर्किन बाध्य भएको थियो। यस विषयमा संसदमा पनि निरन्तर बहस भइरहेको छ। यसैबीच भोलि (शुक्रबार) फोहोर व्यवस्थापन सम्बन्धमा सर्वपक्षीय बैठक बस्दैछ। बैठकमा काठमाडौं महानगरपालिका, उपत्यकाका स्थानीय तह, प्रभावित क्षेत्रका जनतिनिधिसँगै स्थानीय बासिन्दाको पनि सहभागिता रहनेछ।"
प्रधानसेनापति शर्मा र भारतीय कार्यवाहक राजदूतबीच भेट,काठमाडौं : प्रधान सेनापति प्रभुराम शर्मा र नेपालका लागि भारतीय कार्यवाहक राजदूत नाम्ग्या सी खम्पाबीच जंगी अड्डामा भेटघाट भएको छ। प्रधान सेनापति शर्माको कार्यकक्षमा भएको उक्त भेटघाटमा दुई पक्षीय आपसी हित तथा पारस्परिक सम्बन्धका विषयमा छलफल भएको जनसम्पर्क तथा सूचना निर्देशनालयले जनाएको छ। भेटले दुई देशबीच रही आएको आपसी सम्बन्धलाई थप सुमधुर एवं प्रगाढ बनाउन मद्दत पुग्ने जंगी अड्डाले विश्वास लिएको छ।
शिक्षामन्त्रीलाई भीम रावलको प्रश्न : पाठ्यक्रममा कहाँबाट आयो इसा? भित्रभित्रै मिलेमतो त छैन?,"काठमाडौं : नेकपा एमालेका नेता डा भीमबहादुर रावलले नेपाली पाठ्यक्रममा इसाइ धर्मसँग सम्बन्धित इसा शब्द उल्लेख गरेकोमा आपत्ति जनाएका छन्। बिहीबार संसदमा बजेटमाथिको छलफलमा भाग लिँदै नेता रावलले इसा शब्द राखेकोमा आपत्ति जनाएका हुन्। मैले पाठ्यक्रममा हेरे। मैले एउटा पत्रिकामा पढे। अचम्म लाग्यो। त्यहाँ एउटा पाठ्यपुस्तकमा के लेखेको रहेछ भने, इ भनेको इसा, इसाले हाम्रो कल्याण गर्नुहुन्छ, उनले भने, धर्म निरपेक्ष भनेको होइन देश? मैले त बाल्यकालमा ई भनेको ईश्वर पढेको थिए, ल कसैलाई ईश्वर भन्न मन भएन, इ माने इमान किन लेख्नुभएन? कहाँबाट इशा आयो? यो शिक्षामन्त्रीलाई थाहा छ कि छैन? रावलले अगाडि सोधे, कि सरकार आफैं संविधानमा सनातन धर्म मान्नुपर्नेछ, कसैको धर्म परिवर्तन गर् पाइनेछैन भनेर लेख्ने र भित्रभित्रैबाट आफैं कतैबाट फाइदा लिएर त लागेको छैन? रावलले नेपाली जनताका लागि यो प्रश्नको जवाफ दिनुपर्ने माग गरे। नभए कसरी लेखियो त्यो पाठ्यक्रममा? यो कुराको जवाफ दिनुपर्छ, उनले भने।"
"नेपाली सेना एउटा सम्प्रदायको सेना भयो, मधेसीलाई खुला रुपमा प्रवेश गराइयोस् : सांसद यादव","काठमाडौं : सांसद एवं पूर्वश्रममन्त्री रामेश्वर राय यादवले मधेसी समुदायमाथि नेपाली सेनाले विभेद गरेको आरोप लगाएका छन्। संसदमा जारी बजेटमाथिको छलफलमा भाग लिँदै यादवले मधेस प्रदेशमा ५३ प्रतिशत जनसंख्यालाई सेनामा समेट्नेगरी कुनै कार्यक्रम नबनेको आरोप लगाए। २१औं शताब्दीको युगमा राज्यले एउटा भुगोल र सम्प्रदायलाई कुनै अवसरबाट वञ्चित गर्ने हो भने यो कतिसम्म न्याय र उचित हो? त्यसैले शाही सेनाबाट नेपाली सेना हुन सकेन, सेनाको संगठनात्मक स्वरुप र संरचना हेर्दाखेरी हाम्रो कालो अनुहार खोज्न जाँदा भेटिँदैन, उनले भने। उनले सेनाभित्र पहाडी, मधेसी, हिमाली सबै क्षेत्रको भर्ना हुनुपर्ने र त्यहाँ साम्प्रदायिकता देखिन नहुने माग गरे। हाम्रो लागि पनि सेना आदरणीय र निष्पक्ष संस्था बनोस्। हामी त्यहाँ रक्षाको महसुस गर्ने कि नगर्ने? उनले प्रश्न गरे। सांसद यादवले देशको आधा जनसंख्याको उपस्थिति सेनामा नगराउने साम्प्रदायिक सोंच नेपाली सेनाले त्याग्न नसकेको आरोप लगाए। आम जनता बरु साम्प्रदायिक सोंचबाट माथि उठिसकेको छ। मधेसीले पहाडी जिताएको छ, पहाडीले मधेसी जिताएको छ। तर सरकारी संस्था अहिलेसम्म साम्प्रदायिक सोंच त्याग्न सकेको छैन। म यसमा ध्यानाकर्षण गराउन चाहन्छु, उनले भने। नेपाली सेना सम्पूर्ण नेपालीको हुनुपर्नेमा एउटा समुदायको सम्प्रदाय विशेषको सेना भएको उनले आरोप लगाए। नेपाली सेनाले एउटा समुदायलाई निषेध गरेको त्यो आपत्तिजनक छ। नेपाल सरकारलाई अनुरोध छ आजदेखि अहिलेदेखि यसै वर्षदेखि मधेसीहरुलाई खुला रुपमा सेनामा प्रवेश गराइयोस्, उनले माग गरे।"
प्रधानमन्त्रीभन्दा अरु कसैले सरकार चलाइरहेको अनुभूति भयो : महेश बस्नेत,"काठमाडौं : सांसद महेश बस्नेतले यो सरकार प्रधानमन्त्रीभन्दा अरु कसैले चलाइरहेको अनुभूति भएको बताएका छन्। प्रतिनिधि सभामा बोल्दै सांसद बस्नेतले देशको अर्थतन्त्र टाट अवस्थामा रहेकाले यो सरकार प्रधानमन्त्रीभन्दा अरु कसैले चलाइरहेको अनुभूति भएको बताए। उनले भने, हामीलाई थाह छ, प्रधानमन्त्रीज्युको शारीरिक अवस्था अलिक अस्वस्थ छ। प्रधानमन्त्रीभन्दा अरु कसैले यो सरकार चलाइरहेको अनुभूति हामीलाई हुन्छ। मान्छेहरुले भन्ने गर्छन्, बुढानीलकण्ठमा महाराजहरुले पो यो गरिरहेका छन् कि? बालुवाटारका महारानी, खुमलटारका महाराजहरुले पो यो सरकार चलाइरहेका छन् कि? अथवा कतिपयले भन्ने गर्छन् अनेक खालका स्वार्थ बोकेकाहरुले पो चलाइरहेका छन् कि? उनले यो बजेट सरकारको नभएर मन्त्रीको भएको बताए। 'जनतालाई आहात होइन, आघात गर्ने बजेट आएको छ। सरकार देशको मुटुको रुपमा काम गरिरहेको छैन, उनले भने। उनले बैंकहरु पैसा नभएर टाट पल्टिएको र किसानहरु मलको अभावमा छटपटाइरहेको बताए। 'महिला हिंसा दिनप्रतिदिन बढ्दो छ। गृह मन्त्रालय बेखबर छ। मूल्य वृद्धि १५ प्रतिशतले बढेको छ। त्रिवि १३९ दिनदेखि बन्द छ। हजारौं युवाहरु विदेश पलायन भइरहेका छन्। काठमाडौंमा फोहोरमैला बढेको छ,' उनले भने। बञ्चरेडाँडामा सरकारले जनतामाथि अश्रुग्यास प्रहार गरेको भन्दै उनले आपत्ति जनाए।"
"आफ्नो क्षेत्रमा बजेट नपारेको भन्दै सांसद जंगिदा सिंहदरबारमा तनाव, मन्त्रीले प्रहरी फिर्ता पठाए","काठमाडौं : जनता समाजवादी पार्टी (जसपा)का एक सांसदले आफ्नो क्षेत्रमा बजेट नपारेको भन्दै मन्त्रीसँग बाझाबाझ गरेका छन्। बारा क्षेत्र नम्बर ३ बाट प्रतिनिधित्व गर्ने जसपा सांसद रामबाबु यादवले आफ्नो क्षेत्रको एउटा पनि योजनामा बजेट नपारेको भन्दै संघीय मामिला तथा सामान्य प्रशासनमन्त्री राजेन्द्र श्रेष्ठसँग चर्काचर्की गरेका हुन्। मन्त्री श्रेष्ठ जसपाका शीर्ष नेता हुन्। बिहीबार दिउँसो निलम्बित सांसद हरिनारायण रौनियारसहित यादव मन्त्रालय पुगेका थिए। आफूले मन्त्रालयमा समयमै योजनाका लागि निवेदन दिएको र बजेटमा नपारिएको भन्दै सांसद्वय यादव र रौनियारले मन्त्रीसँग आक्रोश पोखेका थिए। मन्त्रीले प्रष्ट जवाफ दिन नसकेपछि सांसद यादवले टेबल ठटाउँदै बोतल टेबुलमा बजारेका थिए। तत्कालै मन्त्रीको सचिवालयबाट सुरक्षाका लागि सिंहदरबार सुरक्षा गणमा खबर गरिएको थियो। मन्त्रालय पुगेको प्रहरीलाई मन्त्री श्रेष्ठ आन्तरिक कुरा भन्दै फिर्ता पठाएका थिए। सांसद यादवले बजेट नपार्नको कारण के हो भनेर आफूले प्रश्न गरेको अन्नपूर्णलाई बताए। नपार्नुको कारण के हो भनेर सोधे। कर्मचारी बोलाउनुस् भने। म सँग किन पूर्वाग्रही भइयो भने, उनले भने, सम्बन्धित कर्मचारीले उहाँको माग ढिलो भयो भनेर भन्यो। तर फाइल मगाएर हेर्दा मैले समयमै दर्ता गराएको रहेछु। पछि कर्मचारीले होइन गल्ती भयो सच्याउनुपर्छ, भरपाइसहित गर्नुपर्छ भन्यो। यादवले आफ्नो निर्वाचन क्षेत्रमा एउटै बजेट पनि नपरेपछि मन्त्रालय धाउनुपरेको बताए। निलम्बित सांसद रौनियारले समानुपातिक मन्त्री बन्ने, निर्वाचित सांसदहरु फुटपातमा घुम्ने भन्दै आक्रोश पोखेका थिए। समानुपातिक सांसदहरु मन्त्री खाने, मनलाग्दी बजेट लैजाने, निर्वाचितलाई बजेट नदिने, ठूल्ठूलो नेताहरु र आफ्नो क्षेत्रमा लाने, आफ्नो स्वार्थमा लाने, उनले भने, हाम्रो पार्टीबाट मन्त्रीहरु भएर पनि हामीलाई बजेट नदिने? उनले पार्टीका मन्त्रीको कार्यशैलीका कारण सबै सांसदहरु असन्तुष्ट रहेको बताए। प्रहरीको उच्च स्रोतले पनि सुरक्षाका लागि मन्त्रीको सचिवालयबाट खबर आएको बताए। सामान्य प्रशासन मन्त्रालयबाट तत्काल प्रहरी पठाइदिन खबर आयो। प्रहरी निरीक्षकको कमाण्डमा मन्त्रीको कार्यकक्षमा टोली पुग्यो। प्रहरीलाई देखेपछि मन्त्रीज्यूले यो आन्तरिक कुरा हो। तपाईंहरु जानुस् भनेर फिर्ता पठाउनुभयो, प्रहरीले स्रोतले भन्यो।"
प्रचण्ड र अमेरिकी दूतावासका उपप्रमुख मीक्लरबीच भेटवार्ता,काठमाडौं : नेपालस्थित अमेरिकी दूतावासका उपप्रमुख मानुयल पी मिक्लरले नेकपा माओवादी केन्द्रका अध्यक्ष पुष्पकमल दाहाल प्रचण्डलाई भेटेका छन्। अपरान्ह मिक्लरले खुमलटारमा भेटेको प्रचण्डका स्वकीय सचिव रमेश मल्लले अन्नपूर्णलाई जानकारी दिए। अमेरिकी सेनाका एसियाप्रशान्त क्षेत्र प्रमुख जनरल चाल्स एन्थोनी फ्लीन नेपाल आएकै दिन उपप्रमुख मानुयल पी मीक्लरले प्रचण्डलाई भेटेका हुन्। भेटमा नेपाल र अमेरिकाको द्विपक्षीय हितको बारेमा कुराकानी भएको बताइएको छ।
शपथसम्बन्धी विधेयकको पोशाक र ईश्वर शब्दमा सांसदको प्रश्न,"काठमाडौँ सरकारले शपथ सम्बन्धी विधेयक, २०७८ माथि विचार गरियोस् भन्ने प्रस्ताव राष्ट्रियसभामा प्रस्तुत गरेको छ। प्रधानमन्त्री शेरबहादुर देउवाको तर्फबाट कानुन न्याय तथा संसदीय मामिलामन्त्री गोविन्द प्रसाद शर्मा कोइरालाले उक्त विधेयकलाई विचार गरियोस् भन्ने प्रस्ताव पेस गरेका हुन्। प्रस्तावमाथिको सैद्धान्तिक छलफलमा भाग लिँदै राष्ट्रियसभा सदस्य सुरेश आलेमगरले विधेयकको पोशाक र ईश्वर शब्दमा प्रश्न उठाए। पोशाकमा विकल्प दिएर विभेद गरिएको उनले तर्क गरे। औपचारिक पोशाक भनिएको छ। त्यस्तै आफ्नो भेषभुषा, पहिचान र परम्परा झल्किने पनि भनेको छ, उनले भने, यो विभेदजस्तो भयो। कसैलाई भेषभुषा त कसैलाई औपचारिक भनेको छ। यसमा सरकारबाट जवाफ आओस्। त्यसैगरी उनले ईश्वरदेश र जनताको नाममा भन्ने शब्दमा दिएको विकल्पको स्वागत गर्दै तर कुन शब्द प्रयोग गर्ने सपथपूर्व जानकारी दिनुपर्ने किन भनि प्रश्न गरे। ईश्वरदेश र जनताको नाममा भन्ने शब्दमध्ये सपथ गर्दा पदाधिकारीले एउटा जानकारी गराउने किन भनिएको रहेछ? उनले सोधे। जवाफमा कानुनमन्त्री कोइरालाले पोशाकमा राष्ट्रिय परिचय हुने बताए। च्वाइस दिँदा राष्ट्रियका साथै परम्पराको पनि परिचय दिने उनको भनाइ थियो। राष्ट्रिय परिचय त हुन्छ। तर केही कुरा परम्परा झल्काउनेगरी पोशाकको च्वाइस दिन खोजिएको छ जसले विविध पहिचान नै दिन्छ, उनले भने। त्यसैगरी ईश्वर शब्दको जवाफमा मन्त्री कोइरालाले पहिल्यै जानकारी गराउँदा त्यहीँ शब्दमा गराउन सहज हुने बताए। सम्बन्धित व्यक्तिलाई किन सोध्नेभन्दा पनि सोधेपछि उहाँले कुनमा लिन खोजेको हो त्यसैमा दिन खोजेको हो, उनले भने, यसमा कुनै वैचारिक रुपले भिन्नता गर्न खोजेको होइन। कांग्रेस र कम्युनिस्ट वा वामपन्थी र अरु भएर ईश्वर मान्ने नमान्ने धेरै पुरानो सोंच हो। अहिले धेरै कम्युनिस्टहरु पूजा गर्न जानुहुन्छ। मलाई त्यस्तो लाग्दैन। मन्त्री कोइरालाले दफावार छलफलमा थप संशोधन गर्न सकिने भन्दै सुझाव दिन सांसदहरुलाई आह्वान गरे। मन्त्रीको जवाफसँगै राष्ट्रियसभाले सपथ सम्बन्धी विधेयकमाथि विचार गरियोस् भन्ने प्रस्ताव सर्वसम्मतिले स्वीकृत गरेको छ। राष्ट्रियसभा अध्यक्ष गणेश तिमिल्सिनाले संशोधन प्रस्ताव राख्न चाहनेलाई जानकारी गराउँदै असार १ गते १ बजे बस्नेगरी दोस्रो बैठक स्थगित गरेका थिए।"
"मल उपलब्ध गराउन सरकार असफल,किसान समस्यामा परे : हृदयेश त्रिपाठी","काठमाडौं : सांसद हृदयेश त्रिपाठीले मलको अभावका कारण किसानहरु समस्यामा परेको भन्दै सरकारको ध्यानाकर्षण गराएका छन्। प्रतिनिधिसभाको बिहीबारको बैठकमा विशेष समय लिएर बोल्दै उनले मल उपब्ध गराउन सरकार असफल भएको र किसान समस्यामा परेको बताए। अहिलेको बजेट निबन्ध मात्रै भएको टिप्पणी गर्दै त्रिपाठीले सरकारले कृषि उत्पादनको लक्ष्य हाँसिल गर्न नसक्ने धारणा राखे। उनले मलको अभाव कायमै रहे यस वर्ष धानको उत्पादन घट्ने उल्लेख गरे। उनले घुमुवा प्रहरीले विचौलिकाको काम गरिरहेको बताए । यस्तै, उनले बर्दियामा बाघको आक्रमणबाट जोगिन स्थानीयले गरेको आन्दोलनमा प्रशासनको हस्तक्षेप गलत भएको बताए।"
"जिसस दैलेखमा गठबन्धन पराजित, प्रमुखमा स्वतन्त्र, उपप्रमुखमा एमाले विजयी","दैलेख : जिल्ला समन्वय समिति दैलेखका प्रमुखमा स्वतन्त्र उम्मेदवार नमराज शाही विजयी भएका छन् । शाही सत्ता गठबन्धनका उम्मेदवारलाई हराउँदै जिसस प्रमुखमा विजयी भएका हुन् । जिसस प्रमुखमा निर्वाचित शाहीले १३ मत प्राप्त गरे । सत्ता गठबन्धनमा रहेका नेपाली कांग्रेस, नेकपा माओवादी केन्द्र र एकीकृत समाजवादीको तर्फबाट प्रमुखको उम्मेदवार नेपाली कांग्रेसकी दुर्गा कुमारी श्रेष्ठले ९ मत पाइन् । स्वतन्त्र उम्मेदवारी दिएर जिसस प्रमुखमा निर्वाचित शाही नेपाली कांग्रेस दैलेखका उपसभापति हुन् । उनले स्वतन्त्र उम्मेदवारी दिएपछि कांग्रेसले साधारण सदस्य समेत नरहने गरी उनलाई पार्टीबाट निष्कासन गरिसकेको छ । जिसस प्रमुखमा निर्वाचित शाहीलाई एमालेले सहयोग गरेको थियो । कर्णाली प्रदेशमा सबैभन्दा धेरै ११ वटा स्थानीय तह रहेको दैलेखमा प्रमुखउपप्रमुख तथा अध्यक्ष उपाध्यक्ष गरी २२ जना मतदाता थिए । जिल्ला समन्वय समिति निर्वाचनका लागि एमालेका १०, नेपाली कांग्रेसका ९, माओवादी केन्द्रका २ र समाजवादीका १ जना मतदाताले मतदान गरेका थिए । यस्तै, जिल्ला समन्वय समितिको उपप्रमुखमा सत्ता गठबन्धनलाई हराउँदै नेकपा एमालेका उम्मेदवार केशवबहादुर शाही निर्वाचित भएका छन् । उनले ११ मत प्राप्त गरेर विजयी भएका छन् । गठबन्धनको तर्फबाट उपप्रमुखको उम्मेदवार बनेकी एकीकृत समाजवादीकी शान्ति शाहीले १० मत प्राप्त गरिन् । जिल्ला समन्वय समितिको ३ जना महिला सदस्यमा सत्ता गठबन्धनको तर्फबाट उम्मेदवार बनेका नेकपा एकीकृत समाजवादीका उम्मेदवार विजयी भएका छन् । महिला सदस्यमा नेकपा एकीकृत समाजवादीका ११ मत सहित कविताकुमारी गिरी, ११ मतसहित कोकीलाकुमारी खड्का र ११ मत सहित पूर्णा विक निर्वाचित भएका छन् । दलित वा अल्पसंख्यक सदस्यमा सत्ता गठबन्धनको तर्फबाट उम्मेदवारी बनेकी नेकपा माओवादी केन्द्रकी तुल्छा विक ११ मत ल्याएर निर्वाचित भएकी छन् । यस्तै, अन्य ३ जना सदस्यमा सत्ता गठबन्धनबाट उम्मेदवार बनेका कांग्रेसका अंगबहादुर शाही ११ मत र नेकपा माओवादी केन्द्रका फत्तबहादुर डांगी ११ मत सहित विजयी भएका छन् । अन्य सदस्यमै स्वतन्त्र उम्मेदवार दिलबहादुर शाही ११ मत सहित विजयी भएका छन् ।"
जिल्ला समन्वय समिति धनुषामा कांग्रेस पदाधिकारी निर्विरोध,"जनकपुरधाम : जिल्ला समन्वयन समिति धनुषामा नेपाली कांग्रेसका सबै उम्मेदवार निर्विरोध निर्वाचित भएका छन्। जिल्ला समन्वयन समितिका प्रमुख, उपप्रमुखसहित सदस्यहरुको मनोनयन दर्ताको समय रहेकोमा ९ जनाको मात्र उम्मेदवारी परेको हो। प्रमुखमा राजनन्द मण्डल राज, उपप्रमुखमा संगिता देवी ठाकुरको मात्र उम्मेदवारी परेको हो। यस्तै सदस्यहरुमा ईश्वरीप्रसाद शर्मा, डम्बरबहादुर थापा मगर, फगु यादव, महिला सदस्यहरुमा गितादेवी यादव, विकादेवी मिजार, सोनितादेवी सदा र दलित वा अल्पसंख्यक सदस्यमा महेन्द्र महतोले मात्र उम्मेदवारी दर्ता गराएको धनुषाका मुख्य निर्वाचन अधिकृत ब्रजेश प्याकुरेलले जानकारी दिए। उनले जिल्ला समन्वयन समितिका लागि ९ जनाको पद अनुसार उम्मेदवारी परेको बताए। यद्यपी उनीहरुलाई अहिले निर्विरोध घोषणा नगरिएको मुख्य निर्वाचन अधिकृत प्याकुरेलले बताए।"
कोरला नाकामा रोकिएको अन्तरदेशीय व्यापार मेला पुनः सञ्चालन गर्न सांसदको माग,"जोमसोम : मुस्ताङका संघीय सांसद प्रेमप्रसाद तुलाचनले उत्तरी कोरलानामा रोकिएको अन्तरदेशीय व्यापार मेला पुनःसञ्चालन गर्न माग गरेका छन् । बिहीबार प्रतिनिधि सभाको बैठकमा शून्य समयमा बोल्दै सांसद तुलाचनले कोभिड१९ का कारण विगत २ वर्षदेखि कोरलानाकामा रोकिएको अन्देशीय व्यापार मेला पुन :सञ्चालन गर्ने पहल गरिदिन परराष्ट्रमन्त्री नारायण खड्काको ध्यानआर्कषण गराएका हुन् । उपल्लो मुस्ताङमा सीमाक्षेत्रका बासिन्दा बर्सेनि हिउँदयाममा बैकल्पिक रोजगार र जाडो छल्न पोखरा,काठमाडौं झनुपर्ने बाध्यता रहेको उल्लेख गर्दै सांसद तुलाचनले सीमाक्षेत्रका बासिन्दा मुख्य आम्दानीको श्रोत व्यापार भएको र कोरलानाकामा व्यापार मेला सञ्चालन हुन नसक्दा उपल्लो मुस्ताङबासी मर्कामा परेको बताए । उपल्लो मुस्ताङमा बर्सेनि एकबाली मात्र खेती हुने र उत्पादन गरिएको अन्नबालीले ६ महिना थेग्न मुश्किल पर्ने भएकाले कोभिडले रोकिएको अन्तरदेशीय व्यापार मेला यथाशिघ्र सञ्चालन गर्ने वातावरण मिलाउन सरकारको ध्यान आर्कषण गराए । मुस्ताङका संघीय सांसद तुलाचनले कोरलानाकामा २ वर्षदेखि ठप्प रहेको व्यापार मेला सञ्चालनको पहल गरिदिन चिनिया राजदूत होउ यान्छीसमक्षा कुरा राखेको बताउँदै व्यापार मेला सुचारु भएमा उपल्लो मुस्ताङीले राहतको महशुस गर्ने जनाए । उनले कोरोना कहरका कारण रोकिएको व्यापार मेला अहिले कोरोना संक्रमणको जोखिम शुन्य अवस्थामा रहेकाले व्यापार मेलालाई निरन्तरता दिने माग गरेका हुन् । उत्तरी चीनको स्वशासितक्षेत्र तिब्बत र उपल्लो मुस्ताङको कोरलानाकामा नजिक बर्सेनि असार र भदौ महिनामा अन्तरदेशीय व्यापार मेला सञ्चालन हुने गथ्र्यो । कोरना भाइरसको जोखिमका कारण विगत ३ वर्षदेखि नाका पुरै शिल गरिएको छ । उपल्लो मुस्ताङी जनताको दैनिक आधारभूत समस्या समाधान गर्न चिनियाँ पक्षले कोरलाभूमीमा व्यापार मेला सञ्चालन गर्ने गरेको लोमान्थाङका अध्यक्ष टसी नर्बु गुरुङले जानकारी दिए । उनका अनुसार व्यापार मेलामा जाने उपल्लो मुस्ताङीको नागरिकता अभिलेख राखेर चिनियाँ भूमिमा प्रवेश दिने गरिन्थ्यो । व्यापार मेलामा नेपालबाट पश्मिना,यार्सा गुम्पा,आलु,पापरलगायतका सामग्री निर्यात हुन्थ्यो भने चीनबाट निर्माण सामग्री,खाद्यान्न,लत्ता कपडा,किराना सामग्री र भेडा च्यांग्रा आयात गरिन्थ्यो । कोभिडका कारण तिब्बतबाट भेडा च्यांग्र नेपाल नआउँदा भेडा च्यांग्राको मुल्य आकासिएको थियो ।"
फोहोर सफा गर्न नसक्नेले अर्थतन्त्रमा ठूलो चमत्कार गरेर देखाउँछौं भन्नु भ्रम मात्रै : भीम रावल,"काठमाडौं : नेकपा एमालेका नेता भीम रावलले संसदबाट पारित गरिएको व्याख्यात्मक घोषणा एमसीसीको अंग बनेको वा नबनेकोबारे जानकारी गराउनुपर्ने माग गरेका छन्। प्रतिनिधिसभाको बिहिबारको बैठकमा विनियोजन विधेयकअन्तर्गत विभिन्न मन्त्रालयमाथिको छलफलका क्रममा रावलले यस विषयमा सदनमार्फत जनतालाई जानकारी गराउनुपर्ने बताए। १२ बुँदे व्याख्यात्मक घोषणा सम्झौताको अंग भएको पत्र प्राप्त नभएको उनको भनाइ छ । त्यस्तै, नेता रावलले बजेटमा रहेका विषयहरुको कार्यान्वयनको आधार नभएको तर्क गरे। रावलले काठमाडौंको फोहोर व्यवस्थापन नगर्दा फोहोर संकटकालको स्थिति उत्पन्न भइसकेको भन्दै फोहोर सफा गरेर देखाउन प्रधानमन्त्रीलाई आग्रह गरे। उनले काठमाडौंको फोहोर सफा गर्न नसक्नेले अर्थतन्त्रमा ठूलो चमत्कार गरेर देखाउँछौं भनेर जनतालाई भ्रममा राख्न खोजेको बताए। रावलले राष्ट्रिय सुरक्षा नीति कार्यान्वयनमा सरकार डराएको टिप्पणी गरे। कालापानी, लिपुलेक, लिम्पीयाधुरामा नेपाली भूमि अतिक्रमण हुँदा पनि सरकार मौन बस्नु आश्चर्यजनक भएको उनको भनाइ छ ।"
"नविना लामाको प्रस्ताव : जनक शिक्षा सामग्री केन्द्र खारेज गरौं, पुस्तक छाप्न निजीलाई दिऔं","काठमाडौं : एमालेकी सांसद नविना लामाले पाठ्यपुस्तकको समस्या समाधान गर्न नसकेको भन्दै जनक शिक्षा सामग्री केन्द्र खारेज गर्नुपर्ने माग गरेकी छन्। प्रतिनिधिसभाको बिहीबारको बैठकमा बोल्दै उनले देशभर पाठ्यपुस्तक अभाव भएको भन्दै पुस्त छाप्ने जिम्मा निजी क्षेत्रलाई दिनुपर्ने बताइन्। सांसद लामाले जनक शिक्षा सामग्री बचाउने नाममा विद्यार्थीहरुले पुस्तक कहिल्यै नपाएको भन्दै जनक शिक्षा सामग्री खारेजको माग गरेकी हुन्। 'बेलैमा कागज किन्न नसक्ने, छाप्न नसक्ने किन भयो? कागजको ठेक्का लिनेले किन कागज ल्याएनन् कारबाही गर्नुपर्छ,'उनले भनिन्, 'हामीले वैकल्पिक उपाय खोजेर निजीलाई दिने कुरा गर्नुपर्छ। '"
जनताको विश्वास जितेर काम गर्न काठमाडौंका जनप्रतिनिधिलाई प्रकाशमानको सुझाव,"काठमाडौं : नेपाली कांग्रेसका नेता प्रकाशमान सिंहले काठमाडौं महानगरपालिकामा पार्टीको तर्फबाट निर्वाचित जनप्रतिनिधिहरुलाई जनताको विश्वास जितेर काम गर्न सुझाव दिएका छन्। बिहीबार नेपाली कांग्रेस काठमाडौं क्षेत्र नं ९ भित्रका नवनिर्वाचित जनप्रतिनिधिलाई बधाई तथा मतदातालाई धन्यवाद दिन आयोजित कार्यक्रममा सम्बोधन गर्दै उनले आफ्नो जिम्मेवारीलाई इमान्दारीपूर्वक निर्वाह गर्न सुझाव दिएका हुन्। नेता सिंहले भने,जनताले विश्वास गरेका छन्, जनताको अझ बढी विश्वास जितेर काम गर्नुस्। आफ्नो जिम्मेवारीलाई इमान्दारीपूर्वक निर्वाह गर्नुस्। काठमाडौं महानगरपालिकामा मेयर पद नजिते पनि ३२ मध्ये १९ वटा वडामा जितेको बताउँदै उनले चुनाव फेरिफेरि पनि आउने कुरालाई ख्याल गरेर काम गर्न सुझाव दिए। उनले भने, मलजल गर्यो भने नेपाली कांग्रेस अझ राम्रो हुन्छ। पार्टी र संगठनलाई केन्द्रमा राखेर काम गर्नुस्। पार्टीमा वीपी कोइराला, गणेशमान सिंह, कृष्णप्रसाद भट्टराई लगायतले गरेको त्याग र योगदानलाई नबिर्सन उनले सुझाव दिए।"
"अमेरिकी सेनाका एसियाप्रशान्त प्रमुख फ्लिन इन्डिगो जहाजमा आए, चार्टर फ्लाइट रद्द",काठमाडौं :अमेरिकी सेनाका एसिया प्रशान्त क्षेत्र प्रमुख जनरल चाल्स एन्थोनि फ्लिन काठमाडौं आइपुगेका छन् । उनलाई बलाधिकृत रथी बालकृष्ण कार्कीले त्रिभुवन अन्तर्राष्ट्रिय विमानस्थलमा स्वागत गरेका थिए। उनी भारतको नयाँ दिल्लीहुँदै मध्यान्ह १२ बजे काठमाडौं आएका हुन् । अमेरिकी सेनाको विशेष जहाजमा आउने भनिएको भएपनि फ्लिनको टोली इन्डिगो एयरको नियमित उडानबाट काठमाडौं ओर्लिएको हो। केही दिनअघिदेखि जारी खराब मौसमका कारण अमेरिकी टोलीले चार्टर फ्लाइट रद्ध गरी नयाँ दिल्लीबाट नियमित फ्लाइटमा आएको विमान स्थलस्थित नागरिक उड्डयन कार्यालय स्रोतले बताएको छ। सैनिक प्रवक्ता नारायण सिलवालले अमेरिकी सैनिक अधिकारी फ्लिन काठमाडौं आइपुगेको पुष्टि गरे । केही दिनअघि भारतको नयाँ दिल्ली आएका जनरल फ्लिन त्यहाँ भारतीय सेनाध्यक्ष मनोज पाण्डेलगायत उच्च अधिकारीसँग भेट गरेका थिए । प्रधानसेनापति प्रभुराम शर्मा असार पहिलो साता अमेरिकाको भ्रमणमा जाँदै छन् । प्रधानमन्त्री शेरबहादुर देउवा र प्रधानसेनापति शर्माको अमेरिका भ्रमणको तयारी भइरहेका बेला अमेरिकी सेनाका उच्च अधिकारी नेपाल आउनुलाई अर्थपूर्ण रुपमा हेरिएको छ । नेपाल बसाइका क्रममा अमेरिकी जनरल फ्लिनले प्रधानसेनापति शर्मासँग द्विपक्षीय हितका बारेमा छलफल गर्नेछन् । जनरल फ्लिनले विद्यादेवी भण्डारी र प्रधानमन्त्री देउवासँग भेटने कार्यक्रम छ।
अनुमतिपत्रबिना इन्टरनेट सेवा संचालन नगर्न आग्रह,"काठमाडौं : नेपाल दूरसञ्चार प्राधिकरणले अनुमतिपत्र नलिइ दूरसञ्चार सेवा सञ्चालन नगर्न आग्रह गरेको छ । प्राधिकरणले बिहीबार एक सूचना जारी गर्दै दूरसञ्चार ऐन, २०५३ को दफा २१ बमोजिम कसैले पनि अनुमतिपत्र नलिइ दूरसञ्चार सेवा सञ्चालन गर्न नपाइने कानुनी व्यवस्था रहेकाले अनुमति लिएर मात्र सेवा सञ्चालन गर्न आग्रह गरेको हो । पछिल्ला केही दिनयता कानुनी व्यवस्थाको वेवास्ता गर्दै स्याटेलाइट प्रविधिबाट इन्टरनेट सेवा सञ्चालन भइरहेको उजुरी आएको प्राधिकरणले सूचनामा उल्लेख गरेको छ । अनुमतिबिनै दूरसञ्चार सेवा सञ्चालन गरेको पाइए कानुनबमोजिम कारबाही गर्ने जनाउँदै प्राधिकरणले अनुमतिपत्र प्राप्त नगरी गैरकानुनीरूपमा कसैले पनि इन्टरनेट सेवा सञ्चालन गरेको वा वितरण गरेको फेला परेमा खबर गर्नसमेत अनुरोध गरेको छ ।"
ताला राजनीतिले थलियो त्रिभुवन विश्वविद्यालय,"काठमाडौं : सरकारले आर्थिक वर्ष २०७९८० को बजेट वक्तव्यमार्फत् त्रिभुवन विश्वविद्यालय (त्रिवि)को केन्द्रीय क्याम्पसलाई 'सेन्टर फर एक्सिलेन्स' बनाउने घोषणा गरेको छ। तर, त्यही विश्वविद्यालय राजनीतिले थलथली भएको छ। देशकै जेठो विश्वविद्यालय त्रिविमा गएको माघ ७ गतेदेखि लगाइएको ताला अहिलेसम्म खुल्न सकेको छैन। पछिल्लो पटक नेपाली कांग्रेसनिकट नेविसंघमा आबद्ध विद्यार्थीले त्रिविको उपकुलपति, शिक्षाध्यक्ष र रजिष्ट्रारको कार्यायमा ताला लगाए छन्। जनकपुरस्थित युथ क्याम्पसलाई ब्याचलर अफ कम्प्युटर एप्लिकेसन (बीसीए) कार्यक्रमका लागि आफैँले दिएको सम्बन्धनमा ३२ लाख रुपैयाँ घुस नपाउँदा खारेज गरेको भन्दै तालाबन्दी गरिएको हो। तालाबन्दी हुँदासमेत सम्बद्ध निकायहरुले विज्ञप्ति निकाल्नेबाहेक केही गर्न सकेका छैनन्। विद्यार्थी र प्राध्यापकका विभिन्न संगठनले गरेको तालाबन्दीका कारण विश्वविद्यालयको दीर्घकालीन लक्ष्य र योजना नै अलपत्र बन्न पुगेको छ। लामो समयदेखि विश्वविद्यालयलाई अनिर्णयको बन्दी बनाएको भन्दै गत जेठ १८ गते नेकपा (क्रान्तिकारी)ले ताला फोडेको थियो। ताला फोडेको अर्को दिन नेबि संघले पुनः ताला लगाएको थियो। नेविसंघ त्रिवि समितिका सचिव योगेन्द्र रावलले त्रिविले आफूसँग गरिएको सम्झौता कार्यान्वयन नगरेकाले ताला लगाएको बताए। उनका अनुसार नेविसंघले पाठ्यक्रम परिवर्तन नगरेको, शैक्षिक क्यालेण्डर लागू नगरेको, जनकपुरस्थित युथ क्याम्पसलाई ब्लाचलर अफ कम्प्युटर अप्लिकेशन (बीसीए)का सम्बन्धमा आर्थिक लेनदेन गरेकाले ताला लगाइएको हो। नेविसंघले उपकुलपति, रजिष्ट्रार र शिक्षाध्यक्षको बर्खास्त वा राजीनामा माग गरेको छ। त्रिविले नेविसंघसँग वार्ता गर्नका लागि त्रिवि विद्यार्थी कल्याण तथा खेलकुद महाशाखाका निर्देशक पशुपति अधिकारीको संयोजकत्वमा तीन सदस्यीय वार्ता टोलीसमेत गठन गरेको छ। वार्ता टोलीका संयोजक अधिकारीले नेविसंघसँग धेरैपटक वार्ता गरे पनि निष्कर्षमा नपुगेको बताए। हामी सातआठ पटक वार्तामा बस्यौँ, नेविसंघको मागअनुसार बर्खास्ती वा राजीनामा असम्भव कुरा हो,' उनले भने, त्यही भएर वार्ता निष्कर्षमा पुग्न सकेको छैन। नेबिसंघको तालाबन्दीविरुद्ध अनेरास्ववियूले प्रदर्शन गरेको छ। त्रिविमा लगाइएको ताला नेविसंघले नखोले अखिलले ताला फोड्ने चेतावनी दिएको छ। त्यसअघि आंशिक शिक्षकले पनि उपकुलपति, रजिष्ट्रार र शिक्षाध्यक्षको कार्यकक्षमा आफूहरुलाई दैनिक ज्यालादारीबाट मासिक ज्यालादारीमा राख्नुपर्ने माग गर्दै माघ २० गतेदेखि ताला लगाएका थिए। त्रिविमा ताला लागेको कुरा गृह र शिक्षामन्त्रीलाई जानकारी छ ? सांसद भीम रावलले त्रिविमा १३९ दिनदेखि तालाबन्दी हुँदा पनि सरकार मुकदर्शक बनेको बताए। बिहीबार प्रतिनिधिसभामा रावलले गृहमन्त्री र शिक्षामन्त्रीलाई त्रिविमा ताला लागेको जानकारी छ? भन्दै प्रश्न गरेका थिए। सांसद रेणुका गुरुङ सत्तापक्षकै भातृसंगठनले तालाबन्दी लगाउँदा यसले उच्च शिक्षामा कस्तो असर पर्ला? भन्दै प्रश्न गरिन्।"
आधुनिक मगही भाषा व्याकरण सार्वजनिक,"काठमाडौं : आधुनिक मगही भाषा व्याकरण बजारमा आएको छ। मगही भाषाका अनुसन्धानकर्ता वीरबहादुर महतोले व्याकरणको लेखन गरेका छन्। मगही अन्तर्राष्ट्रिय परिषद् तथा मगही फाउण्डेसनको समन्वय शम्भुनाथ नगरपालिका कठौना सप्तरीले व्याकरणको प्रकाशन गरेको छ। चालिस शीर्षकमा रहेको व्याकरणका बिषयवस्तु २२४ पृष्ठमा समेटिएको छ। भाषा आयोगका अध्यक्ष डा लवदेव अवस्थीले व्याकरणमा लेखकलाई शुभकामना लेख्दै आधुनिक मगही भाषा व्याकरणले मगही भाषा उन्नयनमा योग्दान पुर्याएको उल्लेख गरेका छन्। भाषाको पुस्तान्तरण गर्न र शिक्षाको माध्यमको रुपमा महगी भाषाको प्रयोग विस्तार गर्न व्याकरणले उल्लेख्य योगदान पुर्याउँछ, उनले भनेका छन्, व्याकरण लेखनबाट मगही भाषाको विकाश, विस्तार र लेख्य परम्पराका लागि आधार निर्माणमा सहयोग पुगेको छ। राष्ट्रिय समावेशी आयोगका अध्यक्ष डा रामकृष्ण तिमल्सेनाले लेखन कार्य आफैँमा कठिन विषय हो। त्यसमाथि व्याकरण लेख्नु अझै कठिन विषय हो। त्योभन्दा पनि महत्वपूर्ण कुरा मगहीजस्तो भाषामा व्याकरण लेख्नु आफैँमा उत्कृष्ट र कठिन कार्य रहेको उल्लेख गरका छन्। मगही भाषा धेरै पहिले नै एउटा समृद्ध भाषाका रुपमा रहेको नेपाल प्रज्ञा प्रतिष्ठानअन्तर्गतको मातृभाषा (साहित्य) विभागका प्रमुख लक्ष्मीमालीले बताइन्। महामानव गौतम बुद्धले आफ्नो उपदेश मगही भाषामा प्रचार प्रसार गरेको इतिहास छ। सम्राट अशोककालीन शिलालेखहरुमा पनि पाइन्छ, उनले भनेकी छन्, नेपाल विविध जनजाति, भाषासाहित्य, संस्कृतिले भरिएको एउटा सुन्दर फूलबारी हो। यसै फूलबारीमा फूलेको एउटा सुन्दर फूल मगही भाषा तथा साहित्य हो। रौतहटको पूर्वी भागदेखि झापासम्म फैलिएका पीछडा वर्गले विशेष गरेर मगही भाषाको प्रयोग गर्ने गरेको व्याकरणमा उल्लेख छ। दलित र जनजातीहरुले आफ्नो मातृभाषाको रुपमा प्रयोग गर्ने मगही भाषाको संरक्षण र सम्वर्द्धनका लागि यो व्याकरणले महत्वपूर्ण रहेको प्रमुख मालीले उल्लेख गरेकी छन्। त्रिभुवन विश्व विद्यालयका भाषा विज्ञान केन्द्रीय विभागका पूर्व विभागीय प्रमुख प्राडा दानराज रेग्मीले संविधानले नेपालमा बोलिने सबै मातृभाषालाई राष्ट्रभाषाको रुपमा मान्यता दिएको बताएका छन्। प्रत्येक व्यक्ति र समुदायलाई आफ्नो भाषा प्रयोग गर्ने मात्र नभई आफ्नो भाषा, लिपी, संस्कृति र सम्पदाको सम्बर्द्धन र संरक्षण गर्ने हक पनि प्रदान गरिएको छ, उनले भनेका छन्, यो व्याकरणमा मगही भाषाको वर्ण व्यवस्था, रुप व्यवस्था तथा वाक्य व्यवस्थाका बारेमा चर्चा गरिएको छ।"
काठमाडौंमा सिलिण्डर पड्काएर आतंक मञ्चाएका चार आरोपी पूर्पक्षका लागि थुनामा,"काठमाडौं : स्थानीय तह निर्वाचनको दिन (वैशाख ३० गते) काठमाडौंको बानेश्वरमा सिलिण्डर पड्काएर आतंक मच्चाउने चार आरोपी पूर्पक्षका लागि थुनामा गएका छन्। उनीहरुविरुद्ध काठमाडौं जिल्ला अदालतमा पेस भएको मुद्दामा अदालतको आदेशले पुर्पक्षका लागि थुनामा पठाएको जिल्ला प्रहरी परिसर काठमाडौंले आज एक सूचना जारी गरी जनाएको छ। नयाँ बानेश्वरस्थिगत सडकमा विष्फोट गराएर फरार रहेका उनीहरुको खोजतलासका लागि प्रहरीले विशेष अपरेशन सञ्चालन गरेको थियो। उनीहरुको पहिचान गर्न प्रहरीले अनुसन्धानका विविध विधि तथा प्रविधिहरुको प्रयोग गरेको थियो। यसरी थुनामा जानेमा गोरखा घर भई हालः काठमाडौं बस्ने हरिकृष्ण थापा, काभ्रे घर भई ललितपुर बस्ने करण श्रेष्ठ, भोजपुर घर भई भक्तपुर बस्ने युवराज थापा र खोटाङका भरतकुमार राई रहेका छन्। अभियुक्त राई यसअघि विभिन्न समयमा हातहतियार खरखजना, बैकिङ कसुर तथा कर्तव्य ज्यान मुद्दामा पक्राउ परी कारवाही गरिएका व्यक्ति हुन्। अनुसन्धानमा उनी मिडियाको आवरणमा जनताको सुसूचित हुन पाउने अधिकारलाई समेत तोडमरोड गर्दै आतंक मच्चाएर आर्थिक उपार्जन गर्ने उद्देश्य राखेको खुल्न आएको छ। रासस"
समाचार प्रभाव : गौरे सार्कीको परिवारलाई सेनाको सहयोग,"दैलेख : चरम गरिबीको चपेटामा परेर कष्टकर जीवनयापन गरिरहेका दैलेखको भैरबी गाउँपालिका१ रावतकोटस्थित मेहलटाकुरा गाउँका गौरे सार्कीको परिवारलाई राहत उपलब्ध गराइएको छ। नेपाली सेनाको कालीदत्त गुल्म काँडाचौर ब्यारेकले गौरेको परिवारलाई खाद्यान्न सहयोग गरेको हो। गौरेको परिवारले झेलिरहेको समस्याबारे बिहीबार अन्नपूर्ण पोस्ट्मा भुक्तमान भोगिरहेको एक दलित परिवार शीर्षकमा समाचार प्रकाशित भएको थियो। समाचार प्रकाशन भएपछि बिहीबार नै नेपाली सेनाको टोली उनीहरु बसोबास गरिरहेको ठाउँमा पुगेर खाद्यान्न र लत्ता कपडा सहयोग उपलब्ध गराएको हो। कालीदत्त गुल्मका गुल्मपति सेनानी विनोद चौलागाईले राहत स्वरुप खाद्यान्न र लत्ता कपडा सहयोग गरेको बताए। उनका अनुसार ५० केजी चामल, दाल, नुन, गेडागुडी, तेल, नुन र चिनी तथा लत्ताकपडा सहयोग गरिएको हो। त्यस्तै एउटा त्रिपाल र २ वटा कम्बल समेत सहयोग उपलब्ध गराइएको गुल्मपति चौलागाईले बताए। गौरेको परिवारको अवस्था असाध्यै दयनीय छ, हामीले थोरै भए पनि राहत पुगोस् भनेर खाद्यान्न, लत्ता कपडा र पाल उपलब्ध गराएका छौं, गुल्मपति चौलागाईले भने। त्रिपालमुनिको बसाई थप कष्टकर रहेको उनले बताए। गौरेको परिवार राष्ट्रिय गौरवको आयोजना मध्यपहाडी राजमार्गदेखि २ सय मिटर दूरीमा बस्दै आएका छन्। उनीहरु काठका खाबा र त्रिपालको छानोमुनि कष्टकर जीवनयापन गरिरहेका छन्। गौरेले गाउँलेका पुराना च्यातिएका जुत्ता चप्पल सिलाएर आफू, श्रीमती र छोरोसहित तीन जनाको परिवार पालिरहेका छन्। जुत्ता चप्पल सिलाउने काम नपाए यो उनीहरूको चुलो बल्दैन। गौरेको नामको लालपुर्जामा जग्गा छ। आफ्नो नाममा भएको जग्गा उपभोग गर्न नपाएको गौरेको गुनासो छ।"
गोसाइँकुण्डमा १५ सय बढी तिर्थयात्रीले मेला भरे,"रसुवा : गंगादशहराको अवसरमा लागेको गोसाइँकुण्ड मेलामा १५ सय भन्दा बढी तीर्थयात्रीले मेला भरेका छन् । १० दिनसम्म सञ्चालन रहेको मेलामा यसपटक १५ सय बढी तीर्थयात्री आएको गोसाइँकुण्ड क्षेत्र विकास समितिले जनाएको छ । यसअघिका वर्षहरूमा कोभिड१९ कारण मेला सञ्चालन नभएकोमा यसपटक भने मेला सञ्चालन भएको हो । जनैपूर्णिमाको तुलनामा गंगादशहरामा गोसाइँकुण्डमा कम तीर्थयात्री आउने गरेका छन् । कोभिड१९ को जोखिम कम भएको र पदमार्गमा पनि कुनै समस्या नभएको कारण यसपटक मेला सञ्चालन गरिएको समितिका अध्यक्ष संजिव डिएमले बताए । धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन् । त्यहाँ पुग्नका लागि तीनवटा मुख्य बाटो छ । काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो । काठमाडौंबाट धुन्चेसम्म सवारीमा यात्रा गर्न सकिन्छ । त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ । त्यसैगरी तीर्थयात्रीले काठमाण्डौँसुन्दरीजलहेलम्बुठाडेपाटी बाटो पनि प्रयोग गर्दै आएका छन् । धेरै कम यात्रुहरूले यार्सा गोसाइँकुण्डको बाटो प्रयोग गर्ने गरेका छन् । तर कुनैपनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइदैन् । कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुको साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौं भक्तजनहरू कुण्डमा स्नान गर्न आउने गर्दछन् । पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँवावा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ । जिल्लाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरि वर्षको दुई पटक तीर्थयात्रीहरुले मेला भर्ने गरेका छन् । मेला अवधिमा रसुवा, नुवाकोट, सिन्धुपाल्चोक, धादिङ, ललितपुर, काठमाडौं काभ्रे, नवलपरासी, चितवन, पोखरा, तराईका अन्य जिल्ला तथा भारतीय पुजारी, तीर्थालु, प्रकृतिप्रेमी, लामाहरू, झाँक्रीहरू गोसाइँकुण्ड जान्छन् । गोसाइँकुण्ड क्षेत्रमा त्रिशुलधारा, शिव मन्दिर, भगवानको टाउकोबिनाको ढुङ्गाको मुर्ति र गुफाहरू रहेका छन् । त्यहाँ अमरसिंह गुफा, अमरसिंहको चिहान, सिंगुम्बा, फुलुम गुम्बा, यतिको चिहान, लौरीबिना, बौद्धस्तुप र गणेश गौडा रहेका छन् । कुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्ड, दुधकुण्डलगायतका थुप्रै कुण्ड रहेका छन् ।"
'लु' का कारण नेपालगन्ज र खजुरामा ५ दिन स्कुल बन्द,"नेपालगन्ज : तातो हावा 'लु' का कारण विद्यालयको पठनपाठन प्रभावित हुन थालेपछि बाँकेको नेपालगन्ज उपमहानगरपालिका र खजुरा गाउँपालिकाले पाँच दिन विद्यालय बन्द गर्ने निर्णय गरेका छन् । नेपालगन्ज उपमहानगरपालिकाको शिक्षा, युवा तथा खेलकुद महाशाखा प्रमुख गोर्खबहादुर थापाले बिहीबार एक सूचना प्रकाशित गर्दै गर्मीका कारण विद्यालयको पठनपाठन प्रभावित भएको भन्दै शुक्रबारदेखि ५ दिन (जेठ २७३१सम्म) सबै खालका विद्यालयको पठनपाठन बन्द गर्न सरोकारवालालाई जानकारी गराएका हुन् । त्यसैगरी, खजुरा गाउँपालिकाले आज सूचना प्रकाशित गरी 'लु' चलेर पठनपाठन सञ्चालन गर्न नसकिने भन्दै पाँच दिने विदा दिएको शिक्षा, युवा तथा खेलकुद शाखा प्रमुख खगेन्द्रबहादुर मल्लले जानकारी दिए। गाउँपालिकाले पूर्वनिर्धारित परीक्षा र अन्य प्रशासनिक कार्यका लागि प्रशासन कक्ष भने खुला रहने सूचनामा उल्लेख छ ।"
सप्तरीमा चट्याङ लागेर दुई किसानको मृत्यु,राजविराज : वर्षासँगै परेको चट्याङ लागेर सप्तरीको बोदे बर्साइन नगरपालिका३ मधुवनमा दुई जनाको मृत्यु भएको छ। गाई वस्तु चराउन गएका ५६ वर्षीय रामजी यादव र ६० वर्षीय सत्यनारायण यादवको चट्याङ लागेर मृत्यु भएको सप्तरी प्रहरीले जनाएको छ। बिहुल नदी किनारमा गाइवस्तु चराइरहेका बेला अचानक ठूलो वर्षा भएपछि दुबै जना पिपलको रुखमुनि ओत लागेका थिए। रुखमा ओत लागेका दुवै जनामाथि चट्याङ लागेर घटनास्थलमै मृत्यु भएको इलाका प्रहरी कार्यालय कडरबोनाका इन्स्पेक्टर बालिस्टर सिंहले बताए। बोदे बर्साइनस्थित लाइफ केयर अस्पतालका चिकित्सकले मृत घोषणा गरेपछि अहिले शव घरतर्फ ल्याइएको र घटनास्थल मुचुल्का बनाउन लागिएको सिंहले बताए।
गोदावरी धाममा पशुपतिनाथको झल्को दिने कैवल्यनाथ मन्दिर,धनगढी : सुदूरपश्चिमको प्रसिद्ध धार्मिकस्थल कैलालीको गोदावरी धाममा कैवल्यनाथ मन्दिर (मोक्षद्वार) को स्थापना गरिएको छ । पञ्चमुखी शिवलिङगको मूर्तिसहितको मन्दिरको एक विशेष समारोहका बीच १००८ स्वामी लोकानन्द महाराजले प्राण प्रतिष्ठा गरेका छन् । कलात्मक शैलीमा मन्दिरको निर्माण गरिएको छ । २०७३ सालदेखि मन्दिर निर्माण गरिएको थियो । संघ सरकारको शहरी विकास कार्यक्रमको सहयोगमा उपभोक्तामार्फत मन्दिर निर्माण गरिएको हो । झण्डैं ढेड करोड बढीको लगानीमा मन्दिर निर्माण गरिएको गोदावरी धाम विकास समितिले जनाएको छ । मन्दिर परिसरमा १००८ शिवलिङग स्थापना गरिएका छन्। मन्दिरमा पुगेर बिहीबार सुदूरपश्चिम प्रदेशका प्रमुख देवराज जोशीले पूजाआजा गरेका छन् । पशुपतिनाथ मन्दिरको झल्को दिने गरी मन्दिरको निर्माण भएको छ । मन्दिर निर्माणमा सहयोग गर्नेहरुलाई पनि सम्मान गरिएको छ । गोदावरी धाम विकास समितिका अध्यक्ष पदमराज जोशीले मन्दिर निर्माण भएसँगै यस क्षेत्रमा धार्मिक पर्यटन बढने विश्वास व्यक्त गरे। उनले लामो समयदेखि मन्दिर निर्माण गर्ने सपना पनि पूरा भएको बताए । गोदावरी धाम विकास समितिले गोदावरीमा कुम्भ मेला अर्ध कुम्भ मेलाको पनि आयोजना गरिसकेको छ ।
"दरबारमार्गको प्लाटिनम डिस्कोमा कुटपिट, एकजना घाइते","काठमाडौं : दरबारमार्गस्थित प्लाटिनम डिस्कोमा बुधबार राति कुटपिट भएको छ । डिस्कोमा आएका काभ्रेली समूहले बालुवाटारका प्रतिष भाष्कर सिंहलाई कुटपिट गरेका हुन् । कुटपिटबाट सिंहको टाउकोमा गम्भीर चोट लागेको छ । प्रहरी वृत्त दरवारमार्गका अनुसार उनको टाउकोमा ७ टाँका लगाइएको छ । छाती, पेट र हातखुट्टामा समेत चोट लागेको छ । प्रहरीका अनुसार कुटपिट गर्ने समूह फरार छ । उनीहरुविरुद्ध प्रहरी वृत दरबारमार्गमा जाहेरी परेको छ । प्रहरी वृत्त दरवारका अनुसार बिहीबार बिहान ३ बजेतिर पीडित युवकमाथि एक समूहले कुटपिट गरेको भन्ने जाहेरी आएको छ । कुटपिट गर्ने समूह फरार छ।' उनीहरुको खोजी कार्य जारी रहेको प्रहरीले बताएको छ। घटनाको प्रारम्भिक अनुसन्धानमा डिस्कोमा सो समूह आइरहने र मदिराको तालमा दुई समू्हबीच कुटपिट भएको प्रहरीले जनाएको छ। जिल्ला प्रहरी परिसर काठमाडौंका प्रवक्त दिनेसराज मैनालीले फरार समूहको खोजि भइरहेको बताए । उनले काठमाडौंमा गुण्डागर्दी गर्ने, धम्काउने समूहलाई प्रहरीले नछोड्ने बताए। आक्रमणमा काभ्रेको नमोबुद्ध नगरपालिकाका सञ्जय लामा, कुलध्वज लामा उर्फ कुले र डलर भनेर चिनिने डलर लामालगायत संलग्न रहेको बताइएको छ ।"
पहिरोले अवरुद्ध नारायणघाटमुग्लिन सडक खुल्यो,"चितवन : पहिरोका कारण अवरुद्ध भएको पृथ्वी राजमार्ग र नारायणघाट मुग्लिन सडक खुलेको छ। पहिरो पन्छाएर १२:०५ बजेतिरबाट दुईतर्फी सवारी साधन संचालनमा आएको चितवन प्रहरी प्रवक्ता डीएसपी नरहरी अधिकारीले जानकारी दिए। पृथ्वी राजमार्गअन्तरगत मुग्लिनबाट दुई किलोमिटर काठमाडौंतर्फको घोप्टे भीरमा राति ११ बजे पहिरो खसेको खस्दा सो सडक अवरुद्ध भएको थियो। यस्तै, इच्छाकामना ६ तोपेखोलास्थित नान्सी पुलमा पहिरो झरेका कारण रातिदेखि सडक अवरुद्द भएको थियो । सडक अवरुद्ध भएपछि यात्रु अलपत्र परेका थिए।"
गणकहरुका लागि तथ्यांकन संकलन तालिम,सन्धिखर्क : सन्धिखर्क नगरपालिकामा किसान सूचीकरण सहजकर्ता गणकहरुका लागि तथ्यांकन संकलन तालिम कार्यक्रम सम्पन्न भएको छ । तालिमको एक कार्यक्रमका बीच नगर प्रमुख कृष्णप्रसाद श्रेष्ठले उद्घाटन गरेका हुन्। तालिमको उद्घाटन गर्दै नगर प्रमुख श्रेष्ठले कृषिमा व्यवसायिकता र काम गर्ने कृषकहरूको लागि सहयोग गर्न कृषकको पहिचान गर्नुपर्ने बताए । कार्यक्रम नगर उप प्रमुख मिश्रा आचार्यको अध्यक्षतामा सम्पन्न भएको हो।
गुल्मीमा स्कुल जाँदै गरेका विद्यार्थीको डोजरले फालेको ढुंगा लागेर मृत्यु,गुल्मी : ढुंगाले लागेर विद्यालय जाँदै गरेका एकजना विद्यार्थीको मृत्यु भएको छ । मुसिकोट नगरपालिका ३ निवासी १४ वर्षीय गगन रायमाझीको मृत्यु भएको जिल्ला प्रहरी कार्यालय गुल्मीका प्रहरी नायव उपरीक्षक माधवराज खरेलले जानकारी दिए । निर्माणकार्य चलिरहेको सडकबाट डोजरले फालेको ढुंगा लागेर उनी घाइते भएका थिए । स्थानीय स्वास्थ्य चौकीमा सामान्य उपचारपछि थप उपचारका लागि गुल्मी अस्पताल ल्याउने क्रममा बाटोमै मृत्यु भएको प्रहरीले जनाएको छ । डोजर चालकलाई नियन्त्रणमा लिइ घटनाबारे थप अनुसन्धान भइरहेको प्रहरीले जनाएको छ।
भुक्तमान भोगिरहेको एक दलित परिवार,"दैलेख : राष्ट्रिय गौरवको आयोजना मध्यपहाडी राजमार्ग। यही राजमार्गबाट २ सय मिटर दूरीमा एउटा झुपडी छ। काठका खाबा छन्, त्रिपालको छानो। त्रिपाल हावाहुरीले धुजाधुजा बनेको छ। यहीं झुपडीको अघिल्तिर गाउँलेका पुराना जुत्ताचप्पल सिलाइरहेका भेटिन्छन्, ७९ वर्षीय गौरे सार्की। गौरेले यही काम गरेर आफू, श्रीमती र छोरोसहित तीन जनाको परिवार पालिरहेका छन्। नत्र यो उनीहरूको चुलो बल्दैन। काम नपाएका दिन भोकभोकै बस्नुपर्छ। पुराना र च्यातिएका जुत्ताचप्पल सिलाउन उनी कहिले गाउँका घरघरमा पुग्छन्। कहिले गाउँलेहरू यहीं नै आउँछन्। गौरेलाई भाग्यले मात्र ठगेन ! राज्यबाट समेत बेवास्तामा परिरहेका छन्। तीनै तहका सरकारको नजरमा पर्न नसकेको यो एउटा विपन्न दलित परिवार हो। उनको बस्नलाई न घर छ न त बिहानसाँझको छाक टार्ने अन्न नै। गाउँलेहरू जुत्ताचप्पल सिलाउन आए मात्र छाक टर्छ। गौरेले आफूलाई एकसरो नयाँ कपडा किन्न सकेका छैनन्। जीवनमा थुप्रै समस्या झेल्दै आएका गौरे आफ्नो परिवार राज्यको नजरमा पर्न नसकेको दुःखेसो पोख्छन्। २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो। कसैले वास्ता गरेन। गौरे सार्की, भैरवी गाउँपालिका गाउँलेले हामीलाई पानीसमेत भर्न दिँदैनन्। हामीले पैसा उठाएर खानेपानी ल्याएका हौं भन्छन्। टाढाबाट बोकेर ल्याउनुपर्छ। बुदि सार्की, भैरवी गाउँपालिका गाउँपालिकाका कोही पनि नागरिक अब खुला आकाशमुनि बस्नुपर्दैन। गौरे सार्कीको परिवारले भोगिरहेको पीडाबारे हामीलाई जानकारी आएको छ। समस्या समाधान गर्न पहल गर्छौं। रीताकुमारी शाही, अध्यक्ष, भैरवी गाउँपालिका हामी गरिब र दिनदुखीको त कोही नहुँदो रहेछ। भगवान्ले पनि ठग्यो। बस्नलाई घर छैन। त्रिपालमुनि बस्थ्यौं। त्यो पनि हावाहुरीले उडायो, भैरवी गाउँपालिका१ रावतकोटस्थित मेहेलटा कुरा गाउँका उनी भन्छन्, एक गाँस खानलाई अन्न छैन। कैयौं दिन त भोकभोकै बिताएका छौं। अब हामी कहाँ जाऔं ? उनी पत्नी ६५ वर्षीया बुदि सार्की गरिबलाई सबैले हेला गर्ने गरेको बताउँछिन्। पानी पर्दा ओत लाग्ने घर छैन। बिहान साँझ हातमुख जोर्ने अन्न छैन। कैयांै दिन त भोक भोकै बस्नुपर्छ, बुद्धि भन्छिन्। छिमेकीले आफूलाई पानीसमेत भर्न नदिएको गुनासो उनको छ। गाउँलेले हामीले पैसा उठाएर खानेपानी ल्याएका हौं भन्छन्। घरनजिककाले खानेपानी भर्न दिँदैनन्। टाढाबाट बोकेर ल्याउनुपर्छ, उनी भन्छिन्। घरमा कमाउने कोही नभएको उनको भनाइ छ। श्रीमान्ले च्यातिएका जुत्ता चप्पल सिलाएर घर नभए पनि खुला आकासमुनि दैनिकी काटिरहेका छौं। छोरा सानै छ। उसको पढाइ खर्च जोहो गर्न पनि सकेका छैनौं, उनी भन्छिन्। लालपुर्जा छ, जग्गा छैन गौरेको नामको लालपुर्जामा जग्गा देखिन्छ। तर, उपभोग गर्न पाएका छैनन्। जेठा दाइ रत्ने सार्की र भाउजू नाङ्चे सार्कीले आफूलाई धोका दिएको आरोप उनी लगाउँछन्। बुबा आमाको निधनपछि दाइ र म छट्टिएका थिएनौं। सबै जग्गा जमिन दाइको नाउँमा नापी गर्यौं। २०५० सालमा दाइ रत्नेको निधन भयो। दाइका सन्तान थिएनन् उनी भन्छन्, दाइको मृत्युपछि घरमा भाउजू नाङ्चे र म मात्रै घरमा बच्यौं। त्यसपछि स्थानीय केही व्यक्तिले दाइको नाउँमा रहेको जग्गा हडप्ने रणनीति बनाएको उनको भनाइ छ। गाउँका केही व्यक्तिले जग्गा हडप्ने रणनीति बनाएर भाउजू र मेरो बीचमा हुँदै नभएको नाजायज सम्बन्धको आरोप लगाउन थाले। त्यो पीडा सहन नसकेर म ऐराडी भन्ने गाउँको शरणमा पुगेँ, उनी भन्छन्। ऐराडीका राजु रानाको गोठमा जीवनको ऊर्जाशील समय कटाएको उनको तितो अनुभव छ। त्यहाँ उनले च्यातिएका जुत्ता चप्पल धुने, गाउँलेका जुठा भाँडाकुँडा धोएर दैनिकी गुजारे। उनले त्यहीँ नै विवाह गरे। छोरा जन्मियो। केही वर्ष उनी रोजगारीका लागि भारतसमेत गए। पछि गाउँ फर्किए। आफ्नो आधा भाग लाग्ने जग्गा भाउजू नाङ्चेले गाउँकै कृष्णा थापालाई बेचिसकेको चाल पाए। उनले कानुनी लडाइँ लडे। दुई भाग जग्गाको एक भाग बिक्री बदर गर्न माग गर्दै उनले अदालतमा मुद्दा दिए। दैलेख जिल्ला अदालतले उनले पाउने भागको जग्गा बिक्री बदर गरिदियो। उक्त फैसलाविरुद्ध नाङ्चे र थापा तत्कालीन पुनरावेदन अदालत सुर्खेत पुगे। पुनरावेदनले जिल्लाकै फैसला सदर गरिदियो। फैसला आफ्नो नाममा भए पनि भाउजूले जग्गा बेचेर लिएको रकम फिर्ता गर्न नसक्दा जग्गा उपभोग गर्न नपाएको उनी सुनाउँछन्। उपभोग गर्न नपाए पनि भैरवी गाउँपालिका१ मा रहेको कित्ता नं ५६४, ६७८ र ६०५ मा रहेको १४१५ वर्गमिटर जग्गाको तिरो भने तिर्दै आएका छन्। गाउँपालिकाले पनि बेवास्ता गरेको गौरेको दुखेसो छ। भन्छन्, २०७४ को चुनावपछि जनप्रतिनिधिलाई पटकपटक आफ्नो समस्या सुनाएका थियौं। गाउँपालिकाले घर बनाइदिन्छौं भन्दै आश्वासन मात्र दियो। तर, पाँच वर्ष बित्यो कसैले वास्ता गरेन। सरकारले दलित, घरबारविहीनलाई जनता आवास कार्यक्रमलगायतबाट घर बनाइदिन्छ भन्ने सुनेको उनको भनाइ छ। तर, आफूहरूलाई गाउँपालिका र अन्य कुनै निकायले वास्ता नगरेको उनी बताउँछन्। केही महिनाअघि गाउँपालिकाले सहयोगको नाउँमा एउटा त्रिपाल दिएको थियो। त्यो त्रिपाल पनि हावाहुरीले उडायो। अब बर्खा लाग्न लाग्यो कहाँ ओत लाग्ने भन्ने चिन्ता थपिएको छ, उनी भन्छन्। कसरी पढ्नु ? १६ वर्षीय उज्जल सार्की कक्षा ६ मा पढ्छन्। उनी घरदेखि स्कुलसम्म समस्या झेलिरहेका छन्। ढुक्कसँग बस्नलाई घर छैन। त्रिपालमुनिको बसाई छ। कति खेर पानी पर्ने हो ? कति खेर हावाहुरी आएर त्रिपाल उडाउने हो ? चिन्ताले पिरोल्छ, उज्जल भन्छन्, दिनभरि स्कुल गएर फर्किपछि घरमा बसेर पढुँला भन्ने अवस्था छैन। अँध्यारोमा रात कटाउनुपर्ने बाध्यता छ। बुबा आमाको अवस्था नाजुक छ। घरमा बिहान साँझको छाक टार्न हम्मेहम्मे छ। यस्तो बेला मेरो पढाइ खर्च कसरी जुटाउनु ?, उनी भन्छन्, गतिलो र नयाँ विद्यालय पोसाक लगाउने रहर सपना नै भयो, कापी कलमसमेत किन्न पैसा छैन। गाउँका अगुवाहरू स्थानीय सरकार जनताको समस्याप्रति अनुदार भएको बताउँछन्। गौरेजस्ता विपन्न नागरिकको जीवन सुधार्न स्थानीय सरकारको भूमिका महत्वपूर्ण हुने बताउँछन् स्थानीय युवा मानबहादुर थापा। सोही वडामा रत्ने कुमालको परिवारले पनि समस्या झेलिरहेको थापाको भनाइ छ। गौरे र रत्नेको परिवारका लागि यसअघिका जनप्रतिनिधिले कुनै काम गर्न सकेनन्, थापा भन्छन्, अहिले निर्वाचित जनप्रतिनिधिहरूले त्यसतर्फ ध्यान दिउँन्। अधिकारकर्मी प्रभाकुमार विश्वकर्मा दलित समुदाय सबैको चेपुवामा पर्ने गरेको बताउँछन्। जातीय विभेद भोगिरहेको समुदायलाई गरिबीले पनि उत्तिकै पिरोलेको विश्वकर्माको भनाइ छ। विपन्न दलितको समस्या र पीडामा मलम लगाउने गरी संघ, प्रदेश र स्थानीय सरकारले काम गर्नुपर्ने उनी बताउँछन्। तीनै तहका सरकारले विपन्न तथा दलित समुदायका नागरिकको जीवनशैली सुधार्ने नीति तथा कार्यक्रममा जोड दिँदै कार्यान्वयनमा ल्याउनुपर्ने उनको भनाइ छ। अहिले पनि यस्ता विपन्न नागरिकको दैनिकी निकै कष्टकर छ, उनी भन्छन्, सरकारले त्यस्ता नागरिकको जीवन निर्वाहका लागि उद्यमशीलता तथा रोजगारी प्रवद्र्धन हुने कार्यक्रम सञ्चालन गर्नुपर्छ। तीनै तहका सरकारले भौतिक पूर्वाधार विकास मात्र नभई सामाजिक विकासको पाटोमा पनि प्राथमिकताका साथ काम गर्न उनी सुझाउँछन्। गाउँपालिका अध्यक्ष रीताकुमारी शाही गौरेलगायत विपन्न नागरिकको सवालमा प्राथमिकताका साथ काम गर्ने बताउँछिन्। अब गाउँपालिकाका कोही पनि नागरिक खुला आकासमुनि बस्नुपर्दैन। हामी सोहीअनुसार काम गर्छौँ, अध्यक्ष शाही भन्छिन्, गौरे सार्कीको परिवारले भोगिरहेको पीडाबारे हामीलाई जानकारीमा आएको छ। त्यहाँ पुग्न त पाएका छैनौं। तर, समस्या समाधान गर्न पहल गर्छौं। अहिले वर्षात सुरु हुनुअघि टिनले छाएको घर भए पनि निर्माण गर्ने उनको भनाइ छ। तत्काललाई खुला आकासमुनिबाट ओभानोमा बस्ने अवस्था निर्माण गर्छौं, उनी भन्छिन्, विस्तारै स्थायी घर बनाउने योजना छ। गाउँपालिकाभित्र बसोबास गर्ने नागरिकका ससाना समस्या र पीडामा मल्हम लगाउने गरी आफूले पालिकाको गतिविधि अघि बढाउने शाहीको भनाइ छ। यो गाउँपालिका अध्यक्ष र उपाध्यक्षमा दुवै महिला छन्। हालै सम्पन्न स्थानीय तह निर्वाचनबाट अध्यक्षमा रीताकुमारी शाही र उपाध्यक्षमा देवी भण्डारी निर्वाचित भएका छन्।"
पुस्तक पनि दिँदैन सरकारले,"हरेक वैशाखपछि विद्यालयहरूमा नयाँ शैक्षिक सत्र सुरु हुन्छ। यो सत्यतथ्य सरोकारवाला निकायलाई थाहा नभएको सूचना होइन। शिक्षा मन्त्रालयले सधैं भन्छशैक्षिक सत्र सुरु हुनासाथ विद्यार्थीका हातहातमा पाठ्यपुस्तक पुग्छ। त्यस्तो उद्घोष गौरवका साथ गर्नु नपर्ने हो। स्वाभाविक रूपमै शैक्षिक सत्र सुरु हुँदा विद्यार्थीका हातमा पाठ्यपुस्तक पुग्नै पर्ने हो। तर कहिल्यै पुग्दैन। नयाँ सत्र सुरु हुँदा र भएपछि होइन सकिँदासम्म पनि किताब नपाई विद्यार्थीको कक्षा सकिन्छन्। यतिसम्मको लापरबाही हुँदै आएको वर्षाैं भयो। तै किताब पुयाउने सामान्य दायित्व निर्वाह गर्न पनि सरकार लाचार छ। यो अति साह्रै लज्जाको विषय हो। संविधानमा सबैलाई बालबालिकालाई निःशुल्क शिक्षा दिने उल्लेख छ। तर बालबालिकालाई कहिल्यै किताब पाउँदैनन्। अनि कसरी पाउने शिक्षा ? त्यसो त किताबै सबैथोक होइन। तर प्रमुख कुरा चाहिँ हो। किताबकै कुरा पढाइ हुन्छ। त्यसैबाट प्रश्न सोधिन्छ। त्यही आधारमा विद्यार्थी उत्तीर्ण र अनुत्तीर्ण हुन्छन्। किताब नपाउने समस्या खासगरी दुर्गमका जिल्लाहरूमा छ। सुदूरपश्चिमका प्रायशः कुनै पनि जिल्लाका पूरापूर विद्यार्थीले किताब पाएका छैनन्। ३४ लाख थान किताब त्यता चाहिन्छ भन्ने प्रदेशको मन्त्रालयको अभिलेखमा रहेका विद्यार्थीको संख्याले बताउँछ। किताब छापेर उपलब्ध गराउने संस्था जनक शिक्षा सामग्री केन्द्रको त्यहाँको प्रदेश कार्यालयका अनुसार भने २२ लाख थान किताब चाहिने हो। तै उसैले भने जति किताब पनि पुगेका छैनन्। सरकारले किताब छाप्ने र पठाउने जिम्मा जनकलाई नै दिएको छ। वर्षैपिच्छे उसले यसमा लापरबाही गर्छ। ढिलासुस्ती गर्छ। तर त्यसका कुनै जिम्मेवार अधिकारीलाई अहिलेसम्म कारबाही भएको जानकारी छैन। कारबाही त ती निरपराध विद्यार्थीमाथि किताब उपलब्ध नगराएर भइरहेको छ। तिनीहरूको भविष्य बिगार्ने, जिन्दगी बिगार्नेहरूलाई आराम छ। अभिभावकलाई बेचैनी छ। पाठ्यपुस्तक छपाइ र वितरणमा जनक शिक्षाको एकाधिकार छ। त्यसैले उसले प्रत्येक वर्ष विभिन्न बहाना बनाउँदै बेलामा किताब पुयाउँदैन। कागज बेलामा आइपुगेन भन्ने यसपालिको बहाना छ। झन् ठूलो बहाना कोभिड भइहाल्यो। कोभिड त विश्वभर नै आएको थियो, जनक शिक्षा सामग्री केन्द्रको कागज ल्याउनमात्रै त कोभिडले असर नपुयाएको हुनुपर्ने। यस्ता बहानाबाजीले गर्दा यो केन्द्रमा कमिसनको चक्कर छ भन्ने आरोपलाई मलजलमात्रै गरेको छ। जनक शिक्षाले कागज पाइएन भनेर किताब बेलामा नछापेको यसपालिमात्रै भए पो कोभिडको कारण रहेछ भनेर पत्याउनु। सधैं उस्तै छ उसको व्यवहार। त्यस हिसाबले उसको नियतमै खोट छ भन्ने ठाउँ देखिन्छ। बदनियत नभई सधैं यस्तो हाहाकार हुँदैन किताबको। किताब नपाएकैले शिक्षकले राम्ररी पढाउन पाएका छैनन्। कनीकुथी नोट लेखाइदिने गरेका छन्। त्यसकै भरमा विद्यार्थीले परीक्षा दिनुपर्ने बाध्यता छ। दुर्गममा मात्रै होइन नयाँ शैक्षिक सत्र सुरु भएको दुई महिना हुन लाग्दा सहरी क्षेत्रका सबै विद्यार्थीले पनि पाठ्यपुस्तक पाएका छैनन्। किताब छाप्नै पर्छ भन्ने जनक शिक्षालाई थाहा पहिल्यै छ। किताब छाप्न कागज चाहिन्छ भन्ने पनि थाहा छ। तर बेलामा काम गर्दा अनेक बहानामा कागजलगायतको मूल्य हेराफेरी गर्न पाइन्न भन्ने नियत रहेको यसअघिका कतिपय छानबिन समितिकै सदस्यहरूले बताएका छन्। त्यही आरोपलाई यसपालि पनि किताबमा ढिलाइ गरेर पुनर्पुष्टि गर्ने काम भएको छ। यस्तोमा सरकारले छानबिन गरी दोषीलाई कारबाही नगरेसम्म सुधार हुन सक्दैन। किताब पनि दिन नसक्ने सरकार भएपछि निःशुल्क शिक्षाको नारा पनि फगत नारामै सीमित हुन्छ।"
हत्या आरोपमा पुनः पक्राउ,"राजविराज : सप्तरीको विष्णुपुर५ कट्टी टोलका ५२ वर्षीय रामसुन्दर महतोको हत्या आरोपमा उनकी श्रीमती इनरवती महतो पक्राउ परेकी छन्। वैशाख २३ गते रूपनी१ रूपनी चोकका ३८ वर्षीय मो नसिर भनिने नजिर मियाँ पक्राउ परेका थिए। इनरवती घटना लगत्तै पक्राउ परेर छुटेकी थिइन्। अहिले पुनः पक्राउ गरी अदालतबाट म्याद थप गरिएको सप्तरी प्रहरीले जनाएको छ। फोन कल डिटेल (सीडीआर) रिपोर्टको आधारमा प्रहरीले इनरवतीसहित मदिरा पसले, कार्यक्रममा नाचगान गर्ने युवतीलाई घटनालगत्तै नियन्त्रणमा लिएको थियो। उतिबेला छाड्नुपरे पनि हाल इनरवतीलाई पक्राउ गरेर कारबाही अघि बढाइएको जिल्ला प्रहरी कार्यालय सप्तरीका डीएसपी माधवप्रसाद काफ्लेले बताए। पर्याप्त प्रमाणबिना मतियार, सहयोगीलाई अदालतमा पेस गर्दा शंकाको लाभमा धरौटीमा छुट्न सक्ने अवस्था हुन्थ्यो, काफ्लेले भने, इनरवती धरौटीमा छुटेपछि मुख्य अभियुक्तसमेत अदालतमा हाजिर भई सोही आधारमा छुट्ने अवस्था हुन सक्थ्यो। नजिरलाई पक्राउ गर्न मृतककी श्रीमतीलाई तत्काल छाडिएको आरोपितले चाल पाएनन्। इनरवती छुटेपछि प्रहरीले उनको खोजी गरिरहेको मियाँले चाल पाएका थिए। त्यसपछि मियाँ भारतको विहारमा गई लुकेर बस्न थाले। प्रहरीले पक्राउ गर्न र उजुरी दर्ता गर्न खोजी रहेको थाहा पाएका मियाँले भारतबाटै एसपीसँग फोनमा हत्या स्वीकार्दै आफूलाई पक्राउ गर्न चुनौती दिएका थिए। भारतमा लुकेर बसेका कारण प्रहरीले मियाँलाई पक्रन सकिरहेको थिएन। सप्तरी प्रहरीले भारतीय प्रहरीलाई यसबारे जानकारी गराएर सहयोग मागेको थियो। स्थानीय निर्वाचन नजिकिएपछि उम्मेदवारहरूलाई सहयोग गर्ने बहानामा राजनीतिक संरक्षण लिएर नेपाल भित्रिएको सूचना पाएको सप्तरी प्रहरीले नेपालभारत सीमा नजिकै बोदे बर्साइन नगरपालिकाबाट मियाँलाई पक्राउ गरेको थियो। मियाँ र डाक्नेश्वरी नगरपालिका७ ब्रहमपुरका ३० वर्षीय रोशन साह महतोले नै महतोको हत्या गरेको र इनरवतीको समेत संलग्नता रहेको प्रहरी अनुसन्धानले देखाएको छ। महतो बिहेको लगनका बेला हुने भोजभतेरमा खाना पकाउने काम गर्थे भने अरू बेला तरकारी बिक्री गर्थे। आरोपित मियाँ भने जनतान्त्रिक तराई मुक्ति मोर्चा गोइत समूहमा आबद्ध थिए। मोर्चाको गतिविधि लुकिछिपी गर्न उनले महतोको घरलाई बस्ने आश्रयस्थलका रूपमा प्रयोग गर्थे। यसै क्रममा मियाँ र इनरवती नजिकिएका थिए।"
घरबेटीको मलामी गएका दुई युवाको नदीमा डुबेर मृत्यु,नेपालगञ्ज : बाँकेमा मलामी गएका दुई युवाको नदीमा डुबेर मृत्यु भएको छ। जिल्लाको राप्ती नदीमा मलामी गएका दुई युवाको पौडी खेल्ने क्रममा डुबेर मृत्यु भएको बाँके प्रहरीले जनाएको छ। हुम्ला सिमिकोट८ घर भई हाल नेपालगञ्ज१ धम्बोझीमा बस्दै आएका १८ वर्षीय त्रिबल शाही र लेकराज छन्तेल बिहीबार बिहान राप्ती नदीमा मृतावस्थामा फेला परेको जिल्ला प्रहरी कार्यालय बाँकेका प्रवक्ता प्रहरी नायब उपरीक्षक मधुसुदन न्यौपाने जानकारी दिए। पौडी खेल्ने क्रममा नदीमा बेपत्ता भएको आशंका गरिएको छ । बुधबार घरबेटीको दाहसंस्कारमा गएका उनीहरू घर नफर्केपछि साँझ ६ बजे खोजतलास गर्दा नदीको छेउमा कपडा र एक थान मोबाइल फेला परेको थियो । डुडुवा गाउँपालिका४ स्थित सिधनियाघाट राप्ती नदी किनारमा उनीहरूको शव फेला पारेको हो । हुम्लाबाट अध्ययनका लागि नेपालगञ्ज आएका उनीहरूले यसैवर्ष धम्बोझी माविबाट कक्षा १२ को परीक्षा दिएका थिए ।
ट्याङ्करको ठक्करबाट मृत्यु,फिदिम : ट्याङ्करको ठक्करबाट घाइते भएका सुनसरी रामधुनी नगरपालिका ७ का २६ वर्षीय प्रेम घिसिङको मृत्यु भएको छ । झापाको बिर्तामोड स्थित बि एण्ड सी अस्पतालमा उपचारको क्रममा घिसिङको मृत्यु भएको हो। पाँचथरको हिलिहाङ गाँउपालिकाको सल्लेरी स्थित मेची राजमार्गमा च्याङ्थापुबाट झापातर्फ गइरहेको मे १ ख २४९४ नम्बरको ट्याङ्करले ताप्लेजुङतर्फ जाँदै गरेको को ५ प २३३० नम्बरको मोटरसाइकललाई ठक्कर दिएको थियो । ट्याङ्करको ठक्करबाट मोटरसाइकलमा सवार घिसिङ र २६ वर्षीया उनकी श्रीमती कन्चन मगर घाइते भएका थिए । घाइते मगरको बीएण्डसी अस्पतालको आइसीयु कक्षमा राखेर उपचार भइरहेको छ । ट्याङ्कर चालक झापाको सुरुङ्गा नगरपालिका २ का ३३ वर्षीय निमा तामाङलाई नियन्त्रणमा लिइएको जिल्ला प्रहरी कार्यालय पाँचथरले जनाएको छ ।
किसानलाई हाते ट्रयाक्टर अनुदान,"जोमसोम : मुस्ताङका किसानलाई आधुनिक प्रविधिको कृषि यान्त्रीकरण उपकरण खेत जोत्ने हाते ट्रयाक्टर (मिनीपावर टिलर) अनुदान दिइएको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले ५० प्रतिशत अनुदान सहुलियतमा २३ थान हाते ट्रयाक्टर उपलब्ध गराएको हो। कृषिमा यान्त्रीकरण गर्दै उत्पादन बढाउने र लागत घटाउने उद्देश्यसहित इकाइले आर्थिक वर्ष २०७८७९ को विनियोजित बजेटबाट स्थानीय किसानको माग संकलनका आधारमा ५० प्रतिशत अनुदान दिने गरी हाते ट्रयाक्टर वितरण गरेको हो। इकाइले मुस्ताङको वारागुङ मुक्तिक्षेत्र गाउँपालिकामा २ थान र घरपझोङ गाउँपालिकामा २१ थान ट्रयाक्टर वितरण गरेको इकाइ प्रमुख सुधीर थापाले बताए। अनुदानमा खरिद गरिएका २३ थान हाते ट्रयाक्टरको मूल्य २६ लाख ४५ हजार रहेको छ भने एक थान हाते ट्रयाक्टरको मूल्य १ लाख १५ परेको छ। किसानले प्रतिथान खरिद गर्दा ५० प्रतिशत अनुदान पाउँदा ५७ हजार ५ सय रुपैयाँ मूल्य परेका छ। यसैगरी, इकाइले कृषि यान्त्रीकरण उपकरणअन्तर्गत घाँस काट्ने रिफर, हाते स्प्रे, मटर चार्जर स्प्रे, सिकेचर करौती, डिजिटल तराजु, पावर स्प्रे र ग्रेडिङ मेसिनलगायतका उपकरण जिल्लाका २७ वटा कृषक, कृषि फार्म, समूह, सहकारी र प्रालि आदिलाई ५० प्रतिशत अनुदानमा वितरण गरेको छ। स्याउ ,उवा, फापर, जौ, गहु मकै, बोडी, सिमी र आलुलगायतका खाद्यबाली उत्पादनका लागि मुस्ताङका किसानले परम्परागत रूपले गोरु झोपाबाट खेतबारी खनजोत गर्दै आइरहेका छन्। पछिल्लो समय स्थानीय निकाय र कृषिसँग सम्बन्धित अन्य कार्यालयहरूबाट अनुदान सहुलियतमा पावर टिलर उपलब्ध गराइएपछि उत्साहित भएको वारागुङ४ पाल्की कृषि तथा पशुपालन फार्मका सानु कान्छा गुरुङले उल्लेख गरे। परम्परागत गोरु झोपाको सहायताले खेतबारी खनजोत गर्दा गोरु झोपा जुटाउनु पर्ने, जनशक्ति खोज्नुपर्ने र समय पनि धेरै लाग्ने हुनाले मुस्ताङका किसानलाई आधुनिक प्रविधिको हाते ट्रयाक्टर ज्याँदै उपयोगी भएको बताए।"
जहाँ बस्छन् ज्येष्ठ नागरिक मात्रै,"गोरखा : चुमनुब्री गाउँपालिका२ स्योका ७० वर्षका छिरिङ फुर्बु हिनाङ गुम्बानजिकै टहरो बनाएर बसेका छन्। तागत छउन्जेल गाउँघरमा खेतबारीको काम गरेर बिताएका उनी तीनबीसे कटेपछि माने घुम्न गाउँबाट पर गुम्बामा आएर बसेका हुन्। उनका चारभाइ छोरा छन्। ठूलो, साहिँलो र कान्छो लामा बन्न गुम्बा गए। माहिलो मात्र घरमा छन्। माहिलाको बिहे गरेपछि वर्षदिनसम्म सँगै बसियो। अनि सबै धनसम्पत्ति उनीहरूलाई छोडेर माथि आएको, फुर्बु भन्छन्, सँगै बस्यो भने कोही बेला राम्रो हुन्छ। कोही बेला झगडा हुन्छ। बूढो भइयो। घरमा बसेर काम पनि छैन। आफू तन्नेरी छँदा बुबाआमालाई हिनाङ पठाएर उनी घरव्यवहार सम्हालेर बसेका थिए। आफ्नो पालो छोरालाई घरव्यवहार सुम्पिएका हुन्। पहिले बुबाआमा हामीलाई घर छाडेर यहाँ आएर बस्नुभयो। अहिले हाम्रा छोराहरू तन्नेरी भए। हामी यहाँ आयौँ। छोराबुहारीहरू घरमा बसेका छन्, उनी भन्छन्, यहाँ आएर बस्दा एकदम रमाइलो लाग्छ। किनभने अब घरव्यवहारको भारी छोराबुहारीलाई बिसाउन पाइएको छ। यहाँ माने घुमेर, गुम्बा घुमेर धर्म गर्न पाइएको छ। आनन्द भएको छ। परापूर्वकालदेखि गाउँमा यस्तै चलन भएकाले रमाइलो लागेको उनको भनाइ छ। बिरामी भएका बेला भने पिर लाग्ने उनी बताउँछन्। ७० वर्षका फुर्बु ग्याल्जेन र ६५ वर्षकी सोनाम ल्हामो दम्पती माने घुम्न यहाँ आएर बसेको १० वर्ष भयो। उनीहरूका चार छोरा, दुई छोरी छन्। सबै छोराछोरीको बिहे भयो। घर सम्पत्ति सबै छोराबुहारीलाई छोडेर हामी माने घुम्न यहाँ आएका हौँ, ल्हामो भन्छिन्, यहाँ माने घुम्छौं। गुम्बा घुम्छौं। माला जप्छौं। पाठ गर्छौँ। यसरी नै दिन बितिरहेको छ। उनीहरू यहाँ दिनभर नजिकै वनमा गएर दाउरा सँगाल्छन्। पानी बोक्छन्। छरछिमेकी भेट्छन्। सुखदुखका गफ गर्छन्। साँझ परेपछि नजिकै रहेको नुब्री हिनाङ पुङ्चे गुम्बा घुम्न जान्छन् । समसाँझै खानपिन गर्छन्। सुत्छन्। यसरी नै दिनचर्या बित्ने गरेको छ। घरको काम गर्न नसक्ने भएपछि यहाँ आएर बस्ने गरेका छौँ, फुर्बु ग्याल्जेन लामा भन्छन्, यहाँ पकाउने, खाने र माने घुम्ने काम मात्र गर्छौँ। दैनिक उपभोग्य वस्तुको प्रवन्ध छोराबुहारीले गरिदिने उनीहरूको भनाइ छ। जेठो छोराको बिहे गर्दिएपछि बुबाआमा बाँकी सन्तान लिएर अर्को घर बनाएर बस्छन्। फेरि अर्को छोराको बिहे हुन्छ। त्यो घर पनि ती छोराबुहारीलाई दिएर बाँकी सन्तानसहित बुबाआमा अर्को घरमा सर्छन्। एवंरीतले सबै सन्तानको बिहे गर्दिएपछि बुबाआमा गुम्बा वरिपरि टहरो बनाएर माला जपेर, माने र गुम्बा घुमेर दिन कटाउने उनीहरूको भनाइ छ। बुढेसकालमा घरव्यवहारको तनाबबाट मुक्त हुन घर छाडेर पर गएर बस्ने चलन रहेको ७० वर्षका छिरिङ नुर्बु बताउँछन्। घरमा बसेपछि जहान परिबारको धेरै कुरा सुन्नुपर्छ। कहिले राम्रो हुन्छ, कहिले नराम्रो पनि हुन्छ। खेतबारीको काम गर्नुपर्छ, उनी भन्छन्, अहिले काम गर्न सक्दैन। त्यही भएर मनमा शान्ति मिलोस् भनेर यहाँ आएर बसेको हो। यहाँ आनन्द छ। यहाँ आएपछि गाउँ फर्केर नगएको उनी बताउँछन्। यहाँ खाना पकाउने पानी र दाउराको आफैंले जोहो गर्नुपर्ने, खाद्यान्नलगायत सामग्रीको जोहो छोराबुहारीले गरिदिने गर्छन्। बालबच्चा पढ्न सहरतिर र बुबाआमा माने घुम्न हिनाङमा जाने भएपछि गाउँमा युवायुवती मात्र रहेको स्योका नाम्ग्याल लामा बताउँछन्। बुबा, आमा हिनाङमा छन्। छोराछोरी पढ्न सहर गएका छन्। गाउँघरमा त हामी लोग्नेस्वास्नी मात्र छौँ, उनी भन्छन्, यहाँ त यस्तै चलन छ। बुढाबुढी गुम्बा, माने घुम्न घर छाडेर जाने चलन पुरानै हो। गाउँमा केटाकेटी पनि नहुने, बुढाबूढी पनि नहुने गरेको भने १० वर्षजति भएको उनको भनाइ छ। स्योमा मात्र होइन, यस भेगका सबै गाउँमा यस्तै चलन रहेको स्थानीयवासी बताउँछन्। हिनाङ चुमनुब्री गाउँपालिका२ को ३३०० मिटर उचाइमा रहेको गाउँ हो। यहाँ करिब ३० जना ज्येष्ठ नागरिक बसोबास गर्छन्। वडा नं १ सामागाउँका ज्येष्ठ नागरिकले घरपरिवार छाडेर कक्यू छ्योलिङ गुम्बा आसपास बस्ती बसालेका छन्। वडा नं २ को ल्हो गाउँकाले होङसाङ पु गुम्बा आसपास आश्रम बनाएर, ल्ही, स्यो, भर्जमकाले हिनाङ गुम्बाको आश्रममा बसेका वडा नं २ का वडाध्यक्ष मिङ्ग्यूर दोर्जे लामा बताउँछन्। वडा नं ४ का विभिन्न गाउँका ज्येष्ठ नागरिक प्रोक गाउँभन्दा माथिको उङ आसपास टहरो बनाएर बसेका वडा नं ४ का वडाध्यक्ष पेमा ग्याल्बो लामा बताउँछन्।"
मेघ गर्जन र चट्याङसहित वर्षा,"काठमाडौं : नेपालको पूर्वी भूभागमा मनसुनी वायुको सामान्य प्रभाव र मध्य तथा पश्चिमी भूभागमा स्थानीय वायुको प्रभावका साथै भारतको उत्तर प्रदेश र बिहारमा रहेको पूर्वपश्चिमी न्यून चापीय रेखाको प्रभाव रहेको छ। उक्त मौसमी प्रणालीको प्रभावका कारण अहिले प्रदेश १, मधेस प्रदेश र बागमती प्रदेशमा सामान्यदेखि पूर्ण बदली रही गण्डकी प्रदेश र अन्य प्रदेशका पहाडी भूभागमा आंशिकदेखि सामान्य बदली र बाँकी भूभागमा आंशिक बदली रहको छ। प्रदेश १ र मधेसका थोरै स्थान तथा बागमती र गण्डकी प्रदेशका एक दुई स्थानमा मेघ गर्जन र चट्याङसहित वर्षा भइरहेको छ। राजधानी काठमाडौँ उपत्यकामा बिहानैदेखि हल्का वर्षा भइरहेको छ। उपत्यकामा पूर्ण रुपमा बदली छ। दिउँसो प्रदेश १, मधेश प्रदेस, बागमती प्रदेश र गण्डकी प्रदेशका केही स्थानमा तथा अन्य प्रदेशका पहाडी भूभागका थोरै स्थानमा हल्कादेखि मध्यम वर्षाको सम्भावना छ। काठमाडौँको अधिकतम तापक्रम २८ र न्यूनतम तापक्रम २० डिग्री सेल्सियस रहेको छ। रासस"
मुहार बदलिएको काँक्रेविहार,"सुर्खेत : काँक्रेविहार कर्णालीको पहिचान हो। अझ भनौं कर्णालीमा प्रवेश गर्दा पर्यटकको पहिलो रोजाइमा पर्छ, काँक्रेविहार। कर्णालीमा आउने जो कोही एकपटक काँक्रेविहार अवलोकन गर्छन्। यसकारण पनि कर्णाली मुख्य पर्यटकीय स्थल बनेको हो। कर्णाली प्रदेशको राजधानी वीरेन्द्रनगरमा रहेकाले पनि यसको महत्त्व र चर्चा धेरै भएको छ। सहरीकरणले विस्तारै भरिने क्रममा रहेको वीरेन्द्रनगर उपत्यकाको बीच भागमा अवस्थित छ, काँक्रेविहार। मुख्य बजारभन्दा केही मिनेटको दूरीमा उपत्यकाको बीच भागमा दक्षिणतर्फ डाँडो छ। त्यही डाँडामा घना जंगल छ। सोही जंगलको बीचमा अवस्थित छ, ऐतिहासिक महत्व बोकेको काँक्रेविहार। जहाँ २१ मिटर अग्लो शिखर शैलीमा मन्दिर निर्माण गरिएको छ। वर्षांैसम्म अलपत्र रहेको काँक्रेविहारको भग्नावशेषलाई उत्खनन गरेर पुरातत्व विभागले हाल जीर्णोद्धार गरेको छ। जीर्णोद्धारपछि काँक्रेविहारको मुहार बदलिएको छ। यहाँ घुम्न आउने पर्यटकको संख्या पनि बढ्न थालेको छ। काँक्रेविहार विशेषतः हिन्दू र बौद्ध धर्मावलम्बीहरूका लागि महत्त्वपूर्ण मानिन्छ। वीरेन्द्रनगर नगरपालिका९ मा अवस्थित काँक्रेविहार पुरातात्विक र ऐतिहासिकताले भरिपूर्ण छ। यसअघि यहाँका ऐतिहासिक महत्त्वका शिलालेख, मूर्ति र सामग्रीहरू अलपत्र थिए। संरक्षणको अभावमा तोडफोडसमेत भएको थियो। जसले गर्दा सुर्खेत आउने राज्यका उच्चपदस्थ अधिकारीहरूसँग यहाँका नागरिकले यसको उत्खनन र जीर्णोद्धारका लागि हारगुहार गरे। स्थानीयको निरन्तर आवाज र दबाबका कारण हाल मन्दिर निर्माण सम्पन्न भइसकेको छ। मन्दिरले काँक्रेविहारको आकर्षण पनि बढाएको छ। हाल काँक्रेविहार मन्दिर वरिपरि घेरबार गरिएको छ। जम्मा १७५ हेक्टर क्षेत्रफल रहेको काँक्रेविहार नेपालको एकमात्र संरक्षित वन पनि हो। प्रमुख पर्यटकीय स्थल भएकाले पनि हाल प्रदेश र स्थानीय सरकारले पनि काँक्रेविहारको विकासमा लगानी र संरक्षण गर्न आवश्यक योजनासमेत बनाउन थालेका छन्। काँक्रेविहारको इतिहा काँक्रेविहारका बारेमा अनेकौं अड्कलबाजी हुने गरेको छ। यसबारेमा केही किम्बदन्ती पनि पाइन्छ। तर, यसको वास्तविक सम्बन्ध जुम्लाको तत्कालीन सिञ्जा राज्यसँग जोडिएको पाइन्छ। सिञ्जाका तत्कालीन राजा अशोक चल्लले आफ्नो शासनकाल (विस १३१२१३३५) रहेको र उनले विस१३२५ मा काँक्रेविहार बनाएको अभिलेखमा पाइन्छ। सूर्यमणि अधिकारीको खस साम्राज्यको इतिहास तथा विश्व केसीको कीर्ति खम्बको स्रोतको आधारमा हाल काँक्रेविहार मन्दिरको छेउमा अभिलेख बोर्ड राखिएको छ। राजा अशोक चल्ल महाज्ञानी भएको र बौद्ध धर्म मान्ने हुँदा उनले थर चल्लबाट मल्ल बनाएको अभिलेखमा उल्लेख छ। अभिलेख बोर्डमा उल्लेख गरिएअनुसार विसं १८९० मा ठूलो भूकम्प गएका कारण यो विहार भत्किएको थियो। भूकम्पले विहार भत्किएपछि वर्षौंसम्म उक्त ठाउँ खण्डहरजस्तै बनेको थियो। त्यतिमात्र नभई वीरेन्द्रनगर उपत्यकाको बीचमा काँक्राको चिरा जस्तो जंगल भएकाले पनि यसको नाम काँक्रेविहार भएको जनश्रुति छ। यसको उत्खननदेखि संरक्षणको सबै काम पुरातत्व विभागले नै गर्छ। अद्भूत कला र इतिहासको नमुनाका रूपमा काँक्रेविहारलाई लिने गरिन्छ। जीर्णोद्धारमा ७ करोड खर्च काँक्रेविहारको संरक्षण तथा उत्खनन गर्ने अधिकार पुरातत्व विभागलाई मात्र छ। विभागका अनुसार काँक्रेविहारको जीर्णोद्धारमा हालसम्म ७ करोड १९ लाख ९७ हजार ४ सय ३३ रुपैयाँ खर्च भएको छ। जीर्णोद्धारको काम २०७५ असोज ११ गतेदेखि सुरु भई २०७७ पुस ३१ मा सम्पन्न भएको हो। काँक्रेविहारको जीर्णोद्धारको पहिलो चरणको काम सकिएको भन्दै विभागले अब काँक्रेविहार विकासपरिषद् स्थापना गरेर त्यसैबाट काम थालिने जनाएको छ। यदि कुनै स्थानीय तहले काम गर्न चाहेमा पुरातत्व विभागको स्वीकृति लिएर निश्चित मापदण्डभित्र रही काम गर्न सकिनेछ। कसैले पनि काँक्रेविहारमा आफूखुसी काम गर्न नपाउने भन्दै विभागको स्वीकृति लिएर तोकिएको मापदण्डभित्र रहेमा संरक्षण एवं सम्बद्र्धन गर्न पाउने विभागको भनाइ छ। काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ मिनी चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहार क्षेत्रमा रहेको जंगललाई पूरै घेरबार गर्नेछौं। चिडियाखाना स्थापना भएपछि रैथाने वनजन्तुको संरक्षण हुनेछ। मोहनमाया ढकाल मेयर, वीरेन्द्रनगर नगरपालिका, सुर्खेत काँक्रेविहार नेपालको दोस्रो लुम्बिनी नै हो। अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन। लक्ष्मण कँडेल अध्यक्ष, सुर्खेत उद्योग वाणिज्य संघ काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाउने छौं। यसको दीर्घकालीन विकास र गुरुयोजना कार्यान्वयनका लागि हामी प्रतिबद्ध छौं। काँक्रेविहारको संरक्षण गर्नु हाम्र्रो दायित्व हो। रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि हामी निरन्तर लाग्ने छौं। ऋषि गिरी वडाध्यक्ष, वीरेन्द्रनगर नगरपालिका९ पर्यटकको आकर्षण बढ्दो काँक्रेविहार जीर्णोद्धार पछि अवलोकन गर्न पर्यटकको संख्या बढेको छ। दैनिक ६ सयसम्म पर्यटक आउने गरेका छन्। हाल वडा कार्यालयले यहाँ टिकट काट्न कर्मचारी नै खटाएको छ। पर्यटकको चाप बढेपछि वडा कार्यालयलाई आम्दानी पनि वृद्धि भएको हो। काँक्रेविहारमा टिकट काट्दै आएका कर्मचारी विष्णु कार्कीले भने, अचेल पर्यटक धेरै आउन थालेका छन्, दैनिक २ सय जनासम्म अवलोकन गर्न आउँछन्। बिदाको दिनमा त पर्यटकको चाप थेग्नै गाह्रो हुन्छ। देशका विभिन्न जिल्लाबाट यहाँ घुम्न आउने गरेका छन्। उनकाअनुसार हाल यहाँ अवलोकनका लागि आउने स्वदेशी पर्यटकका लागि १० रुपैयाँ र विदेशीका लागि २० रुपैयाँको टिकट लाग्ने गरेको छ। मुख्यगरी विद्यार्थीहरू अध्ययनका लागि यहाँ आउने गरेका छन्। कैलालीबाट घुम्न आएका तपराज जैसीले भने, यो त इतिहासको संग्रह नै रहेछ। यसले हाम्रो इतिहास जोगाएको पाएँ। यहाँ घुम्न आउँदा केही नयाँ जानकारी पनि पाएँ। इतिहास र पुरातत्वको खोजी गर्नेहरूका लागि यो निकै महत्त्वपूर्ण रहेछ। यस्तै, बुटवलबाट घुम्न आएका धुव्र पन्थीले पनि मन्दिर निर्माणको शैली नयाँ भएको बताए। उनले भने, जंगलको बीचमा मन्दिर देख्दा अनौठो लाग्यो। यहाँको संरचना र शान्त वातावरण देख्दा त दोस्रो लुम्बिनी जस्तै पो लाग्यो। काँक्रेविहार क्षेत्रमा वनभोज खान पनि पर्यटक पुग्छन्। त्यसैगरी पर्यटकलाई आकर्षित गर्न जंगल सफारीको सुविधा पनि उपलब्ध छ। हाल घोडामा सवार गरेर जंगल सफारीको सुविधा पनि उपलब्ध छ। यसले पनि पर्यटकलाई मनोरन्जन प्रदान गरिरहेको छ। सहर नजिकै शान्त जंगल भएकाले पनि काँक्रेविहारमा घुम्दा आनन्द आउने गरेको वीरेन्द्रनगरका सुमित्रा गिरीले बताइन्। आफू फुर्सदको समयमा परिवारसँगै यहाँ घुम्न आउने गरेको उनको भनाइ छ। मिनी चिडियाखानाको योजना काँक्रेविहार क्षेत्रमा चिडियाखाना निर्माणको योजना पनि अगाडि सारिएको छ। वीरेन्द्रनगर नगरपालिकाले काँक्रेविहारमा पर्यटकलाई थप आकर्षित गर्न खुला चिडियाखाना स्थापनाको योजना बनाएको हो। यसका लागि आवश्यक पूर्वाधार निर्माण गर्न डीपीआरको काम सम्पन्न भइसकेको वीरेन्द्रनगरका मेयर मोहनमाया ढकालले बताइन्। सानो आकारको मिनी चिडियाखाना बनाउने योजना छ, ढकालले भनिन्, काँक्रेविहार आफैंमा खुला चिडियाखाना हो। यहाँको जंगलमा विभिन्न वन्यजन्तु देख्न पाइन्छ। पर्यटकलाई थप आकर्षित गर्न हामीले यहाँ चिडियाखाना बनाउने योजना बनाएका छौं। यसका लागि हामी आवश्यक प्रक्रिया पूरा गरेर काम थाल्नेछौं। काँक्रेविहारमा रहेको जंगललाई पूरै घेरबार गरिने र मिनी चिडियाखानाको रूपमा विकास गरिने नगरपालिकाले जनाएको छ। चिडियाखाना स्थापना भएपछि रैथाने वनजन्तुको संरक्षण हुने नगरपालिकाको अपेक्षा छ। रैथाने वन्यजन्तु विस्थापित नहुन् भन्ने उद्देश्यले उनीहरूका लागि पिउने पानीको पोखरी र आहाराका लागि बोटविरुवा र बास बस्नका लागि बासस्थान निर्माण गरिनेछ। चिडियाखानाका लागि करिब ३ हेक्टर क्षेत्रलाई घेरबार गर्ने काम भइरहेको हो। काँक्रेविहार क्षेत्र जरायोको प्रमुख वासस्थान मानिन्छ। हाल काँक्रेविहारमा जरायोसहित मृग, खरायो, स्याल, दुम्सीलगायतका जनावर र पन्छीहरू पाइन्छन्। चिडियाखाना निर्माण भएमा वन्यजन्तुको संरक्षण हुने, पर्यटकको आकर्षण बढ्ने, आर्थिक क्रियाकलाप बढ्ने र काँक्रेविहारको आकर्षण पनि थप बढ्ने अपेक्षा गरिएको छ। यो वन क्षेत्र नेपालको एक मात्र संरक्षित वन क्षेत्र हो। काँक्रेविहारलाई लुम्बिनीसँग जोड्ने कसरत बौद्ध धर्मसँग सम्बन्धित भएकाले पनि काँक्रेविहारलाई नेपालको दोस्रो लुम्बिनी भन्ने गरिन्छ। यसकारण पनि काँक्रेविहारलाई लुम्बिनीसँग जोड्नुपर्ने बहस हुन थालेको छ। विशेषगरी निजी क्षेत्रले यसका लागि बारम्बार आवाज उठाउँदै आएको छ। सुर्खेत उद्योग वाणिज्य संघले काँक्रेविहारलाई लुम्बिनीसँग जोड्न र लुम्बिनी आउने पर्यटकलाई काँक्रेविहारसम्म ल्याउनका लागि आवश्यक पहल थालिने जनाएको छ। काँक्रेविहार नेपालको दोस्रो लुम्बिनी नै हो संघका अध्यक्ष लक्ष्मण कँडेल भन्छन्, अब काँक्रेविहारलाई लुम्बिनीसँग जोड्नुपर्छ। लुम्बिनी आउने पर्यटकलाई काँक्रेविहारसम्म ल्याउने वातावरण निर्माण गरौं। यसका लागि हामीले पहल थालेका छौं। लुम्बिनी आएका पर्यटकलाई मात्र यहाँसम्म ल्याउन सके कर्णालीको समृद्धि धेरै टाढा छैन। काँक्रेविहार मुख्य पर्यटकीयस्थल भए पनि थप पूर्वाधार विकास र प्रबद्र्धन आवश्यक रहेको उनको भनाइ छ। काँक्रेविहार नजिकै अर्को महत्त्वपूर्ण पर्यटकीयस्थल बुलबुले ताल रहेको छ, उनले भने, बुलबुलेको पानीलाई नहरमार्फत काँक्रेविहारसम्म लगेर डुंगा सञ्चालन गर्न सकिन्छ। यस्तो गर्न सके काँक्रेविहार र बुलबुले पनि जोडिएर पर्यटकहरू थप आकर्षित हुनेछन्। रारा जाने पर्यटक काँक्रेविहार घुम्नेछन् काँक्रेविहार वीरेन्द्रनगर९ मा पर्छ। वडा कार्यालयले काँक्रेविहारको प्रचारप्रसार, मन्दिर वरिपरिको क्षेत्रलाई थप फराकिलो बनाउने, बगैंचा निर्माण गर्ने, दुबो रोप्ने र सरसफाइमा ध्यान दिने भएको छ। काँक्रेविहार आउने पर्यटकलाई सन्तुष्ट बनाउने योजनाअनुसार काम अगाडि बढाइने वडा९ का वडाध्यक्ष ऋषि गिरीले बताए। उनले भने, यसको दीर्घकालीन विकास र गुरुयोजना कार्यान्वयन गर्न हामी प्रतिबद्ध छौं। पर्यटकलाई लोभ्याउने गरी काँक्रेविहारको संरक्षण गर्नु हाम्र्रो दायित्व हो। उनले रारा घुम्न जाने पर्यटकलाई एकपटक काँक्रेविहार पनि घुम्ने वातावरण निर्माणका लागि आफूहरू लागि पर्ने बताए। यसका लागि काँक्रेविहारसम्म पुग्ने सडकको विस्तारमा पनि ध्यान दिइने उनको भनाइ छ। पर्यटकहरू आकर्षित भए स्थानीयले रोजगारी पाउने र वडाले पनि लाभ लिन सक्ने उनले बताए। फराकिलो बनाइँदै सडक काँक्रेविहारसम्म जोड्ने सडकलाई फराकिलो बनाउने काम चलिरहेको छ। वीरेन्द्रनगरको मंगलगढी चोकदेखि काँक्रेविहारसम्म जोड्ने सडकलाई फराकिलो बनाउन लागिएको हो। यो सडक विस्तार भएमा काँक्रेविहार पुग्ने पर्यकटलाई थप सहज हुनेछ। हाल त्यहाँसम्म पुग्ने सडक कमजोर छ। यसले पर्यटकलाई सास्ती हुने गरेको थियो। तर, अब यो सडक फराकिलो हुने भएपछि काँक्रेविहार अवलोकनका लागि आउने पर्यटकहरू पनि बढ्ने स्थानीयको अपेक्षा छ। सडक स्तरोन्नतिका लागि कर्णाली प्रदेश सरकारले बजेट विनियोजन गरेको हो। यो सडक विस्तारका लागि १२ करोड ७६ लाख १५ हजारमा अमर सिस्ने नेपाल मेघा जेभीले ठेक्का लिएको छ। भौतिक पूर्वाधार विकास निर्देशनालयले गत मंसिर १४ गते निर्माण कम्पनीसँग सम्झौता गरेको छ। सम्झौतासँगै कम्पनीले स्तरोन्नतिको काम सुरु गरेको हो। भौतिक पूर्वाधार विकास निर्देशनालयका अनुसार २०८० को असार १५ गतेसम्म सडकको काम सक्ने लक्ष्य छ। अब मंगलगढीकाँक्रेविहार जोड्ने सडकलाई २५ मिटर चौडा बनाइने भएको छ। यस्तै १५ मिटर क्षेत्रभित्र सवारीसाधन गुडाउने मिल्ने बनाइनेछ। पर्यटकीय क्षेत्र पुग्ने सडक भएका कारण पनि यो सडकलाई आकर्षक र दीर्घकालीन बनाउने गरी अक्सफोर्ड प्रविधिमा विस्तार गरिन लागिएको हो। जिल्लाकै महत्त्वपूर्ण पर्यटकीय क्षेत्र जोड्ने सडकको स्तरोन्नति हुने भएपछि स्थानीय बासिन्दा पनि हर्षित बनेका छन्। राष्ट्रपतिको भ्रमणले उत्साह राष्ट्रपति विद्यादेवी भण्डारीले केही दिनअघि मात्र पर्यटकीय स्थल काँक्रेविहार क्षेत्रको भ्रमण गरिन्। राष्ट्रपतिको भ्रमणले काँक्रेविहारको थप विकास र संरक्षण हुने उत्साह पैदा भएको छ। काँक्रेविहारको अवलोकन गर्दै राष्ट्रपतिले यसको संरक्षणमा पनि चासो दिएकी थिइन्। यसकोे विकास र संरक्षणमा राज्यको ध्यान पुग्ने स्थानीयको अपेक्षा छ। राष्ट्रपतिबाट कर्णालीकै मुख्य पर्यटकीय गन्तव्यको रूपमा रहेको यस क्षेत्रको अवलोकन भएसँगै यसको संरक्षणमा थप टेवा पुग्ने स्थानीयको भनाइ छ। साथै, काँक्रेविहारको संरक्षण र विकास भए कर्णालीमा पर्यटकलाई आकर्षित गर्न सकिने उनीहरूको विश्वास छ।"
पहिरोले मध्यपहाडी लोकमार्ग अवरुद्ध,बागलुङ : दुई दिनदेखिको वर्षासँगै खसेको पहिराका कारण मध्यपहाडी लोकमार्गको बागलुङ खण्डअन्तर्गत घोडाबाँधेहटिया सडक गए रातिदेखि अवरूद्ध भएको छ । सडक अवरुद्ध हुँदा लोकमार्ग भएर चल्ने लामो तथा छोटो दुरीका सवारीसाधन बाटोमै थन्किएका छन् । यात्रुले सास्ती व्यहोरिरहेका छन् । ठाउँठाउँमा खसेका पहिराले लोकमार्ग क्षतविक्षत बनेको छ । गलकोट नगरपालिकाका प्रवक्ता हेमन्त भण्डारीका अनुसार अहिले डोजरले पहिरा पन्छाएर अवरुद्ध सडक खुलाउने काम भइरहेको छ । रासस
पहिरोले नारायणगढमुग्लिन सडक अवरुद्ध,मुग्लिन : वर्षासँगै खसेको पहिराका कारण नारायणगढ मुग्लिन सडक अवरुद्ध भएको छ । चितवनको इच्छाकामना६ तोपेखोलास्थित नाम्सी पुलमा पहिरो खसेका कारण गए रातिदेखि सडक अवरुद्ध भएको जिल्ला प्रहरी कार्यालयका प्रवक्ता नरहरि अधिकारीले जानकारी दिए। बिहीबार बिहानैदेखि पहिरो हटाएर राजमार्ग सुचारु गराउने प्रयास भइरहेको अधिकारीले बताए। पहिराकै कारण मुग्लिननौबिसे सडक पनि अवरुद्ध भएको छ । इच्छाकामना४ स्थित नाग्दिखोलामा गए राति पहिरो खसेका कारण सडक दुईतर्फी अवरुद्ध भएको प्रवक्ता अधिकारीले जानकारी दिए।
पहिरोले सडक अवरुद्ध,चितवन : वर्षातका कारण पृथ्वी राजमार्ग र नारायणघाट मुग्लिन सडक अवरुद्ध भएको छ। पृथ्वी राजमार्ग अन्तरगत मुग्लिनबाट दुई किलोमिटर काठमाडौंतर्फको घोप्टे भीरमा राति ११ बजे पहिरो खसेको हो। त्यस्तै इच्छाकामना ६ तोपेखोला स्थित नान्सी पुलमा पहिरो झरेका कारण रातिदेखि सडक अवरुद्द भएको छ। अहिले पहिरो पन्छाउने काम भैरहेको छ।
कट्टुभित्र लुकाएर ल्याएको सुनसहित एकजना पक्राउ,काठमाडौं : त्रिभुवन अन्तरार्ष्ट्रिय विमानस्थलबाट ५१६५ ग्राम सुनसहित एकजनालाई प्रहरीले पक्राउ गरेको छ। कतार एयरवेजको विमानबाट बिहीबार बिहान ९:४५ बजे काठमाडौं आएका धुनषाका जितेन्द्र कुमार यादवलाई सुनसहित पक्राउ गरेको हो। त्रिभुवन अन्तर्राष्ट्रिय विमानस्थलस्थित भन्सार कार्यालयका प्रमुख महेश भट्टराईले चेकजाँच गर्ने क्रममा ती युवाले लगाइराखेको भित्री वस्त्र (कटटु) मा फल्स पकेट बनाई विष्कुट आकारको सुन ४६६५ ग्राम र सिक्री आकारको सुन ५० ग्राम गरी कुल ५१६५ ग्राम सुन फेला पारेको जानकारी दिए। बरामद सुनसहित युवामाथि आवश्यक अनुसन्धान भइरहेको प्रहरीले जनाएको छ।
नीतिकथा : फूलको आँखामा फूलै संसार,"एउटा गाउँमा महामारी फैलियो। त्यहाँका मान्छेहरू व्यापारव्यवसाय गर्न अर्को गाउँ जान थाले। त्यस गाउँका एक व्यापारी पनि नजिकैको गाउँ गए। त्यहाँका मुखियासँग गाउँमा बस्ने अनुमति मागे। अनि मुखियासँग भने, महाराज म यो गाउँमा व्यवसाय गर्न चाहन्छु। यो गाउँका मान्छे कस्ता छन् ? मुखियाले भने तिमी जुन गाउँबाट आएका थियौ, त्यहाँका मान्छे कस्ता थिए ? नसोध्नुहोस् हजुर। त्यहाँका मान्छेहरू खत्तम थिए। साह्ै झगडा गर्थे। प्रत्येक बोलीमा झगडा गर्न आउँथे। अनि, मुखियाले भने यहाँका मान्छे त तीभन्दा पनि खत्तम छन्। त्यहाँ त मान्छेहरू झगडा गर्थे। यहाँ त सीधै कुटपिटमा उत्रिन्छन्। ती व्यापारी त्यहाँबाट हिँडे। अर्को दिन फेरि त्यही गाउँकै अर्का व्यापारी मुखियाको घर पुगे। उनले पनि मुखियासँग त्यही प्रश्न गरे। मुखियाको पनि सोधे तिमीले छोडेको गाउँका मान्छे कस्ता थिए ? उनको जवाफ थियो, त्यहाँका मान्छे त निकै असल थिए। एकले अर्कोलाई जस्तोसुकै सहयोग गर्न पनि तयार हुन्थे। निकै भलादमी मान्छे थिए। त्यो कुरा सुनेर मुखियाले उनलाई त्यही गाउँमा बस्न आग्रह गर्दै भने, यो गाउँका मान्छे तिम्रो गाउँका मान्छेभन्दा पनि असल छन्। त्यो देखेर मुखियाका एक चेलाले सोधे, हजुरले दुई जना मान्छेसँग किन फरकफरक कुरा गर्नुभयो ? मुखियाको जवाफ थियो सुन बाबु, असलखराब भन्ने केही हुँदैन। जो मान्छे जस्तो छ, उसले आफ्नो समाज त्यस्तै बनाउँछ। खराब मान्छेलाई सबै खराबै लाग्छन्। असल मान्छेलाई सबै असलै लाग्छन्। तिमीसँग प्रेमभाव छ भने अरूबाट पनि प्रेम पाउँछौ। असललाई असल त खराबलाई खराबै मान्छे फेला पर्छन्। नैतिक शिक्षा : यो संसार यस्तो छ कि आफू जस्तो छ, समाज पनि उस्तै देखिन्छ। त्यसैले त फूलको आँखामा फूलै संसार, काँडाको आँखामा काँडै संसार हुन्छ भनिन्छ।"
तस्करीका दुई करोडको सामानसहित तीन वटा ट्रक पक्राउ,"वीरगन्ज : वीरगन्जमा प्रहरीले भारतबाट तस्करी गरी ल्याइएका सामान बोकेर जाँदै गरेका तीनवटा ट्रक नियन्त्रणमा लिएको छ। ती तीन वटै ट्रक र सामानसहित गरी दुई करोडभन्दा बढी मुल्याकंन गरी आवश्यक कारवाहीका लागि राजश्व अनुसन्धान कार्यालय पथलैया बारामा बुझाइएको पर्साका प्रहरी प्रवक्ता प्रहरी नायव उपरीक्षक ओम प्रकाश खनालले जानकारी दिए। खनालका अनुसार वीरगन्ज १० घण्टघार स्थित सडकमा प्रहरीले बा ५ ख ६५५८ र लु २ ख ५३४९ नम्बरको मालवाहक ट्रक रोकेर चेकजाँच गर्दा दुवै ट्रकबाट बिलबिजकभन्दा बढी मुल्यका हार्डवेयर, औषधी लगायतका सामान बरामद भएको हो। यस्तै वीरगन्ज ८ माइस्थान चोक स्थित सडकमा ना ४ ख ४३०१ नम्बरको ट्रक रोकेर चेकजाच गर्दा उक्त ट्रकबाट पनि बिलविजकभन्दा बढी मुल्यको औषधी, लत्ताकपडा लगायतका खुद्रा मालसामान बरामद भएको प्रहरी नाययव उपरीक्षक खनालले बताए। तीनन वटै ट्रक र ट्रकबाट बरामद सामान गरी दुई करोड रुपैयाँको मुल्यांकन गरी आवश्यक कार्वाहीका लागि राजश्व अनुसन्धान कार्यालय पथलैया बारामा बुझाइएको खनालले जानकारी दिए।"
बञ्चरेडाँडामा अझै अवरोध,"नुवाकोट : बञ्चरेडाँडामा काठमाडौं उपत्यकाको फोहोर फाल्न बुधबार पनि स्थानीयवासीले अवरोध गरेका छन्। उनीहरूले मुआब्जा, रोजगारी, स्वास्थ्य सुरक्षाको विषय अघि सारेका छन्। यो विषयलाई बेवास्ता गरिएको स्थानीयवासी चन्द्रबहादुर बलामीले बताए। समस्या समाधान गर्नु सरकारको पहिलो दायित्व भएका कारण फोहोर फाल्न रोकेको उनको भनाइ छ। प्रहरीका अनुसार प्रदर्शनकारीले १५ वटा गाडी तोडफोड गरेका छन्। झडप हुँदा केही प्रहरीसहित १२ जना जना घाइते भएको ककनी गाउँपालिका२ का वडाध्यक्ष तिलकबहादुर लामाले बताए। आक्रामक भीडले फोहोर बोकेका गाडी तोडफोड गरेपछि प्रहरीले अश्रुग्यास प्रहार गरेको थियो। जिल्ला प्रहरी परिसर काठमाडौंका प्रवक्ता दिनेशराज मैनालीले गाडी र कर्मचारीको सुरक्षा गर्न २ सयभन्दा बढी प्रहरी दिनभर खटाइएको बताए। ककनी गाउँपालिका अध्यक्ष सुमन तामाङले स्थानीयवासीले अनेक माग राखेर आन्दोलन गरेको बताए। उनीहरूलाई नै राखेर सहमति गर्नुपर्ने अध्यक्ष तामाङको भनाइ छ। गाउँपालिकाका तर्फबाट सहमतिपत्रमा हस्ताक्षर गरे पनि आफूले स्थानीयवासीलाई मनाउन नसकेको उनले स्विकार गरे। पहिलाजस्तै यो सम्झौता पनि कार्यान्वयन हुन्न भन्दै अवरोध गरिरहेका छन्। हामीले के गर्ने ?, उनले भने। धादिङको धुनीबेंसी नगरपालिकाका उपमेयर सुरज उप्रेतीले फोहोर फाल्नुअघि सवै पक्ष स्थानीय स्तरमा गएर कार्यक्रम गर्ने भन्ने सम्झौता भएको बताए। कार्यक्रमअघि नै फोहोर पठाउन सुरु गरिएपछि स्थानीयवासीले अवरोध गरेका उप्रेतीको भनाइ छ। उनका अनुसार सरोकारवाला सबै पक्ष प्रत्यक्ष रूपमा उपस्थित भई स्थानीयवासीसँग सहकार्य गर्न आवश्यक देखिएको छ। सहरी विकास मन्त्रालयमा सोमबार काठमाडौं महानगरपालिकासहित सरोकारवालाबीच फोहोर फाल्ने विषयमा सोमबार सहमति जुटे पनि मुआव्जा, रोजगारी दिइनुपर्ने, स्वास्थ्य सुरक्षा हुनुपर्नेलगायत माग राखी स्थानीयवासीले अवरोध गर्न छाडेका छैनन्। ओखरपौवाको सिसडोल र बन्चारेडाँडामा उनीहरूले प्रदर्शन गरिरहेका हुन्। उनीहरूले काठमाडौंबाट फोहोर बोकेर आएका गाडी खाली गर्न दिएका छैनन्। फोहोर व्यवस्थापनमा सरकारले राजनीति गरेको जनाउँदै आक्रोश पोखेका छन्। काठमाडौंका मेयर बालेन्द्र साह र उपमेयर सुनीता डंगोलसहितको टोली सिसडोल र बञ्चरेडाँडामा पुगेकै बेला स्थानीयवासीले फोहोर फाल्न नदिने घोषणा गरेका थिए। उनीहरूले तीनपिप्लेबाट बञ्चरेडाँडासम्म सडकमा परेको जग्गाको पनि मुअब्जा पाउनुपर्ने माग गरेका छन्। मंगलबारदेखि नै स्थानीयवासी र प्रहरीबीच तनाव हुँदै आएको छ। काठमाडाौं महानगरपालिकाकी वातावरण विभाग प्रमुख सरिता राईका अनुसार १२ दिनदेखि उपत्यकाको फोहोर उठ्न सकेको छैन। काठमाडौंको फोहोर २०६४ सालदेखि ओखरपौवास्थित सिसडोलमा विसर्जन गरिँदै आएको छ। सिसडोल भरिएका कारण बन्चरेडाँडामा लैजान लागिएको हो।"
पहिरोले अवरुद्ध नारायणघाटमुग्लिन सडक खुल्यो,"चितवन : पहिरोका कारण अवरुद्ध भएको पृथ्वी राजमार्ग र नारायणघाट मुग्लिन सडक खुलेको छ। पहिरो पन्छाएर १२:०५ बजेतिरबाट दुईतर्फी सवारी साधन संचालनमा आएको चितवन प्रहरी प्रवक्ता डीएसपी नरहरी अधिकारीले जानकारी दिए। पृथ्वी राजमार्गअन्तरगत मुग्लिनबाट दुई किलोमिटर काठमाडौंतर्फको घोप्टे भीरमा राति ११ बजे पहिरो खसेको खस्दा सो सडक अवरुद्ध भएको थियो। यस्तै, इच्छाकामना ६ तोपेखोलास्थित नान्सी पुलमा पहिरो झरेका कारण रातिदेखि सडक अवरुद्द भएको थियो । सडक अवरुद्ध भएपछि यात्रु अलपत्र परेका थिए।"
सप्तरीमा किशोरीमाथि सामूहिक बलात्कार : तीन बालकलाई सुधार गृहमा पठाइयो,राजविराज : नयाँ वर्ष सुरु भएसँगै सप्तरीको शम्भुनाथमा लागेको मेलामा भएको सामूहिक बलात्कार घटनाका आरोपित तीन नाबालकलाई बिहीबार बालसुधार गृह पठाइएको छ । सप्तरी जिल्ला अदालतका न्यायाधीश राजेन्द्रकुमार श्रेष्ठको इजलाशले उनीहरूलाई बालसुधार गृह वीरगञ्ज पठाएको अदालतले जानकारी दिएको छ । सोही घटनाका आरोपित शम्भुनाथ नगरपालिका४ सखुवाका २० वर्षीय सुरेश भनिने सुरैतलाल राम भने पुर्पक्षका लागि राजविराज कारागारको थुनामा पुगेका छन् । घटनाका मुख्य आरोपित २० वर्षीय दिपक सरदार भने फरार छन्। पूर्वपश्चिम राजमार्गको दक्षिण शम्भुनाथ नगरपालिका३ स्थित प्रसिद्ध शम्भुनाथ मन्दिरमा लाग्ने मेला घुम्न गएकी १७ वर्षीया बालिकालाई जेठ २ गते आरोपित पाँचजनाले सामूहिक बलात्कार गरेको पीडितले बताएकी छन् । पीडितका अनुसार आरोपितहरूले शम्भुनाथ मन्दिरदेखि सय मिटर पूर्वदक्षिणतर्फ पानी ट्यांकी छेउमा लगेर सामूहिक बलात्कार गरेका हुन् । घटनाबारे घरपरिवारमा जानकारी गराएपछि पीडितका हजुरबुवाले घटनाकै दिन जिल्ला प्रहरी कार्यालयमा उजुरी दिएका थिए। उजुरीका आधारमा सप्तरी प्रहरीले तत्कालै सुरैतलाल र तीन नाबालकलाई पक्राउ गरेर अनुसन्धान सुरु गर्यो । जिल्ला प्रहरीले जेठ ३ गते पीडितको अस्पतालमा स्वास्थ्य परीक्षण गराई उजुरी दर्ता गरेको थियो । जिल्ला न्यायाधीश श्रेष्ठको आदेशमा आरोपितमध्ये सुरैतलाल पुर्पक्षका लागि थुनामा र अन्य तीन नाबालक बालसुधार गृह पठाउने आदेश भएको अदालतले जानकारी दिएको छ । एक आरोपित फरार रहेको र खोजीकार्य भइरहेको प्रहरीले जनाएको छ ।
