शीर्षक,विवरण
नुवाकोटमा पनि छठ मनाइयो (फोटोफिचर),"नुवाकोट : तराईमा मात्र मनाइँदै आएको छठ पर्व केही वर्षदेखि नुवाकोटमा पनि मनाउन थालिएको छ। छठ पर्व नौ वर्षदेखि नुवाकोटका विभिन्न नदी किनारामा तराई समुदायका व्यक्तिहरूले मनाउँदै आएका छन्। २०६५ सालअघि तराईको विभिन्न क्षेत्रमा मनाइने छठले अहिले राष्ट्रिय स्वरूप ग्रहण गरेको छ। तराई मुलका नागरिकहरूले आइतबार त्रिशूली बजारमा रहेको राममन्दिर नजिकै त्रिशूली नदीको किनारामा लहरै जम्मा भई छैंठी माताको पूजाआजा गर्दै छठ मनाइएको राम मन्दिरस्थित त्रिशूली नदी किनारामा छठ पूजामा सहभागी लालबाबु गुप्ताले बताए। त्रिशूली नदी किनाराको त्रिशूली, देवीघाट, बेत्रावती तथा तादीको ढिकुरेमासमेत छठ पर्व मनाइएको छ। सामूहिक रूपमा तराईवासी मिलेर त्रिशूलीको रामघाटमा छठपूजा गरिएको विदुर नगरपालिका१ ढुंगेबजारमा बसोबास गर्दै आएका अमरेशकुमार कलवारले जानकारी दिए ।"
छठमा झकिझकाउ बागेश्वरी मन्दिर (फोटोफिचर),नेपालगन्ज : तराई मधेसको प्रमुख चाड छठका अवसरमा नेपालगन्जको बागेश्वरी मन्दिर धपक्कै बलेको छ। अस्ताउँदो सूर्यलाई अर्घ दिन आइतबार बागेश्वरी मन्दिरको तलाउमा हजारौंको संख्यामा व्रतालुहरू सहभागी भएका थिए। छठमा बागेश्वरी मन्दिरको पूर्वमा रहेको पार्क क्षेत्रलाई झकिझकाउ बनाइएको थियो। तस्बिरहरू : शंकरप्रसाद खनाल
सोमबार दिउँसो दुईवटा प्रदेशमा वर्षाको सम्भावना,"काठमाडौं : सोमबार दिउँसो देशका दुईवटा प्रदेशमा वर्षाको सम्भावना देखिएको छ। जल तथा मौसम विज्ञान विभागअन्गत रहेको मौसम पूर्वानुमान महाशाखाका अनुसार सोमबार दिउँसो प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। साथै देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। राति भने प्रदेश १, गण्डकी प्रदेश र कर्णाली प्रदेशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
हेटौंडामा छठ पर्वको उल्लास (फोटोफिचर),"हेटौंडा : छठ पर्वको मुख्य दिन आज बागमती प्रदेशको राजधानी हेटौंडामा भक्तजनले धार्मिक आस्था, श्रद्धा एवम् विश्वासका साथ अस्ताउँदो सूर्यलाई अर्घ दिएका छन्। बिहानै स्नान गरी निराहार व्रत बसेका व्रतालुले हेटौंडा१ राप्ती नदीमा कम्मरसम्म आउने पानीमा उभिएर शुद्धता र सामाजिक सद्भावको कामना गर्दै अस्ताउँदो सूर्यलाई अर्घ दिएका हुन्। सूर्य देवको उपासनासँगै व्रतालुले व्रत संकल्प गरेको भाकल अनुसारको केरा, उखु, भान्टा, दूध, माटाको हात्ती, ढकनी, चढाउने परम्परा छ। यसो गर्नाले आफ्नो मनोकामना पूरा हुने धार्मिक विश्वास रहेको छ। भक्तजनलाई राजभरि जाग्राम बस्नका लागि छठ पूजा व्यवस्थापन समितिले व्यवस्थापन मिलाएको छ। भक्तजनलाई पानी तथा शीतबाट जोगाउन ६ सय फिट लामो पण्डाल र पाल टाँगिएको समितिका सचिव नन्दलाल दासले जानकारी दिए। पूर्वपश्चिम राजमार्ग अन्तर्गतको सडकखण्डबाट राप्ती तटतर्फ जाने बाटामा टेन्ट र ध्वजासहितको गेटहरु निर्माण गरिएको छ। ठूलो संख्यामा भक्तजनको उपस्थिति हुने भएकाले सुरक्षा चुनौती नहोस् भन्नका लागि जिल्ला प्रहरी कार्यालय मकवानपुरसँग समन्वय गरी सिभिल र पोशाकमा बाक्लो संख्यामा प्रहरी खटाइएको सचिव दासले बताए। अहिंसाप्रति मानवको रुचि बढाउने र सबै जीवहरूप्रति सहानुभूति राख्न अभिप्रेरित गर्ने छठ पर्व रातभरी जाग्राम बसेका भक्तजनले भोलि बिहान उदाउँदो सूर्यलाई अर्घ दिएपछि विधिवत् रूपमा सम्पन्न हुनेछ। पछिल्लो केही वर्षयता हेटौंडामा पनि छठ पर्वलाई महत्वका साथ मनाउने गरिएको छ। तस्बिरहरू बलराम पुडाशैनी"
कुन प्रदेशमा कतिवटा निर्वाचन चिह्न भएको मतपत्र प्रयोग हुँदैछ?,"काठमाडौं : आगामी मंसिर ४ गते हुने प्रतिनिधि सभा सदस्य र प्रदेश सभा सदस्य निर्वाचनमा प्रत्येक निर्वाचन क्षेत्रमा कायम रहेका उम्मेदवार वा दलको निर्वाचन चिह्न मात्र रहेको मतपत्र हुनेछ। पहिलो हुने निर्वाचित हुने प्रणालीअन्तर्गत प्रत्येक निर्वाचन क्षेत्रमा हुने यस प्रकारको मतपत्र रहन्छ। समानुपातिक निर्वाचन प्रणालीतर्फ प्रतिनिधि सभाका लागि जम्मा ४७ वटा निर्वाचन चिह्न भएको मतपत्र प्रयोग हुने छ। निर्वाचन आयोगमा समानुपातिक निर्वाचन प्रणाली अन्तर्गत प्रतिनिधि सभामा सहभागी हुन निवेदन दिएका ६८ वटा दलमध्ये सबै प्रक्रिया पूरा गर्दा ४७ वटा मात्र कायम भएपछि निर्वाचन चिह्न त्यसै अनुसार तय भएको हो। समानुपातिक निर्वाचन प्रणालीमा सहभागी हुनका लागि निवेदन दिएका मध्ये नेपाल कम्युनिष्ट पार्टी (माओवादी केन्द्र) र नेपाल समाजवादी पार्टीले एउटै चुनाव चिह्न लिएका छन्। त्यस्तै नेपाल आमा पार्टी, नौलो जनवादी पार्टी, सचेत नेपाली पार्टी र नेपाल सुशासन पार्टीले पनि संयुक्त रूपमा एउटै चुनाव चिह्न लिएका छन्। त्यस्तै सामाजिक एकता पार्टी, नेकपा समाजवादी र नेपाल दलित पार्टीले पनि साझा चुनाव चिह्न लिएका छन्। प्रतिनिधिसभामा समानुपातिकतर्फ ११० सिट रहेको छ। प्रदेश सभाको समानुपातिक निर्वाचन प्रणालीतर्फ प्रदेश अनुसार मतपत्रमा चुनाव चिह्नको संख्या फरक फरक पर्नेछ। कर्णाली र सुदूरपश्चिम प्रदेशमा दलहरूले समानुपातिकतर्फको अन्तिम बन्दसूची बुझाएपछि मात्र मतपत्र छपाइ भएकोले यी दुई प्रदेशमा बन्दसूची बुझाउने दलको मात्र निर्वाचन चिह्न रहने भएको छ। तर प्रदेश नं १, मधेश प्रदेश, बागमती, गण्डकी र लुम्बिनी प्रदेशको समानुपातिकतर्फको मतपत्र बन्दसूची पेश गर्नुअघि नै छपाइ भइसकेको कारण निर्वाचनमा सहभागिताका लागि निवेदन दिएका दलको निर्वाचन चिह्नसमेत रहने भएको छ। जस अनुसार प्रदेश नं १ मा ५५ वटा निर्वाचन चिह्न भएको मतपत्र हुने छ। त्यस्तै मधेश प्रदेशमा ५९, बागमतीमा ५८, गण्डकीमा ५२ र लुम्बिनीमा ५४ वटा निर्वाचन चिह्न भएको मतपत्र प्रयोग हुने छ। कर्णाली प्रदेशमा २८ र सुदुरपश्चिम प्रदेशमा ३४ वटा निर्वाचन चिह्न भएको मतपत्र प्रयोग हुने छ। प्रदेश नं १ मा बन्दसूचि बुझाउने दल भने ३६ मात्र रहेका छन्। त्यस्तै मधेश प्रदेशमा ३६, बागमती प्रदेशमा ४०, गण्डकी प्रदेशमा ३१ र लुम्बिनी प्रदेशमा ३२ वटा दलले मात्र बन्दसूची पेश गरेका छन्। कर्णाली प्रदेशमा निर्वाचनमा सहभगिताका लागि निवेदन दिने दलको संख्या ४९ थियो। त्यस्तै सुदुरपश्चिममा ५० वटा दलले सहभागिताका लागि निवेदन दिएका थिए। प्रदेश सभामा प्रदेश नं १ बाट ३७ जना, मधेश प्रदेशमा ४३, बागमतीमा ४४, गण्डकीमा २४, लुम्बिनीमा ३५, कर्णालीमा १६ र सुदूरपश्चिममा २१ जना समानुपातिक निर्वाचन प्रणालीमार्फत सदस्य निर्वाचित हुनेछन्। इन्फोग्राफ : निर्वाचन आयोग"
राष्ट्रपति भण्डारी सूर्यदेवको पूजा गर्न गौरीघाटमा,"काठमाडौं : छठ पर्वका अवसरमा राष्ट्रपति विद्यादेवी भण्डारीले गुह्येश्वरी पुगेकी छन्। आइतबार अपरान्ह गुह्येश्वरी पुगी राष्ट्रपति भण्डारी छठमाताको पूजा गरेकी हुन्। त्यसलगतै उनले कमलपोखरीमा निर्माण गरिएको छठ घाटमा पुगी अस्ताउँदो सूर्यलाई अर्घ्य दिइ छठीमाताको पूजा आराधना गरिन्। यस्तै प्रधानमन्त्री शेरबहादुर देउवाले थापाथालीस्थित बागमति किनारमा तयार पारिएको छठी माताको दर्शन गरेका छन्। यस वर्ष राजधानीमा गुह्येश्वरीबाट गौरीघाटसम्मको वाग्मती नदी किनारको दायाँबायाँ, कमलपोखरी, थापाथली, कुपण्डोल, विभिन्न स्थानका नक्खु खोला, विष्णुमती र वाग्मती नदी किनारमा छठ घाट निर्माण गरी सजाइएको छ । यी स्थानमा छठ घाटसँगै छठी माताको माटाको मूर्ति पनि निर्माण गरिएको छ । छठ व्रत गरेमा मनले चिताएको पूरा हुने कुरा सूर्यपुराणलगायत ग्रन्थमा उल्लेख गरिएको छ।"
'संकल्पपत्र अक्षरस पालना गर्छौं',"काठमाडौं : नेपाली कांग्रेसले आगामी निर्वाचनका लागि सार्वजनिक गरिएको संकल्पपत्र यथार्थपरक रहेको जनाएको छ। संकल्पपत्रका बारेमा जानकारी दिन आइतबार पार्टी कार्यालय सानेपामा आयोजित पत्रकार सम्मेलनमा कांग्रेस सहमहामन्त्री एवं घोषणापत्र तयारी समितिका सदस्य जीवन परियारले पार्टीको संकल्पपत्र यथार्थपरक, निरन्तरतामा नवीनता र आशावादी रहेको बताए। उनले यसअघिको घोषणापत्र कार्यान्वयनको अवस्थालाई अध्ययन गरि अहिलेको संकल्पपत्र तयार गरिएको बताए। उनले अहिलेको संकल्पपत्र मुलुकको वास्तविक अवस्थामा आधारित रहेर कार्यान्वयनयोग्य ढंगले तयार गरिएको पनि दावी गरे। परियारले निर्वाचनपछि कांग्रेस पहिलो पार्टी बन्नेमा कुनै आशंका नरहेको भन्दै अन्य दलहरूसँग मिलेर कांग्रेसले सरकार बनाउने तर्क गरे। गठबन्धन दलहरूसँग मिलेर साझा रुपमा संकल्पपत्रमा रहेका विषयहरूलाई अघि बढाइने उनको भनाइ छ। त्यस्तै कांग्रेस नेता एवं घोषणापत्र तयारी समितिका सदस्य डा स्वर्णिम वाग्लेले निजि क्षेत्रको अध्ययन र अनुसन्धानलाई अध्ययन गर्दै मुलुकको आर्थिक विकासलाई अघि बढाउने खाका तयार गरिएको दावी गरे। संकल्पपत्रमा उल्लेख ऊर्जा लगायतका तथ्याङ्क यथार्थपरक र वास्तविक भएको स्पष्ट पार्दै उनले निजी क्षेत्रलाई उत्साही बनाउने कार्यक्रमहरूलाई समेटिएको बताए। त्यस्तै अर्का कांग्रेस नेता एवं समिति सदस्य प्राडा गोविन्दराज पोखरेलले संकल्पपत्रका नीति र सिद्धान्त अति महत्वाकांक्षी नभई वास्तविकतासँग नजिक रहेको जिकिर गरे। पत्रकार सम्मेलनमा विज्ञ गेजा शर्मा वाग्लेले राष्ट्रिय सुरक्षा, अन्तर्राष्ट्रिय सम्बन्धमा र विदेश नीतिका बारेमा सहमतिको दस्तावेज बनाउनुपर्नेमा कांग्रेसको प्रस्ताव रहेको बताए।"
नेपाल र भारतका व्रतालुले सँगै मनाए छठ (फोटोफिचर),"झापा : सीमावर्ती मेची नदी किनार जहाँ नेपाल र भारतका व्रतालु परिवारजनले एक साथ छठ पर्व मनाएका छन्। नेपालभारतको सीमा नाकासँग जोडिएको भद्रपुर५ स्थित मेची नदी किनारमा वारिपट्टि नेपाली समुदाय र पारिपट्टि भारतीय समुदायका व्रतालु परिवारजनले आइतबार बेलुका अस्ताउँदो सूर्यलाई अर्घ्य चढाउँदै हर्सोउल्लासका साथ छठ मनाएका हुन्। नदी किनारको मसानघाट देखि मेची पुलको मुख्यद्वार हुँदै देवी बस्तीसम्मको करिब डेढ किलोमिटर वारिपारि करिब ५ हजारभन्दा बढी पूजा स्थल (घाट) मा व्रतालु परिवारजनले पानीमा ओर्लिएर सूर्य भगवानको पूजा आराधना गरेका थिए। मधेसी समुदाय बाहेक अहिले साझा पर्वका रूपमा पहाडी, मारवाडी, बङ्गाली, राजवंशी, लगायतका समुदायले मेची नदीमा छठ पर्व मनाउँदा हजारौँ भक्तजनहरूको घुइँचो नै लागेको थियो। मेची नदीमा छठ हेर्न देशका विभिन्न जिल्ला लगायत भारतबाट पनि हजारौँ भक्तजन आएको मैथिल समाज भद्रपुरका अध्यक्ष रमेशचन्द्र झाले बताए। त्यस्तै मेची पुलमा फोटो खिचाउने र भिडियो बनाउनेको दर्शनार्थीहरूको भीड पनि त्यतिकै थियो। मेची किनारमा व्रतालु तथा भक्तजनहरूको सुरक्षाका लागि नेपाली प्रहरी र ट्राफिक प्रहरी गरी एक सय ५०, सशस्त्र प्रहरी ६० परिचालन गरिएको जिल्ला प्रहरी कार्यालय झापाका डिएसपी वसन्त पाठकले जानकारी दिए। जिल्लाको मेचीसहित निन्दा, हडिया, विरीङ, मावा, अदुवा, कनकाई लगायतको नदी किनारहरूमा व्रतालु तथा भक्तजनहरूको छठ पूजा स्थलमा समेत घुइँचो थियो। भोलि बिहान सोमबार उदाउँदो सूर्यको पूजा आराधना गरी अर्घ्य दिँदै छठ पर्व विधिवत् रूपमा समापन हुनेछ। जिल्लाको मेचीसहित निन्दा, हडिया, विरीङ, मावा, अदुवा, कनकाई लगायतको नदी किनारहरूमा व्रतालु तथा भक्तजनहरूको छठ पूजा स्थलमा घुइँचो समेत लागेको थियो। सूर्य भगवान् मन्दिरको उद्घाटन युनिक समूहले भद्रपुर ५ देवीवस्तीस्थित मेची किनारमा निर्माण गरिएको सूर्य भगवान् मन्दिरको उद्घाटन गरेको छ। मेची निर्भर पार्क निर्माणले नदीको किनारको मुहार फेरिएसँगै युनिक समूहले करिब १२ लाख लागतमा निर्माण गरिएको सूर्य मन्दिरको भद्रपुर ५ नम्बर वडा अध्यक्ष बन्धु कार्कीले रिबन काटेर उद्घाटन गरेका हुन्। छठ पर्वको मुख्य दिनमा विशेष पूजा अर्चना पश्चात् मन्दिरको उद्घाटन गरिएको समूहका अध्यक्ष प्रकाश राजवंशीले जानकारी दिए। समूहमा बचत, वडा कार्यालयको ५ लाख बजेट र बाँकी अपुग रकम विभिन्न दाताहरूबाट सङ्कलन गरी मन्दिर निर्माण गरिएको उनले बताए। 'हरेक वर्ष छठ पर्वको दिन माटोले निर्मित सूर्य भगवानको मूर्ति खरिद गरी ल्याउनुपर्ने बाध्यता थियो,' उनले भने, 'यस वर्षदेखि अस्थायी मुक्ति खरिद गर्ने समस्याको अन्त्य भएको छ।' अब आउँदो वर्षभित्र निर्माणाधीन मन्दिरको बाँकी काम सम्पन्न गरिने उनको भनाइ छ।"
छठ मनाउन आरजु राणा जनकपुरधामको गंगासागर घाटमा,"जनकपुरधाम: जनकपुरधामको प्रसिद्ध गंगासागर घाटमा प्रधानमन्त्री पत्नि आरजु राणाले साँझ अस्ताउँदो सूर्यलाई अर्घ दिएकी छन् । धार्मिक आस्था, श्रद्धा एवं विश्वासका साथै शुद्धता र सामाजिक सद्भावको पर्व छठ मनाउन राणा जनकपुरधाम पुगेर अस्ताउँदो सूर्यलाई अर्घ दिएको नेपाली कांग्रेस नेतृ ममता महतोले जानकारी दिईन् । उनले भनिन, पूर्व निर्धारित कार्यक्रम अनुसार उहाँले जनकपुरधामको प्रसिद्ध गंगासागर घाटमा गएर छठ व्रतालुहरुसंगै अस्ताउँदो सूर्यको आराधना गरेर विधिविधान अनुसार अर्घ दिनुभएको हो । सोमबार बिहान उदाउँदो सूर्यलाई अर्घ दिन नेतृ राणा पूर्वउपप्रधान तथा गृहमन्त्रीसमेत रहेका कांग्रेसका पूर्वउपसभापति विमलेन्द्र निधिको गृहनगर नगराईन नगरपालिका जाने कार्यक्रम छ ।"
नरेशको 'पत्थर जस्तो दिल'मा सुधिर र उषा,काठमाडौं : 'पत्थर जस्तो दिल' नामक म्युजिक भिडियो सार्वजनिक भएको छ। साहित्यकार नरेश ज्ञवालीको शब्दमा रहेको यस गजलमा चर्चित गजल गायक थानेश्वर गौतमले संगीत तथा स्वर दिएका छन्। गजललाई कमल सौरागले संगीत संयोजन गरेका हुन्। विशुद्ध मनोरञ्जनात्मक यस भिडियोमा एक युवाले एक युवतीलाई पहिलोपटक हेरेपछि उसको रूपको बयान गर्दै आफू नजिक हुन चाहेको र माया गर्न मन लागेको विषयलाई आकर्षक ढंगले प्रस्तुत गरिएको छ। म्युजिक भिडियोमा सुधिर श्रेष्ठ तथा उषा उप्रेतीले अभिनय गरेका छन्। स्वयं रचनाकार नरेश ज्ञवाली निर्माता रहेका यस भिडियोलाई रामजी लामिछानेले कोरियोग्राफी तथा निर्देशन गरेका छन्। गायक गौतमको आधिकारिक च्यानल 'थानेश्वर गौतम' मार्फत भिडियो सार्वजनिक गरिएको हो। विगत १२ वर्षदेखि सपरिवार क्यानडा बस्दै आएका युवा साहित्यकार ज्ञवाली विदेशमा बसेर पनि नेपाली कलासाहित्यलाई अगाडि बढाउन प्रयासरत छन्। उनले दर्जनौं गजल र कविताहरू लेखेका छन्।
कसलाई जाला ज्येष्ठ नागरिकको मत ?,"विराटनगर: आगामी मङ्सिर ४ गते प्रतिनिधिसभा र प्रदेशसभा सदस्य पदका लागि हुने निर्वाचन नजिकिएसँगै उम्मेदवारहरूको घरदैलो कार्यक्रम तीव्र बन्दै गएको छ । निर्वाचनमा भाग्य अजमाएका उम्मेदवारले मतदाता रिझाउन कुनै कसर बाँकी राखेका छैनन् । विभिन्न पार्टी र स्वतन्त्र हैसियतमा प्रतिनिधिसभा र प्रदेशसभाको सदस्य पदका लागि उम्मेदवारी दिएकाहरूले चाडपर्वको बेला पनि घरदैलो कार्यक्रमलाई तीव्रता दिँदै मतदातालाई आफ्नो पक्षमा पार्न दिनरात एक गरिरहेका छन् । तर मतदातामध्ये कतिपय ज्येष्ठ नागरिक मतदाता भने कसलाई मत खसाल्ने भन्नेबारे अझै खुल्न सकेका छैनन् । मोरङ र झापाका कतिपय ज्येष्ठ नागरिक मतदाता अझै पर्ख र हेरको मनस्थितिमा रहेका छन् । ज्येष्ठ नागरिक हर तरहबाट जाँच, परख र यकिन गरी काम गर्न सक्ने उम्मेदवारको पक्षमा मत खसाल्न इच्छुक देखिएका छन् । मोरङ विराटनगर३ अरूण मार्ग बस्ने ७९ वर्षका ज्येष्ठ नागरिक मतदाता मातृकाप्रसाद लुइँटेलले यसअघिका निर्वाचनमा भाग लिएका उम्मेदवारले विभिन्न आश्वासन बाँडे पनि जितेर गएकाले वाचा गरेअनुसारको काम नगरेको बताए । उनले यसअघि चुनाव हारेका उम्मेदवारले पनि जनताका बीचमा मुख देखाउन जरूरी नसम्झिएको बताए । विराटनगर३ मानगढ बस्ने ७० वर्षीया विष्णुकुमारी पोखरेलले उम्मेदवारले गुलियो आश्वासन बाँड्नुभन्दा पनि आफूले गर्न सक्ने काममा मात्र मतदातालाई आश्वस्त पार्नुपर्ने बताए । जितेर जानेले जनताको मन बुझेर आआफ्नो क्षेत्रको विकास गर्नु पर्ने उनले बताए । यद्यपी पोखरेलले पनि मत कसलाई दिने भनेर अझै निक्र्यौल गरिनसकेको बताए । विराटनगरस्थित ज्येष्ठ नागरिक हातेमालो समाजका संस्थापक अध्यक्ष बताउने ८२ वर्षीय खेन्द्रबहादुर बस्नेतले नेताले जनताको मन जित्ने गरी कमै काम गरेको भन्दै आक्रोश पोखे । उनले मङ्सिर ४ गतेको निर्वाचनमा उत्साहका साथ भाग लिने भए पनि हालसम्म कसलाई मत खसाल्ने भनेर निक्र्यौल गरिनसकेको बताए । बस्नेतले आफ्नो निर्वाचन क्षेत्रको प्रतिनिधिसभा र प्रदेशसभाको सदस्य पदका उम्मेदवारको विचार बुझ्ने र जसको ठीक लाग्छ उसैलाई मत दिने बताए । बुढीगङ्गा गाउँपालिका२ बस्ने ७१ वर्षीय माधवप्रसाद उपाध्याय काफ्लेले मतदानका लागि योग्य नागरिकले आफ्नो मताधिकारको प्रयोग अनिवार्यरूपले गर्नुपर्ने बताए । निर्वाचनलाई पनि दशैँ तिहार झैँ पर्वका रूपमा शान्तिपूर्वक मनाउनु पर्ने उनको भनाइ थियो । काफ्लेले प्रायः पार्टीका उम्मेदवार र स्वतन्त्र उम्मेदवार आफ्नो घरमा मत माग्दै आए पनि कसलाई दिने भनेर अझै ठोस निर्णय गर्न बाँकी रहेको बताए । झापाको दमक८ बस्ने ६७ वर्षीय व्यवसायी एवं ज्येष्ठ नागरिक कुलप्रसाद बाराकोटीले नेताका लागि सबै कुरा पुगेको तर जनताका लागि सबै कुरा पुग्न अझै बाँकी रहेको बताए । बाराकोटीले प्रतिनिधिसभा र प्रदेशसभामा जनताको आवाज प्रतिनिधित्व गर्न सक्ने उम्मेदवारलाई मत हाल्ने बताए । जनताको पक्षमा विकासको मूल फुटाउन सक्ने, सामाजिक सुरक्षा भत्ता वृद्धितर्फ ध्यान दिने, कानून व्यवस्थालाई कसिलो बनाउन पहल गर्ने, महिला सशक्तीकरणको पक्षमा काम गर्न सक्ने र अन्तर्राष्ट्रिय मञ्चमा नेपालको समस्या बुलन्द रूपमा उठान गर्न सक्ने उम्मेदवारलाई मत हाल्ने इच्छा देखाए पनि कुन उम्मेदवारलाई मत हाल्ने भन्ने बारेमा अहिले नै मुख खोल्न छिटो हुने अधिकांश ज्येष्ठ नागरिकको ठहर छ । रासस"
"सवारी दुर्घटनामा ६ वर्षीय छोराको मृत्यु, बुबा घाइते","भक्तपुर : भक्तपुरको सूर्यविनायक नगरपालिका५, श्रृजनानगरमा भएको दुर्घटनामा परी एक जनाको मृत्यु भएको छ। जगातीबाट काठमाडौंतर्फ जाँदै गरेको बा ६ च ८८५८ नम्बरको कार, सोही दिशातर्फ जाँदै गरेको बा ५५ प ९९२२ नम्बरको मोटरसाइकल र सोही दिशातर्फ जाँदै गरेको बा ४ ख ५७९६ नम्बरको बस एक आपसमा ठोकिँदा मोटरसाइकलमा पछाडि सवार ६ वर्षीय आर्जन शेर्पाको मृत्यु भएको हो। नर्भिक अस्पतालमा उपचारका क्रममा उनको मृत्यू भएको भक्तपुर प्रहरीले जनाएको छ। घटनामा परी उनका बुबा मोटरसाइकल चालक दोलखा विगु गाउँपालिका६ खोपाचागु घर भई हाल काठमाडौ बौद्ध बस्ने ४९ वर्षीय ढावा शेर्पा घाइते भएका छन्। हाल उनको मध्यपुर अस्पताल भक्तपुरमा उपचार भइरहेको महानगरीय प्रहरी परिसर भक्तपुरले जनाएको छ। प्रहरीले दुर्घटना भएका सवारी साधन तथा बस चालक दोलखा भिमेश्वर नगरपालिका४ जिलु बस्ने २६ वर्षीय भरत चौलागाई र कार चालक भक्तपुर जिल्ला भक्तपुर नगरपालिका२ इताछे बस्ने २६ वर्षीय रिया कायस्थलाई प्रहरी वृत्त जगाती भक्तपुरको नियन्त्रणमा लिई थप अनुसन्धान कार्य भइरहेको जनाइएको छ।"
"भारतको गुजरातस्थित मञ्छु नदीमा झोलुंगे पुल चुडिँदा ३० जनाको मृत्यु, ७० घाइते",काठमाडौं : भारतको गुजरातस्थित मोरबीको मञ्छु नदीमा रहेको झोलुंगे पुल चुडिँदा ३० जनाको मृत्यु भएको छ। ७० जना घाइते भएका छन्। त्यहाँ प्रहरी र उद्धारकर्मीले उद्धारको काम सुरु गरिसकेका भारतीय सञ्चार माध्यमहरूले जनाएका छन्। आइतबार साँझ अचानक पुल चुडिएको थियो। उद्धार गरिएका घाइतेको अस्पतालमा भर्ना गरिएको छ। नदीमा फसेकालाई उद्धार गर्ने काम चलिरहेको छ। पुल पुरानो भएको र पाँच दिनअघि मर्मत गरेर सञ्चालनमा ल्याइएको थियो। विगत ७ महिनादेखि पुलको पुनः मर्मतको काम भइरहेको थियो। पुलमा सेल्फी लिन पुगेकाहरू उक्त दुर्घटनामा परेका हुन्। स्थानीका अनुसार पुलमा धेरै मानिस जम्मा भएका थिए। केही मानिसहरू नदीमा हराइरहेको आशंका गरिएको छ।
"भोट माग्न खेतवारीमै पुग्छन्, घरमा चिठ्ठी र फोन","बागलुङ : खेतमा धान पाकेर पहेंलपुर र बारीमा कोदो पाकेर रातै भएका कारण यतिबेला बागलुङका कृषकलाई बर्खेबाली भित्र्याउने चटारो छ। कृषक बिहान सबेरैदेखि साँझ अबेरसम्म व्यस्त हुन थालेपछि उम्मेदवारहरू किसान भेट्न खेतबारीमै पुग्ने थालेका छन्। आगामी मंसिर ४ गते हुने प्रतिनिधि सभा तथा प्रदेश सभा निर्वाचनका उम्मेदवारहरू खेतबारीमा पुगेरै किसानसँग भोट मागिरहेका छन्। उनीहरूले घरमा भेट्न नपाएका मतदातालाई चिठ्ठी राखेर हिँड्ने गरेका छन्। कतिपयलाई भने फोन गर्छन्। बर्खेबाली भित्र्याउने समय परेको हुँदा कृषकहरूलाई घरमा भेटेर भोट माग्न कठिन भएपछि बागलुङका उम्मेदवारहरू खेतबारीमै पुगेका हुन्। बागलुङ क्षेत्र नम्बरमा १ प्रतिनिधि सभा सदस्यका नेकपा एमालेका उम्मेदवार डा सूर्य पाठक, प्रदेश सभा सदस्य (क)का उम्मेदवार हीराबहादुर केसीले खेतबारीमै पुगेर भोट भोट मागिरहेका छन्। कृषकहरूलाई बाली भित्र्याउने भ्याइनभ्याई भएकाले खेतबारीमै पुगेर आफ्नो एजेन्डा सुनाएर भोट मागेको नेकपा एमाले बागलुङ जिल्ला कमिटी अध्यक्ष तथा क्षेत्र नम्बर १ प्रदेश सभा सदस्य (क) का उम्मेदवार हिराबहादुर केसीले बताए। 'यतिबेला कृषक किसानलाई धान भित्र्याउनमा भ्याइनभ्याई छ, कृषक दाजुभाइ दिदीबहिनी जहाँ भेटिनुहुन्छ, हामी त्यहीँ पुगेर भोट मागेका छौं,' केसीले भने। बागलुङ क्षेत्र नम्बर २ प्रदेश सभा (ख)का नेपाली कांग्रेसका उम्मेदवार द्रोणकुमार कुँवरले समेत खेतबारीमै पुगेर कृषकहरूसँग भोट मागिरहेका छन्। कुँवरको टोलीले खेतबारीमै पुगेर मतदातासँग भोटको अपिल गरेको हो। आफूहरू कृषक नै रहेकाले किसान जहाँ हुन्छन् त्यहाँ पुग्न कुनै कठिन नहुने नेपाली कांग्रेस बागलुङका सचिव हरिहर शर्माले बताए। उनले धान झाँट्ने ठाउँमा पुग्दा सबै कृषकहरूलाई एकै ठाउँमा भेट्न सकिने र वास्तविक कृषकका खास समस्या पहिचान गर्न पनि सहज हुने बताए। नेकपा एमाले बागलुङ क्षेत्र नम्बरमा १ का उम्मेदवारहरूले घरदैलो कार्यक्रममा मतदाता घरमा नभेटिएमा फोन गरेर समेत भोट माग्ने गरेका छन्। घरदैलो कार्यक्रमलाई तीव्ता दिएको क्षेत्र नम्बर १ प्रतिनिधि सभा सदस्यका उम्मेदवार पाठक र प्रदेश सभा सदस्यका उम्मेदवार केसीको टोलीले फोन सम्पर्क गरेर आफू घरमा आएको सुनाउने गरेका छन्। फोनमै उनीहरूले आफ्नो एजेन्डा सुनाएर भोट दिन आग्रह गरेका छन्। 'मतदातालाई भोट र आफ्ना एजेन्डा सुनाउन हामीले घरदैलो कार्यक्रम गरिरहेका छौं,' उम्मेदवार पाठकले भने, 'घरमा नभेटिएका मतदातालाई छिमेकीसँग फोन नम्बर मागेर एजेन्डा सुनाउँदै भोट मागेका छौं।' पाठक र केसीको टोलीले सम्पर्क नम्बर नभएका मतदाताको घरमा आफ्नो प्रतिबद्धतापत्र सहित भोट दिन आग्रह गर्दै चिठ्ठी लेखेर छोड्ने गरेका छन्। उम्मेदवारहरूले आफू घरमा आएको र भेट हुन नसकेको पत्रमा उल्लेख गर्दै सहयोगको अपेक्षा गरेको भन्दै पत्रसहित भोट गर्ने तरिकार र आफ्ना प्रतिबद्धतापत्र घरमा राखिदिने गरेका छन्।"
दीपक मनाङ्गेलाई स्पष्टीकरण,"काठमाडौं : निर्वाचन आयोगले गण्डकी प्रदेशका युवा तथा खेलकुद मन्त्री एवं मनाङ 'ख' का प्रदेश सभा सदस्य उम्मेदवार राजिव गुरुङ (दीपक मनाङ्गे) लाई स्पष्टीकरण सोधेको छ। उम्मेदवार गुरुङले निर्वाचन खर्चका सम्बन्धमा अभिव्यक्ति र श्रव्यदृश्य सामग्री आयोगमा आएसँगै स्पष्टीकरण सोधिएको हो। 'जुन अहिले निर्वाचन आयोगले ३३ लाख, ३० लाख भन्दा बढी खर्च गर्नु हुँदैन भनेको छ३० लाखमा नेपालमा चुनाव जित्छ यारमनाङमा एक दिन नोमिनेसन गर्न जाँदा १५ लाखको त रक्सी खाइदिन्छ' भनी दिएको अभिव्यक्ति र श्रव्यदृश्य सामग्री प्राप्त भएकाले स्पष्टीकरण सोधिएको आयोगले जनाएको छ।"
बैतडीमा कांग्रेस नगर सभापति नै 'बागी' उम्मेदवारको पक्षमा,"बैतडी : बैतडीको पाटन नगरपालिकाका कांग्रेस नगर सभापति मान बहादुर ऐर नै 'बागी' उम्मेदवारको पक्षमा लागेका छन्। कांग्रेसबाट बिद्रोह गरेर स्वतन्त्र उम्मेदवारी दर्ता गरेका प्रतिनिधि सभाका उम्मेदवार केशवबहादुर चन्द र प्रदेश क्षेत्र नं (क)का प्रदेशसभा सदस्य उम्मेदवार हरिमोहन भण्डारीको पक्षमा उनी खुलेका हुन्। कांग्रेसबाट बिद्रोह गरेर स्वतन्त्र उम्मेदवारी दर्ता गरेका चन्द र भण्डारीले बैतडीको खोडपेमा गरेको सयुक्त पत्रकार सम्मेलनमा बोल्दै कांग्रेस नगर सभापति मान बहादुर ऐरले स्वतन्त्र उम्मेदवारको पक्षमा लागेको बताएका हुन्। नगर सभापति ऐरले नेपाली कांग्रेसका पाटन नगरपालिका रहेका ८५ प्रतिशत कार्यकर्ताहरू स्वतन्त्रको पक्षमा रहेको बताउँदै आफूपनि स्वतन्त्रको पक्षमा लागेको बताएका छन्। 'मलाई नगर सभापति बनाउन सहयोग गर्ने करिब ८५ प्रतिशत कार्यकर्ताहरू हरिमोहन भण्डारी र केशव बहादुर चन्दको पक्षमा रहेका छन्, त्यसलै म पनि बाध्य भएर दुवैको पक्षमा लागेको हुँ,' पत्रकारहरूसँग कुरा गर्दै उनले भने। उनले आफूलाई कार्यकर्ताले कारवाही नगर्ने र माथिबाट जोकसैले कारवाही गरेपनि फरक नपर्ने समेत बताएका छन्। कार्यकर्ताहरूको भावनाअनुरूप नै आफू स्वतन्त्र उम्मेदवारहरूको पक्षमा लागेको बताएका हुन्। यसैगरी कांग्रेसबाट बिद्रोह गरेर स्वतन्त्र उम्मेदवारी दर्ता गरेका प्रदेश क्षेत्र नं (क)का उम्मेदवार भण्डारीले नेपाली कांग्रेसको भावना अनुसार अघि नबढेको र यसको मूल्य मंसिर ४ मा चुकाउनुपर्ने बताएका छन्। क्षेत्र नं (क)मा आफ्नो जीत सुनिश्चित रहेको उनको दाबी छ। पाटन नगरपालिकाको मात्रै नभई क्षेत्र नं (क)मा रहेका पाँचवटै पालिकाका सभापति र वडा सभापति आफ्नो पक्षमा रहेको उनी बताउँछन्। कांग्रेसबाटै बिद्रोह गरेर स्वतन्त्र उम्मेदवारी दर्ता गरेका कांग्रेस नेता चन्दले पनि बैतडीका कांग्रेस नेताहरूसमक्ष सल्लाह गरेर नै आफूले उम्मेदवारी दिएका बताए। पत्रकार सम्मेलनमाफर्त उनले बैतडीमा प्रतिनिधि सभाका लागि नेपाली कांग्रेसको बलियो उपस्थिति हुँदाहुँदै पनि माओवादी केन्द्रको भागमा दिएको भन्दै असन्तुष्ट रहेको बताएका छन्। बैतडीमा गठबन्धनबाट माओवादी केन्द्रका नेता नरेन्द्र कुवँर (विजयसुन्दर)ले टिकट पाएका हुन् भने प्रदेश सभासदस्यका लागि क्षेत्र नं (क)बाट कांग्रेसका नेता वीरबहादुर बिष्टले र क्षेत्र नं (ख) बाट कांग्रेस नेता शिवराज भट्टले टिकट पाएका हुन्।"
प्रधानमन्त्रीले बागमती किनारबाट गरे छठ पूजा,"काठमाडौं: प्रधानमन्त्री शेरबहादुर देउवाले आज साँझ थापाथलीस्थित बाग्मती किनारमा निर्माण गरिएको छठपूजा स्थलमा पुगी छठी माताको पूजा गरेका छन् । प्रधानमन्त्री देउवाले सो स्थानमा राखिएको छठी माताको प्रतिमामा माल्यार्पण गर्नुका साथै नदी किनारमा अस्ताउँदो सूर्यलाई अर्घ्य दिएका हुन् । छठ पर्वको मुख्य दिन आज अस्ताउँदो सूर्य र भोलि उदाउँदो सूर्यलाई अर्घ्य दिई पूजा अर्चना गरिन्छ । छठ पूजा समिति कुपण्डोल (ललितपुर) का अध्यक्ष राजीव सिन्हाले बर्तालुले आज अस्ताउँदो सूर्यलाई अर्घ्य दिएर रातभर जाग्राम बस्ने र भोलि बिहान उदाउँदो सूर्यलाई अर्घ्य दिएर समापन हुने जानकारी दिए । समग्रमा छठ पर्वले सुख, शान्ति र समृद्धि ल्याउनुका साथै राष्ट्रिय एकतालाई प्रवद्र्धन गर्नसमेत टेवा पुग्ने उनको भनाइ छ । राजधानीको गुहेश्वरी, कमलपोखरी, थापाथलीलगायत नदी किनार र तलाउमा बर्तालुले छठको पूजा गरेका छन् । कात्तिक शुक्ल चतुर्थीदेखि सप्तमीसम्म सूर्य एवं छठी माताको पूजा आराधनासहित अस्ताउँदो र उदाउँदो सूर्यलाई अर्घ्यदान गरेमा मनले चिताएको पूरा हुने सूर्यपुराणलगायत ग्रन्थमा उल्लेख गरिएको छ । महाभारतकालमा द्रौपदीसहित पञ्चपाण्डवको एकवर्षे अज्ञातवास सूर्यको पूजा आराधना गरी सफल भएको उल्लेख छ ।"
यस्तो देखियो कमलपोखरीको छठ पूजा,"काठमाडौं: देशभरका नदी तलाउमा छठ पूजा गरिएको छ। छठ पूजाका लागि यस वर्ष राजधानीमा गुह्येश्वरीबाट गौरीघाटसम्मको वाग्मती नदी किनारको दायाँबायाँ, कमलपोखरी, थापाथली, कुपण्डोल, विभिन्न स्थानका नक्खु खोला, विष्णुमती र वाग्मती नदी किनारमा छठ घाट निर्माण गरी सजाइएको छ । यी स्थानमा छठ घाटसँगै छठी माताको माटाको मूर्ति पनि निर्माण गरिएको छ । जहाँ आज अस्ताउँदो सूर्यसँगै छठी माताको पनि पूजा आराधना गरिएको छ । तस्बिरमा हेर्नुहोस कमलपोखरीमा गरिएको छठ पूजा तस्बिरहरू बिकेश शाक्य"
तस्बिरमा हेर्नुहोस् राष्ट्रपतिले गरेको छठपूजा,काठमाडौं : छठ पर्वका अवसरमा राष्ट्रपति विद्यादेवी भण्डारीले गुह्येश्वरी पुगेकी छन्। आइतबार अपरान्ह गुह्येश्वरी पुगी राष्ट्रपति भण्डारी छठमाताको पूजा गरेकी हुन्। त्यसलगतै उनले कमलपोखरीमा निर्माण गरिएको छठ घाटमा पुगी अस्ताउँदो सूर्यलाई अर्घ्य दिइ छठीमाताको पूजा आराधना गरिन्। तस्बिरहरू सुनिता डंगोल
सुनसरी१ मा दलका उम्मेदवारलाई बागीको चुनौती,"धरान : मंसिर ४ गते हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर १ मा दुई गठबन्धनका उम्मेदवारभन्दा बागी उम्मेदवार हाबी देखिएका छन्। यस अगाडिका मध्यावधि निर्वाचनमा नेकपा एमालेले जितेको सुनसरी क्षेत्र नम्बर १ मा सत्ता गठबन्धन तथा एमाले जसपा गठबन्धनका आदिकारिक उम्मेदवारभन्दा एमालेको तर्फबाट बागी उम्मेदवारी दिएका धरान उपमहानरपालिकाका पूर्व मेयर मनोज कुमार मेन्याङबो चुनावी प्रतिष्पर्धामा अब्बल देखिएका छन्। सत्ता गठबन्धनको तर्फबाट यस क्षेत्रको प्रतिनिधि सभा सदस्य पदका लागि माओवादी केन्द्रका मुक्साहाङ मेन्याङबो र एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिष्पर्धामा छन्। राई र मेन्याङबो भन्दा एमालेबाट विद्रोह गरी स्वतन्त्र उम्मेदवारी दिएका मनोज मेन्याङबोको चुनावी माहोल राम्रो बन्दै गएको छ। एमालेको पकड क्षेत्रका रूपमा रहेको सुनसरी क्षेत्र नम्बर१ मा धरान उपमहानगरपालिकाका २० वडा तथा बराहक्षेत्र नगरपालिकाको वडा नम्बर १, २, ३, ४, ५ र रामधुनी नगरपालिकाको ६ र ७ वडा पर्दछन्। गत स्थानीय निर्वाचनमा वडाध्यक्षले प्राप्त गरेको मतलाई आधार मान्दा यस क्षेत्र अझैपनि एमालेकै पकड क्षेत्र हो। तर, एमालेले जसपाका अशोक राईलाई टिकट दिएपश्चात एमालेका अधिकांस कार्यकर्ताहरूले विद्रोह गरी मनोजलाई सहयोग गरिरहेका छन्। अशोक राई यहाँका बासिन्दा पनि नभएको र एमालेमा विद्रोह गरेर जसपा गएको भन्दै एमालेका अधिकांस कार्यकर्ताहरूले मनोज मेन्यांङबोको पक्षमा भोट मागिरहेका छन्। एमालेका अतिरिक्त कांग्रेस, नेकपा एस लगायत न्युटल रहेका मतदाताहरू मनोजको पक्षमा लागेपछि दुवै गठबन्धनका अशोक र मुक्साहाङलाई चुनाव जित्न फलामको चिउरा चपाउनु सरह बनेको छ। यता सत्ता गठबन्धनका तर्फबाट माओवादीका मुक्साहाङलाई टिकट दिएपछि कांग्रेस जनमा पनि ठूलो असन्तुष्टि छ। कांग्रेसमा असन्तुष्ट बनेका मतदाताहरू पनि मनोजको पक्षमा उभिएपछि मनोजलाई चुनाव जित्न सहज देखिन्छ। धरानमा २०४९ देखि २०५४ सम्म उपमेयर र २०५४ देखि २०५९ सम्म मेयरको कार्यभार सम्हालेका मनोजले धरानको विकासमा ठूलो योगदान गरेका छन्। धरानको सडक कालोपत्रेमा स्थानीयसँग जनसहभागितामा धेरै सडक निर्माण गरेका मनोजले धरानको घण्टाघर समेत निर्माण गरेका थिए। उनले बीपी कोइराला स्वास्थ्य विज्ञान प्रतिष्ठान सुधारमा खेलेको भूमिकालाई पनि धरानवासीले स्मरण गर्ने गरेका छन्। धरानको विकासमा आफूले धेरै योगदान गरेको र वाँकि रहेका अधुरा काम गर्नका लागि आफूले स्वतन्त्र उम्मेदवारी दिएको मनोजले बताएका छन्। उनले धरानलाई प्रमुख राजनीतिक दलहरूले जहिल्यै अपहेलना गर्ने गरेका कारण पनि आफूले एमालेबाट विद्रोह गरी स्वतन्त्र उम्मेदवारी दिएको बताए। धरान, बराहक्षेत्र र बक्लौरी, कालाबन्जार लगायतका क्षेत्रका अधुरा विकास निर्माणका काम आफू निर्वाचित भएपछि पुरा गर्ने मनोजको प्रतिबद्धता छ। दुई पटक जननिर्वाचित हुदा विवादरहित काम गरेका कारण यस पटक पनि यहाँका जनताले अमुल्य मत दिएर आफूलाई निर्वाचित गराउने उनको दावि छ। एमालेले स्थानीय समेत नरहेका अशोकलाई टिकट दिनु र माओवादी भित्रपार्टी विवादित बनेका मुक्साहाङलाई टिकट दिएका कारण सुनसरी क्षेत्र नम्बर १ को नतिजा मनोजको पक्षमा जाने स्थानीयको भनाइ छ। धरानका राजनीतिक विश्लेषक राजेन्द्र शर्माले राजनीतिक दलहरूले राम्रो व्यक्तिलाई टिकट नदिएका कारण मतदाताहरू असन्तुष्ट हुँदा यस पटकको चुनावी नजिता स्वतन्त्रको पक्षमा जान सक्ने बताउँछन्। एक लाख ४१ हजार ७ सय ८७ मतदाता रहेको यस क्षेत्रमा निर्वाचन जित्न २५ हजार मत कटादा प्रयाप्त हुने देखिन्छ।"
"हिमपातले हुम्लाको लिमी जाने बाटो बन्द, निर्वाचन सामग्री पुर्याउन कठिन","सिमकोट : जिल्लाको हिमालपारीको गाउँका रुपमा चिनिने लिमीमा निर्वाचन सामाग्री पुर्याउन कठिन हुने भएको छ । केहि दिनअघि परेको अविरल वर्षासँगैको हिमपातले लिमी जाने १७ हजार फिट उचाईको न्यालु लेखको बाटो बन्द भएपछि आगामी मंसिर ४ गते हुने प्रतिनिधिसभा र प्रदेशसभा निर्वाचनका आवश्यक सामग्री ढुवानीका लागि समस्या भएको हो । बाक्लो हिउँ जमेका कारण लिमीका तिन गाउँ तिल, जाङ र हल्जीका स्थानीयलाई गाउँबाट बाहिर जान र आउन गाह्रो भएका बेला निर्वाचन सामाग्री पुर्याउन हेलिकोप्टर बाहेक अन्यबाट ढुवानी गर्न नसकिने नाम्खा गाउँपालिका ६ लिमीका वडा अध्यक्ष पाल्जोर तामाङले जानकारी दिए । हिमपातले लिमी जिल्ला सदरमुकामबाट भौतिक रुपमा बिच्छेद भएको बताएका वडा अध्यक्ष तामाङले आफू निकै सकसका साथ गाउँ पुगेको बताए । लिमी जाने बाटो न्यालुलगायतका क्षेत्रमा अहिले तीन फिटभन्दा बाक्लो हिउँ जमेपछि आवतजावतमा निकै समस्या छ,' तामाङले भने, खाली हिड्न त समस्या छ अन्य सामग्री लिन त कुनै संभावना नै देखिदैन् । गएको असोज १९ गतेदेखि २४ गतेसम्म लगातार परेको हिमपातले लिमी आवतजावत गर्ने न्यालु लेकको बाटो अहिलेसम्म खुलेको छैन । सदरमुकाम सिमकोटदेखि पाँच दिनको सकसपूर्ण पैदल यात्रापछि लिमी पुगेको बताएका वडाध्यक्ष तामाङले सामग्री ल्याउन नसकिने उल्लेख गरे । हिउँ जमेका कारण लिमी जाने बाटो बन्द भएपछि निर्वाचनका सामग्री लिन हवाई बाहेक संभव नहुने भएपछि समीक्षा जिल्लाको सुरक्षा टिममा पनि सल्लाह भएकाले हेलिकोप्टरमै ढुवानी गर्ने बारेमा कुरा भएको जिल्ला सुरक्षा समितिका अध्यक्षसमेत रहेका प्रमुख जिल्ला अधिकारी सिता परियारले जानकारी दिइन् । हुम्लाका लागि १६ गते ढुवानी हुने कर्णाली प्रदेशका दशवटै जिल्लाका लागि निर्वाचन आयोगले पठाएका निर्वाचन सामग्री प्रदेश राजधानी सुर्खेत पुर्याइएको छ । प्रदेश मातहतका सबै जिल्लामा एकै पटक ढुवानी गर्ने तयारी भइरहेको निर्वाचन सामग्री आगामी कार्तिक १६ गते मात्रै हुम्ला ढुवानी गरिने जिल्ला निर्वाचन कार्यालयको निमित्त निर्वाचन अधिकृत श्याम रानाले जानकारी दिए । शनिबारदेखि कर्णाली प्रदेशका सबै मतदान केन्द्रका लागि छुट्याइएका सामाग्री सुर्खेत पुर् याइएको छ,' उनले भने, केहि सामग्री काठमाडौंबाट ढुवानी गर्न बाँकी रहेका कारण जिल्ला आउन १६ गते लाग्ने छ । नेपाली सेनालाई ढुवानीको जिम्मा दिएका सामग्री सेनाको हेलिकोप्टर वा स्काइ ट्रकले सिमकोट विमानस्थलसम्म ढुवानी गर्ने निर्वाचन अधिकृत रानाले जानकारी दिए । सुर्खेतदेखि यहि (कार्तिक) १६ गते सबै निर्वाचन सामाग्री सिमकोटसम्म नेपाली सेनाको स्काई ट्रक वा हेलिकोप्टरमार्फत ढुवानी गर्ने योजना छ,' प्रमुख जिल्ला अधिकारी परियारले थपिन्, 'लिमीलगायतका केहि क्षेत्रका निर्वाचन सामग्री हेलिकोप्टरबाट ढुवानी हुने कुरा हुँदैछ । जिल्लाका सबै मतदान केन्द्रका लागि आवश्यक सामग्री पुगेपछि हामीले गृहमन्त्रालय र निर्वाचन आयोगसँगको छलफलमा हेलिकोप्टरबाट ढुवानी गर्ने कुरा हुँदैछ,' अधिकारी परियारले अन्नपूर्णसँग भनिन्।"
तुलसी खाए फाइदै फाइदा,"काठमाडौं : तुलसीको धार्मिक महत्व रहेको छ। धार्मिक दर्ष्टिकोणले यसलाई भगवान् विष्णुको स्वरुपमा लिइन्छ। यसका साथै यसलाई औषधिका रुपमा पनि खाने गरिन्छ। तुलसी यस्तो बिरुवा हो जुन हरेकको घरमा सजिलै पाइन्छ। तुलसीलाई पवित्र पनि मानिन्छ। घरमा तुलसी राख्दा सुख, समृद्धि प्राप्त हुने विश्वास गरिन्छ। तुलसीमा हुने औषधीय गुणका कारण आयुर्वेदिक र प्राकृतिक चिकित्सा अस्पतालमा जडिबुटी बनाउन पनि यसको प्रयोग गरिन्छ। यसमा एन्टी ब्याक्टेरियल तत्व हुने भएकाले घाउ तथा चोटपटक लाग्दा यसको प्रयोग गरेमा चाँडै निको हुन्छ। औषधीय गुणले भरिपूर्ण तुलसी बढी पूजापाठमा प्रयोग गरिन्छ। विज्ञहरुका अनुसार नियमित तुलसी सेवन गर्दा छाला, पाचन र रोग प्रतिरोधक क्षमता निको पार्न सकिन्छ। यसका साथै तनावबाट पनि मु्क्त पाउन सकिन्छ। एक अनुसन्धानका अनुसार तौल घटाउनका लागि तुलसीको पानी प्रयोग गर्न सकिने जनाएको छ। यसको प्रयोगले रुघाखोकी पनि हटाउन सकिन्छ । विज्ञका अनुसार तुलसी प्रयोग गर्दा विशेष ध्यान दिनुपर्छ। नियमित दुई वा तीन वटा तुलसीको पात खाली पेटमा खाँदा स्वास्थ्यलाई फाइदाजनक हुन्छ। उच्च रक्तचापको समस्या भएकाहरुले तुलसीको सेवन गर्नुपर्छ। यसमा पोटासियम पाइन्छ जसले रक्तचापको समस्या सन्तुलनमा सहयोग गर्छ। यसको पातबाट चिया बनाउन सकिन्छ।"
राष्ट्रपति भण्डारी सूर्यदेवको पूजा गर्न गौरीघाटमा,"काठमाडौं : छठ पर्वका अवसरमा राष्ट्रपति विद्यादेवी भण्डारीले गुह्येश्वरी पुगेकी छन्। आइतबार अपरान्ह गुह्येश्वरी पुगी राष्ट्रपति भण्डारी छठमाताको पूजा गरेकी हुन्। त्यसलगतै उनले कमलपोखरीमा निर्माण गरिएको छठ घाटमा पुगी अस्ताउँदो सूर्यलाई अर्घ्य दिइ छठीमाताको पूजा आराधना गरिन्। यस्तै प्रधानमन्त्री शेरबहादुर देउवाले थापाथालीस्थित बागमति किनारमा तयार पारिएको छठी माताको दर्शन गरेका छन्। यस वर्ष राजधानीमा गुह्येश्वरीबाट गौरीघाटसम्मको वाग्मती नदी किनारको दायाँबायाँ, कमलपोखरी, थापाथली, कुपण्डोल, विभिन्न स्थानका नक्खु खोला, विष्णुमती र वाग्मती नदी किनारमा छठ घाट निर्माण गरी सजाइएको छ । यी स्थानमा छठ घाटसँगै छठी माताको माटाको मूर्ति पनि निर्माण गरिएको छ । छठ व्रत गरेमा मनले चिताएको पूरा हुने कुरा सूर्यपुराणलगायत ग्रन्थमा उल्लेख गरिएको छ।"
पीएम कपमा नेपाल पुलिसको विजयी सुरुवात,"काठमाडौं: पीएम कप क्रिकेटमा विभागीय टोली नेपाल पुलिस क्लबले विजयी सुरुवात गरेको छ । आइतबारदेखि काठमाडौंमा शुरु पीएम कप एकदिवसीय पुरुष क्रिकेट प्रतियोगितामा बागमती प्रदेशलाई पराजित गर्दै पुलिसले विजयी सुरुवात गरेको हो । मुलपानी क्रिकेट मैदानमा बागमती प्रदेशलाई १ सय ९२ रनले हराउँदै पुलिसले सुखद सुरुवात गरेको हो । पुलिसले दिएको २ सय ९० रनको लक्ष्यसहित जवाफी ब्याटिङ गरेको बागमतीले २८ ओभरमा अलआउट हुँदै ९७ रन मात्र बनाउन सक्यो । त्यसअघि टस हारेर पहिले ब्याटिङ गरेको पुलिसले ५० ओभरमा ५ विकेट गुमाएर २ सय ८९ रन बनाएको थियो । पुलिसका लागि दीपेन्द्र सिंह ऐरीले १ सय ८ रनको शतकीय इनिङ खेले । यस्तै कुशल भुर्तेल र सुनिल धमलाले समान ३७ रन जोड्दा आरिफ शेखले ३६ रन बनाए । बागमतीका नन्दन यादबले २ विकेट लिए । रामनरेश गिरी, सुर्य तामाङ र सोनु देबकोटाले ११ विकेट लिए । कात्तिक २६ गतेसम्म चल्ने प्रतियोगितामा १० टोलीको सहभागिता छ । क्यानले १० टोलीलाई दुई समूहमा विभाजन गरेको छ । समूह ए मा नेपाल एपीएफ, त्रिभुवन आर्मी क्लब, कर्णाली प्रदेश, गण्डकी प्रदेश, सुदूरपश्चिम प्रदेश छन् । समूह बीमा नेपाल पुलिस क्लब, बागमती प्रदेश, लुम्बिनी प्रदेश, मधेश प्रदेश, प्रदेश १ छन् । हरेक समूहको शीर्ष दुई टोलीले सेमिफाइनलमा स्थान बनाउने छन् । प्रतियोगिताको विजेताले १० लाख नगद पुरस्कार पाउने छ। यस्तै उपविजेताले ५ लाख पाउने छ । सेमिफाइनलमा पुग्ने टोलीले ५० हजार पाउने छन् ।"
भेटघाटका लागि गोदाममा आएका समिरको आगलागीमा परेर मृत्यु,"नेपालगञ्ज : बाँकेको नेपालगञ्जस्थित चुराको गोदाममा आगलागीमा परेर एक जनाको मृत्यु भएको छ। उक्त घटनामा एकजना घाइते भएका छन्। नेपालगञ्ज उपमहानगरपालिका५ रामनगरस्थित रमेशकुमार नागको घरमा चुराको गोदाममा आज एक्कासी आगलागी हुँदा बर्दियाको मधुवन नगरपालिका८ का २३ वर्षीय समिर वलीको मृत्यु भएको हो। उक्त गोदाम आरिफ अन्सारीले भाडामा लिएका थिए। प्रहरी उपरीक्षक श्यामकृष्ण अधिकारीका अनुसार आगलागीबाट गम्भीर घाइते वलीको उपचारका क्रममा भेरी अस्पताल नेपालगञ्जमा मृत्यु भएको हो। मृतक वली शनिबार भेटघाटका लागि गोदाममा आएका थिए। घाइते भएका गोदाम सञ्चालक अन्सारीको भेरी अस्पतालमा उपचार भइरहेको छ। विद्युत् तार सर्ट भएर आगलागी भएको प्रहरीले जनाएको छ। नेपाली सेना, प्रहरी, दमकल र स्थानीयको सहयोगमा आगो निभाइएको छ। आगलागीबाट करिब रु ४२ लाख बराबरको क्षति भएको प्रहरीले जनाएको छ"
सोमालियाको बम विष्फोटमा ज्यान गुमाउनेको संख्या एक सयभन्दा बढी,"एजेन्सी: सोमालियाको राजधानी मोगादिसुको व्यस्त चोकमा शनिबार भएको आक्रमणमा परी मृत्यु हुनेको सङ्ख्या १०० पुगेको राष्ट्रपति हसन शेख मोहमुदले पुष्टि गरेका छन् । 'अहिलेसम्म मृत्यु हुनेको सङ्ख्या १०० पुगेको छ र ३०० जना घाइते भएका छन् । साथै मृत्यु र घाइते दुवैको सङ्ख्या अझै बढिरहेको छ,' उनले भने । यद्यपी प्रत्यक्षदर्शीहरूले भने आक्रमणमा मारिनेको सङ्ख्या १०० भन्दा बढी पुगिसकेको बताएका छन् । सोमालियाको व्यस्त जोब जक्सन नजिकै केही मिनेटको अन्तरालमा विस्फोटक पदार्थले भरिएका दुईवटा कारमा बम विष्फोट भएको थियो भने सोमालियाको शिक्षा मन्त्रालयलाई लक्षित गरी गोली चलाइएको थियो । शनिबार दिउँसोको विस्फोटनले नजिकैका भवनका झ्यालहरू भत्किएका, धुवाँ र धूलोको मुस्लो हावामा उडेको देखिएको थियो । सन् २०१७ को अक्टोबर १४ मा विस्फोटक पदार्थले भरिएको ट्रकमा विस्फोट हुँदा ५१२ जनाको मृत्यु हुनुका साथै २९० भन्दा बढी घाइते भएका थिए । मोहमुदले उक्त घटनालाई इतिहास को संज्ञा दिँदै भने, यो एउटै ठाउँ हो, र उनै निर्दोष व्यक्तिहरूलाई यसमा संलग्न गराइएको छ । 'यो ठीक होइन । ईश्वरको कृपाले उनीहरूसँग अर्को ठूलो घटना गर्न सक्ने क्षमता हुनेछैन,' उनले इस्लामिक समूह अलशबाबलाई सङ्केत गर्दै भनेका छन् ।"
पीएम कपमा एपीएफले आर्मीलाई हरायो,"काठमाडौं: पीएम कप क्रिकेटमा विभागीय टोली एपीएफले अर्को विभागीय टोली नेपाल आर्मीलाई पराजित गरेको छ । प्रतियोगिताको सुरुवातकै खेलमा एपीएफले आर्मीलाई हराएको हो । त्रिवि क्रिकेट मैदानमा भएको खेलमा आर्मीलाई ५६ रनले हराउँदै एपीएफले सुखद सुरुवात गरेको हो । एपीएफले दिएको २ सय २० रनको लक्ष्यसहित जवाफी ब्याटिङ गरेको आर्मीले ३२ ओभर १ बलमा अलआउट हुँदै १ सय ६३ रन मात्र बनाउन सक्यो । कात्तिक २६ गतेसम्म चल्ने प्रतियोगितामा १० टोलीको सहभागिता छ । क्यानले १० टोलीलाई दुई समूहमा विभाजन गरेको छ । समूह ए मा नेपाल एपीएफ, त्रिभुवन आर्मी क्लब, कर्णाली प्रदेश, गण्डकी प्रदेश, सुदूरपश्चिम प्रदेश छन् । समूह बी मा नेपाल पुलिस क्लब, बागमती प्रदेश, लुम्बिनी प्रदेश, मधेश प्रदेश, प्रदेश १ छन् । हरेक समूहको शीर्ष दुई टोलीले सेमिफाइनलमा स्थान बनाउने छन् । प्रतियोगिताको विजेताले १० लाख नगद पुरस्कार पाउने छन्। यस्तै उपविजेताले ५ लाख पाउने छन् । सेमिफाइनलमा पुग्ने टोलीले ५० हजार पाउने छन् ।"
कांग्रेसको आडले ह्याट्रिक गर्ने दाउमा शक्ति,"जाजरकोट : माओवादी केन्द्रका शक्तिबहादुर बस्नेत र कांग्रेसका राजिवविक्रम शाह २०७४ सालको चुनावमा प्रतिस्पर्धी थिए। एमाले सहितको बाम गठबन्धनका साझा उम्मेदवार बस्नेतलाई कांग्रेस उम्मेदवार शाहले कडा टक्कर दिएका थिए। शक्तिले ३२ हजार २८१ मत प्राप्त गरी विजयी भएका थिए। राजिवले २३ हजार २८९ मत प्राप्त गरे। माओवादी केन्द्रका उपमहासचिव समेत रहेका शक्ति गृह, स्वास्थ्य र वन मन्त्रालयको जिम्मेवारी सम्हालिसकेका छन्। केन्द्रीय राजनीतिमा पहुँच राख्ने र माओवादी केन्द्रका प्रभावशाली नेताका रूपमा रहेका शक्ति यसपटक अघिल्लो चुनावका प्रतिस्पर्धी राजिवकै सहयोगमा ह्याट्रिक गर्ने दाउमा छन्। जिल्लामा लोकप्रिय छवि बनाएका राजिव र शक्ति सँगसँगै भोट मागिरहेका छन्। अघिल्लो चुनावमा एकअर्काविरुद्ध प्रतिस्पर्धा गरेका उनीहरू यसपालि भोट साटासाट गर्ने गरी चुनावी मैदानमा छन्। बाम लोकतान्त्रिक गठबन्धनका तर्फबाट साझा उम्मेदवारका रूपमा शक्ति प्रतिनिधि सभा सदस्यका उम्मेदवार भएका छन् भने राजिव प्रदेश सभा सदस्यको उम्मेदवार बनेका छन्। शक्तिले राजिवलाई सघाउने छन् भने राजिवले शक्तिलाई सघाउने छन्। राजिव भन्छन् 'शक्ति भान्जा देशकै लिडर हो। जिल्लाका लागि झनै चाहिने मान्छे हो। म पनि जिल्लामा केही गरौं। मेरो पुख्यौली ठाममा भनेर नै समाजसेवा गर्दागदै राजनीतिमा आएको हो। हामी दुवै जिल्लाका लागि चाहिने मान्छे हो। त्यही भएर मैलै पार्टीको निर्देशन अनुसार संघमा छोडेर प्रदेशमा आएको हुँ। प्रदेशबाट पनि जिल्लाको धेरै विकास गर्न सकिन्छ। कर्णालीको समग्र विकास गर्न सकिन्छ। हाम्रो विश्वास छ। हामी आगामी पाँच बर्ष भित्र जिल्लालाई कायापलट गर्नेछौ।' प्रदेश 'क' मा पनि युवा नेता कांग्रेस सभापति बेदराजजी चुनाव लडेको उनले बताए। 'संघमा माओवादी र दुवै प्रदेश कांग्रेसले पाएकाले पनि हामीलाई प्रचार गर्न र मत माग्न सजिलो भएको छ। हाम्रो जित सुनिश्चित छ नेता शाहले भने 'हामी इमान्दारीपूर्वक जाजरकोटको समृद्धिका लागि काम गर्नेछौं। हामीलाई विश्वास गरेर भोट दिनुहोस्।' माओवादी केन्द्रका नेता बस्नेत पनि जिल्लाको समृद्धिका लागि राजिव र आफू बाम लोकतान्त्रिक गठबन्धनमार्फत एक ठाउँमा उभिएको बताए। जिल्लाका महत्वपूर्ण पूर्वाधार विकासको जग बसालेको बताउँदै आमागी पाँच वर्षभित्र जिल्लामा देखिने र अनुभूति हुने गरी विकास र समृद्धिको बाटामा लम्कने दावी गरे। एक मात्र निर्वाचन क्षेत्र रहेको जाजरकोटमा बस्नेतका प्रतिस्पर्धीका रूपमा एमालेका निरज आचार्य र स्वतन्त्र उम्मेदवार नरबहादुर कार्की खडा भएका छन्। एमालेका आचार्य र स्वतन्त्र कार्की दुवै जना यस अघि बस्नेतका सारथी थिए। २०७४ सालमा बामगठबन्धन साझा उम्मेदवार रहेका बस्नेतलाई दुवै जनाले सघाएका थिए। आचार्य एमालेमा थिए भने कार्की माओवादीमै थिए। बामगठबन्धन भएपछि कार्की विप्लप नेतृत्वको नेकपा हुँदै स्वतन्त्र उम्मेदवार हुन पुगे भने आचार्य एमालेका उम्मेदवार। आचार्य र कार्की दुवै नयाँ अनुहार हुन्। बस्नेत भने २०७० सालमा एक्लै र २०७४ सालमा एमालेको सहयोगमा चुनाव जितेका थिए। यस अघिका दुई जना सारथी आचार्य र कार्की अहिले प्रतिस्पर्धामा छन्। माओवादी उम्मेदवार बस्नेत तेस्रो पटक चुनाव जितेर 'ह्याट्रिक' गर्ने दाउमा छन्। सत्तारूढ कांग्रेस र एकीकृत समाजवादीको साथ पाएकाले पनि उनले सहज महसुस गरेका छन्। वैशाख ३० गते भएको स्थानीय चुनावमा वडाध्यक्षका उम्मेदवारहरूले पाएको मतका आधारमा एमालेले २४ हजार ४ मत, कांग्रेसको २२ हजार ३४२ र माओवादीको १८ हजार ६२२ मत छ। एकीकृत समाजवादीको २ हजार ३३४ मत देखिन्छ। कांग्रेस, माओवादी केन्द्र र एकिकृत समाजवादीको भोट र एमालेको भोटको अन्तर करिव १८ हजारको छ। आफ्नो मत जोगाउँदा पनि गठबन्धन सहज अवस्थामा देखिन्छ तर क्रस भोट, स्वतन्त्रले काट्ने मत र किनबेच हुने मतले चुनावी नजिता तलमाथि पार्न सक्ने सम्भावना पनि उत्तिकै छ।"
छठ पूजा गर्न केराको बोटले सिङ्गारियो खोला,मोरङ: छठ पर्व मनाउन श्रद्धालु आज बिहानैदेखि खोला किनारमा छन् । खोलाका किनार छठ पूजा गर्न तय गरिएका घाटलाई झिलिमिली बनाइएको छ। फूल र बत्तीमा त्र होइन खोला किनार सजाउन केराका बोटको पनि धेरै प्रयोग भएको छ । मोरङको रङ्गेलीस्थित खोला किनारमा आज साँझ हुने छठ पूजाका लागि केराको बोटले सिङ्गारिएको छ । तस्बिरः रासस
काठमाडौंको गौरीघाटमा छठको रौनक (लाइभ),काठमाडौं : तराई मधेश क्षेत्रमा मनाइने छठ पछिल्लो समय राजधानी काठमाडौं पनि धुमधामका साथ मनाउन थालिएको छ। आज अस्ताउँदो सूर्यलाई र भोलि बिहान उदाउँदो सूर्यलाई अर्घ्य दिइ यो पर्व मनाइने गरिन्छ। छठ पर्वका अवसरमा काठमाडौंको गौरीघाट सूर्य पूजाका लागि झकिझकाउ पारिएको छ। व्रतालु तथा भक्तजनहरु पूजाका लागि गौरीघाट पुगिसकेका छन्।
थप २० जनामा कोरोना संक्रमण,काठमाडौं : थप २० जनामा कोरोना संक्रमण पुष्टि भएको छ । पछिल्लो २४ घन्टामा देशभर गरिएको २ सय २९ पीसीआर परीक्षणमा ९ जना र ८ सय ५५ एन्टीजेन परीक्षणमा ११ जना गरी कूल २० जनामा संक्रमण पुष्टि भएको स्वास्थ्य मन्त्रालयले जनाएको छ । कोरोनाका कारण आइतबार कसैको मृत्यु भएको छैन। आज थप ३४ जना कोरोनामुक्त भएका छन् । हाल नेपालमा ५ सय ५२ सक्रिय संक्रमित रहेको मन्त्रालयले जनाएको छ ।
आचारसंहिता उल्लङ्घन गरेर चुनाव प्रचारमा जनप्रतिनिधि,"बागलुङ : बागलुङका स्थानीय तहका कार्यपालिका पदाधिकारी र सदस्यहरू निर्वाचन आचारसंहिता विपरीत चुनावी प्रसारप्रसारको दौडधुपमा व्यस्त भएका छन्। आगामी मंसिर ४ गते हुने प्रतिनिधिसभा तथा प्रदेश सभा निर्वाचनका लागि निर्वाचन आचारसंहिता विपरीत स्थानीय तहका जनप्रतिनिधि (कार्यपालिका पदाधिकारी र सदस्य)हरू आफ्ना पार्टीका उम्मेदवारलाई भोट माग्ने अभियानमा होमिएका हुन्। निर्वाचन आयोगले असोज २६ गते विज्ञप्ति प्रकाशित गरी निर्वाचन आचारसंहिता अनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न नमिल्ने साथै आफू निर्वाचित भएका स्थानीय तह बाहेकको स्थानमा कुनै उम्मेदवारको पक्षमा प्रचार गर्न चाहे सरकारी साधन स्रोत (सवारी साधन, सुरक्षाकर्मी आदि)को प्रयोग नगरी आचारसंहिता प्रतिकुल नहुने गरी संलग्न हुन सकिने व्यवस्था गरेको जनाएको छ। तर, बागलुङका अधिकांश स्थानीय तहका कार्यपालिका सदस्यहरू आफू आवद्ध राजनीतिक दलको उम्मेदवारको प्रचारप्रसारमा सरिक छन्। बागलुङ क्षेत्र नम्बर २ का नेकपा माओवादीबाट सत्ता गठबन्धनका उम्मेदवार शिक्षा, विज्ञान तथा प्रविधि मन्त्री देवेन्द्र पौडेल, प्रदेश सभा (क) का उम्मेदवार नेपाली कांग्रेसका जीतबहादुर शेरचन र प्रदेश सभा (ख)का उम्मेदवार द्रोणबहादुर कुँवरका लागि भोट माग्न गलकोट नगरपालिकाका नगर प्रमुख भरत शर्मा गैरे शनिबार उनीहरूसँगै घरदैलोमा भोट माग्न पुगे। शुक्रबार बडिगाड गाउँपालिकामा भएको सत्ता गठबन्धनका उम्मेदवार सहितको घरदैलोमा कार्यक्रममा बडिगाड गाउँपालिकाका अध्यक्ष गण्डकी थापा र वडा नम्बर ७ का वडा अध्यक्ष दीपेन्द्रबहादुर केसी उपस्थित भए। निसीखोला गाउँपालिकाका अध्यक्ष सूर्यबहादुर घर्ती समेत उम्मेदवारको प्रचारप्रसार कार्यक्रममा हिँडेका छन्। ढोरपाटन नगरपालिकाका नगरप्रमुख देवकुमार नेपाली समेत क्षेत्र नम्बर २ बाट नेकपा एमालेका प्रतिनिधिसभा सदस्यका उम्मेदवार मञ्जु शर्मा चालिसे, प्रदेश सभा (ख)का उम्मेदवार लक्ष्मण पुनको चुनावी प्रचारप्रसारका कार्यक्रममा हिँडेका छन्। नगर प्रमुख नेपालीले तमानखोला गाउँपालिकामा पुगेर आर्थिक प्रलोभन देखाएको भन्दै जिल्ला निर्वाचन आचारसंहिता अनुगमन समितिमा उजुरी परेपछि उनलाई स्पष्टीकरण सोधिएको छ। आयोगले स्थानीय तहको कार्यपालिका पदाधिकारी र सदस्यहरूले निर्वाचत आचारसंहिता विपरीत कार्य गरेको पाइए निर्वाचन आयोग ऐन, २०७३ को दफा २३ बमोजिम निजलाई कारबाही गर्न स्पष्टीकरण सोधी तत्काल कारबाहीको प्रक्रिया अघि बढाउन जिल्ला आचारसंहिता अनुगमन समितिका अधिकृत (कोष तथा लेखा नियन्त्रक कार्यालयका प्रमुख)लाई निर्देशन दिएको छ। कारबाही प्रक्रिया अघि बढाउन आवश्यकता अनुसार जिल्ला आचारसंहिता अनुगमन समिति तथा निर्वाचन कार्यालयले आवश्यक सहजीकरण र सहयोग गर्ने जनाइएको छ। चार जनालाई स्पष्टीकरण जिल्ला निर्वाचन आचारसंहिता अनुगमन समिति बागलुङले आचारसंहिता उल्लंघनको आरोपमा चार जनालाई स्पष्टीकरण सोधेको छ। आचारसंहिता उल्लंघन भएको भन्ने उजुरीका आधारमा चार जनालाई स्पष्टीकरण सोधिएको अनुगमन अधिकृत रहेका रहेका कोष तथा लेखा नियन्त्रक कार्यालय बागलुङका प्रमुख धर्मभक्त बस्यालले बताए। बस्यालले निर्वाचन आचारसंहिता उल्लंघन गरेर सरकारी सवारीको दुरूपयोग गरेको आरोपमा क्षेत्र नम्बर २ बाट नेकपा माओवादी केन्द्रका प्रतिनिधिसभा सदस्यका उम्मेदवार शिक्षा, विज्ञान तथा प्रविधि मन्त्री देवेन्द्र पौडेललाई र मतदातालाई आर्थिक प्रलोभन देखाएको आरोपमा नेकपा एमालेकी उम्मेदवार मञ्जु शर्मा चालिसे, प्रदेश सभा (ख)का उम्मेदवार लक्ष्मण पुन र ढोरपाटन नगरपालिकाका नगर प्रमुख देवकुमार नेपालीलाई स्पष्टीकरण सोधेको हो। समितिले कार्तिक ७ गते २४ घण्टे स्पष्टीकरण माग गरेपनि शनिबारसम्म तीन जनाले मात्र स्पष्टिकरण बुझाएको अनुगमन अधिकृत बस्यालले बताए। अनुगमन अधिकृत बस्यालले क्षेत्र नम्बर २ प्रतिनिधिसभा सदस्यका उम्मेदवार देवेन्द्र पौडेल, मञ्जु शर्मा र क्षेत्र २ प्रदेश सभा (ख)का उम्मेदवार लक्ष्मण पुनले स्पष्टीकरण बुझाएको र नगर प्रमुख देवकुमार नेपालीले नबुझाएको बताए। उनले स्पष्टीकरणको अध्ययन लागि जिल्ला आचारसंहिता अनुगमन समितिको बैठकले गर्ने बताए। 'तीन जनाको स्पष्टीकरण उपलब्ध भएको छ,' अनुगमन अधिकृत बस्यालले भने, 'जिल्ला आचारसंहिता अनुगमन समितिका संयोजक मुख्य निर्वाचन अधिकृत डा दिवाकर भट्ट जिल्लाबाहिर हुनुहुन्छ उहाँ आएपछि अध्ययन भएर प्रक्रिया अगाडि बढाउँछौं।' निर्वाचन आचारसंहिताको पालना सबैले गर्नुपर्ने अनुगमन अधिकृत बस्यालले बताए। 'निर्वाचन आयोगले केन्द्रीय सरकार र प्रदेश सरकारका मन्त्री, स्थानीय तहका कार्यपालिका पदाधिकारी र सदस्यहरू, उम्मेदवार, आम नागरिकहरूको लागि निर्वाचन आचारसंहिता बनाएको छ,' अनुगमन अधिकृत बस्यालले भने, 'सबैले आचारसंहिताको पालना गर्नुपर्छ, त्यसो नभए आयोगले कारबाही गर्नेछ।'"
घरेलु तथा साना उद्योग पर्यटन उद्योग कार्यालयमा रूपान्तरण,"स्याङ्जा : घरेलु तथा साना उद्योग कार्यालय स्याङ्जाको नाम परिवर्तन भएर 'पर्यटन तथा उद्योग कार्यालय स्याङ्जा' को नाममा रूपान्तरण गरिएको छ। रूपान्तरण भएसँगै कार्यालयले साविकका कामसँगै पर्यटन सम्बन्धी जिम्मेवारी पनि थप भएको छ। कार्यालयले यसअघि प्रदान गर्दै आएको सेवा प्रवाह यथावत रही पर्यटनको समेत जिम्मेवारी थप भएको कार्यालयका प्रमुख श्रीप्रकाश रेग्मीले जानकारी दिए। उनका अनुसार, यसअघि ७ जनाको दरबन्दी रहेको कार्यालयमा प्राविधिकसहित ३ जना कर्मचारी थप भएर १० पुगेका छन्। गण्डकी प्रदेश सरकारको भदौ २० को मन्त्रिपरिषद् बैठकको निर्णय अनुसार कात्तिक १ गतेदेखि लागू हुने गरी कार्यालयका नाम परिवर्तन सहित जिम्मेवारी थप भएको बताइएको छ। अब कार्यालयले ट्राभल तथा ट्रेकिङ एजेन्सी दर्ता अनुमति र नवीकरण, पर्यटकीय होटल, रिसोर्ट, लज, ट्राभल, गाइड, र्याफ्टिङ लगायत साहसिक पर्यटन आदिको प्रवर्धन, दर्ता अनुमति नवीकरण र नियमन सहित वार्षिक विकास कार्यक्रम अनुसार पर्यटकीय पूर्वाधारहरूको निर्माण तथा विकास गर्ने काम गर्ने भएको प्रमुख रेग्मीले जानकारी दिए। यसअघि 'घरेलु तथा साना उद्योग कार्यालय स्याङ्जा' को नामबाट सेवारत कार्यालय यही कात्तिक १ गतेदेखि कार्यालयको नाम परिवर्तन भएको हो।"
बेहुली बन्नुअघि बच्चालाई जन्म दिएपछि अस्पतालमै विवाह,"एजेन्सी : विवाहको दिन दुलहीले बच्चालाई जन्म दिएपछि एक जोडीले अस्पतालमा विवाह गरेका छन्। विवाह गर्नुअघि अचानक सुत्केरी वेथाले च्यापेपछि दुलहीलाई अस्पताल लगिएको थियो। त्यसपछि दुलहीले बच्चालाई जन्म दिएपपछि अस्पतालमै विवाह गरेकी हुन्। यो समाचार नेदरल्याण्डको हो। विवाहका दिन उनलाई अचानक सुत्केरी व्यथाले च्यापेको थियो। अचानक बच्चा जन्मिएपछि दम्पती अचम्मा परेका थिए। त्यसपछि महंगो विवाहस्थलमा विवाह गर्ने यो जोडीको योजना असफल भयो। दुलही पहिले नै गर्भवती थिइन्। तर यिनीहरुले विवाह गरेपछि मात्रै बच्चा जन्माउने सोचमा थिए। डेलिभरी मितिभन्दा धेरैअघि नै विवाहको मिति तय भएको थियो। तर, डेलिभरी मितिभन्दा पाँच हप्ता पहिले नै बच्चा जन्मिएको हो। अक्टुबर २६ गते विवाहको दिन दिउँसो २ बजे दुलहीले बच्चालाई जन्म दिएकी हुन्। त्यसपछि यो जोडीले विवाहको प्लान नै फेर्नुपरेको थियो। तर, विशेष कुरा यो छ कि उनीहरुको विवाह भने रोकिएन। सुत्केरी भएको सोही दिन यो जोडीले अल्बर्ट स्वीटजर अस्पतालको प्रार्थना कक्षमा विवाह गरे। अचानक बच्चा जन्मिए पछि यो जोडीले अस्पतालमै सानो कार्यक्रमको आयोजना गरी विवाह सम्पन्न गरेका थिए। अस्पतालले एक विज्ञप्ति जारी गर्दै भनेको छ दुलही र दुलाह निकोल र मार्कले छोरीको जन्म हुनुअघि नै विवाह गर्ने सोचेका थिए। तर बच्चा अचानक जन्मियो। आमा र बच्चाको स्वास्थ्य अवस्था सामान्य रहेको अस्पतालले जनाएको छ।"
"विनोद चौधरी र हृदयेश त्रिपाठीको कडा टक्कर, माओवादीलाई फकाउन दौडधुप",परासी: अर्बपति विनोद चौधरी र जनता प्रगतिशिल पार्टी (जप्रपा)का अध्यक्ष हृदयेश त्रिपाठी नवलपरासी पश्चिमको निर्वाचन क्षेत्र नं १ बाट प्रतिनिधिसभा सदस्यको निर्वाचनमा प्रतिस्पर्धी उम्मेदवारका रुपमा चुनावी मैदानमा छन् । जिल्लाको अन्य क्षेत्रको चुनावी अंक गणितबारे विभिन्न आँकलन र टिप्पणी भइरहे पनि चौधरी र त्रिपाठीको निर्वाचन क्षेत्रको चुनावी अंक गणित आँकलन गर्न कठिन भएको स्थानीय बताउँछन् । नेपाली कांग्रेसका उम्मेदवार चौधरीलाई कांग्रेसभित्रकै असन्तुष्ट नेता मनाउन कठिन देखिएको छ भने त्रिपाठीलाई समर्थक एमालेका नेता कार्यकर्तालाई मनाउन हम्मे हम्मे छ । एमालेसँगको तालमेलमा सूर्य चिन्हबाट उठ्न आग्रह गर्दा त्रिपाठीले मानेका थिएनन् । जसले एमालेजन र त्रिपाठीबीच केही खटपट नै देखियो । उम्मेदवारी दर्ताको दिन त्रिपाठीले आफ्नै दल जप्रपाको चुनाव चिन्ह कोदाली बोकेको किसानसहित उम्मेदवारी दर्ता गरेपछि एमालेले पनि आफ्नो उम्मेदवार उठायो । तर केन्द्रीय नेतासँगको वार्तापछि एमालेले उम्मेदवारी फिर्ता लिएर त्रिपाठीलाई सघाउने निर्णय गरे पनि त्यतिबेला फाटेको सम्बन्ध अझै सुमधुर भएको छैन । यसअघि (२०७४) को चुनावमा सूर्य चिन्ह लिएर जितेका त्रिपाठीलाई अहिले केही एमाले कार्यकर्ता त्रिपाठीको चुनाव चिन्हमा सहज रुपले मत हाल्ने मनस्थितिमा अझै छैनन् । यद्यपी एमालेका जिल्ला नेता पार्टीले समर्थन गरेकाले त्रिपाठीलाई नै सघाउन भन्दै कार्यकर्ता मनाइरहेका छन् । यो निर्वाचन क्षेत्रमा दलका ११ र ७ स्वतन्त्र गरी १८ जनाले प्रतिनिधिसभा सदस्यमा उम्मेदवारी दिएका छन् । उम्मेदवारको संख्या धेरै भए पनि चुनावी प्रतिस्पर्धा त्रिपाठी र चौधरीबीच नै बढी हुने आँकलन स्थानीयको छ । यता उद्योगपति चौधरीले जिल्लाका नेतालाई बाइपासगर्दै पार्टी सभापति एंव प्रधानमन्त्री शेरबहादुर देउवाको बलमा टिकट ल्याएपछि कांग्रेसभित्र पनि ब्यापक असन्तुष्टि छ । पार्टीभित्रको असन्तुष्टिबाहेक गठबन्धनको सहमति विपरीत कांग्रेसले त्यस क्षेत्रको प्रदेशसभा खमा उम्मेदवारी दिएपछि गठबन्धनकै खटपटले पनि चौधरीलाई चुनाव आफ्नो पक्षमा पार्न त्यति सहज नदेखिएको चर्चा जिल्लाको राजनीति वृत्तमा छ । प्रदेशसभा खमाओवादी केन्द्रको भागमा परेपनि कांग्रेसले उम्मेदवारी दिएपछि त्यहाँ खटपट छ । त्यस क्षेत्रमा प्रभावशाली नेता कांग्रेस लुम्बिनी प्रदेशका महामन्त्री विक्रम खनाल अहिले चौधरीको चुनावी कार्यक्रममा सहभागी भएका छैनन् । उनी टिकटका दाबेदार थिए । खनालको अनुपस्थितिले पनि चौधरीलाई थप चुनौती थपेको कांग्रेस कार्यकर्ताले बताउँदै आएका छन् । चौधरी २०६४ को संविधानसभा निर्वाचनमा एमालेबाट र २०७४ मा कांग्रेसबाट समानुपातिक सांसद बनेका थिए । हाल उनी कांग्रेस केन्द्रीय सदस्यसमेत छन् । पहिलो पटक प्रत्यक्षतर्फको चुनावी अनुभव बटुल्दै मैदानमा उत्रिएका चौधरीलाई यस निर्वाचन क्षेत्रबाट २०४८ सालदेखि भएका सबै निर्वाचनमा जित हासिल गरेका त्रिपाठी ठूलो चुनौती हुन् । त्रिपाठीलाई पछि पार्न चौधरीलाई त्यति सहज छैन । गएको स्थानीय तह निर्वाचनको मत परिणामअनुसार त्रिपाठीको दलको उपस्थिति न्यून छ । तर एमालेसँगको तालमेलले त्रिपाठीले सत्ता गठबन्धनसँग कडा प्रतिस्पर्धा गर्नेछन् । स्थानीय तह निर्वाचनको मतअनुसार यो निर्वाचन क्षेत्रमा जप्रपाको ४ हजार ६८१ र एमालेको २६ हजार ७७९ मत छ । एमालेसँग तालमेल गरेको अर्को घटक जसपाले त्यस निर्वाचन क्षेत्रमा पनि एमालेकै उम्मेदवारलाई सघाउने जनाएको छ । जसपाको मत ३ हजार ५ सय ३९ मत छ । तीन दलको मत जोड्दा त्रिपाठीको पक्षमा ३४ हजार ९९९ पुग्छ । नेपाली कांग्रेसले पाएको मत ३० हजार ३४२ छ । गठबन्धनको घटक एकीकृत समाजवादीको १ हजार १४१ र राष्ट्रिय जनमोर्चाको २६० गरी चौधरीको पक्षमा कुल ३१ हजार ७४१ मत छ । सत्ता गठबन्धनको अर्को घटक माओवादी केन्द्र सहमतिविपरीत कांग्रेसले प्रदेशसभामा उम्मेदवारी दिएको भन्दै असन्तुष्ट जनाएपछि स्थानीय तहमा माओवादी केन्द्रले पाएको कुल ५ हजार ३३९ मत कता जान्छ अन्यौल मै छ । यद्यपी गठबन्धनका जिल्ला नेताहरु यो विवाद मिलाउने कसरतमा छन् । माओवादीको मत कतै पनि नजोड्दा चौधरीभन्दा त्रिपाठी ३ हजार २५८ मतले अघि छन् । माओवादीको मत कांग्रेसतर्फ जोड्दा त्रिपाठीभन्दा चौधरी २ हजार ९३ मतले अघि हुन्छन् । स्थानीय तहको मतअनुसार चौधरी र त्रिपाठी कस्लाई जिताउने भन्ने निर्णायक मत माओवादी केन्द्रमा छ । त्यसो त २०७४ को चुनावलाई फर्केर हेर्दा सूर्य चिन्हबाट चुनाव लड्दा त्रिपाठीले नेपाली कांग्रेसलाई ५ हजार १ मतले पराजित गर्दै विजयी भएका थिए । त्यसैले पनि त्रिपाठी र चौधरीको प्रतिस्पर्धालाई मतदाताले समेत कसको पल्लाभारी कता भन्ने सहज आँकलन गर्न सकेका छैनन् ।
बागी उम्मेदवारलाई उम्मेदवारी निष्क्रिय बनाउन दुई दिनको अल्टिमेटम,"परासी : जिल्लाका गठबन्धनमा आवद्ध दलहरूले सात जना उम्मेदवारलाई उम्मेदवारी निष्क्रिय बनाउन भोलिसम्मको समय दिएका छन्। गठबन्धनमा आवद्ध पार्टीका जिल्ला अध्यक्षहरूको आइतबार बसेको बैठकले गठबन्धनका उम्मेदवारविरुद्ध उम्मेदवारी दिएका प्रतिनिधि सभा र प्रदेश सभाका उम्मेदवारले उम्मेदवारी निष्क्रिय नबनाए विधानअनुसार स्वतः कारवाही हुने निर्णय गरेका छन्। जिल्लाका २ प्रतिनिधि सभा र ४ प्रदेश सभामा गठबन्धनमा आवद्ध राष्ट्रिय जनमोर्चाबाहेक सबैले एक अर्काविरुद्ध उम्मेदवारी दिएका छन्। बागी उम्मेदवारी दिएका उनीहरूलाई केन्द्रीय गठबन्धनको कात्तिक ११ गते बसेको बैठकले समेत उम्मेदवारको नामै तोकेर निष्क्रिय बनाउन निर्देशन दिएको थियो। तर, उम्मेदवारी निष्क्रिय नबनाएपछि जिल्लामा रहेका नेपाली कांग्रेस, माओवादी केन्द्र, एकीकृत समाजवादी र राष्ट्रिय जनमोर्चाका जिल्ला अध्यक्षको बैठक बसेर पुनः निर्देशन दिएका हुन्। बागी उम्मेदवारी दिनेमा प्रतिनिधि सभा निर्वाचन क्षेत्र नं १ मा प्रतिनिधि सभा सदस्यसहित पाँच जना छन् भने निर्वाचन क्षेत्र नं २ को प्रदेश सभा 'क' मा दुई जना रहेका छन्। निर्वाचन क्षेत्र नं १ को प्रतिनिधि सभा सदस्य र सो प्रदेशको प्रदेश सभा 'क' नेपाली कांग्रेसको भागमा परेको छ भने प्रदेश सभा 'ख' माओवादी केन्द्रको भागमा परेको छ। प्रदेश सभा 'ख' मा माओवादी केन्द्रले उम्मेदवारी दिएपछि सहमति विपरीत नेपाली कांग्रेसका देवकरण जयसवालले रुख चिन्ह लिएर उम्मेदवारी दर्ता गराएका छन्। रुख चिह्न नै लिएर उम्मेदवारी दर्ता गराएपछि असन्तुष्ट बनेको माओवादी केन्द्रले प्रतिनिधि सभा सदस्यमा सीता बौडेल र प्रदेश सभा 'क' मा चन्द्रकान्त ढकालले स्वतन्त्रबाट उम्मेदवारी दर्ता गराएका छन्। त्यस्तै सोही प्रदेशमा नेपाली कांग्रेसका कृष्ण प्रसाद ढुंगाना र एकीकृत समाजवादीका टंक खनालले स्वतन्त्रबाट उम्मेदवारी दर्ता गराएका छन्। प्रतिनिधि सभा निर्वाचन क्षेत्र नं २ को प्रदेश सभा 'क' बाट माओवादी केन्द्रका खडब बस्नेत र एकीकृत समाजवादीका प्रकाश भट्टराईले स्वतन्त्रबाट उम्मेदवारी दिएका छन्। उक्त प्रदेशको निर्वाचन क्षेत्र माओवादी केन्द्रको भागमा परेको छ।"
"नेपाल एयरलाइन्सलाई प्राधिकरणको कारबाही, दिल्ली उडान सङ्ख्या कटौती","काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स)को भारतको नयाँदिल्लीको उडान कटौती भएको छ। नेपाल नागरिक उड्ययन प्राधिकरण (क्यान)ले नेपाल एयरलाइन्सको आइतबार विहान तय भएको दिल्ली उडान कटौती गरेको हो। भारतका तीन गन्तव्यमा उडान गरिरहेको नेपाल एयरलाइन्सलाई कारबाही स्वरूप नयाँ दिल्ली गन्तव्यको उडान सङ्ख्यामा केही कटौती भएको निगमको वाणिज्य विभागले जनाएको छ। नियामक नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलमा तीनभन्दा बढी उडान गरिरहेका एयरलाइन्सलाई भैरहवाबाट कम्तीमा पनि एक उडान गर्नुपर्ने व्यवस्थासहित लिखित निर्देशन दिएको थियो। काठमाडौं विमानस्थलको विद्यमान हवाई उडान चाप व्यवस्थापन गर्न तथा गौतमबुद्ध विमानस्थलको प्रभावकारी प्रयोजनका निम्ति प्राधिकरणले दोस्रो अन्तर्राष्ट्रिय विमानस्थलमा अनिवार्य उडान गर्न निर्देशन दिएको हो। प्राधिकरणको यो निर्णयले काठमाडौं उडान भर्ने राष्ट्रिय ध्वजावाहक नेपाल वायुसेवा निगम (नोपाल एयरलाइन्स) र निजी क्षेत्रको हिमाल एयरलाइन्ससहित पाँच विमान कम्पनीले भैरहवामा अनिवार्य उडान गर्नुपर्नेछ। प्राधिकरणले निर्देशन दिएबमोजिम नेपाल एयरलाइन्स तत्कालै भैरहवामा उडान गर्न असमर्थ भएपछि निगमको उडान कटौती भएको सम्बन्धित अधिकारीले बताएका छन्। प्राधिकरणको निर्देशनबमोजिम भैरहवा उडान भर्न निगम तयार रहे पनि प्राविधिक व्यवस्थापनसहित तयारी गर्न करिब दुई महिना लाग्ने भएकाले तत्कालै उडान गर्न नसकिने निगमले उल्लेख गरेको छ। 'जहाजको इञ्जिनियरिङ, टेक्निकल कर्मचारी व्यवस्थापन गर्न कम्तीमा डेढ महिना लाग्छ, हामीले तयारीका लागि समय पुगेन विचार गरिदिनुस् भनेका छौँ', निगमका एक उच्च अधिकारीले भने। निगमले नयाँ दिल्ली गन्तव्यमा दैनिक दुई उडान गर्दै आएको थियो। सातामा १४ उडान हुँदै आएकामा आजदेखि चार उडान कटौती भएको निगमले जनाएको छ। चार उडान कटौती हुँदा अब निगमले दैनिक १० उडान मात्रै गर्नेछ। निगमको दिल्ली गन्तव्य व्यावसायिक हिसाबले राम्रो मानिन्छ। निगमले भारतको बैङ्लोर र मुम्बईमा पनि नियमित उडान गरिरहेको छ। दुई स्वदेशी एयरलाइन्स वायुसेवा निगम र हिमालय एयरलाइन्सलाई 'विन्टर सेड्युल' मा उडान गर्न प्राधिकरणले पत्राचार गरेको छ। अक्टोबर ३० देखि आगामी सन् २०२३ मार्चसम्मको उडान तालिका अनुसार गौतमबुद्ध विमानस्थलमा समेत दुवै एयरलाइन्सले उडान सञ्चालन गर्नुपर्नेछ। प्राधिकरणका अनुसार अन्तर्राष्ट्रिय विमान कम्पनीलाई आगामी पुस १ गतेदेखि भैरहवामा अनिवार्य उडान तयारी गर्न सूचित गरिसकेको छ। प्राधिकरणका प्रवक्ता जगन्नाथ निरौलाले काठमाडौं विमानस्थलमा तीनभन्दा बढी उडान गर्ने एयरलाइन्सलाई गौतमबुद्ध विमानस्थलमा उडान गर्नुपर्ने निर्देशनसहित पत्राचार गरिएको बताए। एद्दले भने, 'हाम्रो आन्तरिक वायुसेवाले भैहरवाबाट उडान नगर्दा विदेशी एयरलाइन्सलाई दबाब दिन गाह्रो हुने भयो त्यसैले नेपाल वायुसेवा निगम र हिमालय एयरलाइन्सलाई भैरहवाबाट पनि उडान गर्नुपर्छ भनेर निर्देशन दिइएको हो।' काठमाडौं विमानस्थलमा हाल तीन नेपालीसहित २६ अन्तर्राष्ट्रिय एयरलाइन्सले उडान भर्दै आएका छन्। रासस"
'लोककल्याणकारी राज्यको जग बसाल्ने गरी घोषणापत्र आएको छ ',"काठमाडौंः नेपाली कांग्रेसले अर्थतन्त्रलाई मुल मुद्दा बनाएर काम गर्ने जनाएको छ । घोषणापत्र लेखन समितिका सदस्य समेत रहेका कांग्रेस नेता डास्वर्णीम वाग्लेले पत्रकार सम्मेलनमा बोल्दै निर्वाचनपछि अर्थतन्त्र प्रमुख मुद्दा हुने बताए । वाग्लेले भने, अर्थतन्त्रलाई अर्जुनदृष्टि लगाएर काम गरियो भने अधिकांश क्षेत्रमा फड्को मार्न सकिन्छ भन्ने हो । सबैको ध्यान आर्थिक मुद्दामा सोझिदैछ । ' उनले यो संकल्पपत्र स्वर्णीम वाग्लेको संकल्प पत्र नभएको बताए । उनले भने, यो कांग्रेसको संकल्प पत्र हो । पाँच वर्षमा हाम्रो भिजन अनुसार चलाउन पायौं भने योयो गर्छौं भन्नुनै घोषणाापत्रको मुल मर्म हो । लोककल्याणकारी राज्यको जग बसाल्ने गरी घोषणापत्र आएको छ । स्वास्थ्य विमालाई सर्वव्यापी गराउँछौं । राजनीतिक प्रतिवद्धताका रुपमा घोषणापत्र आएको हो । लोककल्याणकारी राज्य धान्न धनी भइराख्नु पर्दैन । कम आयमै आफ्नो स्रोत साधनले धान्न सकिन्छ । वाग्लेले साढे १२ लाख बेरोजगारलाई रोजगारी दिने आधार रहेको बताए । आधार प्रस्तुत गर्दै वाग्लेले भने, रोजगारी सिर्जनाका आधार छन् । एउटा त नजीर नै हो । ३० वर्षअघि साँघुरो अर्थतन्त्र हुँदा पनि ९० हजार रोजगारी सिर्जना भएको थियो । त्यहि बेलाको स्प्रीटलाई लैजान खोजिएको हो । अहिले धेरै फराकिलो अर्थतन्त्र छ । नयाँनयाँ उद्योगहरु आएका छन् । सबै कुरालाई आधार बनाउँदा युवा वेरोजगारी चरम संकटमा छ । आर्थीक वृद्धि एक प्रतिशत जाँदा रोजगारी कति जाला भन्ने हुन्छ ? ७ प्रतिशतको न्यूनतम आर्थिक वृद्धि हासिल गर्ने लक्ष्य लिएका छौं । यसलाई पुरा गराउन रोजगारीको सिर्जना गर्न सक्छौं भन्ने हो । स्वास्थ्य, शिक्षा, पर्यटन, मनोरञ्जन, कृषि, खनीजलगायत २१ वटा क्षेत्रमा रोजगारी दर बढाउन सकिने भन्दै यथास्थीतिको निरन्तरताबाट कुनै पनि कुरा सम्भव नहुने उनको भनाइ छ।"
माओवादीले सोमबार प्रतिबद्धतापत्र सार्वजनिक गर्ने,काठमाडौं : नेकपा (माओवादी केन्द्र) ले सोमबार प्रतिबद्धतापत्र सार्वजनिक गर्ने भएको छ। माओवादीले राजनीतिक स्थिरताका लागि प्रत्यक्ष निर्वाचित कार्यकारी राष्ट्रपतिको विषयलाई प्रतिबद्धतापत्रमा महत्वका साथ उल्लेख गरेको सो पार्टीले जनाएको छ। माओवादीले सोमबार पार्टी केन्द्रीय कार्यालय पेरिसडाँडामा एक कार्यक्रमको आयोजना गरी प्रतिबद्धतापत्र सार्वजनिक गर्ने जानकारी दिएको छ। यसअघि माओवादीले प्रत्यक्ष निर्वाचित राष्ट्रपतिको पक्षमा आफ्नो धारणा राख्दै आएको भएपनि संविधान निर्माणका क्रममा सहमति खोज्न भन्दै संवैधानिक राष्ट्रपति र कार्यकारी प्रधानमन्त्री प्रणाली स्वीकार गरेको थियो। विसं २०७४ को निर्वाचनमा राजनीतिक स्थिरताका लागि भन्दै वामगठबन्धन गरेर झण्डै दुई तिहाई जनमत प्राप्त गरे पनि दुईदुई पटक प्रतिनिधिसभा विघटन भएकाले शासकीय प्रणालीमा सुधार जरुरी रहेको प्रसङ्ग माओवादीले प्रतिबद्धतापत्रमा राखेको सो पार्टीले जनाएको छ।
पार्टीकै मान्छेले छेक्दाछेक्दै पनि काम गरेँ: केपी ओली,झापा: नेकपा एमालेका अध्यक्ष केपी शर्मा ओलीले आफू प्रधानमन्त्री रहेका बेला पार्टीभित्रैबाट काम गर्न नदिइएको भए पनि देशमा धेरै विकास गरेको बताएका छन् । आफूलाई पार्टीभित्रका मान्छेले छेक्दाछेक्दै दुई वर्ष मात्रै सरकार सञ्चालन गरेर काम गरेर देखाएको अध्यक्ष ओलीले बताए । आइतबार झापाको गौरादह नगरपालिकामा आयोजित कार्यक्रमलाई सम्बोधन गर्दै अध्यक्ष ओलीले जनताको राष्ट्र निर्माणको आकंक्षालाई पूरा गर्न र जनताको सार्वभौम सत्ता स्थापित गर्न अपरिहार्य रहेको बताए । हिजोका काम हेरेर अबको निर्वाचनमा नागरिकले उम्मेदवार छान्ने ओलीको भनाइ छ । पूर्वप्रधानमन्त्री ओलीले एमाले देशका लागि काम गर्ने पार्टी भएको दाबी गरे । यस पटकको निर्वाचनले देशको भाग्य र भविष्य निर्माण गर्ने पनि उनले बताए ।
पाल्पाका ३ पालिकाको निर्वाचन क्षेत्र परिवर्तन गर्नुपर्ने माग,"तानसेन : पाल्पाका ३ वटा पालिकाको ३ वटा निर्वाचन क्षेत्र परिवर्तन गर्नुपर्ने स्थानीयले माग गरेका छन्। निर्वाचन क्षेत्र निधारण आयोग २०७४ ले पाल्पाको निर्वाचन हचुवाको भरमा निधारण गर्दा ३ वडाका जनताले सास्ती भोग्दै आएका छन् । २०७० सालसम्मको निर्वाचनमा पाल्पामा ३ वटा निर्वाचन क्षेत्र कायम रहेकोमा, निर्वाचन क्षेत्र निर्धारण आयोगले निर्वाचन क्षेत्र पुनसंरचना गर्दा २०७४ सालको निर्वाचनमा पाल्पालाई २ वटा निर्वाचन क्षेत्र कायम गरेको थियो । राजनीतिक भोटको आधारमा, भौगोलिक अवस्थाको अवलोकन नगरिकन, कुनै नेताको सिफारिसमा आयोगले निर्वाचन क्षेत्र निर्धारण गरेकोमा स्थानीयवासीले आपत्ती जनाएका हुन् । ५ वर्षको अवधीमा राजनीतिक तथा विकास निर्माणमा आफूहरुमाथि ठूलो विभेद भएको स्थानीय राजनीतिक दलका नेताहरुले गुनासो गरेका छन् । पाल्पा निर्वाचन क्षेत्र नं २ मा रहेको तानसेन नगरपालिकाको वडा नं ८ मदनपोखरा निर्वाचन क्षेत्र नं १ मा गाभिएको छ । यसैगरी तिनाउँ गाउँपालिका वडा नं ५ कोल्डाडालाई विगतमा २ नम्बर निर्वाचन क्षेत्र रहेकोमा हाल निर्वाचन क्षेत्र नं १ मा गाभिएको छ । आउँदो निर्वाचनमा तानसेन नगरपालिका वडा नं ८ मदनपोखराका जनता मतगणना सुन्न रामपुर नगरपालिकाका पुग्नुपर्ने बाध्यता भएको छ । तानसेनमा हालेको मत रामपुर नगरपालिकामा गणना हुने अवस्था आएको छ । तिनाउँ कोल्डाडाको मत पनि रामपुरमा गणना हुने भएको छ । राजनीतिक आस्थाको आधारमा, एउटै पालिकाका वडाहरु मनोमानी रुपमा फरक फरक निर्वाचन क्षेत्रहरुमा विभाजन गर्दा राजनीति तथा विकासका गतिविधिमा कम प्राथमिकतामा पर्ने गरेको तानसेन नगरपालिका वडा नं ८ का वडा अध्यक्ष सोमनाथ अर्यालले बताए । त्यस्तै गुनासो तिनाउँ गाउँपालिका वडा नं। ५ की वडा अध्यक्षले गरेकी छन् । तिनाउँ गाउँपालिकाका अन्य ५ वटा वडा निर्वाचन क्षेत्र नं २ मा रहेका छन् भने ५ नं वडा कोल्डाडा मात्र निर्वाचन क्षेत्र नं १ मा परेकोले विकास निर्माणका काममा समस्या पर्ने गरेको अध्यक्ष चिदीले बताइन् । निर्वाचित जनप्रतिनिधिले निर्वाचन क्षेत्र निर्धारण आयोगमा राजनीतिक पूर्वाग्राही भावनाबाट सिफारिस गर्दा भुगोल क्षेत्र नमिलाइकन क्षेत्र निर्धारण गरेकोले अहिले आफ्नो वडा लाई समस्या परेको स्थानीयबासीले बताएका छन् । पालिकाका वडा नं १ चिदीपानीबाहेक अन्य सबै वडाहरु निर्वाचन क्षेत्र नं १ मा परेका छन् । निर्वाचन क्षेत्र नं२ बाट सबैभन्दा पछाडि परेको वडा पर्यो त्यसै पनि विकासका कुरा अन्तिममा पर्ने रहेछ, निर्वाचन क्षेत्र नं १ बाट आफ्नो वडा समावेश नभएकोले काम गर्न र विकास निर्माणका कुरामा समस्या परेको वडा अध्यक्ष राजकुमार पन्थीले बताए । निर्वाचन क्षेत्रमा भुगोल नमिलेको भन्दै हाल निर्वाचन क्षेत्र नं २ मा कायम रहेको माथागढी गाउँपालिकाको वडा नं १ चिदिपानी निर्वाचन क्षेत्र २ मा कायम हुनुपर्ने, हाल निर्वाचन क्षेत्र नं १ मा रहेको तानसेन नगरपालिका वडा नं ८ मदनपोखरा र तिनाउँ गाउँपालिका वडा नं ५ कोल्डाडा क्षेत्र निर्वाचन क्षेत्र नं२ मा कायम हुनुपर्ने माग स्थानीयवासीको रहेको छ । जिल्ला निर्वाचन कार्यालय पाल्पाका प्रमुख रुकमागत अर्यालले यो विषय कार्यालय, निर्वाचन आयोगले गर्न नसक्ने काम भएकोले मन्त्रिपरिषदको बैठकले निर्वाचन हुनुभन्दा एक वर्ष अगाडि निर्वाचन क्षेत्र निर्धारण गठन गरी क्षेत्र मिलाउनु पर्ने व्यवस्था रहेको बताए । २०७० सालको संविधानसभा निर्वाचनमा प्रतिनिधिसभा सदस्यमा पाल्पा क्षेत्र नं १ बाट राधाकृष्ण कडेल, क्षेत्र नं २ बाट सोमप्रसाद पाण्डे र क्षेत्र नं ३ बाट हरी प्रसाद नेपालको कार्यकालमा २०७४ असोजमा निर्वाचन क्षेत्र पुनरसंरचना भएको थियो ।"
छठले सामाजिक सद्भाव कायम गर्छ : मुख्यमन्त्री पाण्डे,"मकवानपुर : बागमती प्रदेशका मुख्यमन्त्री राजेन्द्रप्रसाद पाण्डेले देश तथा विदेशमा रहेका नेपालीलाई छठ पर्व २०७९ को शुभकामना दिएका छन्। पाण्डेले आइतबार शुभकामना सन्देश जारी गर्दै छठ पर्वले नेपालीहरुमा समृद्धि, आपसी सद्भाव, सहिष्णुता र एकताको भावनाको विकास हुने विश्वास व्यक्त गरे। अस्ताउँदो र उदाउँदो सूर्यको पूजा गरी मनाइने सूर्यको उपासना गर्ने मौलिक पर्व छठले धार्मिक तथा सांस्कृतिक विविधतायुक्त हाम्रो समुदायमा राष्ट्रिय एकता तथा सामाजिक सद्भाव कायम गर्न महत्वपूर्ण योगदान पुग्ने विश्वास व्यक्त गरे। पवित्रता र एवम् आस्थाको महान छठ पर्व सांकृतिक विस्तारले देशका जात, धर्म र समुदायबीच भातृत्वको र सौहार्दताको बढेको पाण्डेले उल्लेख गरे। यस किसिमको मौलिक सांस्कृतिक पर्वको संरक्षण एवम् सम्वर्द्धन गर्नसके मात्रै नेपालीहरुको पहिचान विश्वमा नै स्थापित हुने उनले बताए। उनले छठ पर्वले समुन्नत बागमती प्रदेश निर्माण गर्न सबैलाई एकतावद्ध भइ अघि बढ्ने प्रेरणा सबैलाई मिलोस् भन्ने शुभकामना दिए।"
स्वास्थ्य राज्यमन्त्री केसी डिस्चार्ज,"काठमाडौंः स्वास्थ्य तथा जनसंख्या राज्यमन्त्री हीराचन्द्र केसी वीर अस्पतालबाट डिस्चार्ज भएका छन् । डेंगु संक्रमण पुष्टि भएपछि अस्पताल भर्ना भएका केसी आइतबार १६ औं दिनमा डिस्चार्ज भएका हुन् । स्वास्थ्यमा सुधार आएपछि केसी डिस्चार्ज भएको वीर अस्पतालका निर्देशक डाभुपेन्द्र बस्नेतले जानकारी दिए । केसीलाई शरीरका हाड जोर्नी दुख्ने, शरीर गल्ने, ज्वरो आउने समस्या देखिएको थियो । सुरुमा उनलाई शुक्रराज ट्रपिकल तथा सरुवा रोग अस्पताल भर्ना गरिएको थियो । त्यसपछि वीर अस्पताल रेफर गरिएको थियो। अहिले केसीको स्वास्थ्य अवस्था सामान्य छ ।"
"एमालेको सरकार विदेशीले के भन्छ त्यसअनुसार चल्दैन, जनताको हितमा काम गर्छ : पोखरेल","दाङ : नेकपा (एमाले) का महासचिव शंकर पोखरेलले देशको विकास र समृद्धि तथा जनताको हितमा काम गर्ने सरकार गठनका लागि एमालेका पक्षमा मतदान गर्न आग्रह गरेका छन् । आइतबार दाङमा आयोजित चुनावी भेलालाई सम्बोधन गर्दै पोखरेलले विदेशीले के भन्छ त्यस अनुसार चल्ने सरकार होइन, देशको विकास र समृद्धि तथा जनताको हितमा काम गर्ने सरकार गठनका लागि एमालेलाई मतदान गर्न आह्वान गरेका हुन्। उनले वर्तमान गठबन्धन सरकारले जनताका समस्यामा कुनै चासो र सरोकार नराख्ने दाबी गरेका छन्। उनले किसानका समस्या समाधानका लागि पनि एमालेको सरकार आवश्यक रहेको स्पष्ट पारे। उनले भने,अध्यक्ष केपी शर्मा ओली नेतृत्वको सरकारका पालामा प्रधानमन्त्री स्वयंले बंगलादेशका प्रधानमन्त्रीसँग टेलिफोनमा कुरा गरेर रासायनिक मल किन्ने काम भएको थियो । गठबन्धन सरकारले किसानका लागि खै मल खरीद गरेको ? तोरी छर्ने बेलामा किसानहरु कालोबजारीमा मल किन्न बाध्य छन् । गठबन्धनमा रहेका दलहरुले एमालेका विरुद्ध संसद विघटनलाई चुनावी एजेण्डा बनाएका सन्दर्भमा महासचिव पोखरेलले भने२०७४ को निर्वाचनमा भोट माग्दा काँग्रेसका विरुद्धमा बामपन्थीहरुलाई भोट भनी माग्ने र निर्वाचन परिणाम आइसकेपछि काँग्रेससँग गठबन्धन गरेर प्रधानमन्त्री बन्ने प्रयास भए । यो जनताको जनमतविपरीत भएकाले ताजा जनादेशमा जानुपर्छ भन्ने मान्यतामा संसद विघटन भएको हो । उनले जनताका पक्षमा काम गर्दासम्म कसले संसद विघटन गर्छ प्रश्न गर्दै जनमतविरुद्ध काम हुन थालेपछि त्यसो हुन नदिई पुनः जनतामा जानुपर्छ भन्ने मान्यतामा संसद विघटन भएको बताए । अर्को निर्वाचनसम्म भूमिहीन, सुकुम्बासी समस्या रहने छैन उनले मंसिर ४ पछि एमालेको सरकार गठन हुँदा सुकुम्वासी, भूमिहीनहरूको समस्या दुई वर्षभित्र टुङ्याउने योजना रहेको स्पष्ट पारे। पोखरेलले अध्यक्ष केपी शर्मा ओली नेतृत्वको सरकारले भूमिहीन, सुकुम्बासी समस्या स्थायी रुपमा समाधान गर्न कानुन निर्माण र शक्तिशाली आयोग गठन गरी काम शुरु गरिरहेको अवस्थामा सरकारबाट हट्नुपरेकाले टुङ्गोमा पुर्याउन नपाएको धारणा राखे । महासचिव पोखरेलले नेकपा (एमाले) को शिक्षा, स्वास्थ्य र रोजगारीमा प्राथमिकता रहेको धारणा राखे। एमालेलाई बहुमतको सरकार गठन गर्ने गरी विजयी बनाएको खण्डमा अर्को निर्वाचनमा जनतासामु आउँदा भूमिहीन, सुकुम्वासी देख्नु नपर्ने बताए। उनले सुकुम्बासी समस्या समाधान गर्ने काम पहिलो पटक २०५१ सालमा एमालेको नौ महिने अल्पमतको सरकारले गरेको स्मरण गरे। उनले दाङको घोराही र तुल्सीपुर अस्पताल विगतमा रेफर अस्पतालको रुपमा रहेका र अहिले विशेषज्ञ सहितका अस्पतालका रुपमा विकास गरिएको र आगामी दिनमा दाङलाई डाक्टर र नर्स उत्पादन गर्ने जिल्लाका रुपमा परिचय दिइने बताए। महासचिव पोखरेलले नेकपा (एमाले) को शिक्षा, स्वास्थ्य र रोजगारीमा प्राथमिकता रहेको धारणा राखे।"
आचारसंहिता विपरित छठ घाटमा उम्मेदवारका चुनावी ब्यानर,"सिमराः निर्वाचन आचारसंहिता विपरित बाराको कलैयास्थित छठ घाटमा उम्मेदवारले आफ्नो चुनावी ब्यानर लगाएका छन् । कलैया उपमहानगरपालिका १ स्थित रामजानकी मन्दिर छठघाटमा उम्मेदवारले चुनावी ब्यानर लगाएका हुन् । निर्वाचन आचारसंहिता उलंघन गर्दै उम्मेदवारले छठघाटमा चुनावी ब्यानर लगाएपछि विरोध हुन थालेको छ । मतदातालाई प्रभावित पार्ने गरी उम्मेदवार वा दलको कार्यालयबाहेक अन्य स्थानमा फ्लेक्स, डिजिटल बोर्ड लगाउन आचारसंहिताले बन्देज लगाएको छ । तर, आचारसंहिता विपरित बारा क्षेत्र नं ३ प्रतिनिधिसभा सदस्य उम्मेदवार लालबाबु सिंह, प्रदेशसभा ३ (१) का उम्मेदवार मुकेश साह, हाम्रो नेपाली पार्टीका प्रदेशसभा ३ (१) का उम्मेदवार शिवनाथ पटेल, नेपाल लोकतान्त्रिक पार्टीबाट प्रतिनिधिसभातर्फ बारा क्षेत्र नं ३ का समानुपातिक उम्मेदवार बृजकिशोर साहले आफ्नो फोटो, नाम र चुनाव चिन्हसहित छठ घाटमा ब्यानर लगाएका हुन् । निर्वाचन आचारसंहिता २०७९ को १३ (ड) ले उक्त कार्य गर्न नपाउने भनेको छ । बाराका प्रहरी उपरीक्षक होबिन्द्र बोगटीले आचारसंहिता विपरितको कार्य गर्न कसैलाई छुट नभएको भन्दै उम्मेदवारले लगाएको ब्यानरलाई तत्काल हटाइने बताए ।"
जनकपुरधाममा छठको उल्लास (फोटोफिचर),"जनकपुरधाम : धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठ अन्तर्गत आज अस्ताउदो सूर्यलाई अर्घ दिइने भएको छ। अहिंसाप्रति मानवको रुचि बढाउने र सबै जीवहरूप्रति सहानुभूति राख्न अभिप्रेरित गर्ने छठ अन्तर्गत आज 'सझुका अर्घ' दिइने भएको छ। पछिल्लो समयमा छठ तराई मधेश मात्र नभई देशकै महत्वपुर्ण पर्वका रूपमा परिचित हुँदै राजधानी काठमाडौंमा समेत भव्यतापूर्वक मनाइँदैछ। चैत शुक्ल चतुर्थीदेखि सप्तमीसम्म चार दिनसम्म मनाइने छठ पर्वको पहिलो दिन नुहाएर चोखो भई खाने विधिलाई 'नहायखाय' भन्ने गरिन्छ। खासगरी महिलाहरूले मनाउने यस छठ पर्वमा छठ पर्व प्रारम्भ भएसँगै चोखो चनाखो भएर सम्पुर्ण विधिहरू गर्नुपर्ने मान्यता रही आएको जनकपुर उपमहानगरपालिका१४ बस्ने सुनिता सिंह महतो बताउँछिन्। छठ पर्वको दोस्रो दिन 'खरना' विधिको तयारी गरिन्छ। समाजिक सद्भाव एवं उल्लासको पर्व छठको दोस्रो दिन ब्रतालुहरूले रातिमा मिठा (सख्खर) मा बनाइएको खीर खाएको विधिलाई 'खरना' भन्ने गरिन्छ। भगवान सूर्य देवको उपासना गरिने छठमा व्रतालुले व्रत सङ्कल्प गरेको भाकल अनुसारको केरा, उखु, भान्टा, दूध, माटाको हात्ती, ढकनी, चढाउने परम्परा छ। छठ पर्वको मुख्य दिन मानिने षष्टी तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मरसम्म छोप्ने जलाशयको पानीमा उभिएर अर्घ दिने परम्परा छ। तराई मधेशमा यस विधिलाई साँझको अर्घ अर्थात 'सझुका अर्घ' भनिन्छ। पोखरी, इनार, तलाउ, नदी आदि ठाउँमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई अर्घ दिएपछि यो पर्व सम्पन्न हुने परम्परा छ। बिहानको उदाउँदो सूर्यलाई दिइने अर्घलाई 'भोरका अर्घ' भनिन्छ। यसरी उदाउँदो सूर्यलाई अर्घ दिएपछि चैती छठ विधिवत् रूपमा सम्पन्न हुन्छ। तराई मधेसको जिल्लाहरूमा छठ पर्व कार्तिक तथा चैत महिनामा मनाउने परम्परा रहेको छ। दुवै छठ पर्वको हिन्दू धर्ममा विशेष महत्व रहेको साहित्यकार एवं संस्कृतिविद् डा राजेन्द्र विमल बताउँछन्। तथापि चैते छठभन्दा कार्तिक छठ मनाउनेको संख्या अत्यधिक मात्रामा हुने गंगासागर पोखरी अभियान एवं सांसद रामअशिष यादवको भनाइ छ।"
५१ जिल्लामा निर्वाचन सामग्री ढुवानी जारी,"काठमाडौं : निर्वाचन आयोगले गण्डकी, कर्णाली तथा सुदूरपश्चिम प्रदेशका आठवटा दुर्गम पहाडी जिल्लाहरूमा निर्वाचन सामग्री ढुवानी सम्पन्न गरेको छ। मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि ५७ प्रकारका सामग्रीहरू आयोगबाट दिनहुँ विभिन्न जिल्लामा ढुवानी भइरहेको छ। यसक्रममा गण्डकी प्रदेशको मनाङ र मुस्ताङ, कर्णाली प्रदेशको हुम्ला, जुम्ला, मुगु, कालिकोट, डोल्पा र सुदूरपश्चिमको बाजुराको निर्वाचन सामग्री ढुवानी सम्पन्न भएको छ। यीबाहेक ५१ जिल्लामा विभिन्न निर्वाचन सामग्रीहरू पठाई सकिएको छ। यद्यपी ती जिल्लाहरूमा सबै सामग्री ढुवानी हुन बाँकी छ। आयोगले निर्वाचनका लागि मतपेटिका, मतपत्र, छेकाबारा, कोरा कपडा, स्वस्तिक छापलगायत सामग्रीहरू ढुवानी गर्नुपर्ने हुन्छ।"
छठमा बेहुलीझैं सिंगारियो मेची नदी किनार (तस्बिरसहित),"झापा : नेपालभारतको सीमा नाकासँग जोडिएको भद्रपुर५ स्थित मेची नदी किनारमा छठ पर्वको सम्पूर्ण तयारी पूरा भएको छ । आज आइतबार बेलुका अस्ताउँदो सूर्य र भोलि सोमबार बिहान उदाउँदो सूर्यलाई अर्घ्य दिँदै मनाइने तराईवासीको मुख्य चाड छठ पर्व हर्षोल्लासका साथ मनाउन यसवर्ष पनि मेची नदी नयाँ बेहुलीझैं सिंगारिएको छ । नेपाल र भारत दुवै देशका व्रतालु परिवारजनले मेची किनारमा एक साथ छठ पर्व मनाउँदै आएका छन् । भारतको बङ्गाल तथा विहार गरी दुईवटा राज्यसँग जोडिएको मेची नदीमा मनाइने प्रदेश एककै सबैभन्दा फराकिलो र लामबद्ध छठ पर्वको रुपमा चिनिएको छ । जसकारण यहाँ छठ पर्वको महत्त्व र विशेषता छुट्टैछ । नदी किनारको मसानघाटदेखि मेची पुलको मुख्य प्रवेशद्वारहुँदै देवी बस्तीसम्मको करिब डेढ किलोमिटरमा सयौं पूजास्थल (घाट) निर्माण गरिएको छ । पूजास्थललाई केराको बोट, विभिन्न प्रकार फूल, विभिन्न रङ्गका अबिरसहित झिलिमिली बत्ती लगाएर सजावट गरिएको छ । उता मेची नदी पूर्वपट्टिको भागमा गलगलियाबासी पनि पण्डाल र घाट व्यवस्थापनको काम पूरा गरिसकेको छ । नदीमा किनारमा बिजुलीबत्ति जडान, एउटा अस्थायी बाँसे पुल निर्माण, सरसफाइ, खानेपानी व्यवस्थापन, सुरक्षा बिट, स्वागत गेट, हेल्प डेस्क, सूर्य भगवानको मूर्ति स्थल निर्माणको काम पूरा भइसकेको मैथिल समाजका अध्यक्ष रमेशचन्द्र झाले बताए । अनुमानित ४ लाख बजेट खर्च हुने बताउँदै उनले भने, 'भद्रपुर नगरपालिका, चन्दादाता, भक्तजन, सङ्घसंस्थाबाट रकम सङ्कलन गरिएको छ । उता युनिक समूहले भने आफैले घाट निर्माण गरिसकेको छ । समूहले १० फुट घाटको १५०० सय रुपैयाँसम्म लिएको समूहका निवर्तमान अध्यक्ष नारद राजवंशीले बताए । गरिब तथा विपन्न परिवारका लागि २० वटा घाट निःशुल्क उपलब्ध गराउने उनको भनाइ छ । मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशीलगायतका समुदायले मेची नदीमा छठ पर्व मनाउँदै आइरहेका छन् । मेची नदीमा छठ हेर्न भारतसहित देशका विभिन्न जिल्लाबाट करिब ५० हजार भक्तजन आउने गरेको आयोजक समितिको ठहर छ । मेचीसहित, विरिङ, निन्दा, अदुवा, देउनियाँ, हडिया, माई, कनकाई, मावा, कमललगायतका नदीहरूमा पनि छठ पूजाको तयारी पूरा भइसकेको छ । नदी किनारमा स्थायी रुपमा सूर्य मन्दिर निर्माण मेची निर्भर पार्क निर्माणले नदीको किनारको मुहार फेरेसँगै युनिक समूह भद्रपुरले नदी किनारमा स्थायी सूर्य भगवानको मूर्तिसहित मन्दिर निर्माण गरेको छ । अघिल्लो वर्ष नै देवीवस्तीको नदी किनारमा स्थायी सूर्य भगवानको मूर्ति राख्ने अभियान थालिएको बताउँदै युनिक समूहका अध्यक्ष प्रकाश राजवंशीले भने, यस वर्ष सूर्य भगवानको मूर्ति राख्ने काम पूरा भएको छ, आज छठ पर्वको मुख्य दिनमा विशेष पूजाआर्चना गरी विधिवत् रुपमा उद्घाटन हुँदैछ । वडा कार्यालयको ५ लाख बजेट र बाँकी अपुग रकम विभिन्न दाताहरूबाट सङ्कलन गरी सूर्य मन्दिर निर्माण गरिएको उनले बताए । मन्दिर निर्माणाधीन अवस्थामै छ । मन्दिरको छतसँगै रंगरोगन, ग्रील, प्लास्टर, बिजुली जडानको काम बाँकी नै छ । आउँदो वर्षभित्र यसले मन्दिर निर्माण भइसक्ने अभियानमा रहेको उनको भनाइ छ । हरेक वर्ष छठ पर्वको दिन माटोले निर्मित सूर्य भगवानको मूर्ति खरिद गरेर ल्याउनुपर्ने बाध्यता थियो,उनले भने, यस वर्षदेखि अस्थायी मुक्ति खरिद गर्ने समस्याको अन्त्य भएको छ । म्यादीसहित २०० बढी सुरक्षाकर्मी परिचालन गरिने प्रहरीले भिडभाडलाई मध्यनजर गरी यसवर्ष कुनै पनि सवारीसाधन मेची नदी किनारसम्म लैजान रोक लगाउने भएको छ । व्रतालु तथा भक्तजनहरूको शान्ति सुरक्षाको दृष्टिकोणलाई लक्षित गर्दै भद्रपुर मावि, भद्रपुर भन्सार कार्यालय र पशुपति प्रावि अगाडिबाटै ट्याक्टरसहित ट्याम्पो, राँगागाडा, मोटरसाइकल, चार पाङग्रे सवारीसाधनमाथि रोक लगाउने निर्णय गरिएको जिल्ला प्रहरी कार्यालय झापाका इन्स्पेक्टर ऋषि ढकालले जानकारी दिए । व्रतालु परिवारजनले लिएर आउने साना सवारीसाधनलाई मेची नदी किनारसम्म जाने अनुमति दिने निर्णय भएको छ । सीमावर्ती मेची नदीको छठ पूजामा हजारौं भक्तजनहरू आउने अनुमान गरिएकोले सुरक्षा व्यवस्था चुस्त दुरुस्त बनाउन दुवै देशका सुरक्षा निकायसँग समन्वय गरी सुरक्षा योजना बनाइएको इन्स्पेक्टर ढकालले बताए । आयोजक समिति, भद्रपुर नगरपालिका, सशस्त्र प्रहरी र भारतीय सुरक्षाकर्मीको सहकार्यमा छठ पूजाका दिन नदी किनार दुई सय बढी सुरक्षाकर्मी परिचालन गरिनेछ । नेपाल प्रहरी, ट्राफिक र म्यादी प्रहरी गरी एक सय ५०, सशस्त्र प्रहरी ६० परिचालन हुनेछ । छठ पूजा स्थलमा हुन सक्ने सम्भावित आपराधिक तथा उच्छृखंल गतिविधि रोक्न विभिन्न स्थानमा प्रहरी बिट, पैदल गस्ती, मोबाइल गस्ती परिचालन गरिने उनले बताए ।"
भेटिन छाडे परम्परागत घुमाउने घर,"बागलुङ: ढुङ्गाले बान्की मिलाएर छाएको छानो, ढुङ्गाकै गारो, रातो माटो र सेतो कमेरोले पोतेर श्रृङ्गार गरिएका घुमाउने घरहरु पछिल्लो समय ग्रामीण क्षेत्रबाट लोप हुँदै गएका छन् । एकाध भेटिए पनि जीर्ण अवस्थामा मात्रै भेटिन्छन् । कलात्मक शैलीका झ्याल तथा ढोका भएका र मौलिकतासँग जोडिएका घुमाउने घर बनाउने सिकर्मी डकर्मीसमेत अचेल पाइँदैनन् । पछिल्लो समय आधुनिकता हावी हुँदा यस्ता मौलिक घर लोप हुँदै गएको स्थानीयहरुको बुझाइ छ । मगर र गुरुङ समूदायको पहिचानसँग जोडिएका यस्ता घुमाउने घर संरक्षण अभावमा लोप हुँदै गएको निसीखोला गाउँपालिका१ का थिर्तराम गुरुङको भनाइ छ । उनले परम्परागतभन्दा आधुनिक शैलीका घर बनाउन सहज हुने भएपछि घुमाउने घर संकटमा पारेको बताए । '१२१५ वर्ष अघिसम्म गाउँका धेरै स्थानमा घुमाउने घरहरु भेटिन्थे, अहिले १२ वटा पनि भेट्याउन मस्किल पर्छ, घुमाउने घर बनाउन सोही किसिमको सीप चाहिन्छ', उनले भने, 'तर अहिले सिमेन्ट, गिट्टी र बालुवा बनाउन सजिलो हुन थाल्यो ।' गुरुङ घुमाउने घर निर्माण गर्ने मिस्त्रीहरुको सीप पुस्तान्तरण नहुँदा लोप हुँदै गएको बताए । त्यस्तै, स्थानीय पूर्णबहादुर घर्ती मगरले भने, 'घुमाउने घर मगर र गुरुङको पहिचानसँग जोडिएको छ, तर हामी नै यसको संरक्षण गर्न सकेका छैनौँ, आगामी दिनमा यसको संरक्षणमा काम गर्ने को नै होला र ?' निसीखोला गाउँपालिका६ का नरसिंह बुढामगर घुमाउने घरको संरक्षण गर्न सक्ने हो भने आन्तरिक तथा बाह्य पर्यटक आकर्षित गर्न सकिने बताउँछन् । यस्ता घरहरुलाई नयाँ ढंगले संरक्षण र मर्मत गरी सञ्चालन गर्न पनि सकिने उनको भनाइ छ । गाउँ ठाउँमा भएका घुमाउने घरको तथ्याङ्क संकलन गर्ने र पुनःनिर्माण गरी संग्राहलयको रुपमा विकास गर्न सकिने उनको सुझाव छ । घुमाउने घर आधुनिक घरभन्दा न्यानो हुने हुँदा गुरुङ र मगरहरु यस्ता घर बनाउनमा बढी केन्द्रित हुने गरेको उनको भनाइ छ । उच्च पहाडी क्षेत्रमा जनजाति समूदायको बसोबास बढी हुने र त्यस्ता स्थानहरुमा बढी जाडो हुने हुँदा न्यानोका लागि घुमाउने घर बनाउने गरेको उनको भनाइ छ । रासस"
"गोरखामा भोट माग्दै बाबुराम भट्टराईले भने, निर्वाचनपछिका प्रधानमन्त्री प्रचण्ड हुन्","काठमाडौं : पूर्वप्रधानमन्त्री एवम् नेसपाका अध्यक्ष बाबुराम भट्टराईले माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री र नेपाली कांग्रेसका नेता सुरेन्द्रराज पाण्डे मुख्यमन्त्री बन्ने बताएका छन् । गोरखामा चुनावी अभियानमा रहेका प्रचण्डलाई भोट माग्दै निर्वाचनपछि बन्ने केन्द्र सरकारको नेतृत्व प्रचण्ड र गण्डकी प्रदेशको नेतृत्व सुरेन्द्रराजले गर्ने दाबी गरेका हुन् । गठबन्धनको तर्फबाट निर्वाचन हुन लागेको स्पष्ट पार्दै उनले उनले भने, नेपालमा अहिलेको सन्दर्भमा सबैभन्दा गतिशील र चर्चित व्यक्ति कमरेड प्रचण्ड नै हो । उहाँजस्तो पात्र यहाँ आउँदा उयुक्त पात्र कोही हुनै सक्दैन। उनले प्रधानमन्त्री पनि मुख्यमन्त्री पनि पाइसकेपछि गोरखाले विकासको सपना कसरी पूरा नहोलान् भन्दै प्रश्न गरेका छन्। सुरेन्द्रराज पाण्डे नेपाली कांग्रेसका उदयमान नेता हुनुहुन्छ, उहाँ प्रदेश सभामा उम्मेदवार हुनुहुन्छ। र संघमा प्रचण्ड। भट्टराईले थपे, मैले यहाँ कसैले अन्यथा नमान्नु होला, कमरेड प्रचण्ड भोलीको प्रधानमन्त्री, सुरेन्द्रराज पाण्डे भोलिको मुख्यमन्त्री । यही क्षेत्रले प्रधानमन्त्री पनि मुख्यमन्त्री पनि पाइसकेपछि हाम्रो विकासको सपना कसरी पूरा नहोलान् ? भट्टराईले जनताको जनमतबाट आफू अर्थमन्त्री र प्रधानमन्त्री हुन पाएकोसमेत बताए। उनले गोरखामा गर्न बाँकी विकास उहाँहरु समेतले पूरा गर्ने स्पष्ट पारे।"
विकासको एजेण्डा लिएर मतदाताको घरआँगनमा मन्त्री अथक,"कोहलपुर : नेपाल सरकारका युवा तथा खेलकुद मन्त्री महेश्वर गहतराज (अथक) यतिबेला आफ्नो गृहजिल्लामा छन् । लामो समयदेखि रोकिएको राष्ट्रिय खेलकुद प्रतियोगिता ऐतिहासिक रुपमा सम्पन्न गराए लगत्तै उनी गृहजिल्ला बाँके पुगेका हुन् । आसन्न निर्वाचनमा बाँके क्षेत्र नं १ बाट प्रतिनिधिसभा पदका उम्मेदवार समेत रहेका मन्त्री अथक यतिबेला चुनावी मैदानमा होमिएका छन् । ०७४ सालमा बाँके क्षेत्र नं १ बाट प्रतिनिधिसभा सांसदका रुपमा निर्वाचित भएका मन्त्री अथक पुनः सोही निर्वाचन क्षेत्रबाट उम्मेदवार बनेका छन् । भौगोलिक र जनसंख्याको हिसाबले जिल्लाकै सबैभन्दा ठूलो निर्वाचन क्षेत्रको प्रतिनिधित्व गर्दै आएका अथक दोस्रो पटक सांसदका रुपमा दोहोरिने तयारीमा छन् । कोहलपुर नगरपालिका वडा नं ५ स्थित भाडाको घरमा बस्दै आएका उनी प्राय स्थानीयको घरआँगनमा भेटिन्छन् । सामान्य रुपमा चुनावी गतिविधि गरिरहेका अथकले चुनावी सभालाई भन्दा बढि व्यक्तिगत भेटघाटलाई महत्व दिँदै आएको देखिन्छ । पाँच दलीय गठबन्धनबाट साझा उम्मेदवार बनेका अथकलाई नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र राष्ट्रिय जनमोर्चाले समर्थन गरेकै कारण उनी बाँकेकै बलियो उम्मेदवारका रुपमा अगाडि देखिएका छन् । तीनवटा पालिका (कोहलपुर, राप्तीसोनारी र नरैनापुर) मिलेर बनेको बाँके निर्वाचन क्षेत्र नं १ मा १ लाख २१ हजार १०० मतदाता रहेका छन् । उक्त निर्वाचन क्षेत्र भौगोलिक दृष्टिकोणले देशकै ठूलो निर्वाचन क्षेत्र मध्येको एक हो । बाँकेको क्षेत्र नम्बर १ अन्तरगत रहेको प्रतिनिधिसभा र प्रदेशसभामा पाँच दलीय गठबन्धनले चुनावी अभियानलाई सशक्त पारेको छ । मन्त्री अथकसहितका उम्मेदवारहरुले भेटघाटलाई तीब्रता दिएका छन् । अघिल्लो पाँच वर्षे कार्यकालमा उक्त निर्वाचन क्षेत्रमा भए गरेका विकासका काम र आगामी दिनमा गर्नुपर्ने कामको बारेमा मतदाताहरुसँग छलफल गर्ने क्रममा मन्त्री अथकले विकास नै आफ्नो सबैभन्दा ठूलो एजेण्डा रहेको बताउने गरेका छन् । आफ्नो पाँच वर्षे कार्यकालमा क्षेत्र नम्बर १ को विकास गर्दा पक्षपात नगरेर काम गरेको अथकको भनाइ छ । 'क्षेत्र नम्बर १ का विद्यालयको शैक्षिक सुधार कार्यक्रमका साथै यहाँको आधारभूत आवश्यकता सडक, बिजुली, सिचाइँ, खानेपानी, पुल पुलेसा, कटान तथा डुवान नियन्त्रण गर्न उल्लेखनीय काम भएका छन्' उनले भने । बाँके जिल्लाको पिछडिएको क्षेत्रका रूपमा रहेको बाँके निर्वाचन क्षेत्र नम्बर १ मा देखिने खालका काम भएको मन्त्री अथकको जोड छ । चुनाव जित्नु ठूलो कुरा नभएको बताउँदै उनले मुलुकप्रतिको इमान्दारिता सबैभन्दा ठूलो कुरा भएकाले राष्ट्रियता र संविधानको रक्षाका लागि पाँच दलीय गठबन्धनका उम्मेदवारलाई मतदान गर्न आह्वान गर्दै आएका छन् । बाँके क्षेत्र नं १ मा मन्त्री अथकसँगै प्रदेश सभा (क) मा कृष्णा केसी (नमुना) र प्रदेश सभा (ख) मा फुलाराम थारु पाँच दलीय गठबन्धनबाट उम्मेदवार बनेका छन् ।"
स्याङ्जामा सप्रिए सुन्तला,"स्याङ्जा : स्याङ्जामा सुन्तलाको उत्पादन उल्लेख्य रूपमा वृद्धि हुने भएको छ। जिल्लामा एक अर्ब मूल्यबराबरको सुन्तला उत्पादन हुने कृषि ज्ञान केन्द्रको अनुमान छ। १० वर्षयताकै राम्रो फल लागेको अगुवा किसानले बताएका छन्। सुन्तलाका दाना पनि छिटो पुष्टिएको छ। गत वर्षको तुलनामा ३० देखि ४० प्रतिशत उत्पादन वृद्धि हुने अनुमान गरिएको कृषि ज्ञान केन्द्रका प्रमुख विनोद हमालले बताए। सामान्यतया एक महिनापछि हुने जस्ता टम्म र पुष्ट हुने दाना अहिले नै भएका छन्। सुन्तलाका बोटले नै धान्न कठिन हुनेगरी फल लागेको छ। प्रायजसोः बोटमा टेको लगाइएको छ, हमालले भने, दाना पहेंलापहेंला र गुलियोपन भरिएको छ। यस्तो अवस्था देखिन विगतका वर्ष कात्तिकको अन्तिम साता कुनु पर्दथ्यो। सुन्तलाका बोटमा अचाक्ली दाना लागेको किसान फणीनारायण अर्यालले जानकारी दिए। उनले ८० रोपनीमा सुन्तला खेती गर्दै आएका छन्। यस वर्ष मेरो बगैंचामा उत्पादन ३५ प्रतिशतले बढ्ने अनुमान गरेको छु। बजारको चिन्ता लाग्न थालेको छ, उनले भने। गत वर्ष प्रतिकूल रहेको अवस्थामा पनि स्याङ्जाले सुन्तला बेचेर ७६ करोड १२ लाख रुपैयाँ भित्र्याएको थियो। जिल्लामा झन्डै २ हजार हेक्टरमा सुन्तला खेती हुन्छ। हावापानी सुन्तला खेतीका लागि उपयुक्त छ। तीमध्ये १ हजार ७ सय हेक्टरमा मात्र सुन्तला उत्पादन लिन सकिन्छ भने बाँकी ४ सय हेक्टरमा सुन्तलाका बिरुवा हुर्कंदो अवस्थाका छन्। अघिल्लो वर्ष १७ हजार ६ सय ३२ मेट्रिकटन र गत वर्ष १३ हजार ८ सय ४० टन सुन्तला उत्पादन भएको थियो। उत्पादित सुन्तलामध्ये किसानले २५ प्रतिशत आफैं उपभोग गर्छन्। ७५ प्रतिशत सुन्तला बजारमा बिक्री गर्छन्। २० प्रतिशत सुन्तला स्थानीय बजारमा खपत हुन्छ। ८० प्रतिशत सुन्तला जिल्ला बाहिर निर्यात हुने केन्द्रले जनाएको छ। नारायणघाट, बुटवल, पोखरा र काठमाडौं सुन्तलाका मुख्य बजार हुन्। कात्तिक अन्तिमदेखि खान थालेको सुन्तला फागुनको पहिलो सातासम्म रहन्छ। बिरुवा रोपेको ५ देखि ७ वर्षभित्रमा फल दिने हुँदा सुन्तला खेतीप्रति किसानको आकर्षण बढ्दो छ। पालिका, सुन्तला सुपरजोन र ज्ञान केन्द्रको सहयोग रहेको प्रधानमन्त्री कृषि आधुनिकीकरण सुन्तला सुपरजोनका प्रमुख माधव लम्सालले बताए। नेपालमै राम्रो सुन्तला उत्पादन हुने भएकाले यहाँ सुपरजोन परियोजना कार्यान्वयनमा छ। यस वर्ष मौसमले पनि साथ दिएको र विगतका वर्षका तुलनामा औंसालगायतका किराको आक्रमण पनि कम देखिएको उनले बताए। जिल्लाभर सानाठूला गरी झन्डै ४ हजारभन्दा बढी सुन्तलाका बगैंचा छन्। स्याङ्जाका ६७ वडा बाहेक जिल्लाभर सुन्तला खेती अन्त्यन्तै राम्रो हुन्छ। पुतलीबजार, भीरकोट, वालिङ नगरपालिका र अर्जुन गाउँपाालिकाका १७ वटा वडामा सुन्तला सुपरजोन परियोजना सञ्चालनमा छन्। किसानले सहकारी, समूह र निजी फार्म दर्तागरी सुन्तला खेती गर्दै आएका छन्। पुतलीबजार, वालिङ, भीरकोट र गल्याङ नगरपालिकासहित फेदीखोला, बिरुवा, अर्जुनचौपारी, आँधीखोला र हरिनास गाउँपालिकाका सुन्तला पकेट क्षेत्र हुन्। चापाकोट नगरपालिका बाहेक जिल्लाका सबै पालिकामा सुन्तलाको उत्पादन राम्रो छ। सुन्तलाबाटै बर्सेनि लाखौं रुपैयाँ आम्दानी गर्ने धेरै किसान स्याङ्जामा छन्। सुन्तलाका लागि उर्वर भूमि भएकाले उन्सु, खोकुलगायतका भदौमै पाक्ने सुन्तलाको पनि राम्रो उत्पादन हुने किसान ऋषिकुमारी अर्याल बताउँछिन्।"
"काठमाडौं१ मा कांग्रेस, एमाले र राप्रपाको टक्कर, कम छैनन् खरेल, पुकारलाई बालेनको समर्थन","काठमाडौं: आसन्न प्रतिनिधि सभा सदस्य निर्वाचनमा काठमाडौं क्षेत्र नम्बर एकलाई चासोका साथ हेरिएको छ । यो निर्वाचन क्षेत्रमा हेबीवेट मानिएका नेपाली कांग्रेसका प्रकाशमान सिंहदेखि राष्ट्रिय प्रजातन्त्र पार्टीका उपाध्यक्ष रवीन्द्र मिश्र, एमाले केन्द्रीय सदस्य किरण पौडेललगायत चुनावी मैदानमा छन् । प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ । जसमध्ये ११ जना स्वतन्त्र उम्मेदवार छन् । ३५ वर्षीय सामाजिक अभियन्ता पुकार बमदेखि पूर्वप्रहरी नायव महानिरीक्षक(डीआइजी) रमेश खरेलसम्मले काठमाडौं क्षेत्र नम्बर१बाट स्वतन्त्र उम्मेदवारी दिएका छन् । निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन् । २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ । निर्वाचन आयोगको तथ्याकं हेर्दा अधिकांश २० देखि ४० वर्ष उमेर समुहका मतदाता यो निर्वाचन क्षेत्रमा थपिएका छन् । सत्ता गठबन्धन तथा बिगतदेखिको बिरासतले यो निर्वाचनमा कांग्रेसका प्रकाशमान सिंह बलिया उम्मेदवार मानिन्छन् । सिंह २०६४, २०७० र २०७४ को निर्वाचनमा काठमाडौं१ बाटै विजयी भएका थिए । सिंह २०४८ र २०५१ सालको आम निर्वाचनमा भने सिंह पराजित भएका थिए । २०७४ सालको निर्वाचनमा सिंहले १० हजार ९३६ मत ल्याउँदा तत्कालीन विवेकशिल साझा पार्टीका रवीन्द्र मिश्रले १० हजार ११८ मत ल्याएका थिए । ८१८ को झिनो मतान्तरले सिंहले मिश्रलाई हराएका थिए । त्यो बेला सत्ता गठबन्धनका उम्मेदवार तत्कालीन नेकपा माओवादी केन्द्रका अनीलराज शर्माले ५ हजार ३३६ मत प्राप्त गरेका थिए । चौथो मत पाउने नेकपा मालेका उपेन्द्रराज शर्मा काफ्ले थिए । ०७४ को निर्वाचनमा काठमाडौं१ मा ४२ हजार ४३० मतदाता थिए । जसमध्ये २८ हजार २७५ मत खसेको थियो । त्यसबेला २२ जना उम्मेदवार निर्वाचनमा प्रतिस्पर्धा गरेका थिए । अहिले काठमाडौं१ मा बलियो उम्मेदवार दरिएका प्रकाशमान नेपाली कांग्रेसका सर्वोच्च नेता गणेशमान सिंह र नेपाल महिला संघकी संस्थापक अध्यक्ष मंगलादेवी सिंहका छोरा हुन् । विक्रम संवत २०१२ मा काठमाडौंको क्षेत्रपाटीमा जन्मिएका प्रकाशमानले स्नातकोत्तर तह उत्तीर्ण गरेका छन् । प्रकाशमान कांग्रेसको पारिवारिक विरासतबाट राजनीतिबाट आए पनि उनलाई पार्टीमा दुःख गर्नसक्ने र कार्यकर्ताको भावना बुझ्न सक्ने नेताका रुपमा लिने गरिन्छ । प्रकाशमान कांग्रेसको काठमाडौं जिल्ला सचिव सभापति हुँदै केन्द्रीय सदस्य बनेर उपसभापति भएका हुन् । उनी २०३६ सालमा नेपाल विद्यार्थी संघको काठमाडौं जिल्ला सभापति भएका थिए । प्रकाशमान संघीय मामिला तथा उपप्रधानमन्त्री र स्थानीय विकास मन्त्री भइसकेका छन् । सांगठनिक भोट धेरै भएको क्षेत्रका कारण पनि सिंहको मत बढी आउने कांग्रेसजनको आँकलन छ । गत वैशाखमा सम्पन्न स्थानीय तहको निर्वाचनमा यस क्षेत्रका वडा अध्यक्षले पाएको मतको मात्र आँकलन गर्दा कांग्रेसको मत धेरै छ । कांग्रेसका वडा अध्यक्ष उम्मेदवारले पाएको मत ९ हजार ८९५ छ । त्यस्तै एमालेका वडाअध्यक्ष उम्मेदवारले ९ हजार ५४१ मत पाएका छन् । यो निर्वाचन क्षेत्र स्वर्गीय मदन भण्डारीले विजयी हासिल गरेको क्षेत्र पनि हो । राष्ट्रपति विद्या भण्डारी, लोकप्रिय मानिएका प्रधानमन्त्री तथा कांग्रेसका तत्कालीन सभापति स्वर्गीय कृष्णप्रसाद भट्टराईको निर्वाचन क्षेत्र हो । यसरी चर्चित नेता नेतृले नेतृत्व गरेको क्षेत्र भएकाले पनि काठमाडौं क्षेत्र नम्बर१ को चुनावी सरगर्मी रोचक हुने विश्लेषण हुने गरेको छ। कांग्रेसका उपसभापतिसँग भिड्न नेकपा एमालेले युवा नेता किरण पौडेललाई उम्मेदवार बनाएको छ । युवामाझ प्रिय पौडेल एमालेका केन्द्रीय सदस्य हुन् । युवा संघको पूर्वअध्यक्षसमेत रहेका उनलाई युवापुस्ताको मतले अघि बढाउने एमाले पक्षधरको विश्लेषण छ । नवलपरासी स्थायी घर भएका उनी संगठन परिचालनमा पनि सक्रिय छन् । एमाले अध्यक्ष ओली निकटका पौडेललाई एमालेको सांगठनिक मतले न्याय गर्ने आँकलन गरिएको छ । गत निर्वाचनमा कम मतान्तरले पराजित भएका नेता रवीन्द्र मिश्र पनि यसपटक कडा टक्करसहित चुनावी मैदानमा छन् । दैनिक चुनावी सभा तथा कार्यक्रममा व्यस्त उनी विचारभन्दा माथि मेरो देश भन्ने नारासहित मतदातासँग भोट माग्दै छन् । लामो समय पत्रकारिता गरेर साझा पार्टी गठन गर्दै राजनीतिमा प्रवेश गरेका मिश्र अहिले राष्ट्रिय प्रजातन्त्र पार्टीको उपाध्यक्ष बनेर चुनावी मैदानमा होमिएका छन् । भोट नबाँडियोस भन्दै उनी सामाजिक सञ्जाललाई पनि धेरै क्रियाशील बनाएर मत मागिरहेका छन् । स्थीर राजनीति गर्न नसकेको आरोप खेप्दै आएका मिश्र नेपालमा पुराना राजनीतिक दलले देशलाई अस्थिरताबाट बाहिर ल्याउन नसक्ने भएकोले वैकल्पिक शक्तिको आवश्यकता भएकाले जनताले नै नयाँ विकल्प खोज्नुपर्ने बताउँछन् । गत निर्वाचनमा पाएको मत के हुने भन्ने यकीन भन्न नसकिए पनि काठमाडौं१ मा रवीन्द्र मिश्र बलियो उम्मेदवारका रुपमा देखिने गरेका छन् । मिश्रलाई राष्ट्रिय स्वतन्त्र पार्टीका उम्मेदवार पुकार बमले चुनौती थप्ने देखिन्छ । संसदीय चुनाव घोषणा नहुँदै बमले काठमाडौं १ बाट आफ्नो उम्मेदवारी घोषणा गरेका थिए । शुरुमा स्वतन्त्र उम्मेदवार बन्ने घोषणा गरेका उनी राष्ट्रिय स्वतन्त्र पार्टीका तर्फबाट उम्मेदवार बनेका छन् । बमलाई काठमाडौं महानगरपालिकाका मेयर बालेन्द्र साहको पनि समर्थन छ । ०७२ सालको भूकम्पमा राहत वितरण, कोरोना महामारीको समयमा विपन्नलाई नि:शुल्क खाना र अस्पतालमा कोरोना भाइरसका गम्भीर बिरामीलाई अक्सिजन वितरण अभियानमा बम सक्रिय भएर लागेका थिए। २०६९ माघमा शुरु भएको अकुपाइ बालुवाटार अभियान, डा गोविन्द केसीको अभियान, नेपाल खुल्ला छ, नेताज्यू खबरदार, जस्ता राजनीतिक अभियानमा पनि उनी सहभागी थिए । बम कोरोना महामारीमा सरकार गम्भीर नबनेको भन्दै १२ दिनसम्म आमरण अनसन बसेका थिए। नेपाल सुशासन पार्टी गठन गरेर राजनीतिमा प्रवेश गरेका पूर्वडीआइजी रमेश खरेल पनि यहि निर्वाचन क्षेत्रबाटै चुनावी मैदानमा छन् । गत मंसिर २४ मा पार्टी गठन गरेका खरेल भ्रष्टाचार नियन्त्रणलाई प्रमुख एजेण्डा बनाएर चुनावी मैदानमा छन् । सरकारले सर्वेन्द्र खनाललाई प्रहरी महानिरीक्षक बनाएपछि खरेलले २०७४ चैत २८ मा डीआइजी पदबाट राजीनामा दिएका थिए। प्रहरीमा हुँदा आपराधिक गतिविधि नियन्त्रणमा प्रभावकारी भूमिका खेलेको तथा निडर सुरक्षाकर्मीको छवी बनाएका उनलाई जनताले माया गर्ने खरेल निकटका बताउँछन् । अहिले दल र उम्मेदवारले घरदैलोसहित चुनावी कार्यक्रमले यो निर्वाचन क्षेत्र निर्वाचनको माहौलमा देखिन्छ । मतदाताले पनि बिगतलाई सम्झिँदै उम्मेदवारको काम र उनीहरूले तयार पारेको चुनावी घोषणापत्र र कार्यान्वयनको प्रतिबद्धतालाई आधार मानेर मतदान गर्ने बताउँदै आएका छन् । यस्तो छ अंक गणित निर्वाचन आयोगको अद्यावधिक तथ्यांक अनुसार काठमाडौं१ मा आगामी मंसिर ४ को निर्वाचनमा मतदान गर्ने मतदाताको संख्या ४५ हजार १८ छ । यो क्षेत्रमा काठमाडौं महानगरपालिकाका वडाहरु १०, ११, २९ र ३१ पर्दछन् । पुरानो बानेश्वर, नयाँ बानेश्वर, बुद्धनगर, शान्तिनगर, मीनभवन, शंखमूल, मैतीदेवी, अनामनगर, त्रिपुरेश्वर, डिल्लीबजार, थापाथली, माइतीघर, भिमसेनगोला, भोटेबहाललगायतका क्षेत्र यो निर्वाचन क्षेत्रमा छन् । गत स्थानीय तहको निर्वाचन अन्तर्गत काठमाडौं महानगर वडा नम्बर १० मा कांग्रेसका रामकुमार केसी, ११ मा कांग्रेसकै हीरालाल तण्डुकार, २९ मा कुश ढकाल र ३१ मा एमालेका सरोज ढकाल निर्वाचित भएका थिए । गत वैशाखमा सम्पन्न स्थानीय तहको निर्वाचनमा यस क्षेत्रका वडा अध्यक्षले पाएको मतको मात्र आँकलन गर्दा कांग्रेसको मत धेरै छ । कांग्रेसका वडा अध्यक्ष उम्मेदवारले पाएको मत ९ हजार ८९५ छ । त्यस्तै एमालेका वडाअध्यक्ष उम्मेदवारले ९ हजार ५४१ मत पाएका छन् । माओवादी केन्द्रकाले १ हजार १५९, राप्रपाको १ हजार ३७६, विवकशील साझाको २७३, स्वतन्त्र उम्मेदवारको १०१ र अन्य दलका उम्मेदवारको १०९ मत पाएका थिए। अहिले दल र उम्मेदवारले घरदैलोसहित चुनावी कार्यक्रमले यो निर्वाचन क्षेत्र निर्वाचनको माहौलमा देखिन्छ । मतदाताले पनि बिगतलाई सम्झिँदै उम्मेदवारको काम र उनीहरूले तयार पारेको चुनावी घोषणापत्र र कार्यान्वयनको प्रतिबद्धतालाई आधार मानेर मतदान गर्ने बताउँदै आएका छन् । निर्वाचनमा को विजयी हुन्छ त्यो भने मतपरिणाम नै कुर्नुपर्नेछ ।"
मधेशमा छठको थप एक दिन सार्वजनिक बिदा,"जनकपुरधाम : मधेश प्रदेशमा छठको अवसरमा थप एक दिन सार्वजनिक बिदा दिइएको छ। मुख्यमन्त्री तथा मन्त्रीपरिषद्को कार्यालयले जनकपुरधामले छठको पारन अर्थात उदाउँदो सुर्यलाई अर्घको दिन समेत सार्वजनिक बिदा दिएको हो। मुख्यमन्त्री मो लालबाबु राउतले छठको सुखद उपलक्ष्यमा सम्पुर्ण नेपाली दाजुभाइ तथा दिदीबहिनीहरुमा सुख, समृद्धि एवं उत्तरोत्तर प्रगतिको कामनासमेत गरेका छन्। विज्ञप्तिमा भनिएको छ, समाजिक एकताको झझल्को दिने छठ जस्तो महापर्वले भौगोलिक, समाजिक तथा सांस्कृति विविधतायुक्त हाम्रो समाजको आपसी सद्भाव, सहिष्णुता र बन्धुत्वको भावनालाई अझ प्रगाढ बनाओस् भनी कामना गर्दछौं। 'धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठमा कार्तिक १४ गते प्रदेशमा सार्वजनिक विदा समेत दिएको जानकारी गराउँदछौं', विज्ञप्तिमा उल्लेख छ।"
छठ मनाउन आरजु जनकपुरमा,"जनकपुरधाम : छठ मनाउन प्रधानमन्त्री शेरबहादुर देउवा पत्नी एवं नेपाली कांग्रेसकी केन्द्रीय सदस्य आरजु राणा देउवा जनकपुरधाम आइपुगेकी छन् । अहिंसाप्रति मानवको रुचि बढाउने र सबै जीवहरुप्रति सहानुभूति राख्न अभिप्रेरित गर्ने छठ मनाउन आरजु आज जनकपुरधाम आइपुगेकी हुन् । राणाले जनकपुरधामको प्रसिद्ध गंगासागर घाटमा अपरान्ह ४ बजे छठी मातालाई अर्घ दिने कार्यक्रम रहेको मिडिया संयोजक आशा थपलियाले जानकारी दिइन् । उनका अनुसार छठ घाटमा अर्घपछि कांग्रेसका पूर्वउपसभापति तथा नेता विमलेन्द्र निधिको गृहनगर नगराईनस्थित छठ घाटमा समेत पूजाआजा गर्ने कार्यक्रम छ । छठअन्तर्गतका अस्ताउँदो सझुका अर्घ र बिहानको उदाउँदो सूर्यलाई अर्घ दिएर प्रसाद ग्रहणपछि फर्किने कार्यक्रम तय गरिएको नेपाली कांग्रेसकी नेत्री ममताकुमारी महतोले जानकारी दिइन् । आरजुसँगै निवर्तमान सांसद चन्दा चौधरी, सन्दिप राणासहितका व्यक्तिहरु छठ मनाउन जनकपुरधाम आएका छन्।"
म्यासेजको रिप्लाइ नदिँदा छुरा प्रहारको धम्की !,"समाजमा प्रविधिको विकाससँगै विभिन्न नयाँ नयाँ चुनौती पनि थपिएका छन् । सुन्दा अनौठो लाग्ने यस्तै घटना छ जापानको । जहाँ एक महिलाले आफूले मन पराएको पुरुषलाई पठाएको म्यासेजको रिप्लाइ नदिँदा छुरा प्रहारको धम्की दिएकी छन् । यही धम्कीले उनी पक्राउ परेकी छन् । ती महिलाले तीन दिनमा ४१३ टेक्स्ट म्यासेज पठाएकी थिइन । तर उनको म्यासेज रिसिभ गर्ने पुरुषले रिप्लाइ नगरेपछि उनले छुरा प्रहारको धम्की दिएकी हुन् । छुरा प्रहार गर्ने धम्कीसहित फुकुओका प्रिफेक्चरल प्रहरीको यानागावा प्रहरी स्टेशनले शहरको शिक्षा बोर्डमा कार्यरत यानागावा निवासी ३९ वर्षीया मिचियो साकाकीले आफूले मनपर्ने एक पुरुषलाई पछ्याउदै तीन दिनमा ४१३ भन्दा बढी इमेल पठाइ स्टकर नियमन कानून उल्लंघन गरेको आरोपमा अक्टोबर २८ मा यानागावा प्रहरी स्टेशनले पक्राउ गरेको हो । साकाकीलाई अक्टोबर ८ र १० का बीच प्रिफेक्चरमा एक २९ वर्षीय पुरुषको सेलफोनमा ४१३ म्यासेज पठाएको आरोप छ, जसमा एउटा म्यासेजमा भनिएको थियो, 'कृपया मलाई जवाफ दिनुहोस्, केवल एक शब्द भएपनि ठीक छ।' उनले फेरि पनि अक्टोबर २८ को बिहान आफ्नो कार्यस्थलमा फोन गरेर भनिन्, 'म तिमीलाई छुरा हान्नेछु ।' संदिग्धले स्पष्ट रूपमा आरोपहरू स्वीकार गर्दै प्रहरी समक्ष भनिन, 'मैले उसलाई मन पराएकोले यस्तो म्यासेज लेखेकी हुँ ।' यानागावा सिटीका अनुसार साकाकी नगरपालिकाको पुस्तकालयमा अंशकालिक कर्मचारी हुन् । उनले सेप्टेम्बरमा पहिलो पटक घरजग्गा एजेन्टलाई भेटेको भएपनि तिनीहरू सम्बन्धमा थिएनन्। महानगरीय प्रहरी विभागले साकाकीलाई अक्टोबर ११ मा सम्पर्क गरेर म्यासेज नपठाउन चेतावनी समेत दिएको थियो ।"
दक्षिण कोरिया भागदौड : मृत्यु हुनेमध्ये ५० जनालाई हृदयघात भएको आशङ्का,दक्षिण कोरिया : दक्षिण कोरियाको राजधानी सियोलको एक जिल्लामा भएको भागदौडमा मृत्यु भएका १५० मध्ये करिब ५० जनाको हृदयघात भएको आशङ्का गरिएको स्थानीय सञ्चारमाध्यमले शनिबार जनाएका छन्। स्थानीय प्रसारक वाईटीएनका अनुसार सियोलको रात्रिकालीन पर्यटकीय गन्तब्य इटेवोनमा रहेको एक बारमा एक अज्ञात सेलेब्रिटीको कार्यक्रम हेर्न ठूलो सङ्ख्यामा भीड जम्मा भएको समय भागदौड मच्चिएको थियो। योनहाप समाचार संस्थाका अनुसार स्थानीय समयअनुसार राति ११:३० बजे हेलोविन उत्सवको क्रममा भागदौड मच्चिएपछि करिब ५० जनाको हृदयाघात भएको थियो। श्वास प्रश्वासमा समस्या भएका ८१ जनालाई उद्धार गरिएको अग्निनियन्त्रक अधिकारीले सरकारलाई दिएको एक रिपोर्टमा उल्लेख गरिएको छ। उद्धारकर्मीलाई कार्डियोपल्मोनरी उपचारका लागि तत्काल घटनास्थलमा पठाइएको सञ्चारमाध्यमहरूले बताएका छन्। रासस
भेरीमा बेपत्ता विक्रान्त अझै भेटिएनन्,"जाजरकोट : भेरी नदीमा बेपत्ता भएका जाजरकोट खलंगाका विक्रान्त केसी अझै भेटिएका छैनन् । जिल्ला सदरमुकाम नजिकै भेरी नगरपालिका ११ मटेला स्थित भेरी नदीको किनारमा पिकनिक खान गएको बेला नुहाउने क्रममा कार्तिक ८ गते विक्रान्त बेपत्ता भएका थिए । नुहाउने क्रममा भेरी नगरपालिका ४ का रोशन खड्का बगेपछि बचाउन गएका विक्रान्त नदीमा बेपत्ता भएका थिए। नदीमा डुबेका रोशन भने तत्काल मृत अवस्थामा फेला परेका थिए । घटना भएको ६ दिन वितिसक्दा पनि विक्रान्तको अवस्था अझै अज्ञात नै रहेको जाजरकोटका प्रमुख जिल्ला अधिकारी अन्जन श्रेष्ठले बताए । नेपाली सेना, शसस्त्र प्रहरी बल, नेपाल प्रहरी र स्थानीयले निरन्तर खोजी कार्य गरेपनि फेला पार्न नसकिएको प्रजिअ श्रेष्ठले बताए । तालिम प्राप्त सुरक्षाकर्मी परिचालन गरिए पनि वेपत्ता विक्रान्तलाई फेला पार्न नसकिएको उनले बताए । तिहारको अवसरमा सदरमुकाम खलंगामा भएको फुटबल प्रतियोगितामा खसी बाजी जितेका युवाहरुले भेरी नदी किनारामा पिकनिक(भोज)को आयोजना गरेका थिए । पिकनिक गएका युवाहरु नदीमा नुहाउने क्रममा एकजना किशोरको मृत्यु भएको अर्का युवा वेपत्ता भएपछि सदरमुकाम खलंगा शोकमग्न भएको छ । विक्रान्तका बुवाको गत वर्ष नै निधन भएको थियो। साहारा बन्ला भनेको छोरा भेरीमा बेपत्ता भएपछि आमा शोकमा डुबेकी छन् ।"
आज छठको मुख्य दिन : घाट जाँदै व्रतालु (तस्बिर),वीरगन्ज : श्रद्धा र आस्थाको पर्व छठ पूजाको मुख्य दिन आज । छठको निर्जला व्रत बसेका व्रतालुहरु आराध्य देव सूर्य भगवान र छठी माताको पूजा आरधना र अर्घ दिन छठ घाटमा पुग्ने क्रम जारी छ। छठघाटमा पुगेका व्रतालुहरुले आइतबार साँझ अस्ताउँदो सूर्य भगवान्लाई अर्घ दिनेछन् ।
दक्षिण कोरियामा भागदौडबाट भएको क्षतिप्रति प्रधानमन्त्री देउवाद्वारा दुख व्यक्त,"दक्षिण कोरिया : दक्षिण कोरियामा हेलोविन पर्व मनाउने क्रममा गए राती मृत्यु हुनेप्रति प्रधानमन्त्री शेरबहादुर देउवाले संवेदना व्यक्त गरेका छन्। प्रम देउवाले सियोलमा हेलोविन उत्सवमा भएको भागदौडमा धेरैले जीवन गुमाएको खबरले आफू निकै दुखी भएको बताएका छन्। उनले ट्विट गर्दै सो घटनामा घाइते भएकाको सिघ्र स्वास्थ्य लाभको कामना गरेका छन्। विश्वका धेरै सहरहरूमा हेलोविन पर्व मनाइन्छ। विशेषगरी यी चाडपर्वहरू पश्चिमी देशहरूले मनाउने गरे पनि अहिले विश्वका अन्य भागमा पनि मनाउन थालिएको छ । दक्षिण कोरियाको राजधानी सियोलमा सो पर्व मनाउने क्रममा शनिबार साँझ २९ अक्टोबर २०२२ मा भागदौड मच्चिएको थियो। भागदौडमा १९ विदेशीसहित १५१ जनाको मृत्यु भएको छ भने धेरै घाइतेको उपचार भइरहेको छ । दुर्घटनामा २ सय ७० मानिस बेपत्ता भएको उजुरी परेको छ। मृत्यु हुनेमा अधिकांश २० देखि ३० वर्ष उमेरका छन् । सो घटनामा ७६ जना घाइते भएका छन् भने १९ जनाको अवस्था गम्भीर रहेको सञ्चार माध्यममा उल्लेख छ। शनिबार साँझ यी मानिसहरू नो मास्क हेलोविन मनाउन सियोलको इटावान क्षेत्रको प्रसिद्ध रात्रि स्थलमा भेला भएका थिए। कोरोना संङ्क्रमणपछिको यो पहिलो हेलोविन पर्व हो। तीन वर्षमा मनाइँदै गरेको सो पर्वमा धेरै भीड थियो। साँघुरो सडकमा धेरै मानिस जम्मा भएकाले सडक अवरुद्ध भएको थियो । राति १० बजेर २० मिनेट जाँदा अचानक भागदौड मच्चिएको थियो । हजारौंको भीडले सयौं मानिसहरूलाई कुल्चिरहेका थिए। उद्धार टोली, दमकल, स्थानीय प्रहरी र एम्बुलेन्ससहित स्वास्थ्यकर्मीहरू घटनास्थल पुगुन्जेल १५१ जनाभन्दा बढीले ज्यान गुमाइसकेका थिए। राष्ट्रपति युन सुक योलले दक्षिण कोरियामा राष्ट्रिय शोक घोषणा गरेका छन् ।"
"दक्षिण कोरियामा हेलोविन मनाउँदा भागदौड : १९ विदेशीसहित १५० को मृत्यु, ३५० बेपत्ता","दक्षिण कोरिया : विश्वका धेरै सहरहरूमा हेलोविन पर्व मनाइन्छ। विशेषगरी यी चाडपर्वहरू पश्चिमी देशहरूले मनाउने गरे पनि अहिले विश्वका अन्य भागमा पनि मनाउन थालिएको छ । दक्षिण कोरियाको राजधानी सियोलमा सो पर्व मनाउने क्रममा ठूलो दुर्घटना भएको छ । शनिबार साँझ २९ अक्टोबर २०२२ मा, हेलोविन पर्व मनाउन आएका मानिसबीच भागदौड मच्चियो। उत्सवको कोलाहल शोकपूर्ण चित्कारमा परिणत भयो। मानिसहरु एकअर्कालाई कुल्चिदिएर दौडन थाले । भागदौडमा धेरैको ज्यान गयो। यस दुर्घटनामा १९ विदेशीसहित १५१ जनाको मृत्यु भएको छ भने सयौं घाइतेको उपचार भइरहेको छ । दुर्घटनामा २ सय ७० मानिस बेपत्ता भएको उजुरी परेको छ। मृत्यु हुनेमा अधिकांश २० देखि ३० वर्ष उमेरका छन् । सो घटनामा ७६ जना घाइते भएका छन् भने १९ जनाको अवस्था गम्भीर रहेको सञ्चार माध्यममा उल्लेख छ। शनिबार साँझ यी मानिसहरू नो मास्क हेलोविन मनाउन सियोलको इटावान क्षेत्रको प्रसिद्ध रात्रि स्थलमा भेला भएका थिए। कोरोना संङ्क्रमणपछिको यो पहिलो हेलोविन पर्व हो। तीन वर्षमा मनाइँदै गरेको सो पर्वमा धेरै भीड थियो। दक्षिण कोरियामा हेल्लोविन फेस्टिभल मनाउने क्रममा भागदौड, १४९ जनाको मृत्यु साँघुरो सडकमा धेरै मानिस जम्मा भएकाले सडक अवरुद्ध भएको थियो । राति १० बजेर २० मिनेट जाँदा अचानक भागदौड मच्चिएको थियो । हजारौंको भीडले सयौं मानिसहरूलाई कुल्चिरहेका थिए। उद्धार टोली, दमकल, स्थानीय प्रहरी र एम्बुलेन्ससहित स्वास्थ्यकर्मीहरू घटनास्थल पुगुन्जेल १५१ जनाभन्दा बढीको मृत्यु भइसकेको थियो। राष्ट्रपति युन सुक योलले दक्षिण कोरियामा राष्ट्रिय शोक घोषणा गरेका छन् । हाल अस्पतालमा घाइतेहरुको उपचार भइरहेको छ । मृतकको संख्या बढ्न सक्ने स्रोतले बताएको छ । सयौं मानिस सियोलको सडकमा बेहोस अवस्थामा थिए । दक्षिण कोरियाली मिडियाले हेलोविन फेस्टिभल दुर्घटनामा ५० व्यक्तिहरू हार्ट अट्याकका कारण मृत्यु भएको बताएको छ। भिडमा भएको भागदौडमा मानिसलाई सास फेर्न समस्या भएको थियो। मुटुको काम एक्कासी बन्द भएको र मस्तिष्कमा रगत आपूर्तिमा बाधा पुगेपछि ती व्यक्ति बेहोस भएका मिडियामा उल्लेख छ । दुर्घटना सियोलको इटावोन रात्रि जीवन क्षेत्रको ह्यामिल्टन होटल नजिकैको साँघुरो गल्लीमा भएको थियो। ठूलो भीडको बीचमा पसलमा सेलिब्रेटी आउने र आकर्षक अफर आएको हल्ला फैलिएपछि दुर्घटनाको आशंका गरिएको बताइएको छ । तर, भागदौड के कारणले भयो भन्ने आधिकारिक पुष्टि हुन सकेको छैन । एज्नेसी"
"भ्रष्टाचार र ठगी आरोपको मुद्दा खारेज, नेमारलाई राहत","बार्सिलोना : फ्रेन्च क्लब पेरिस सेन्ट जर्मेन (पीएसजी) का फरवार्ड नेमारमाथि लागेको भ्रष्टाचार र ठगी आरोपको मुद्दा खारेज भएको छ। ब्राजिलियन फरवार्डलाई स्पेनिस क्लब बार्सिलोनामा अनुबन्ध हुँदा भ्रष्टाचार र ठगी गरेको आरोपमा मुद्दा चलाइएको थियो। नेमारसँगै बार्सिलोना फुटबल क्लबका पूर्व अध्यक्ष सान्तोस रोसेलमाथि पनि भ्रष्टाचारको आरोप लागेको थियो। अभियोजनकर्ताले पीएसजीका स्टार नेमारलाई १० मिलियन युरो जरिवाना र दुई वर्षको कारागार सजायको माग गरेका थिए। यसैगरी बार्सिलोनाका पूर्व अध्यक्ष रोसेललाई पाँच वर्ष कैद र १० मिलियन युरो जरिवानाको माग गरिएको थियो। सन् २०१३ मा ब्राजिलियन क्लब सान्तोसबाट बार्सिलोनामा अनुबन्ध हुँदा नेमार, रोसेल र सान्तोसका तत्कालीन निर्देशक ओडिलियो रोड्रिसले गोप्य सहमति गर्दै बार्सिलोनामा आर्थिक हिनामिना गरेको आरोप अभियोजनकर्ताले लगाएका थिए। नेमार, रोसेल र रोड्रिसले लिखित सहमतिभन्दा बढी आर्थिक अपचलन गरेको भन्दै जरिवाना र कैद सजायको माग गरिएको थियो। नेमार, रोसेल र रोड्रिससँगै नेमारका बुवा आमा, दाइ, नेमारका मेनेजर र उनीको पारिवारिक व्यवसायमा प्रत्यक्ष रुपमा सहभागी एन एन्ड एन कन्सल्टोरियाका नादिन गोंकाल्वेसमाथि लगाइएको मुद्दा पनि स्पेनिस अदालतले खारेज गरेको छ। अभियोजनकर्ताले मुद्दा फिर्ता लिने घोषणा गरेपछि नेमारलगायतका व्यक्तिहरूले राहतको सास फेरेका हुन्। नेमारको अनुबन्धका विषयमा बाज्रिलको इन्भेष्टमेन्ट फन्डले पनि मुद्दा दायर गरेको थियो। एक क्लबबाट अर्को क्लबमा जाँदा खेलाडीले ४० प्रतिशत रकम पाउने प्रावधान भए पनि नेमार ब्राजिलबाट स्पेन जाँदा ६८ मिलियन युरो मात्रै दिएको दाबी गर्दै मुद्दा दायर गरेको थियो।"
बझाङमा भूकम्पको धक्का,"बझाङ : बझाङमा भूकम्पको धक्का महसुस गरिएको छ। आइतबार बिहान करिब साढे नौ बजेको समयमा धक्का महसुस गरिएको हो। ९ बजेर २६ मिनेटमा छबिसपाथिभेराको लेकगाउँ केन्द्रविन्दु बनाएर ४ दशमलव ७ रेक्टरस्केलको भूकम्प गएको हो । भूकम्पले बझाङसहित सुदूरका पहाडी जिल्ला, भारत र चीनका केही भूभागमा धक्का महसुस गरिएको राष्ट्रिय भूकम्प मापन केन्द्रका रादिप शर्माले बताए।"
छठका लागि जनकपुरमा मात्रै तीन करोडको भारतीय केरा,"जनकपुर : छठ पर्वका लागि केरा अत्यावश्यक मानिन्छ । केरा उत्पादनका लागि नेपाली भूमि राम्रो मानिए पनि यहाँको उत्पादनले माग धान्न सक्दैन । छठ पर्वमा सिङ्गै केराको घरी नै अर्घ रूपमा भगवान्लाई चढाउने परम्परा छ । त्यसैले यस पर्वमा केराको माग उच्च हुन्छ । स्वदेशी उत्पादन कम हुँदा हरेक वर्ष भारतको भर पर्नुपर्ने अवस्था रहेको जनकपुर फलफूल तथा तरकारी व्यवसायी समितिका अध्यक्ष विषेश्वर यादवले बताउनुभयो । छठका लागि मधेस प्रदेशका राजधानी जनकपुरधाममा मात्र रु तीन करोड बराबरको केरा आयात भएको छ । अध्यक्ष यादवले अघिल्लो वर्ष झण्डै पौने रु दुई करोड बढीको केरा जनकपुर भित्र्याइएको बताउनुभयो । 'यसवर्ष भित्र्याइएका केरा झण्डै ६० ट्रक छन्', उनले भने। जनकपुरमा गोपाल र वंशीभोग केरा नेपालको सप्तरीस्थित भारदह, भन्टावारी तथा इनरुवाबाट भित्र्याइएको छ । मालभोग, मिरिचमान, चम्पा केरा भारतको आसाम, गोहाटी, बङ्गाल, हाजिपुर, ठाकुरगञ्ज र चम्पारणबाट मगाउने गरिएको फलफूल तथा तरकारी व्यवसायी समितिका सचिव भुवनेश्वर पूर्वेले जानकारी दिए। छठ पर्वसँगै अघिल्ला वर्षका तुलनामा यस वर्ष २५ प्रतिशतले केराको भाउ महङ्गिएको पूर्वेले बताए। पूर्वेले भने, 'छठ पर्व मनाउने सङ्ख्या प्रत्येक वर्ष वृद्धि भएको हुँदा केराको माग बढेको छ । यसैले बजारको मागअनुसार गत वर्षको तुलनामा यस वर्ष १५२० ट्रक बढी ६० ट्रक जति केरा मगाइएको छ ।' फलफूल तथा तरकारी व्यवसायी समितिका अध्यक्ष विश्वेश्वर यादवका अनुसार १० चक्काको ट्रकमा १२ सय घरी केरा आउँछ । प्रतिट्रक बराबर जनकपुरसम्म ल्याउँदाको खर्च रु छ लाख पर्छ । बजारमा प्रत्येक केराको घरीलाई रु पाँच सयदेखि एक हजारभन्दा बढी मूल्यमा बिक्री गरिन्छ । नेपालको हरेक क्षेत्रमा परम्परागत रूपमा स्थानीय जातका केरा उत्पादन हुन्छ । केरा उत्पादनको लागि तराई मधेस वा समग्र नेपालको भूमि राम्रो मानिन्छ । चाडपर्वको समयमा भारतकै भर पर्नुपर्ने अवस्था छ । नेपालमा मालभोग, झापाली मालभोग, विलियम हाइब्रिड रोवस्टा, विलियम हाइब्रिडलगायत जातका केरा खेती उत्पादन हुँदै आएका छ । सम्भावना हुँदाहुँदै पनि प्राविधिक समस्याले गर्दा कृषकले उत्पादन बढाउन नसकेको व्यवसायीको भनाइ छ । उता भारतबाट आउने केराको मूल्य सस्तो पर्छ । भारतले किसानको लागि सहुलियत र विभिन्न प्याकेज दिने भएकाले उताको लागत कम परेको बताइन्छ । जनकपुरधाममा छठ पूजाको तयारी पूरा, घाटमा पण्डाल र बत्तीको कार्य सम्पन्न जनकपुरधाममा छठ पूजाको तयारी पूरा भएको छ । छठपूजा विभिन्न पोखरी, तलाब र जलासयमा छठ घाट निर्माण गर पण्डाल र बत्तीहरु जडान तथा सजावटका कार्य सम्पन्न भएको छ । छठ पर्व सुरु भएसँगै तराईका बजारमा पूजा सामग्री खरिद बिक्रीका लागि हुने चहलपहल बढेको छ । कात्तिक शुक्ल पक्षको चौथी तिथिदेखि छठ पर्व विधिवत रुपमा सुरु भएसँगै चहलपहल पनि बढेको छ । छठ पूजाका लागि आवश्यक पूजन सामग्री, हरियो तरकारी, फलफूल किन्ने ग्राहकको भीड देखिन्छ । खासगरीे छठ पूजामा छठी मातालाई अर्पण गरिने प्रसादमा स्याउ, केरा, सुन्तला, पानीसहितको नरिवल, उखु, हरियो बोडी, पानी सिङ्गडा, मूला, अदुवाको बोटलगायत फलफूल, हरियो तरकारी, माटो तथा बाँसका सामग्री खरिद गर्नेको भीड बजारमा देख्न सकिन्छ । छठ पूजामा आकर्षक सजावटका लागि नेपालमै सबैभन्दा बढी चर्चामा रहँदै आएको जनकपुरधामको गङ्गासागर पोखरी छठघाटको व्यवस्थापन र सजावटको काम सम्पन्न भएको छ । व्रतालुहरु छठका लागि बाँसको नाङ्लो, ढाकी, कोनिया, डगरी, माटोको हात्ती, दियो, ढकना, कोशिया, कुरवार, केरालगायत फलफूल, उखु, भोगटे, कागती, सखरलगायत पूजा सामग्री खरिदमा व्यस्त देखिएका छन् । छठ पूजामा नयाँ कपडा लाउनुपर्ने भएकाले कपडा पसलमा पनि उत्तिकै भीड हुने गरेको छ । छठ पर्व मनाउने पोखरीको डिल र नदीको किनारको सरसफाइ गर्दै आआफ्ना पूजास्थल सुरक्षित गर्नमा तल्लीन भएर जुटेका छन् । मध्य तराईका जिल्लामा रहेका छठी घाटहरूमा लाखौँ रकम खर्चेर सरसफाइ, सजावट र व्यवस्थापनका लागि काम पनि भएका छन् । स्थानीय एफएम रेडियोहरुसमेत छठका गीतले गुञ्जायमान छन् भने बजारलाई छठका सामग्रीले भरिभराउ छ । करिब एक महिना अगावै माछा, मासु खान छाडेका महिला शुक्रबार लसुन र प्याज विना खाना खाएका छन् । उनीहरुले आज खरना विधि सम्पन्न गरी रहरको दाल, लौका र भात खान्छन् । छठ पर्वलाई निकै कठिन पर्वका रुपमा लिइन्छ । सूर्य र जलको शक्ति र महत्व झल्काउने यस पर्वमा शुद्ध खाने कुरा खानुपर्ने र यस पर्वमा अन्नपानी नखाइ तीन दिन भोकै बसी व्रत गर्ने चलन रहेको जनकपुरधामकी ७५ वर्षीया गङ्गा देवी कर्णले बताउनुभयो । छठको व्रत महिला वा पुरुष जोसुकैले पनि लिने र पूजा गर्ने गरेको संस्कृविविद् डा राजेन्द्र विमलले बताए। तराईका जिल्लामा हिन्दू धर्ममा वर्षभरी उदाउँदो सूर्यलाई मात्र पूजा गरिए पनि यस पर्वमा उदाउँदो र अस्ताउँदो दुवै सूर्यलाई विशेष रुपले पूजा गरिन्छ । छठ पर्वमा विशेषगरी अस्ताउँदो र उदाउँदो सूर्यलाई अर्घ दिने कुरा सबैभन्दा विशेष र महत्वपूर्ण हुने गरेको संस्कृतिविद् डा वमलको भनाइ छ । आफ्नो परिवारको खुसीका लागि यो पर्वमा महिलाले व्रत लिने गरेका छन् । आफूले चाहेको आशीर्वाद छठीमाताले पूरा गरी दिने विश्वासका कारण व्रत बसेको क्षीरेश्वनाथ नगरपालिका५ महेन्द्रनगरकी पार्वती देवी झाले बताए।"
नवलपुरको बुलिङटार बस दुर्घटना : मृतक र घाइतेको पहिचान खुल्यो,"तानसेन : पाल्पाको रम्भा गाउँपालिका वडा नं १, हुँगीबाट गोरखाको मनकामना दर्शनका लागि जाँदै गरेको बस नवलपरासी पूर्वको बुलिङटारमा दुर्घटना हुँदा ५ जनाको घटनास्थमै मृत्यु भएको छ भने ३० जना घाइते भएका छन्। प्रहरी चौकी डेढ गाउँले दिएको जानकारी अनुसार ना ६ ख ७५८० नम्बरको बस अनियन्त्रित भइ कालीगण्डकी करिडोर सडकबाट झन्डै सय मिटर तल खसेको हो। दुर्घटना भएको बस टुक्राटुक्रा भएको छ । घटना स्थलमा घाइते भएका आफन्तले दिएको जानकारी अनुसार मृतकहरुमा पाल्पा रम्भा १ हुगीकी अन्दाजी ६० देखी ६५ वर्षकी धनकुमारी विक उनको छोरा ४० वर्षीय ताराबहादुर विक, धन कुमारीकी नाति अन्दाजी १७ वर्षीय विनय विक, सोही ठाउँका ४० वर्षीया देवी गाँहा र स्याङ्जा गल्याङ नगरपालिका ९ की ४५ वर्षीया सरिता माझी रहेको ईलाका प्रहरी कार्यालय डेढ गाउँ पुर्वी नवलपरासीका प्रमुख प्रहरी निरीक्षक जयराम वन्तले बताए । मृतकमध्ये एकै परिवारका ३ जना रहेको छन्। घाइते ३० जनामध्ये ६ जनाको अवस्था चिन्ताजनक रहेको, सबै घाइतेलाई उद्धार गरी चितवनको नारायणी सामुदायिक अस्पताल भरतपुरमा पठाएको प्रहरी निरीक्षक वन्तले बताए। घाइतेहरुले चालक निदाएको कारण दुर्घटना भएको हुन सक्ने अनुमान गरे पनि प्रहरीले भने घटनाको विषयमा थप अनुसन्धान भइरहेको जनाएको छ। दुर्घटनाग्रस्त बस भीरमा अड्किएको छ । स्थानीय र प्रहरीले उद्धार गरी गम्भीर घाइतेलाई नारायणी सामुदायिक अस्पताल भरतपुर र सामान्य घाइते भएकाहरुलाई रामपुर पठाएका छन् ।"
पहाडी दुर्गमी ८ जिल्लामा पुग्यो निर्वाचन सामग्री,"काठमाडौं: निर्वाचन आयोगले आसन्न मंसिर ४ को निर्वाचनका सामग्री जिल्ला पठाउनेक्रम जारी राखेको छ । यसक्रममा आयोगले गण्डकी, कर्णाली तथा सुदूरपश्चिम प्रदेशका आठ दुर्गम पहाडी जिल्लामा निर्वाचन सामग्री ढुवानी सम्पन्न गरेको छ । मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका लागि ५७ प्रकारका सामग्रीहरू आयोगबाट दिनहुँ विभिन्न जिल्लामा ढुवानी भइरहेको छ । यसक्रममा गण्डकी प्रदेशको मनाङ र मुस्ताङ, कर्णाली प्रदेशको हुम्ला, जुम्ला, मुगु, कालिकोट, डोल्पा र सुदूरपश्चिमको बाजुराको निर्वाचन सामग्री ढुवानी सम्पन्न भएको छ । यी बाहेक ५१ जिल्लामा विभिन्न निर्वाचन सामग्रीहरू पठाई सकिएको छ । यद्यपी ती जिल्लाहरूमा सबै सामग्री ढुवानी हुन बाँकी छ । आयोगले निर्वाचनका लागि मतपेटिका, मतपत्र, छेकाबारा, कोरा कपडा, स्वस्तिक छापलगायत सामग्रीहरू ढुवानी गर्नुपर्ने हुन्छ ।"
कसरी जुट्छ निर्वाचन खर्च ?,"काठमाडौं : देशभर प्रदेश र प्रतिनिधिसभा निर्वाचनको सरगर्मी बढेको छ। उम्मेदवारहरू मतदाता फकाउन व्यस्त छन्। निर्वाचन परिचालन, प्रचारप्रसारलगायतमा उम्मेदवारले लाखौं खर्च गरिरहेको तथ्यांकले देखाएको छ। यसरी चुनाव महँगो बन्दै गएकाले उम्मेदवारलाई खर्च जुटाउन हम्मेहम्मे परेको छ। दाङमा एमाले निकट व्यवसायी भन्छन्, पार्टीले कुनै कार्यक्रममा खर्चको व्यवस्थापन गर्न भनेमा सहजीकरण गर्छौं। तर, उम्मेदवारले चन्दा मागेर हैरानी पार्छन्। कार्यकर्ता भएकाले यसलाई चन्दाकै रूपमा नहेर्न उनको आग्रह छ। अधिकांश उम्मेदवारले आफ्ना शुभेच्छुकबाट सहयोग मागेर नै निर्वाचनको खर्च धान्ने गरेको जानकारहरू बताउँछन्। अधिकांश उम्मेदवारले आफैंले कमाएको, पैत्रिक सम्पत्ति बेचेरभन्दा पनि चन्दा उठाएरै निर्वाचन लड्ने गरेको पाइएको छ। उम्मेदवारभन्दा पनि उनका खास व्यक्तिले निर्वाचनको खर्च परिचालन गर्छन्। निर्वाचन आयोगले खर्चको सीमा तोके पनि उम्मेदवारले त्यसको कैयौं गुणा खर्च गर्छन्। आयोगले कडाइ गर्न खोजे पनि नियन्त्रण हुन सकेको छैन। पछिल्ला निर्वाचनमा पार्टी तथा तिनका उम्मेदवारले उद्योगी व्यवसायीलाई अंक तोकेरै चन्दा नमाग्ने गरेको निजी क्षेत्रका अगुवा बताउँछन्। डराएरै भए पनि उम्मेदवार तथा पार्टीलाई सहयोग गर्ने गरेको व्यवसायी बताउँछन्। तर, अहिले त्यसरी चन्दा आतंक नरहेको एक व्यवसायीले सुनाए। त्यतिबेला केही दलले भने जति आफूलाई सहयोग नगरे कुटपिट गर्ने, हत्या गर्ने, कम्पनीमा बिस्फोटसम्म गरेर उद्योगीव्यवसायीलाई दुःख दिने गरेका थिए। उद्योगीव्यवसायी राजनीतिक दलसँग नजिक हुने, व्यवसायी नै उम्मेदवार बन्ने, खुला राजनीतिमा शुभेच्छुक व्यक्तिबाट चन्दा माग्ने सामान्य विषय बनेको छ। कतिपय व्यावसायीले नेताबाट विभिन्न लाभ लिन सकिने अपेक्षाकासाथ निर्वाचनका क्रममा आर्थिक सहयोग गर्ने गरेका छन्। उद्योगीव्यवसायीले आफ्ना मन पर्ने उम्मेदवार, नजिकको नातेदार भएकाले दिन्छन् होला। त्यो स्वभाविक पनि हो, नेपाल चेम्बर अफ कमर्सका अध्यक्ष राजेन्द्र मल्लले भने। अध्यक्ष मल्लले भोट दिने पक्षमा रह पनि नोट दिने पक्षमा नरहेको बताए। यसपालि ब्याजदर समस्या, तरलता अभाव, बैंकको व्यवहार, राष्ट्र बैंकको नीति लगायतका कारण व्यवसायी मारमा छन्, उनले भने। चन्दाका लागि हालसम्म कुनै पनि दलका नेता तथा उम्मेदवारबाट फोन नआएको उनले बताए। जिल्लामा पनि उम्मेदवारले चन्दा माग्यो, दुःख दियो भन्ने आएको छैन मल्लले भने। नेपाल उद्योग वाणिज्य महासंघका उपाध्यक्ष दिनेश श्रेष्ठले चुनावका बेला आस्थाका आधारमा चन्दा माग्नु स्वाभाविक भएको बताए। आफ्नो इच्छाले सहयोग गर्छन् होला। तर, अहिलेसम्म कुनै पनि व्यवसायीबाट चन्दा मागेर दुःख दिएको उजुरी आएको छैन, श्रेष्ठ भन्छन्, पहिलाजस्तो जबर्जस्ती गरेका छैनन्। मुलुकको अर्थतन्त्र संकटमा रहेको राष्ट्र बैंकको तथ्यांक छ। आर्थिक गतिविधि उत्साहजनक नभएपछि व्याससायी चिन्तित छन्। यस्तो बेला चन्दा मागेर दुःख दिन नहुनेमा व्यवसायी एकमत छन्। अहिले अवस्था असहज छ। कर तथा व्याजदरमा वृद्धिले अधिकांश व्यवसायीलाई सहयोग गर्नुपर्ने अवस्थामा उम्मेदवारलाई सहयोग गर्न सक्ने स्थिति छैन, श्रेष्ठ भन्छन्। निर्वाचन आयोगले भूगोलका आधारमा उम्मेदवारले २७ लाखदेखि ३३ लाखसम्म खर्च पाउने व्यवस्था गरेको छ। मतदाता नामावली खरिद, सवारी साधन, प्रचारप्रसार सामग्री, छापा एवं विद्युतीय माध्यम (सामाजिक सञ्जाल), ढुवानी, गोष्ठी अन्तरक्रिया, कार्यालय सञ्चालन, प्रतिनिधि परिचालन र अन्य प्रचारप्रसार शीर्षकमा खर्च गर्न पाउँछन्। हामीले मतदान गर्ने हो। पुँजी दान गर्न सक्ने अवस्था कहिल्यै पनि होइन, नेपाल उद्योग परिसंघका उपाध्यक्ष कृष्ण अधिकारी भन्छन्, अहिले त झन् असाध्यै आर्थिक संकट परेको छ। कोभिड, आर्थिक शिथिलता, ब्याजदर, राष्ट्र बैंकको नीति, बैंकहरूको व्यवहारका कारण व्यवसायी मारमा परेको अधिकारी बताउँछन्। उम्मेदवारले व्यवसायीलाई नैतिक रूपमा दुःख दिन मिल्दैन। आर्थिक संकट भएकाले झन् समस्या हुन्छ, अधिकारी भन्छन्, पहिला हुन्थो। अहिले त्यस्तो हुन हुनुहुँदैन। निर्वाचनले एक वर्षअघिदेखि थलिएको अर्थतन्त्र चलायमन हुनेमा उद्योगीव्यवसायीहरू आशावादी छन्।"
एमाले नेतृ जुलीकुमारी महतोलाई आयोगको स्पष्टीकरण,"काठमाडौं: निर्वाचन आयोगले धनुषा क्षेत्र नं ३ बाट नेकपा एमालेका तर्फबाट प्रतिनिधि सभा सदस्य पदमा उम्मेदवार जुलीकुमारी महतो (महासेठ)लाई स्पष्टीकरण सोधेको छ । तस्बिरसहितको फ्लेक्स अटो रिक्साको पछाडि राखी सूर्य निर्वाचन चिन्हमा मत मागेको फोटो भेटाएपछि आयोगले स्पष्टीकरण सोधेको हो । निर्वाचन आचारसंहिता, २०७९ को दफा १३, राजनीतिक दल, उम्मेदवार, दलको भातृ संगठन तथा सम्बन्धित व्यक्तिले पालना गर्नु पर्ने आचरण अन्तर्गत उपदफा (१) को खण्ड (ड) मा उम्मेदवार वा दलले आफ्नो कार्यालय बाहेकका स्थानमा दलको झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स वा ग्लुसाइन बोर्ड राख्न तथा श्रव्य सामग्री बजाउन र श्रव्यदृश्य सामग्रीहरू प्रदर्शन गर्न नहुनेव्यवस्था छ । सोही दफाको खण्ड (द) मा कुनै किसिमको भित्तेलेखन गर्न वा गराउन, चारपांग्रे गाडी, मोटरसाइकल, साइकल, बयलगाडा, रिक्सा, टाँगा, ठेलागाडा लगायत सबै प्रकारका सवारी साधन प्रयोग गरी र्याली आयोजना गर्न वा प्रचारप्रसार गराउन नहुने व्यवस्था छ रहेकोमा तपाईंले आफ्नो तस्वीरसहितको फ्लेक्स अटो रिक्साको पछाडि राखी निर्वाचन प्रचारप्रसार गरेको कार्य निर्वाचन आचारसंहिताको उल्लेखित दफा १३ को उपदफा (१) को खण्ड (ड) को प्रतिकूल रहेको आयोगले ठहर गरेको छ । तपाईं नेकपा (एमाले) को तर्फबाट धनुषा क्षेत्र नं ३ मा प्रतिनिधि सभा सदस्यको उम्मेदवार भई निर्वाचन आचारसंहिताको विपरीत हुनेगरी निर्वाचन प्रचारप्रसार गर्ने कार्य गर्नु भएको देखिएको हुँदा यो पत्र तपाईंलाई कुनै माध्यमबाट प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय धनुषामा प्राप्त हुने गरी स्पष्टीकरण पेश गर्न आयोगले निर्देशन दिएको छ । स्पष्टीकरण पत्रमा भनिएको छ, 'तपाईंले निर्वाचन आचारसंहिता, २०७९ को दफा १३ को उपदफा १ को खण्ड (ड) को प्रतिकूल हुनेगरी निर्वाचन प्रचारप्रसार गर्नु भएको होइन भन्ने आधार, प्रमाण के छ ? निर्वाचनका प्रक्रियाहरू अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईंले किन जानाजान रुपमा निर्वाचन आचारसंहिताको उल्लङ्घन हुने कार्य गर्नुभएको हो ?' आयोगले यसपूर्व नै दल तथा सम्बद्ध पक्षलाई साठी बुँदे निर्देशन दिइसकेको अवस्थामा तपाईंले पनि उक्त विषयको जानकारी हुँदा हुँदै पनि निर्वाचन आचारसंहिताको उल्लंघनमा तपाईंलाई निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारवाही किन हुनु नपर्ने हो ? स्पष्टीकरणमा सोधिएको छ ।"
भारतीय पक्षले पीडित परिवारलाई १० लाख भारु क्षतिपूर्ति दिने,"दार्चुला : सडक निर्माणका क्रममा विष्फोट गराउँदा उछिट्टिएर आएको ढुंगाले लागेर मृत्यु भएका दार्चुलाका ९ वर्षीय बालक पवन महराको परिवारलाई भारतीय पक्षले क्षतिपूर्ति दिने भएको छ। भारतीय निर्माण कम्पनीले आफ्नो गल्ती भएको स्वीकार्दै मृतकका परिवारलाई क्षतिपूर्ति स्वरूप १६ लाख नेपाली रुपैयाँ दिने भएको हो। शनिबार दिनभर मृतकका परिवार र कम्पनीबीच छलफल भएपछि उनीहरूबीच यस्तो सहमति जुटेको हो। छलफलका क्रममा भारतीय सडक निर्माण कम्पनीले शुक्रबार भएको घटनामा आफ्नो गल्ती भएको स्वीकार गरेको छ। दार्चुलाका प्रमुख जिल्ला अधिकारी दीर्घराज उपाध्ययका अनुसार शनिबार दिनभर भएको छलफलबाट सहमति जुटेसँगै अब बालकको पोष्टमार्टम गरिने छ। पोष्टमार्टमका लागि शुक्रबार राति नै शव जिल्ला अस्पताल दार्चुलामा ल्याइएको छ। भारतले तावाघाटलिपुलेक सडक विस्तार गर्ने क्रममा विस्फोट गराउँदा उछिट्टिएको ढुङ्गा लागेर व्यास गाउँपालिका२, दुम्लिङ अरतौलीका ९ वर्षीय बालक महराको शुक्रबार मृत्यु भएको थियो। तम्बाकुनजिक थी खर्कबाट फर्कने क्रममा साढे ११ बजे पारिबाट आएको ढुंगा लागेर पवनको ज्यान गएको बुबा हिक्मत महराले बताए।"
आफैं हराए शीर्ष नेतालाई हराएकाहरू,"एमाले महासचिव मदन भण्डारी २०४८ सालको चुनावमा तत्कालीन प्रधानमन्त्री कृष्णप्रसाद भट्टराईलाई काठमाडौंमा हराएपछि शक्तिशाली नेताका रूपमा स्थापित भए। राजनीतिक उचाइ प्राप्त गरे। तर, विभिन्न चुनावमा शीर्ष नेतृत्वलाई पराजित गर्ने धेरै नेता राजनीतिमा आफैं हराएका छन्। जसले शीर्ष नेतालाई पराजित गरेर चर्चा पाए तर त्यसपछि ओझेलमा प्रायः छन्। रोल्पाका झक्कुप्रसाद सुवेदी हुन् या झापाका विश्वदीप लिङदेन। बाँकेका सर्वदेव ओझा हुन् या बर्दियाकी सरला रेग्मी। रौतहटका देवेन्द्रप्रसाद पटेल हुन् या सर्लाहीका शम्भुलाल श्रेष्ठ। सुवेदीले काठमाडौंमा माधवकुमार नेपाल, लिङदेनले झापामा केपी शर्मा ओली, ओझाले बाँकेमा सुशील कोइराला, रेग्मीले बर्दियामा वामदेव गौतम, पटेलले रौतहटमा नेपाल नै, श्रेष्ठले सर्लाहीमा झलनाथ खनाललाई पराजित गरेका थिए। काठमाडौंमा पुष्पकमल दाहाल प्रचण्डलाई पराजित गरेका राजन केसीले भने आफ्नो चुनाव क्षेत्रमा पकड देखाएका छन्। चुनाव जितेका छन्। तर, पार्टीमा प्रभाव कम मात्रै देखिएको छ। कता छन् नेपाललाई हराएका सुवेदी ? माओवादी नेता झक्कुप्रसाद सुवेदी पहिलो संविधानसभा निर्वाचनमा एमालेका तत्कालीन महासचिव (हाल एकीकृत समाजवादी अध्यक्ष) माधवकुमार नेपाललाई हराएर चर्चामा आए। गृहक्षेत्र काठमाडौं २ मा नेपाललाई रोल्पाका नेता सुवेदीले १ हजार ५ सय ३४ मतान्तरले हराएका थिए। जुन क्षेत्र एमालेको गढका रूपमा चिनिन्थ्यो। राजनीतिक यात्रा पुरानै भए पनि त्यस बेला सुवेदी पार्टीको शीर्ष तहमा थिएनन्। नेपाल भने उक्त चुनावमा काठमाडौं र रौतहट दुई क्षेत्रबाट उठेका थिए। तर, उनी दुवै ठाउँमा पराजित हुनुपरेको थियो। देशभर एमालेको नतिजा कमजोर भएपछि महासचिव पदबाट नेपालले राजीनामा नै दिए। तर, संविधान निर्माणमा अभाव खड्किएको भन्दै नेपाललाई संविधानसभामा भिœयाइएको थियो। उनी त्यही अवस्थामा प्रधानमन्त्री बनेका थिए। तर, नेपाललाई पराजित गर्ने सुवेदीलाई २०७० को दोस्रो संविधानसभा निर्वाचनमा माओवादीले टिकट नै दिएन। २०७४ सालमा वाम गठबन्धनबाट कमजोर क्षेत्रका रूपमा रहेको काठमाडौं ६ मा उनलाई टिकट दिइएको थियो। उनलाई कांग्रेस नेता भीमसेनदास प्रधानले पराजित गरे। त्यसपछि त उनी राजनीतिमा सक्रिय देखिएका छैनन्। जसले रोकेका थिए ओलीको विजययात्रा माओवादीका तत्कालीन उम्मेदवार विश्वदीप लिङदेन (लिम्बू)ले एमाले नेता (हाल अध्यक्ष) केपी शर्मा ओलीलाई पहिलो संविधानसभा निर्वाचनमा पराजित गरेका थिए। उनै लिङदेन यसपटक झापामा ओलीविरुद्ध कांग्रेसबाट उम्मेदवार बन्न दौडधुपमा लागेका थिए। तर, पार्टीले अर्कै नेतालाई चुनावी मैदानमा उतारेपछि उनी असन्तुष्ट देखिएको कार्यकर्ता बताउँछन्। कांग्रेस ५ नम्बर क्षेत्रीय समितिले प्रतिनिधिसभा सदस्य उम्मेदवारमा लिङदेनसहित डा खगेन्द्र पाण्डव अधिकारी, पदम पौडेल, मेदनी सिटौला र महेन्द्राकुमारी सुब्बाको नाम सिफारिस गरेको थियो। कांग्रेसले अन्ततः झापा५ मा डा अधिकारीलाई अघि सारेको हो। कांग्रेसको नेपाल लोकतन्त्रवादी आदिवासी जनजाति महासंघका सदस्य लिङदेनको स्थायी घर दमक नगरपालिका३ मा पर्छ। २०६४ सालको संविधानसभा चुनावका बेला माओवादीका झापा जिल्ला सचिवालय सदस्य रहेका उनी साबिक झापा क्षेत्र नम्बर ७ मा उठेका थिए। उनले ओलीलाई १ हजार १ सय ४० मतान्तरले पराजित गरे। लिङदेनले १६ हजार ९९ मत ल्याएकोमा ओलीले १४ हजार ९ सय ४९ मत ल्याएका थिए। आफ्नो क्षेत्रबाट विजयको ह्याट्रिक गरेका ओली चौथो पटक भने लिङदेनसँग पराजित भएका थिए। ओलीलाई हराएर संविधानसभा सदस्य बनेका लिङदेन दमकको जग्गा विवादमा मुछिए। त्यसपछि पार्टीले उनलाई आर्थिक अनुशासन उल्लंघन गरेको आरोपमा कारबाही सिफारिस गयो। पार्टीले उनीविरुद्ध गौरीशंकर खड्काको नेतृत्वमा छानबिन समिति बनायो। तर, छानबिन प्रतिवेदन नआउँदै माओवादी विभाजन भयो। उनी मोहन वैध नेतृत्वतिर लागे। त्यही बेला समितिका संयोजक खड्काको निधन भयो। त्यसपछि उनी संघीय समाजवादीमा प्रवेश गरी केन्द्रीय सदस्य बने। २०७४ सालको निर्वाचननजिकै उनले फेरि पार्टी परित्याग गरी कांग्रेसमा प्रवेश गरेका थिए। नेपाललाई रोकेका ती ३४ वर्षे पटेल माओवादी केन्द्रका देवेन्द्रप्रसाद पटेलले २०६४ सालको संविधानसभा सदस्य निर्वाचनमा रौतहट ६ बाट निर्वाचित भए। उनले एमालेका तत्कालीन नेता (हाल एकीकृत समाजवादीका अध्यक्ष) माधवकुमार नेपाललाई १ हजार १ सय ६७ मतान्तरले पराजित गरेका थिए। पटेलले १० हजार १ सय ३३ मत प्राप्त गर्दा नेपालले ८ हजार ९ सय ६६ मत पाएका थिए। नेपाललाई ३४ वर्षको उमेरमा पराजित गरेका पटेलको चर्चा नै चल्यो। जति बेला उनी वाईसीएलका रौतहट जिल्ला संयोजक थिए। उनले २०७० सालको चुनावमा भने टिकट पाएनन्। तापनि राजनीतिमा सक्रिय रहे। २०७४ सालको प्रदेश सदस्य निर्वाचनमा रौतहट ४ (१) बाट उम्मेदवार बने। तर, उनी १ हजार ३ सय ३८ मतान्तरले कांग्रेसका धनलाल ठोकरसँग पराजित भए। ठोकरले १३ हजार ६ सय १० मत प्राप्त गर्दा पटेलले १२ हजार २ सय ७२ मत पाएका थिए। पटेलले यसपटक भने टिकट पाएनन्। उनको नाम प्रदेशसभा ४ (१) बाट सिफारिस भएको थियो। पार्टीले आफूलाई टिकट नदिएपछि पटेल असन्तुष्ट देखिन्छन्। माओवादी केन्द्रको पूर्वकेन्द्रीय सदस्यसमेत रहेका उनी प्रदेश कमिटी सदस्य र जिल्ला अध्यक्षको जिम्मेवारीमा छन्। तर, राजनीतिलाई पार्टीका नेताले व्यापार बनाएको भन्दै उनले आक्रोश पोख्न थालेका छन्। राजनीतिलाई व्यापार बनाइयो। ठूला नेताको पोल्टामा पुगेको छ, उनी भन्छन्, चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ। उम्मेदवार चयन गर्ने समयमा जनताको चाहनाअनुसार निर्णय गर्न पार्टीलाई आफूले सुझाए पनि बेवास्ता गरिएको उनको गुनासो छ। आफ्नो मान्छे पार्टीको ठूलो पदमा भए मात्रै पार्टीभित्र स्थान र अवसर पाइने कुरा आफूले महसुस गरेको उनी बताउँछन्। रौतहटको बृन्दावन१ बिश्रामपुरका पटेल पार्टीले गलत गरे पनि आफूले गलत नगर्ने भन्दै चुनावी अभियानमा सक्रिय भएर लागेका छन्। पार्टीले गरेको निर्णयलाई स्विकारेर आफू चुनाव प्रचारमा जुटेको पटेलको भनाइ छ। कोइरालालाई हराएको ५ वर्षपछि जमानत जफत निर्वाचन परिणामका आधारमा कुनै दलको गढ र किल्ला हुन्छ। प्रभावशाली नेताको पकेट क्षेत्र पनि हुन्छ। तर, अस्थिर मतदाता रहेको बाँकेमा त्यो सिद्धान्त लागू हुँदैन। यहाँ एउटै निर्वाचन क्षेत्रबाट लगातार कसैले जितेको रेकर्ड छैन। सर्वदेव ओझा झन्डै २५ वर्षे सरकारी सेवाबाट तीन महिनाअघि मात्र राजीनामा दिएर मधेसी जनअधिकार फोरमबाट बाँके ३ मा पहिलो संविधानसभा चुनावमा उम्मेदवार बने। ओझाले कांग्रेसका तत्कालीन कार्यवाहक सभापति सुशील कोइरालालाई ८ हजार ९ सय ३१ मत अन्तरले पराजित गरे। कांग्रेसले आफ्नो गढ मान्दै आएको बाँके ३ (हाल बाँके २) मा ओझाले १४ हजार ९ सय र कोइरालाले ५ हजार ९ सय ६९ मत ल्याएका थिए। त्यस बेला कोइराला तेस्रो स्थानमा मात्रै आएका थिए। माओवादीका परमानन्द कुर्मीले दोस्रो स्थानमा ६ हजार ९ सय ७० मत ल्याएका थिए। मधेस आन्दोलनको राप र तापसँगै एकाएक चम्किएका ओझा कृषि र महिला, बालबालिका तथा समाज कल्याणमन्त्री बने। तर, दोस्रो संविधानसभा निर्वाचनमा भने ओझाको जमानत जफत भयो। २०६९ सालदेखि मैले कुनै राजनीतिक दलमा नरहेको घोषणा गरेँ। स्वतन्त्रबाट उम्मेदवारी दिएँ। त्यो मेरो जितहारका लागि थिएन, उनले अन्नपूर्ण पोस्ट्सँग टेलिफोन सम्पर्कमा भने। उनले मात्र ७७ मत पाएका थिए। १० हजार ७ सय ५३ मत ल्याएर विजयी कोइरालाको भने भाग्य खुल्यो। उनी पार्टी सभापति निर्वाचित भए। प्रधानमन्त्री बनेर संविधान जारी पनि गर्ने श्रेय पनि कोइरालाले नै पाए। बाँकेका मतदाता सैद्धान्तिक कम भएकाले निर्वाचनको परिणाम मतदानको तीन दिनअघि नै तलमाथि हुन सक्ने ओझाको बुझाइ छ। परिणामले पनि त्यस्तै देखाउँछ। २०४८ सालपछिका निर्वाचन परिणामका आधारमा बाँकेलाई अस्थिर मतदाता रहेको जिल्लाका रूपमा चित्रित गरिन्छ। बाँके ३ बाट २०४८ मा कोइरालाले जितेका थिए। तिनै कोइराला ०५१ मा राष्ट्रिय प्रजातन्त्र पार्टी (राप्रपा)का शान्तिशमशेर राणासँग फराकिलो मतान्तरले पराजित भए। २०५६ मा उनी त्यहीं निर्वाचन क्षेत्रबाट निर्वाचित भए। २०६४ को पहिलो संविधानसभा निर्वाचनमा मधेसी जनअधिकार फोरमका ओझाले जिते। २०७० को दोस्रो संविधानसभा निर्वाचनमा कोइराला नै विजयी भए। त्यसबेला चार निर्वाचन क्षेत्र थिए, अहिले ३ क्षेत्र छन्। साबिकको क्षेत्र नं ३ अहिले २ मा पर्छ। यो निर्वाचन क्षेत्रबाट २०७४ को निर्वाचनमा मधेसी जनअधिकार फोरम (जनता समाजवादी पार्टी नेपाल (जसपा)का मोहम्मद इस्तियाक राई निर्वाचित भएका थिए। खनाललाई हराउने श्रेष्ठ टिकट नपाएपछि मौन दोस्रो संविधानसभा सदस्य निर्वाचन २०७० मा सर्लाही १ मा माओवादीबाट उम्मेदवार बनेका थिए शम्भुलाल श्रेष्ठ। उनले एमालेका तत्कालीन नेता (हाल एकीकृत समाजवादीका नेता) झलनाथ खनाललाई पराजित गरे। तर, श्रेष्ठ यसपटक टिकट नपाएपछि चुपचाप बसेका छन्। २०४६ सालदेखि नै राजनीतिमा क्रियाशील श्रेष्ठ २०७० सालको चुनावमा कांग्रेसले टिकट नदिएपछि अन्तिम समयमा माओवादी प्रवेश गरी चुनाव लडेका थिए। तर, २०७४ सालको प्रतिनिधिसभा निर्वाचनमा माओवादीबाट टिकट नपाएपछि कांग्रेसमै आएर उम्मेदवार बनेका थिए। वाम गठबन्ध हुँदा सर्लाही १ एमालेको भागमा परेको थियो। एमालेबाट धु्रव गौतमले टिकट पाएपछि श्रेष्ठ अन्तिम समयमा कांग्रेसमा लागेका हुन्। त्यस बेला उक्त क्षेत्रबाट राजपाका प्रमोद साह निर्वाचित भएका थिए। सर्लाही १ कांग्रेसको पकड क्षेत्र मानिन्छ। तर, गठबन्धनका कारण यसपटक लोसपाको भागमा त्यो क्षेत्र परेको छ। त्यस क्षेत्रका सबै स्थानीय तह कांग्रेस उम्मेदवारले जितेका छन्। दलीय भागबन्डाका कारण कांग्रेसले त्यो क्षेत्र छोड्दा श्रेष्ठ चुपचाप बसेका छन्। उनी गठबन्धका उम्मेदवारसंग चुनाव प्रचारमा पनि लागेका छैनन्। राजनीतिलाई व्यापार बनाइयो। चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ। देवेन्द्रप्रसाद पटेल, रौतहट २०६९ सालदेखि मैले कुनै राजनीतिक दलमा नरहेको घोषणा गरें। स्वतन्त्रबाट उम्मेदवारी दिएँ। त्यो मेरो जितहारका लागि थिएन। सर्वदेव ओझा, बाँके कांग्रेसको राम्रो मत हुँदाहुँदै पनि पार्टीले टिकट नदिएपछि चुपचाप घरमा बसेको श्रेष्ठको भनाइ छ। स्वतन्त्र उम्मेदवार सहयोग माग्न आएका थिए। उनीहरूलाई शुभकामना दिएर पठाएँ, उनी भन्छन्, यत्रो जनमत भए पनि पार्टीले प्रतिनिधिसभा र प्रदेशसभाको एक सिट पनि यस क्षेत्रलाई दिएका छैन। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। श्रेष्ठ साबिकको पत्थरकोट गाविसमा दुई कार्यकाल अध्यक्ष भएका थिए। गौतमलाई हराउने रेग्मी बनिन् स्वतन्त्र सशस्त्र द्वन्द्वका बेला माओवादीबाट बाँकेबर्दियाको जिम्मेवारीमा थिइन् नेतृ सरला रेग्मी। उनी अचेल आफूलाई स्वतन्त्र भन्न रुचाउँछिन्। माओवादीभित्र कट्टरपन्थी गुटकी रेग्मीले पार्टीमा इमानदारी र आदर्शमा कुठाराघात भएको महसुस गर्न थालेकी छिन्। तापनि राजनीति गर्ने उनको रहर बाँकी नै छ। रेग्मीले संविधानसभा निर्वाचन ०६४ मा बर्दिया १ मा एमालेका तत्कालीन नेता वामदेव गौतमलाई करिब ५ हजार मतान्तरले पराजित गरेकी थिइन्। उनी पार्टी विभाजनपछि मोहन वैद्यतिर लागिन्। केन्द्रीय सदस्य बनिन्। तर, नयाँ पार्टीमा लामो समय बसिनन््। पार्टी फुटेर विप्लव अलग्गिएपछि केही समय उनी विप्लवतिरै लागिन्। त्यहाँ युवाहरूलाई जिम्मेवारी सुम्पेर उनी पार्टीबाट बाहिरिन्। राजनीति जरुरी छ। पार्टीमा इमानदारी र आदर्शमा कुठाराघात भएको छ। त्यसैले राजनीतिमा अरुचि भएपछि हिजोआज कुनै दलमा नलागी स्वतन्त्र छु, उनी भन्छिन्, राजनीतिमा मेरो रहर सकिएको छैन। कुनै बेला पार्टीहरूमा इमान्दारी पाएँ भने फेरि राजनीति गर्छु। पार्टीबाट टाढिएपछि केही समय मानवअधिकारको पक्षमा संस्थागत भएर काम गरेँ। अहिले आफूलाई स्वतन्त्र रूपमै राखेकी छु। ०४६४७ सालदेखि नै बर्दियामा राजनीतिमा लागेकी उनको भनाइ छ। बारबर्दिया नगरपालिका७ हर्नहवा रेग्मीको माइती हो। द्वन्द्वकालको विषम परिस्थिति स्मरण गर्दै उनी भन्छिन्, ०५३ सालमा बाँकेबर्दिया सचिवालय सदस्य सम्हालेँ। ०५० सालमा पार्टीमा महिला संगठनको केन्द्रीय सदस्य भएर काम गरेँ। भेरीकर्णालीअन्तर्गत सुर्खेत, डोल्पाको इन्चार्ज भएर काम गरेँ। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। शम्भुलाल श्रेष्ठ, सर्लाही राजनीतिमा मेरो रहर सकिएको छैन। कुनै बेला पार्टीहरूमा इमानदारी पाएँ भने फेरि राजनिति गर्छु। अहिले आफूलाई स्वतन्त्र रुपमै राखेकी छु। सरला रेग्मी, बर्दिया राजनीतिमा देखिएको अस्वस्थ तथा दुष्ट प्रवृत्तिका कारण राजनीतिकप्रतिको चासो घट्दै गएको उनी बताउँछिन्। राजनीतिप्रति दिक्क लागेर ५६ वर्षदेखि स्वतन्त्र रूपमा बसेकी छु, उनी भन्छिन्, पार्टीहरू सच्चिए भने फेरि राजनीति गर्ने इच्छा छ। राजनीति अपरिहार्य छ। स्वच्छ राजनीति मेरो चाहना हो। प्रचण्डलाई हराएपछि केसीको लगातार जित, पार्टीमा प्रभाव कम काठमाडौं १० मा माओवादी अध्यक्ष पुष्पकमल दाहाल प्रचण्डलाई हराएपछि नै कांग्रेसका राजन केसी राजनीतिमा छाएका छन्। विगतमा कम्युनिस्ट गढका रूपमा चिनिने काठमाडौं १० मा केसी जमेका छन्। केसीले २०७० सालको दोस्रो संविधानसभा निर्वाचनमा पूर्वप्रधानमन्त्री दाहाललाई पराजित गरेका हुन्। केसीले २० हजार ३ सय ९२ मत ल्याउँदा निकटम प्रतिद्वन्द्वी एमालेका सुरेन्द्र मानन्धर बन्न पुगे। मानन्धरले १३ हजार ६ सय १५ मत ल्याए। उक्त क्षेत्रमा प्रचण्ड तेस्रो स्थानमा सीमित भए। उनले १२ हजार ८ सय ५२ मत मात्र ल्याएका थिए। उनी २०६४ मा भने उही क्षेत्रबाट विजयी भएका थिए। उक्त क्षेत्र लालकिल्लाकै रूपमा चिनिन्थ्यो। २०७० पछि भने केसीले उक्त क्षेत्रमा प्रभाव जमाएका छन्। २०७४ सालमा उनले वाम गठबन्धनबाट उम्मेदवार बनेका माओवादी नेता हितमान शाक्यलाई हराए। २०७९ को स्थानीय निर्वाचनमा पनि क्षेत्र नम्बर १० मा पर्ने दक्षिणकाली, कीर्तिपुर र चन्द्रगिरीमा कांग्रेस उम्मेदवारलाई जिताउन केसीको भूमिका रह्यो। स्थानीय निर्वाचनमा कीर्तिपुरको लालकिल्ला तोडियो। केसी यसपटक प्रतिनिधिसभा सदस्य उम्मेदवार बनेका छन्। देशभर सत्तारुढ गठबन्धन भए पनि यो क्षेत्रमा माओवादी केन्द्रको तर्फबाट उम्मेदवार छन्। केसीको प्रभाव पार्टीमा भने दह्रो देखिँदैन। पार्टीको केन्द्रीय सदस्यभन्दा माथि उठ्न सकेका छैनन्। गठबन्धनको साझा उम्मेदवार बन्न नसक्नुले पनि उनको पार्टीमा रहेको प्रभावको आंकलन गर्न सकिन्छ। केसीसँग माओवादी नेतृ अञ्जना विसुंखे र एमालेका युवा नेता हिमेश केसी प्रतिस्पर्धामा छन्।"
युरोपियन फिल्म हेर्नु युरोप घुम्नु सरह,"काठमाडौं : अभिनेत्री केकी अधिकारीले युरोपियन फिल्म हेर्नु भनेको सस्तोमा युरोप घुम्नु सरह भएको बताएकी छन्। नेपाल युरोपियन फिल्म फेस्टिभलको सद्भावनादूत रहेकी केकीले फिल्म महोत्सवले संसारका फिल्म मेकिङको कौशल जान्ने सुवर्ण अवसर भएको बताउँदै नेपाल युरोपियन फिल्म फेस्टिभलले दर्शक तथा फिल्मकर्मीलाई त्यो मौका उपलब्ध गराउने बताइन्। उनले फिल्म हेरिरहँदा युरोपका ठाउँसँगै युरोपको कला संस्कृतिसँग पनि साक्षात्कार हुने अवसर पाइने भएकाले आफूले यसलाई बिना पैसा वा सस्तोमा युरोप घुम्ने मौकाका रुपमा लिएको बताएकी हुन्। नेपाल युरोपियन फिल्म फेस्टिभलको ११औं संस्करण काठमाडौंमा शुक्रबारबाट सुरु भएको छ। अनलाइन र भौतिक गरी मिश्रित माध्यमबाट सञ्चालन भएको फेस्टिभल काठमाडौं र सुर्खेतमा सञ्चालन भएको छ। युरोपियन युनियनकी राजदूत नोना डेप्रेजले शुक्रबार महोत्सव समुद्घाटन गरेकी हुन्। यो क्रममा उनले महोत्सव कलाको प्रदर्शनीसँगै संस्कृति आदानप्रदानका लागि उपयुक्त माध्यम भएको बताउँदै महोत्सवमा देखाइने फिल्मले युरोपलाई बुझ्ने अवसर प्रदान गर्ने बताइन्। केकीले आफू अभिनेत्रीसँगै फिल्म निर्माणमा पनि सक्रिय रहेकाले युरोपियन फिल्म फेस्टिभलमा देखाइने फिल्म हेर्न उत्साहित रहेको बताइन्। म आफैं पनि व्यावसायिकसँगै महोत्सव केन्द्रित फिल्म बनाइरहेकी छु। त्यसैले पनि यो महोत्सवलाई मैले उत्सुकतापूवर्क लिएकी छु। केकीले केही दिनअघि मात्रै प्रसाद २ साइन गरेकी छन्। जसको सुटिङ मंसिरको पहिलो साता हुँदैछ। केकीले नेपाल युरोपियन फिल्म फेस्टिभलमा युरोपियनसँगै नेपाली फिल्म पनि देखाइने भएकाले नेपाली फिल्म पनि युरोपियन दर्शकसम्म पुगिरहेको बताइन्। महोत्सवमा नेपाली फिल्म पनि देखाइँदैछन्, जुन युरोपका दर्शकले पनि हेर्नुहुँदैछ। यसले नेपाली कला संस्कृति त उता पुग्छ नै कालान्तरमा यसले सहकार्यको ढोका पनि खोल्न सक्छ, केकीले भनिन्। उनले युरोपका फिल्म नेपालमा देखाएजस्तै नेपाली फिल्म पनि विश्वका विभिन्न देशमा देखाउन पहल गर्नुपर्ने आवश्यकता रहेको औंल्याइन्। व्यक्तिगत रुपमा फिल्मकर्मीले आआफ्नो हिसावले विश्वका फिल्म महोत्सवमा देशको प्रतिनिधित्व गरिरहनु भएको छ। तर, यसलाई संगठित रुपमा सरकारले पनि अगाडि बढाउन जरुरी छ। यसले नेपाली फिल्म र फिल्मकर्मीका लागि थप अवसरको ढोका खोल्न सक्छ, उनले भनिन्। नेपाल युरोपेली युनियन चलचित्र महोत्सवको ११औं संस्करण कात्तिक ११ देखि १५ गतेसम्म हुँदैछ। महोत्सवमा १३ युरोपेली र तीन नेपाली चलचित्र प्रदर्शन हुनेछ। सुर्खेतको मध्यपश्चिम विश्वविद्यालयमा चार दिन चल्ने फिल्म महोत्सवमा पाँच युरोपियन र तीन नेपाली फिल्म प्रदर्शन हुनेछन्।"
गोरखाबाट उठन पाउँदा 'रिल्याक्स फिल' भएको छ : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले निश्चित सपना बोकेर गोरखाबाट चुनाव लडन आएको बताएका छन् । शनिबार बिहान घरदैलो कार्यक्रममा बोल्दै अध्यक्ष दाहालले राजनीतिक परिवर्तन र क्रान्ति धेरै भए तर गोरखाका जनताको जनजीवनमा परिवर्तन नभएको बताए । गोरखा हरेक दृष्टिकोणले महत्वपूर्ण जिल्ला भएको उनले बताए । दाहालले भने, 'सायद अहिलेसम्मका निर्वाचनमध्ये यसपटक मेरो लागि सबैभन्दा सहज छ, एक ढंगले भन्ने हो भने गोरखा आउँदा 'रिल्याक्स' जस्तो महसुस गरेको छु । दाहाल गोरखा क्षेत्र नम्बर २ बाट निर्वाचनमा लडदैछन् । गठबन्धनभित्र समेत दरिलो एकता भएको उनको भनाइ छ। अध्यक्ष दाहालले डा बाबुराम भट्टराईले आफूलाई गोरखाबाट निर्वाचन लडन प्रेरित गरेको बताए ।"
कांग्रेसले ल्यायो महत्वाकांक्षी घोषणापत्र,"काठमाडौं : सत्तासीन कांग्रेसले राजनीतिक द्वन्द्व वा विवादका कारण प्रतिनिधिसभा विघटन नगर्ने प्रतिज्ञा गरेको छ । सत्तामा रहेका दलहरूको गठबन्धन बनाएर चुनावमा गएको कांग्रेसले संसद् विघटन नगर्ने प्रतिबद्धता जनाएको हो । दलहरूको आन्तरिक विवाद वा फरक दलहरूबीच उत्पन्न हुनसक्ने द्वन्द्व वा विवादका कारण प्रतिनिधिसभालाई विघटन गर्ने अलोकतान्त्रिक र असंवैधानिक कदम चाल्ने छैनौं, कांग्रेसले चुनावी घोषणापत्रमा भनेको छ । पार्टी सभापति एवं प्रधानमन्त्री शेरबहादुर देउवाले शनिबार पार्टी कार्यालय सानेपामा चुनावी घोषणापत्र सार्वजनिक गरेका हुन् । कांग्रेसले सामाजिक सुरक्षा र राजनीति सुधारका महत्वकांक्षी कार्यक्रम सार्वजनिक गरेको छ । निःशुल्क उपचारका लागि ३७३ को अवधारणा अघि सारेको छ । जसअनुसार ३ वर्षमुनि र ७३ वर्षमाथिका नागरिकलाई निःशुल्क उपचारको व्यवस्था गर्ने कांग्रेसले घोषणा गरेको छ । यस्तै, ५ वर्षभित्र सबै नागरिकको स्वास्थ्य बिमा गर्ने र उक्त बिमामार्फत गम्भीर प्रकृतिका रोगको उपचारको सुनिश्चिता गर्ने कांग्रेसको घोषणा छ । बढ्दो बेरोजगारी समस्या समाधानका लागि ५ वर्षमा १२ लाख ५० हजार नयाँ रोजगारी सिर्जना गर्ने प्रतिबद्धता पनि घोषणापत्रमार्फत जनाइएको छ । रोजगारीका संभावना बोकेका क्षेत्रहरूमा सूचना, प्रविधि, उद्योग, पर्यटन, निर्माण र यातायात, वित्तीय क्षेत्र, खनिज, कला र मनोरञ्जनलगायत अन्य सेवा क्षेत्रमा वार्षिक २ लाख ५० हजार नयाँ रोजगारी सिर्जना गर्ने संकल्प गर्दछ, घोषणापत्रमा उल्लेख छ । आर्थिक क्षेत्रका विद्यमान नीतिगत, कानुनी र प्रक्रियागत अड्चनमा सुधार गर्दै न्यूनतम ७ प्रतिशतको आर्थिक वृद्धि गर्ने लक्ष्य लिएको छ । कांग्रेसले ५ वर्षमा विद्युतीय सवारीसाधनको प्रयोग ५० प्रतिशत पुर्याउने प्रतिबद्धता जनाएको छ । सन् २०१५ को पेरिस जलवायु सम्मेलनको लक्ष्यअनुरूप नेपाली कांग्रेसले कार्बन उत्सर्जन र प्रदूषण घटाउने, आम जीवनशैली पर्यावरणमैत्री बनाउने, जलवायु अनुकूलनका योजनाहरू बनाउने र विपद् व्यवस्थापनलाई उच्च प्राथमिकता दिने छ, घोषणापत्रमा उल्लेख छ । मेचीकाली रेलमार्ग निर्माण कार्यलाई उच्च प्राथमिकता दिने कांग्रेसले जनाएको छ । रेलमार्गका लागि आवश्यक जग्गा अधिग्रहण गर्ने तथा अधिग्रहण गरेको जग्गाको समय मै उचित मुआब्जा दिएर निर्माण कार्यलाई तीव्रता दिइने छ, घोषणापत्रमा भनिएको छ, काठमाडौं जोड्ने अन्तरदेशीय रेलमार्गहरूको निर्माणका सम्बन्धमा विस्तृत अध्ययनपश्चात् आर्थिक, पर्यावरणीय र प्राविधिक सम्भाव्यताको आधारमा अगाडि बढाइने छ । यस्तै, कांग्रेसले कृषि मलको अभाव अन्त्य गर्न स्वदेशमै कृषि मल कारखाना स्थापना गर्ने घोषणा गरेको छ । खाद्यान्न उत्पादकत्वमा वृद्धि गर्ने, नगदे र जटिबुटीको निर्यात दोब्बर बनाउने तथा भूपउपयोग नीतिअनुसार भूमिको वर्गीकरण गर्ने कांग्रेसले घोषणापत्रमा उल्लेख गरेको छ । ५ वर्षमा राष्ट्रिय गौरवका सबै निर्माणाधीन आयोजना सम्पन्न गर्ने, विद्युतीय ऊर्जाको उत्पादन १० हजार मेगावट बनाउने, ४ सय केभीको पूर्वपश्चिम प्रसारण लाइन सम्पन्न गर्ने, वार्षिक २० लाख पर्यटक भिœयाउने प्रतिबद्धता जनाएको छ । कांग्रेसले सुत्केरी भत्ता ५ हजार पुर्याउने र ६५ वर्षमा वृद्धभत्ता दिने महत्वकांक्षी सामाजिक सुरक्षाका कार्यक्रम पनि सार्वजनिक गरेको छ । विपन्न आर्थिक अवस्था भएका नागरिकको मृत्यु हुँदा मृत्यु संस्कार खर्च १० हजार रुपैयाँ उपलब्ध गराउने प्रतिबद्धता कांग्रेसले जनाएको छ । आयातित ग्यास र परम्परागत इन्धनलाई विस्थापन गर्न विद्युतीय चुलोको वितरण र प्रयोगका लागि वित्तीय प्रोत्साहन दिइने कांग्रेसले घोषणापत्रमा उल्लेख गरेको छ । कांग्रेसले सार्वजनिक पद धारण गरेको कुनै पनि व्यक्ति भ्रष्टाचार, सामाजिक विचलन वा अनियमितता वा फौजदारी कसुरमा आरोप लागेमा तत्काल पदमुक्त गरी छानबिन गर्ने प्रतिबद्धता जनाएको छ । विद्युतीय प्रणालीमार्फत पाँच वर्षपछि हुने निर्वाचनमा विदेशमा रहेका नेपाली नागरिकको मताधिकार सुनिश्चित गर्न निर्णायक पहल गर्ने प्रतिबद्धता पनि कांग्रेसले गरेको छ । कांग्रेस महामन्त्री गगन थापालाई पुनः स्पष्टीकरण नेपाली कांग्रेसको सङ्कल्प पत्र सार्वजनिक के छ कांग्रेसको संकल्प पत्रमा ? (पूर्णपाठ) संसद विघटन नगर्ने कांग्रेसको प्रतिज्ञा कांग्रेसको संकल्प : साढे १२ लाखलाई रोजगारी, ७ प्रतिशत आर्थिक वृद्धिदर २० लाख पर्यटक भित्र्याउने कांग्रेसको सङ्कल्प कांग्रेसले पाँच वर्षमा साढे १२ लाख रोजगारी सिर्जना गर्ने सबै स्थानीय तहमा इन्टरनेटको पहुँच पुर्याउने कांग्रेसको प्रतिबद्धता कांग्रेसको विदेश नीति स्वतन्त्र र सन्तुलित हुने"
चितवनका ३४ मतदानस्थल अतिसंवेदनशील,"चितवन : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि जिल्लाका एक सय ६२ मध्ये ३४ मतदानस्थल अतिसंवेदनशील देखिएका छन् । सुरक्षाका दृष्टिकोणले तीन तहमा मतदानस्थललाई वर्गीकरण गरिएको हो । जिल्ला सुरक्षा समिति चितवनले अतिसंवेदनशील, संवेदनशील र सामान्य गरी तीन तहमा वर्गीकरण गरेको छ । प्रमुख जिल्ला अधिकारी अस्मान तामाङका अनुसार ८९ मतदानस्थललाई संवेदनशील र ३९ मतदानस्थललाई सामान्यमा राखिएको छ । विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थललाई वर्गीकरण गरिएको उनले बताए। अतिसंवेदनशील र संवेदनशील क्षेत्रका लागि विशेष सुरक्षा व्यवस्था मिलाइएको तामाङले बताउनुभयो । सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन गरिनेछ । जिल्लामा एक हजार दुई सय नेपाल प्रहरी र एक हजार नौ सय ९१ म्यादी प्रहरी खटिँदैछन् । जिल्लामा कुल एक सय ६२ मतदानस्थल छन् । जसमा चार सय ६० मतदान केन्द्र रहेको जिल्ला निर्वाचन कार्यालय चितवनका प्रमुख भीमसेन कार्कीले जानकारी दिनुभयो । जिल्लाभर चार लाख आठ हजार तीन सय ४२ मतदाता रहेका छन् । यो विसं २०७४ को निर्वाचनभन्दा १० हजार छ सय ५७ जना बढी हो । मतदातामध्ये महिला दुई लाख नौ हजार तीन सय नौ र पुरुष एक लाख ९९ हजार ३२ जना रहेका छन् ।"
समावेशीको पर्याय छठ,"तिहारको झिलीमिली नसकिँदै छठ सुरु हुन्छ। कार्तिक शुक्ल तृतीयाका दिन अर्थात् भाइटीकाको भोलिपल्ट व्रतालुहरूले अरबाअरबाइन अर्थात् शुद्धशाकाहारी खाएर ब्रतको तयारी गरिने हुन्छ। त्यसैले तिहारसँगै छठको पनि तयारी सुरु गरिन्छ। कार्तिक शुक्ल चौथीका दिन नहायखाय विधिबाट विधिवत् रूपमा पर्व सुरु गर्ने गरिन्छ। पञ्चमी तिथिका दिन राति एक छाकमात्र शुद्ध घरमा तयार गरिएको प्रसाद तथा नुन नभएको साकाहारी खानेकुरा खाएर खरना गर्छन्। यो पर्वमा सूर्यसँगै षष्ठी तिथि पारेर माताको आराधाना गरिने भएकाले यस पर्वको नाम नै छठ भनिएको हो। खासमा षष्ठी तिथिकै स्मरणमा मैथिल जनजिब्रोले छठी भन्न थालेको पाइन्छ। छठको प्रमुख पूजा वा आराधना अस्ताउँदो सूर्य र भोलिपल्ट उदाउँदो सूर्यलाई अर्घ अर्थात् पूजा सामग्री चढाउने नै हो। त्यसैले पूजा सूर्य देवताको हो कि षष्ठी माताको ? धेरैलाई द्विविधा होला। छठमा सूर्यदेवलाई साथ र साक्षी राखेर पूजा गरिन्छ। सूर्यदेवकी पत्नी मानिने षष्ठीलाई मानिएकाले आराधना सूर्यसँगै गरिएको मैथिल विद्वान्हरूको भनाइ छ। जनश्रुतिले सन्तानको कल्याण गर्ने देवीका रूपमा समेत यस पर्वमा छठी माईको महिमा गाइने गरिएको छ। छठमा लौका अर्थात् सजमैन वा कदुको बिशेष महत्व छ। कार्तिक शुक्ल चौथीका दिन नहायखाय को दिन खानामा लौका अर्थात् सजमैन (कदु) अनिवार्य हुनुपर्छ भन्ने मान्यता छ। यो मौसममा सजिलै पाइने तरकारीका रूपमा लौका पहिलेदेखि थियो। लौकालाई किन अनिवार्य गरियो ? यसबारे कतै वर्णन गरिएको पाइँदैन। तर, स्वास्थ्यको दृष्टिकोणले यसमा भिटामिन सी, बी, के, ए र ई पाइनुका साथै फलाम, म्याग्निज, फोलेट, पोटासियमजस्ता अति आवश्यक तत्त्व पाइने हुन्छन्। सजिलै पचाउन सकिने, पानी र फाइबरको मात्रा प्रशस्त भएको, शीतलता र सन्तुलनका लागि उत्तम मानिएकाले नै लौका खानु उपयुक्त हुन्छ। यही मान्यता र आवश्यकताका कारण बजारमा लौका महँगो हुने गरेको छ। सामान्यतः ५० देखि ७० सम्ममा पाइने लौकाहरूको मूल्य गतवर्ष छठमा २०० देखि २५० सम्म पुगेको थियो। तरकारी महँगो हुँदा कृषकलाई सहयोग नै हुन्छ भन्ने सोचाइ धेरैलाई लाग्न सक्छ। तर, वास्तविकता त्यसो रहेनछ। बजारमा २०० कटिसक्दा पनि कृषकले लौकाप्रति गोटा १५ देखि ३० रुपैयाँ मात्र पाएको रहेछन् भन्दा अचम्म लाग्ला। तर यथार्थ यही रहेछ। कृषकले घरमा १५ देखि ३० मा बेचेको लौका गाउँकै व्यापारीहरू (स्थानीय भाषामा पैकारहरू) ले सहरका थोक तरकारी व्यापारीलाई ५० देखि १०० सम्ममा बेचेको र सो पुनः खुद्रा तरकारी व्यापारीले १२५ सम्ममा खरिद गरेपछि आमउपभोक्ताले २०० भन्दा मूल्य तिर्नुपर्ने भएको थियो। यो ३४ तहको व्यापारले उपभोक्ता र कृषक दुवै मारमा परेको स्पष्ट छ। न धनी, न गरिब, न तल्लो जात, न त अछुत सबैको एउटै पूजा स्थल। असमान्ता र समाजिक भेदभावरहित एउटै विधि र एकै स्थानमा मनाइने सम्भवतः एक मात्र चाड हो छठ। छठको प्रमुख पूजा भनेको षष्ठी तिथिमा निराहार व्रत बसेर साँझपख पवित्र जलाशयमा गई अस्ताउँदो सूर्यलाई अर्घ अर्थात् सझुका अरख र सझिँयाघाट र सप्तमीका दिन बिहान उदाउँदो सूर्यलाई अर्घ भोरका अरख दिएर समापन गरिने हो। छठको मुख्य विधि अर्घ दिनु हो। यो अर्घ दिने काम घरमा नभई खोलानाला, ताल, तलाउ, पोखरी आदि जलाशयमा घाट बनाएर दिने हो। गाउँमा रहेको जलासय सबैको साझा हुने यसलाई सबै मिलेर सजाउने यसको विशेषता हो। त्यसैले खोई ठूलो र कोही सानो नभई सबै बराबरी र समान देखिन्छ। वर्षभरि आआफ्नो घर र आफन्तको माझमा चाडबाड मनाइएको हुन्छन्। तर, छठ घरमा मात्र हुँदैन। छठ मनाउन छठघाटमा जानैपर्ने हुन्छ। काम र अध्ययनका सिलसिलामा बाहिर गएका साथीभाइ, समाजका अगुवा, बालकदेखि वृद्धसम्म सबैलाई घाटमा भेट्ने अनि भलाकुसारी गर्ने अवसर पनि छठले दिएको हुन्छ। निराहार व्रत बसेर अस्ताउँदो र उदाउँदो सूर्यलाई अर्घ दिनुपर्ने छठको मुख्य पक्ष वा पूजा हो। यी प्रमुख पूजा घरमा नभई जलाशयमा बनाएको छठघाटमा नै हुने गर्छन्। छठमा घाटको विशेष महत्व रहेको हुन्छ। घरनजिक रहेको जलासय अर्थात् पोखरी, खोला, नदि, ताल, तलाउ, नहर छठका लागि रोज्ने गरिन्छ। यस्ता जलासयमा छठ पूजाका लागि घाट बनाउनुपर्ने चलन छ। यस्ता छठ घाटलाई हरियो गोबरले लिपेर, केराको थाम र फूलले सजाउने परम्परा छ। रातको अँध्यारोमा दियो, मैनबत्ती बालेर सजाएको हेर्दा मनमोहक देखिन्छ। सामान्यतः घरमै तयार गरिएको ठेकुवा, खजुर्या, भुसुवा, केरा अनि बारीमा रहेको बेसार, अदुवा, मुला, उखुलगायत फलफूल नै प्रसाद बनाउने गरिन्छ। छठमा बजारका मिठाइ प्रयोग गर्ने चलन खासै छैन। किसान परिवारले आफ्नै उत्पादनले पूजा गर्ने भएकाले छठ सामग्री तयार गर्न मेहनत धेरै हुने, व्रत बस्न कठिन हुने तर महँगो नहुने गरेको बृद्धहरू बताउँछन्। अहिले समय फेरिएको छ। अहिले आफ्नो उत्पादन छैन। ठेकुवा, खजुर्या, फुसुवाका लागि चाहिने पिठो, तेल, सखरमा हामी आत्मनिर्भर छैनौं। यिनै कुराहरू बजारबाट ल्याउनुपर्ने अदुवा, हल्दि, उखु, तरकारी पनि किन्नुपर्ने बाध्यता थपिएको छ। यी पूजा सामग्री मात्रै होइन, पूजाको घाटका लागि पनि पैसा खर्चिनुपर्ने भएको छ। आफैंले जलाशय सफा गरेर घाट बनाउने अनि केराको थम लगाउने, फूल र कागजले सजाउने काममा कमि आउन थालेको छ। अहिले सामूहिक रूपमा छठ घाट बनाउने, एकै किसिमले सजाउने, झिलमिली बत्तीले सजाउने, चिसोबाट जोगिन टेन्टको व्यवस्थासमेत गरिन्छ। घाटको प्रवेशद्वार बनाउने र घाट व्यवस्थित गरेर छठको अनुहार नै फेरिँदै गएको पाइन्छ। यो व्यवस्थापन कुनै एक व्यक्तिबाट सम्भव हँुदैन, त्यसैले छठ व्यवस्थापन समिति बन्ने र सो व्यवस्थापनका लागि आवश्यक रकम संकलन गर्न थालिएको छ। हुनत यसले व्यवस्थापनमा व्रतालुहरूलाई ठूलो सहयोग मिलेको छ। तर आफैं काम गर्न सक्ने, व्यस्थापन गर्न सक्ने परिवारलाई चाहिँ आर्थिक मार परेको छ। ग्रामीण क्षेत्रमा ठूलो रकम खर्चिनु नपरे पनि सहरी क्षेत्रमा २ हजारदेखि ५ हजारसम्म पनि खर्चिनु परेको छ। घरमा नै पूजाको सामग्री तयार गर्नुपर्ने, घाट तयार गर्नुपर्ने अनि पूजा सामग्री घाट लानुपर्ने, ३ दिन व्रत बस्नुपर्ने जस्ता धेरै काम छठमा हुने गर्छन्। त्यसैले पनि परिवारका सबै सदस्य उपस्थित हुने, छिमेकी तथा आफन्त, इष्टमित्र सबै जम्मा हुने भएकाले छठ त्यसै धेरै रमाइलो हुने गर्छ। कामको शिलशिलामा गाउँदेखि टाढा गएका साथिभाइ घर आउने र सबैजना घाटमा नै जाने भएकाले कम्तीमा वर्षमा एकपटक भेट्ने अवसर जुर्छ। घाटमा बालबालिका चिर्चिरी, फूलझरी बाल्ने, किशोरकिशोरी टिकटक बनाउने र अलिक पाकाहरू गफमा रमाउने हुन्छ। सन्तान प्राप्ति, सुखशान्ति तथा अन्य बिशेष भाकल गरेकाले मनाउने यो विशेष पर्व छठ एउटै जातको पनि सबैको घरमा हुँदैन।"
प्रदेशका उम्मेदवारसँग अबको अपेक्षा,"पछिल्लो समय प्रदेश संरचनामाथि धेरै प्रश्न उठेका छन्। झन् दल र प्रदेश सरकारका गतिविधि तिनै प्रश्नलाई मलजल गर्ने खालका भए। फेरि प्रदेश सभा सदस्यका लागि निर्वाचन हुँदैछ। नयाँ प्रतिनिधि आउँदै छन्। जुन पार्टीबाट जसले जिते पनि केही हुन्न भन्ने आमजनताको थेगोलाई स्थापित गर्नेखाले उम्मेदवार दलहरूले उठाएका छन्। मतलब के भने कुनै पनि दलले नयाँ अनुहारलाई प्रदेशको नेताका रूपमा खडा गरेनन्। प्रमुख दलहरू एमाले, कांग्रेस, माओवादी वा मधेश केन्द्रित दलहरूबाट प्रदेशका उम्मेदवारमा धेरै त पुरानै दोहोरिएका छन्। प्रदेशकै लागि कतिपय नयाँ भए पनि तिनीहरू प्रतिनिधि सभा वा अरू कुनै पनि रूपमा चुनावमा होमिएका र धेरै वर्ष राजनीतिमा भोटो फटाएकाहरू नै छन्। अझ मुख्यमन्त्रीको दाबेदारका रूपमा प्रस्तुत गरिएका उम्मेदवारमा पनि नयाँपन छैन। कतिपय संघीय सांसद भइसकेका वा कुनै राजनीतिक लाभको पदमा बसेका उम्मेदवार छन्। कतिपयले प्रदेशमा सांसद वा मन्त्रीको अवसर पाइसकेका छन्। मधेसमा जनता समाजवादी पार्टीका तर्फबाट प्रस्तुत मुख्यमन्त्रीका दाबेदार संस्थापक मुख्यमन्त्री लालबाबु राउतै हुन्। प्रदेश १ मा नेकपा एसले मुख्यमन्त्री राजेन्द्र राईलाई नै अघि सारेको छ। कर्णालीमा कांग्रेसबाट दाबेदार अहिलेकै मुख्यमन्त्री जीवनबहादुर शाही छन्। बागमती, लुम्बिनी, गण्डकी र सुदूरपश्चिममा पनि खास नयाँ अनुहार मिल्ने कोही छैन, कुनै पनि पार्टीबाट। उम्मेदवारहरूको अनुहार हेर्दा दलहरूले प्रदेशमा नेताहरूलाई व्यवस्थापन गर्नमात्रै खोजेजस्तो देखिन्छ। नयाँ दृष्टिकोण र योजनासहित कसैलाई उम्मेदवार बनाएका छैनन्। अनुभवी भनिएकाहरू उत्कृष्टताका साथ कार्यसम्पादन गरेकाहरू होइनन्। कतिपय त विवादास्पद पनि हुन्। राजनीतिमा जे पनि जायज हुन्छ भन्ने शैलीमा सरकार फेरबदलको फोहोरी खेलमा उत्कृष्ट हुनुचाहिँ बरु तिनीहरूको कमजोरी नै हो। प्रमुख दलका नेताहरूको मुखमा नछुट्ने भाषण के हो भने मुलुकमा संघीय व्यवस्था ल्यायौं, जनता नजिकै प्रदेश सरकार बनायौं। तर, तिनले प्रदेश सरकार जनताका लागि बनाएका हुन् कि आफ्नै दलका नेता व्यवस्थापन गर्न भन्नेचाहिँ प्रश्न तिनकै व्यवहारले उठाएको छ। संघीय संसद्को उम्मेदवार बनाउन नसकेकालाई थुम्थुम्याउने उपाय प्रदेश संरचना जो बनेको छ। त्यो किन पनि भने प्रदेशमा दलहरूले उम्मेदवारी दर्ता गराए। तर, आफूहरू सरकारमा गए के गर्ने भन्ने जनतालाई भन्नुपर्छ भन्ने लोकतान्त्रिक चरित्र देखाएनन्। घोषणापत्र सार्वजनिक नगरी चुनावमा होमिनु त्यसैको द्योतक हो। ढिलै भए पनि कांग्रेसले ल्याएको घोषणापत्रले पनि प्रदेशका मुद्दामा यथोचित सम्बोधन गर्न सकेन। घोषणापत्रमा पनि कन्जुस्याइँ गर्नु भनेको दलहरूले जनताको शक्तिको मात्रै होइन, बुद्धि र विवेकको मानमर्दन गर्नु हो। जनताले उम्मेदवारमात्रै होइन, पार्टी र तिनका एजेन्डा हेरेर मतदान गर्छन् भन्ने हेक्का नराख्नु लोकतान्त्रिक चरित्र होइन। पञ्चायती निरंकुशतामा सरकारी उम्मेदवारी हुन्थे। अहिले प्रमुख दलका अनुहार पनि सरकारी उम्मेदवारसरह नै छन्। तिनलाई भोट देऊ किन कि ती हाम्रा उम्मेदवार हुन् भन्ने पञ्चायती सरकारको जस्तै रबैया लोकतान्त्रिक भनिने दलहरूले पनि उठाएका छन्। प्रदेश सरकारहरूको गएको ५ वर्षमा पनि दलहरूले प्रदेशलाई बलियो बनाउन कसरत गरेनन्। जुनसुकै दलको संघीय सरकार बने पनि प्रदेशको अधिकारको घाँटी निमोठे। बरु तिनीहरूले सत्ता फेरबदलको अंकगणितकोमात्रै हिसाब किताब गरे। जसरी हुन्छ पालैपालो मुख्यमन्त्री हुने, मन्त्री हुने खेल खेले। त्यसैले त ७ प्रदेशमा बनेका मन्त्रीहरूको संख्या १७२ जना भयो। ५५० सांसदमध्ये त्यतिका धेरै मन्त्री भएर राज्यकोषमा ठूलो भार थपे। यो व्यवस्था खर्चिलो र गन्धी राजनीतिलाई तलतल ल्याउने प्रणाली संघीयता हो भन्ने आभास दिए। अब त्यसो नहोला भन्न अझै सकिने आधार किन छैन भने दलहरूमध्ये कुनै एउटैले बहुमत पुर्याउन मुश्किल छ। फेरि उनीहरू पालैपालो मुख्यमन्त्री र मन्त्री बन्ने खेलमा लाग्ने पूर्वाभास उम्मेदवारी चयनले दिइसक्यो। तर दलहरूको कर्तव्य संघीयतालाई मजबुद बनाउने हो। प्रदेशलाई अधिकार सम्पन्न गराउने हो। जनताका घर नजिकै विकास र समृद्धि पुर्याउने हो। जनताको जीवनस्तर उकास्ने हो। आशाचाहिँ गरौं, प्रदेश सभामा निर्वाचित भएर आउने सांसदको ध्यान त्यता केन्द्रित बनोस्। प्रदेशका उम्मेदवारहरूसँग अपेक्षा त्यही हो। होइन भने प्रदेश संरचनाको औचित्यमाथिको प्रश्न झन् घनीभूत हुनेछ। पटकपटक व्यवस्था परिवर्तन समृद्धिको खिलाप छ।"
सूर्यको आराधाना गरी छठ मनाइँदै,"महोत्तरी : छठ पर्वको मुख्य दिन आज व्रतालुहरुले साँझ अस्ताउँदो सूर्यलाई अर्घ दिन्छन्। आज व्रतालुहरु पायक पर्ने नदी, तलाउ, पोखरी, जलासयमा गइ साँझ अस्ताउँदो सूर्यलाई नियमनिष्ठापूर्वक पूजा आराधना गरी अर्घ दिन्छन्। आज बिहानैबाट घरघरमा प्रसादस्वरुप ठेकुवा, भुसुवा, लगायतका मिष्ठान परिकार बनाउन मानिस व्यस्त छन् । छठमा ठेकुवा र भुसुवा अनिवार्य मानिन्छ । आज रातभरि जाग्राम बसी छठीमाईको पूजा गर्नुपर्ने भएकोले घाटलाई व्यवस्थित गर्नका लागि युवाहरु लागिपरेका छन् । उनीहरु बिहानैदेखि घाट व्यवस्थापनका निम्ति जुटेका छन् । छठको लागि भनेर पोखरी वा नदि किनारलाई विशेष रुपमा सजाइएको छ । विभिन्न किसिमको भजन, गीतसंगीतले घाट गुञ्जायमान भएको छ । कार्तिक शुक्ल चतुर्थीदेखि सप्तमीसम्म मनाइने छठमा सूर्यदेवको आराधना गरिन्छ। यो पर्व शुक्रबारदेखि सुरु भएको हो । महाभारतमा उल्लेख भएअनुसार द्रोपदीसहित पाँच पाण्डव अज्ञातवासमा रहँदा उक्त गुप्तवास सफल होस् भनी सूर्यदेवलाई आराधना गरेका थिए । उक्त समयमा पाण्डव मिथिलाको किराँत राजाका क्षेत्रमा बास बसेको उल्लेख छ । लोक कथन बमोजिम सोही समयदेखि छठ मनाउने परम्पराको थालनी भएको हो । सूर्य पुराणअनुसार सर्वप्रथम अत्रिमुनिकी पत्नी अनुसूयाले छठ व्रत गरेकी थिइन् । फलस्वरूप उनले अटल सौभाग्य र पतिप्रेम प्राप्त गरिन् । त्यही बेलादेखि छठपर्व मनाउने परम्पराको सुरुआत भएको तथ्य सूर्य पुराणमा उल्लेख छ । धार्मिक आस्थाका साथसाथै सामाजिक सद्भावका रुपमा समेत विकसित छठ पर्व हिन्दूसँगसँगै मुस्लिमले पनि मनाउन थालेका छन्। पर्वमा चढाइने पदार्थको सङ्ख्या ७० पुर्याउनुपर्छ तर चढाउने सामर्थ्य नभएकाले गम्हरी धानको चामल मात्र चढाए पनि देउता प्रसन्न हुने जनविश्वास छ ।"
छठ पर्वले सांस्कृतिक एकता बढाएको छ : प्रम देउवा,"काठमाडौं : प्रधानमन्त्री शेरबहादुर देउवाले तराईमधेसलगायत मुलुकका विभिन्न भागमा मनाइने छठ पर्वको अवसरमा सम्पूर्ण नेपालीमा सुख, शान्ति, सुस्वास्थ्य, दीर्घायुको कामनासहित शुभकामना दिएका छन्। शुभकामना सन्देशमार्फत प्रधानमन्त्री देउवाले यस पर्वले नेपाली समाजमा सांस्कृतिक एकताको भावना वृद्धि गर्नसमेत मद्दत पुगेको उल्लेख गरेका छन्। छठ पर्व अत्यन्त श्रद्धा, भक्ति र पवित्रता साथ सूर्य र छठी माइको पूजा अर्चना गरी मनाइने पर्व हो । नदी, तलाउ वा पवित्र जलकुण्डमा अस्ताउँदो सूर्यलाई अर्घ दिई प्रारम्भ हुने यो पर्व उदाउँदो सूर्यलाई अर्घ्य दिइ सम्पन्न गरिन्छ । प्रधानमन्त्री देउवाले छठ नेपाली समाजमा शान्ति, सद्भाव र पवित्रता प्रवर्द्धन गर्ने धार्मिक एवं सांस्कृतिक पर्वको रूपमा प्रसिद्ध रहेको उल्लेख गरे। विगतमा विशेषगरी तराईमधेसमा मनाइने यो पर्व हाल नेपालको एक विशिष्ट पहिचानसहितको साझा सांस्कृतिक पर्वको रूपमा नेपालभर विस्तार भएको उल्लेख गर्दै उनले हाम्रा सांस्कृतिक पर्व र संस्कार समाजका अमूल्य गहना भएको उल्लेख गरेका छन्। प्रधानमन्त्री देउवाले यी पर्व तथा संस्कृतिले हाम्रो समाजलाई स्वच्छ र पवित्र राख्न, एकापसमा सद्भाव र सहिष्णुता बढाउन, विविधताभित्र एकता कायम गर्न तथा समाजलाई गतिशील र जीवन्त तुल्याउन सहयोग पुर्याउँदै आएका बताएका छन्। कोभिड१९ र डेङ्गी जस्ता रोगको जोखिम कायमै रहेको सन्दर्भमा जनस्वास्थ्यका न्यूनतम मापदण्डको पालना गर्दै यस वर्षको छठ पर्व हर्षोल्लासपूर्वक मनाउन उनले सबैमा आग्रह गरेका छन्। प्रधानमन्त्री देउवाले छठ पर्वले सबैमा सांस्कृतिक सद्भाव, सहअस्तित्व, एकता र पारस्परिक सहिष्णुताको भावनालाई अझ प्रगाढ र सुदृढ तुल्याउन प्रेरणा प्रदान गरोस् भन्दै सबैमा शुभकामना व्यक्त गरेका छन्।"
व्यावहारिकताको कसीमा ब्युरोक्रेसी,"जसरी चराहरूले त्यस्तो रूखमा गुँड बनाउँदैनन्, जुन रूखले फल दिँदैन। त्यसैगरी नागरिकहरूले पनि त्यस्तो प्रशासनलाई विश्वास गर्दैनन् जुन प्रशासन कमजोर हुन्छ। ईपू ३७५ वर्ष अगाडि जन्मेका पूर्वीय दार्शनिक चाणक्यको यो भनाइ आजपर्यन्त उत्तिकै सान्दर्भिक छ, व्यावहारिक छ। सरकारको नीति र निर्णयलाई प्रभावकारी रूपमा कार्यान्वयन गर्ने जिम्मेवारी बोकेकोे प्रशासन संयन्त्रले यस यथार्थतालाई गम्भीरतापूर्वक लिन सकेन भने स्थायी सरकारको रूपमा सम्मान पाएको प्रशासनले जनविश्वास गुमाउने मात्र होइन, जनताको नजरमा निर्वाचित सरकारलाई समेत तल झार्छ। सरकार र जनताको बिचमा सद्भाव हराउँछ, दूरी बढ्छ। अन्त्यमा सरकार अविश्वसनीय व्यक्तिहरूको झुन्ड बन्न पुग्छ। नेपालको प्रशासन र ब्युरोक्रेसी दुइटा फरकफरक प्रभावका उत्पादन हुन्। एउटा हो राणा र शाहकालीन परम्पराको विगत। अर्को हो लोकतान्त्रिक प्रणालीअन्तर्गतको लोककल्याणकारी राज्यको वर्तमान। विगतको प्रभावको स्वभाव र प्रकृति वर्तमानको प्रशासनमा देखिन्छ। वर्तमानको आवश्यकता अनुरूपको परिवर्तनको झलक आजको ब्युरोक्रेसीको अनुशिक्षणमा पाइन्छ। नेपालको ब्युरोक्रेसीलाई आर्थिक, सामाजिक, कानुनी, राजनीतिक र अन्तर्राष्ट्रिय विषयको भिन्न भिन्न वातावरणमा काम गर्नुपर्छ। यस हिसावले ब्युरोक्र्याटहरू समाजलाई सकारात्मक दिशातर्फ लिएर जाने प्रमुख परिवर्तनका बाहक हुन्। ब्युरोक्रेसीको यस सन्दर्भमा राष्ट्र निर्माण, सामाजिक आर्थिक विकास, नीति निर्माण र कार्यान्वयनमा अहं भूमिका हुन्छ। जसले राष्ट्रिय अखण्डता र सार्वभौमसत्ताको संरक्षण गर्दै मुलुकको साना ठूला समस्यालाई हल गर्न प्रभावकारी कार्य गर्ने जिम्मेवारी पाएको हुन्छ। उत्तममध्येबाट छानिएका अति उत्तम व्यक्तिहरूको समूहको रूपमा रहेकोले यसलाई सरकारको चौथो शाखा (फोर्थ ब्रान्च) पनि भनिन्छ। निर्वाचनबाट आएको सरकार आवधिक हुन्छ। त्यसैले उ अस्थायी सरकारमा गनिन्छ। भारतका नामी राजनीतिज्ञ सी (चक्रवर्ती) राजगोपालाचारीले कर्मचारीको गुणको आवश्यकताबारे भनेका थिए कार्यान्वयन गर्ने सन्दर्भमा बनाइने नियम र प्रणालीभन्दा महत्वपूर्ण पक्ष हो विभिन्न पदमा ल्याइने व्यक्तिहरूको क्षमता र ल्याकत। नेपालको प्रशासनको क्षमता र ल्याकतलाई मूल्यांकन गर्नुपर्ने घडीमा आजको शासकीय प्रबन्धन उभिएको छ। सिंगो प्रशासनलाई चलायमान बनाउने ब्युरोक्रेसीको क्षमता र दक्षताबारे समीक्षा गर्नुपर्ने ठाउँमा शासकीय सोध र अनुसन्धानको खाँचो छ। ब्युरोक्रेसी ल्याब सरकारका मन्त्रीहरू र ब्युरोक्रेसीका वीचमा अविश्वास देखिन्छ। मन्त्रीहरू भन्छन् सचिवसहसचिवहरूले सरकारलाई सहयोग गरेनन्। सचिवसहसचिवहरू भन्छन् मन्त्रीहरूले कानुनले नमिल्ने काम पनि जसरी हुन्छ गर्नु भन्ने आदेश दिन्छन्। त्यस्तो काम नगर्नेबित्तिकै सहयोग नगरेको ठान्छन्। यी दुइटा कथनलाई हेर्ने हो भने राज्य सञ्चालनको प्रक्रियामा भैंसीदेखि जोगी डराउने र जोगीदेखि भैंसी डराउने स्थिति पैदा भएको आभास हुन्छ। ब्युरोक्रेसीमा मान्यता छ ब्याकवार्ड लुकिङ (पछाडि हेर्ने)। उसले कुनै पनि काम गर्दा हिजो त्यो काम कसरी भएको थियो ? कुन नियम र कानुनको पाउदानमा टेकेर भएको थियो ? उक्त कामको परिणाम कस्तो थियो ? सोही आधारमा काम गर्दा त्यसले के असर पार्छ र कस्तो परिणाम ल्याउँछ ? मन्त्रीहरूको भनाइ हुन्छ हिजो के भएको थियो, त्यो हेर्ने होइन। आज के गर्ने त्यो हेर्नुपर्छ। सर्सरी हेर्दा, यी दुवै विचार आफ्नो ठाउँमा ठिकजस्तै देखिन्छन्। परन्तु हेक्का राख्नुपर्ने हुन्छ विगतको अभ्याससँग शिक्षा लिएर मात्र अगाडिको बाटो निर्धारण गरिनुपर्छ। यसो भनिरहँदा ब्युरोक्रेसीले झिंगाटसाई को बाटोमा हिँड्नुपर्छ भन्ने चाहिँ पक्कै होइन। ब्युरोक्रेसीको काम गराई र उसको कार्यगतिलाई मूल्यांकन गर्ने हो भने भन्नै पर्ने हुन्छ ब्युरोक्रेसीको कार्यसम्पादन शैलीसँग आम सेवाग्राही सन्तुष्ट हुन सकेका छैनन्। सेवाग्राही र कर्मचारीको बीचमा जति दुरी बढ्दै जान्छ, ब्युरोक्रेसीप्रति आमनागरिकको विश्वसनियता घट्दै जान्छ। यही अवस्थामा अहिलेको ब्युरोक्रेसी देखा परेको छ। हेक्का राख्नुपर्छ, जब ब्युरोक्रेसीप्रति जनविश्वास घट्छ, उ कमजोर हुन्छ। उ कमजोर हुनुको मतलव सिंगो प्रशासन कमजोर बन्छ। यदि प्रशासन कमजोर भयो भने सेवा प्रवाह अवरुद्ध हुन्छ, अप्रभावकारी बन्छ। ब्युरोक्रेसी कमजोर हुने होइन बलियो हुनुपर्छ। अरू कसैले आफूलाई बलियो बनाइदिन्छ भन्नेमा ब्युरोक्रेसी ढुक्क बस्ने होइन। उ आफैं बलियो बन्नुपर्छ। आफू बलियो हुनका लागि आफ्नो दक्षता र क्षमतालाई बाहिर ल्याउनुपर्ने हुन्छ। त्यो भनेको ब्युरोक्रेसी ल्याबको विकास गरेर जानुपर्छ भन्ने हो। उक्त ल्याबले ब्युरोक्रेसीलाई त्यस्तो सूचना प्रवाह गर्छ, जसले ब्युरोक्रेसीको कामलाई प्रभावकारी बनाउन मद्दत गर्छ। किनकि आजको युग सूचनाको युग हो। र त्यो सुचना आधुनिक प्रविधिको प्रयोगबाट आएको हुनुपर्छ। ब्युरोक्रेसी ल्याबभित्र मुलुकको सिंगो विकासका सन्दर्भमा आवश्यक पर्ने तथ्यांक, सूचना, जानकारी पर्फर्मेन्स मार्किङ, मानव संशाधनको अवस्था आवश्यकता र प्रविधिजन्य विषयहरू राखिन्छन्, परीक्षण गरिन्छन् र अनुसन्धान गरिन्छन्। यसबाट ब्युरोक्रेसीको प्रत्येक सदस्यले आफूलाई चाहिने जानकारी तत्कालै प्राप्त गर्न सक्छ। प्राप्त जानकारीका आधारमा समस्या हल हुनसक्छ, संकट व्यवस्थापन गर्न सहज हुन्छ। अर्को शब्दमा संस्थागत मेमोरी हो। जसभित्र थुनिएर बसेको ब्ल्याक वक्सलाई खोलेर यथार्थ अवस्था बुझ्नु पनि हो। हालको प्रशासनिक अवस्थालाई नियाल्ने हो भने कुनै पनि मन्त्रालय वा विभागबाट कुनै सूचना वा जानकारी माग गरियो भने तत्कालै केही पाइँदैन। त्यस विषयमा त्यहाँको पुरानो व्यक्तिलाई सोध्नु पर्ने हुन्छ। यदि उ सेवा निवृत्त भयो भने उससँगको विभागीय जानकारी पनि सेवा निवृत्त भएसरह हुन्छ। पछि पाइँदैन। जबसम्म ब्युरोक्रेसी भित्रका हरेक व्यक्तिको नेकीवादीसहित बिना कुनै पूर्वाग्रहको वस्तुनिष्ठ विवरण राखिँदैन। त्यसअनुसार निजलाई जिम्मेवारी दिइँदैन, तबसम्म व्यक्तिको क्षमता र सीपको अधिकतम फाइदा लिन सकिँदैन। हामीले देखेका छौं नेपालको ब्युरोक्रेसीमा कमजोर देखिने व्यक्तिहरू वैश्विक ब्युरोक्रेसीमा अब्बल ठहरिएका हुन्छन्। संयुक्त राष्ट्रसंघ र मातहतका स्टाफ र लाइन एजेन्सीमा काम गर्ने नेपाली उम्दा र उत्कृष्ट ठहरिएको पाइएको छ। आर्थिक पक्ष बलियो भएको कारणले त्यहाँका कर्मचारीको कार्य सम्पादन उम्दा भएको हो भन्ने तर्क गर्न सकिएला। तर, त्यस्तो हुनुको पछाडि आर्थिक पक्ष मात्र प्रमुख होइन। फिलिपिन्समा केही वर्ष अगाडि गरिएको एउटा सर्भेअनुसार शिक्षकहरू विशेषतः संस्थाको मिसनबाट उत्प्रेरित थिए भने प्रशासनकि कर्मचारीहरू जब सेक्युरिटी का कारणले उत्प्रेरित भएको देखिएको थियो। यो एउटा प्रतिनिधि उदाहरण मात्र हो। मुलुकका लागि गर्नुपर्छ भन्ने भावना हुने हो भने अरू पक्षहरू गौण बन्छन्। कस्तो ब्युरोक्रेसी ? ब्युरोक्रेसीका विभिन्न मोडेलले राजनीतिक प्रणालीको प्रतिनिधित्व गरिरहेका हुन्छन्। चाहे त्यो बेबेरियन मोडेल होस् वा अक्वीजिटिभ मोडेल वा मोनोपोलिस्टिक मोडेल सबैले उक्त देशको राजनीतिक प्रणालीले चाहेको अभिष्ट प्राप्तिका लागि काम गरेका हुन्छन्। नेपालले प्रयोगमा ल्याएको वेबेरियन मोडेलको ब्युरोक्रेसीले शासकीय सोच र लक्षित लक्ष्य पाउन आफूलाई तद्अनुरूप अगाडि बढाएको भनिएता पनि, यसले आम नागरिकको विश्वास जित्ने कार्यबाट अझै टाढै छ। ब्युरोक्रेसीले शासन र प्रशासन दुवै सञ्चालन गर्ने भएकाले नै आमनागरिकले मन्त्रीहरूभन्दा कर्मचारीबाट बढी अपेक्षा गरेका हुन्छन्। किनभने मन्त्रीहरूले राजनीति गर्छन् जबकि व्यूरोक्र्याटहरू राजनीतिक रूपमा तटस्थ रहेर व्यावसायिकता प्रदर्शन गर्छन् भन्ने गरिन्छ। यस्तो भन्ने नागरिकहरूको जमात कम नभएकाले उनीहरूको अपेक्षा बढेको हो। यो अपेक्षा ठूलो र महत्वाकांक्षी छैन। कर तिर्न जाँदा तत्कालै कर तिर्न पाओस्। मालपोत कार्यालयमा जाँदा बिना कुनै लफडा सेवा पाउन सकोस्। उद्योगीव्यापारीहरूलाई प्रशासनिक झमेलामा पर्नु नपरोस्। दुर्गम वस्तीका मानिसले सहजै स्वास्थ्य सुविधा पाउन सकून्। सडकका खाल्डाखुल्डी समयमा पुरिउन्। सेवाग्राहीसँग मिठो शब्दमा कुरा गरियोस्। पानीको नियमित आपूर्ति होस्। खाद्य सामग्रीमा मिसावट नहोस् आदि आदि। यी काम त ब्युरोक्रेसीले आफैं तदारुकताका साथ गर्न सक्छ नि। तर गरिएको हुँदैन। अहिलेको ब्युरोक्रेसीको सेवाग्राहीप्रतिको जिम्मेवारी र दायित्व कमजोर छ। राणाकालीन विरासतलाई छोड्न नसकेको कारणले सेवाग्राही सन्तुष्ट हुन नसकेको हो। जब कर्मचारीले आफूलाई सेवाग्राही भन्दा माथिल्लो दर्जाको नागरिक सम्झिरहन्छ, तबसम्म सेवाग्राही र कर्मचारीको बिचमा विश्वासको संकट आइरहन्छ। यस्तै किसिमको अवस्था अहिलेको प्रशासनिक सतहमा देखा परेको छ। राजनीतिक प्रणाली परिवर्तन भए पनि ब्युरोक्रेसी अझै लोकतान्त्रिक हुन सकेको छैन। लोकतान्त्रिक ब्युरोक्रेसी भन्नाले कुनै अमुक राजनीतिक दलको झन्डा बोकेर हिँड्नु वा उक्त दलको छातामुनि ओत लागेर काम गर्नुलाई भनिँदैन। यो त मोनोपोलिस्टिक ब्युरोक्रेसी हुन जान्छ। ब्युरोक्रेसीले व्यावसायिक तटस्थता र स्वाभिमानको प्रदर्शन व्यवहारमा गर्नैपर्छ। केही वर्षदेखि कर्मचारीहरूको वीचमा समेत निषेधको व्यवहार मौलाउँदै गएको छ। यसबाट न त ब्युरोक्रेसी बलियो हुन्छ, न त यसले प्रभावकारी सेवा दिन सक्छ। अहिलेको ब्युरोक्रेसीले सोचमा परिवर्तन ल्याउनै पर्छ। व्यवहारमा परिवर्तन देखाउनै पर्छ। काम गर्ने शैलीमा परिवर्तन गर्नैपर्छ। यो भनेको आफूलाई व्यवहारमा लोकतान्त्रिक बनाउनु हो। यदि यसो गर्न सकिएन भने उसको स्वाभिमान, इमान र व्यावसायिकता सबै धरापमा पर्छन्। नागरिकको आँखामा ब्युरोक्रेसीको उचाइ कहिल्यै बढ्दैन। उ नवप्रवर्तकको रूपमा आफूलाई स्थापित गर्न सक्दैन।"
कानून निर्माण र पूर्वाधारको विकास मेरो प्राथमिकतामा : प्रकाशमान सिंह,काठमाडौं: नेपाली कांग्रेसका नेता प्रकाशमान सिंहले आफ्नो प्राथमिकता कानून निर्माण र पूर्वाधारको विकास रहेको बताएका छन् । चुनावी अभियानका क्रममा मतदातासँग भेट गर्दै सिंहले बिगतमा पनि धेरै काम गरेको बताउँदै आगामी दिनमा जनताको अपेक्षा अनुसार काम गर्ने बताए । काठमाडौं क्षेत्र नं १ बाट सत्ता गठबन्धनतर्फका उम्मेदवार सिंहले अझै पनि विकासका कामलाई अगाडि बढाउन उचित कानून नहुँदा समस्या परेको भन्दै ती कानून निर्माण गर्ने र विकासका काम अघि बढाउने दाबी गरे । राजनीति सेवा भावले प्रेरित भएर शुरु गरेको बताउँदै उनले चुनावी अभियानमा सबै खाले उमेदवार र राजनीति दल घरदैलोमा आएर मत माग्नु स्वभाविक भए पनि आफूले विवेक गरेर मत हाल्नुपर्ने बताए ।
छठ पर्वले आपसी सद्भाव र राष्ट्रिय एकतालाई थप सुदृढ गर्न मद्दत पुग्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले छठ पर्वले न्यायपूर्णसमतामूलकसभ्य र सुसंस्कृत समाजको निर्माणका लागि अग्रसर हुन प्रेरणा प्रदान गरोस् भन्ने कामना गरेकी छन्। आइतबार छठ पर्व, २०७९ को अवसरमा उनले विश्वभर रहेका सम्पूर्ण नेपाली दिदीबहिनी तथा दाजुभाइहरूमा सुख, शान्ति र समृद्धिको लागि शुभकामना व्यक्त गरेकी हुन्। जारी सन्देशमा भनिएको छ, 'छठ पर्वले समाजमा विद्यमान जातीय लैङ्गिक लगायत सबै प्रकारका विभेद र विसङ्गतिको अन्त्य गरी न्यायपूर्ण समतामूलक सभ्य र सुसंस्कृत समाजको निर्माणका लागि अग्रसर हुन हामी सबैलाई प्रेरणा प्रदान गरोस् भनी कामना गर्दछु।' राष्ट्रपति भण्डारीले प्रकृतिको पूजा गरिने यस पर्वका माध्यमबाट भौगोलिक, सामाजिक तथा सांस्कृतिक विविधतायुक्त हाम्रो समाजमा आपसी सद्भावसहिष्णुता र बन्धुत्वको भावनालाई गाढा बनाउँदै राष्ट्रिय एकतालाई थप सुदृढ गर्न मद्दत पुग्ने विश्वास व्यक्त गरेकी छन्। खासगरी नेपालको तराई तथा मधेश क्षेत्रमा मनाइने छठ पर्व हाल आएर काठमाडौँ उपत्यका लगायत अन्य पहाडी तथा हिमाली जिल्लाहरूमा समेत सूर्य देवता र छठी माताको पूजा अर्चना गर्दै श्रद्धा एवम् भक्तिपूर्वक मनाउन थालिएको छ। सन्देशमा भनिएको छ, 'छठको व्रत विधिपूर्वक सम्पन्न गर्नाले मनोवाञ्छित फल पाइने, परिवारको कल्याण हुने र आफ्ना सम्पूर्ण दु:ख र कष्ट हटेर जाने जनविश्वास रहेको छ। विनाभेदभाव सम्पूर्ण प्राणीलाई समान शक्ति, ताप र प्रकाश दिने सूर्यको महिमालाई आत्मसात् गर्दै तन र मन लगाएर कार्तिक शुक्ल चतुर्थीदेखि सप्तमीका दिनसम्म नदी, तालतलैया वा पोखरीको किनारमा अस्ताउँदो र उदाउँदो सूर्यको किरणलाई दूधको अर्घ्य दिएर यो चाड मनाइन्छ।'"
रसुवामा बस दुर्घटना : ९ यात्रु घाइते,"नुवाकोट : रसुवाको जिवजिवेबाट काठमाडौंतर्फ जाँदै गरेको यात्रुबाहक बस रसुवाको कालिकामा दुर्घटना भएको छ। कालिका गाउँपालिका३ मा कालिकास्थानमा बस दुर्घटना हुँदा नौ जना घाइते भएका हुन्। घाइतेहरुको नुवाकोट जिल्ला अस्पताल त्रिशूली र काठमाडौंमा उपचार भइरहेको छ। गम्भीर घाइतेको काठमाडौको ट्रमा सेन्टरमा उपचार भइरहेको जिल्ला प्रहरी कार्यालय रसुवाले जनाएको छ। सडकमार्गमा अनियन्त्रित भई कान्तिपुर यातायातको बा ३ ख ६०३५ नं को यात्रुबस कालिकास्थान मुनिको घुम्तीमा दुर्घटना भएको रसुवा प्रहरीले जनाएको छ। बसमा तिहार मनाएर नुवाकोट र काठमाडौं जांदै गरेका यात्रु रहेको बताइएको छ। प्रहरीले बसका सहचालक र बसलाई नियन्त्रणमा लिएर आवश्यक अनुसन्धान गरिरहेको रसुवा प्रहरी प्रमुख तथा प्रहरी नायव उपरीक्षक कुलदीप चन्दको भनाई छ। घाइतेहरूलाई दुर्घटनापछि उद्धार गरि स्थानीय मेडिकल, त्रिशूली अस्पताल तथा काठमाडौं पठाएर उपचार भइरहेको बताइएको छ। बसका चालक भने दुर्घटनापछि फरार रहेका छन्। ४ जना घाइतेको नुवाकोट जिल्ला अस्पताल त्रिशूलीमा उपचार हुन नसकेपछि काठमाडौंस्थित ट्रमा सेन्टरमा थप उपचारका लागि पठाइएको छ। घाइतेहरुको स्वास्थ्यमा सुधार भइरहेको अस्पतालले जनाएको छ। सामान्य घाइतेहरु उपचारपछि घर फर्किएका छन्।"
"दक्षिण कोरियामा हेल्लोविन फेस्टिभल मनाउने क्रममा भागदौड, १४९ जनाको मृत्यु",दक्षिण कोरिया : दक्षिण कोरियामा हेल्लोविन फेस्टिभल मनाउने क्रममा २ जना विदेशीसहित १४९ जनाको मृत्यु भएको छ। शनिबार राती योङसान शहरमा भीड भागदौड हुँदा कम्तिमा १४९ जनाको मृत्यु भएको छ भने ७८ भन्दा बढी घाइते भएका छन्। मृत्यु भएका १४९ जनामध्ये १०१ जनालाई अस्पतालमा सारिएको थियो। बाँकी शवहरूलाई नजिकैको बहुउद्देश्यीय इनडोर व्यायामशालामा सारिएको थियो। मृतकको सनाखत हुन अझै केही समय लाग्ने दमकल विभागलले जनाएको छ। आइतबार बिहान ६:४० बजेसम्म दुई विदेशीको मृत्यु भएको र १५ विदेशी घाइते भएको अधिकारीहरूले पुष्टि गरेका छन्। योङसान प्रहरीको अपराध महाशाखाका प्रमुख चोई उलचेओनले घटनामा लागुऔषधको संलग्नता छ वा छैन भन्ने प्रश्नको जवाफमा कुनै पनि लागुऔषधी सम्बन्धी रिपोर्ट पुष्टि नभएको बताएका छन् । उक्त दुर्घटना नियन्त्रण गर्न ३६४ दमकलसहित ८४८ जना कर्मचारी परिचालन गरिएको थियो भने १४२ एम्बुलेन्स परिचालन गरिएको थियो । कोभिड१९ महामारीको सुरुवात भएदेखि नै मास्क र सामाजिक दूरीका उपायहरू बिना पहिलो हेलोवीन सप्ताहन्त मनाउन शनिबार दिनभर करिब १ लाख मानिसहरू मनोरञ्जन जिल्ला भनिने ईथेवनमा थिए। घटनाको रिपोर्टपछि राष्ट्रपति युन सुकयोलले सार्वजनिक प्रशासन र सुरक्षा मन्त्रीको नेतृत्वमा सबै सम्बन्धित मन्त्रालय र एजेन्सीहरूले पीडितहरूलाई तुरुन्तै सहायता उपलब्ध गराउन हरसम्भव प्रयास निर्देशन दिएका थिए। राष्ट्रपतिले देशभरि हुने हेलोवीन कार्यक्रमहरूमा यस्ता घटना हुन सक्ने आपतकालिन अवस्थाहरूको सामना गर्न सुरक्षा उपायहरूको लागि पनि आह्वान गरेका छन् । मेयर ओ सेहुनले पनि आफ्नो युरोपको यात्राबाट तुरुन्तै स्वदेश फर्कने निर्णय गरेका छन् ।
"नवलपुरको बुलिङटारमा बस दुर्घटना : पाँच जनाको मृत्यु,२५ घाइते",चितवन : नवलपुरको बुलिङटारमा बस दुर्घटना हुँदा पाँच जनाको मृत्यु भएको छ । बुलिङटार गाउपालिका २ मथारमा ना ६ ख ७५८० नम्बरको बस बिहान ४ बजे दुर्घटनामा परेको हो। पाल्पाबाट गोरखाको मनकामना दर्शनका लागि जाँदै गरेको बस सडकबाट करिब सय मिटर तल खोलामा खसेको हो । बुलिङटार प्रहरीका अनुसार २५ जना घाइते भएका छन्। जिल्ला प्रहरी कार्यालय नवलपुरका डीएसपी सन्तोष पाठकले घाइतेहरूलाई उपचारका लागी भरतपुर पठाइएको जानकारी दिए। घटनाका सम्बन्धमा थप विवरण आउन बाँकी छ।
"कालीकोटमा बेवारिसे बम विस्फोट, २ बालिकाको मृत्यु","सुर्खेत : कालीकोटमा बेवारिसे बम बिस्फोट हुँदा दुई बालिकाको मृत्यु भएको छ। उक्त घटनामा तीन जना बालबालिका गम्भीर घाइते भएका छन्। तिलागुफा नगरपालिका१० रानावाडामा शनिबार बिहान ८ बजे बेवारिसे बम बिस्फोट भएको जिल्ला प्रशासन कार्यालय कालीकोटले जनाएको छ। उक्त घटनामा ३ वर्षीया बालिका झरना थापा र ४ वर्षीया बालिका सरस्वती रानाको मृत्यु भएको प्रमुख जिल्ला अधिकारी रामहरि शर्माले बताए। उनका अनुसार झरनाको घटनास्थलमै मृत्यु भएको थियो भने सरस्वतीको उपचारका क्रममा सुर्खेतमा मृत्यु भएको हो। उक्त घटनामा गम्भीर घाइते हुनेहरूमा तिलागुफा नगरपालिका१० रानावाडाका ७ वर्षीय बालक कमल थापा, ५ वर्षीय मुस्कान थापा र ३ वर्षीया बालिका दर्शना राना छन्। घाइतेलाई उपचारका लागि हेलिकप्टरबाट प्रदेश अस्पताल सुर्खेत लगिएको थियो। सरस्वतीको उपचारका क्रममा निधन भएको र अन्यको उपचार भइरहेको प्रजिअ शर्माले बताए। घटना हुनसाथ चार जना घाइतेलाई उपचारका लागि हेलिकप्टरमा राखेर लगियो। तर, सरस्वतीलाई भने बचाउन सकिएन, उनले भने, घटनाका विषयमा प्रहरीले अनुसन्धान गरिरहेको छ। स्थानीयका अनुसार गाउँका पाँच बालबालिकाले खेल्ने क्रममा अनौठो वस्तु देखेर चलाउँदा बिस्फोट भएको हो। जिल्ला प्रहरी कार्यालयका प्रमुख डीएसपी जयश्वर रिमालका अनुसार बम विस्फोट भएको ठाउँको जमिनमा प्वाल परेको छ। साथै नजिकै ससाना फलामका टुक्रा पनि भेटिएको छ। घटनास्थलमा फलामका टुक्राहरू भेटिएका छन्। प्रारम्भिक अनुसन्धानबाट बिस्फोट भएको वस्तु सकेट बम नै भएको अनुमान गरेका छौं। तर, प्रहरी र सेनाको टोलीले थप अनुसन्धान जारी राखेको छ। अनुसन्धानबाट थप खुल्नेछ। द्वन्द्वकालमा छोडिएको बेवारिसे बम भएको आशंका प्रहरीले गरेको छ। घटनास्थलमा अरू पनि बिस्फोटक पदार्थ हुन सक्ने भन्दै सेना र प्रहरीको टोलीले खोजी गरिरहेको प्रशासनले जनाएको छ। १० वर्षसम्म चलेको शसस्त्र द्वन्द्वबाट कालीकोट अति प्रभावित जिल्लामा पर्छ। यसअघि पनि जिल्लाका विभिन्न स्थानमा बेवारिसे बम बिस्फोटका घटनाहरू भएका थिए। घटना लगतै स्थानीय प्रशासनले घाइतेको उद्धारका लागि गृह मन्त्रालयसँग हेलिकोप्टर माग गरेको थियो। त्यसपछि सेनाको हेलिकप्टरबाट घाइतेलाई सुर्खेत ल्याइएको हो।"
प्रधानमन्त्री कप क्रिकेट : एपीएफ र आर्मी भिड्ने,"काठमाडौं : दुई विभागीय टोली सशस्त्र प्रहरीको एपीएफ क्लब र त्रिभुवन आर्मी क्लब प्रधानमन्त्री कप एकदिवसीय क्रिकेटमा भिड्ने भएका छन्। आइतबार कीर्तिपुरस्थित त्रिवि क्रिकेट मैदानमा हुने उद्घाटन खेलमा एपीएफ र आर्मीले प्रतिस्पर्धा गर्न लागेका हुन्। आइतबार नै मूलपानी क्रिकेट मैदानमा हुने अर्को खेलमा नेपाल पुलिस क्लब र बागमती प्रदेशबीच प्रतिस्पर्धा हुनेछ। नेपाल क्रिकेट संघ (क्यान) को आयोजना र राष्ट्रिय खेलकुद परिषद्को सहयोगमा हुने प्रतियोगिता कात्तिक २६ गतेसम्म सञ्चालन हुनेछ। प्रतियोगितामा १० टोलीको सहभागिता रहेको छ। समूह एमा एपीएफ, आर्मी, कर्णाली, गण्डकी र सुदूरपश्चिम प्रदेश छन्। समूह बीमा नेपाल पुलिस क्लब, बागमती, लुम्बिनी, मधेश र प्रदेश १ छन्। समूहको शीर्ष दुई टोलीले सेमिफाइनलमा स्थान बनाउने छन्। प्रतियोगिताको विजेताले १० लाख रुपैयाँ नगद पुरस्कार पाउने छन्। यस्तै उपविजेताले पाँच लाख र सेमिफाइनलमा पुग्ने टोलीले ५० हजार रुपैयाँ पाउने छन्। यसैगरी उत्कृष्ट खेलाडीले ५० हजार, उत्कृष्ट बलर र ब्याट्सम्यानले २० हजार तथा इमर्जिङ प्लेयरले १० हजार पुरस्कार पाउने छन्। हरेक खेलको प्लेयर अफ दी म्याचले पाँच हजार पाउने छन्।"
न्युजिल्यान्डसँग श्रीलंका निरीह,"सिड्नी : आईसीसी टीट्वेन्टी विश्वकप क्रिकेटमा न्युजिल्यान्डले सहज जित निकालेको छ। सिड्नी क्रिकेट मैदानमा शनिबार भएको खेलमा न्युजिल्यान्डले श्रीलंकालाई ६५ रनले पराजित गरेको हो। न्युजिल्यान्डले दिएको एक सय ६८ रनको मध्यम लक्ष्य पछ्याएको श्रीलंका १९२ ओभरमा एक सय दुई रनमा समेटिएको थियो। श्रीलंकाका लागि कप्तान दासुन सनकाले सर्वाधिक ३५ रन बनाए। भानुका राजपाक्षेले ३४ रन जोड्दा अन्य खेलाडीले दोहोरो अंकमा रन जोड्न सकेनन। श्रीलंकालाई सस्तैमा समेट्न न्युजिल्यान्डका ट्रेन्ट बोल्टले चार विकेट लिए। यस्तै मिचेल सान्टनर र इस सोधीले दुईदुई तथा लोकी फर्गुसनले एक विकेट हात पारे। यसअघि टस जितेर पहिले ब्याटिङ गरेको न्युजिल्यान्डले निर्धारित २० ओभरमा सात विकेट गुमाएर एक सय ६७ रनको योगफल खडा गरेको थियो। न्युजिल्यान्डका ग्लेन फिलिप्सले शतकीय पालि खेलेका थिए। आक्रामक ब्याटिङ गरेका उनले ६४ बलमा चार छक्का र १० चौकाको सहयोगमा एक सय चार रन बनाए। यस्तै दर्याल मिचेलले २२ र मिचेल सान्टनरले अविजित ११ रन बनाए। श्रीलंकाका कसुन राजिथाले दुई विकेट लिए। यस्तै महेश थिक्साना, धनञ्जय डी सिल्भा, वाहिन्दु हसरंगा र लाहिरू कुमाराले एकएक विकेट हात पारे। विश्वकपमा न्युजिल्यान्डको यो दोस्रो जित हो। यसअघि न्युजिल्यान्डले अस्ट्रेलियालाई ८९ रनले पराजित गरेको थियो। जितसँगै समूह एकमा रहेको न्युजिल्यान्डले तीन खेलमा पाँच अंक जोडेको छ। न्युजिल्यान्ड समूहको शीर्ष स्थानमा छ। तीन खेलमा तीन अंक जोडेका इङ्ल्यान्ड दोस्रो, आयरल्यान्ड तेस्रो र अस्ट्रेलिया चौथो स्थानमा छन्। तीन खेलमा दुई अंक जोडेको श्रीलंका समूहको अन्तिम स्थानमा छ।"
प्रदेशका उम्मेदवारसँग अबको अपेक्षा,"पछिल्लो समय प्रदेश संरचनामाथि धेरै प्रश्न उठेका छन्। झन् दल र प्रदेश सरकारका गतिविधि तिनै प्रश्नलाई मलजल गर्ने खालका भए। फेरि प्रदेश सभा सदस्यका लागि निर्वाचन हुँदैछ। नयाँ प्रतिनिधि आउँदै छन्। जुन पार्टीबाट जसले जिते पनि केही हुन्न भन्ने आमजनताको थेगोलाई स्थापित गर्नेखाले उम्मेदवार दलहरूले उठाएका छन्। मतलब के भने कुनै पनि दलले नयाँ अनुहारलाई प्रदेशको नेताका रूपमा खडा गरेनन्। प्रमुख दलहरू एमाले, कांग्रेस, माओवादी वा मधेश केन्द्रित दलहरूबाट प्रदेशका उम्मेदवारमा धेरै त पुरानै दोहोरिएका छन्। प्रदेशकै लागि कतिपय नयाँ भए पनि तिनीहरू प्रतिनिधि सभा वा अरू कुनै पनि रूपमा चुनावमा होमिएका र धेरै वर्ष राजनीतिमा भोटो फटाएकाहरू नै छन्। अझ मुख्यमन्त्रीको दाबेदारका रूपमा प्रस्तुत गरिएका उम्मेदवारमा पनि नयाँपन छैन। कतिपय संघीय सांसद भइसकेका वा कुनै राजनीतिक लाभको पदमा बसेका उम्मेदवार छन्। कतिपयले प्रदेशमा सांसद वा मन्त्रीको अवसर पाइसकेका छन्। मधेसमा जनता समाजवादी पार्टीका तर्फबाट प्रस्तुत मुख्यमन्त्रीका दाबेदार संस्थापक मुख्यमन्त्री लालबाबु राउतै हुन्। प्रदेश १ मा नेकपा एसले मुख्यमन्त्री राजेन्द्र राईलाई नै अघि सारेको छ। कर्णालीमा कांग्रेसबाट दाबेदार अहिलेकै मुख्यमन्त्री जीवनबहादुर शाही छन्। बागमती, लुम्बिनी, गण्डकी र सुदूरपश्चिममा पनि खास नयाँ अनुहार मिल्ने कोही छैन, कुनै पनि पार्टीबाट। उम्मेदवारहरूको अनुहार हेर्दा दलहरूले प्रदेशमा नेताहरूलाई व्यवस्थापन गर्नमात्रै खोजेजस्तो देखिन्छ। नयाँ दृष्टिकोण र योजनासहित कसैलाई उम्मेदवार बनाएका छैनन्। अनुभवी भनिएकाहरू उत्कृष्टताका साथ कार्यसम्पादन गरेकाहरू होइनन्। कतिपय त विवादास्पद पनि हुन्। राजनीतिमा जे पनि जायज हुन्छ भन्ने शैलीमा सरकार फेरबदलको फोहोरी खेलमा उत्कृष्ट हुनुचाहिँ बरु तिनीहरूको कमजोरी नै हो। प्रमुख दलका नेताहरूको मुखमा नछुट्ने भाषण के हो भने मुलुकमा संघीय व्यवस्था ल्यायौं, जनता नजिकै प्रदेश सरकार बनायौं। तर, तिनले प्रदेश सरकार जनताका लागि बनाएका हुन् कि आफ्नै दलका नेता व्यवस्थापन गर्न भन्नेचाहिँ प्रश्न तिनकै व्यवहारले उठाएको छ। संघीय संसद्को उम्मेदवार बनाउन नसकेकालाई थुम्थुम्याउने उपाय प्रदेश संरचना जो बनेको छ। त्यो किन पनि भने प्रदेशमा दलहरूले उम्मेदवारी दर्ता गराए। तर, आफूहरू सरकारमा गए के गर्ने भन्ने जनतालाई भन्नुपर्छ भन्ने लोकतान्त्रिक चरित्र देखाएनन्। घोषणापत्र सार्वजनिक नगरी चुनावमा होमिनु त्यसैको द्योतक हो। ढिलै भए पनि कांग्रेसले ल्याएको घोषणापत्रले पनि प्रदेशका मुद्दामा यथोचित सम्बोधन गर्न सकेन। घोषणापत्रमा पनि कन्जुस्याइँ गर्नु भनेको दलहरूले जनताको शक्तिको मात्रै होइन, बुद्धि र विवेकको मानमर्दन गर्नु हो। जनताले उम्मेदवारमात्रै होइन, पार्टी र तिनका एजेन्डा हेरेर मतदान गर्छन् भन्ने हेक्का नराख्नु लोकतान्त्रिक चरित्र होइन। पञ्चायती निरंकुशतामा सरकारी उम्मेदवारी हुन्थे। अहिले प्रमुख दलका अनुहार पनि सरकारी उम्मेदवारसरह नै छन्। तिनलाई भोट देऊ किन कि ती हाम्रा उम्मेदवार हुन् भन्ने पञ्चायती सरकारको जस्तै रबैया लोकतान्त्रिक भनिने दलहरूले पनि उठाएका छन्। प्रदेश सरकारहरूको गएको ५ वर्षमा पनि दलहरूले प्रदेशलाई बलियो बनाउन कसरत गरेनन्। जुनसुकै दलको संघीय सरकार बने पनि प्रदेशको अधिकारको घाँटी निमोठे। बरु तिनीहरूले सत्ता फेरबदलको अंकगणितकोमात्रै हिसाब किताब गरे। जसरी हुन्छ पालैपालो मुख्यमन्त्री हुने, मन्त्री हुने खेल खेले। त्यसैले त ७ प्रदेशमा बनेका मन्त्रीहरूको संख्या १७२ जना भयो। ५५० सांसदमध्ये त्यतिका धेरै मन्त्री भएर राज्यकोषमा ठूलो भार थपे। यो व्यवस्था खर्चिलो र गन्धी राजनीतिलाई तलतल ल्याउने प्रणाली संघीयता हो भन्ने आभास दिए। अब त्यसो नहोला भन्न अझै सकिने आधार किन छैन भने दलहरूमध्ये कुनै एउटैले बहुमत पुर्याउन मुश्किल छ। फेरि उनीहरू पालैपालो मुख्यमन्त्री र मन्त्री बन्ने खेलमा लाग्ने पूर्वाभास उम्मेदवारी चयनले दिइसक्यो। तर दलहरूको कर्तव्य संघीयतालाई मजबुद बनाउने हो। प्रदेशलाई अधिकार सम्पन्न गराउने हो। जनताका घर नजिकै विकास र समृद्धि पुर्याउने हो। जनताको जीवनस्तर उकास्ने हो। आशाचाहिँ गरौं, प्रदेश सभामा निर्वाचित भएर आउने सांसदको ध्यान त्यता केन्द्रित बनोस्। प्रदेशका उम्मेदवारहरूसँग अपेक्षा त्यही हो। होइन भने प्रदेश संरचनाको औचित्यमाथिको प्रश्न झन् घनीभूत हुनेछ। पटकपटक व्यवस्था परिवर्तन समृद्धिको खिलाप छ।"
आफैं हराए शीर्ष नेतालाई हराएकाहरू,"एमाले महासचिव मदन भण्डारी २०४८ सालको चुनावमा तत्कालीन प्रधानमन्त्री कृष्णप्रसाद भट्टराईलाई काठमाडौंमा हराएपछि शक्तिशाली नेताका रूपमा स्थापित भए। राजनीतिक उचाइ प्राप्त गरे। तर, विभिन्न चुनावमा शीर्ष नेतृत्वलाई पराजित गर्ने धेरै नेता राजनीतिमा आफैं हराएका छन्। जसले शीर्ष नेतालाई पराजित गरेर चर्चा पाए तर त्यसपछि ओझेलमा प्रायः छन्। रोल्पाका झक्कुप्रसाद सुवेदी हुन् या झापाका विश्वदीप लिङदेन। बाँकेका सर्वदेव ओझा हुन् या बर्दियाकी सरला रेग्मी। रौतहटका देवेन्द्रप्रसाद पटेल हुन् या सर्लाहीका शम्भुलाल श्रेष्ठ। सुवेदीले काठमाडौंमा माधवकुमार नेपाल, लिङदेनले झापामा केपी शर्मा ओली, ओझाले बाँकेमा सुशील कोइराला, रेग्मीले बर्दियामा वामदेव गौतम, पटेलले रौतहटमा नेपाल नै, श्रेष्ठले सर्लाहीमा झलनाथ खनाललाई पराजित गरेका थिए। माओवादी नेता झक्कुप्रसाद सुवेदी पहिलो संविधानसभा निर्वाचनमा एमालेका तत्कालीन महासचिव (हाल एकीकृत समाजवादी अध्यक्ष) माधवकुमार नेपाललाई हराएर चर्चामा आए। गृहक्षेत्र काठमाडौं २ मा नेपाललाई रोल्पाका नेता सुवेदीले १ हजार ५ सय ३४ मतान्तरले हराएका थिए। जुन क्षेत्र एमालेको गढका रूपमा चिनिन्थ्यो। राजनीतिक यात्रा पुरानै भए पनि त्यस बेला सुवेदी पार्टीको शीर्ष तहमा थिएनन्। नेपाल भने उक्त चुनावमा काठमाडौं र रौतहट दुई क्षेत्रबाट उठेका थिए। तर, उनी दुवै ठाउँमा पराजित हुनुपरेको थियो। देशभर एमालेको नतिजा कमजोर भएपछि महासचिव पदबाट नेपालले राजीनामा नै दिए। तर, संविधान निर्माणमा अभाव खड्किएको भन्दै नेपाललाई संविधानसभामा भिœयाइएको थियो। उनी त्यही अवस्थामा प्रधानमन्त्री बनेका थिए। तर, नेपाललाई पराजित गर्ने सुवेदीलाई २०७० को दोस्रो संविधानसभा निर्वाचनमा माओवादीले टिकट नै दिएन। २०७४ सालमा वाम गठबन्धनबाट कमजोर क्षेत्रका रूपमा रहेको काठमाडौं ६ मा उनलाई टिकट दिइएको थियो। उनलाई कांग्रेस नेता भीमसेनदास प्रधानले पराजित गरे। त्यसपछि त उनी राजनीतिमा सक्रिय देखिएका छैनन्। माओवादीका तत्कालीन उम्मेदवार विश्वदीप लिङदेन (लिम्बू)ले एमाले नेता (हाल अध्यक्ष) केपी शर्मा ओलीलाई पहिलो संविधानसभा निर्वाचनमा पराजित गरेका थिए। उनै लिङदेन यसपटक झापामा ओलीविरुद्ध कांग्रेसबाट उम्मेदवार बन्न दौडधुपमा लागेका थिए। तर, पार्टीले अर्कै नेतालाई चुनावी मैदानमा उतारेपछि उनी असन्तुष्ट देखिएको कार्यकर्ता बताउँछन्। कांग्रेस ५ नम्बर क्षेत्रीय समितिले प्रतिनिधिसभा सदस्य उम्मेदवारमा लिङदेनसहित डा खगेन्द्र पाण्डव अधिकारी, पदम पौडेल, मेदनी सिटौला र महेन्द्राकुमारी सुब्बाको नाम सिफारिस गरेको थियो। कांग्रेसले अन्ततः झापा५ मा डा अधिकारीलाई अघि सारेको हो। कांग्रेसको नेपाल लोकतन्त्रवादी आदिवासी जनजाति महासंघका सदस्य लिङदेनको स्थायी घर दमक नगरपालिका३ मा पर्छ। २०६४ सालको संविधानसभा चुनावका बेला माओवादीका झापा जिल्ला सचिवालय सदस्य रहेका उनी साबिक झापा क्षेत्र नम्बर ७ मा उठेका थिए। उनले ओलीलाई १ हजार १ सय ४० मतान्तरले पराजित गरे। लिङदेनले १६ हजार ९९ मत ल्याएकोमा ओलीले १४ हजार ९ सय ४९ मत ल्याएका थिए। आफ्नो क्षेत्रबाट विजयको ह्याट्रिक गरेका ओली चौथो पटक भने लिङदेनसँग पराजित भएका थिए। ओलीलाई हराएर संविधानसभा सदस्य बनेका लिङदेन दमकको जग्गा विवादमा मुछिए। त्यसपछि पार्टीले उनलाई आर्थिक अनुशासन उल्लंघन गरेको आरोपमा कारबाही सिफारिस गयो। पार्टीले उनीविरुद्ध गौरीशंकर खड्काको नेतृत्वमा छानबिन समिति बनायो। तर, छानबिन प्रतिवेदन नआउँदै माओवादी विभाजन भयो। उनी मोहन वैध नेतृत्वतिर लागे। त्यही बेला समितिका संयोजक खड्काको निधन भयो। त्यसपछि उनी संघीय समाजवादीमा प्रवेश गरी केन्द्रीय सदस्य बने। २०७४ सालको निर्वाचननजिकै उनले फेरि पार्टी परित्याग गरी कांग्रेसमा प्रवेश गरेका थिए। माओवादी केन्द्रका देवेन्द्रप्रसाद पटेलले २०६४ सालको संविधानसभा सदस्य निर्वाचनमा रौतहट ६ बाट निर्वाचित भए। उनले एमालेका तत्कालीन नेता (हाल एकीकृत समाजवादीका अध्यक्ष) माधवकुमार नेपाललाई १ हजार १ सय ६७ मतान्तरले पराजित गरेका थिए। पटेलले १० हजार १ सय ३३ मत प्राप्त गर्दा नेपालले ८ हजार ९ सय ६६ मत पाएका थिए। नेपाललाई ३४ वर्षको उमेरमा पराजित गरेका पटेलको चर्चा नै चल्यो। जति बेला उनी वाईसीएलका रौतहट जिल्ला संयोजक थिए। उनले २०७० सालको चुनावमा भने टिकट पाएनन्। तापनि राजनीतिमा सक्रिय रहे। २०७४ सालको प्रदेश सदस्य निर्वाचनमा रौतहट ४ (१) बाट उम्मेदवार बने। तर, उनी १ हजार ३ सय ३८ मतान्तरले कांग्रेसका धनलाल ठोकरसँग पराजित भए। ठोकरले १३ हजार ६ सय १० मत प्राप्त गर्दा पटेलले १२ हजार २ सय ७२ मत पाएका थिए। पटेलले यसपटक भने टिकट पाएनन्। उनको नाम प्रदेशसभा ४ (१) बाट सिफारिस भएको थियो। पार्टीले आफूलाई टिकट नदिएपछि पटेल असन्तुष्ट देखिन्छन्। माओवादी केन्द्रको पूर्वकेन्द्रीय सदस्यसमेत रहेका उनी प्रदेश कमिटी सदस्य र जिल्ला अध्यक्षको जिम्मेवारीमा छन्। तर, राजनीतिलाई पार्टीका नेताले व्यापार बनाएको भन्दै उनले आक्रोश पोख्न थालेका छन्। राजनीतिलाई व्यापार बनाइयो। ठूला नेताको पोल्टामा पुगेको छ, उनी भन्छन्, चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ।उम्मेदवार चयन गर्ने समयमा जनताको चाहनाअनुसार निर्णय गर्न पार्टीलाई आफूले सुझाए पनि बेवास्ता गरिएको उनको गुनासो छ। आफ्नो मान्छे पार्टीको ठूलो पदमा भए मात्रै पार्टीभित्र स्थान र अवसर पाइने कुरा आफूले महसुस गरेको उनी बताउँछन्। रौतहटको बृन्दावन१ बिश्रामपुरका पटेल पार्टीले गलत गरे पनि आफूले गलत नगर्ने भन्दै चुनावी अभियानमा सक्रिय भएर लागेका छन्। पार्टीले गरेको निर्णयलाई स्विकारेर आफू चुनाव प्रचारमा जुटेको पटेलको भनाइ छ। निर्वाचन परिणामका आधारमा कुनै दलको गढ र किल्ला हुन्छ। प्रभावशाली नेताको पकेट क्षेत्र पनि हुन्छ। तर, अस्थिर मतदाता रहेको बाँकेमा त्यो सिद्धान्त लागू हुँदैन। यहाँ एउटै निर्वाचन क्षेत्रबाट लगातार कसैले जितेको रेकर्ड छैन। सर्वदेव ओझा झन्डै २५ वर्षे सरकारी सेवाबाट तीन महिनाअघि मात्र राजीनामा दिएर मधेसी जनअधिकार फोरमबाट बाँके ३ मा पहिलो संविधानसभा चुनावमा उम्मेदवार बने। ओझाले कांग्रेसका तत्कालीन कार्यवाहक सभापति सुशील कोइरालालाई ८ हजार ९ सय ३१ मत अन्तरले पराजित गरे। कांग्रेसले आफ्नो गढ मान्दै आएको बाँके ३ (हाल बाँके २) मा ओझाले १४ हजार ९ सय र कोइरालाले ५ हजार ९ सय ६९ मत ल्याएका थिए। त्यस बेला कोइराला तेस्रो स्थानमा मात्रै आएका थिए। माओवादीका परमानन्द कुर्मीले दोस्रो स्थानमा ६ हजार ९ सय ७० मत ल्याएका थिए। मधेस आन्दोलनको राप र तापसँगै एकाएक चम्किएका ओझा कृषि र महिला, बालबालिका तथा समाज कल्याणमन्त्री बने। तर, दोस्रो संविधानसभा निर्वाचनमा भने ओझाको जमानत जफत भयो। २०६९ सालदेखि मैले कुनै राजनीतिक दलमा नरहेको घोषणा गरेँ। स्वतन्त्रबाट उम्मेदवारी दिएँ। त्यो मेरो जितहारका लागि थिएन, उनले अन्नपूर्ण पोस्ट्सँग टेलिफोन सम्पर्कमा भने।उनले मात्र ७७ मत पाएका थिए। १० हजार ७ सय ५३ मत ल्याएर विजयी कोइरालाको भने भाग्य खुल्यो। उनी पार्टी सभापति निर्वाचित भए। प्रधानमन्त्री बनेर संविधान जारी पनि गर्ने श्रेय पनि कोइरालाले नै पाए। बाँकेका मतदाता सैद्धान्तिक कम भएकाले निर्वाचनको परिणाम मतदानको तीन दिनअघि नै तलमाथि हुन सक्ने ओझाको बुझाइ छ। परिणामले पनि त्यस्तै देखाउँछ। २०४८ सालपछिका निर्वाचन परिणामका आधारमा बाँकेलाई अस्थिर मतदाता रहेको जिल्लाका रूपमा चित्रित गरिन्छ। बाँके ३ बाट २०४८ मा कोइरालाले जितेका थिए। तिनै कोइराला ०५१ मा राष्ट्रिय प्रजातन्त्र पार्टी (राप्रपा)का शान्तिशमशेर राणासँग फराकिलो मतान्तरले पराजित भए। २०५६ मा उनी त्यहीं निर्वाचन क्षेत्रबाट निर्वाचित भए। २०६४ को पहिलो संविधानसभा निर्वाचनमा मधेसी जनअधिकार फोरमका ओझाले जिते। २०७० को दोस्रो संविधानसभा निर्वाचनमा कोइराला नै विजयी भए। त्यसबेला चार निर्वाचन क्षेत्र थिए, अहिले ३ क्षेत्र छन्। साबिकको क्षेत्र नं ३ अहिले २ मा पर्छ। यो निर्वाचन क्षेत्रबाट २०७४ को निर्वाचनमा मधेसी जनअधिकार फोरम (जनता समाजवादी पार्टी नेपाल (जसपा)का मोहम्मद इस्तियाक राई निर्वाचित भएका थिए। दोस्रो संविधानसभा सदस्य निर्वाचन २०७० मा सर्लाही १ मा माओवादीबाट उम्मेदवार बनेका थिए शम्भुलाल श्रेष्ठ। उनले एमालेका तत्कालीन नेता (हाल एकीकृत समाजवादीका नेता) झलनाथ खनाललाई पराजित गरे। तर, श्रेष्ठ यसपटक टिकट नपाएपछि चुपचाप बसेका छन्। २०४६ सालदेखि नै राजनीतिमा क्रियाशील श्रेष्ठ २०७० सालको चुनावमा कांग्रेसले टिकट नदिएपछि अन्तिम समयमा माओवादी प्रवेश गरी चुनाव लडेका थिए। तर, २०७४ सालको प्रतिनिधिसभा निर्वाचनमा माओवादीबाट टिकट नपाएपछि कांग्रेसमै आएर उम्मेदवार बनेका थिए। वाम गठबन्ध हुँदा सर्लाही १ एमालेको भागमा परेको थियो। एमालेबाट धु्रव गौतमले टिकट पाएपछि श्रेष्ठ अन्तिम समयमा कांग्रेसमा लागेका हुन्। त्यस बेला उक्त क्षेत्रबाट राजपाका प्रमोद साह निर्वाचित भएका थिए। सर्लाही १ कांग्रेसको पकड क्षेत्र मानिन्छ। तर, गठबन्धनका कारण यसपटक लोसपाको भागमा त्यो क्षेत्र परेको छ। त्यस क्षेत्रका सबै स्थानीय तह कांग्रेस उम्मेदवारले जितेका छन्। दलीय भागबन्डाका कारण कांग्रेसले त्यो क्षेत्र छोड्दा श्रेष्ठ चुपचाप बसेका छन्। उनी गठबन्धका उम्मेदवारसंग चुनाव प्रचारमा पनि लागेका छैनन्। राजनीतिलाई व्यापार बनाइयो। चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ।देवेन्द्रप्रसाद पटेल, रौतहट २०६९ सालदेखि मैले कुनै राजनीतिक दलमा नरहेको घोषणा गरें। स्वतन्त्रबाट उम्मेदवारी दिएँ। त्यो मेरो जितहारका लागि थिएन। सर्वदेव ओझा, बाँके कांग्रेसको राम्रो मत हुँदाहुँदै पनि पार्टीले टिकट नदिएपछि चुपचाप घरमा बसेको श्रेष्ठको भनाइ छ। स्वतन्त्र उम्मेदवार सहयोग माग्न आएका थिए। उनीहरूलाई शुभकामना दिएर पठाएँ, उनी भन्छन्, यत्रो जनमत भए पनि पार्टीले प्रतिनिधिसभा र प्रदेशसभाको एक सिट पनि यस क्षेत्रलाई दिएका छैन। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। श्रेष्ठ साबिकको पत्थरकोट गाविसमा दुई कार्यकाल अध्यक्ष भएका थिए। सशस्त्र द्वन्द्वका बेला माओवादीबाट बाँकेबर्दियाको जिम्मेवारीमा थिइन् नेतृ सरला रेग्मी। उनी अचेल आफूलाई स्वतन्त्र भन्न रुचाउँछिन्। माओवादीभित्र कट्टरपन्थी गुटकी रेग्मीले पार्टीमा इमानदारी र आदर्शमा कुठाराघात भएको महसुस गर्न थालेकी छिन्। तापनि राजनीति गर्ने उनको रहर बाँकी नै छ। रेग्मीले संविधानसभा निर्वाचन ०६४ मा बर्दिया १ मा एमालेका तत्कालीन नेता वामदेव गौतमलाई करिब ५ हजार मतान्तरले पराजित गरेकी थिइन्। उनी पार्टी विभाजनपछि मोहन वैद्यतिर लागिन्। केन्द्रीय सदस्य बनिन्। तर, नयाँ पार्टीमा लामो समय बसिनन््। पार्टी फुटेर विप्लव अलग्गिएपछि केही समय उनी विप्लवतिरै लागिन्। त्यहाँ युवाहरूलाई जिम्मेवारी सुम्पेर उनी पार्टीबाट बाहिरिन्। राजनीति जरुरी छ। पार्टीमा इमानदारी र आदर्शमा कुठाराघात भएको छ। त्यसैले राजनीतिमा अरुचि भएपछि हिजोआज कुनै दलमा नलागी स्वतन्त्र छु, उनी भन्छिन्, राजनीतिमा मेरो रहर सकिएको छैन। कुनै बेला पार्टीहरूमा इमान्दारी पाएँ भने फेरि राजनीति गर्छु। पार्टीबाट टाढिएपछि केही समय मानवअधिकारको पक्षमा संस्थागत भएर काम गरेँ। अहिले आफूलाई स्वतन्त्र रूपमै राखेकी छु। ०४६४७ सालदेखि नै बर्दियामा राजनीतिमा लागेकी उनको भनाइ छ। बारबर्दिया नगरपालिका७ हर्नहवा रेग्मीको माइती हो। द्वन्द्वकालको विषम परिस्थिति स्मरण गर्दै उनी भन्छिन्, ०५३ सालमा बाँकेबर्दिया सचिवालय सदस्य सम्हालेँ। ०५० सालमा पार्टीमा महिला संगठनको केन्द्रीय सदस्य भएर काम गरेँ। भेरीकर्णालीअन्तर्गत सुर्खेत, डोल्पाको इन्चार्ज भएर काम गरेँ। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। शम्भुलाल श्रेष्ठ, सर्लाही राजनीतिमा मेरो रहर सकिएको छैन। कुनै बेला पार्टीहरूमा इमानदारी पाएँ भने फेरि राजनिति गर्छु। अहिले आफूलाई स्वतन्त्र रुपमै राखेकी छु। सरला रेग्मी, बर्दिया राजनीतिमा देखिएको अस्वस्थ तथा दुष्ट प्रवृत्तिका कारण राजनीतिकप्रतिको चासो घट्दै गएको उनी बताउँछिन्। राजनीतिप्रति दिक्क लागेर ५६ वर्षदेखि स्वतन्त्र रूपमा बसेकी छु, उनी भन्छिन्, पार्टीहरू सच्चिए भने फेरि राजनीति गर्ने इच्छा छ। राजनीति अपरिहार्य छ। स्वच्छ राजनीति मेरो चाहना हो। काठमाडौं १० मा माओवादी अध्यक्ष पुष्पकमल दाहाल प्रचण्डलाई हराएपछि नै कांग्रेसका राजन केसी राजनीतिमा छाएका छन्। विगतमा कम्युनिस्ट गढका रूपमा चिनिने काठमाडौं १० मा केसी जमेका छन्। केसीले २०७० सालको दोस्रो संविधानसभा निर्वाचनमा पूर्वप्रधानमन्त्री दाहाललाई पराजित गरेका हुन्। केसीले २० हजार ३ सय ९२ मत ल्याउँदा निकटम प्रतिद्वन्द्वी एमालेका सुरेन्द्र मानन्धर बन्न पुगे। मानन्धरले १३ हजार ६ सय १५ मत ल्याए। उक्त क्षेत्रमा प्रचण्ड तेस्रो स्थानमा सीमित भए। उनले १२ हजार ८ सय ५२ मत मात्र ल्याएका थिए। उनी २०६४ मा भने उही क्षेत्रबाट विजयी भएका थिए। उक्त क्षेत्र लालकिल्लाकै रूपमा चिनिन्थ्यो। २०७० पछि भने केसीले उक्त क्षेत्रमा प्रभाव जमाएका छन्। २०७४ सालमा उनले वाम गठबन्धनबाट उम्मेदवार बनेका माओवादी नेता हितमान शाक्यलाई हराए। २०७९ को स्थानीय निर्वाचनमा पनि क्षेत्र नम्बर १० मा पर्ने दक्षिणकाली, कीर्तिपुर र चन्द्रगिरीमा कांग्रेस उम्मेदवारलाई जिताउन केसीको भूमिका रह्यो। स्थानीय निर्वाचनमा कीर्तिपुरको लालकिल्ला तोडियो। केसी यसपटक प्रतिनिधिसभा सदस्य उम्मेदवार बनेका छन्। देशभर सत्तारुढ गठबन्धन भए पनि यो क्षेत्रमा माओवादी केन्द्रको तर्फबाट उम्मेदवार छन्। केसीको प्रभाव पार्टीमा भने दह्रो देखिँदैन। पार्टीको केन्द्रीय सदस्यभन्दा माथि उठ्न सकेका छैनन्। गठबन्धनको साझा उम्मेदवार बन्न नसक्नुले पनि उनको पार्टीमा रहेको प्रभावको आंकलन गर्न सकिन्छ। केसीसँग माओवादी नेतृ अञ्जना विसुंखे र एमालेका युवा नेता हिमेश केसी प्रतिस्पर्धामा छन्।"
कांग्रेसले ल्यायो महत्वाकांक्षी घोषणापत्र,"काठमाडौं : सत्तासीन कांग्रेसले राजनीतिक द्वन्द्व वा विवादका कारण प्रतिनिधिसभा विघटन नगर्ने प्रतिज्ञा गरेको छ । सत्तामा रहेका दलहरूको गठबन्धन बनाएर चुनावमा गएको कांग्रेसले संसद् विघटन नगर्ने प्रतिबद्धता जनाएको हो । दलहरूको आन्तरिक विवाद वा फरक दलहरूबीच उत्पन्न हुनसक्ने द्वन्द्व वा विवादका कारण प्रतिनिधिसभालाई विघटन गर्ने अलोकतान्त्रिक र असंवैधानिक कदम चाल्ने छैनौं, कांग्रेसले चुनावी घोषणापत्रमा भनेको छ । पार्टी सभापति एवं प्रधानमन्त्री शेरबहादुर देउवाले शनिबार पार्टी कार्यालय सानेपामा चुनावी घोषणापत्र सार्वजनिक गरेका हुन् । कांग्रेसले सामाजिक सुरक्षा र राजनीति सुधारका महत्वकांक्षी कार्यक्रम सार्वजनिक गरेको छ । निःशुल्क उपचारका लागि ३७३ को अवधारणा अघि सारेको छ । जसअनुसार ३ वर्षमुनि र ७३ वर्षमाथिका नागरिकलाई निःशुल्क उपचारको व्यवस्था गर्ने कांग्रेसले घोषणा गरेको छ । यस्तै, ५ वर्षभित्र सबै नागरिकको स्वास्थ्य बिमा गर्ने र उक्त बिमामार्फत गम्भीर प्रकृतिका रोगको उपचारको सुनिश्चिता गर्ने कांग्रेसको घोषणा छ । कांग्रेसले ५ वर्षमा विद्युतीय सवारीसाधनको प्रयोग ५० प्रतिशत पुर्याउने प्रतिबद्धता जनाएको छ । सन् २०१५ को पेरिस जलवायु सम्मेलनको लक्ष्यअनुरूप नेपाली कांग्रेसले कार्बन उत्सर्जन र प्रदूषण घटाउने, आम जीवनशैली पर्यावरणमैत्री बनाउने, जलवायु अनुकूलनका योजनाहरू बनाउने र विपद् व्यवस्थापनलाई उच्च प्राथमिकता दिने छ, घोषणापत्रमा उल्लेख छ । मेचीकाली रेलमार्ग निर्माण कार्यलाई उच्च प्राथमिकता दिने कांग्रेसले जनाएको छ । रेलमार्गका लागि आवश्यक जग्गा अधिग्रहण गर्ने तथा अधिग्रहण गरेको जग्गाको समय मै उचित मुआब्जा दिएर निर्माण कार्यलाई तीव्रता दिइने छ, घोषणापत्रमा भनिएको छ, काठमाडौं जोड्ने अन्तरदेशीय रेलमार्गहरूको निर्माणका सम्बन्धमा विस्तृत अध्ययनपश्चात् आर्थिक, पर्यावरणीय र प्राविधिक सम्भाव्यताको आधारमा अगाडि बढाइने छ । यस्तै, कांग्रेसले कृषि मलको अभाव अन्त्य गर्न स्वदेशमै कृषि मल कारखाना स्थापना गर्ने घोषणा गरेको छ । खाद्यान्न उत्पादकत्वमा वृद्धि गर्ने, नगदे र जटिबुटीको निर्यात दोब्बर बनाउने तथा भूपउपयोग नीतिअनुसार भूमिको वर्गीकरण गर्ने कांग्रेसले घोषणापत्रमा उल्लेख गरेको छ । ५ वर्षमा राष्ट्रिय गौरवका सबै निर्माणाधीन आयोजना सम्पन्न गर्ने, विद्युतीय ऊर्जाको उत्पादन १० हजार मेगावट बनाउने, ४ सय केभीको पूर्वपश्चिम प्रसारण लाइन सम्पन्न गर्ने, वार्षिक २० लाख पर्यटक भिœयाउने प्रतिबद्धता जनाएको छ । कांग्रेसले सुत्केरी भत्ता ५ हजार पुर्याउने र ६५ वर्षमा वृद्धभत्ता दिने महत्वकांक्षी सामाजिक सुरक्षाका कार्यक्रम पनि सार्वजनिक गरेको छ । विपन्न आर्थिक अवस्था भएका नागरिकको मृत्यु हुँदा मृत्यु संस्कार खर्च १० हजार रुपैयाँ उपलब्ध गराउने प्रतिबद्धता कांग्रेसले जनाएको छ । आयातित ग्यास र परम्परागत इन्धनलाई विस्थापन गर्न विद्युतीय चुलोको वितरण र प्रयोगका लागि वित्तीय प्रोत्साहन दिइने कांग्रेसले घोषणापत्रमा उल्लेख गरेको छ । कांग्रेसले सार्वजनिक पद धारण गरेको कुनै पनि व्यक्ति भ्रष्टाचार, सामाजिक विचलन वा अनियमितता वा फौजदारी कसुरमा आरोप लागेमा तत्काल पदमुक्त गरी छानबिन गर्ने प्रतिबद्धता जनाएको छ । विद्युतीय प्रणालीमार्फत पाँच वर्षपछि हुने निर्वाचनमा विदेशमा रहेका नेपाली नागरिकको मताधिकार सुनिश्चित गर्न निर्णायक पहल गर्ने प्रतिबद्धता पनि कांग्रेसले गरेको छ ।"
प्रदेशका उम्मेदवारसँग अबको अपेक्षा,"पछिल्लो समय प्रदेश संरचनामाथि धेरै प्रश्न उठेका छन्। झन् दल र प्रदेश सरकारका गतिविधि तिनै प्रश्नलाई मलजल गर्ने खालका भए। फेरि प्रदेश सभा सदस्यका लागि निर्वाचन हुँदैछ। नयाँ प्रतिनिधि आउँदै छन्। जुन पार्टीबाट जसले जिते पनि केही हुन्न भन्ने आमजनताको थेगोलाई स्थापित गर्नेखाले उम्मेदवार दलहरूले उठाएका छन्। मतलब के भने कुनै पनि दलले नयाँ अनुहारलाई प्रदेशको नेताका रूपमा खडा गरेनन्। प्रमुख दलहरू एमाले, कांग्रेस, माओवादी वा मधेश केन्द्रित दलहरूबाट प्रदेशका उम्मेदवारमा धेरै त पुरानै दोहोरिएका छन्। प्रदेशकै लागि कतिपय नयाँ भए पनि तिनीहरू प्रतिनिधि सभा वा अरू कुनै पनि रूपमा चुनावमा होमिएका र धेरै वर्ष राजनीतिमा भोटो फटाएकाहरू नै छन्। अझ मुख्यमन्त्रीको दाबेदारका रूपमा प्रस्तुत गरिएका उम्मेदवारमा पनि नयाँपन छैन। कतिपय संघीय सांसद भइसकेका वा कुनै राजनीतिक लाभको पदमा बसेका उम्मेदवार छन्। कतिपयले प्रदेशमा सांसद वा मन्त्रीको अवसर पाइसकेका छन्। मधेसमा जनता समाजवादी पार्टीका तर्फबाट प्रस्तुत मुख्यमन्त्रीका दाबेदार संस्थापक मुख्यमन्त्री लालबाबु राउतै हुन्। प्रदेश १ मा नेकपा एसले मुख्यमन्त्री राजेन्द्र राईलाई नै अघि सारेको छ। कर्णालीमा कांग्रेसबाट दाबेदार अहिलेकै मुख्यमन्त्री जीवनबहादुर शाही छन्। बागमती, लुम्बिनी, गण्डकी र सुदूरपश्चिममा पनि खास नयाँ अनुहार मिल्ने कोही छैन, कुनै पनि पार्टीबाट। उम्मेदवारहरूको अनुहार हेर्दा दलहरूले प्रदेशमा नेताहरूलाई व्यवस्थापन गर्नमात्रै खोजेजस्तो देखिन्छ। नयाँ दृष्टिकोण र योजनासहित कसैलाई उम्मेदवार बनाएका छैनन्। अनुभवी भनिएकाहरू उत्कृष्टताका साथ कार्यसम्पादन गरेकाहरू होइनन्। कतिपय त विवादास्पद पनि हुन्। राजनीतिमा जे पनि जायज हुन्छ भन्ने शैलीमा सरकार फेरबदलको फोहोरी खेलमा उत्कृष्ट हुनुचाहिँ बरु तिनीहरूको कमजोरी नै हो। प्रमुख दलका नेताहरूको मुखमा नछुट्ने भाषण के हो भने मुलुकमा संघीय व्यवस्था ल्यायौं, जनता नजिकै प्रदेश सरकार बनायौं। तर, तिनले प्रदेश सरकार जनताका लागि बनाएका हुन् कि आफ्नै दलका नेता व्यवस्थापन गर्न भन्नेचाहिँ प्रश्न तिनकै व्यवहारले उठाएको छ। संघीय संसद्को उम्मेदवार बनाउन नसकेकालाई थुम्थुम्याउने उपाय प्रदेश संरचना जो बनेको छ। त्यो किन पनि भने प्रदेशमा दलहरूले उम्मेदवारी दर्ता गराए। तर, आफूहरू सरकारमा गए के गर्ने भन्ने जनतालाई भन्नुपर्छ भन्ने लोकतान्त्रिक चरित्र देखाएनन्। घोषणापत्र सार्वजनिक नगरी चुनावमा होमिनु त्यसैको द्योतक हो। ढिलै भए पनि कांग्रेसले ल्याएको घोषणापत्रले पनि प्रदेशका मुद्दामा यथोचित सम्बोधन गर्न सकेन। घोषणापत्रमा पनि कन्जुस्याइँ गर्नु भनेको दलहरूले जनताको शक्तिको मात्रै होइन, बुद्धि र विवेकको मानमर्दन गर्नु हो। जनताले उम्मेदवारमात्रै होइन, पार्टी र तिनका एजेन्डा हेरेर मतदान गर्छन् भन्ने हेक्का नराख्नु लोकतान्त्रिक चरित्र होइन। पञ्चायती निरंकुशतामा सरकारी उम्मेदवारी हुन्थे। अहिले प्रमुख दलका अनुहार पनि सरकारी उम्मेदवारसरह नै छन्। तिनलाई भोट देऊ किन कि ती हाम्रा उम्मेदवार हुन् भन्ने पञ्चायती सरकारको जस्तै रबैया लोकतान्त्रिक भनिने दलहरूले पनि उठाएका छन्। प्रदेश सरकारहरूको गएको ५ वर्षमा पनि दलहरूले प्रदेशलाई बलियो बनाउन कसरत गरेनन्। जुनसुकै दलको संघीय सरकार बने पनि प्रदेशको अधिकारको घाँटी निमोठे। बरु तिनीहरूले सत्ता फेरबदलको अंकगणितकोमात्रै हिसाब किताब गरे। जसरी हुन्छ पालैपालो मुख्यमन्त्री हुने, मन्त्री हुने खेल खेले। त्यसैले त ७ प्रदेशमा बनेका मन्त्रीहरूको संख्या १७२ जना भयो। ५५० सांसदमध्ये त्यतिका धेरै मन्त्री भएर राज्यकोषमा ठूलो भार थपे। यो व्यवस्था खर्चिलो र गन्धी राजनीतिलाई तलतल ल्याउने प्रणाली संघीयता हो भन्ने आभास दिए। अब त्यसो नहोला भन्न अझै सकिने आधार किन छैन भने दलहरूमध्ये कुनै एउटैले बहुमत पुर्याउन मुश्किल छ। फेरि उनीहरू पालैपालो मुख्यमन्त्री र मन्त्री बन्ने खेलमा लाग्ने पूर्वाभास उम्मेदवारी चयनले दिइसक्यो। तर दलहरूको कर्तव्य संघीयतालाई मजबुद बनाउने हो। प्रदेशलाई अधिकार सम्पन्न गराउने हो। जनताका घर नजिकै विकास र समृद्धि पुर्याउने हो। जनताको जीवनस्तर उकास्ने हो। आशाचाहिँ गरौं, प्रदेश सभामा निर्वाचित भएर आउने सांसदको ध्यान त्यता केन्द्रित बनोस्। प्रदेशका उम्मेदवारहरूसँग अपेक्षा त्यही हो। होइन भने प्रदेश संरचनाको औचित्यमाथिको प्रश्न झन् घनीभूत हुनेछ। पटकपटक व्यवस्था परिवर्तन समृद्धिको खिलाप छ।"
युरोपियन फिल्म हेर्नु युरोप घुम्नु सरह,"काठमाडौं : अभिनेत्री केकी अधिकारीले युरोपियन फिल्म हेर्नु भनेको सस्तोमा युरोप घुम्नु सरह भएको बताएकी छन्। नेपाल युरोपियन फिल्म फेस्टिभलको सद्भावनादूत रहेकी केकीले फिल्म महोत्सवले संसारका फिल्म मेकिङको कौशल जान्ने सुवर्ण अवसर भएको बताउँदै नेपाल युरोपियन फिल्म फेस्टिभलले दर्शक तथा फिल्मकर्मीलाई त्यो मौका उपलब्ध गराउने बताइन्। उनले फिल्म हेरिरहँदा युरोपका ठाउँसँगै युरोपको कला संस्कृतिसँग पनि साक्षात्कार हुने अवसर पाइने भएकाले आफूले यसलाई बिना पैसा वा सस्तोमा युरोप घुम्ने मौकाका रुपमा लिएको बताएकी हुन्। युरोपियन युनियनकी राजदूत नोना डेप्रेजले शुक्रबार महोत्सव समुद्घाटन गरेकी हुन्। यो क्रममा उनले महोत्सव कलाको प्रदर्शनीसँगै संस्कृति आदानप्रदानका लागि उपयुक्त माध्यम भएको बताउँदै महोत्सवमा देखाइने फिल्मले युरोपलाई बुझ्ने अवसर प्रदान गर्ने बताइन्। केकीले आफू अभिनेत्रीसँगै फिल्म निर्माणमा पनि सक्रिय रहेकाले युरोपियन फिल्म फेस्टिभलमा देखाइने फिल्म हेर्न उत्साहित रहेको बताइन्। म आफैं पनि व्यावसायिकसँगै महोत्सव केन्द्रित फिल्म बनाइरहेकी छु। त्यसैले पनि यो महोत्सवलाई मैले उत्सुकतापूवर्क लिएकी छु। केकीले केही दिनअघि मात्रै प्रसाद २ साइन गरेकी छन्। जसको सुटिङ मंसिरको पहिलो साता हुँदैछ। केकीले नेपाल युरोपियन फिल्म फेस्टिभलमा युरोपियनसँगै नेपाली फिल्म पनि देखाइने भएकाले नेपाली फिल्म पनि युरोपियन दर्शकसम्म पुगिरहेको बताइन्। महोत्सवमा नेपाली फिल्म पनि देखाइँदैछन्, जुन युरोपका दर्शकले पनि हेर्नुहुँदैछ। यसले नेपाली कला संस्कृति त उता पुग्छ नै कालान्तरमा यसले सहकार्यको ढोका पनि खोल्न सक्छ, केकीले भनिन्। उनले युरोपका फिल्म नेपालमा देखाएजस्तै नेपाली फिल्म पनि विश्वका विभिन्न देशमा देखाउन पहल गर्नुपर्ने आवश्यकता रहेको औंल्याइन्। व्यक्तिगत रुपमा फिल्मकर्मीले आआफ्नो हिसावले विश्वका फिल्म महोत्सवमा देशको प्रतिनिधित्व गरिरहनु भएको छ। तर, यसलाई संगठित रुपमा सरकारले पनि अगाडि बढाउन जरुरी छ। यसले नेपाली फिल्म र फिल्मकर्मीका लागि थप अवसरको ढोका खोल्न सक्छ, उनले भनिन्। नेपाल युरोपेली युनियन चलचित्र महोत्सवको ११औं संस्करण कात्तिक ११ देखि १५ गतेसम्म हुँदैछ। महोत्सवमा १३ युरोपेली र तीन नेपाली चलचित्र प्रदर्शन हुनेछ। सुर्खेतको मध्यपश्चिम विश्वविद्यालयमा चार दिन चल्ने फिल्म महोत्सवमा पाँच युरोपियन र तीन नेपाली फिल्म प्रदर्शन हुनेछन्।"
स्याङ्जामा सप्रिए सुन्तला,"स्याङ्जा : स्याङ्जामा सुन्तलाको उत्पादन उल्लेख्य रूपमा वृद्धि हुने भएको छ। जिल्लामा एक अर्ब मूल्यबराबरको सुन्तला उत्पादन हुने कृषि ज्ञान केन्द्रको अनुमान छ। १० वर्षयताकै राम्रो फल लागेको अगुवा किसानले बताएका छन्। सुन्तलाका दाना पनि छिटो पुष्टिएको छ। गत वर्षको तुलनामा ३० देखि ४० प्रतिशत उत्पादन वृद्धि हुने अनुमान गरिएको कृषि ज्ञान केन्द्रका प्रमुख विनोद हमालले बताए। सामान्यतया एक महिनापछि हुने जस्ता टम्म र पुष्ट हुने दाना अहिले नै भएका छन्। सुन्तलाका बोटले नै धान्न कठिन हुनेगरी फल लागेको छ। प्रायजसोः बोटमा टेको लगाइएको छ, हमालले भने, दाना पहेंलापहेंला र गुलियोपन भरिएको छ। यस्तो अवस्था देखिन विगतका वर्ष कात्तिकको अन्तिम साता कुनु पर्दथ्यो। सुन्तलाका बोटमा अचाक्ली दाना लागेको किसान फणीनारायण अर्यालले जानकारी दिए। उनले ८० रोपनीमा सुन्तला खेती गर्दै आएका छन्। यस वर्ष मेरो बगैंचामा उत्पादन ३५ प्रतिशतले बढ्ने अनुमान गरेको छु। बजारको चिन्ता लाग्न थालेको छ, उनले भने। गत वर्ष प्रतिकूल रहेको अवस्थामा पनि स्याङ्जाले सुन्तला बेचेर ७६ करोड १२ लाख रुपैयाँ भित्र्याएको थियो। जिल्लामा झन्डै २ हजार हेक्टरमा सुन्तला खेती हुन्छ। हावापानी सुन्तला खेतीका लागि उपयुक्त छ। तीमध्ये १ हजार ७ सय हेक्टरमा मात्र सुन्तला उत्पादन लिन सकिन्छ भने बाँकी ४ सय हेक्टरमा सुन्तलाका बिरुवा हुर्कंदो अवस्थाका छन्। अघिल्लो वर्ष १७ हजार ६ सय ३२ मेट्रिकटन र गत वर्ष १३ हजार ८ सय ४० टन सुन्तला उत्पादन भएको थियो। उत्पादित सुन्तलामध्ये किसानले २५ प्रतिशत आफैं उपभोग गर्छन्। ७५ प्रतिशत सुन्तला बजारमा बिक्री गर्छन्। २० प्रतिशत सुन्तला स्थानीय बजारमा खपत हुन्छ। ८० प्रतिशत सुन्तला जिल्ला बाहिर निर्यात हुने केन्द्रले जनाएको छ। नारायणघाट, बुटवल, पोखरा र काठमाडौं सुन्तलाका मुख्य बजार हुन्। कात्तिक अन्तिमदेखि खान थालेको सुन्तला फागुनको पहिलो सातासम्म रहन्छ। बिरुवा रोपेको ५ देखि ७ वर्षभित्रमा फल दिने हुँदा सुन्तला खेतीप्रति किसानको आकर्षण बढ्दो छ। पालिका, सुन्तला सुपरजोन र ज्ञान केन्द्रको सहयोग रहेको प्रधानमन्त्री कृषि आधुनिकीकरण सुन्तला सुपरजोनका प्रमुख माधव लम्सालले बताए। नेपालमै राम्रो सुन्तला उत्पादन हुने भएकाले यहाँ सुपरजोन परियोजना कार्यान्वयनमा छ। यस वर्ष मौसमले पनि साथ दिएको र विगतका वर्षका तुलनामा औंसालगायतका किराको आक्रमण पनि कम देखिएको उनले बताए। जिल्लाभर सानाठूला गरी झन्डै ४ हजारभन्दा बढी सुन्तलाका बगैंचा छन्। स्याङ्जाका ६७ वडा बाहेक जिल्लाभर सुन्तला खेती अन्त्यन्तै राम्रो हुन्छ। पुतलीबजार, भीरकोट, वालिङ नगरपालिका र अर्जुन गाउँपाालिकाका १७ वटा वडामा सुन्तला सुपरजोन परियोजना सञ्चालनमा छन्। किसानले सहकारी, समूह र निजी फार्म दर्तागरी सुन्तला खेती गर्दै आएका छन्। पुतलीबजार, वालिङ, भीरकोट र गल्याङ नगरपालिकासहित फेदीखोला, बिरुवा, अर्जुनचौपारी, आँधीखोला र हरिनास गाउँपालिकाका सुन्तला पकेट क्षेत्र हुन्। चापाकोट नगरपालिका बाहेक जिल्लाका सबै पालिकामा सुन्तलाको उत्पादन राम्रो छ। सुन्तलाबाटै बर्सेनि लाखौं रुपैयाँ आम्दानी गर्ने धेरै किसान स्याङ्जामा छन्। सुन्तलाका लागि उर्वर भूमि भएकाले उन्सु, खोकुलगायतका भदौमै पाक्ने सुन्तलाको पनि राम्रो उत्पादन हुने किसान ऋषिकुमारी अर्याल बताउँछिन्।"
कसरी जुट्छ निर्वाचन खर्च ?,"काठमाडौं : देशभर प्रदेश र प्रतिनिधिसभा निर्वाचनको सरगर्मी बढेको छ। उम्मेदवारहरू मतदाता फकाउन व्यस्त छन्। निर्वाचन परिचालन, प्रचारप्रसारलगायतमा उम्मेदवारले लाखौं खर्च गरिरहेको तथ्यांकले देखाएको छ। यसरी चुनाव महँगो बन्दै गएकाले उम्मेदवारलाई खर्च जुटाउन हम्मेहम्मे परेको छ। दाङमा एमाले निकट व्यवसायी भन्छन्, पार्टीले कुनै कार्यक्रममा खर्चको व्यवस्थापन गर्न भनेमा सहजीकरण गर्छौं। तर, उम्मेदवारले चन्दा मागेर हैरानी पार्छन्। कार्यकर्ता भएकाले यसलाई चन्दाकै रूपमा नहेर्न उनको आग्रह छ। अधिकांश उम्मेदवारले आफ्ना शुभेच्छुकबाट सहयोग मागेर नै निर्वाचनको खर्च धान्ने गरेको जानकारहरू बताउँछन्। अधिकांश उम्मेदवारले आफैंले कमाएको, पैत्रिक सम्पत्ति बेचेरभन्दा पनि चन्दा उठाएरै निर्वाचन लड्ने गरेको पाइएको छ। उम्मेदवारभन्दा पनि उनका खास व्यक्तिले निर्वाचनको खर्च परिचालन गर्छन्। निर्वाचन आयोगले खर्चको सीमा तोके पनि उम्मेदवारले त्यसको कैयौं गुणा खर्च गर्छन्। आयोगले कडाइ गर्न खोजे पनि नियन्त्रण हुन सकेको छैन। पछिल्ला निर्वाचनमा पार्टी तथा तिनका उम्मेदवारले उद्योगी व्यवसायीलाई अंक तोकेरै चन्दा नमाग्ने गरेको निजी क्षेत्रका अगुवा बताउँछन्। डराएरै भए पनि उम्मेदवार तथा पार्टीलाई सहयोग गर्ने गरेको व्यवसायी बताउँछन्। तर, अहिले त्यसरी चन्दा आतंक नरहेको एक व्यवसायीले सुनाए। त्यतिबेला केही दलले भने जति आफूलाई सहयोग नगरे कुटपिट गर्ने, हत्या गर्ने, कम्पनीमा बिस्फोटसम्म गरेर उद्योगीव्यवसायीलाई दुःख दिने गरेका थिए। उद्योगीव्यवसायी राजनीतिक दलसँग नजिक हुने, व्यवसायी नै उम्मेदवार बन्ने, खुला राजनीतिमा शुभेच्छुक व्यक्तिबाट चन्दा माग्ने सामान्य विषय बनेको छ। कतिपय व्यावसायीले नेताबाट विभिन्न लाभ लिन सकिने अपेक्षाकासाथ निर्वाचनका क्रममा आर्थिक सहयोग गर्ने गरेका छन्। उद्योगीव्यवसायीले आफ्ना मन पर्ने उम्मेदवार, नजिकको नातेदार भएकाले दिन्छन् होला। त्यो स्वभाविक पनि हो, नेपाल चेम्बर अफ कमर्सका अध्यक्ष राजेन्द्र मल्लले भने। अध्यक्ष मल्लले भोट दिने पक्षमा रह पनि नोट दिने पक्षमा नरहेको बताए। यसपालि ब्याजदर समस्या, तरलता अभाव, बैंकको व्यवहार, राष्ट्र बैंकको नीति लगायतका कारण व्यवसायी मारमा छन्, उनले भने। चन्दाका लागि हालसम्म कुनै पनि दलका नेता तथा उम्मेदवारबाट फोन नआएको उनले बताए। जिल्लामा पनि उम्मेदवारले चन्दा माग्यो, दुःख दियो भन्ने आएको छैन मल्लले भने। नेपाल उद्योग वाणिज्य महासंघका उपाध्यक्ष दिनेश श्रेष्ठले चुनावका बेला आस्थाका आधारमा चन्दा माग्नु स्वाभाविक भएको बताए। आफ्नो इच्छाले सहयोग गर्छन् होला। तर, अहिलेसम्म कुनै पनि व्यवसायीबाट चन्दा मागेर दुःख दिएको उजुरी आएको छैन, श्रेष्ठ भन्छन्, पहिलाजस्तो जबर्जस्ती गरेका छैनन्। मुलुकको अर्थतन्त्र संकटमा रहेको राष्ट्र बैंकको तथ्यांक छ। आर्थिक गतिविधि उत्साहजनक नभएपछि व्याससायी चिन्तित छन्। यस्तो बेला चन्दा मागेर दुःख दिन नहुनेमा व्यवसायी एकमत छन्। अहिले अवस्था असहज छ। कर तथा व्याजदरमा वृद्धिले अधिकांश व्यवसायीलाई सहयोग गर्नुपर्ने अवस्थामा उम्मेदवारलाई सहयोग गर्न सक्ने स्थिति छैन, श्रेष्ठ भन्छन्। निर्वाचन आयोगले भूगोलका आधारमा उम्मेदवारले २७ लाखदेखि ३३ लाखसम्म खर्च पाउने व्यवस्था गरेको छ। मतदाता नामावली खरिद, सवारी साधन, प्रचारप्रसार सामग्री, छापा एवं विद्युतीय माध्यम (सामाजिक सञ्जाल), ढुवानी, गोष्ठी अन्तरक्रिया, कार्यालय सञ्चालन, प्रतिनिधि परिचालन र अन्य प्रचारप्रसार शीर्षकमा खर्च गर्न पाउँछन्। हामीले मतदान गर्ने हो। पुँजी दान गर्न सक्ने अवस्था कहिल्यै पनि होइन, नेपाल उद्योग परिसंघका उपाध्यक्ष कृष्ण अधिकारी भन्छन्, अहिले त झन् असाध्यै आर्थिक संकट परेको छ। कोभिड, आर्थिक शिथिलता, ब्याजदर, राष्ट्र बैंकको नीति, बैंकहरूको व्यवहारका कारण व्यवसायी मारमा परेको अधिकारी बताउँछन्। उम्मेदवारले व्यवसायीलाई नैतिक रूपमा दुःख दिन मिल्दैन। आर्थिक संकट भएकाले झन् समस्या हुन्छ, अधिकारी भन्छन्, पहिला हुन्थो। अहिले त्यस्तो हुन हुनुहुँदैन। निर्वाचनले एक वर्षअघिदेखि थलिएको अर्थतन्त्र चलायमन हुनेमा उद्योगीव्यवसायीहरू आशावादी छन्।"
"कालीकोटमा बेवारिसे बम विस्फोट, २ बालिकाको मृत्यु","सुर्खेत : कालीकोटमा बेवारिसे बम बिस्फोट हुँदा दुई बालिकाको मृत्यु भएको छ। उक्त घटनामा तीन जना बालबालिका गम्भीर घाइते भएका छन्। तिलागुफा नगरपालिका१० रानावाडामा शनिबार बिहान ८ बजे बेवारिसे बम बिस्फोट भएको जिल्ला प्रशासन कार्यालय कालीकोटले जनाएको छ। उक्त घटनामा ३ वर्षीया बालिका झरना थापा र ४ वर्षीया बालिका सरस्वती रानाको मृत्यु भएको प्रमुख जिल्ला अधिकारी रामहरि शर्माले बताए। उनका अनुसार झरनाको घटनास्थलमै मृत्यु भएको थियो भने सरस्वतीको उपचारका क्रममा सुर्खेतमा मृत्यु भएको हो। उक्त घटनामा गम्भीर घाइते हुनेहरूमा तिलागुफा नगरपालिका१० रानावाडाका ७ वर्षीय बालक कमल थापा, ५ वर्षीय मुस्कान थापा र ३ वर्षीया बालिका दर्शना राना छन्। घाइतेलाई उपचारका लागि हेलिकप्टरबाट प्रदेश अस्पताल सुर्खेत लगिएको थियो। सरस्वतीको उपचारका क्रममा निधन भएको र अन्यको उपचार भइरहेको प्रजिअ शर्माले बताए। घटना हुनसाथ चार जना घाइतेलाई उपचारका लागि हेलिकप्टरमा राखेर लगियो। तर, सरस्वतीलाई भने बचाउन सकिएन, उनले भने, घटनाका विषयमा प्रहरीले अनुसन्धान गरिरहेको छ। स्थानीयका अनुसार गाउँका पाँच बालबालिकाले खेल्ने क्रममा अनौठो वस्तु देखेर चलाउँदा बिस्फोट भएको हो। जिल्ला प्रहरी कार्यालयका प्रमुख डीएसपी जयश्वर रिमालका अनुसार बम विस्फोट भएको ठाउँको जमिनमा प्वाल परेको छ। साथै नजिकै ससाना फलामका टुक्रा पनि भेटिएको छ। घटनास्थलमा फलामका टुक्राहरू भेटिएका छन्। प्रारम्भिक अनुसन्धानबाट बिस्फोट भएको वस्तु सकेट बम नै भएको अनुमान गरेका छौं। तर, प्रहरी र सेनाको टोलीले थप अनुसन्धान जारी राखेको छ। अनुसन्धानबाट थप खुल्नेछ। द्वन्द्वकालमा छोडिएको बेवारिसे बम भएको आशंका प्रहरीले गरेको छ। घटनास्थलमा अरू पनि बिस्फोटक पदार्थ हुन सक्ने भन्दै सेना र प्रहरीको टोलीले खोजी गरिरहेको प्रशासनले जनाएको छ। १० वर्षसम्म चलेको शसस्त्र द्वन्द्वबाट कालीकोट अति प्रभावित जिल्लामा पर्छ। यसअघि पनि जिल्लाका विभिन्न स्थानमा बेवारिसे बम बिस्फोटका घटनाहरू भएका थिए। घटना लगतै स्थानीय प्रशासनले घाइतेको उद्धारका लागि गृह मन्त्रालयसँग हेलिकोप्टर माग गरेको थियो। त्यसपछि सेनाको हेलिकप्टरबाट घाइतेलाई सुर्खेत ल्याइएको हो।"
भारतीय पक्षले पीडित परिवारलाई १० लाख भारु क्षतिपूर्ति दिने,"दार्चुला : सडक निर्माणका क्रममा विष्फोट गराउँदा उछिट्टिएर आएको ढुंगाले लागेर मृत्यु भएका दार्चुलाका ९ वर्षीय बालक पवन महराको परिवारलाई भारतीय पक्षले क्षतिपूर्ति दिने भएको छ। भारतीय निर्माण कम्पनीले आफ्नो गल्ती भएको स्वीकार्दै मृतकका परिवारलाई क्षतिपूर्ति स्वरूप १६ लाख नेपाली रुपैयाँ दिने भएको हो। शनिबार दिनभर मृतकका परिवार र कम्पनीबीच छलफल भएपछि उनीहरूबीच यस्तो सहमति जुटेको हो। छलफलका क्रममा भारतीय सडक निर्माण कम्पनीले शुक्रबार भएको घटनामा आफ्नो गल्ती भएको स्वीकार गरेको छ। दार्चुलाका प्रमुख जिल्ला अधिकारी दीर्घराज उपाध्ययका अनुसार शनिबार दिनभर भएको छलफलबाट सहमति जुटेसँगै अब बालकको पोष्टमार्टम गरिने छ। पोष्टमार्टमका लागि शुक्रबार राति नै शव जिल्ला अस्पताल दार्चुलामा ल्याइएको छ। भारतले तावाघाटलिपुलेक सडक विस्तार गर्ने क्रममा विस्फोट गराउँदा उछिट्टिएको ढुङ्गा लागेर व्यास गाउँपालिका२, दुम्लिङ अरतौलीका ९ वर्षीय बालक महराको शुक्रबार मृत्यु भएको थियो। तम्बाकुनजिक थी खर्कबाट फर्कने क्रममा साढे ११ बजे पारिबाट आएको ढुंगा लागेर पवनको ज्यान गएको बुबा हिक्मत महराले बताए।"
सुनसरी१ मा दलका उम्मेदवारलाई बागीको चुनौती,"धरान : मंसिर ४ गते हुने प्रतिनिधि सभा तथा प्रदेश सभा निर्वाचनमा सुनसरी क्षेत्र नम्बर १ मा दुई गठबन्धनका उम्मेदवारभन्दा बागी उम्मेदवार हाबी देखिएका छन्। यस अगाडिका मध्यावधि निर्वाचनमा नेकपा एमालेले जितेको सुनसरी क्षेत्र नम्बर १ मा सत्ता गठबन्धन तथा एमाले जसपा गठबन्धनका आदिकारिक उम्मेदवारभन्दा एमालेको तर्फबाट बागी उम्मेदवारी दिएका धरान उपमहानरपालिकाका पूर्व मेयर मनोज कुमार मेन्याङबो चुनावी प्रतिष्पर्धामा अब्बल देखिएका छन्। सत्ता गठबन्धनको तर्फबाट यस क्षेत्रको प्रतिनिधि सभा सदस्य पदका लागि माओवादी केन्द्रका मुक्साहाङ मेन्याङबो र एमालेजसपा गठबन्धनबाट जसपाका संघीय अध्यक्ष अशोक राई चुनावी प्रतिष्पर्धामा छन्। राई र मेन्याङबो भन्दा एमालेबाट विद्रोह गरी स्वतन्त्र उम्मेदवारी दिएका मनोज मेन्याङबोको चुनावी माहोल राम्रो बन्दै गएको छ। एमालेको पकड क्षेत्रका रूपमा रहेको सुनसरी क्षेत्र नम्बर१ मा धरान उपमहानगरपालिकाका २० वडा तथा बराहक्षेत्र नगरपालिकाको वडा नम्बर १, २, ३, ४, ५ र रामधुनी नगरपालिकाको ६ र ७ वडा पर्दछन्। गत स्थानीय निर्वाचनमा वडाध्यक्षले प्राप्त गरेको मतलाई आधार मान्दा यस क्षेत्र अझैपनि एमालेकै पकड क्षेत्र हो। तर, एमालेले जसपाका अशोक राईलाई टिकट दिएपश्चात एमालेका अधिकांस कार्यकर्ताहरूले विद्रोह गरी मनोजलाई सहयोग गरिरहेका छन्। अशोक राई यहाँका बासिन्दा पनि नभएको र एमालेमा विद्रोह गरेर जसपा गएको भन्दै एमालेका अधिकांस कार्यकर्ताहरूले मनोज मेन्यांङबोको पक्षमा भोट मागिरहेका छन्। एमालेका अतिरिक्त कांग्रेस, नेकपा एस लगायत न्युटल रहेका मतदाताहरू मनोजको पक्षमा लागेपछि दुवै गठबन्धनका अशोक र मुक्साहाङलाई चुनाव जित्न फलामको चिउरा चपाउनु सरह बनेको छ। यता सत्ता गठबन्धनका तर्फबाट माओवादीका मुक्साहाङलाई टिकट दिएपछि कांग्रेस जनमा पनि ठूलो असन्तुष्टि छ। कांग्रेसमा असन्तुष्ट बनेका मतदाताहरू पनि मनोजको पक्षमा उभिएपछि मनोजलाई चुनाव जित्न सहज देखिन्छ। धरानमा २०४९ देखि २०५४ सम्म उपमेयर र २०५४ देखि २०५९ सम्म मेयरको कार्यभार सम्हालेका मनोजले धरानको विकासमा ठूलो योगदान गरेका छन्। धरानको सडक कालोपत्रेमा स्थानीयसँग जनसहभागितामा धेरै सडक निर्माण गरेका मनोजले धरानको घण्टाघर समेत निर्माण गरेका थिए। उनले बीपी कोइराला स्वास्थ्य विज्ञान प्रतिष्ठान सुधारमा खेलेको भूमिकालाई पनि धरानवासीले स्मरण गर्ने गरेका छन्। धरानको विकासमा आफूले धेरै योगदान गरेको र वाँकि रहेका अधुरा काम गर्नका लागि आफूले स्वतन्त्र उम्मेदवारी दिएको मनोजले बताएका छन्। उनले धरानलाई प्रमुख राजनीतिक दलहरूले जहिल्यै अपहेलना गर्ने गरेका कारण पनि आफूले एमालेबाट विद्रोह गरी स्वतन्त्र उम्मेदवारी दिएको बताए। धरान, बराहक्षेत्र र बक्लौरी, कालाबन्जार लगायतका क्षेत्रका अधुरा विकास निर्माणका काम आफू निर्वाचित भएपछि पुरा गर्ने मनोजको प्रतिबद्धता छ। दुई पटक जननिर्वाचित हुदा विवादरहित काम गरेका कारण यस पटक पनि यहाँका जनताले अमुल्य मत दिएर आफूलाई निर्वाचित गराउने उनको दावि छ। एमालेले स्थानीय समेत नरहेका अशोकलाई टिकट दिनु र माओवादी भित्रपार्टी विवादित बनेका मुक्साहाङलाई टिकट दिएका कारण सुनसरी क्षेत्र नम्बर १ को नतिजा मनोजको पक्षमा जाने स्थानीयको भनाइ छ। धरानका राजनीतिक विश्लेषक राजेन्द्र शर्माले राजनीतिक दलहरूले राम्रो व्यक्तिलाई टिकट नदिएका कारण मतदाताहरू असन्तुष्ट हुँदा यस पटकको चुनावी नजिता स्वतन्त्रको पक्षमा जान सक्ने बताउँछन्। एक लाख ४१ हजार ७ सय ८७ मतदाता रहेको यस क्षेत्रमा निर्वाचन जित्न २५ हजार मत कटादा प्रयाप्त हुने देखिन्छ।"
बैतडीमा कांग्रेस नगर सभापति नै 'बागी' उम्मेदवारको पक्षमा,"बैतडी : बैतडीको पाटन नगरपालिकाका कांग्रेस नगर सभापति मान बहादुर ऐर नै 'बागी' उम्मेदवारको पक्षमा लागेका छन्। कांग्रेसबाट बिद्रोह गरेर स्वतन्त्र उम्मेदवारी दर्ता गरेका प्रतिनिधि सभाका उम्मेदवार केशवबहादुर चन्द र प्रदेश क्षेत्र नं (क)का प्रदेशसभा सदस्य उम्मेदवार हरिमोहन भण्डारीको पक्षमा उनी खुलेका हुन्। कांग्रेसबाट बिद्रोह गरेर स्वतन्त्र उम्मेदवारी दर्ता गरेका चन्द र भण्डारीले बैतडीको खोडपेमा गरेको सयुक्त पत्रकार सम्मेलनमा बोल्दै कांग्रेस नगर सभापति मान बहादुर ऐरले स्वतन्त्र उम्मेदवारको पक्षमा लागेको बताएका हुन्। नगर सभापति ऐरले नेपाली कांग्रेसका पाटन नगरपालिका रहेका ८५ प्रतिशत कार्यकर्ताहरू स्वतन्त्रको पक्षमा रहेको बताउँदै आफूपनि स्वतन्त्रको पक्षमा लागेको बताएका छन्। 'मलाई नगर सभापति बनाउन सहयोग गर्ने करिब ८५ प्रतिशत कार्यकर्ताहरू हरिमोहन भण्डारी र केशव बहादुर चन्दको पक्षमा रहेका छन्, त्यसलै म पनि बाध्य भएर दुवैको पक्षमा लागेको हुँ,' पत्रकारहरूसँग कुरा गर्दै उनले भने। उनले आफूलाई कार्यकर्ताले कारवाही नगर्ने र माथिबाट जोकसैले कारवाही गरेपनि फरक नपर्ने समेत बताएका छन्। कार्यकर्ताहरूको भावनाअनुरूप नै आफू स्वतन्त्र उम्मेदवारहरूको पक्षमा लागेको बताएका हुन्। यसैगरी कांग्रेसबाट बिद्रोह गरेर स्वतन्त्र उम्मेदवारी दर्ता गरेका प्रदेश क्षेत्र नं (क)का उम्मेदवार भण्डारीले नेपाली कांग्रेसको भावना अनुसार अघि नबढेको र यसको मूल्य मंसिर ४ मा चुकाउनुपर्ने बताएका छन्। क्षेत्र नं (क)मा आफ्नो जीत सुनिश्चित रहेको उनको दाबी छ। पाटन नगरपालिकाको मात्रै नभई क्षेत्र नं (क)मा रहेका पाँचवटै पालिकाका सभापति र वडा सभापति आफ्नो पक्षमा रहेको उनी बताउँछन्। कांग्रेसबाटै बिद्रोह गरेर स्वतन्त्र उम्मेदवारी दर्ता गरेका कांग्रेस नेता चन्दले पनि बैतडीका कांग्रेस नेताहरूसमक्ष सल्लाह गरेर नै आफूले उम्मेदवारी दिएका बताए। पत्रकार सम्मेलनमाफर्त उनले बैतडीमा प्रतिनिधि सभाका लागि नेपाली कांग्रेसको बलियो उपस्थिति हुँदाहुँदै पनि माओवादी केन्द्रको भागमा दिएको भन्दै असन्तुष्ट रहेको बताएका छन्। बैतडीमा गठबन्धनबाट माओवादी केन्द्रका नेता नरेन्द्र कुवँर (विजयसुन्दर)ले टिकट पाएका हुन् भने प्रदेश सभासदस्यका लागि क्षेत्र नं (क)बाट कांग्रेसका नेता वीरबहादुर बिष्टले र क्षेत्र नं (ख) बाट कांग्रेस नेता शिवराज भट्टले टिकट पाएका हुन्।"
"भोट माग्न खेतवारीमै पुग्छन्, घरमा चिठ्ठी र फोन","बागलुङ : खेतमा धान पाकेर पहेंलपुर र बारीमा कोदो पाकेर रातै भएका कारण यतिबेला बागलुङका कृषकलाई बर्खेबाली भित्र्याउने चटारो छ। कृषक बिहान सबेरैदेखि साँझ अबेरसम्म व्यस्त हुन थालेपछि उम्मेदवारहरू किसान भेट्न खेतबारीमै पुग्ने थालेका छन्। आगामी मंसिर ४ गते हुने प्रतिनिधि सभा तथा प्रदेश सभा निर्वाचनका उम्मेदवारहरू खेतबारीमा पुगेरै किसानसँग भोट मागिरहेका छन्। उनीहरूले घरमा भेट्न नपाएका मतदातालाई चिठ्ठी राखेर हिँड्ने गरेका छन्। कतिपयलाई भने फोन गर्छन्। बर्खेबाली भित्र्याउने समय परेको हुँदा कृषकहरूलाई घरमा भेटेर भोट माग्न कठिन भएपछि बागलुङका उम्मेदवारहरू खेतबारीमै पुगेका हुन्। बागलुङ क्षेत्र नम्बरमा १ प्रतिनिधि सभा सदस्यका नेकपा एमालेका उम्मेदवार डा सूर्य पाठक, प्रदेश सभा सदस्य (क)का उम्मेदवार हीराबहादुर केसीले खेतबारीमै पुगेर भोट भोट मागिरहेका छन्। कृषकहरूलाई बाली भित्र्याउने भ्याइनभ्याई भएकाले खेतबारीमै पुगेर आफ्नो एजेन्डा सुनाएर भोट मागेको नेकपा एमाले बागलुङ जिल्ला कमिटी अध्यक्ष तथा क्षेत्र नम्बर १ प्रदेश सभा सदस्य (क) का उम्मेदवार हिराबहादुर केसीले बताए। 'यतिबेला कृषक किसानलाई धान भित्र्याउनमा भ्याइनभ्याई छ, कृषक दाजुभाइ दिदीबहिनी जहाँ भेटिनुहुन्छ, हामी त्यहीँ पुगेर भोट मागेका छौं,' केसीले भने। बागलुङ क्षेत्र नम्बर २ प्रदेश सभा (ख)का नेपाली कांग्रेसका उम्मेदवार द्रोणकुमार कुँवरले समेत खेतबारीमै पुगेर कृषकहरूसँग भोट मागिरहेका छन्। कुँवरको टोलीले खेतबारीमै पुगेर मतदातासँग भोटको अपिल गरेको हो। आफूहरू कृषक नै रहेकाले किसान जहाँ हुन्छन् त्यहाँ पुग्न कुनै कठिन नहुने नेपाली कांग्रेस बागलुङका सचिव हरिहर शर्माले बताए। उनले धान झाँट्ने ठाउँमा पुग्दा सबै कृषकहरूलाई एकै ठाउँमा भेट्न सकिने र वास्तविक कृषकका खास समस्या पहिचान गर्न पनि सहज हुने बताए। नेकपा एमाले बागलुङ क्षेत्र नम्बरमा १ का उम्मेदवारहरूले घरदैलो कार्यक्रममा मतदाता घरमा नभेटिएमा फोन गरेर समेत भोट माग्ने गरेका छन्। घरदैलो कार्यक्रमलाई तीव्ता दिएको क्षेत्र नम्बर १ प्रतिनिधि सभा सदस्यका उम्मेदवार पाठक र प्रदेश सभा सदस्यका उम्मेदवार केसीको टोलीले फोन सम्पर्क गरेर आफू घरमा आएको सुनाउने गरेका छन्। फोनमै उनीहरूले आफ्नो एजेन्डा सुनाएर भोट दिन आग्रह गरेका छन्। 'मतदातालाई भोट र आफ्ना एजेन्डा सुनाउन हामीले घरदैलो कार्यक्रम गरिरहेका छौं,' उम्मेदवार पाठकले भने, 'घरमा नभेटिएका मतदातालाई छिमेकीसँग फोन नम्बर मागेर एजेन्डा सुनाउँदै भोट मागेका छौं।' पाठक र केसीको टोलीले सम्पर्क नम्बर नभएका मतदाताको घरमा आफ्नो प्रतिबद्धतापत्र सहित भोट दिन आग्रह गर्दै चिठ्ठी लेखेर छोड्ने गरेका छन्। उम्मेदवारहरूले आफू घरमा आएको र भेट हुन नसकेको पत्रमा उल्लेख गर्दै सहयोगको अपेक्षा गरेको भन्दै पत्रसहित भोट गर्ने तरिकार र आफ्ना प्रतिबद्धतापत्र घरमा राखिदिने गरेका छन्।"
कसलाई जाला ज्येष्ठ नागरिकको मत ?,"विराटनगर: आगामी मङ्सिर ४ गते प्रतिनिधिसभा र प्रदेशसभा सदस्य पदका लागि हुने निर्वाचन नजिकिएसँगै उम्मेदवारहरूको घरदैलो कार्यक्रम तीव्र बन्दै गएको छ । निर्वाचनमा भाग्य अजमाएका उम्मेदवारले मतदाता रिझाउन कुनै कसर बाँकी राखेका छैनन् । विभिन्न पार्टी र स्वतन्त्र हैसियतमा प्रतिनिधिसभा र प्रदेशसभाको सदस्य पदका लागि उम्मेदवारी दिएकाहरूले चाडपर्वको बेला पनि घरदैलो कार्यक्रमलाई तीव्रता दिँदै मतदातालाई आफ्नो पक्षमा पार्न दिनरात एक गरिरहेका छन् । तर मतदातामध्ये कतिपय ज्येष्ठ नागरिक मतदाता भने कसलाई मत खसाल्ने भन्नेबारे अझै खुल्न सकेका छैनन् । मोरङ र झापाका कतिपय ज्येष्ठ नागरिक मतदाता अझै पर्ख र हेरको मनस्थितिमा रहेका छन् । ज्येष्ठ नागरिक हर तरहबाट जाँच, परख र यकिन गरी काम गर्न सक्ने उम्मेदवारको पक्षमा मत खसाल्न इच्छुक देखिएका छन् । मोरङ विराटनगर३ अरूण मार्ग बस्ने ७९ वर्षका ज्येष्ठ नागरिक मतदाता मातृकाप्रसाद लुइँटेलले यसअघिका निर्वाचनमा भाग लिएका उम्मेदवारले विभिन्न आश्वासन बाँडे पनि जितेर गएकाले वाचा गरेअनुसारको काम नगरेको बताए । उनले यसअघि चुनाव हारेका उम्मेदवारले पनि जनताका बीचमा मुख देखाउन जरूरी नसम्झिएको बताए । विराटनगर३ मानगढ बस्ने ७० वर्षीया विष्णुकुमारी पोखरेलले उम्मेदवारले गुलियो आश्वासन बाँड्नुभन्दा पनि आफूले गर्न सक्ने काममा मात्र मतदातालाई आश्वस्त पार्नुपर्ने बताए । जितेर जानेले जनताको मन बुझेर आआफ्नो क्षेत्रको विकास गर्नु पर्ने उनले बताए । यद्यपी पोखरेलले पनि मत कसलाई दिने भनेर अझै निक्र्यौल गरिनसकेको बताए । विराटनगरस्थित ज्येष्ठ नागरिक हातेमालो समाजका संस्थापक अध्यक्ष बताउने ८२ वर्षीय खेन्द्रबहादुर बस्नेतले नेताले जनताको मन जित्ने गरी कमै काम गरेको भन्दै आक्रोश पोखे । उनले मङ्सिर ४ गतेको निर्वाचनमा उत्साहका साथ भाग लिने भए पनि हालसम्म कसलाई मत खसाल्ने भनेर निक्र्यौल गरिनसकेको बताए । बस्नेतले आफ्नो निर्वाचन क्षेत्रको प्रतिनिधिसभा र प्रदेशसभाको सदस्य पदका उम्मेदवारको विचार बुझ्ने र जसको ठीक लाग्छ उसैलाई मत दिने बताए । बुढीगङ्गा गाउँपालिका२ बस्ने ७१ वर्षीय माधवप्रसाद उपाध्याय काफ्लेले मतदानका लागि योग्य नागरिकले आफ्नो मताधिकारको प्रयोग अनिवार्यरूपले गर्नुपर्ने बताए । निर्वाचनलाई पनि दशैँ तिहार झैँ पर्वका रूपमा शान्तिपूर्वक मनाउनु पर्ने उनको भनाइ थियो । काफ्लेले प्रायः पार्टीका उम्मेदवार र स्वतन्त्र उम्मेदवार आफ्नो घरमा मत माग्दै आए पनि कसलाई दिने भनेर अझै ठोस निर्णय गर्न बाँकी रहेको बताए । झापाको दमक८ बस्ने ६७ वर्षीय व्यवसायी एवं ज्येष्ठ नागरिक कुलप्रसाद बाराकोटीले नेताका लागि सबै कुरा पुगेको तर जनताका लागि सबै कुरा पुग्न अझै बाँकी रहेको बताए । बाराकोटीले प्रतिनिधिसभा र प्रदेशसभामा जनताको आवाज प्रतिनिधित्व गर्न सक्ने उम्मेदवारलाई मत हाल्ने बताए । जनताको पक्षमा विकासको मूल फुटाउन सक्ने, सामाजिक सुरक्षा भत्ता वृद्धितर्फ ध्यान दिने, कानून व्यवस्थालाई कसिलो बनाउन पहल गर्ने, महिला सशक्तीकरणको पक्षमा काम गर्न सक्ने र अन्तर्राष्ट्रिय मञ्चमा नेपालको समस्या बुलन्द रूपमा उठान गर्न सक्ने उम्मेदवारलाई मत हाल्ने इच्छा देखाए पनि कुन उम्मेदवारलाई मत हाल्ने भन्ने बारेमा अहिले नै मुख खोल्न छिटो हुने अधिकांश ज्येष्ठ नागरिकको ठहर छ । रासस"
कुन प्रदेशमा कतिवटा निर्वाचन चिह्न भएको मतपत्र प्रयोग हुँदैछ?,"काठमाडौं : आगामी मंसिर ४ गते हुने प्रतिनिधि सभा सदस्य र प्रदेश सभा सदस्य निर्वाचनमा प्रत्येक निर्वाचन क्षेत्रमा कायम रहेका उम्मेदवार वा दलको निर्वाचन चिह्न मात्र रहेको मतपत्र हुनेछ। पहिलो हुने निर्वाचित हुने प्रणालीअन्तर्गत प्रत्येक निर्वाचन क्षेत्रमा हुने यस प्रकारको मतपत्र रहन्छ। समानुपातिक निर्वाचन प्रणालीतर्फ प्रतिनिधि सभाका लागि जम्मा ४७ वटा निर्वाचन चिह्न भएको मतपत्र प्रयोग हुने छ। समानुपातिक निर्वाचन प्रणालीमा सहभागी हुनका लागि निवेदन दिएका मध्ये नेपाल कम्युनिष्ट पार्टी (माओवादी केन्द्र) र नेपाल समाजवादी पार्टीले एउटै चुनाव चिह्न लिएका छन्। त्यस्तै नेपाल आमा पार्टी, नौलो जनवादी पार्टी, सचेत नेपाली पार्टी र नेपाल सुशासन पार्टीले पनि संयुक्त रूपमा एउटै चुनाव चिह्न लिएका छन्। त्यस्तै सामाजिक एकता पार्टी, नेकपा समाजवादी र नेपाल दलित पार्टीले पनि साझा चुनाव चिह्न लिएका छन्। प्रतिनिधिसभामा समानुपातिकतर्फ ११० सिट रहेको छ। प्रदेश सभाको समानुपातिक निर्वाचन प्रणालीतर्फ प्रदेश अनुसार मतपत्रमा चुनाव चिह्नको संख्या फरक फरक पर्नेछ। कर्णाली र सुदूरपश्चिम प्रदेशमा दलहरूले समानुपातिकतर्फको अन्तिम बन्दसूची बुझाएपछि मात्र मतपत्र छपाइ भएकोले यी दुई प्रदेशमा बन्दसूची बुझाउने दलको मात्र निर्वाचन चिह्न रहने भएको छ। तर प्रदेश नं १, मधेश प्रदेश, बागमती, गण्डकी र लुम्बिनी प्रदेशको समानुपातिकतर्फको मतपत्र बन्दसूची पेश गर्नुअघि नै छपाइ भइसकेको कारण निर्वाचनमा सहभागिताका लागि निवेदन दिएका दलको निर्वाचन चिह्नसमेत रहने भएको छ। जस अनुसार प्रदेश नं १ मा ५५ वटा निर्वाचन चिह्न भएको मतपत्र हुने छ। त्यस्तै मधेश प्रदेशमा ५९, बागमतीमा ५८, गण्डकीमा ५२ र लुम्बिनीमा ५४ वटा निर्वाचन चिह्न भएको मतपत्र प्रयोग हुने छ। कर्णाली प्रदेशमा २८ र सुदुरपश्चिम प्रदेशमा ३४ वटा निर्वाचन चिह्न भएको मतपत्र प्रयोग हुने छ। प्रदेश नं १ मा बन्दसूचि बुझाउने दल भने ३६ मात्र रहेका छन्। त्यस्तै मधेश प्रदेशमा ३६, बागमती प्रदेशमा ४०, गण्डकी प्रदेशमा ३१ र लुम्बिनी प्रदेशमा ३२ वटा दलले मात्र बन्दसूची पेश गरेका छन्। कर्णाली प्रदेशमा निर्वाचनमा सहभगिताका लागि निवेदन दिने दलको संख्या ४९ थियो। त्यस्तै सुदुरपश्चिममा ५० वटा दलले सहभागिताका लागि निवेदन दिएका थिए। प्रदेश सभामा प्रदेश नं १ बाट ३७ जना, मधेश प्रदेशमा ४३, बागमतीमा ४४, गण्डकीमा २४, लुम्बिनीमा ३५, कर्णालीमा १६ र सुदूरपश्चिममा २१ जना समानुपातिक निर्वाचन प्रणालीमार्फत सदस्य निर्वाचित हुनेछन्। इन्फोग्राफ : निर्वाचन आयोग"
"गोरखामा भोट माग्दै बाबुराम भट्टराईले भने, निर्वाचनपछिका प्रधानमन्त्री प्रचण्ड हुन्","काठमाडौं : पूर्वप्रधानमन्त्री एवम् नेसपाका अध्यक्ष बाबुराम भट्टराईले माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री र नेपाली कांग्रेसका नेता सुरेन्द्रराज पाण्डे मुख्यमन्त्री बन्ने बताएका छन् । गोरखामा चुनावी अभियानमा रहेका प्रचण्डलाई भोट माग्दै निर्वाचनपछि बन्ने केन्द्र सरकारको नेतृत्व प्रचण्ड र गण्डकी प्रदेशको नेतृत्व सुरेन्द्रराजले गर्ने दाबी गरेका हुन् । गठबन्धनको तर्फबाट निर्वाचन हुन लागेको स्पष्ट पार्दै उनले उनले भने, नेपालमा अहिलेको सन्दर्भमा सबैभन्दा गतिशील र चर्चित व्यक्ति कमरेड प्रचण्ड नै हो । उहाँजस्तो पात्र यहाँ आउँदा उयुक्त पात्र कोही हुनै सक्दैन। उनले प्रधानमन्त्री पनि मुख्यमन्त्री पनि पाइसकेपछि गोरखाले विकासको सपना कसरी पूरा नहोलान् भन्दै प्रश्न गरेका छन्। सुरेन्द्रराज पाण्डे नेपाली कांग्रेसका उदयमान नेता हुनुहुन्छ, उहाँ प्रदेश सभामा उम्मेदवार हुनुहुन्छ। र संघमा प्रचण्ड। भट्टराईले थपे, मैले यहाँ कसैले अन्यथा नमान्नु होला, कमरेड प्रचण्ड भोलीको प्रधानमन्त्री, सुरेन्द्रराज पाण्डे भोलिको मुख्यमन्त्री । यही क्षेत्रले प्रधानमन्त्री पनि मुख्यमन्त्री पनि पाइसकेपछि हाम्रो विकासको सपना कसरी पूरा नहोलान् ? भट्टराईले जनताको जनमतबाट आफू अर्थमन्त्री र प्रधानमन्त्री हुन पाएकोसमेत बताए। उनले गोरखामा गर्न बाँकी विकास उहाँहरु समेतले पूरा गर्ने स्पष्ट पारे।"
छठ मनाउन आरजु राणा जनकपुरधामको गंगासागर घाटमा,"जनकपुरधाम: जनकपुरधामको प्रसिद्ध गंगासागर घाटमा प्रधानमन्त्री पत्नि आरजु राणाले साँझ अस्ताउँदो सूर्यलाई अर्घ दिएकी छन् । धार्मिक आस्था, श्रद्धा एवं विश्वासका साथै शुद्धता र सामाजिक सद्भावको पर्व छठ मनाउन राणा जनकपुरधाम पुगेर अस्ताउँदो सूर्यलाई अर्घ दिएको नेपाली कांग्रेस नेतृ ममता महतोले जानकारी दिईन् । उनले भनिन, पूर्व निर्धारित कार्यक्रम अनुसार उहाँले जनकपुरधामको प्रसिद्ध गंगासागर घाटमा गएर छठ व्रतालुहरुसंगै अस्ताउँदो सूर्यको आराधना गरेर विधिविधान अनुसार अर्घ दिनुभएको हो । सोमबार बिहान उदाउँदो सूर्यलाई अर्घ दिन नेतृ राणा पूर्वउपप्रधान तथा गृहमन्त्रीसमेत रहेका कांग्रेसका पूर्वउपसभापति विमलेन्द्र निधिको गृहनगर नगराईन नगरपालिका जाने कार्यक्रम छ ।"
'संकल्पपत्र अक्षरस पालना गर्छौं',"काठमाडौं : नेपाली कांग्रेसले आगामी निर्वाचनका लागि सार्वजनिक गरिएको संकल्पपत्र यथार्थपरक रहेको जनाएको छ। संकल्पपत्रका बारेमा जानकारी दिन आइतबार पार्टी कार्यालय सानेपामा आयोजित पत्रकार सम्मेलनमा कांग्रेस सहमहामन्त्री एवं घोषणापत्र तयारी समितिका सदस्य जीवन परियारले पार्टीको संकल्पपत्र यथार्थपरक, निरन्तरतामा नवीनता र आशावादी रहेको बताए। उनले यसअघिको घोषणापत्र कार्यान्वयनको अवस्थालाई अध्ययन गरि अहिलेको संकल्पपत्र तयार गरिएको बताए। उनले अहिलेको संकल्पपत्र मुलुकको वास्तविक अवस्थामा आधारित रहेर कार्यान्वयनयोग्य ढंगले तयार गरिएको पनि दावी गरे। परियारले निर्वाचनपछि कांग्रेस पहिलो पार्टी बन्नेमा कुनै आशंका नरहेको भन्दै अन्य दलहरूसँग मिलेर कांग्रेसले सरकार बनाउने तर्क गरे। गठबन्धन दलहरूसँग मिलेर साझा रुपमा संकल्पपत्रमा रहेका विषयहरूलाई अघि बढाइने उनको भनाइ छ। त्यस्तै कांग्रेस नेता एवं घोषणापत्र तयारी समितिका सदस्य डा स्वर्णिम वाग्लेले निजि क्षेत्रको अध्ययन र अनुसन्धानलाई अध्ययन गर्दै मुलुकको आर्थिक विकासलाई अघि बढाउने खाका तयार गरिएको दावी गरे। संकल्पपत्रमा उल्लेख ऊर्जा लगायतका तथ्याङ्क यथार्थपरक र वास्तविक भएको स्पष्ट पार्दै उनले निजी क्षेत्रलाई उत्साही बनाउने कार्यक्रमहरूलाई समेटिएको बताए। त्यस्तै अर्का कांग्रेस नेता एवं समिति सदस्य प्राडा गोविन्दराज पोखरेलले संकल्पपत्रका नीति र सिद्धान्त अति महत्वाकांक्षी नभई वास्तविकतासँग नजिक रहेको जिकिर गरे। पत्रकार सम्मेलनमा विज्ञ गेजा शर्मा वाग्लेले राष्ट्रिय सुरक्षा, अन्तर्राष्ट्रिय सम्बन्धमा र विदेश नीतिका बारेमा सहमतिको दस्तावेज बनाउनुपर्नेमा कांग्रेसको प्रस्ताव रहेको बताए।"
माओवादीले सोमबार प्रतिबद्धतापत्र सार्वजनिक गर्ने,काठमाडौं : नेकपा (माओवादी केन्द्र) ले सोमबार प्रतिबद्धतापत्र सार्वजनिक गर्ने भएको छ। माओवादीले राजनीतिक स्थिरताका लागि प्रत्यक्ष निर्वाचित कार्यकारी राष्ट्रपतिको विषयलाई प्रतिबद्धतापत्रमा महत्वका साथ उल्लेख गरेको सो पार्टीले जनाएको छ। माओवादीले सोमबार पार्टी केन्द्रीय कार्यालय पेरिसडाँडामा एक कार्यक्रमको आयोजना गरी प्रतिबद्धतापत्र सार्वजनिक गर्ने जानकारी दिएको छ। यसअघि माओवादीले प्रत्यक्ष निर्वाचित राष्ट्रपतिको पक्षमा आफ्नो धारणा राख्दै आएको भएपनि संविधान निर्माणका क्रममा सहमति खोज्न भन्दै संवैधानिक राष्ट्रपति र कार्यकारी प्रधानमन्त्री प्रणाली स्वीकार गरेको थियो। विसं २०७४ को निर्वाचनमा राजनीतिक स्थिरताका लागि भन्दै वामगठबन्धन गरेर झण्डै दुई तिहाई जनमत प्राप्त गरे पनि दुईदुई पटक प्रतिनिधिसभा विघटन भएकाले शासकीय प्रणालीमा सुधार जरुरी रहेको प्रसङ्ग माओवादीले प्रतिबद्धतापत्रमा राखेको सो पार्टीले जनाएको छ।
कांग्रेसको आडले ह्याट्रिक गर्ने दाउमा शक्ति,"जाजरकोट : माओवादी केन्द्रका शक्तिबहादुर बस्नेत र कांग्रेसका राजिवविक्रम शाह २०७४ सालको चुनावमा प्रतिस्पर्धी थिए। एमाले सहितको बाम गठबन्धनका साझा उम्मेदवार बस्नेतलाई कांग्रेस उम्मेदवार शाहले कडा टक्कर दिएका थिए। शक्तिले ३२ हजार २८१ मत प्राप्त गरी विजयी भएका थिए। राजिवले २३ हजार २८९ मत प्राप्त गरे। माओवादी केन्द्रका उपमहासचिव समेत रहेका शक्ति गृह, स्वास्थ्य र वन मन्त्रालयको जिम्मेवारी सम्हालिसकेका छन्। केन्द्रीय राजनीतिमा पहुँच राख्ने र माओवादी केन्द्रका प्रभावशाली नेताका रूपमा रहेका शक्ति यसपटक अघिल्लो चुनावका प्रतिस्पर्धी राजिवकै सहयोगमा ह्याट्रिक गर्ने दाउमा छन्। जिल्लामा लोकप्रिय छवि बनाएका राजिव र शक्ति सँगसँगै भोट मागिरहेका छन्। अघिल्लो चुनावमा एकअर्काविरुद्ध प्रतिस्पर्धा गरेका उनीहरू यसपालि भोट साटासाट गर्ने गरी चुनावी मैदानमा छन्। बाम लोकतान्त्रिक गठबन्धनका तर्फबाट साझा उम्मेदवारका रूपमा शक्ति प्रतिनिधि सभा सदस्यका उम्मेदवार भएका छन् भने राजिव प्रदेश सभा सदस्यको उम्मेदवार बनेका छन्। शक्तिले राजिवलाई सघाउने छन् भने राजिवले शक्तिलाई सघाउने छन्। राजिव भन्छन् 'शक्ति भान्जा देशकै लिडर हो। जिल्लाका लागि झनै चाहिने मान्छे हो। म पनि जिल्लामा केही गरौं। मेरो पुख्यौली ठाममा भनेर नै समाजसेवा गर्दागदै राजनीतिमा आएको हो। हामी दुवै जिल्लाका लागि चाहिने मान्छे हो। त्यही भएर मैलै पार्टीको निर्देशन अनुसार संघमा छोडेर प्रदेशमा आएको हुँ। प्रदेशबाट पनि जिल्लाको धेरै विकास गर्न सकिन्छ। कर्णालीको समग्र विकास गर्न सकिन्छ। हाम्रो विश्वास छ। हामी आगामी पाँच बर्ष भित्र जिल्लालाई कायापलट गर्नेछौ।' प्रदेश 'क' मा पनि युवा नेता कांग्रेस सभापति बेदराजजी चुनाव लडेको उनले बताए। 'संघमा माओवादी र दुवै प्रदेश कांग्रेसले पाएकाले पनि हामीलाई प्रचार गर्न र मत माग्न सजिलो भएको छ। हाम्रो जित सुनिश्चित छ नेता शाहले भने 'हामी इमान्दारीपूर्वक जाजरकोटको समृद्धिका लागि काम गर्नेछौं। हामीलाई विश्वास गरेर भोट दिनुहोस्।' माओवादी केन्द्रका नेता बस्नेत पनि जिल्लाको समृद्धिका लागि राजिव र आफू बाम लोकतान्त्रिक गठबन्धनमार्फत एक ठाउँमा उभिएको बताए। जिल्लाका महत्वपूर्ण पूर्वाधार विकासको जग बसालेको बताउँदै आमागी पाँच वर्षभित्र जिल्लामा देखिने र अनुभूति हुने गरी विकास र समृद्धिको बाटामा लम्कने दावी गरे। एक मात्र निर्वाचन क्षेत्र रहेको जाजरकोटमा बस्नेतका प्रतिस्पर्धीका रूपमा एमालेका निरज आचार्य र स्वतन्त्र उम्मेदवार नरबहादुर कार्की खडा भएका छन्। एमालेका आचार्य र स्वतन्त्र कार्की दुवै जना यस अघि बस्नेतका सारथी थिए। २०७४ सालमा बामगठबन्धन साझा उम्मेदवार रहेका बस्नेतलाई दुवै जनाले सघाएका थिए। आचार्य एमालेमा थिए भने कार्की माओवादीमै थिए। बामगठबन्धन भएपछि कार्की विप्लप नेतृत्वको नेकपा हुँदै स्वतन्त्र उम्मेदवार हुन पुगे भने आचार्य एमालेका उम्मेदवार। आचार्य र कार्की दुवै नयाँ अनुहार हुन्। बस्नेत भने २०७० सालमा एक्लै र २०७४ सालमा एमालेको सहयोगमा चुनाव जितेका थिए। यस अघिका दुई जना सारथी आचार्य र कार्की अहिले प्रतिस्पर्धामा छन्। माओवादी उम्मेदवार बस्नेत तेस्रो पटक चुनाव जितेर 'ह्याट्रिक' गर्ने दाउमा छन्। सत्तारूढ कांग्रेस र एकीकृत समाजवादीको साथ पाएकाले पनि उनले सहज महसुस गरेका छन्। वैशाख ३० गते भएको स्थानीय चुनावमा वडाध्यक्षका उम्मेदवारहरूले पाएको मतका आधारमा एमालेले २४ हजार ४ मत, कांग्रेसको २२ हजार ३४२ र माओवादीको १८ हजार ६२२ मत छ। एकीकृत समाजवादीको २ हजार ३३४ मत देखिन्छ। कांग्रेस, माओवादी केन्द्र र एकिकृत समाजवादीको भोट र एमालेको भोटको अन्तर करिव १८ हजारको छ। आफ्नो मत जोगाउँदा पनि गठबन्धन सहज अवस्थामा देखिन्छ तर क्रस भोट, स्वतन्त्रले काट्ने मत र किनबेच हुने मतले चुनावी नजिता तलमाथि पार्न सक्ने सम्भावना पनि उत्तिकै छ।"
'लोककल्याणकारी राज्यको जग बसाल्ने गरी घोषणापत्र आएको छ ',"काठमाडौंः नेपाली कांग्रेसले अर्थतन्त्रलाई मुल मुद्दा बनाएर काम गर्ने जनाएको छ । घोषणापत्र लेखन समितिका सदस्य समेत रहेका कांग्रेस नेता डास्वर्णीम वाग्लेले पत्रकार सम्मेलनमा बोल्दै निर्वाचनपछि अर्थतन्त्र प्रमुख मुद्दा हुने बताए । वाग्लेले भने, अर्थतन्त्रलाई अर्जुनदृष्टि लगाएर काम गरियो भने अधिकांश क्षेत्रमा फड्को मार्न सकिन्छ भन्ने हो । सबैको ध्यान आर्थिक मुद्दामा सोझिदैछ । ' उनले यो संकल्पपत्र स्वर्णीम वाग्लेको संकल्प पत्र नभएको बताए । उनले भने, यो कांग्रेसको संकल्प पत्र हो । पाँच वर्षमा हाम्रो भिजन अनुसार चलाउन पायौं भने योयो गर्छौं भन्नुनै घोषणाापत्रको मुल मर्म हो । लोककल्याणकारी राज्यको जग बसाल्ने गरी घोषणापत्र आएको छ । स्वास्थ्य विमालाई सर्वव्यापी गराउँछौं । राजनीतिक प्रतिवद्धताका रुपमा घोषणापत्र आएको हो । लोककल्याणकारी राज्य धान्न धनी भइराख्नु पर्दैन । कम आयमै आफ्नो स्रोत साधनले धान्न सकिन्छ । वाग्लेले साढे १२ लाख बेरोजगारलाई रोजगारी दिने आधार रहेको बताए । आधार प्रस्तुत गर्दै वाग्लेले भने, रोजगारी सिर्जनाका आधार छन् । एउटा त नजीर नै हो । ३० वर्षअघि साँघुरो अर्थतन्त्र हुँदा पनि ९० हजार रोजगारी सिर्जना भएको थियो । त्यहि बेलाको स्प्रीटलाई लैजान खोजिएको हो । अहिले धेरै फराकिलो अर्थतन्त्र छ । नयाँनयाँ उद्योगहरु आएका छन् । सबै कुरालाई आधार बनाउँदा युवा वेरोजगारी चरम संकटमा छ । आर्थीक वृद्धि एक प्रतिशत जाँदा रोजगारी कति जाला भन्ने हुन्छ ? ७ प्रतिशतको न्यूनतम आर्थिक वृद्धि हासिल गर्ने लक्ष्य लिएका छौं । यसलाई पुरा गराउन रोजगारीको सिर्जना गर्न सक्छौं भन्ने हो । स्वास्थ्य, शिक्षा, पर्यटन, मनोरञ्जन, कृषि, खनीजलगायत २१ वटा क्षेत्रमा रोजगारी दर बढाउन सकिने भन्दै यथास्थीतिको निरन्तरताबाट कुनै पनि कुरा सम्भव नहुने उनको भनाइ छ।"
आचारसंहिता विपरित छठ घाटमा उम्मेदवारका चुनावी ब्यानर,"सिमराः निर्वाचन आचारसंहिता विपरित बाराको कलैयास्थित छठ घाटमा उम्मेदवारले आफ्नो चुनावी ब्यानर लगाएका छन् । कलैया उपमहानगरपालिका १ स्थित रामजानकी मन्दिर छठघाटमा उम्मेदवारले चुनावी ब्यानर लगाएका हुन् । निर्वाचन आचारसंहिता उलंघन गर्दै उम्मेदवारले छठघाटमा चुनावी ब्यानर लगाएपछि विरोध हुन थालेको छ । मतदातालाई प्रभावित पार्ने गरी उम्मेदवार वा दलको कार्यालयबाहेक अन्य स्थानमा फ्लेक्स, डिजिटल बोर्ड लगाउन आचारसंहिताले बन्देज लगाएको छ । तर, आचारसंहिता विपरित बारा क्षेत्र नं ३ प्रतिनिधिसभा सदस्य उम्मेदवार लालबाबु सिंह, प्रदेशसभा ३ (१) का उम्मेदवार मुकेश साह, हाम्रो नेपाली पार्टीका प्रदेशसभा ३ (१) का उम्मेदवार शिवनाथ पटेल, नेपाल लोकतान्त्रिक पार्टीबाट प्रतिनिधिसभातर्फ बारा क्षेत्र नं ३ का समानुपातिक उम्मेदवार बृजकिशोर साहले आफ्नो फोटो, नाम र चुनाव चिन्हसहित छठ घाटमा ब्यानर लगाएका हुन् । निर्वाचन आचारसंहिता २०७९ को १३ (ड) ले उक्त कार्य गर्न नपाउने भनेको छ । बाराका प्रहरी उपरीक्षक होबिन्द्र बोगटीले आचारसंहिता विपरितको कार्य गर्न कसैलाई छुट नभएको भन्दै उम्मेदवारले लगाएको ब्यानरलाई तत्काल हटाइने बताए ।"
कानून निर्माण र पूर्वाधारको विकास मेरो प्राथमिकतामा : प्रकाशमान सिंह,काठमाडौं: नेपाली कांग्रेसका नेता प्रकाशमान सिंहले आफ्नो प्राथमिकता कानून निर्माण र पूर्वाधारको विकास रहेको बताएका छन् । चुनावी अभियानका क्रममा मतदातासँग भेट गर्दै सिंहले बिगतमा पनि धेरै काम गरेको बताउँदै आगामी दिनमा जनताको अपेक्षा अनुसार काम गर्ने बताए । काठमाडौं क्षेत्र नं १ बाट सत्ता गठबन्धनतर्फका उम्मेदवार सिंहले अझै पनि विकासका कामलाई अगाडि बढाउन उचित कानून नहुँदा समस्या परेको भन्दै ती कानून निर्माण गर्ने र विकासका काम अघि बढाउने दाबी गरे । राजनीति सेवा भावले प्रेरित भएर शुरु गरेको बताउँदै उनले चुनावी अभियानमा सबै खाले उमेदवार र राजनीति दल घरदैलोमा आएर मत माग्नु स्वभाविक भए पनि आफूले विवेक गरेर मत हाल्नुपर्ने बताए ।
पाल्पाका ३ पालिकाको निर्वाचन क्षेत्र परिवर्तन गर्नुपर्ने माग,"तानसेन : पाल्पाका ३ वटा पालिकाको ३ वटा निर्वाचन क्षेत्र परिवर्तन गर्नुपर्ने स्थानीयले माग गरेका छन्। निर्वाचन क्षेत्र निधारण आयोग २०७४ ले पाल्पाको निर्वाचन हचुवाको भरमा निधारण गर्दा ३ वडाका जनताले सास्ती भोग्दै आएका छन् । २०७० सालसम्मको निर्वाचनमा पाल्पामा ३ वटा निर्वाचन क्षेत्र कायम रहेकोमा, निर्वाचन क्षेत्र निर्धारण आयोगले निर्वाचन क्षेत्र पुनसंरचना गर्दा २०७४ सालको निर्वाचनमा पाल्पालाई २ वटा निर्वाचन क्षेत्र कायम गरेको थियो । राजनीतिक भोटको आधारमा, भौगोलिक अवस्थाको अवलोकन नगरिकन, कुनै नेताको सिफारिसमा आयोगले निर्वाचन क्षेत्र निर्धारण गरेकोमा स्थानीयवासीले आपत्ती जनाएका हुन् । ५ वर्षको अवधीमा राजनीतिक तथा विकास निर्माणमा आफूहरुमाथि ठूलो विभेद भएको स्थानीय राजनीतिक दलका नेताहरुले गुनासो गरेका छन् । पाल्पा निर्वाचन क्षेत्र नं २ मा रहेको तानसेन नगरपालिकाको वडा नं ८ मदनपोखरा निर्वाचन क्षेत्र नं १ मा गाभिएको छ । यसैगरी तिनाउँ गाउँपालिका वडा नं ५ कोल्डाडालाई विगतमा २ नम्बर निर्वाचन क्षेत्र रहेकोमा हाल निर्वाचन क्षेत्र नं १ मा गाभिएको छ । आउँदो निर्वाचनमा तानसेन नगरपालिका वडा नं ८ मदनपोखराका जनता मतगणना सुन्न रामपुर नगरपालिकाका पुग्नुपर्ने बाध्यता भएको छ । तानसेनमा हालेको मत रामपुर नगरपालिकामा गणना हुने अवस्था आएको छ । तिनाउँ कोल्डाडाको मत पनि रामपुरमा गणना हुने भएको छ । राजनीतिक आस्थाको आधारमा, एउटै पालिकाका वडाहरु मनोमानी रुपमा फरक फरक निर्वाचन क्षेत्रहरुमा विभाजन गर्दा राजनीति तथा विकासका गतिविधिमा कम प्राथमिकतामा पर्ने गरेको तानसेन नगरपालिका वडा नं ८ का वडा अध्यक्ष सोमनाथ अर्यालले बताए । त्यस्तै गुनासो तिनाउँ गाउँपालिका वडा नं। ५ की वडा अध्यक्षले गरेकी छन् । तिनाउँ गाउँपालिकाका अन्य ५ वटा वडा निर्वाचन क्षेत्र नं २ मा रहेका छन् भने ५ नं वडा कोल्डाडा मात्र निर्वाचन क्षेत्र नं १ मा परेकोले विकास निर्माणका काममा समस्या पर्ने गरेको अध्यक्ष चिदीले बताइन् । निर्वाचित जनप्रतिनिधिले निर्वाचन क्षेत्र निर्धारण आयोगमा राजनीतिक पूर्वाग्राही भावनाबाट सिफारिस गर्दा भुगोल क्षेत्र नमिलाइकन क्षेत्र निर्धारण गरेकोले अहिले आफ्नो वडा लाई समस्या परेको स्थानीयबासीले बताएका छन् । पालिकाका वडा नं १ चिदीपानीबाहेक अन्य सबै वडाहरु निर्वाचन क्षेत्र नं १ मा परेका छन् । निर्वाचन क्षेत्र नं२ बाट सबैभन्दा पछाडि परेको वडा पर्यो त्यसै पनि विकासका कुरा अन्तिममा पर्ने रहेछ, निर्वाचन क्षेत्र नं १ बाट आफ्नो वडा समावेश नभएकोले काम गर्न र विकास निर्माणका कुरामा समस्या परेको वडा अध्यक्ष राजकुमार पन्थीले बताए । निर्वाचन क्षेत्रमा भुगोल नमिलेको भन्दै हाल निर्वाचन क्षेत्र नं २ मा कायम रहेको माथागढी गाउँपालिकाको वडा नं १ चिदिपानी निर्वाचन क्षेत्र २ मा कायम हुनुपर्ने, हाल निर्वाचन क्षेत्र नं १ मा रहेको तानसेन नगरपालिका वडा नं ८ मदनपोखरा र तिनाउँ गाउँपालिका वडा नं ५ कोल्डाडा क्षेत्र निर्वाचन क्षेत्र नं२ मा कायम हुनुपर्ने माग स्थानीयवासीको रहेको छ । जिल्ला निर्वाचन कार्यालय पाल्पाका प्रमुख रुकमागत अर्यालले यो विषय कार्यालय, निर्वाचन आयोगले गर्न नसक्ने काम भएकोले मन्त्रिपरिषदको बैठकले निर्वाचन हुनुभन्दा एक वर्ष अगाडि निर्वाचन क्षेत्र निर्धारण गठन गरी क्षेत्र मिलाउनु पर्ने व्यवस्था रहेको बताए । २०७० सालको संविधानसभा निर्वाचनमा प्रतिनिधिसभा सदस्यमा पाल्पा क्षेत्र नं १ बाट राधाकृष्ण कडेल, क्षेत्र नं २ बाट सोमप्रसाद पाण्डे र क्षेत्र नं ३ बाट हरी प्रसाद नेपालको कार्यकालमा २०७४ असोजमा निर्वाचन क्षेत्र पुनरसंरचना भएको थियो ।"
आचारसंहिता उल्लङ्घन गरेर चुनाव प्रचारमा जनप्रतिनिधि,"बागलुङ : बागलुङका स्थानीय तहका कार्यपालिका पदाधिकारी र सदस्यहरू निर्वाचन आचारसंहिता विपरीत चुनावी प्रसारप्रसारको दौडधुपमा व्यस्त भएका छन्। आगामी मंसिर ४ गते हुने प्रतिनिधिसभा तथा प्रदेश सभा निर्वाचनका लागि निर्वाचन आचारसंहिता विपरीत स्थानीय तहका जनप्रतिनिधि (कार्यपालिका पदाधिकारी र सदस्य)हरू आफ्ना पार्टीका उम्मेदवारलाई भोट माग्ने अभियानमा होमिएका हुन्। निर्वाचन आयोगले असोज २६ गते विज्ञप्ति प्रकाशित गरी निर्वाचन आचारसंहिता अनुसार कुनै पनि स्थानीय तहमा निर्वाचित कार्यपालिका सदस्यले आफू निर्वाचित भएको पालिकाभित्र कुनै पनि उम्मेदवारको पक्ष वा विपक्षमा प्रचारप्रसार गर्न नमिल्ने साथै आफू निर्वाचित भएका स्थानीय तह बाहेकको स्थानमा कुनै उम्मेदवारको पक्षमा प्रचार गर्न चाहे सरकारी साधन स्रोत (सवारी साधन, सुरक्षाकर्मी आदि)को प्रयोग नगरी आचारसंहिता प्रतिकुल नहुने गरी संलग्न हुन सकिने व्यवस्था गरेको जनाएको छ। तर, बागलुङका अधिकांश स्थानीय तहका कार्यपालिका सदस्यहरू आफू आवद्ध राजनीतिक दलको उम्मेदवारको प्रचारप्रसारमा सरिक छन्। बागलुङ क्षेत्र नम्बर २ का नेकपा माओवादीबाट सत्ता गठबन्धनका उम्मेदवार शिक्षा, विज्ञान तथा प्रविधि मन्त्री देवेन्द्र पौडेल, प्रदेश सभा (क) का उम्मेदवार नेपाली कांग्रेसका जीतबहादुर शेरचन र प्रदेश सभा (ख)का उम्मेदवार द्रोणबहादुर कुँवरका लागि भोट माग्न गलकोट नगरपालिकाका नगर प्रमुख भरत शर्मा गैरे शनिबार उनीहरूसँगै घरदैलोमा भोट माग्न पुगे। शुक्रबार बडिगाड गाउँपालिकामा भएको सत्ता गठबन्धनका उम्मेदवार सहितको घरदैलोमा कार्यक्रममा बडिगाड गाउँपालिकाका अध्यक्ष गण्डकी थापा र वडा नम्बर ७ का वडा अध्यक्ष दीपेन्द्रबहादुर केसी उपस्थित भए। निसीखोला गाउँपालिकाका अध्यक्ष सूर्यबहादुर घर्ती समेत उम्मेदवारको प्रचारप्रसार कार्यक्रममा हिँडेका छन्। ढोरपाटन नगरपालिकाका नगरप्रमुख देवकुमार नेपाली समेत क्षेत्र नम्बर २ बाट नेकपा एमालेका प्रतिनिधिसभा सदस्यका उम्मेदवार मञ्जु शर्मा चालिसे, प्रदेश सभा (ख)का उम्मेदवार लक्ष्मण पुनको चुनावी प्रचारप्रसारका कार्यक्रममा हिँडेका छन्। नगर प्रमुख नेपालीले तमानखोला गाउँपालिकामा पुगेर आर्थिक प्रलोभन देखाएको भन्दै जिल्ला निर्वाचन आचारसंहिता अनुगमन समितिमा उजुरी परेपछि उनलाई स्पष्टीकरण सोधिएको छ। आयोगले स्थानीय तहको कार्यपालिका पदाधिकारी र सदस्यहरूले निर्वाचत आचारसंहिता विपरीत कार्य गरेको पाइए निर्वाचन आयोग ऐन, २०७३ को दफा २३ बमोजिम निजलाई कारबाही गर्न स्पष्टीकरण सोधी तत्काल कारबाहीको प्रक्रिया अघि बढाउन जिल्ला आचारसंहिता अनुगमन समितिका अधिकृत (कोष तथा लेखा नियन्त्रक कार्यालयका प्रमुख)लाई निर्देशन दिएको छ। कारबाही प्रक्रिया अघि बढाउन आवश्यकता अनुसार जिल्ला आचारसंहिता अनुगमन समिति तथा निर्वाचन कार्यालयले आवश्यक सहजीकरण र सहयोग गर्ने जनाइएको छ। चार जनालाई स्पष्टीकरण जिल्ला निर्वाचन आचारसंहिता अनुगमन समिति बागलुङले आचारसंहिता उल्लंघनको आरोपमा चार जनालाई स्पष्टीकरण सोधेको छ। आचारसंहिता उल्लंघन भएको भन्ने उजुरीका आधारमा चार जनालाई स्पष्टीकरण सोधिएको अनुगमन अधिकृत रहेका रहेका कोष तथा लेखा नियन्त्रक कार्यालय बागलुङका प्रमुख धर्मभक्त बस्यालले बताए। बस्यालले निर्वाचन आचारसंहिता उल्लंघन गरेर सरकारी सवारीको दुरूपयोग गरेको आरोपमा क्षेत्र नम्बर २ बाट नेकपा माओवादी केन्द्रका प्रतिनिधिसभा सदस्यका उम्मेदवार शिक्षा, विज्ञान तथा प्रविधि मन्त्री देवेन्द्र पौडेललाई र मतदातालाई आर्थिक प्रलोभन देखाएको आरोपमा नेकपा एमालेकी उम्मेदवार मञ्जु शर्मा चालिसे, प्रदेश सभा (ख)का उम्मेदवार लक्ष्मण पुन र ढोरपाटन नगरपालिकाका नगर प्रमुख देवकुमार नेपालीलाई स्पष्टीकरण सोधेको हो। समितिले कार्तिक ७ गते २४ घण्टे स्पष्टीकरण माग गरेपनि शनिबारसम्म तीन जनाले मात्र स्पष्टिकरण बुझाएको अनुगमन अधिकृत बस्यालले बताए। अनुगमन अधिकृत बस्यालले क्षेत्र नम्बर २ प्रतिनिधिसभा सदस्यका उम्मेदवार देवेन्द्र पौडेल, मञ्जु शर्मा र क्षेत्र २ प्रदेश सभा (ख)का उम्मेदवार लक्ष्मण पुनले स्पष्टीकरण बुझाएको र नगर प्रमुख देवकुमार नेपालीले नबुझाएको बताए। उनले स्पष्टीकरणको अध्ययन लागि जिल्ला आचारसंहिता अनुगमन समितिको बैठकले गर्ने बताए। 'तीन जनाको स्पष्टीकरण उपलब्ध भएको छ,' अनुगमन अधिकृत बस्यालले भने, 'जिल्ला आचारसंहिता अनुगमन समितिका संयोजक मुख्य निर्वाचन अधिकृत डा दिवाकर भट्ट जिल्लाबाहिर हुनुहुन्छ उहाँ आएपछि अध्ययन भएर प्रक्रिया अगाडि बढाउँछौं।' निर्वाचन आचारसंहिताको पालना सबैले गर्नुपर्ने अनुगमन अधिकृत बस्यालले बताए। 'निर्वाचन आयोगले केन्द्रीय सरकार र प्रदेश सरकारका मन्त्री, स्थानीय तहका कार्यपालिका पदाधिकारी र सदस्यहरू, उम्मेदवार, आम नागरिकहरूको लागि निर्वाचन आचारसंहिता बनाएको छ,' अनुगमन अधिकृत बस्यालले भने, 'सबैले आचारसंहिताको पालना गर्नुपर्छ, त्यसो नभए आयोगले कारबाही गर्नेछ।'"
बागी उम्मेदवारलाई उम्मेदवारी निष्क्रिय बनाउन दुई दिनको अल्टिमेटम,"परासी : जिल्लाका गठबन्धनमा आवद्ध दलहरूले सात जना उम्मेदवारलाई उम्मेदवारी निष्क्रिय बनाउन भोलिसम्मको समय दिएका छन्। गठबन्धनमा आवद्ध पार्टीका जिल्ला अध्यक्षहरूको आइतबार बसेको बैठकले गठबन्धनका उम्मेदवारविरुद्ध उम्मेदवारी दिएका प्रतिनिधि सभा र प्रदेश सभाका उम्मेदवारले उम्मेदवारी निष्क्रिय नबनाए विधानअनुसार स्वतः कारवाही हुने निर्णय गरेका छन्। जिल्लाका २ प्रतिनिधि सभा र ४ प्रदेश सभामा गठबन्धनमा आवद्ध राष्ट्रिय जनमोर्चाबाहेक सबैले एक अर्काविरुद्ध उम्मेदवारी दिएका छन्। बागी उम्मेदवारी दिएका उनीहरूलाई केन्द्रीय गठबन्धनको कात्तिक ११ गते बसेको बैठकले समेत उम्मेदवारको नामै तोकेर निष्क्रिय बनाउन निर्देशन दिएको थियो। तर, उम्मेदवारी निष्क्रिय नबनाएपछि जिल्लामा रहेका नेपाली कांग्रेस, माओवादी केन्द्र, एकीकृत समाजवादी र राष्ट्रिय जनमोर्चाका जिल्ला अध्यक्षको बैठक बसेर पुनः निर्देशन दिएका हुन्। बागी उम्मेदवारी दिनेमा प्रतिनिधि सभा निर्वाचन क्षेत्र नं १ मा प्रतिनिधि सभा सदस्यसहित पाँच जना छन् भने निर्वाचन क्षेत्र नं २ को प्रदेश सभा 'क' मा दुई जना रहेका छन्। निर्वाचन क्षेत्र नं १ को प्रतिनिधि सभा सदस्य र सो प्रदेशको प्रदेश सभा 'क' नेपाली कांग्रेसको भागमा परेको छ भने प्रदेश सभा 'ख' माओवादी केन्द्रको भागमा परेको छ। प्रदेश सभा 'ख' मा माओवादी केन्द्रले उम्मेदवारी दिएपछि सहमति विपरीत नेपाली कांग्रेसका देवकरण जयसवालले रुख चिन्ह लिएर उम्मेदवारी दर्ता गराएका छन्। रुख चिह्न नै लिएर उम्मेदवारी दर्ता गराएपछि असन्तुष्ट बनेको माओवादी केन्द्रले प्रतिनिधि सभा सदस्यमा सीता बौडेल र प्रदेश सभा 'क' मा चन्द्रकान्त ढकालले स्वतन्त्रबाट उम्मेदवारी दर्ता गराएका छन्। त्यस्तै सोही प्रदेशमा नेपाली कांग्रेसका कृष्ण प्रसाद ढुंगाना र एकीकृत समाजवादीका टंक खनालले स्वतन्त्रबाट उम्मेदवारी दर्ता गराएका छन्। प्रतिनिधि सभा निर्वाचन क्षेत्र नं २ को प्रदेश सभा 'क' बाट माओवादी केन्द्रका खडब बस्नेत र एकीकृत समाजवादीका प्रकाश भट्टराईले स्वतन्त्रबाट उम्मेदवारी दिएका छन्। उक्त प्रदेशको निर्वाचन क्षेत्र माओवादी केन्द्रको भागमा परेको छ।"
"एमालेको सरकार विदेशीले के भन्छ त्यसअनुसार चल्दैन, जनताको हितमा काम गर्छ : पोखरेल","दाङ : नेकपा (एमाले) का महासचिव शंकर पोखरेलले देशको विकास र समृद्धि तथा जनताको हितमा काम गर्ने सरकार गठनका लागि एमालेका पक्षमा मतदान गर्न आग्रह गरेका छन् । आइतबार दाङमा आयोजित चुनावी भेलालाई सम्बोधन गर्दै पोखरेलले विदेशीले के भन्छ त्यस अनुसार चल्ने सरकार होइन, देशको विकास र समृद्धि तथा जनताको हितमा काम गर्ने सरकार गठनका लागि एमालेलाई मतदान गर्न आह्वान गरेका हुन्। उनले वर्तमान गठबन्धन सरकारले जनताका समस्यामा कुनै चासो र सरोकार नराख्ने दाबी गरेका छन्। उनले किसानका समस्या समाधानका लागि पनि एमालेको सरकार आवश्यक रहेको स्पष्ट पारे। उनले भने,अध्यक्ष केपी शर्मा ओली नेतृत्वको सरकारका पालामा प्रधानमन्त्री स्वयंले बंगलादेशका प्रधानमन्त्रीसँग टेलिफोनमा कुरा गरेर रासायनिक मल किन्ने काम भएको थियो । गठबन्धन सरकारले किसानका लागि खै मल खरीद गरेको ? तोरी छर्ने बेलामा किसानहरु कालोबजारीमा मल किन्न बाध्य छन् । गठबन्धनमा रहेका दलहरुले एमालेका विरुद्ध संसद विघटनलाई चुनावी एजेण्डा बनाएका सन्दर्भमा महासचिव पोखरेलले भने२०७४ को निर्वाचनमा भोट माग्दा काँग्रेसका विरुद्धमा बामपन्थीहरुलाई भोट भनी माग्ने र निर्वाचन परिणाम आइसकेपछि काँग्रेससँग गठबन्धन गरेर प्रधानमन्त्री बन्ने प्रयास भए । यो जनताको जनमतविपरीत भएकाले ताजा जनादेशमा जानुपर्छ भन्ने मान्यतामा संसद विघटन भएको हो । उनले जनताका पक्षमा काम गर्दासम्म कसले संसद विघटन गर्छ प्रश्न गर्दै जनमतविरुद्ध काम हुन थालेपछि त्यसो हुन नदिई पुनः जनतामा जानुपर्छ भन्ने मान्यतामा संसद विघटन भएको बताए । उनले मंसिर ४ पछि एमालेको सरकार गठन हुँदा सुकुम्वासी, भूमिहीनहरूको समस्या दुई वर्षभित्र टुङ्याउने योजना रहेको स्पष्ट पारे। पोखरेलले अध्यक्ष केपी शर्मा ओली नेतृत्वको सरकारले भूमिहीन, सुकुम्बासी समस्या स्थायी रुपमा समाधान गर्न कानुन निर्माण र शक्तिशाली आयोग गठन गरी काम शुरु गरिरहेको अवस्थामा सरकारबाट हट्नुपरेकाले टुङ्गोमा पुर्याउन नपाएको धारणा राखे । महासचिव पोखरेलले नेकपा (एमाले) को शिक्षा, स्वास्थ्य र रोजगारीमा प्राथमिकता रहेको धारणा राखे। एमालेलाई बहुमतको सरकार गठन गर्ने गरी विजयी बनाएको खण्डमा अर्को निर्वाचनमा जनतासामु आउँदा भूमिहीन, सुकुम्वासी देख्नु नपर्ने बताए। उनले सुकुम्बासी समस्या समाधान गर्ने काम पहिलो पटक २०५१ सालमा एमालेको नौ महिने अल्पमतको सरकारले गरेको स्मरण गरे। उनले दाङको घोराही र तुल्सीपुर अस्पताल विगतमा रेफर अस्पतालको रुपमा रहेका र अहिले विशेषज्ञ सहितका अस्पतालका रुपमा विकास गरिएको र आगामी दिनमा दाङलाई डाक्टर र नर्स उत्पादन गर्ने जिल्लाका रुपमा परिचय दिइने बताए। महासचिव पोखरेलले नेकपा (एमाले) को शिक्षा, स्वास्थ्य र रोजगारीमा प्राथमिकता रहेको धारणा राखे।"
विकासको एजेण्डा लिएर मतदाताको घरआँगनमा मन्त्री अथक,"कोहलपुर : नेपाल सरकारका युवा तथा खेलकुद मन्त्री महेश्वर गहतराज (अथक) यतिबेला आफ्नो गृहजिल्लामा छन् । लामो समयदेखि रोकिएको राष्ट्रिय खेलकुद प्रतियोगिता ऐतिहासिक रुपमा सम्पन्न गराए लगत्तै उनी गृहजिल्ला बाँके पुगेका हुन् । आसन्न निर्वाचनमा बाँके क्षेत्र नं १ बाट प्रतिनिधिसभा पदका उम्मेदवार समेत रहेका मन्त्री अथक यतिबेला चुनावी मैदानमा होमिएका छन् । ०७४ सालमा बाँके क्षेत्र नं १ बाट प्रतिनिधिसभा सांसदका रुपमा निर्वाचित भएका मन्त्री अथक पुनः सोही निर्वाचन क्षेत्रबाट उम्मेदवार बनेका छन् । भौगोलिक र जनसंख्याको हिसाबले जिल्लाकै सबैभन्दा ठूलो निर्वाचन क्षेत्रको प्रतिनिधित्व गर्दै आएका अथक दोस्रो पटक सांसदका रुपमा दोहोरिने तयारीमा छन् । कोहलपुर नगरपालिका वडा नं ५ स्थित भाडाको घरमा बस्दै आएका उनी प्राय स्थानीयको घरआँगनमा भेटिन्छन् । सामान्य रुपमा चुनावी गतिविधि गरिरहेका अथकले चुनावी सभालाई भन्दा बढि व्यक्तिगत भेटघाटलाई महत्व दिँदै आएको देखिन्छ । पाँच दलीय गठबन्धनबाट साझा उम्मेदवार बनेका अथकलाई नेपाली कांग्रेस, नेकपा (माओवादी केन्द्र), नेकपा (एकीकृत समाजवादी) र राष्ट्रिय जनमोर्चाले समर्थन गरेकै कारण उनी बाँकेकै बलियो उम्मेदवारका रुपमा अगाडि देखिएका छन् । तीनवटा पालिका (कोहलपुर, राप्तीसोनारी र नरैनापुर) मिलेर बनेको बाँके निर्वाचन क्षेत्र नं १ मा १ लाख २१ हजार १०० मतदाता रहेका छन् । उक्त निर्वाचन क्षेत्र भौगोलिक दृष्टिकोणले देशकै ठूलो निर्वाचन क्षेत्र मध्येको एक हो । बाँकेको क्षेत्र नम्बर १ अन्तरगत रहेको प्रतिनिधिसभा र प्रदेशसभामा पाँच दलीय गठबन्धनले चुनावी अभियानलाई सशक्त पारेको छ । मन्त्री अथकसहितका उम्मेदवारहरुले भेटघाटलाई तीब्रता दिएका छन् । अघिल्लो पाँच वर्षे कार्यकालमा उक्त निर्वाचन क्षेत्रमा भए गरेका विकासका काम र आगामी दिनमा गर्नुपर्ने कामको बारेमा मतदाताहरुसँग छलफल गर्ने क्रममा मन्त्री अथकले विकास नै आफ्नो सबैभन्दा ठूलो एजेण्डा रहेको बताउने गरेका छन् । आफ्नो पाँच वर्षे कार्यकालमा क्षेत्र नम्बर १ को विकास गर्दा पक्षपात नगरेर काम गरेको अथकको भनाइ छ । 'क्षेत्र नम्बर १ का विद्यालयको शैक्षिक सुधार कार्यक्रमका साथै यहाँको आधारभूत आवश्यकता सडक, बिजुली, सिचाइँ, खानेपानी, पुल पुलेसा, कटान तथा डुवान नियन्त्रण गर्न उल्लेखनीय काम भएका छन्' उनले भने । बाँके जिल्लाको पिछडिएको क्षेत्रका रूपमा रहेको बाँके निर्वाचन क्षेत्र नम्बर १ मा देखिने खालका काम भएको मन्त्री अथकको जोड छ । चुनाव जित्नु ठूलो कुरा नभएको बताउँदै उनले मुलुकप्रतिको इमान्दारिता सबैभन्दा ठूलो कुरा भएकाले राष्ट्रियता र संविधानको रक्षाका लागि पाँच दलीय गठबन्धनका उम्मेदवारलाई मतदान गर्न आह्वान गर्दै आएका छन् । बाँके क्षेत्र नं १ मा मन्त्री अथकसँगै प्रदेश सभा (क) मा कृष्णा केसी (नमुना) र प्रदेश सभा (ख) मा फुलाराम थारु पाँच दलीय गठबन्धनबाट उम्मेदवार बनेका छन् ।"
छठ मनाउन आरजु जनकपुरमा,"जनकपुरधाम : छठ मनाउन प्रधानमन्त्री शेरबहादुर देउवा पत्नी एवं नेपाली कांग्रेसकी केन्द्रीय सदस्य आरजु राणा देउवा जनकपुरधाम आइपुगेकी छन् । अहिंसाप्रति मानवको रुचि बढाउने र सबै जीवहरुप्रति सहानुभूति राख्न अभिप्रेरित गर्ने छठ मनाउन आरजु आज जनकपुरधाम आइपुगेकी हुन् । राणाले जनकपुरधामको प्रसिद्ध गंगासागर घाटमा अपरान्ह ४ बजे छठी मातालाई अर्घ दिने कार्यक्रम रहेको मिडिया संयोजक आशा थपलियाले जानकारी दिइन् । उनका अनुसार छठ घाटमा अर्घपछि कांग्रेसका पूर्वउपसभापति तथा नेता विमलेन्द्र निधिको गृहनगर नगराईनस्थित छठ घाटमा समेत पूजाआजा गर्ने कार्यक्रम छ । छठअन्तर्गतका अस्ताउँदो सझुका अर्घ र बिहानको उदाउँदो सूर्यलाई अर्घ दिएर प्रसाद ग्रहणपछि फर्किने कार्यक्रम तय गरिएको नेपाली कांग्रेसकी नेत्री ममताकुमारी महतोले जानकारी दिइन् । आरजुसँगै निवर्तमान सांसद चन्दा चौधरी, सन्दिप राणासहितका व्यक्तिहरु छठ मनाउन जनकपुरधाम आएका छन्।"
"विनोद चौधरी र हृदयेश त्रिपाठीको कडा टक्कर, माओवादीलाई फकाउन दौडधुप",परासी: अर्बपति विनोद चौधरी र जनता प्रगतिशिल पार्टी (जप्रपा)का अध्यक्ष हृदयेश त्रिपाठी नवलपरासी पश्चिमको निर्वाचन क्षेत्र नं १ बाट प्रतिनिधिसभा सदस्यको निर्वाचनमा प्रतिस्पर्धी उम्मेदवारका रुपमा चुनावी मैदानमा छन् । जिल्लाको अन्य क्षेत्रको चुनावी अंक गणितबारे विभिन्न आँकलन र टिप्पणी भइरहे पनि चौधरी र त्रिपाठीको निर्वाचन क्षेत्रको चुनावी अंक गणित आँकलन गर्न कठिन भएको स्थानीय बताउँछन् । नेपाली कांग्रेसका उम्मेदवार चौधरीलाई कांग्रेसभित्रकै असन्तुष्ट नेता मनाउन कठिन देखिएको छ भने त्रिपाठीलाई समर्थक एमालेका नेता कार्यकर्तालाई मनाउन हम्मे हम्मे छ । एमालेसँगको तालमेलमा सूर्य चिन्हबाट उठ्न आग्रह गर्दा त्रिपाठीले मानेका थिएनन् । जसले एमालेजन र त्रिपाठीबीच केही खटपट नै देखियो । उम्मेदवारी दर्ताको दिन त्रिपाठीले आफ्नै दल जप्रपाको चुनाव चिन्ह कोदाली बोकेको किसानसहित उम्मेदवारी दर्ता गरेपछि एमालेले पनि आफ्नो उम्मेदवार उठायो । तर केन्द्रीय नेतासँगको वार्तापछि एमालेले उम्मेदवारी फिर्ता लिएर त्रिपाठीलाई सघाउने निर्णय गरे पनि त्यतिबेला फाटेको सम्बन्ध अझै सुमधुर भएको छैन । यसअघि (२०७४) को चुनावमा सूर्य चिन्ह लिएर जितेका त्रिपाठीलाई अहिले केही एमाले कार्यकर्ता त्रिपाठीको चुनाव चिन्हमा सहज रुपले मत हाल्ने मनस्थितिमा अझै छैनन् । यद्यपी एमालेका जिल्ला नेता पार्टीले समर्थन गरेकाले त्रिपाठीलाई नै सघाउन भन्दै कार्यकर्ता मनाइरहेका छन् । यो निर्वाचन क्षेत्रमा दलका ११ र ७ स्वतन्त्र गरी १८ जनाले प्रतिनिधिसभा सदस्यमा उम्मेदवारी दिएका छन् । उम्मेदवारको संख्या धेरै भए पनि चुनावी प्रतिस्पर्धा त्रिपाठी र चौधरीबीच नै बढी हुने आँकलन स्थानीयको छ । यता उद्योगपति चौधरीले जिल्लाका नेतालाई बाइपासगर्दै पार्टी सभापति एंव प्रधानमन्त्री शेरबहादुर देउवाको बलमा टिकट ल्याएपछि कांग्रेसभित्र पनि ब्यापक असन्तुष्टि छ । पार्टीभित्रको असन्तुष्टिबाहेक गठबन्धनको सहमति विपरीत कांग्रेसले त्यस क्षेत्रको प्रदेशसभा खमा उम्मेदवारी दिएपछि गठबन्धनकै खटपटले पनि चौधरीलाई चुनाव आफ्नो पक्षमा पार्न त्यति सहज नदेखिएको चर्चा जिल्लाको राजनीति वृत्तमा छ । प्रदेशसभा खमाओवादी केन्द्रको भागमा परेपनि कांग्रेसले उम्मेदवारी दिएपछि त्यहाँ खटपट छ । त्यस क्षेत्रमा प्रभावशाली नेता कांग्रेस लुम्बिनी प्रदेशका महामन्त्री विक्रम खनाल अहिले चौधरीको चुनावी कार्यक्रममा सहभागी भएका छैनन् । उनी टिकटका दाबेदार थिए । खनालको अनुपस्थितिले पनि चौधरीलाई थप चुनौती थपेको कांग्रेस कार्यकर्ताले बताउँदै आएका छन् । चौधरी २०६४ को संविधानसभा निर्वाचनमा एमालेबाट र २०७४ मा कांग्रेसबाट समानुपातिक सांसद बनेका थिए । हाल उनी कांग्रेस केन्द्रीय सदस्यसमेत छन् । पहिलो पटक प्रत्यक्षतर्फको चुनावी अनुभव बटुल्दै मैदानमा उत्रिएका चौधरीलाई यस निर्वाचन क्षेत्रबाट २०४८ सालदेखि भएका सबै निर्वाचनमा जित हासिल गरेका त्रिपाठी ठूलो चुनौती हुन् । त्रिपाठीलाई पछि पार्न चौधरीलाई त्यति सहज छैन । गएको स्थानीय तह निर्वाचनको मत परिणामअनुसार त्रिपाठीको दलको उपस्थिति न्यून छ । तर एमालेसँगको तालमेलले त्रिपाठीले सत्ता गठबन्धनसँग कडा प्रतिस्पर्धा गर्नेछन् । स्थानीय तह निर्वाचनको मतअनुसार यो निर्वाचन क्षेत्रमा जप्रपाको ४ हजार ६८१ र एमालेको २६ हजार ७७९ मत छ । एमालेसँग तालमेल गरेको अर्को घटक जसपाले त्यस निर्वाचन क्षेत्रमा पनि एमालेकै उम्मेदवारलाई सघाउने जनाएको छ । जसपाको मत ३ हजार ५ सय ३९ मत छ । तीन दलको मत जोड्दा त्रिपाठीको पक्षमा ३४ हजार ९९९ पुग्छ । नेपाली कांग्रेसले पाएको मत ३० हजार ३४२ छ । गठबन्धनको घटक एकीकृत समाजवादीको १ हजार १४१ र राष्ट्रिय जनमोर्चाको २६० गरी चौधरीको पक्षमा कुल ३१ हजार ७४१ मत छ । सत्ता गठबन्धनको अर्को घटक माओवादी केन्द्र सहमतिविपरीत कांग्रेसले प्रदेशसभामा उम्मेदवारी दिएको भन्दै असन्तुष्ट जनाएपछि स्थानीय तहमा माओवादी केन्द्रले पाएको कुल ५ हजार ३३९ मत कता जान्छ अन्यौल मै छ । यद्यपी गठबन्धनका जिल्ला नेताहरु यो विवाद मिलाउने कसरतमा छन् । माओवादीको मत कतै पनि नजोड्दा चौधरीभन्दा त्रिपाठी ३ हजार २५८ मतले अघि छन् । माओवादीको मत कांग्रेसतर्फ जोड्दा त्रिपाठीभन्दा चौधरी २ हजार ९३ मतले अघि हुन्छन् । स्थानीय तहको मतअनुसार चौधरी र त्रिपाठी कस्लाई जिताउने भन्ने निर्णायक मत माओवादी केन्द्रमा छ । त्यसो त २०७४ को चुनावलाई फर्केर हेर्दा सूर्य चिन्हबाट चुनाव लड्दा त्रिपाठीले नेपाली कांग्रेसलाई ५ हजार १ मतले पराजित गर्दै विजयी भएका थिए । त्यसैले पनि त्रिपाठी र चौधरीको प्रतिस्पर्धालाई मतदाताले समेत कसको पल्लाभारी कता भन्ने सहज आँकलन गर्न सकेका छैनन् ।
दक्षिण कोरियामा भागदौडबाट भएको क्षतिप्रति प्रधानमन्त्री देउवाद्वारा दुख व्यक्त,"दक्षिण कोरिया : दक्षिण कोरियामा हेलोविन पर्व मनाउने क्रममा गए राती मृत्यु हुनेप्रति प्रधानमन्त्री शेरबहादुर देउवाले संवेदना व्यक्त गरेका छन्। प्रम देउवाले सियोलमा हेलोविन उत्सवमा भएको भागदौडमा धेरैले जीवन गुमाएको खबरले आफू निकै दुखी भएको बताएका छन्। उनले ट्विट गर्दै सो घटनामा घाइते भएकाको सिघ्र स्वास्थ्य लाभको कामना गरेका छन्। विश्वका धेरै सहरहरूमा हेलोविन पर्व मनाइन्छ। विशेषगरी यी चाडपर्वहरू पश्चिमी देशहरूले मनाउने गरे पनि अहिले विश्वका अन्य भागमा पनि मनाउन थालिएको छ । दक्षिण कोरियाको राजधानी सियोलमा सो पर्व मनाउने क्रममा शनिबार साँझ २९ अक्टोबर २०२२ मा भागदौड मच्चिएको थियो। भागदौडमा १९ विदेशीसहित १५१ जनाको मृत्यु भएको छ भने धेरै घाइतेको उपचार भइरहेको छ । दुर्घटनामा २ सय ७० मानिस बेपत्ता भएको उजुरी परेको छ। मृत्यु हुनेमा अधिकांश २० देखि ३० वर्ष उमेरका छन् । सो घटनामा ७६ जना घाइते भएका छन् भने १९ जनाको अवस्था गम्भीर रहेको सञ्चार माध्यममा उल्लेख छ। शनिबार साँझ यी मानिसहरू नो मास्क हेलोविन मनाउन सियोलको इटावान क्षेत्रको प्रसिद्ध रात्रि स्थलमा भेला भएका थिए। कोरोना संङ्क्रमणपछिको यो पहिलो हेलोविन पर्व हो। तीन वर्षमा मनाइँदै गरेको सो पर्वमा धेरै भीड थियो। साँघुरो सडकमा धेरै मानिस जम्मा भएकाले सडक अवरुद्ध भएको थियो । राति १० बजेर २० मिनेट जाँदा अचानक भागदौड मच्चिएको थियो । हजारौंको भीडले सयौं मानिसहरूलाई कुल्चिरहेका थिए। उद्धार टोली, दमकल, स्थानीय प्रहरी र एम्बुलेन्ससहित स्वास्थ्यकर्मीहरू घटनास्थल पुगुन्जेल १५१ जनाभन्दा बढीले ज्यान गुमाइसकेका थिए। राष्ट्रपति युन सुक योलले दक्षिण कोरियामा राष्ट्रिय शोक घोषणा गरेका छन् ।"
आज छठको मुख्य दिन : घाट जाँदै व्रतालु (तस्बिर),वीरगन्ज : श्रद्धा र आस्थाको पर्व छठ पूजाको मुख्य दिन आज । छठको निर्जला व्रत बसेका व्रतालुहरु आराध्य देव सूर्य भगवान र छठी माताको पूजा आरधना र अर्घ दिन छठ घाटमा पुग्ने क्रम जारी छ।
५१ जिल्लामा निर्वाचन सामग्री ढुवानी जारी,"काठमाडौं : निर्वाचन आयोगले गण्डकी, कर्णाली तथा सुदूरपश्चिम प्रदेशका आठवटा दुर्गम पहाडी जिल्लाहरूमा निर्वाचन सामग्री ढुवानी सम्पन्न गरेको छ। मंसिर ४ गते हुने प्रतिनिधि सभा तथा प्रदेश सभा सदस्य निर्वाचनका लागि ५७ प्रकारका सामग्रीहरू आयोगबाट दिनहुँ विभिन्न जिल्लामा ढुवानी भइरहेको छ। यसक्रममा गण्डकी प्रदेशको मनाङ र मुस्ताङ, कर्णाली प्रदेशको हुम्ला, जुम्ला, मुगु, कालिकोट, डोल्पा र सुदूरपश्चिमको बाजुराको निर्वाचन सामग्री ढुवानी सम्पन्न भएको छ। यीबाहेक ५१ जिल्लामा विभिन्न निर्वाचन सामग्रीहरू पठाई सकिएको छ। यद्यपी ती जिल्लाहरूमा सबै सामग्री ढुवानी हुन बाँकी छ। आयोगले निर्वाचनका लागि मतपेटिका, मतपत्र, छेकाबारा, कोरा कपडा, स्वस्तिक छापलगायत सामग्रीहरू ढुवानी गर्नुपर्ने हुन्छ।"
"काठमाडौं१ मा कांग्रेस, एमाले र राप्रपाको टक्कर, कम छैनन् खरेल, पुकारलाई बालेनको समर्थन","काठमाडौं: आसन्न प्रतिनिधि सभा सदस्य निर्वाचनमा काठमाडौं क्षेत्र नम्बर एकलाई चासोका साथ हेरिएको छ । यो निर्वाचन क्षेत्रमा हेबीवेट मानिएका नेपाली कांग्रेसका प्रकाशमान सिंहदेखि राष्ट्रिय प्रजातन्त्र पार्टीका उपाध्यक्ष रवीन्द्र मिश्र, एमाले केन्द्रीय सदस्य किरण पौडेललगायत चुनावी मैदानमा छन् । प्रतिनिधिसभा सदस्यका लागि काठमाडौं१ मा ३१ जनाको उम्मेदवारी परेको छ । जसमध्ये ११ जना स्वतन्त्र उम्मेदवार छन् । ३५ वर्षीय सामाजिक अभियन्ता पुकार बमदेखि पूर्वप्रहरी नायव महानिरीक्षक(डीआइजी) रमेश खरेलसम्मले काठमाडौं क्षेत्र नम्बर१बाट स्वतन्त्र उम्मेदवारी दिएका छन् । निर्वाचन आयोगको अद्यावधिक तथ्याकं अनुसार यो पटक ४५ हजार १८ मतदाता काठमाडौं१ मा छन् । २०७४ सालको निर्वाचनमा ४२ हजार ४३० मतदाता रहेकोमा यो निर्वाचनमा २ हजार ५८८ मतदाता थपिएको आयोगको तथ्यांकमा उल्लेख छ । निर्वाचन आयोगको तथ्याकं हेर्दा अधिकांश २० देखि ४० वर्ष उमेर समुहका मतदाता यो निर्वाचन क्षेत्रमा थपिएका छन् । सत्ता गठबन्धन तथा बिगतदेखिको बिरासतले यो निर्वाचनमा कांग्रेसका प्रकाशमान सिंह बलिया उम्मेदवार मानिन्छन् । सिंह २०६४, २०७० र २०७४ को निर्वाचनमा काठमाडौं१ बाटै विजयी भएका थिए । सिंह २०४८ र २०५१ सालको आम निर्वाचनमा भने सिंह पराजित भएका थिए । २०७४ सालको निर्वाचनमा सिंहले १० हजार ९३६ मत ल्याउँदा तत्कालीन विवेकशिल साझा पार्टीका रवीन्द्र मिश्रले १० हजार ११८ मत ल्याएका थिए । ८१८ को झिनो मतान्तरले सिंहले मिश्रलाई हराएका थिए । त्यो बेला सत्ता गठबन्धनका उम्मेदवार तत्कालीन नेकपा माओवादी केन्द्रका अनीलराज शर्माले ५ हजार ३३६ मत प्राप्त गरेका थिए । चौथो मत पाउने नेकपा मालेका उपेन्द्रराज शर्मा काफ्ले थिए । ०७४ को निर्वाचनमा काठमाडौं१ मा ४२ हजार ४३० मतदाता थिए । जसमध्ये २८ हजार २७५ मत खसेको थियो । त्यसबेला २२ जना उम्मेदवार निर्वाचनमा प्रतिस्पर्धा गरेका थिए । अहिले काठमाडौं१ मा बलियो उम्मेदवार दरिएका प्रकाशमान नेपाली कांग्रेसका सर्वोच्च नेता गणेशमान सिंह र नेपाल महिला संघकी संस्थापक अध्यक्ष मंगलादेवी सिंहका छोरा हुन् । विक्रम संवत २०१२ मा काठमाडौंको क्षेत्रपाटीमा जन्मिएका प्रकाशमानले स्नातकोत्तर तह उत्तीर्ण गरेका छन् । प्रकाशमान कांग्रेसको पारिवारिक विरासतबाट राजनीतिबाट आए पनि उनलाई पार्टीमा दुःख गर्नसक्ने र कार्यकर्ताको भावना बुझ्न सक्ने नेताका रुपमा लिने गरिन्छ । प्रकाशमान कांग्रेसको काठमाडौं जिल्ला सचिव सभापति हुँदै केन्द्रीय सदस्य बनेर उपसभापति भएका हुन् । उनी २०३६ सालमा नेपाल विद्यार्थी संघको काठमाडौं जिल्ला सभापति भएका थिए । प्रकाशमान संघीय मामिला तथा उपप्रधानमन्त्री र स्थानीय विकास मन्त्री भइसकेका छन् । सांगठनिक भोट धेरै भएको क्षेत्रका कारण पनि सिंहको मत बढी आउने कांग्रेसजनको आँकलन छ । गत वैशाखमा सम्पन्न स्थानीय तहको निर्वाचनमा यस क्षेत्रका वडा अध्यक्षले पाएको मतको मात्र आँकलन गर्दा कांग्रेसको मत धेरै छ । कांग्रेसका वडा अध्यक्ष उम्मेदवारले पाएको मत ९ हजार ८९५ छ । त्यस्तै एमालेका वडाअध्यक्ष उम्मेदवारले ९ हजार ५४१ मत पाएका छन् । यो निर्वाचन क्षेत्र स्वर्गीय मदन भण्डारीले विजयी हासिल गरेको क्षेत्र पनि हो । राष्ट्रपति विद्या भण्डारी, लोकप्रिय मानिएका प्रधानमन्त्री तथा कांग्रेसका तत्कालीन सभापति स्वर्गीय कृष्णप्रसाद भट्टराईको निर्वाचन क्षेत्र हो । यसरी चर्चित नेता नेतृले नेतृत्व गरेको क्षेत्र भएकाले पनि काठमाडौं क्षेत्र नम्बर१ को चुनावी सरगर्मी रोचक हुने विश्लेषण हुने गरेको छ। कांग्रेसका उपसभापतिसँग भिड्न नेकपा एमालेले युवा नेता किरण पौडेललाई उम्मेदवार बनाएको छ । युवामाझ प्रिय पौडेल एमालेका केन्द्रीय सदस्य हुन् । युवा संघको पूर्वअध्यक्षसमेत रहेका उनलाई युवापुस्ताको मतले अघि बढाउने एमाले पक्षधरको विश्लेषण छ । नवलपरासी स्थायी घर भएका उनी संगठन परिचालनमा पनि सक्रिय छन् । एमाले अध्यक्ष ओली निकटका पौडेललाई एमालेको सांगठनिक मतले न्याय गर्ने आँकलन गरिएको छ । गत निर्वाचनमा कम मतान्तरले पराजित भएका नेता रवीन्द्र मिश्र पनि यसपटक कडा टक्करसहित चुनावी मैदानमा छन् । दैनिक चुनावी सभा तथा कार्यक्रममा व्यस्त उनी विचारभन्दा माथि मेरो देश भन्ने नारासहित मतदातासँग भोट माग्दै छन् । लामो समय पत्रकारिता गरेर साझा पार्टी गठन गर्दै राजनीतिमा प्रवेश गरेका मिश्र अहिले राष्ट्रिय प्रजातन्त्र पार्टीको उपाध्यक्ष बनेर चुनावी मैदानमा होमिएका छन् । भोट नबाँडियोस भन्दै उनी सामाजिक सञ्जाललाई पनि धेरै क्रियाशील बनाएर मत मागिरहेका छन् । स्थीर राजनीति गर्न नसकेको आरोप खेप्दै आएका मिश्र नेपालमा पुराना राजनीतिक दलले देशलाई अस्थिरताबाट बाहिर ल्याउन नसक्ने भएकोले वैकल्पिक शक्तिको आवश्यकता भएकाले जनताले नै नयाँ विकल्प खोज्नुपर्ने बताउँछन् । गत निर्वाचनमा पाएको मत के हुने भन्ने यकीन भन्न नसकिए पनि काठमाडौं१ मा रवीन्द्र मिश्र बलियो उम्मेदवारका रुपमा देखिने गरेका छन् । मिश्रलाई राष्ट्रिय स्वतन्त्र पार्टीका उम्मेदवार पुकार बमले चुनौती थप्ने देखिन्छ । संसदीय चुनाव घोषणा नहुँदै बमले काठमाडौं १ बाट आफ्नो उम्मेदवारी घोषणा गरेका थिए । शुरुमा स्वतन्त्र उम्मेदवार बन्ने घोषणा गरेका उनी राष्ट्रिय स्वतन्त्र पार्टीका तर्फबाट उम्मेदवार बनेका छन् । बमलाई काठमाडौं महानगरपालिकाका मेयर बालेन्द्र साहको पनि समर्थन छ । ०७२ सालको भूकम्पमा राहत वितरण, कोरोना महामारीको समयमा विपन्नलाई नि:शुल्क खाना र अस्पतालमा कोरोना भाइरसका गम्भीर बिरामीलाई अक्सिजन वितरण अभियानमा बम सक्रिय भएर लागेका थिए। २०६९ माघमा शुरु भएको अकुपाइ बालुवाटार अभियान, डा गोविन्द केसीको अभियान, नेपाल खुल्ला छ, नेताज्यू खबरदार, जस्ता राजनीतिक अभियानमा पनि उनी सहभागी थिए । बम कोरोना महामारीमा सरकार गम्भीर नबनेको भन्दै १२ दिनसम्म आमरण अनसन बसेका थिए। नेपाल सुशासन पार्टी गठन गरेर राजनीतिमा प्रवेश गरेका पूर्वडीआइजी रमेश खरेल पनि यहि निर्वाचन क्षेत्रबाटै चुनावी मैदानमा छन् । गत मंसिर २४ मा पार्टी गठन गरेका खरेल भ्रष्टाचार नियन्त्रणलाई प्रमुख एजेण्डा बनाएर चुनावी मैदानमा छन् । सरकारले सर्वेन्द्र खनाललाई प्रहरी महानिरीक्षक बनाएपछि खरेलले २०७४ चैत २८ मा डीआइजी पदबाट राजीनामा दिएका थिए। प्रहरीमा हुँदा आपराधिक गतिविधि नियन्त्रणमा प्रभावकारी भूमिका खेलेको तथा निडर सुरक्षाकर्मीको छवी बनाएका उनलाई जनताले माया गर्ने खरेल निकटका बताउँछन् । अहिले दल र उम्मेदवारले घरदैलोसहित चुनावी कार्यक्रमले यो निर्वाचन क्षेत्र निर्वाचनको माहौलमा देखिन्छ । मतदाताले पनि बिगतलाई सम्झिँदै उम्मेदवारको काम र उनीहरूले तयार पारेको चुनावी घोषणापत्र र कार्यान्वयनको प्रतिबद्धतालाई आधार मानेर मतदान गर्ने बताउँदै आएका छन् । यस्तो छ अंक गणितनिर्वाचन आयोगको अद्यावधिक तथ्यांक अनुसार काठमाडौं१ मा आगामी मंसिर ४ को निर्वाचनमा मतदान गर्ने मतदाताको संख्या ४५ हजार १८ छ । यो क्षेत्रमा काठमाडौं महानगरपालिकाका वडाहरु १०, ११, २९ र ३१ पर्दछन् । पुरानो बानेश्वर, नयाँ बानेश्वर, बुद्धनगर, शान्तिनगर, मीनभवन, शंखमूल, मैतीदेवी, अनामनगर, त्रिपुरेश्वर, डिल्लीबजार, थापाथली, माइतीघर, भिमसेनगोला, भोटेबहाललगायतका क्षेत्र यो निर्वाचन क्षेत्रमा छन् । गत स्थानीय तहको निर्वाचन अन्तर्गत काठमाडौं महानगर वडा नम्बर १० मा कांग्रेसका रामकुमार केसी, ११ मा कांग्रेसकै हीरालाल तण्डुकार, २९ मा कुश ढकाल र ३१ मा एमालेका सरोज ढकाल निर्वाचित भएका थिए । गत वैशाखमा सम्पन्न स्थानीय तहको निर्वाचनमा यस क्षेत्रका वडा अध्यक्षले पाएको मतको मात्र आँकलन गर्दा कांग्रेसको मत धेरै छ । कांग्रेसका वडा अध्यक्ष उम्मेदवारले पाएको मत ९ हजार ८९५ छ । त्यस्तै एमालेका वडाअध्यक्ष उम्मेदवारले ९ हजार ५४१ मत पाएका छन् । माओवादी केन्द्रकाले १ हजार १५९, राप्रपाको १ हजार ३७६, विवकशील साझाको २७३, स्वतन्त्र उम्मेदवारको १०१ र अन्य दलका उम्मेदवारको १०९ मत पाएका थिए। अहिले दल र उम्मेदवारले घरदैलोसहित चुनावी कार्यक्रमले यो निर्वाचन क्षेत्र निर्वाचनको माहौलमा देखिन्छ । मतदाताले पनि बिगतलाई सम्झिँदै उम्मेदवारको काम र उनीहरूले तयार पारेको चुनावी घोषणापत्र र कार्यान्वयनको प्रतिबद्धतालाई आधार मानेर मतदान गर्ने बताउँदै आएका छन् । निर्वाचनमा को विजयी हुन्छ त्यो भने मतपरिणाम नै कुर्नुपर्नेछ ।"
आफैं हराए शीर्ष नेतालाई हराएकाहरू,"एमाले महासचिव मदन भण्डारी २०४८ सालको चुनावमा तत्कालीन प्रधानमन्त्री कृष्णप्रसाद भट्टराईलाई काठमाडौंमा हराएपछि शक्तिशाली नेताका रूपमा स्थापित भए। राजनीतिक उचाइ प्राप्त गरे। तर, विभिन्न चुनावमा शीर्ष नेतृत्वलाई पराजित गर्ने धेरै नेता राजनीतिमा आफैं हराएका छन्। जसले शीर्ष नेतालाई पराजित गरेर चर्चा पाए तर त्यसपछि ओझेलमा प्रायः छन्। रोल्पाका झक्कुप्रसाद सुवेदी हुन् या झापाका विश्वदीप लिङदेन। बाँकेका सर्वदेव ओझा हुन् या बर्दियाकी सरला रेग्मी। रौतहटका देवेन्द्रप्रसाद पटेल हुन् या सर्लाहीका शम्भुलाल श्रेष्ठ। सुवेदीले काठमाडौंमा माधवकुमार नेपाल, लिङदेनले झापामा केपी शर्मा ओली, ओझाले बाँकेमा सुशील कोइराला, रेग्मीले बर्दियामा वामदेव गौतम, पटेलले रौतहटमा नेपाल नै, श्रेष्ठले सर्लाहीमा झलनाथ खनाललाई पराजित गरेका थिए। माओवादी नेता झक्कुप्रसाद सुवेदी पहिलो संविधानसभा निर्वाचनमा एमालेका तत्कालीन महासचिव (हाल एकीकृत समाजवादी अध्यक्ष) माधवकुमार नेपाललाई हराएर चर्चामा आए। गृहक्षेत्र काठमाडौं २ मा नेपाललाई रोल्पाका नेता सुवेदीले १ हजार ५ सय ३४ मतान्तरले हराएका थिए। जुन क्षेत्र एमालेको गढका रूपमा चिनिन्थ्यो। राजनीतिक यात्रा पुरानै भए पनि त्यस बेला सुवेदी पार्टीको शीर्ष तहमा थिएनन्। नेपाल भने उक्त चुनावमा काठमाडौं र रौतहट दुई क्षेत्रबाट उठेका थिए। तर, उनी दुवै ठाउँमा पराजित हुनुपरेको थियो। देशभर एमालेको नतिजा कमजोर भएपछि महासचिव पदबाट नेपालले राजीनामा नै दिए। तर, संविधान निर्माणमा अभाव खड्किएको भन्दै नेपाललाई संविधानसभामा भिœयाइएको थियो। उनी त्यही अवस्थामा प्रधानमन्त्री बनेका थिए। तर, नेपाललाई पराजित गर्ने सुवेदीलाई २०७० को दोस्रो संविधानसभा निर्वाचनमा माओवादीले टिकट नै दिएन। २०७४ सालमा वाम गठबन्धनबाट कमजोर क्षेत्रका रूपमा रहेको काठमाडौं ६ मा उनलाई टिकट दिइएको थियो। उनलाई कांग्रेस नेता भीमसेनदास प्रधानले पराजित गरे। त्यसपछि त उनी राजनीतिमा सक्रिय देखिएका छैनन्। माओवादीका तत्कालीन उम्मेदवार विश्वदीप लिङदेन (लिम्बू)ले एमाले नेता (हाल अध्यक्ष) केपी शर्मा ओलीलाई पहिलो संविधानसभा निर्वाचनमा पराजित गरेका थिए। उनै लिङदेन यसपटक झापामा ओलीविरुद्ध कांग्रेसबाट उम्मेदवार बन्न दौडधुपमा लागेका थिए। तर, पार्टीले अर्कै नेतालाई चुनावी मैदानमा उतारेपछि उनी असन्तुष्ट देखिएको कार्यकर्ता बताउँछन्। कांग्रेस ५ नम्बर क्षेत्रीय समितिले प्रतिनिधिसभा सदस्य उम्मेदवारमा लिङदेनसहित डा खगेन्द्र पाण्डव अधिकारी, पदम पौडेल, मेदनी सिटौला र महेन्द्राकुमारी सुब्बाको नाम सिफारिस गरेको थियो। कांग्रेसले अन्ततः झापा५ मा डा अधिकारीलाई अघि सारेको हो। कांग्रेसको नेपाल लोकतन्त्रवादी आदिवासी जनजाति महासंघका सदस्य लिङदेनको स्थायी घर दमक नगरपालिका३ मा पर्छ। २०६४ सालको संविधानसभा चुनावका बेला माओवादीका झापा जिल्ला सचिवालय सदस्य रहेका उनी साबिक झापा क्षेत्र नम्बर ७ मा उठेका थिए। उनले ओलीलाई १ हजार १ सय ४० मतान्तरले पराजित गरे। लिङदेनले १६ हजार ९९ मत ल्याएकोमा ओलीले १४ हजार ९ सय ४९ मत ल्याएका थिए। आफ्नो क्षेत्रबाट विजयको ह्याट्रिक गरेका ओली चौथो पटक भने लिङदेनसँग पराजित भएका थिए। ओलीलाई हराएर संविधानसभा सदस्य बनेका लिङदेन दमकको जग्गा विवादमा मुछिए। त्यसपछि पार्टीले उनलाई आर्थिक अनुशासन उल्लंघन गरेको आरोपमा कारबाही सिफारिस गयो। पार्टीले उनीविरुद्ध गौरीशंकर खड्काको नेतृत्वमा छानबिन समिति बनायो। तर, छानबिन प्रतिवेदन नआउँदै माओवादी विभाजन भयो। उनी मोहन वैध नेतृत्वतिर लागे। त्यही बेला समितिका संयोजक खड्काको निधन भयो। त्यसपछि उनी संघीय समाजवादीमा प्रवेश गरी केन्द्रीय सदस्य बने। २०७४ सालको निर्वाचननजिकै उनले फेरि पार्टी परित्याग गरी कांग्रेसमा प्रवेश गरेका थिए। माओवादी केन्द्रका देवेन्द्रप्रसाद पटेलले २०६४ सालको संविधानसभा सदस्य निर्वाचनमा रौतहट ६ बाट निर्वाचित भए। उनले एमालेका तत्कालीन नेता (हाल एकीकृत समाजवादीका अध्यक्ष) माधवकुमार नेपाललाई १ हजार १ सय ६७ मतान्तरले पराजित गरेका थिए। पटेलले १० हजार १ सय ३३ मत प्राप्त गर्दा नेपालले ८ हजार ९ सय ६६ मत पाएका थिए। नेपाललाई ३४ वर्षको उमेरमा पराजित गरेका पटेलको चर्चा नै चल्यो। जति बेला उनी वाईसीएलका रौतहट जिल्ला संयोजक थिए। उनले २०७० सालको चुनावमा भने टिकट पाएनन्। तापनि राजनीतिमा सक्रिय रहे। २०७४ सालको प्रदेश सदस्य निर्वाचनमा रौतहट ४ (१) बाट उम्मेदवार बने। तर, उनी १ हजार ३ सय ३८ मतान्तरले कांग्रेसका धनलाल ठोकरसँग पराजित भए। ठोकरले १३ हजार ६ सय १० मत प्राप्त गर्दा पटेलले १२ हजार २ सय ७२ मत पाएका थिए। पटेलले यसपटक भने टिकट पाएनन्। उनको नाम प्रदेशसभा ४ (१) बाट सिफारिस भएको थियो। पार्टीले आफूलाई टिकट नदिएपछि पटेल असन्तुष्ट देखिन्छन्। माओवादी केन्द्रको पूर्वकेन्द्रीय सदस्यसमेत रहेका उनी प्रदेश कमिटी सदस्य र जिल्ला अध्यक्षको जिम्मेवारीमा छन्। तर, राजनीतिलाई पार्टीका नेताले व्यापार बनाएको भन्दै उनले आक्रोश पोख्न थालेका छन्। राजनीतिलाई व्यापार बनाइयो। ठूला नेताको पोल्टामा पुगेको छ, उनी भन्छन्, चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ।उम्मेदवार चयन गर्ने समयमा जनताको चाहनाअनुसार निर्णय गर्न पार्टीलाई आफूले सुझाए पनि बेवास्ता गरिएको उनको गुनासो छ। आफ्नो मान्छे पार्टीको ठूलो पदमा भए मात्रै पार्टीभित्र स्थान र अवसर पाइने कुरा आफूले महसुस गरेको उनी बताउँछन्। रौतहटको बृन्दावन१ बिश्रामपुरका पटेल पार्टीले गलत गरे पनि आफूले गलत नगर्ने भन्दै चुनावी अभियानमा सक्रिय भएर लागेका छन्। पार्टीले गरेको निर्णयलाई स्विकारेर आफू चुनाव प्रचारमा जुटेको पटेलको भनाइ छ। निर्वाचन परिणामका आधारमा कुनै दलको गढ र किल्ला हुन्छ। प्रभावशाली नेताको पकेट क्षेत्र पनि हुन्छ। तर, अस्थिर मतदाता रहेको बाँकेमा त्यो सिद्धान्त लागू हुँदैन। यहाँ एउटै निर्वाचन क्षेत्रबाट लगातार कसैले जितेको रेकर्ड छैन। सर्वदेव ओझा झन्डै २५ वर्षे सरकारी सेवाबाट तीन महिनाअघि मात्र राजीनामा दिएर मधेसी जनअधिकार फोरमबाट बाँके ३ मा पहिलो संविधानसभा चुनावमा उम्मेदवार बने। ओझाले कांग्रेसका तत्कालीन कार्यवाहक सभापति सुशील कोइरालालाई ८ हजार ९ सय ३१ मत अन्तरले पराजित गरे। कांग्रेसले आफ्नो गढ मान्दै आएको बाँके ३ (हाल बाँके २) मा ओझाले १४ हजार ९ सय र कोइरालाले ५ हजार ९ सय ६९ मत ल्याएका थिए। त्यस बेला कोइराला तेस्रो स्थानमा मात्रै आएका थिए। माओवादीका परमानन्द कुर्मीले दोस्रो स्थानमा ६ हजार ९ सय ७० मत ल्याएका थिए। मधेस आन्दोलनको राप र तापसँगै एकाएक चम्किएका ओझा कृषि र महिला, बालबालिका तथा समाज कल्याणमन्त्री बने। तर, दोस्रो संविधानसभा निर्वाचनमा भने ओझाको जमानत जफत भयो। २०६९ सालदेखि मैले कुनै राजनीतिक दलमा नरहेको घोषणा गरेँ। स्वतन्त्रबाट उम्मेदवारी दिएँ। त्यो मेरो जितहारका लागि थिएन, उनले अन्नपूर्ण पोस्ट्सँग टेलिफोन सम्पर्कमा भने।उनले मात्र ७७ मत पाएका थिए। १० हजार ७ सय ५३ मत ल्याएर विजयी कोइरालाको भने भाग्य खुल्यो। उनी पार्टी सभापति निर्वाचित भए। प्रधानमन्त्री बनेर संविधान जारी पनि गर्ने श्रेय पनि कोइरालाले नै पाए। बाँकेका मतदाता सैद्धान्तिक कम भएकाले निर्वाचनको परिणाम मतदानको तीन दिनअघि नै तलमाथि हुन सक्ने ओझाको बुझाइ छ। परिणामले पनि त्यस्तै देखाउँछ। २०४८ सालपछिका निर्वाचन परिणामका आधारमा बाँकेलाई अस्थिर मतदाता रहेको जिल्लाका रूपमा चित्रित गरिन्छ। बाँके ३ बाट २०४८ मा कोइरालाले जितेका थिए। तिनै कोइराला ०५१ मा राष्ट्रिय प्रजातन्त्र पार्टी (राप्रपा)का शान्तिशमशेर राणासँग फराकिलो मतान्तरले पराजित भए। २०५६ मा उनी त्यहीं निर्वाचन क्षेत्रबाट निर्वाचित भए। २०६४ को पहिलो संविधानसभा निर्वाचनमा मधेसी जनअधिकार फोरमका ओझाले जिते। २०७० को दोस्रो संविधानसभा निर्वाचनमा कोइराला नै विजयी भए। त्यसबेला चार निर्वाचन क्षेत्र थिए, अहिले ३ क्षेत्र छन्। साबिकको क्षेत्र नं ३ अहिले २ मा पर्छ। यो निर्वाचन क्षेत्रबाट २०७४ को निर्वाचनमा मधेसी जनअधिकार फोरम (जनता समाजवादी पार्टी नेपाल (जसपा)का मोहम्मद इस्तियाक राई निर्वाचित भएका थिए। दोस्रो संविधानसभा सदस्य निर्वाचन २०७० मा सर्लाही १ मा माओवादीबाट उम्मेदवार बनेका थिए शम्भुलाल श्रेष्ठ। उनले एमालेका तत्कालीन नेता (हाल एकीकृत समाजवादीका नेता) झलनाथ खनाललाई पराजित गरे। तर, श्रेष्ठ यसपटक टिकट नपाएपछि चुपचाप बसेका छन्। २०४६ सालदेखि नै राजनीतिमा क्रियाशील श्रेष्ठ २०७० सालको चुनावमा कांग्रेसले टिकट नदिएपछि अन्तिम समयमा माओवादी प्रवेश गरी चुनाव लडेका थिए। तर, २०७४ सालको प्रतिनिधिसभा निर्वाचनमा माओवादीबाट टिकट नपाएपछि कांग्रेसमै आएर उम्मेदवार बनेका थिए। वाम गठबन्ध हुँदा सर्लाही १ एमालेको भागमा परेको थियो। एमालेबाट धु्रव गौतमले टिकट पाएपछि श्रेष्ठ अन्तिम समयमा कांग्रेसमा लागेका हुन्। त्यस बेला उक्त क्षेत्रबाट राजपाका प्रमोद साह निर्वाचित भएका थिए। सर्लाही १ कांग्रेसको पकड क्षेत्र मानिन्छ। तर, गठबन्धनका कारण यसपटक लोसपाको भागमा त्यो क्षेत्र परेको छ। त्यस क्षेत्रका सबै स्थानीय तह कांग्रेस उम्मेदवारले जितेका छन्। दलीय भागबन्डाका कारण कांग्रेसले त्यो क्षेत्र छोड्दा श्रेष्ठ चुपचाप बसेका छन्। उनी गठबन्धका उम्मेदवारसंग चुनाव प्रचारमा पनि लागेका छैनन्। राजनीतिलाई व्यापार बनाइयो। चाप्सुली गर्नेले टिकट पाउने तर इमानदारीपूर्वक जनतासँग भिजेर राजनीति गर्नेको भविष्य अन्त्य गर्ने प्रवृत्ति देखिएको छ।देवेन्द्रप्रसाद पटेल, रौतहट २०६९ सालदेखि मैले कुनै राजनीतिक दलमा नरहेको घोषणा गरें। स्वतन्त्रबाट उम्मेदवारी दिएँ। त्यो मेरो जितहारका लागि थिएन। सर्वदेव ओझा, बाँके कांग्रेसको राम्रो मत हुँदाहुँदै पनि पार्टीले टिकट नदिएपछि चुपचाप घरमा बसेको श्रेष्ठको भनाइ छ। स्वतन्त्र उम्मेदवार सहयोग माग्न आएका थिए। उनीहरूलाई शुभकामना दिएर पठाएँ, उनी भन्छन्, यत्रो जनमत भए पनि पार्टीले प्रतिनिधिसभा र प्रदेशसभाको एक सिट पनि यस क्षेत्रलाई दिएका छैन। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। श्रेष्ठ साबिकको पत्थरकोट गाविसमा दुई कार्यकाल अध्यक्ष भएका थिए। सशस्त्र द्वन्द्वका बेला माओवादीबाट बाँकेबर्दियाको जिम्मेवारीमा थिइन् नेतृ सरला रेग्मी। उनी अचेल आफूलाई स्वतन्त्र भन्न रुचाउँछिन्। माओवादीभित्र कट्टरपन्थी गुटकी रेग्मीले पार्टीमा इमानदारी र आदर्शमा कुठाराघात भएको महसुस गर्न थालेकी छिन्। तापनि राजनीति गर्ने उनको रहर बाँकी नै छ। रेग्मीले संविधानसभा निर्वाचन ०६४ मा बर्दिया १ मा एमालेका तत्कालीन नेता वामदेव गौतमलाई करिब ५ हजार मतान्तरले पराजित गरेकी थिइन्। उनी पार्टी विभाजनपछि मोहन वैद्यतिर लागिन्। केन्द्रीय सदस्य बनिन्। तर, नयाँ पार्टीमा लामो समय बसिनन््। पार्टी फुटेर विप्लव अलग्गिएपछि केही समय उनी विप्लवतिरै लागिन्। त्यहाँ युवाहरूलाई जिम्मेवारी सुम्पेर उनी पार्टीबाट बाहिरिन्। राजनीति जरुरी छ। पार्टीमा इमानदारी र आदर्शमा कुठाराघात भएको छ। त्यसैले राजनीतिमा अरुचि भएपछि हिजोआज कुनै दलमा नलागी स्वतन्त्र छु, उनी भन्छिन्, राजनीतिमा मेरो रहर सकिएको छैन। कुनै बेला पार्टीहरूमा इमान्दारी पाएँ भने फेरि राजनीति गर्छु। पार्टीबाट टाढिएपछि केही समय मानवअधिकारको पक्षमा संस्थागत भएर काम गरेँ। अहिले आफूलाई स्वतन्त्र रूपमै राखेकी छु। ०४६४७ सालदेखि नै बर्दियामा राजनीतिमा लागेकी उनको भनाइ छ। बारबर्दिया नगरपालिका७ हर्नहवा रेग्मीको माइती हो। द्वन्द्वकालको विषम परिस्थिति स्मरण गर्दै उनी भन्छिन्, ०५३ सालमा बाँकेबर्दिया सचिवालय सदस्य सम्हालेँ। ०५० सालमा पार्टीमा महिला संगठनको केन्द्रीय सदस्य भएर काम गरेँ। भेरीकर्णालीअन्तर्गत सुर्खेत, डोल्पाको इन्चार्ज भएर काम गरेँ। टिकट पाउँछु भन्नेमा ढुक्क थिएँ। तर, अन्तिम समयमा पार्टीको भागमा आफ्नो क्षेत्र नपरेपछि चुपचाप बसेको छु। शम्भुलाल श्रेष्ठ, सर्लाही राजनीतिमा मेरो रहर सकिएको छैन। कुनै बेला पार्टीहरूमा इमानदारी पाएँ भने फेरि राजनिति गर्छु। अहिले आफूलाई स्वतन्त्र रुपमै राखेकी छु। सरला रेग्मी, बर्दिया राजनीतिमा देखिएको अस्वस्थ तथा दुष्ट प्रवृत्तिका कारण राजनीतिकप्रतिको चासो घट्दै गएको उनी बताउँछिन्। राजनीतिप्रति दिक्क लागेर ५६ वर्षदेखि स्वतन्त्र रूपमा बसेकी छु, उनी भन्छिन्, पार्टीहरू सच्चिए भने फेरि राजनीति गर्ने इच्छा छ। राजनीति अपरिहार्य छ। स्वच्छ राजनीति मेरो चाहना हो। काठमाडौं १० मा माओवादी अध्यक्ष पुष्पकमल दाहाल प्रचण्डलाई हराएपछि नै कांग्रेसका राजन केसी राजनीतिमा छाएका छन्। विगतमा कम्युनिस्ट गढका रूपमा चिनिने काठमाडौं १० मा केसी जमेका छन्। केसीले २०७० सालको दोस्रो संविधानसभा निर्वाचनमा पूर्वप्रधानमन्त्री दाहाललाई पराजित गरेका हुन्। केसीले २० हजार ३ सय ९२ मत ल्याउँदा निकटम प्रतिद्वन्द्वी एमालेका सुरेन्द्र मानन्धर बन्न पुगे। मानन्धरले १३ हजार ६ सय १५ मत ल्याए। उक्त क्षेत्रमा प्रचण्ड तेस्रो स्थानमा सीमित भए। उनले १२ हजार ८ सय ५२ मत मात्र ल्याएका थिए। उनी २०६४ मा भने उही क्षेत्रबाट विजयी भएका थिए। उक्त क्षेत्र लालकिल्लाकै रूपमा चिनिन्थ्यो। २०७० पछि भने केसीले उक्त क्षेत्रमा प्रभाव जमाएका छन्। २०७४ सालमा उनले वाम गठबन्धनबाट उम्मेदवार बनेका माओवादी नेता हितमान शाक्यलाई हराए। २०७९ को स्थानीय निर्वाचनमा पनि क्षेत्र नम्बर १० मा पर्ने दक्षिणकाली, कीर्तिपुर र चन्द्रगिरीमा कांग्रेस उम्मेदवारलाई जिताउन केसीको भूमिका रह्यो। स्थानीय निर्वाचनमा कीर्तिपुरको लालकिल्ला तोडियो। केसी यसपटक प्रतिनिधिसभा सदस्य उम्मेदवार बनेका छन्। देशभर सत्तारुढ गठबन्धन भए पनि यो क्षेत्रमा माओवादी केन्द्रको तर्फबाट उम्मेदवार छन्। केसीको प्रभाव पार्टीमा भने दह्रो देखिँदैन। पार्टीको केन्द्रीय सदस्यभन्दा माथि उठ्न सकेका छैनन्। गठबन्धनको साझा उम्मेदवार बन्न नसक्नुले पनि उनको पार्टीमा रहेको प्रभावको आंकलन गर्न सकिन्छ। केसीसँग माओवादी नेतृ अञ्जना विसुंखे र एमालेका युवा नेता हिमेश केसी प्रतिस्पर्धामा छन्।"
गोरखाबाट उठन पाउँदा 'रिल्याक्स फिल' भएको छ : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले निश्चित सपना बोकेर गोरखाबाट चुनाव लडन आएको बताएका छन् । शनिबार बिहान घरदैलो कार्यक्रममा बोल्दै अध्यक्ष दाहालले राजनीतिक परिवर्तन र क्रान्ति धेरै भए तर गोरखाका जनताको जनजीवनमा परिवर्तन नभएको बताए । गोरखा हरेक दृष्टिकोणले महत्वपूर्ण जिल्ला भएको उनले बताए । दाहालले भने, 'सायद अहिलेसम्मका निर्वाचनमध्ये यसपटक मेरो लागि सबैभन्दा सहज छ, एक ढंगले भन्ने हो भने गोरखा आउँदा 'रिल्याक्स' जस्तो महसुस गरेको छु । दाहाल गोरखा क्षेत्र नम्बर २ बाट निर्वाचनमा लडदैछन् । गठबन्धनभित्र समेत दरिलो एकता भएको उनको भनाइ छ। अध्यक्ष दाहालले डा बाबुराम भट्टराईले आफूलाई गोरखाबाट निर्वाचन लडन प्रेरित गरेको बताए ।"
एमाले नेतृ जुलीकुमारी महतोलाई आयोगको स्पष्टीकरण,"काठमाडौं: निर्वाचन आयोगले धनुषा क्षेत्र नं ३ बाट नेकपा एमालेका तर्फबाट प्रतिनिधि सभा सदस्य पदमा उम्मेदवार जुलीकुमारी महतो (महासेठ)लाई स्पष्टीकरण सोधेको छ । तस्बिरसहितको फ्लेक्स अटो रिक्साको पछाडि राखी सूर्य निर्वाचन चिन्हमा मत मागेको फोटो भेटाएपछि आयोगले स्पष्टीकरण सोधेको हो । निर्वाचन आचारसंहिता, २०७९ को दफा १३, राजनीतिक दल, उम्मेदवार, दलको भातृ संगठन तथा सम्बन्धित व्यक्तिले पालना गर्नु पर्ने आचरण अन्तर्गत उपदफा (१) को खण्ड (ड) मा उम्मेदवार वा दलले आफ्नो कार्यालय बाहेकका स्थानमा दलको झण्डा, दल वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स वा उम्मेदवारको चुनाव चिन्ह, कुनै किसिमको डिजिटल बोर्ड, फ्लेक्स वा ग्लुसाइन बोर्ड राख्न तथा श्रव्य सामग्री बजाउन र श्रव्यदृश्य सामग्रीहरू प्रदर्शन गर्न नहुनेव्यवस्था छ । सोही दफाको खण्ड (द) मा कुनै किसिमको भित्तेलेखन गर्न वा गराउन, चारपांग्रे गाडी, मोटरसाइकल, साइकल, बयलगाडा, रिक्सा, टाँगा, ठेलागाडा लगायत सबै प्रकारका सवारी साधन प्रयोग गरी र्याली आयोजना गर्न वा प्रचारप्रसार गराउन नहुने व्यवस्था छ रहेकोमा तपाईंले आफ्नो तस्वीरसहितको फ्लेक्स अटो रिक्साको पछाडि राखी निर्वाचन प्रचारप्रसार गरेको कार्य निर्वाचन आचारसंहिताको उल्लेखित दफा १३ को उपदफा (१) को खण्ड (ड) को प्रतिकूल रहेको आयोगले ठहर गरेको छ । तपाईं नेकपा (एमाले) को तर्फबाट धनुषा क्षेत्र नं ३ मा प्रतिनिधि सभा सदस्यको उम्मेदवार भई निर्वाचन आचारसंहिताको विपरीत हुनेगरी निर्वाचन प्रचारप्रसार गर्ने कार्य गर्नु भएको देखिएको हुँदा यो पत्र तपाईंलाई कुनै माध्यमबाट प्राप्त भएको २४ घण्टाभित्र आफैँ वा आफ्नो प्रतिनिधिमार्फत निर्वाचन आयोगमा वा जिल्ला निर्वाचन कार्यालय धनुषामा प्राप्त हुने गरी स्पष्टीकरण पेश गर्न आयोगले निर्देशन दिएको छ । स्पष्टीकरण पत्रमा भनिएको छ, 'तपाईंले निर्वाचन आचारसंहिता, २०७९ को दफा १३ को उपदफा १ को खण्ड (ड) को प्रतिकूल हुनेगरी निर्वाचन प्रचारप्रसार गर्नु भएको होइन भन्ने आधार, प्रमाण के छ ? निर्वाचनका प्रक्रियाहरू अगाडि बढिसकेको तथा निर्वाचन आचारसंहिता लागू भइसकेको अवस्थामा तपाईंले किन जानाजान रुपमा निर्वाचन आचारसंहिताको उल्लङ्घन हुने कार्य गर्नुभएको हो ?' आयोगले यसपूर्व नै दल तथा सम्बद्ध पक्षलाई साठी बुँदे निर्देशन दिइसकेको अवस्थामा तपाईंले पनि उक्त विषयको जानकारी हुँदा हुँदै पनि निर्वाचन आचारसंहिताको उल्लंघनमा तपाईंलाई निर्वाचन आयोग ऐन, २०७३ को दफा २३ को उपदफा (३) र (४) बमोजिमको कारवाही किन हुनु नपर्ने हो ? स्पष्टीकरणमा सोधिएको छ ।"
कांग्रेसले ल्यायो महत्वाकांक्षी घोषणापत्र,"काठमाडौं : सत्तासीन कांग्रेसले राजनीतिक द्वन्द्व वा विवादका कारण प्रतिनिधिसभा विघटन नगर्ने प्रतिज्ञा गरेको छ । सत्तामा रहेका दलहरूको गठबन्धन बनाएर चुनावमा गएको कांग्रेसले संसद् विघटन नगर्ने प्रतिबद्धता जनाएको हो । दलहरूको आन्तरिक विवाद वा फरक दलहरूबीच उत्पन्न हुनसक्ने द्वन्द्व वा विवादका कारण प्रतिनिधिसभालाई विघटन गर्ने अलोकतान्त्रिक र असंवैधानिक कदम चाल्ने छैनौं, कांग्रेसले चुनावी घोषणापत्रमा भनेको छ । पार्टी सभापति एवं प्रधानमन्त्री शेरबहादुर देउवाले शनिबार पार्टी कार्यालय सानेपामा चुनावी घोषणापत्र सार्वजनिक गरेका हुन् । कांग्रेसले सामाजिक सुरक्षा र राजनीति सुधारका महत्वकांक्षी कार्यक्रम सार्वजनिक गरेको छ । निःशुल्क उपचारका लागि ३७३ को अवधारणा अघि सारेको छ । जसअनुसार ३ वर्षमुनि र ७३ वर्षमाथिका नागरिकलाई निःशुल्क उपचारको व्यवस्था गर्ने कांग्रेसले घोषणा गरेको छ । यस्तै, ५ वर्षभित्र सबै नागरिकको स्वास्थ्य बिमा गर्ने र उक्त बिमामार्फत गम्भीर प्रकृतिका रोगको उपचारको सुनिश्चिता गर्ने कांग्रेसको घोषणा छ । कांग्रेसले ५ वर्षमा विद्युतीय सवारीसाधनको प्रयोग ५० प्रतिशत पुर्याउने प्रतिबद्धता जनाएको छ । सन् २०१५ को पेरिस जलवायु सम्मेलनको लक्ष्यअनुरूप नेपाली कांग्रेसले कार्बन उत्सर्जन र प्रदूषण घटाउने, आम जीवनशैली पर्यावरणमैत्री बनाउने, जलवायु अनुकूलनका योजनाहरू बनाउने र विपद् व्यवस्थापनलाई उच्च प्राथमिकता दिने छ, घोषणापत्रमा उल्लेख छ । मेचीकाली रेलमार्ग निर्माण कार्यलाई उच्च प्राथमिकता दिने कांग्रेसले जनाएको छ । रेलमार्गका लागि आवश्यक जग्गा अधिग्रहण गर्ने तथा अधिग्रहण गरेको जग्गाको समय मै उचित मुआब्जा दिएर निर्माण कार्यलाई तीव्रता दिइने छ, घोषणापत्रमा भनिएको छ, काठमाडौं जोड्ने अन्तरदेशीय रेलमार्गहरूको निर्माणका सम्बन्धमा विस्तृत अध्ययनपश्चात् आर्थिक, पर्यावरणीय र प्राविधिक सम्भाव्यताको आधारमा अगाडि बढाइने छ । यस्तै, कांग्रेसले कृषि मलको अभाव अन्त्य गर्न स्वदेशमै कृषि मल कारखाना स्थापना गर्ने घोषणा गरेको छ । खाद्यान्न उत्पादकत्वमा वृद्धि गर्ने, नगदे र जटिबुटीको निर्यात दोब्बर बनाउने तथा भूपउपयोग नीतिअनुसार भूमिको वर्गीकरण गर्ने कांग्रेसले घोषणापत्रमा उल्लेख गरेको छ । ५ वर्षमा राष्ट्रिय गौरवका सबै निर्माणाधीन आयोजना सम्पन्न गर्ने, विद्युतीय ऊर्जाको उत्पादन १० हजार मेगावट बनाउने, ४ सय केभीको पूर्वपश्चिम प्रसारण लाइन सम्पन्न गर्ने, वार्षिक २० लाख पर्यटक भिœयाउने प्रतिबद्धता जनाएको छ । कांग्रेसले सुत्केरी भत्ता ५ हजार पुर्याउने र ६५ वर्षमा वृद्धभत्ता दिने महत्वकांक्षी सामाजिक सुरक्षाका कार्यक्रम पनि सार्वजनिक गरेको छ । विपन्न आर्थिक अवस्था भएका नागरिकको मृत्यु हुँदा मृत्यु संस्कार खर्च १० हजार रुपैयाँ उपलब्ध गराउने प्रतिबद्धता कांग्रेसले जनाएको छ । आयातित ग्यास र परम्परागत इन्धनलाई विस्थापन गर्न विद्युतीय चुलोको वितरण र प्रयोगका लागि वित्तीय प्रोत्साहन दिइने कांग्रेसले घोषणापत्रमा उल्लेख गरेको छ । कांग्रेसले सार्वजनिक पद धारण गरेको कुनै पनि व्यक्ति भ्रष्टाचार, सामाजिक विचलन वा अनियमितता वा फौजदारी कसुरमा आरोप लागेमा तत्काल पदमुक्त गरी छानबिन गर्ने प्रतिबद्धता जनाएको छ । विद्युतीय प्रणालीमार्फत पाँच वर्षपछि हुने निर्वाचनमा विदेशमा रहेका नेपाली नागरिकको मताधिकार सुनिश्चित गर्न निर्णायक पहल गर्ने प्रतिबद्धता पनि कांग्रेसले गरेको छ ।"
छठ पर्वले आपसी सद्भाव र राष्ट्रिय एकतालाई थप सुदृढ गर्न मद्दत पुग्छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले छठ पर्वले न्यायपूर्णसमतामूलकसभ्य र सुसंस्कृत समाजको निर्माणका लागि अग्रसर हुन प्रेरणा प्रदान गरोस् भन्ने कामना गरेकी छन्। आइतबार छठ पर्व, २०७९ को अवसरमा उनले विश्वभर रहेका सम्पूर्ण नेपाली दिदीबहिनी तथा दाजुभाइहरूमा सुख, शान्ति र समृद्धिको लागि शुभकामना व्यक्त गरेकी हुन्। जारी सन्देशमा भनिएको छ, 'छठ पर्वले समाजमा विद्यमान जातीय लैङ्गिक लगायत सबै प्रकारका विभेद र विसङ्गतिको अन्त्य गरी न्यायपूर्ण समतामूलक सभ्य र सुसंस्कृत समाजको निर्माणका लागि अग्रसर हुन हामी सबैलाई प्रेरणा प्रदान गरोस् भनी कामना गर्दछु।' राष्ट्रपति भण्डारीले प्रकृतिको पूजा गरिने यस पर्वका माध्यमबाट भौगोलिक, सामाजिक तथा सांस्कृतिक विविधतायुक्त हाम्रो समाजमा आपसी सद्भावसहिष्णुता र बन्धुत्वको भावनालाई गाढा बनाउँदै राष्ट्रिय एकतालाई थप सुदृढ गर्न मद्दत पुग्ने विश्वास व्यक्त गरेकी छन्। खासगरी नेपालको तराई तथा मधेश क्षेत्रमा मनाइने छठ पर्व हाल आएर काठमाडौँ उपत्यका लगायत अन्य पहाडी तथा हिमाली जिल्लाहरूमा समेत सूर्य देवता र छठी माताको पूजा अर्चना गर्दै श्रद्धा एवम् भक्तिपूर्वक मनाउन थालिएको छ। सन्देशमा भनिएको छ, 'छठको व्रत विधिपूर्वक सम्पन्न गर्नाले मनोवाञ्छित फल पाइने, परिवारको कल्याण हुने र आफ्ना सम्पूर्ण दु:ख र कष्ट हटेर जाने जनविश्वास रहेको छ। विनाभेदभाव सम्पूर्ण प्राणीलाई समान शक्ति, ताप र प्रकाश दिने सूर्यको महिमालाई आत्मसात् गर्दै तन र मन लगाएर कार्तिक शुक्ल चतुर्थीदेखि सप्तमीका दिनसम्म नदी, तालतलैया वा पोखरीको किनारमा अस्ताउँदो र उदाउँदो सूर्यको किरणलाई दूधको अर्घ्य दिएर यो चाड मनाइन्छ।'"
पहाडी दुर्गमी ८ जिल्लामा पुग्यो निर्वाचन सामग्री,"काठमाडौं: निर्वाचन आयोगले आसन्न मंसिर ४ को निर्वाचनका सामग्री जिल्ला पठाउनेक्रम जारी राखेको छ । यसक्रममा आयोगले गण्डकी, कर्णाली तथा सुदूरपश्चिम प्रदेशका आठ दुर्गम पहाडी जिल्लामा निर्वाचन सामग्री ढुवानी सम्पन्न गरेको छ । मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका लागि ५७ प्रकारका सामग्रीहरू आयोगबाट दिनहुँ विभिन्न जिल्लामा ढुवानी भइरहेको छ । यसक्रममा गण्डकी प्रदेशको मनाङ र मुस्ताङ, कर्णाली प्रदेशको हुम्ला, जुम्ला, मुगु, कालिकोट, डोल्पा र सुदूरपश्चिमको बाजुराको निर्वाचन सामग्री ढुवानी सम्पन्न भएको छ । यी बाहेक ५१ जिल्लामा विभिन्न निर्वाचन सामग्रीहरू पठाई सकिएको छ । यद्यपी ती जिल्लाहरूमा सबै सामग्री ढुवानी हुन बाँकी छ । आयोगले निर्वाचनका लागि मतपेटिका, मतपत्र, छेकाबारा, कोरा कपडा, स्वस्तिक छापलगायत सामग्रीहरू ढुवानी गर्नुपर्ने हुन्छ ।"
नेपाल र भारतका व्रतालुले सँगै मनाए छठ (फोटोफिचर),"झापा : सीमावर्ती मेची नदी किनार जहाँ नेपाल र भारतका व्रतालु परिवारजनले एक साथ छठ पर्व मनाएका छन्। नेपालभारतको सीमा नाकासँग जोडिएको भद्रपुर५ स्थित मेची नदी किनारमा वारिपट्टि नेपाली समुदाय र पारिपट्टि भारतीय समुदायका व्रतालु परिवारजनले आइतबार बेलुका अस्ताउँदो सूर्यलाई अर्घ्य चढाउँदै हर्सोउल्लासका साथ छठ मनाएका हुन्। नदी किनारको मसानघाट देखि मेची पुलको मुख्यद्वार हुँदै देवी बस्तीसम्मको करिब डेढ किलोमिटर वारिपारि करिब ५ हजारभन्दा बढी पूजा स्थल (घाट) मा व्रतालु परिवारजनले पानीमा ओर्लिएर सूर्य भगवानको पूजा आराधना गरेका थिए। मधेसी समुदाय बाहेक अहिले साझा पर्वका रूपमा पहाडी, मारवाडी, बङ्गाली, राजवंशी, लगायतका समुदायले मेची नदीमा छठ पर्व मनाउँदा हजारौँ भक्तजनहरूको घुइँचो नै लागेको थियो। मेची नदीमा छठ हेर्न देशका विभिन्न जिल्ला लगायत भारतबाट पनि हजारौँ भक्तजन आएको मैथिल समाज भद्रपुरका अध्यक्ष रमेशचन्द्र झाले बताए। त्यस्तै मेची पुलमा फोटो खिचाउने र भिडियो बनाउनेको दर्शनार्थीहरूको भीड पनि त्यतिकै थियो। मेची किनारमा व्रतालु तथा भक्तजनहरूको सुरक्षाका लागि नेपाली प्रहरी र ट्राफिक प्रहरी गरी एक सय ५०, सशस्त्र प्रहरी ६० परिचालन गरिएको जिल्ला प्रहरी कार्यालय झापाका डिएसपी वसन्त पाठकले जानकारी दिए। जिल्लाको मेचीसहित निन्दा, हडिया, विरीङ, मावा, अदुवा, कनकाई लगायतको नदी किनारहरूमा व्रतालु तथा भक्तजनहरूको छठ पूजा स्थलमा समेत घुइँचो थियो। भोलि बिहान सोमबार उदाउँदो सूर्यको पूजा आराधना गरी अर्घ्य दिँदै छठ पर्व विधिवत् रूपमा समापन हुनेछ। जिल्लाको मेचीसहित निन्दा, हडिया, विरीङ, मावा, अदुवा, कनकाई लगायतको नदी किनारहरूमा व्रतालु तथा भक्तजनहरूको छठ पूजा स्थलमा घुइँचो समेत लागेको थियो। सूर्य भगवान् मन्दिरको उद्घाटन युनिक समूहले भद्रपुर ५ देवीवस्तीस्थित मेची किनारमा निर्माण गरिएको सूर्य भगवान् मन्दिरको उद्घाटन गरेको छ। मेची निर्भर पार्क निर्माणले नदीको किनारको मुहार फेरिएसँगै युनिक समूहले करिब १२ लाख लागतमा निर्माण गरिएको सूर्य मन्दिरको भद्रपुर ५ नम्बर वडा अध्यक्ष बन्धु कार्कीले रिबन काटेर उद्घाटन गरेका हुन्। छठ पर्वको मुख्य दिनमा विशेष पूजा अर्चना पश्चात् मन्दिरको उद्घाटन गरिएको समूहका अध्यक्ष प्रकाश राजवंशीले जानकारी दिए। समूहमा बचत, वडा कार्यालयको ५ लाख बजेट र बाँकी अपुग रकम विभिन्न दाताहरूबाट सङ्कलन गरी मन्दिर निर्माण गरिएको उनले बताए। 'हरेक वर्ष छठ पर्वको दिन माटोले निर्मित सूर्य भगवानको मूर्ति खरिद गरी ल्याउनुपर्ने बाध्यता थियो,' उनले भने, 'यस वर्षदेखि अस्थायी मुक्ति खरिद गर्ने समस्याको अन्त्य भएको छ।' अब आउँदो वर्षभित्र निर्माणाधीन मन्दिरको बाँकी काम सम्पन्न गरिने उनको भनाइ छ।"
नुवाकोटमा पनि छठ मनाइयो (फोटोफिचर),"नुवाकोट : तराईमा मात्र मनाइँदै आएको छठ पर्व केही वर्षदेखि नुवाकोटमा पनि मनाउन थालिएको छ। छठ पर्व नौ वर्षदेखि नुवाकोटका विभिन्न नदी किनारामा तराई समुदायका व्यक्तिहरूले मनाउँदै आएका छन्। २०६५ सालअघि तराईको विभिन्न क्षेत्रमा मनाइने छठले अहिले राष्ट्रिय स्वरूप ग्रहण गरेको छ। तराई मुलका नागरिकहरूले आइतबार त्रिशूली बजारमा रहेको राममन्दिर नजिकै त्रिशूली नदीको किनारामा लहरै जम्मा भई छैंठी माताको पूजाआजा गर्दै छठ मनाइएको राम मन्दिरस्थित त्रिशूली नदी किनारामा छठ पूजामा सहभागी लालबाबु गुप्ताले बताए। त्रिशूली नदी किनाराको त्रिशूली, देवीघाट, बेत्रावती तथा तादीको ढिकुरेमासमेत छठ पर्व मनाइएको छ। सामूहिक रूपमा तराईवासी मिलेर त्रिशूलीको रामघाटमा छठपूजा गरिएको विदुर नगरपालिका१ ढुंगेबजारमा बसोबास गर्दै आएका अमरेशकुमार कलवारले जानकारी दिए ।"
हेटौंडामा छठ पर्वको उल्लास (फोटोफिचर),"हेटौंडा : छठ पर्वको मुख्य दिन आज बागमती प्रदेशको राजधानी हेटौंडामा भक्तजनले धार्मिक आस्था, श्रद्धा एवम् विश्वासका साथ अस्ताउँदो सूर्यलाई अर्घ दिएका छन्। बिहानै स्नान गरी निराहार व्रत बसेका व्रतालुले हेटौंडा१ राप्ती नदीमा कम्मरसम्म आउने पानीमा उभिएर शुद्धता र सामाजिक सद्भावको कामना गर्दै अस्ताउँदो सूर्यलाई अर्घ दिएका हुन्। सूर्य देवको उपासनासँगै व्रतालुले व्रत संकल्प गरेको भाकल अनुसारको केरा, उखु, भान्टा, दूध, माटाको हात्ती, ढकनी, चढाउने परम्परा छ। यसो गर्नाले आफ्नो मनोकामना पूरा हुने धार्मिक विश्वास रहेको छ। भक्तजनलाई राजभरि जाग्राम बस्नका लागि छठ पूजा व्यवस्थापन समितिले व्यवस्थापन मिलाएको छ। भक्तजनलाई पानी तथा शीतबाट जोगाउन ६ सय फिट लामो पण्डाल र पाल टाँगिएको समितिका सचिव नन्दलाल दासले जानकारी दिए। पूर्वपश्चिम राजमार्ग अन्तर्गतको सडकखण्डबाट राप्ती तटतर्फ जाने बाटामा टेन्ट र ध्वजासहितको गेटहरु निर्माण गरिएको छ। ठूलो संख्यामा भक्तजनको उपस्थिति हुने भएकाले सुरक्षा चुनौती नहोस् भन्नका लागि जिल्ला प्रहरी कार्यालय मकवानपुरसँग समन्वय गरी सिभिल र पोशाकमा बाक्लो संख्यामा प्रहरी खटाइएको सचिव दासले बताए। अहिंसाप्रति मानवको रुचि बढाउने र सबै जीवहरूप्रति सहानुभूति राख्न अभिप्रेरित गर्ने छठ पर्व रातभरी जाग्राम बसेका भक्तजनले भोलि बिहान उदाउँदो सूर्यलाई अर्घ दिएपछि विधिवत् रूपमा सम्पन्न हुनेछ। पछिल्लो केही वर्षयता हेटौंडामा पनि छठ पर्वलाई महत्वका साथ मनाउने गरिएको छ। तस्बिरहरू बलराम पुडाशैनी"
छठमा झकिझकाउ बागेश्वरी मन्दिर (फोटोफिचर),नेपालगन्ज : तराई मधेसको प्रमुख चाड छठका अवसरमा नेपालगन्जको बागेश्वरी मन्दिर धपक्कै बलेको छ। अस्ताउँदो सूर्यलाई अर्घ दिन आइतबार बागेश्वरी मन्दिरको तलाउमा हजारौंको संख्यामा व्रतालुहरू सहभागी भएका थिए। छठमा बागेश्वरी मन्दिरको पूर्वमा रहेको पार्क क्षेत्रलाई झकिझकाउ बनाइएको थियो। तस्बिरहरू : शंकरप्रसाद खनाल
सोमबार दिउँसो दुईवटा प्रदेशमा वर्षाको सम्भावना,"काठमाडौं : सोमबार दिउँसो देशका दुईवटा प्रदेशमा वर्षाको सम्भावना देखिएको छ। जल तथा मौसम विज्ञान विभागअन्गत रहेको मौसम पूर्वानुमान महाशाखाका अनुसार सोमबार दिउँसो प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। साथै देशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। राति भने प्रदेश १, गण्डकी प्रदेश र कर्णाली प्रदेशका पहाडी भूभागहरूमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ।"
छठ मनाउन आरजु राणा जनकपुरधामको गंगासागर घाटमा,"जनकपुरधाम: जनकपुरधामको प्रसिद्ध गंगासागर घाटमा प्रधानमन्त्री पत्नि आरजु राणाले साँझ अस्ताउँदो सूर्यलाई अर्घ दिएकी छन् । धार्मिक आस्था, श्रद्धा एवं विश्वासका साथै शुद्धता र सामाजिक सद्भावको पर्व छठ मनाउन राणा जनकपुरधाम पुगेर अस्ताउँदो सूर्यलाई अर्घ दिएको नेपाली कांग्रेस नेतृ ममता महतोले जानकारी दिईन् । उनले भनिन, पूर्व निर्धारित कार्यक्रम अनुसार उहाँले जनकपुरधामको प्रसिद्ध गंगासागर घाटमा गएर छठ व्रतालुहरुसंगै अस्ताउँदो सूर्यको आराधना गरेर विधिविधान अनुसार अर्घ दिनुभएको हो । सोमबार बिहान उदाउँदो सूर्यलाई अर्घ दिन नेतृ राणा पूर्वउपप्रधान तथा गृहमन्त्रीसमेत रहेका कांग्रेसका पूर्वउपसभापति विमलेन्द्र निधिको गृहनगर नगराईन नगरपालिका जाने कार्यक्रम छ ।"
मधेशमा छठको थप एक दिन सार्वजनिक बिदा,"जनकपुरधाम : मधेश प्रदेशमा छठको अवसरमा थप एक दिन सार्वजनिक बिदा दिइएको छ। मुख्यमन्त्री तथा मन्त्रीपरिषद्को कार्यालयले जनकपुरधामले छठको पारन अर्थात उदाउँदो सुर्यलाई अर्घको दिन समेत सार्वजनिक बिदा दिएको हो। मुख्यमन्त्री मो लालबाबु राउतले छठको सुखद उपलक्ष्यमा सम्पुर्ण नेपाली दाजुभाइ तथा दिदीबहिनीहरुमा सुख, समृद्धि एवं उत्तरोत्तर प्रगतिको कामनासमेत गरेका छन्। विज्ञप्तिमा भनिएको छ, समाजिक एकताको झझल्को दिने छठ जस्तो महापर्वले भौगोलिक, समाजिक तथा सांस्कृति विविधतायुक्त हाम्रो समाजको आपसी सद्भाव, सहिष्णुता र बन्धुत्वको भावनालाई अझ प्रगाढ बनाओस् भनी कामना गर्दछौं। 'धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठमा कार्तिक १४ गते प्रदेशमा सार्वजनिक विदा समेत दिएको जानकारी गराउँदछौं', विज्ञप्तिमा उल्लेख छ।"
बझाङमा भूकम्पको धक्का,"बझाङ : बझाङमा भूकम्पको धक्का महसुस गरिएको छ। आइतबार बिहान करिब साढे नौ बजेको समयमा धक्का महसुस गरिएको हो। ९ बजेर २६ मिनेटमा छबिसपाथिभेराको लेकगाउँ केन्द्रविन्दु बनाएर ४ दशमलव ७ रेक्टरस्केलको भूकम्प गएको हो । भूकम्पले बझाङसहित सुदूरका पहाडी जिल्ला, भारत र चीनका केही भूभागमा धक्का महसुस गरिएको राष्ट्रिय भूकम्प मापन केन्द्रका रादिप शर्माले बताए।"
"हिमपातले हुम्लाको लिमी जाने बाटो बन्द, निर्वाचन सामग्री पुर्याउन कठिन","सिमकोट : जिल्लाको हिमालपारीको गाउँका रुपमा चिनिने लिमीमा निर्वाचन सामाग्री पुर्याउन कठिन हुने भएको छ । केहि दिनअघि परेको अविरल वर्षासँगैको हिमपातले लिमी जाने १७ हजार फिट उचाईको न्यालु लेखको बाटो बन्द भएपछि आगामी मंसिर ४ गते हुने प्रतिनिधिसभा र प्रदेशसभा निर्वाचनका आवश्यक सामग्री ढुवानीका लागि समस्या भएको हो । बाक्लो हिउँ जमेका कारण लिमीका तिन गाउँ तिल, जाङ र हल्जीका स्थानीयलाई गाउँबाट बाहिर जान र आउन गाह्रो भएका बेला निर्वाचन सामाग्री पुर्याउन हेलिकोप्टर बाहेक अन्यबाट ढुवानी गर्न नसकिने नाम्खा गाउँपालिका ६ लिमीका वडा अध्यक्ष पाल्जोर तामाङले जानकारी दिए । हिमपातले लिमी जिल्ला सदरमुकामबाट भौतिक रुपमा बिच्छेद भएको बताएका वडा अध्यक्ष तामाङले आफू निकै सकसका साथ गाउँ पुगेको बताए । लिमी जाने बाटो न्यालुलगायतका क्षेत्रमा अहिले तीन फिटभन्दा बाक्लो हिउँ जमेपछि आवतजावतमा निकै समस्या छ,' तामाङले भने, खाली हिड्न त समस्या छ अन्य सामग्री लिन त कुनै संभावना नै देखिदैन् । गएको असोज १९ गतेदेखि २४ गतेसम्म लगातार परेको हिमपातले लिमी आवतजावत गर्ने न्यालु लेकको बाटो अहिलेसम्म खुलेको छैन । सदरमुकाम सिमकोटदेखि पाँच दिनको सकसपूर्ण पैदल यात्रापछि लिमी पुगेको बताएका वडाध्यक्ष तामाङले सामग्री ल्याउन नसकिने उल्लेख गरे । हिउँ जमेका कारण लिमी जाने बाटो बन्द भएपछि निर्वाचनका सामग्री लिन हवाई बाहेक संभव नहुने भएपछि समीक्षा जिल्लाको सुरक्षा टिममा पनि सल्लाह भएकाले हेलिकोप्टरमै ढुवानी गर्ने बारेमा कुरा भएको जिल्ला सुरक्षा समितिका अध्यक्षसमेत रहेका प्रमुख जिल्ला अधिकारी सिता परियारले जानकारी दिइन् । हुम्लाका लागि १६ गते ढुवानी हुने कर्णाली प्रदेशका दशवटै जिल्लाका लागि निर्वाचन आयोगले पठाएका निर्वाचन सामग्री प्रदेश राजधानी सुर्खेत पुर्याइएको छ । प्रदेश मातहतका सबै जिल्लामा एकै पटक ढुवानी गर्ने तयारी भइरहेको निर्वाचन सामग्री आगामी कार्तिक १६ गते मात्रै हुम्ला ढुवानी गरिने जिल्ला निर्वाचन कार्यालयको निमित्त निर्वाचन अधिकृत श्याम रानाले जानकारी दिए । शनिबारदेखि कर्णाली प्रदेशका सबै मतदान केन्द्रका लागि छुट्याइएका सामाग्री सुर्खेत पुर् याइएको छ,' उनले भने, केहि सामग्री काठमाडौंबाट ढुवानी गर्न बाँकी रहेका कारण जिल्ला आउन १६ गते लाग्ने छ । नेपाली सेनालाई ढुवानीको जिम्मा दिएका सामग्री सेनाको हेलिकोप्टर वा स्काइ ट्रकले सिमकोट विमानस्थलसम्म ढुवानी गर्ने निर्वाचन अधिकृत रानाले जानकारी दिए । सुर्खेतदेखि यहि (कार्तिक) १६ गते सबै निर्वाचन सामाग्री सिमकोटसम्म नेपाली सेनाको स्काई ट्रक वा हेलिकोप्टरमार्फत ढुवानी गर्ने योजना छ,' प्रमुख जिल्ला अधिकारी परियारले थपिन्, 'लिमीलगायतका केहि क्षेत्रका निर्वाचन सामग्री हेलिकोप्टरबाट ढुवानी हुने कुरा हुँदैछ । जिल्लाका सबै मतदान केन्द्रका लागि आवश्यक सामग्री पुगेपछि हामीले गृहमन्त्रालय र निर्वाचन आयोगसँगको छलफलमा हेलिकोप्टरबाट ढुवानी गर्ने कुरा हुँदैछ,' अधिकारी परियारले अन्नपूर्णसँग भनिन्।"
नवलपुरको बुलिङटार बस दुर्घटना : मृतक र घाइतेको पहिचान खुल्यो,"तानसेन : पाल्पाको रम्भा गाउँपालिका वडा नं १, हुँगीबाट गोरखाको मनकामना दर्शनका लागि जाँदै गरेको बस नवलपरासी पूर्वको बुलिङटारमा दुर्घटना हुँदा ५ जनाको घटनास्थमै मृत्यु भएको छ भने ३० जना घाइते भएका छन्। प्रहरी चौकी डेढ गाउँले दिएको जानकारी अनुसार ना ६ ख ७५८० नम्बरको बस अनियन्त्रित भइ कालीगण्डकी करिडोर सडकबाट झन्डै सय मिटर तल खसेको हो। दुर्घटना भएको बस टुक्राटुक्रा भएको छ । घटना स्थलमा घाइते भएका आफन्तले दिएको जानकारी अनुसार मृतकहरुमा पाल्पा रम्भा १ हुगीकी अन्दाजी ६० देखी ६५ वर्षकी धनकुमारी विक उनको छोरा ४० वर्षीय ताराबहादुर विक, धन कुमारीकी नाति अन्दाजी १७ वर्षीय विनय विक, सोही ठाउँका ४० वर्षीया देवी गाँहा र स्याङ्जा गल्याङ नगरपालिका ९ की ४५ वर्षीया सरिता माझी रहेको ईलाका प्रहरी कार्यालय डेढ गाउँ पुर्वी नवलपरासीका प्रमुख प्रहरी निरीक्षक जयराम वन्तले बताए । मृतकमध्ये एकै परिवारका ३ जना रहेको छन्। घाइते ३० जनामध्ये ६ जनाको अवस्था चिन्ताजनक रहेको, सबै घाइतेलाई उद्धार गरी चितवनको नारायणी सामुदायिक अस्पताल भरतपुरमा पठाएको प्रहरी निरीक्षक वन्तले बताए। घाइतेहरुले चालक निदाएको कारण दुर्घटना भएको हुन सक्ने अनुमान गरे पनि प्रहरीले भने घटनाको विषयमा थप अनुसन्धान भइरहेको जनाएको छ। दुर्घटनाग्रस्त बस भीरमा अड्किएको छ । स्थानीय र प्रहरीले उद्धार गरी गम्भीर घाइतेलाई नारायणी सामुदायिक अस्पताल भरतपुर र सामान्य घाइते भएकाहरुलाई रामपुर पठाएका छन् ।"
जनकपुरधाममा छठको उल्लास (फोटोफिचर),"जनकपुरधाम : धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट पर्व छठ अन्तर्गत आज अस्ताउदो सूर्यलाई अर्घ दिइने भएको छ। अहिंसाप्रति मानवको रुचि बढाउने र सबै जीवहरूप्रति सहानुभूति राख्न अभिप्रेरित गर्ने छठ अन्तर्गत आज 'सझुका अर्घ' दिइने भएको छ। पछिल्लो समयमा छठ तराई मधेश मात्र नभई देशकै महत्वपुर्ण पर्वका रूपमा परिचित हुँदै राजधानी काठमाडौंमा समेत भव्यतापूर्वक मनाइँदैछ। चैत शुक्ल चतुर्थीदेखि सप्तमीसम्म चार दिनसम्म मनाइने छठ पर्वको पहिलो दिन नुहाएर चोखो भई खाने विधिलाई 'नहायखाय' भन्ने गरिन्छ। खासगरी महिलाहरूले मनाउने यस छठ पर्वमा छठ पर्व प्रारम्भ भएसँगै चोखो चनाखो भएर सम्पुर्ण विधिहरू गर्नुपर्ने मान्यता रही आएको जनकपुर उपमहानगरपालिका१४ बस्ने सुनिता सिंह महतो बताउँछिन्। छठ पर्वको दोस्रो दिन 'खरना' विधिको तयारी गरिन्छ। समाजिक सद्भाव एवं उल्लासको पर्व छठको दोस्रो दिन ब्रतालुहरूले रातिमा मिठा (सख्खर) मा बनाइएको खीर खाएको विधिलाई 'खरना' भन्ने गरिन्छ। भगवान सूर्य देवको उपासना गरिने छठमा व्रतालुले व्रत सङ्कल्प गरेको भाकल अनुसारको केरा, उखु, भान्टा, दूध, माटाको हात्ती, ढकनी, चढाउने परम्परा छ। छठ पर्वको मुख्य दिन मानिने षष्टी तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मरसम्म छोप्ने जलाशयको पानीमा उभिएर अर्घ दिने परम्परा छ। तराई मधेशमा यस विधिलाई साँझको अर्घ अर्थात 'सझुका अर्घ' भनिन्छ। पोखरी, इनार, तलाउ, नदी आदि ठाउँमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई अर्घ दिएपछि यो पर्व सम्पन्न हुने परम्परा छ। बिहानको उदाउँदो सूर्यलाई दिइने अर्घलाई 'भोरका अर्घ' भनिन्छ। यसरी उदाउँदो सूर्यलाई अर्घ दिएपछि चैती छठ विधिवत् रूपमा सम्पन्न हुन्छ। तराई मधेसको जिल्लाहरूमा छठ पर्व कार्तिक तथा चैत महिनामा मनाउने परम्परा रहेको छ। दुवै छठ पर्वको हिन्दू धर्ममा विशेष महत्व रहेको साहित्यकार एवं संस्कृतिविद् डा राजेन्द्र विमल बताउँछन्। तथापि चैते छठभन्दा कार्तिक छठ मनाउनेको संख्या अत्यधिक मात्रामा हुने गंगासागर पोखरी अभियान एवं सांसद रामअशिष यादवको भनाइ छ।"
यस्तो देखियो कमलपोखरीको छठ पूजा,"काठमाडौं: देशभरका नदी तलाउमा छठ पूजा गरिएको छ। छठ पूजाका लागि यस वर्ष राजधानीमा गुह्येश्वरीबाट गौरीघाटसम्मको वाग्मती नदी किनारको दायाँबायाँ, कमलपोखरी, थापाथली, कुपण्डोल, विभिन्न स्थानका नक्खु खोला, विष्णुमती र वाग्मती नदी किनारमा छठ घाट निर्माण गरी सजाइएको छ । यी स्थानमा छठ घाटसँगै छठी माताको माटाको मूर्ति पनि निर्माण गरिएको छ । जहाँ आज अस्ताउँदो सूर्यसँगै छठी माताको पनि पूजा आराधना गरिएको छ । तस्बिरमा हेर्नुहोस कमलपोखरीमा गरिएको छठ पूजा तस्बिरहरू बिकेश शाक्य"
तस्बिरमा हेर्नुहोस् राष्ट्रपतिले गरेको छठपूजा,काठमाडौं : छठ पर्वका अवसरमा राष्ट्रपति विद्यादेवी भण्डारीले गुह्येश्वरी पुगेकी छन्। आइतबार अपरान्ह गुह्येश्वरी पुगी राष्ट्रपति भण्डारी छठमाताको पूजा गरेकी हुन्। त्यसलगतै उनले कमलपोखरीमा निर्माण गरिएको छठ घाटमा पुगी अस्ताउँदो सूर्यलाई अर्घ्य दिइ छठीमाताको पूजा आराधना गरिन्। तस्बिरहरू सुनिता डंगोल
छठ पूजा गर्न केराको बोटले सिङ्गारियो खोला,मोरङ: छठ पर्व मनाउन श्रद्धालु आज बिहानैदेखि खोला किनारमा छन् । खोलाका किनार छठ पूजा गर्न तय गरिएका घाटलाई झिलिमिली बनाइएको छ। फूल र बत्तीमा त्र होइन खोला किनार सजाउन केराका बोटको पनि धेरै प्रयोग भएको छ । मोरङको रङ्गेलीस्थित खोला किनारमा आज साँझ हुने छठ पूजाका लागि केराको बोटले सिङ्गारिएको छ । तस्बिरः रासस
राष्ट्रपति भण्डारी सूर्यदेवको पूजा गर्न गौरीघाटमा,"काठमाडौं : छठ पर्वका अवसरमा राष्ट्रपति विद्यादेवी भण्डारीले गुह्येश्वरी पुगेकी छन्। आइतबार अपरान्ह गुह्येश्वरी पुगी राष्ट्रपति भण्डारी छठमाताको पूजा गरेकी हुन्। त्यसलगतै उनले कमलपोखरीमा निर्माण गरिएको छठ घाटमा पुगी अस्ताउँदो सूर्यलाई अर्घ्य दिइ छठीमाताको पूजा आराधना गरिन्। यस्तै प्रधानमन्त्री शेरबहादुर देउवाले थापाथालीस्थित बागमति किनारमा तयार पारिएको छठी माताको दर्शन गरेका छन्। यस वर्ष राजधानीमा गुह्येश्वरीबाट गौरीघाटसम्मको वाग्मती नदी किनारको दायाँबायाँ, कमलपोखरी, थापाथली, कुपण्डोल, विभिन्न स्थानका नक्खु खोला, विष्णुमती र वाग्मती नदी किनारमा छठ घाट निर्माण गरी सजाइएको छ । यी स्थानमा छठ घाटसँगै छठी माताको माटाको मूर्ति पनि निर्माण गरिएको छ । छठ व्रत गरेमा मनले चिताएको पूरा हुने कुरा सूर्यपुराणलगायत ग्रन्थमा उल्लेख गरिएको छ।"
भेरीमा बेपत्ता विक्रान्त अझै भेटिएनन्,"जाजरकोट : भेरी नदीमा बेपत्ता भएका जाजरकोट खलंगाका विक्रान्त केसी अझै भेटिएका छैनन् । जिल्ला सदरमुकाम नजिकै भेरी नगरपालिका ११ मटेला स्थित भेरी नदीको किनारमा पिकनिक खान गएको बेला नुहाउने क्रममा कार्तिक ८ गते विक्रान्त बेपत्ता भएका थिए । नुहाउने क्रममा भेरी नगरपालिका ४ का रोशन खड्का बगेपछि बचाउन गएका विक्रान्त नदीमा बेपत्ता भएका थिए। नदीमा डुबेका रोशन भने तत्काल मृत अवस्थामा फेला परेका थिए । घटना भएको ६ दिन वितिसक्दा पनि विक्रान्तको अवस्था अझै अज्ञात नै रहेको जाजरकोटका प्रमुख जिल्ला अधिकारी अन्जन श्रेष्ठले बताए । नेपाली सेना, शसस्त्र प्रहरी बल, नेपाल प्रहरी र स्थानीयले निरन्तर खोजी कार्य गरेपनि फेला पार्न नसकिएको प्रजिअ श्रेष्ठले बताए । तालिम प्राप्त सुरक्षाकर्मी परिचालन गरिए पनि वेपत्ता विक्रान्तलाई फेला पार्न नसकिएको उनले बताए । तिहारको अवसरमा सदरमुकाम खलंगामा भएको फुटबल प्रतियोगितामा खसी बाजी जितेका युवाहरुले भेरी नदी किनारामा पिकनिक(भोज)को आयोजना गरेका थिए । पिकनिक गएका युवाहरु नदीमा नुहाउने क्रममा एकजना किशोरको मृत्यु भएको अर्का युवा वेपत्ता भएपछि सदरमुकाम खलंगा शोकमग्न भएको छ । विक्रान्तका बुवाको गत वर्ष नै निधन भएको थियो। साहारा बन्ला भनेको छोरा भेरीमा बेपत्ता भएपछि आमा शोकमा डुबेकी छन् ।"
"सवारी दुर्घटनामा ६ वर्षीय छोराको मृत्यु, बुबा घाइते","भक्तपुर : भक्तपुरको सूर्यविनायक नगरपालिका५, श्रृजनानगरमा भएको दुर्घटनामा परी एक जनाको मृत्यु भएको छ। जगातीबाट काठमाडौंतर्फ जाँदै गरेको बा ६ च ८८५८ नम्बरको कार, सोही दिशातर्फ जाँदै गरेको बा ५५ प ९९२२ नम्बरको मोटरसाइकल र सोही दिशातर्फ जाँदै गरेको बा ४ ख ५७९६ नम्बरको बस एक आपसमा ठोकिँदा मोटरसाइकलमा पछाडि सवार ६ वर्षीय आर्जन शेर्पाको मृत्यु भएको हो। नर्भिक अस्पतालमा उपचारका क्रममा उनको मृत्यू भएको भक्तपुर प्रहरीले जनाएको छ। घटनामा परी उनका बुबा मोटरसाइकल चालक दोलखा विगु गाउँपालिका६ खोपाचागु घर भई हाल काठमाडौ बौद्ध बस्ने ४९ वर्षीय ढावा शेर्पा घाइते भएका छन्। हाल उनको मध्यपुर अस्पताल भक्तपुरमा उपचार भइरहेको महानगरीय प्रहरी परिसर भक्तपुरले जनाएको छ। प्रहरीले दुर्घटना भएका सवारी साधन तथा बस चालक दोलखा भिमेश्वर नगरपालिका४ जिलु बस्ने २६ वर्षीय भरत चौलागाई र कार चालक भक्तपुर जिल्ला भक्तपुर नगरपालिका२ इताछे बस्ने २६ वर्षीय रिया कायस्थलाई प्रहरी वृत्त जगाती भक्तपुरको नियन्त्रणमा लिई थप अनुसन्धान कार्य भइरहेको जनाइएको छ।"
छठमा बेहुलीझैं सिंगारियो मेची नदी किनार (तस्बिरसहित),"झापा : नेपालभारतको सीमा नाकासँग जोडिएको भद्रपुर५ स्थित मेची नदी किनारमा छठ पर्वको सम्पूर्ण तयारी पूरा भएको छ । आज आइतबार बेलुका अस्ताउँदो सूर्य र भोलि सोमबार बिहान उदाउँदो सूर्यलाई अर्घ्य दिँदै मनाइने तराईवासीको मुख्य चाड छठ पर्व हर्षोल्लासका साथ मनाउन यसवर्ष पनि मेची नदी नयाँ बेहुलीझैं सिंगारिएको छ । नेपाल र भारत दुवै देशका व्रतालु परिवारजनले मेची किनारमा एक साथ छठ पर्व मनाउँदै आएका छन् । भारतको बङ्गाल तथा विहार गरी दुईवटा राज्यसँग जोडिएको मेची नदीमा मनाइने प्रदेश एककै सबैभन्दा फराकिलो र लामबद्ध छठ पर्वको रुपमा चिनिएको छ । जसकारण यहाँ छठ पर्वको महत्त्व र विशेषता छुट्टैछ । नदी किनारको मसानघाटदेखि मेची पुलको मुख्य प्रवेशद्वारहुँदै देवी बस्तीसम्मको करिब डेढ किलोमिटरमा सयौं पूजास्थल (घाट) निर्माण गरिएको छ । पूजास्थललाई केराको बोट, विभिन्न प्रकार फूल, विभिन्न रङ्गका अबिरसहित झिलिमिली बत्ती लगाएर सजावट गरिएको छ । उता मेची नदी पूर्वपट्टिको भागमा गलगलियाबासी पनि पण्डाल र घाट व्यवस्थापनको काम पूरा गरिसकेको छ । नदीमा किनारमा बिजुलीबत्ति जडान, एउटा अस्थायी बाँसे पुल निर्माण, सरसफाइ, खानेपानी व्यवस्थापन, सुरक्षा बिट, स्वागत गेट, हेल्प डेस्क, सूर्य भगवानको मूर्ति स्थल निर्माणको काम पूरा भइसकेको मैथिल समाजका अध्यक्ष रमेशचन्द्र झाले बताए । अनुमानित ४ लाख बजेट खर्च हुने बताउँदै उनले भने, 'भद्रपुर नगरपालिका, चन्दादाता, भक्तजन, सङ्घसंस्थाबाट रकम सङ्कलन गरिएको छ । उता युनिक समूहले भने आफैले घाट निर्माण गरिसकेको छ । समूहले १० फुट घाटको १५०० सय रुपैयाँसम्म लिएको समूहका निवर्तमान अध्यक्ष नारद राजवंशीले बताए । गरिब तथा विपन्न परिवारका लागि २० वटा घाट निःशुल्क उपलब्ध गराउने उनको भनाइ छ । मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशीलगायतका समुदायले मेची नदीमा छठ पर्व मनाउँदै आइरहेका छन् । मेची नदीमा छठ हेर्न भारतसहित देशका विभिन्न जिल्लाबाट करिब ५० हजार भक्तजन आउने गरेको आयोजक समितिको ठहर छ । मेचीसहित, विरिङ, निन्दा, अदुवा, देउनियाँ, हडिया, माई, कनकाई, मावा, कमललगायतका नदीहरूमा पनि छठ पूजाको तयारी पूरा भइसकेको छ । नदी किनारमा स्थायी रुपमा सूर्य मन्दिर निर्माण मेची निर्भर पार्क निर्माणले नदीको किनारको मुहार फेरेसँगै युनिक समूह भद्रपुरले नदी किनारमा स्थायी सूर्य भगवानको मूर्तिसहित मन्दिर निर्माण गरेको छ । अघिल्लो वर्ष नै देवीवस्तीको नदी किनारमा स्थायी सूर्य भगवानको मूर्ति राख्ने अभियान थालिएको बताउँदै युनिक समूहका अध्यक्ष प्रकाश राजवंशीले भने, यस वर्ष सूर्य भगवानको मूर्ति राख्ने काम पूरा भएको छ, आज छठ पर्वको मुख्य दिनमा विशेष पूजाआर्चना गरी विधिवत् रुपमा उद्घाटन हुँदैछ । वडा कार्यालयको ५ लाख बजेट र बाँकी अपुग रकम विभिन्न दाताहरूबाट सङ्कलन गरी सूर्य मन्दिर निर्माण गरिएको उनले बताए । मन्दिर निर्माणाधीन अवस्थामै छ । मन्दिरको छतसँगै रंगरोगन, ग्रील, प्लास्टर, बिजुली जडानको काम बाँकी नै छ । आउँदो वर्षभित्र यसले मन्दिर निर्माण भइसक्ने अभियानमा रहेको उनको भनाइ छ । हरेक वर्ष छठ पर्वको दिन माटोले निर्मित सूर्य भगवानको मूर्ति खरिद गरेर ल्याउनुपर्ने बाध्यता थियो,उनले भने, यस वर्षदेखि अस्थायी मुक्ति खरिद गर्ने समस्याको अन्त्य भएको छ । म्यादीसहित २०० बढी सुरक्षाकर्मी परिचालन गरिने प्रहरीले भिडभाडलाई मध्यनजर गरी यसवर्ष कुनै पनि सवारीसाधन मेची नदी किनारसम्म लैजान रोक लगाउने भएको छ । व्रतालु तथा भक्तजनहरूको शान्ति सुरक्षाको दृष्टिकोणलाई लक्षित गर्दै भद्रपुर मावि, भद्रपुर भन्सार कार्यालय र पशुपति प्रावि अगाडिबाटै ट्याक्टरसहित ट्याम्पो, राँगागाडा, मोटरसाइकल, चार पाङग्रे सवारीसाधनमाथि रोक लगाउने निर्णय गरिएको जिल्ला प्रहरी कार्यालय झापाका इन्स्पेक्टर ऋषि ढकालले जानकारी दिए । व्रतालु परिवारजनले लिएर आउने साना सवारीसाधनलाई मेची नदी किनारसम्म जाने अनुमति दिने निर्णय भएको छ । सीमावर्ती मेची नदीको छठ पूजामा हजारौं भक्तजनहरू आउने अनुमान गरिएकोले सुरक्षा व्यवस्था चुस्त दुरुस्त बनाउन दुवै देशका सुरक्षा निकायसँग समन्वय गरी सुरक्षा योजना बनाइएको इन्स्पेक्टर ढकालले बताए । आयोजक समिति, भद्रपुर नगरपालिका, सशस्त्र प्रहरी र भारतीय सुरक्षाकर्मीको सहकार्यमा छठ पूजाका दिन नदी किनार दुई सय बढी सुरक्षाकर्मी परिचालन गरिनेछ । नेपाल प्रहरी, ट्राफिक र म्यादी प्रहरी गरी एक सय ५०, सशस्त्र प्रहरी ६० परिचालन हुनेछ । छठ पूजा स्थलमा हुन सक्ने सम्भावित आपराधिक तथा उच्छृखंल गतिविधि रोक्न विभिन्न स्थानमा प्रहरी बिट, पैदल गस्ती, मोबाइल गस्ती परिचालन गरिने उनले बताए ।"
छठले सामाजिक सद्भाव कायम गर्छ : मुख्यमन्त्री पाण्डे,"मकवानपुर : बागमती प्रदेशका मुख्यमन्त्री राजेन्द्रप्रसाद पाण्डेले देश तथा विदेशमा रहेका नेपालीलाई छठ पर्व २०७९ को शुभकामना दिएका छन्। पाण्डेले आइतबार शुभकामना सन्देश जारी गर्दै छठ पर्वले नेपालीहरुमा समृद्धि, आपसी सद्भाव, सहिष्णुता र एकताको भावनाको विकास हुने विश्वास व्यक्त गरे। अस्ताउँदो र उदाउँदो सूर्यको पूजा गरी मनाइने सूर्यको उपासना गर्ने मौलिक पर्व छठले धार्मिक तथा सांस्कृतिक विविधतायुक्त हाम्रो समुदायमा राष्ट्रिय एकता तथा सामाजिक सद्भाव कायम गर्न महत्वपूर्ण योगदान पुग्ने विश्वास व्यक्त गरे। पवित्रता र एवम् आस्थाको महान छठ पर्व सांकृतिक विस्तारले देशका जात, धर्म र समुदायबीच भातृत्वको र सौहार्दताको बढेको पाण्डेले उल्लेख गरे। यस किसिमको मौलिक सांस्कृतिक पर्वको संरक्षण एवम् सम्वर्द्धन गर्नसके मात्रै नेपालीहरुको पहिचान विश्वमा नै स्थापित हुने उनले बताए। उनले छठ पर्वले समुन्नत बागमती प्रदेश निर्माण गर्न सबैलाई एकतावद्ध भइ अघि बढ्ने प्रेरणा सबैलाई मिलोस् भन्ने शुभकामना दिए।"
भेटघाटका लागि गोदाममा आएका समिरको आगलागीमा परेर मृत्यु,"नेपालगञ्ज : बाँकेको नेपालगञ्जस्थित चुराको गोदाममा आगलागीमा परेर एक जनाको मृत्यु भएको छ। उक्त घटनामा एकजना घाइते भएका छन्। नेपालगञ्ज उपमहानगरपालिका५ रामनगरस्थित रमेशकुमार नागको घरमा चुराको गोदाममा आज एक्कासी आगलागी हुँदा बर्दियाको मधुवन नगरपालिका८ का २३ वर्षीय समिर वलीको मृत्यु भएको हो। उक्त गोदाम आरिफ अन्सारीले भाडामा लिएका थिए। प्रहरी उपरीक्षक श्यामकृष्ण अधिकारीका अनुसार आगलागीबाट गम्भीर घाइते वलीको उपचारका क्रममा भेरी अस्पताल नेपालगञ्जमा मृत्यु भएको हो। मृतक वली शनिबार भेटघाटका लागि गोदाममा आएका थिए। घाइते भएका गोदाम सञ्चालक अन्सारीको भेरी अस्पतालमा उपचार भइरहेको छ। विद्युत् तार सर्ट भएर आगलागी भएको प्रहरीले जनाएको छ। नेपाली सेना, प्रहरी, दमकल र स्थानीयको सहयोगमा आगो निभाइएको छ। आगलागीबाट करिब रु ४२ लाख बराबरको क्षति भएको प्रहरीले जनाएको छ"
घरेलु तथा साना उद्योग पर्यटन उद्योग कार्यालयमा रूपान्तरण,"स्याङ्जा : घरेलु तथा साना उद्योग कार्यालय स्याङ्जाको नाम परिवर्तन भएर 'पर्यटन तथा उद्योग कार्यालय स्याङ्जा' को नाममा रूपान्तरण गरिएको छ। रूपान्तरण भएसँगै कार्यालयले साविकका कामसँगै पर्यटन सम्बन्धी जिम्मेवारी पनि थप भएको छ। कार्यालयले यसअघि प्रदान गर्दै आएको सेवा प्रवाह यथावत रही पर्यटनको समेत जिम्मेवारी थप भएको कार्यालयका प्रमुख श्रीप्रकाश रेग्मीले जानकारी दिए। उनका अनुसार, यसअघि ७ जनाको दरबन्दी रहेको कार्यालयमा प्राविधिकसहित ३ जना कर्मचारी थप भएर १० पुगेका छन्। गण्डकी प्रदेश सरकारको भदौ २० को मन्त्रिपरिषद् बैठकको निर्णय अनुसार कात्तिक १ गतेदेखि लागू हुने गरी कार्यालयका नाम परिवर्तन सहित जिम्मेवारी थप भएको बताइएको छ। अब कार्यालयले ट्राभल तथा ट्रेकिङ एजेन्सी दर्ता अनुमति र नवीकरण, पर्यटकीय होटल, रिसोर्ट, लज, ट्राभल, गाइड, र्याफ्टिङ लगायत साहसिक पर्यटन आदिको प्रवर्धन, दर्ता अनुमति नवीकरण र नियमन सहित वार्षिक विकास कार्यक्रम अनुसार पर्यटकीय पूर्वाधारहरूको निर्माण तथा विकास गर्ने काम गर्ने भएको प्रमुख रेग्मीले जानकारी दिए। यसअघि 'घरेलु तथा साना उद्योग कार्यालय स्याङ्जा' को नामबाट सेवारत कार्यालय यही कात्तिक १ गतेदेखि कार्यालयको नाम परिवर्तन भएको हो।"
दीपक मनाङ्गेलाई स्पष्टीकरण,"काठमाडौं : निर्वाचन आयोगले गण्डकी प्रदेशका युवा तथा खेलकुद मन्त्री एवं मनाङ 'ख' का प्रदेश सभा सदस्य उम्मेदवार राजिव गुरुङ (दीपक मनाङ्गे) लाई स्पष्टीकरण सोधेको छ। उम्मेदवार गुरुङले निर्वाचन खर्चका सम्बन्धमा अभिव्यक्ति र श्रव्यदृश्य सामग्री आयोगमा आएसँगै स्पष्टीकरण सोधिएको हो। 'जुन अहिले निर्वाचन आयोगले ३३ लाख, ३० लाख भन्दा बढी खर्च गर्नु हुँदैन भनेको छ३० लाखमा नेपालमा चुनाव जित्छ यारमनाङमा एक दिन नोमिनेसन गर्न जाँदा १५ लाखको त रक्सी खाइदिन्छ' भनी दिएको अभिव्यक्ति र श्रव्यदृश्य सामग्री प्राप्त भएकाले स्पष्टीकरण सोधिएको आयोगले जनाएको छ।"
भेटिन छाडे परम्परागत घुमाउने घर,"बागलुङ: ढुङ्गाले बान्की मिलाएर छाएको छानो, ढुङ्गाकै गारो, रातो माटो र सेतो कमेरोले पोतेर श्रृङ्गार गरिएका घुमाउने घरहरु पछिल्लो समय ग्रामीण क्षेत्रबाट लोप हुँदै गएका छन् । एकाध भेटिए पनि जीर्ण अवस्थामा मात्रै भेटिन्छन् । कलात्मक शैलीका झ्याल तथा ढोका भएका र मौलिकतासँग जोडिएका घुमाउने घर बनाउने सिकर्मी डकर्मीसमेत अचेल पाइँदैनन् । पछिल्लो समय आधुनिकता हावी हुँदा यस्ता मौलिक घर लोप हुँदै गएको स्थानीयहरुको बुझाइ छ । मगर र गुरुङ समूदायको पहिचानसँग जोडिएका यस्ता घुमाउने घर संरक्षण अभावमा लोप हुँदै गएको निसीखोला गाउँपालिका१ का थिर्तराम गुरुङको भनाइ छ । उनले परम्परागतभन्दा आधुनिक शैलीका घर बनाउन सहज हुने भएपछि घुमाउने घर संकटमा पारेको बताए । '१२१५ वर्ष अघिसम्म गाउँका धेरै स्थानमा घुमाउने घरहरु भेटिन्थे, अहिले १२ वटा पनि भेट्याउन मस्किल पर्छ, घुमाउने घर बनाउन सोही किसिमको सीप चाहिन्छ', उनले भने, 'तर अहिले सिमेन्ट, गिट्टी र बालुवा बनाउन सजिलो हुन थाल्यो ।' गुरुङ घुमाउने घर निर्माण गर्ने मिस्त्रीहरुको सीप पुस्तान्तरण नहुँदा लोप हुँदै गएको बताए । त्यस्तै, स्थानीय पूर्णबहादुर घर्ती मगरले भने, 'घुमाउने घर मगर र गुरुङको पहिचानसँग जोडिएको छ, तर हामी नै यसको संरक्षण गर्न सकेका छैनौँ, आगामी दिनमा यसको संरक्षणमा काम गर्ने को नै होला र ?' निसीखोला गाउँपालिका६ का नरसिंह बुढामगर घुमाउने घरको संरक्षण गर्न सक्ने हो भने आन्तरिक तथा बाह्य पर्यटक आकर्षित गर्न सकिने बताउँछन् । यस्ता घरहरुलाई नयाँ ढंगले संरक्षण र मर्मत गरी सञ्चालन गर्न पनि सकिने उनको भनाइ छ । गाउँ ठाउँमा भएका घुमाउने घरको तथ्याङ्क संकलन गर्ने र पुनःनिर्माण गरी संग्राहलयको रुपमा विकास गर्न सकिने उनको सुझाव छ । घुमाउने घर आधुनिक घरभन्दा न्यानो हुने हुँदा गुरुङ र मगरहरु यस्ता घर बनाउनमा बढी केन्द्रित हुने गरेको उनको भनाइ छ । उच्च पहाडी क्षेत्रमा जनजाति समूदायको बसोबास बढी हुने र त्यस्ता स्थानहरुमा बढी जाडो हुने हुँदा न्यानोका लागि घुमाउने घर बनाउने गरेको उनको भनाइ छ । रासस"
काठमाडौंको गौरीघाटमा छठको रौनक (लाइभ),काठमाडौं : तराई मधेश क्षेत्रमा मनाइने छठ पछिल्लो समय राजधानी काठमाडौं पनि धुमधामका साथ मनाउन थालिएको छ। आज अस्ताउँदो सूर्यलाई र भोलि बिहान उदाउँदो सूर्यलाई अर्घ्य दिइ यो पर्व मनाइने गरिन्छ। छठ पर्वका अवसरमा काठमाडौंको गौरीघाट सूर्य पूजाका लागि झकिझकाउ पारिएको छ। व्रतालु तथा भक्तजनहरु पूजाका लागि गौरीघाट पुगिसकेका छन्।
चितवनका ३४ मतदानस्थल अतिसंवेदनशील,"चितवन : आगामी मङ्सिर ४ गते हुने प्रतिनिधिसभा र प्रदेशसभा निर्वाचनका लागि जिल्लाका एक सय ६२ मध्ये ३४ मतदानस्थल अतिसंवेदनशील देखिएका छन् । सुरक्षाका दृष्टिकोणले तीन तहमा मतदानस्थललाई वर्गीकरण गरिएको हो । जिल्ला सुरक्षा समिति चितवनले अतिसंवेदनशील, संवेदनशील र सामान्य गरी तीन तहमा वर्गीकरण गरेको छ । प्रमुख जिल्ला अधिकारी अस्मान तामाङका अनुसार ८९ मतदानस्थललाई संवेदनशील र ३९ मतदानस्थललाई सामान्यमा राखिएको छ । विगतको निर्वाचनमा देखिएका गतिविधि, अब हुनसक्ने गतिविधि, पूर्वाधारको विकास, सुरक्षा निकायको पहुँच, मतदाता र उम्मेदवारलाई आधार बनाएर मतदानस्थललाई वर्गीकरण गरिएको उनले बताए। अतिसंवेदनशील र संवेदनशील क्षेत्रका लागि विशेष सुरक्षा व्यवस्था मिलाइएको तामाङले बताउनुभयो । सुरक्षाका लागि म्यादी प्रहरी, नेपाल प्रहरी, सशस्त्र प्रहरी, नेपाली सेना र राष्ट्रिय अनुसन्धानको टोलीलाई परिचालन गरिनेछ । जिल्लामा एक हजार दुई सय नेपाल प्रहरी र एक हजार नौ सय ९१ म्यादी प्रहरी खटिँदैछन् । जिल्लामा कुल एक सय ६२ मतदानस्थल छन् । जसमा चार सय ६० मतदान केन्द्र रहेको जिल्ला निर्वाचन कार्यालय चितवनका प्रमुख भीमसेन कार्कीले जानकारी दिनुभयो । जिल्लाभर चार लाख आठ हजार तीन सय ४२ मतदाता रहेका छन् । यो विसं २०७४ को निर्वाचनभन्दा १० हजार छ सय ५७ जना बढी हो । मतदातामध्ये महिला दुई लाख नौ हजार तीन सय नौ र पुरुष एक लाख ९९ हजार ३२ जना रहेका छन् ।"
"नवलपुरको बुलिङटारमा बस दुर्घटना : पाँच जनाको मृत्यु,२५ घाइते",चितवन : नवलपुरको बुलिङटारमा बस दुर्घटना हुँदा पाँच जनाको मृत्यु भएको छ । बुलिङटार गाउपालिका २ मथारमा ना ६ ख ७५८० नम्बरको बस बिहान ४ बजे दुर्घटनामा परेको हो। पाल्पाबाट गोरखाको मनकामना दर्शनका लागि जाँदै गरेको बस सडकबाट करिब सय मिटर तल खोलामा खसेको हो । बुलिङटार प्रहरीका अनुसार २५ जना घाइते भएका छन्। जिल्ला प्रहरी कार्यालय नवलपुरका डीएसपी सन्तोष पाठकले घाइतेहरूलाई उपचारका लागी भरतपुर पठाइएको जानकारी दिए। घटनाका सम्बन्धमा थप विवरण आउन बाँकी छ।
सूर्यको आराधाना गरी छठ मनाइँदै,"महोत्तरी : छठ पर्वको मुख्य दिन आज व्रतालुहरुले साँझ अस्ताउँदो सूर्यलाई अर्घ दिन्छन्। आज व्रतालुहरु पायक पर्ने नदी, तलाउ, पोखरी, जलासयमा गइ साँझ अस्ताउँदो सूर्यलाई नियमनिष्ठापूर्वक पूजा आराधना गरी अर्घ दिन्छन्। आज बिहानैबाट घरघरमा प्रसादस्वरुप ठेकुवा, भुसुवा, लगायतका मिष्ठान परिकार बनाउन मानिस व्यस्त छन् । छठमा ठेकुवा र भुसुवा अनिवार्य मानिन्छ । आज रातभरि जाग्राम बसी छठीमाईको पूजा गर्नुपर्ने भएकोले घाटलाई व्यवस्थित गर्नका लागि युवाहरु लागिपरेका छन् । उनीहरु बिहानैदेखि घाट व्यवस्थापनका निम्ति जुटेका छन् । छठको लागि भनेर पोखरी वा नदि किनारलाई विशेष रुपमा सजाइएको छ । विभिन्न किसिमको भजन, गीतसंगीतले घाट गुञ्जायमान भएको छ । कार्तिक शुक्ल चतुर्थीदेखि सप्तमीसम्म मनाइने छठमा सूर्यदेवको आराधना गरिन्छ। यो पर्व शुक्रबारदेखि सुरु भएको हो । महाभारतमा उल्लेख भएअनुसार द्रोपदीसहित पाँच पाण्डव अज्ञातवासमा रहँदा उक्त गुप्तवास सफल होस् भनी सूर्यदेवलाई आराधना गरेका थिए । उक्त समयमा पाण्डव मिथिलाको किराँत राजाका क्षेत्रमा बास बसेको उल्लेख छ । लोक कथन बमोजिम सोही समयदेखि छठ मनाउने परम्पराको थालनी भएको हो । सूर्य पुराणअनुसार सर्वप्रथम अत्रिमुनिकी पत्नी अनुसूयाले छठ व्रत गरेकी थिइन् । फलस्वरूप उनले अटल सौभाग्य र पतिप्रेम प्राप्त गरिन् । त्यही बेलादेखि छठपर्व मनाउने परम्पराको सुरुआत भएको तथ्य सूर्य पुराणमा उल्लेख छ । धार्मिक आस्थाका साथसाथै सामाजिक सद्भावका रुपमा समेत विकसित छठ पर्व हिन्दूसँगसँगै मुस्लिमले पनि मनाउन थालेका छन्। पर्वमा चढाइने पदार्थको सङ्ख्या ७० पुर्याउनुपर्छ तर चढाउने सामर्थ्य नभएकाले गम्हरी धानको चामल मात्र चढाए पनि देउता प्रसन्न हुने जनविश्वास छ ।"
भारतीय पक्षले पीडित परिवारलाई १० लाख भारु क्षतिपूर्ति दिने,"दार्चुला : सडक निर्माणका क्रममा विष्फोट गराउँदा उछिट्टिएर आएको ढुंगाले लागेर मृत्यु भएका दार्चुलाका ९ वर्षीय बालक पवन महराको परिवारलाई भारतीय पक्षले क्षतिपूर्ति दिने भएको छ। भारतीय निर्माण कम्पनीले आफ्नो गल्ती भएको स्वीकार्दै मृतकका परिवारलाई क्षतिपूर्ति स्वरूप १६ लाख नेपाली रुपैयाँ दिने भएको हो। शनिबार दिनभर मृतकका परिवार र कम्पनीबीच छलफल भएपछि उनीहरूबीच यस्तो सहमति जुटेको हो। छलफलका क्रममा भारतीय सडक निर्माण कम्पनीले शुक्रबार भएको घटनामा आफ्नो गल्ती भएको स्वीकार गरेको छ। दार्चुलाका प्रमुख जिल्ला अधिकारी दीर्घराज उपाध्ययका अनुसार शनिबार दिनभर भएको छलफलबाट सहमति जुटेसँगै अब बालकको पोष्टमार्टम गरिने छ। पोष्टमार्टमका लागि शुक्रबार राति नै शव जिल्ला अस्पताल दार्चुलामा ल्याइएको छ। भारतले तावाघाटलिपुलेक सडक विस्तार गर्ने क्रममा विस्फोट गराउँदा उछिट्टिएको ढुङ्गा लागेर व्यास गाउँपालिका२, दुम्लिङ अरतौलीका ९ वर्षीय बालक महराको शुक्रबार मृत्यु भएको थियो। तम्बाकुनजिक थी खर्कबाट फर्कने क्रममा साढे ११ बजे पारिबाट आएको ढुंगा लागेर पवनको ज्यान गएको बुबा हिक्मत महराले बताए।"
छठ पर्वले सांस्कृतिक एकता बढाएको छ : प्रम देउवा,"काठमाडौं : प्रधानमन्त्री शेरबहादुर देउवाले तराईमधेसलगायत मुलुकका विभिन्न भागमा मनाइने छठ पर्वको अवसरमा सम्पूर्ण नेपालीमा सुख, शान्ति, सुस्वास्थ्य, दीर्घायुको कामनासहित शुभकामना दिएका छन्। शुभकामना सन्देशमार्फत प्रधानमन्त्री देउवाले यस पर्वले नेपाली समाजमा सांस्कृतिक एकताको भावना वृद्धि गर्नसमेत मद्दत पुगेको उल्लेख गरेका छन्। छठ पर्व अत्यन्त श्रद्धा, भक्ति र पवित्रता साथ सूर्य र छठी माइको पूजा अर्चना गरी मनाइने पर्व हो । नदी, तलाउ वा पवित्र जलकुण्डमा अस्ताउँदो सूर्यलाई अर्घ दिई प्रारम्भ हुने यो पर्व उदाउँदो सूर्यलाई अर्घ्य दिइ सम्पन्न गरिन्छ । प्रधानमन्त्री देउवाले छठ नेपाली समाजमा शान्ति, सद्भाव र पवित्रता प्रवर्द्धन गर्ने धार्मिक एवं सांस्कृतिक पर्वको रूपमा प्रसिद्ध रहेको उल्लेख गरे। विगतमा विशेषगरी तराईमधेसमा मनाइने यो पर्व हाल नेपालको एक विशिष्ट पहिचानसहितको साझा सांस्कृतिक पर्वको रूपमा नेपालभर विस्तार भएको उल्लेख गर्दै उनले हाम्रा सांस्कृतिक पर्व र संस्कार समाजका अमूल्य गहना भएको उल्लेख गरेका छन्। प्रधानमन्त्री देउवाले यी पर्व तथा संस्कृतिले हाम्रो समाजलाई स्वच्छ र पवित्र राख्न, एकापसमा सद्भाव र सहिष्णुता बढाउन, विविधताभित्र एकता कायम गर्न तथा समाजलाई गतिशील र जीवन्त तुल्याउन सहयोग पुर्याउँदै आएका बताएका छन्। कोभिड१९ र डेङ्गी जस्ता रोगको जोखिम कायमै रहेको सन्दर्भमा जनस्वास्थ्यका न्यूनतम मापदण्डको पालना गर्दै यस वर्षको छठ पर्व हर्षोल्लासपूर्वक मनाउन उनले सबैमा आग्रह गरेका छन्। प्रधानमन्त्री देउवाले छठ पर्वले सबैमा सांस्कृतिक सद्भाव, सहअस्तित्व, एकता र पारस्परिक सहिष्णुताको भावनालाई अझ प्रगाढ र सुदृढ तुल्याउन प्रेरणा प्रदान गरोस् भन्दै सबैमा शुभकामना व्यक्त गरेका छन्।"
"कालीकोटमा बेवारिसे बम विस्फोट, २ बालिकाको मृत्यु","सुर्खेत : कालीकोटमा बेवारिसे बम बिस्फोट हुँदा दुई बालिकाको मृत्यु भएको छ। उक्त घटनामा तीन जना बालबालिका गम्भीर घाइते भएका छन्। तिलागुफा नगरपालिका१० रानावाडामा शनिबार बिहान ८ बजे बेवारिसे बम बिस्फोट भएको जिल्ला प्रशासन कार्यालय कालीकोटले जनाएको छ। उक्त घटनामा ३ वर्षीया बालिका झरना थापा र ४ वर्षीया बालिका सरस्वती रानाको मृत्यु भएको प्रमुख जिल्ला अधिकारी रामहरि शर्माले बताए। उनका अनुसार झरनाको घटनास्थलमै मृत्यु भएको थियो भने सरस्वतीको उपचारका क्रममा सुर्खेतमा मृत्यु भएको हो। उक्त घटनामा गम्भीर घाइते हुनेहरूमा तिलागुफा नगरपालिका१० रानावाडाका ७ वर्षीय बालक कमल थापा, ५ वर्षीय मुस्कान थापा र ३ वर्षीया बालिका दर्शना राना छन्। घाइतेलाई उपचारका लागि हेलिकप्टरबाट प्रदेश अस्पताल सुर्खेत लगिएको थियो। सरस्वतीको उपचारका क्रममा निधन भएको र अन्यको उपचार भइरहेको प्रजिअ शर्माले बताए। घटना हुनसाथ चार जना घाइतेलाई उपचारका लागि हेलिकप्टरमा राखेर लगियो। तर, सरस्वतीलाई भने बचाउन सकिएन, उनले भने, घटनाका विषयमा प्रहरीले अनुसन्धान गरिरहेको छ। स्थानीयका अनुसार गाउँका पाँच बालबालिकाले खेल्ने क्रममा अनौठो वस्तु देखेर चलाउँदा बिस्फोट भएको हो। जिल्ला प्रहरी कार्यालयका प्रमुख डीएसपी जयश्वर रिमालका अनुसार बम विस्फोट भएको ठाउँको जमिनमा प्वाल परेको छ। साथै नजिकै ससाना फलामका टुक्रा पनि भेटिएको छ। घटनास्थलमा फलामका टुक्राहरू भेटिएका छन्। प्रारम्भिक अनुसन्धानबाट बिस्फोट भएको वस्तु सकेट बम नै भएको अनुमान गरेका छौं। तर, प्रहरी र सेनाको टोलीले थप अनुसन्धान जारी राखेको छ। अनुसन्धानबाट थप खुल्नेछ। द्वन्द्वकालमा छोडिएको बेवारिसे बम भएको आशंका प्रहरीले गरेको छ। घटनास्थलमा अरू पनि बिस्फोटक पदार्थ हुन सक्ने भन्दै सेना र प्रहरीको टोलीले खोजी गरिरहेको प्रशासनले जनाएको छ। १० वर्षसम्म चलेको शसस्त्र द्वन्द्वबाट कालीकोट अति प्रभावित जिल्लामा पर्छ। यसअघि पनि जिल्लाका विभिन्न स्थानमा बेवारिसे बम बिस्फोटका घटनाहरू भएका थिए। घटना लगतै स्थानीय प्रशासनले घाइतेको उद्धारका लागि गृह मन्त्रालयसँग हेलिकोप्टर माग गरेको थियो। त्यसपछि सेनाको हेलिकप्टरबाट घाइतेलाई सुर्खेत ल्याइएको हो।"
रसुवामा बस दुर्घटना : ९ यात्रु घाइते,"नुवाकोट : रसुवाको जिवजिवेबाट काठमाडौंतर्फ जाँदै गरेको यात्रुबाहक बस रसुवाको कालिकामा दुर्घटना भएको छ। कालिका गाउँपालिका३ मा कालिकास्थानमा बस दुर्घटना हुँदा नौ जना घाइते भएका हुन्। घाइतेहरुको नुवाकोट जिल्ला अस्पताल त्रिशूली र काठमाडौंमा उपचार भइरहेको छ। गम्भीर घाइतेको काठमाडौको ट्रमा सेन्टरमा उपचार भइरहेको जिल्ला प्रहरी कार्यालय रसुवाले जनाएको छ। सडकमार्गमा अनियन्त्रित भई कान्तिपुर यातायातको बा ३ ख ६०३५ नं को यात्रुबस कालिकास्थान मुनिको घुम्तीमा दुर्घटना भएको रसुवा प्रहरीले जनाएको छ। बसमा तिहार मनाएर नुवाकोट र काठमाडौं जांदै गरेका यात्रु रहेको बताइएको छ। प्रहरीले बसका सहचालक र बसलाई नियन्त्रणमा लिएर आवश्यक अनुसन्धान गरिरहेको रसुवा प्रहरी प्रमुख तथा प्रहरी नायव उपरीक्षक कुलदीप चन्दको भनाई छ। घाइतेहरूलाई दुर्घटनापछि उद्धार गरि स्थानीय मेडिकल, त्रिशूली अस्पताल तथा काठमाडौं पठाएर उपचार भइरहेको बताइएको छ। बसका चालक भने दुर्घटनापछि फरार रहेका छन्। ४ जना घाइतेको नुवाकोट जिल्ला अस्पताल त्रिशूलीमा उपचार हुन नसकेपछि काठमाडौंस्थित ट्रमा सेन्टरमा थप उपचारका लागि पठाइएको छ। घाइतेहरुको स्वास्थ्यमा सुधार भइरहेको अस्पतालले जनाएको छ। सामान्य घाइतेहरु उपचारपछि घर फर्किएका छन्।"
छठका लागि जनकपुरमा मात्रै तीन करोडको भारतीय केरा,"जनकपुर : छठ पर्वका लागि केरा अत्यावश्यक मानिन्छ । केरा उत्पादनका लागि नेपाली भूमि राम्रो मानिए पनि यहाँको उत्पादनले माग धान्न सक्दैन । छठ पर्वमा सिङ्गै केराको घरी नै अर्घ रूपमा भगवान्लाई चढाउने परम्परा छ । त्यसैले यस पर्वमा केराको माग उच्च हुन्छ । स्वदेशी उत्पादन कम हुँदा हरेक वर्ष भारतको भर पर्नुपर्ने अवस्था रहेको जनकपुर फलफूल तथा तरकारी व्यवसायी समितिका अध्यक्ष विषेश्वर यादवले बताउनुभयो । छठका लागि मधेस प्रदेशका राजधानी जनकपुरधाममा मात्र रु तीन करोड बराबरको केरा आयात भएको छ । अध्यक्ष यादवले अघिल्लो वर्ष झण्डै पौने रु दुई करोड बढीको केरा जनकपुर भित्र्याइएको बताउनुभयो । 'यसवर्ष भित्र्याइएका केरा झण्डै ६० ट्रक छन्', उनले भने। जनकपुरमा गोपाल र वंशीभोग केरा नेपालको सप्तरीस्थित भारदह, भन्टावारी तथा इनरुवाबाट भित्र्याइएको छ । मालभोग, मिरिचमान, चम्पा केरा भारतको आसाम, गोहाटी, बङ्गाल, हाजिपुर, ठाकुरगञ्ज र चम्पारणबाट मगाउने गरिएको फलफूल तथा तरकारी व्यवसायी समितिका सचिव भुवनेश्वर पूर्वेले जानकारी दिए। छठ पर्वसँगै अघिल्ला वर्षका तुलनामा यस वर्ष २५ प्रतिशतले केराको भाउ महङ्गिएको पूर्वेले बताए। पूर्वेले भने, 'छठ पर्व मनाउने सङ्ख्या प्रत्येक वर्ष वृद्धि भएको हुँदा केराको माग बढेको छ । यसैले बजारको मागअनुसार गत वर्षको तुलनामा यस वर्ष १५२० ट्रक बढी ६० ट्रक जति केरा मगाइएको छ ।' फलफूल तथा तरकारी व्यवसायी समितिका अध्यक्ष विश्वेश्वर यादवका अनुसार १० चक्काको ट्रकमा १२ सय घरी केरा आउँछ । प्रतिट्रक बराबर जनकपुरसम्म ल्याउँदाको खर्च रु छ लाख पर्छ । बजारमा प्रत्येक केराको घरीलाई रु पाँच सयदेखि एक हजारभन्दा बढी मूल्यमा बिक्री गरिन्छ । नेपालको हरेक क्षेत्रमा परम्परागत रूपमा स्थानीय जातका केरा उत्पादन हुन्छ । केरा उत्पादनको लागि तराई मधेस वा समग्र नेपालको भूमि राम्रो मानिन्छ । चाडपर्वको समयमा भारतकै भर पर्नुपर्ने अवस्था छ । नेपालमा मालभोग, झापाली मालभोग, विलियम हाइब्रिड रोवस्टा, विलियम हाइब्रिडलगायत जातका केरा खेती उत्पादन हुँदै आएका छ । सम्भावना हुँदाहुँदै पनि प्राविधिक समस्याले गर्दा कृषकले उत्पादन बढाउन नसकेको व्यवसायीको भनाइ छ । उता भारतबाट आउने केराको मूल्य सस्तो पर्छ । भारतले किसानको लागि सहुलियत र विभिन्न प्याकेज दिने भएकाले उताको लागत कम परेको बताइन्छ । जनकपुरधाममा छठ पूजाको तयारी पूरा, घाटमा पण्डाल र बत्तीको कार्य सम्पन्न जनकपुरधाममा छठ पूजाको तयारी पूरा भएको छ । छठपूजा विभिन्न पोखरी, तलाब र जलासयमा छठ घाट निर्माण गर पण्डाल र बत्तीहरु जडान तथा सजावटका कार्य सम्पन्न भएको छ । छठ पर्व सुरु भएसँगै तराईका बजारमा पूजा सामग्री खरिद बिक्रीका लागि हुने चहलपहल बढेको छ । कात्तिक शुक्ल पक्षको चौथी तिथिदेखि छठ पर्व विधिवत रुपमा सुरु भएसँगै चहलपहल पनि बढेको छ । छठ पूजाका लागि आवश्यक पूजन सामग्री, हरियो तरकारी, फलफूल किन्ने ग्राहकको भीड देखिन्छ । खासगरीे छठ पूजामा छठी मातालाई अर्पण गरिने प्रसादमा स्याउ, केरा, सुन्तला, पानीसहितको नरिवल, उखु, हरियो बोडी, पानी सिङ्गडा, मूला, अदुवाको बोटलगायत फलफूल, हरियो तरकारी, माटो तथा बाँसका सामग्री खरिद गर्नेको भीड बजारमा देख्न सकिन्छ । छठ पूजामा आकर्षक सजावटका लागि नेपालमै सबैभन्दा बढी चर्चामा रहँदै आएको जनकपुरधामको गङ्गासागर पोखरी छठघाटको व्यवस्थापन र सजावटको काम सम्पन्न भएको छ । व्रतालुहरु छठका लागि बाँसको नाङ्लो, ढाकी, कोनिया, डगरी, माटोको हात्ती, दियो, ढकना, कोशिया, कुरवार, केरालगायत फलफूल, उखु, भोगटे, कागती, सखरलगायत पूजा सामग्री खरिदमा व्यस्त देखिएका छन् । छठ पूजामा नयाँ कपडा लाउनुपर्ने भएकाले कपडा पसलमा पनि उत्तिकै भीड हुने गरेको छ । छठ पर्व मनाउने पोखरीको डिल र नदीको किनारको सरसफाइ गर्दै आआफ्ना पूजास्थल सुरक्षित गर्नमा तल्लीन भएर जुटेका छन् । मध्य तराईका जिल्लामा रहेका छठी घाटहरूमा लाखौँ रकम खर्चेर सरसफाइ, सजावट र व्यवस्थापनका लागि काम पनि भएका छन् । स्थानीय एफएम रेडियोहरुसमेत छठका गीतले गुञ्जायमान छन् भने बजारलाई छठका सामग्रीले भरिभराउ छ । करिब एक महिना अगावै माछा, मासु खान छाडेका महिला शुक्रबार लसुन र प्याज विना खाना खाएका छन् । उनीहरुले आज खरना विधि सम्पन्न गरी रहरको दाल, लौका र भात खान्छन् । छठ पर्वलाई निकै कठिन पर्वका रुपमा लिइन्छ । सूर्य र जलको शक्ति र महत्व झल्काउने यस पर्वमा शुद्ध खाने कुरा खानुपर्ने र यस पर्वमा अन्नपानी नखाइ तीन दिन भोकै बसी व्रत गर्ने चलन रहेको जनकपुरधामकी ७५ वर्षीया गङ्गा देवी कर्णले बताउनुभयो । छठको व्रत महिला वा पुरुष जोसुकैले पनि लिने र पूजा गर्ने गरेको संस्कृविविद् डा राजेन्द्र विमलले बताए। तराईका जिल्लामा हिन्दू धर्ममा वर्षभरी उदाउँदो सूर्यलाई मात्र पूजा गरिए पनि यस पर्वमा उदाउँदो र अस्ताउँदो दुवै सूर्यलाई विशेष रुपले पूजा गरिन्छ । छठ पर्वमा विशेषगरी अस्ताउँदो र उदाउँदो सूर्यलाई अर्घ दिने कुरा सबैभन्दा विशेष र महत्वपूर्ण हुने गरेको संस्कृतिविद् डा वमलको भनाइ छ । आफ्नो परिवारको खुसीका लागि यो पर्वमा महिलाले व्रत लिने गरेका छन् । आफूले चाहेको आशीर्वाद छठीमाताले पूरा गरी दिने विश्वासका कारण व्रत बसेको क्षीरेश्वनाथ नगरपालिका५ महेन्द्रनगरकी पार्वती देवी झाले बताए।"
