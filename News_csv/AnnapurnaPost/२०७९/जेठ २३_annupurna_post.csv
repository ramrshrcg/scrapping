शीर्षक,विवरण
"अवैधानिक लघुवित्तको नाममा रकम असुली, कानूनको दायरामा ल्याउन संघको आग्रह","काठमाडौं : लघुवित्त वित्तिय संस्थाविरूद्धको संघर्ष समिति नामको अवैधानिक संगठन नाममा केही व्यक्तिहरूले सर्वसाधारणबाट उक्त समितिको सदस्यता प्रदानगर्ने भन्दै अवैधानिकरुपमा रकम असुल गरेको खुलासा भएको छ। नेपाल लघुवित्त बैंकर्स संघले सोमबार प्रेस विज्ञप्ति जारी गर्दैयस्ता कार्यमा संलग्नलाई कानूनको दायरामा ल्याउन आग्रह गरेको छ। लघुवित्त कम्पनीहरूको खारेज गर्नुपर्ने माग राख्दै आएको संघर्ष समिति लघुवित्तीय संस्थाविरूद्धको संघर्ष समितिप्रति संघको ध्यानाकर्षण भएको छ। संघका अध्यक्ष प्रकाश राज शर्माका अनुसार तिनीहरुले लघुवित्तलाई खारेज गर्नुपर्ने, लघुवित्तबाट लिएको ऋण मिनाहा गर्नुपर्ने जस्ता मागहरू राज्यको प्रचलित नियम तथा कानूनहरूको ठाडो उल्लघंन तथा विपरित देखिएको भन्दै संघले यस्ता कार्यमा संलग्न व्यक्तिहरूलाई यथाशिघ्र कानूनको दायरमा ल्याउनसमेत सरोकारवालासंग अनुरोध गरेको छ। लघुवित्त संस्थाहरूको भूमिका र योगदानलाई नजर अन्दाज गर्दै यस क्षेत्रको बदनाम गरीएको संघको भनाइ छ। लघुवित्त संस्थाहरूको भूमिका र योगदानलाई नजर अन्दाज गर्दै यस क्षेत्रलाई बदनाम गर्ने र वित्तीय पहुँचमा वाधा पुर्याउने उद्देश्यले केही निहित स्वार्थ भएका व्यक्तिहरुले विभिन्न माध्यमबाट समग्र लघुवित्त वित्तीय संस्थाहरू प्रति लगाएको भ्रामक आरोपहरू प्रति लघुवित्त वित्तीय संस्थाहरूको छाता संगठन नेपाल लघुवित्त बैंकर्स संघको गम्भिर ध्यानाकर्षण भएको छ संघद्वारा जारी बिज्ञप्तीमा भनिएको छ। हाल देशका ७७ जिल्लाका करिब ५८ लाख सदस्यहरू लघुवित्त संस्थाहरूमा संलग्न छन्। करिब ३३ लाख सदस्यहरूले विभिन्न परियोजनाको लागि ऋण लिई आयमुलक व्यवसायमा संलग्न रहेको संघले जानकारी दिएको छ।"
फेसबुके प्रेमीले जन्मदिन मनाउने बहानामा यसरी बोलाएर गरे ५ जनाले पालैपालो बलात्कार,"नेपालगन्ज : बाँकेको राप्तीसोनारी गाउँपालिका४ की एक १६ वर्षीया बालिकालाई योजनाबद्धरुपमा बाँके र बर्दियामा दुई ठाउँमा सामूहिक बलात्कार भएको छ। जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार फेसबुके प्रेमीले जन्मदिन मनाउने भन्दै बोलाएर एउटी बालिकालाई शनिबार राति बर्दियाको सामुदायिक वनमा र आइतबार बिहान बाँकेमा बंगुर फर्ममा छुट्टाछुट्टै दुई ठाउँमा दुई दिन सामूहिक बलात्कार गरेका हुन्। घटनामा संलग्न सबै अभियुक्तहरु एउटै गाउँ बैजनाथ गाउँपालिकाको वडा नं ८ का हुन्। पक्राउ पर्नेमा २० वर्षको विश्वनाथ थारु, २३ वर्षको राजकुमार थारु, २४ वर्षको विक्रम भन्ने विक्रान्त थारु, २५ वर्षको निराजन थारुका साथै १६ वर्षको एक जना र १७ वर्षका २ जना बालक रहेका छन्। अभियुक्तमध्ये ३ जना त बालक नै छन्। यसरी भयो घटना सामूहिक बलात्कारबारे अनुसन्धान गरिरहेका बाँकेको इलाका प्रहरी कार्यालय धनौलीका इन्चार्ज प्रहरी निरीक्षक प्रेमप्रसाद रेग्मीले घटनाबारे भने : बाँकेको राप्तीसोनारी गाउँपालिका४ की एक १६ वर्षीया बालिका र बैजनाथ गाउँपालिकाको ८ का हेमराज थारुसँग एक वर्षदेखि फेसबुके प्रेम थियो। उनीहरु भिडियो कल गरिरहन्थे। गत शनिबार (२१ जेठ) आफ्नो जन्मदिन मनाउन भन्दै थारुले बालिकालाई मानखोलाको पुलमा बोलाउँछन्। खजुरा गाउँपालिका६ मानखोला पुलमा दिउँसोको ४ बजेतिर उनीहरुको भेट हुन्छ। हेमराजले बढैयाताल घुम्न जाने योजना सुनाउँछन्। उनले साथी विक्रम भन्ने विक्रान्त थारुलाई मोटरसाइकल लिएर आउन भन्छन्। मानखोला वारी बाँकेका खजुरा गाउँपालिका र पारी बर्दियाको बढैयाताल गाउँपालिका पर्छ। मानखोला पारी बढैयाताल५ मा फुलवारी सामुदायिक वन छ। मोटरसाइकलमा बढैयाताल घुमाउने भन्दै मानखोलाको पुलदेखि तीन चार किलोमिटर उत्तरमा वनभित्रमा लैजान्छन्। राजकुमार थारु, निराजन थारुसहित तीन जना मानखोला तरेर त्यहाँ पुग्छन्। उनीहरुले घरेलु मदिरा, वियर र दालमोट मगाउँछन्। बालिकालाई पनि खान बाध्य बनाउँछन्। नसाले लठ्ठ भएपछि साँझ ६ बजेदेखि मध्यराति १२ बजेसम्म हेमराज, राजकुमार, निराजन र एक नाबालकलगायत चार जनाले लगातार पालैपालो सामूहिक बलात्कार गर्छन्। जबरजस्ती करणीबाट बालिका बेहोस हुन्छिन्। त्यसपछि उनीहरु आत्तिन्छन्। मानखोलाको किनारमा लगेर पानी छम्कन्छन्। बालिका होसमा आउँछिन्। होसमा आएपछि बोकेर बैजनाथ८ पिपरीमा विक्रम भन्ने विक्रान्त थारुको बंगुरपालन नजिक टिनको टहरामा लैजान्छन्। त्यहाँ फेरि निराजन र विक्रान्तले पालैपालो तीन घण्टाभन्दा बढी समय बलात्कार गर्छन्। निराजन वनमा बलात्कार कार्यमा पनि संलग्न थिए। बिहान ३:४५ बजेतिर विक्रान्तले विश्वनाथ थारु र अर्को एक जनालाई डाकेर मोटरसाइकलमा राखेर बालिकालाई राप्तीसोनारीको घरसम्म पुर्याउने जिम्मा दिन्छन्। २२ जेठको बिहान ४ बजेतिर खजुरा गाउँपालिका५ प्रतिक्षालय चोकमा इलाका प्रहरी कार्यालय धनौलीले नियमित चेकजाँच भइरहेको थियो। २० वर्षका विश्वनाथ थारुले चलाएको भे ३ प ३५२७ नं को पल्सर मोटरसाइकलमा १७ वर्षका युवक र पीडित बालिका गरी तीन जनालाई सवार देखिपछि प्रहरीले चेकजाँच गर्छ। त्यत्तिबेलासम्म बालिका अर्धचेत अवस्थामा थिइन्। प्रहरीलाई शंका लाग्छ। इप्रकामा लगेर चिया बिस्कुट खुवाएपछि बालिकाले आफू सामूहिक बलात्कार भएको बताउँछिन्। पीडित बालिकाले दिएको किटानी जाहेरीको आधारमा मोटरसाइकल बोकेर घर लैजाने दुई जना मतियारसहित ५ जना अभियुक्तहरुलाई प्रहरीले आइतबार नै विभिन्न स्थानबाट पक्राउ गर्छ। एउटै बालिकालाई बर्दिया र बाँकेमा सामूहिक बलात्कार भएको छ। बर्दियाको इलाका प्रहरी कार्यालय मैनापोखर र बाँकेको इलाका प्रहरी कार्यालय धनौलीले छुट्टा छुट्टै मुद्दा दर्ता गरेका छन्। आइतबार पक्राउ परेका सबै अभियुक्तलाई सोमबार नै बाँके र बर्दिया अदालतबाट अनुसन्धानका लागि म्याद थप भइसकेको छ।"
असार १ देखि मतदाता नामावली संकलन गरिने,"काठमाडौं : प्रदेश र संघीय चुनावलाई लक्षित गर्दै असार १ गतेबाट निर्वाचन आयोगले मतदाता नामावली संकलन तथा अद्यावधिक कार्यक्रम सञ्चालन गर्ने निर्णय गरेको छ। माघ २५ गते स्थानीय तह निर्वाचन, २०७९ को मिति घोषणा भएपछि मतदाता नामावली संकलन तथा अद्यावधिक स्थागित गरिएको थियो। आउँदो कात्तिक अन्तिम साता वा मंसिर पहिलो साताभित्र प्रदेश र संघको निर्वाचन गर्नुपर्ने आयोगले निष्कर्ष निकालेको छ, आयोगका सहप्रवक्ता सूर्यप्रसाद अर्यालले भने। उनका अनुसार आगामी निर्वाचनलाई मध्यनजर गरेर माघ २५ गतेदेखि जेठ मसान्तको अवधिमा नागरिकता लिएका र पहिला पनि नागरिकता लिए मतदाता नामावलीमा नाम दर्ता गर्न छुटेकाहरुले प्रदेश तथा जिल्ला निर्वाचन कार्यालय, जिल्ला प्रशासन कार्यालय र इलाका प्रशासन कार्यालयमा गई आआफ्नो नाम दर्ता गराउन सक्नेछन्। उनका अनुसार मातदाता नामावलीमा नाम दर्ता गर्न, विवरणमा रहेको त्रुटि सच्याउन, मतदाता नामावलीबाट नाम हटाउन, ठेगाना परिर्वतन गर्न, मतदान स्थल परिवर्तन गर्न, दोहोरो परेको नाम हटाउन सम्बन्धित निर्वाचन कार्यालयमा निवेदन दिन सकिनेछ। आयोगबाट वितरण भएको मतदाता परिचयपत्र भएको तर कुनै कारणले मतदाता नामावलीमा नाम नरहेको व्यक्तिहरुले समेत मतदाता नामावलीमा नाम दर्ता गराउन सक्नेछन्। बसोबास गरिरहेको स्थानबाट पनि मतदाता नामावलीमा नाम दर्ता गराउन सकिने व्यवस्था आयोगले गरेको छ। पेसा, व्यवसायको कारणले कुनै एक जिल्लामा बसोबास गरिरहेको तर आफ्नो स्थायी ठेगाना अर्को जिल्लामा रहेको भए त्यस्तो व्यक्तिले नाम दर्ताको लागि आवश्यक प्रमाण सहित आफू रहेको जिल्लाको निर्वाचन कार्यालयमा निवेदन दिनुपर्छ। निवेदकले स्थायी ठेगानाकै मतदातानामावलीमा नाम दर्ता हुन्छ, आयोगले जारीको गरेको प्रेस विज्ञप्तिमा उल्लेख छ।"
गायत्री नेपालीले गरिन् श्रीमानको हत्या,घोराही : दाङमा एक महिलाले श्रीमानको हत्या गरेकी छन्। अचार पिस्ने लोहोरो प्रहार गरी घोराही उपमहानगरपालिका१४ मा कोठा भाडा लिएर बस्ने भारत बलरामपुर घर भएकी ३७ वर्षीया गायत्री नेपालीले ३३ वर्षीय श्रीमान पङ्कज गुप्ताको हत्या गरेको प्रहरीले जनाएको छ। आज बिहान उनले लोहोरो प्रहार गर्दा गुप्ताको घटनास्थलमै मृत्यु भएको प्रहरीले बताएको छ। हत्याको आरोपमा प्रहरीले गायत्रीलाई पक्राउ गरी अनुसन्धान थालेको छ। श्रीमानले रक्सी खाएर आफूलाई कुटपिट गरेपछि त्यसको प्रतिकार गर्न खोज्दा यस्तो घटना भएको श्रीमतीले प्रहरीसमक्ष बयान दिएको जिल्ला प्रहरी कार्यालय दाङका प्रहरी उपरीक्षक सुरेश काफ्लेले बताए।
"बर्दियामा झडप १ जनाको मृत्यु, २० जना घाइते","गुलरिया : बर्दियाको मधुवन नगरपालिकास्थित ओराली बजारमा प्रहरी र सडक संघर्षमा उत्रिएका समुदायबीच झडप हुँदा १ जनाको मृत्यु भएको छ। झडपका क्रममा २० जना घाईते भएका छन्। घटनास्थलबाट बर्दिया अस्पताल गुलरियामा आपतकालिन उपचारका लागि ल्याईएका घाईतेमध्ये १ जना महिलाको मृत्यु भएको अस्पतालका डाक्टर विश्वनाथ शाहले पुष्टि गरे। मृतकको आफन्तहरु अस्पतालमा नआएका कारण मृतकको नाम जानकारी नभएको डा शाहले बताए। मृत्युको कारण भने पोष्टमार्टम पछि मात्र भन्न सकिने उनको भनाई छ। घटनास्थल ओराली बजारका स्थानीय विनय गौतमका अनुसार मृतक मधुवन नगरपालिका२ निवासी १८ वर्षिया नविना चौधरी रहेको बताएका छन्। उनी १२ कक्षामा अध्ययनरत थिईन्। झडपका क्रममा मधुवन२ सोनाहाका २२ वर्षिय राकेश थारु घाईते रहेको गौतमको भनाई छ। सोमबार घरकै बारीमा दाउरा भाँचिरहेको अवस्थामा चितुवाले आक्रमण गरी मधुवन सोनाहाकी ४१ वर्षिया अस्मिता थारु घाईते भएपछि बन्यजन्तुबाट सुरक्षाको मागगर्दै स्थानीय सामुदायिक वनका समुदायहरु सडकमा उत्रिएका थिए। सडक खुलाउने क्रममा प्रहरी र समुदायबीच झडप हुँदा घटना घटेको हो। प्रर्दशनकारीहरुले प्रहरीको २ वटा मोटर साईकलमा आगजनी गरेको बुझिएको छ। आक्रामक बाघ स्थानान्तरण गरिनुपर्ने, जंगल क्षेत्रमा तारबार गरिनु पर्ने समुदायलाई सुरक्षा दिईनु पर्ने समुदायको माग छ। झडपका क्रममा जनपद प्रहरीका १२ जना र शसस्त्र प्रहरीका ७ जना गरी १९ जना सुरक्षाकर्मीहरु घाईते भएको जिल्ला प्रहरी कार्यालय बर्दियाका प्रहरी निरिक्षक हृदेश सापकोटाले जानकारी दिए। घाईतेको संख्या बढ्न सक्छ उनले भने भिडलाई नियन्त्रणमा लिने क्रममा प्रहरीले ११ सेल अश्रुग्यास र शसस्त्र प्रहरीले ९ सेल गरी २० सेल अश्रुग्यास प्रहार भएको छ। प्रहरीले १ राउण्ड हवाई फायर गरेको उनले दावी गरे। घटनाको अनुसन्धान भैरहेकोले यकिन विवरण अझै आई नपुगेको उनको भनाई छ। भारतको कर्तनियाघाट वन बिहार र बर्दिया राष्ट्रिय निकुञ्ज जोड्ने जैविक मार्ग खातामा वन्यजन्तुहरुको संख्या बृद्धि भएसँगै आक्रमणको क्रम बढेको छ। जेठ १० गते सोही क्षेत्रको जनजागृति सामुदायिक वनमा बाख्रा चराउन गएकी मधुवन नगरपालिका२ निवासी ४७ वर्षिया कौसिला पालको पाटेबाघको आक्रमणमा परी मृत्यु भएको छ। वन्यजन्तुको आक्रमण न्युनिकरणगर्दै सुरक्षित संरक्षण हुनुपर्ने स्थानीय समुदायले मागगर्दै आएका छन्।"
"काठमाडौंको फोहोर मंगलबारदेखि उठाइने, सरकार र प्रभावित क्षेत्रका बासिन्दाबीच सहमति","काठमाडौं : काठमाडौंको फोहोर मंगलबारदेखि उठाइने भएको छ। सोमबार सिंहदरवारमा बसेको सर्वपक्षीय बैठकले मंगलबारदेखि नै फोहोर व्यवस्थान गर्ने सहमति जुटाएको हो। बैठकमा सहरी विकास मन्त्री रामकुमारी झाँक्री, काठमाडौं महानगरपालिकाका प्रमुख बालेन्द्र शाह, प्रभावित क्षेत्रका बासिन्दाबीच फोहोर व्यवस्थापन गर्ने सम्बन्ध सहमतिपत्रमा हस्ताक्षर समेत भएको छ। सहमतिपत्रमा प्रभावित क्षेत्रका बासिन्दाले भोलिदेखि नै फोहोर व्यवस्थापनमा सहजीकरण गर्ने उल्लेख छ। '२०७९ जेठ २४ गतेबाटै उपत्यकाको फोहोर बन्चरेडाँडा स्यानिटरी ल्यान्डफिल साइटमा उपर्युक्त विधिअनुसार विसर्जन गर्ने कार्यमा ककनी गाउँपालिका तथा धुनिवेशी नगरपालिकाले सहयोग तथा सहजीकरण गर्ने,' सहमति पत्रमा उल्लेख छ। सरकारले प्रभावित क्षेत्रमा विभिन्न योजनाका लागि बजेट विनियोजन गरेको छ। सहमतिपत्र अनुसार प्रभावित क्षेत्रमा सहरी विकास मन्त्रालयबाट आगामी आर्थिक वर्षका लागि ५ वटा सडकका लागि ४२ करोड ५० लाख, नदी नियन्त्रण, सामुदायिक भवन मन्दिर निर्माण र वृक्षारोपन कार्यक्रमको लागि १ करोड ७० लाख विनियोजन गरेको उल्लेख छ। त्यस्तै महानगरपालिकाको तर्फबाट प्रभावित क्षेत्रका बासिन्दालाई स्वास्थ्य बिमा, पूर्वाधार विकासका लागि अनुदान र रासायनिक वा जैविक उपचार गरी दुर्गन्धित हटाउने सहमति भएको छ।"
बेपत्ता दुई युवक मृत फेला,"बैतडी : बेपत्ता रहेका दुई युवक आज मृत फेला परेका छन्। दशरथचन्द नगरपालिका१ खिराका ३४ वर्षीय प्रेमसिंह रावत र सिगास गाउँपालिका३ तल्लोइनारका १९ वर्षीय घनश्यामसिंह धामी मृत फेला परेका हुन्। जेठ १७ गतेदेखि बेपत्ता रहेका रावत आज स्थानीय मएडा जङ्गल मृत फेला परेका बैतडीका निमित्त प्रहरी प्रमुख, प्रहरी निरीक्षक मोहन साउँदले जानकारी दिए। रावतको शव सडेगलेको र भिरमा अड्किएको अवस्थामा भेट्टिएको हो। बोल्न नसक्ने र सुस्त मनस्थिति भएका रावतको लडेर मृत्यु भएको हुनसक्ने प्रहरीले जनाएको छ। रावतको शव आफन्तको जिम्मा लगाइएको छ। त्यस्तै धामीको शव सिगास३ कै सल्लेबगडमा छाप्रेको रूखमा झुन्डिएको अवस्थामा भेट्टिएको हो। उनको शव परीक्षणका लागि पाटन प्राथमिक स्वास्थ्य केन्द्रमा राखिएको छ। दुवै घटनाबारे अनुसन्धान भइरहेकाले जिल्ला प्रहरी कार्यालय बैतडीले जनाएको छ।"
कोभिडमा नेपाल आएका विद्यार्थी चीन फर्कन सुरु,"काठमाडौं : शिक्षा, विज्ञान तथा प्रविधि मन्त्रालयले छिमेकी चीनमा अध्ययनरत रही कोभिड१९ को महामारीमा नेपाल फर्किएर अध्ययन छुटाउन बाध्य भएका २८१ नेपाली विद्यार्थीलाई चीन फर्काउने प्रक्रिया सुरु गरेको छ। मन्त्रालयले त्यसरी जान चाहने नेपाली विद्यार्थीहरूको फिर्ती सम्बन्धमा जारी गरेको सूचनामा जनवादी गणतन्त्र चीनका विभिन्न विश्वविद्यालयहरूमा उच्च शिक्षा अध्ययनरत नेपाली विद्यार्थी कोभिड१९ महामारीको अवधिमा नेपाल फर्किआएका र बन्दाबन्दीका कारणले अध्ययन गर्न जान नपाएका विद्यार्थीमध्ये पहिलो चरणमा २८१ जना विद्यार्थीलाई अध्ययन निरन्तरताका लागि चीन लैजाने प्रक्रिया खुला गरिएको जनाएको हो। मन्त्रालयको वेभ साइटमा ती विद्यार्थीहरूको विस्तृत विवरण सार्वजनिक गरिएको छ। सो सूचीमा रहेका विद्यार्थीले चीन फिर्तीका लागि तोकिएको मार्गदर्शनका आधारमा पुनः प्रवेशाज्ञा प्राप्तिका लागि अविलम्ब निवेदन दिन मन्त्रालयले आह्वान गरेको छ। मन्त्रालयबाट गठन गरिएको कार्यदलको सुझावका आधारमा नेपाल सरकारले अध्ययन निरन्तरता हुने गरी ती विद्यार्थीलाई चीन फर्काउन सहजीकरण गर्ने निर्णय भएको थियो। रासस"
थुप्रिएका फोहोरमाथि केमिकल छरिँदै,काठमाडौं : काठमाडौंका सडकमा थुप्रिएका फोहोरमाथि केमिकल छर्न सुरु गरिएको छ। थुप्रिएका फोहोर उठ्न नसकेपछि महानगरले केमिकल छर्न सुरु गरेको हो। दुर्गन्धबाट स्वास्थ्यमा पार्नसक्ने असरलाई मध्यनगर गर्दै केमिकल छरिएको महानगरले जनाएको छ।
नेपाल प्रहरीका पाँच डीआईजी एआईजीमा बढुवा,"काठमाडौं : सरकारले नेपाल प्रहरीका पाँच जना डीआईजीलाई एआईजीमा बढुवाका गर्ने निर्णय गरेको छ। सोमबार बसेको मन्त्रिपरिषद् बैठकले उनीहरुलाई गृह मन्त्रालयको बढुवा समितिको सिफारिसमा एआईजीमा बढुवा गर्ने निर्णय गरेको हो। सरकारले डीआईजीहरु उत्तमराज सुवेदी, अरुणकुमार बिसी, दिवेश लोहोनी, मुकुन्दराज आचार्य र पूजा सिंहलाई एआईजीमा बढुवा गरेको हो। गत जेठ ९ गते बसेको बढुवा समितिको बैठकले उनीहरुलाई एआईजीमा बढुवा गर्न सिफारिस गरेको थियो।"
भक्तपुरमा ट्यांकरको ठक्करबाट स्कुटर चालकको मृत्यु,काठमाडौं : भक्तपुरको लोकन्थलीमा दुध बोक्ने ट्याकंरले ठक्कर दिँदा स्कुटर चालकको मृत्यु भएको छ। बाग्मती प्रदेश ०१००४ क ०५८० नम्बरको ट्यांकरले प्रदेश ०२०२५ प १६२० नम्बरको स्कुटीलाई ठक्कर दिँदा ४५ वर्षीय नकुल थापाको मृत्यु भएको भक्तपुरका प्रहरी प्रवक्ता राजु पाण्डेले जानकारी दिएका छन्। उनका अनुसार थापाको उपचारकको क्रममा मृत्यु भएको थियो। ट्यांकर चालक ३५ वर्षीय राजन ब्यान्जुलाई प्रहरीले नियन्त्रणमा लिएको छ।
"सिजनमै ढुवानी भएन निर्माण सामग्री, काम ठप्प","हुम्ला : हुम्लाको एक मात्रै अन्तर जिल्ला जोड्ने हवाई सेवा नियमित नहुँदा निर्माण सामग्री ढुवानी ठप्प भएको छ। निजी एयरलाइन्सले नेपालगञ्ज र सुर्खेतबाट उडान नभर्दा सिजनको समयमा ठेकेदार कम्पनीलाई काम गर्न थप समस्या बनाएको छ। सिमकोटमा निर्माणका सामग्री र दैनिक उपभोग्य सामानको ढुवानी नभएपछि तत्काल समस्या समाधानका लागि पहल गरिदिन सिमकोट गाउँपालिकालाई हुम्ला निर्माण व्यवसाय सङ्घले आग्रहसमेत गरेको छ। एक मात्र हवाई मार्ग भएकाले र चार महिनादेखि जहाज नचलेकाले निर्माणका सामग्री र दैनिक उपभोग्य सामानको ढुवानी हुन नसकेको हो। असार मसान्त नजिकै आउन लाग्दा निर्माण सम्पन्न हुन लागेका योजना समस्यामा परेको हुम्ला निर्माण व्यवसायी सङ्घका सचिव बुद्ध रोकायाले बताए। हुम्ला निर्माण व्यवसायी सङ्घले जिल्लाभित्र सञ्चालन भएका निर्माण कार्य निर्माण व्यवसायीको काबुभन्दा बाहिर भएकाले समयमै सम्पन्न नहुने देखिएको भन्दै आयोजनाका समस्या बुझी सम्बन्धित निकायमा पहल गरिदिन गाउँपालिकालाई आग्रह गरेको छ। नेपालगञ्ज र सुर्खेतमा रोकिएका निर्माण सामग्री जहाजबाट सिमकोटमा भित्र्याउन कोसिस गरे पनि सबै निजी कम्पनीका जहाज पूर्वमा उडान भरेपछि समस्या भएको हो। नेपालगञ्ज र सुर्खेतबाट आयात गर्नुपर्ने निर्माणका सामग्री ल्याउन नसक्दा अधिकांश योजनाका काम प्रभावित भएका छन। सहरीय क्षेत्रमा पाउने सिमेन्ट, छड, सिँचाइका पाइपलगायत सामग्रीहरु ढुवानी हुन नसकेपछि अब छ महिनापछि धकेलिने छ। राष्ट्रिय सडक सञ्जालमा नजोडिँदा हुम्लामा महँगो भाडा तिरेर जहाजमार्फत निर्माणका सामग्री र दैनिक उपभोग्य सामानको ओसार्नुपर्ने बाध्यता छ। रासस"
"आइतबारको विदा खारेज गर्ने सरकारको निर्णय, असार १ गतेदेखि लागू हुने",काठमाडौं : सरकारले आइतबार दिँदै आएको विदा हटाएको छ। सोमबार बसेको मन्त्रिपरिषद् बैठकले आइतबारको विदा हटाउने निर्णय गरेको हो। यसअघि सरकारले सतामा दुई दिन शनिबार र आइतबार विदा दिने निर्णय गरेको थियो। दुई दिन विदा दिँदा प्रशासनिक अफ्ठ्याराहरु आएको र अस्पतालहरुमा समेत भीडभाड बढेको भन्दै सरकारको चौतर्फी आलोचना भएको थियो। नेपालमा दुई दिने विवाद कार्यान्वयनमा जटिलता आएपछि सरोकारवालहरुले आइतबारको विदा कटौति गर्न दबाब दिँदै आएका थिए। सोहीबमोजिम आइतबारको विदा हटाउने निर्णय भएको एक मन्त्रीले बताए। असार १ गतेदेखि अब आइतबार विदा हुने छैन। साता विदा शनिबारमात्र हुनेछ। गत वैशाख २६ गतेको मन्त्रिपरिषद् बैठकले इन्धन खपत कम गर्न भन्दै हप्तामा शनिबार र आइतबार बिदा दिने निर्णय गरेको थियो। उक्त निर्णय जेठ १ गतेदेखि कार्यान्वयनमा आएको थियो।
वायुसेवा निगमका महाप्रबन्धक पौडेल बर्खास्त,काठमाडौं : सरकारले नेपाल वायुसेवा निगमका महाप्रबन्धक डिमप्रसाद पौडेललाई बर्खास्त गरेको छ। सोमबार बसेको मन्त्रिपरिषद्को बैठकले पौडेललाई बर्खास्त गरेको संस्कृति पर्यटन तथा नागरिक उड्डयन मन्त्रालयले जनाएको छ। पौडेललाई यसअघि मन्त्रालयले स्पष्टीकरण सोधेको थियो। निगमको हित विपरीत काम गरेको उल्लेख गर्दै मन्त्रालयले महाप्रबन्धक पौडेललाई मन्त्रालयमा तानेको थियो। संस्कृति पर्यटन तथा नागरिक उड्डयनमन्त्री प्रेमबहादुर आलेले पौडेलले निगमको हित विपरीतमा काम गरे भन्दै बर्खास्तका लागि मन्त्रिपरिषद्मा प्रस्ताव लगेका थिए। तत्कालीन केपी शर्मा ओली नेतृत्वको सरकारले पौडेललाई चार वर्षका लागि निगमको महाप्रबन्धकमा नियुक्त गरेको थियो।
कार्यक्रम समेटिएको पुस्तक तत्काल उपलब्ध गराउन सभामुखको निर्देशन,"काठमाडौं : सभामुख अग्निप्रसाद सापकोटाले विनियोजन विधेयकअन्तर्गत विभिन्न मन्त्रालयका कार्यक्रम समेटिएको पुस्तक तत्काल उपलब्ध गराउन सरकारको ध्यानकर्षण गराएका छन्। प्रतिनिधिसभाको आजको बैठकमा सांसदहरुले मन्त्रालयगत कार्यक्रमको पुस्तिका प्राप्त नभएको भनी सभामुखको ध्यानकर्षण गराएका थिए। सांसदहरुले नै पटकपटक सो विषयमा चासो राख्दै प्रश्न गरेपछि सभामुखले सम्बन्धित मन्त्रालय र सरकारलाई तत्काल कार्यक्रम समेटिएको पुस्तक उपलब्ध गराउन निर्देशन दिएका हुन्। प्रतिनिधिसभाको बैठकमा विनियोजन विधेयकअन्तर्गत मन्त्रालयगत छलफल प्रारम्भ भएको छ। सोही क्रममा आज कानुन, न्याय तथा संसदीय मामिला, युवा तथा खेलकुद, भूमि व्यवस्था, सहकारी तथा गरिबी निवारण र महिला बालबालिका तथा जेष्ठ नागरिक मन्त्रालयको विभिन्न शीर्षकमाथि छलफल भएको थियो। मन्त्रालयगत छलफल तीन दिनसम्म जारी रहने छ। त्यस्तै मंगलबार श्रम, रोजगार तथा सामाजिक सुरक्षा, वन तथा वातावरण, सँस्कृति, पर्यटन तथा नागरिक उड्डयन र भौतिक पूर्वाधार तथा यातायात मन्त्रालयअन्तर्गतको विभिन्न शीर्षकमाथि छलफल हुने छ। प्रतिनिधिसभाको अर्को बैठक यही जेठ २४ गते बिहान ११:३० बजे बस्नेछ।"
"कांग्रेसमा पनि मन्त्री फेरबदल गर्नुपर्ने माग, प्राथमिकता नयाँलाई","काठमाडौं : नयाँ मन्त्री फेर्ने विषयले सत्तारुढ दलहरुमा तरंग ल्याएको छ। नेकपा एकीकृत समाजवादीले आइतबार मन्त्री फेर्ने निर्णय गरेपछि अन्य दलहरुमा पनि मन्त्री फेर्ने विषय प्रमुख बनेको छ। नेपाली कांग्रेसका महामन्त्री गगनकुमार थापाले पार्टीभित्र नयाँ अनुहारलाई मन्त्री बनाउने विषयमा छलफल सुरु भइसकेको बताए। उनले मन्त्री फेरबदल गर्ने र नयाँ अनुहारलाई काम देखाउने मौका दिनुपर्ने माग पार्टीमा आएको बताए। 'मन्त्रीहरु केही फेरबदल हुनुपर्छ। खासगरी अहिलेसम्म मन्त्री नभएका साथीहरुलाई आफ्नो काम देखाउने मौका पाउनुपर्छ भन्ने पार्टीभित्र व्यापक माग छ। तर समय थोरै भएकाले गर्ने कि नगर्ने मुख्य कुरा हो,' संसद बैठकबाट निस्किने क्रममा उनले सञ्चारकर्मीसँग भने, 'दलको नेताको हिसाबले उहाँ (शेरबहादुर देउवा)ले के चाहनुहुन्छ भन्ने कुरामा भर पर्छ।' त्यस्तै जनता समाजवादी पार्टीमा पनि मन्त्री फेर्ने विषय मुख्य बनेको छ। पार्टीमा प्रदीप यादव, प्रमोद साह, इस्तियाक राईलगायतलाई मन्त्री बनाउनुपर्ने मागसहित शीर्ष नेताहरुलाई दबाब सिर्जना गरेका छन्।"
कीर्तिमानी आरोही फुञ्जोद्धारा आरोही कोष स्थापना गर्न दुईलाख हस्तान्तरण,"गोरखा : कीर्तिमानी आरोही महिला गोरखाकी फुञ्जो साङ्मो लामाले आरोही कोष स्थापनाका लागि दुईलाख रुपैयाँ प्रदान गरेकी छिन्। आरोही कोष स्थापनाका लागि सगरमाथा आरोहण संघ (इएसए)लाई अवार्ड प्रस्ताव गर्दै रकम हस्तान्तरण गरेकी इएसएका महासचिव शिवबहादुर सापकोटाले जानकारी दिए। सगरमाथा दिवस २०२१ को अवसरमा उनले तेञ्जिङ हिलारी एवार्डबापत नगद ५० हजार रुपैयाँसहित अवार्ड पाएकी थिइन्। सो अवार्डमा एकलाख ५० हजार रुपैयाँ थप गरी उनले संघलाई प्रदान गरेकी इएसएका महासचिव सापकोटाले जानकारी दिए। नेपालबाट सन् २०१८ मा सबैभन्दा छिटो सगरमाथा आरोहण गर्ने विश्व कीर्तिमान कायम गरेकी फुन्जो झाङ्मु लामाले देशको आरोही समुदायको कल्याणको लागि आरोही कल्याण कोष स्थापना गर्न आफूले संघलाई दुईलाख दान दिएको बताइन्। पहिलो नेपाली महिला हेलिकप्टर लङलाइन उद्धारकर्ता फुन्जोलाई सरकारले सन् २०२१ को सगरमाथा दिवसको अवसरमा ५० हजार रुपैयाँ प्रदान गरेको थियो। सरकारको तर्फबाट तेन्जिङहिलारी अवार्डलाई इएसएका अनुसार उक्त कोष इएसएका कार्यवाहक अध्यक्ष दिवस पोखरेल र महासचिव सापकोटालाई हस्तान्तरण गरिएको थियो। उद्धारकर्ताले नेपाली आरोहण समुदाय र खाँचोमा परेकालाई सहयोग गर्न चाहेको बताइन्। ग्रामीण समुदायलाई पनि जीविकोपार्जनका लागि सहयोग गरेको छु,, उनले भनिन्, कोभिड१९ को संकटको घडीमा ग्रामीण परिवारलाई पनि सहयोग गर्ने प्रस्ताव राखेको छु, सापकोटाले भनिन्, आरोही कल्याणकारी कोष स्थापना गर्न रकम प्रयोग गर्नेछौं। अगामी दिनमा नेपाली आरोहीका खाँचोमा परेका परिवारलाई सहयोग गर्न उक्त कोषको उपयोग गरिने उनले बताए।"
जमुनाह नाकामा कोरोनाका तीन सङ्क्रमित फेला,"नेपालगञ्ज : भारतबाट फर्केका तीन नेपाली नागरिकमा कोरोना सङ्क्रमण भएको पाइएको छ। भारतको रुपैडिहा हुँदै नेपालगञ्ज आएका उनीहरुमा कोरोना सङ्क्रमण पुष्टि भएको जिल्ला स्वास्थ्य कार्यालय बाँकेका प्रमुख धीरजजङ्ग शाहले जानकारी दिए। केही दिनयता जमुनाहा नाका हुँदै भारतका विभिन्न स्थानबाट आउने नेपालीमा कोभिड सङ्क्रमण पुष्टि भइरहेको छ, उनले भने। प्रमुख शाहका अनुसार आज दैलेख, प्यूठान र जाजरकोटका एकएक गरी तीनमा कोरोना सङ्क्रमण पुष्टि भएको हो। उनले करिब दुई सातामा आठ जनामा कोरोना सङ्क्रमण भएको उल्लेख गर्दै जमुनाह नाकामा दैनिक ५० जनाको स्वास्थ्य परीक्षण भइरहेको बताए। रासस"
हप्तामा दुई दिन विदा दिने निर्णयविरुद्ध सर्वोच्चमा रिट,"काठमाडौं : हप्तामा दुई दिन बिदा दिने निर्णय खारेज गर्न माग गर्दै सर्वोच्च अदालतमा रिट दायर भएको छ। दुरगामी प्रभावलाई ध्यान नदिई सरकारले दुई दिन बिदा दिने निर्णय गरेको भन्दै सर्वोच्चमा रिट परेको हो। अधिवक्ताहरु तेज कुमार लोहिया, रामबहादुर शाही, सन्तोष भन्डारी, त्रिलोक चन्द, दिपक खनाललगायतले रिट दायर गरेका हुन्। रिटमा भनिएको छ, यति ठूलो निर्णय हरेक व्यक्तिको उत्पादकत्व कार्यशैली, सार्वजनिक सेवा, सरकारी तथा गैरसरकारी सेवासँग जोडिएको विषयलाई यसको दुरगामी असरलाई निचोरेर नहेरी, यसको विश्लेषणात्मक अध्ययन अनुसन्धान नै हचुवाको भरमा हप्तामा दुई दिन विदा घोषणा गरिएको अवस्था छ। यसमा कुनै पनि यकिन तथ्यांक पनि नभएको र यसको जवाफदेही निकाय पनि भेटिदैन। जसले नेपालको आर्थिक क्षेत्रमा ठूलो प्रभाव पर्नुको साथै शिक्षा, स्वास्थ्य क्षेत्रमा जटिलता देखिने भएकोले उत्प्रेषणको आदेशले बदर गरी यसलाई तुरुन्त रोक्न परमादेशको आदेश गरी पाउँ।"
मुस्ताङमा ४८ हजार थान उच्चघनत्व स्याउ बिरुवा भित्रियो,"जोमसोम : मुस्ताङमा ईटालीबाट आयात गरिएको उच्च घनत्व प्रविधिमा आधारित ४८ हजार थान रुट स्टक कलमी स्याउका बिरुवा आईपुगेको छ। गण्डकी प्रदेश सरकारअन्तर्गत कृषि विकास निर्देशानालयको वार्षिक स्वीकृत कार्यक्रम अनुसार ईटालीबाट ढुवानी गरी उच्चघनत्वको स्याउ बिरुवा मुस्ताङ ल्याईएर वितरण गरिएको हो। गण्डकी प्रदेशको कृषि विकास निर्देशानालयले मुस्ताङका स्याउ किसानको माग अनुसार ईटालीबाट आयात गरिएको ४८ हजार थान उच्च घनत्व प्रविधिमा आधारित स्याउका कलमी बिरुवा पोखराबाट ९ वटा ट्रकमा ढुवानी गरी मुस्ताङ ल्याईएको हो। अहिलेसम्मकै ठूलो परिमाणमा उच्च घनत्वको स्याउ बिरुवा मुस्ताङमा ल्याएर वितरण गरेको निर्देशानालय जनाएको छ। प्रदेश सरकारमार्फत वितरण गरिएका स्याउ बिरुवामा गोल्डेन डेलिसियस, रेड डेलिसियस, फुजी र गावा जातका छन्। मुस्ताङ ल्याएका स्याउ बिरुवा जिल्लाको ५ वटै तहमा पुर्याईने जनाईएको छ। सुरुवाती चरणमा मनाङको मनाङ एग्रो फार्मले उच्चघनत्व प्रविधिमा आधारित स्याउ खेतीको नमूना परीक्षण गरेको थियो। मनाङमा यसप्रकारको उच्च घनत्व प्रविधिमा स्याउ खेती सफल भएपछि मुस्ताङमा यो प्रविधि भित्रिएको हो। मुस्ताङका स्याउ किसानले यसअघि परम्परागत स्याउ खेती गर्दैआईरहेकोमा आर्थिक वर्ष २०७६०७७ सालदेखि उच्चघनत्वमा आधारित स्याउ बिरुवा लगाउन सुरु गरेका थिए। मुस्ताङमा उच्च घनत्व प्रविधिमा आधारित स्याउ खेती सफल हुन थालेपछि यहाँका किसानको आर्कषण यसतर्फ बढेको हो। गण्डकी प्रदेशको कृषि विकास निर्देशानालयले २०७६ सालदेखि बर्सेनि स्याउ किसानको मागका आधारमा ७५ अनुदान सहुलियतमा ईटालियन उच्च घनत्वको रुट स्टक कलमी बिरुवा बितरण गर्दैआईरहेको छ। निर्देशानालयले ईटालीबाट आयात गरिएको करिव ५ करोड ४ लाख मुल्य बराबरको उच्च घनत्वको स्याउ बिरुवा मुस्ताङमा ल्याएर वितरण गरेको हो। स्थानीय जाँतका परम्परागत स्याउ बिरुवाभन्दा १० औं गुणा महङ्गो पर्ने एउटै बिरुवाको मुल्य ईटालीबाट मुस्ताङसम्म आईपुग्दा १ हजार ५० रुपैया पर्न जान्छ। ढुवानीका कारण महङ्गो पर्ने भएपनि उच्च घनत्वको स्याउ बिरुवा खरिद गर्दा स्याउ किसानले २५ प्रतिशत मात्र तिरे पुग्ने भएकाले यहाँका स्याउ किसानले उच्च घनत्वको स्याउ बिरुवामा राहतको महशुस गरेका छन्। स्याउ उत्पादनले प्रचुर सम्भावना रहेको मुस्ताङमा स्याउ किसान, कृषि समूह, कृषि सहकारी, कृषि फार्म र कृषि प्राईभेट लिमिटेडलगायतलाई ७५ प्रतिशत अनुदान दिने गरी गण्डकी प्रदेश सरकारले उच्चघनत्वमा आधारित रुट स्टक स्याउका कलमी बिरुवा वितरण गरेको प्रदेश कृषि विकास निर्देशनालयका लेखा अधिकृत ढाकाप्रसाद शर्माले जानकारी दिए।"
मन्त्रिपरिषद् पुनर्गठन नहुने भएपछि उपेन्द्र यादवलाई राहत,"काठमाडौं : प्रधानमन्त्री शेरबहादुर देउवाले मन्त्रिपरिषद् पुनर्गठन तत्काल नहुने बताएपछि सत्तारुढ दल जनता समाजवादी पार्टी (जसपा)का अध्यक्ष उपेन्द्र यादवलाई राहत मिलेको छ। नेकपा एकीकृत समाजवादीले आइतबार नयाँ मन्त्रीहरुको नाम सिफारिस गरेपछि जसपमा पनि नयाँ मन्त्रीको टुंगो लगाउन यादवमाथि दबाब आइपरेको थियो। कसलाई मन्त्री बनाउने भन्ने विषयले जसपामा तीव्र विवाद हुँदै आएको छ। जसपामा पनि ६ महिनाका लागि मन्त्री नियुक्ति गरिएको र अब नयाँले मौका पाउनुपर्ने माग अगाडि सारिएको छ। जसपमा प्रदीप यादव, प्रमोद साह, इस्तियाक राईलगायतलाई मन्त्री बन्ने दौडमा छन्। तर हालः मन्त्री रहेका रेणु यादव, महिन्द्रराय यादव आफूहरुले नै निरन्तरता पाउनुपर्ने दबाब यादवलाई दिएका छन्। 'नेकपा एकीकृत समाजवादीले नयाँ मन्त्री सिफारिस गरेपछि जसपामा पनि नयाँ मन्त्री बनाउने कोर्स सुरु भएको थियो। तर प्रधानमन्त्रीले नै पुनर्गठन गर्न अस्वीकार गरेपछि हाललाई जसपामा पनि त्यो कोर्स स्थगित भएको छ। तर पूर्वसहमतिअनुसार नयाँ साथीहरुले पनि पालो पाउनुपर्छ भन्ने हाम्रो अडान हो,' जसपाका एक नेताले भने।"
"मन्त्री फेर्नेबारे मलाई जानकारी छैन, पत्याएकै छैन : स्वास्थ्यमन्त्री खतिवडा","काठमाडौं : स्वास्थ्य तथा जनसंख्यामन्त्री विरोध खतिवडाले मन्त्रिमण्डल पुर्नगठनबारे आफूलाई जानकारी नभएको बताएका छन् । मन्त्री खतिवडाले संसदमा बजेटबारे छलफल भइरहेको बेला मन्त्रिमण्डल परिवर्तनबारे आफूलाई जानकारी नभएको बताएका हुन् । उनले आफू नियमित काममै रहेको बताए । खतिवडाले अन्नपूर्णसँग भने, 'न नयाँ मन्त्री नियुक्त गरेको थाहा छ, न आफू नै पूर्वमन्त्री भएको थाहा छ, यसबारे केही थाहा छैन । बजेट संसदमा पेश भएको छ । छलफल भइरहेको छ । म आफ्नो नियमित काममै छु ।' खतिवडा नेकपा एकीकृत समाजवादीको तर्फबाट स्वास्थ्यमन्त्री भएका हुन्। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमार झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरको नाम मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति नेकपा एकीकृत समाजवादीका अध्यक्ष माधवकुमार नेपाल असन्तुष्ट बनेका छन्।"
"सेयर बजारमा दोहोरो अंकको गिरावट, कारोबार रकम १ अर्बमा सिमित","काठमाडौं : साताको पहिलो कारोबार दिन सेयर बजारमा दोहोरो अंकको गिरावट आएको छ। सोमबार नेप्से परिसूचक १२९२ अंकले घटेर २०६५७८ विन्दुमा पुगेको छ। आज २२८ कम्पनीको ४४ लाख ९ हजार ६९१ कित्ता सेयर १ अर्ब २७ करोड ३३ लाख ८५ हजार २२७ रुपैयाँमा कारोबार भयो। २५ हजार ९०८ पटक सेयर कारोबार भयो। कारोबारमा आएका १३ समूहमध्ये ६ समूहको सूचक बढेको छ। ८ कम्पनीको सूचक ओरालो लाग्यो। डेभलपमेन्ट बैंक, फाइनान्स, मनु एन्ड प्रो, अदर्श, माइक्रोफाइनान्स र म्युचुअल फन्डको सूचक सामान्य अंकले बढेको हो। यसदिन दुईवटा कम्पनीको मूल्यमा सकारात्मक सर्किट लागेको छ भने दुईवटा कम्पनीको मूल्यमा नकारात्मक सर्किट लागेको छ। उपकार लघुवित्तीय वित्त र बलेफी हाइड्रोपावरको सेयर मूल्यमा सकारात्मक सर्किट लागेको हो। हिमालयन बैंक र नेपाल इन्भेष्टमेन्ट बैंकको सेयर मूल्यमा नकारात्मक सर्किट लागेको हो। कारोबार रकमका आधारमा एसियन लाइफ इन्सुरेन्स अग्रस्थानमा रह्यो। सो कम्पनीको ८ करोड २४ लाख ७७ हजार ३८७ रुपैयाँको सेयर कारोबार भयो।"
"जन्मदिनमा बोलाएर किशोरीमाथि सामूहिक बलात्कार, सातजना पक्राउ","काठमाडौं : बाँकेमा एक १६ वर्षीय किशोरीमाथि सामूहिक बलात्कार भएको छ। बलात्कार आरोपमा सातजनालाई पक्राउ गरेको जिल्ला प्रहरी कार्यालय बाँकेका प्रवक्ता डीएसपी मधुसुदन न्यौपानेले जानकारी दिएका छन्। प्रवक्ता डीएसपी न्यौपानेका अनुसार बलात्कारको आरोपमा ५ जना र मतियारको रुपमा २ जनालाई प्रक्राउ गरिएको हो । प्रक्राउ पर्नेमा बैजनाथ गाउँपालिका ८ बस्ने हेमराज थारु, राजकुमार थारु, विक्रान्त थारु, निराजन थारु, प्रविण थारु र सहयोगीको रुपमा विश्वनाथ थारु र निर्देशन थारु रहेका छन् । प्रक्राउ परेका ७ जनालाई म्याद थपका लागि जिल्ला अदालत बाँके लगिएको छ । कसरी भयो घटना ? घटना यहि जेठ २१ गते रातिको हो । पीडित किशोरीलाई जन्मदिन मनाउन आउ भन्दै हेमराज थारुले फोन गरे । उनीहरु एक वर्षदेखि फेसबुकमार्फत परिचित साथी थिए। हेमराजले बोलाएपछि युवती बस चढेर बैजनाथ गाउँपालिका ८ स्थित मानखोलाको फुलबारी पुगिन् । जन्मदिन मनाउन भेला भएका उनका प्रेमी हेमराज थारुसहित अन्य साथीहरुले मदिरा खाए र किशोरीलाई पनि पिलाए । मदिराको नशा चढ्दै गएपछि प्रेमी हेमराजसहित उनका साथीले सामूहिक बलात्कार गरे। बलात्कारपछि बेहोस भएकी युवतीलाई मोटरसाइकलमा राखेर उनीहरुले बैजनाथ ८ पिपरीस्थित विक्रान्तको बंगुर फर्ममा पुर्याएको पक्राउ परेकाहरुले प्रहरीसमक्ष बयान दिएका छन्। किशोरीलाई त्यहाँ पनि उनीहरुले पुन: बलात्कार गरे। फेरि त्यहाँबाट किशोरीको घर पुर्याइ दिनेभन्दै उनीहरुले मोटरसाइकलमा राखेर नेपालगञ्ज लैजाने क्रममा सोमबार बिहान ४ बजेतिर प्रहरीले फेला परेको हो । मोटरसाइकलमा बेहोस अवस्थाकी किशोरी राखेर लैजाँदै गरेको अवस्थामा भेटेपछि प्रहरीले उनीहरुलाई पक्राउ गरेको हो।"
प्रधानमन्त्रीलाई प्रचण्डले साथ दिँदा माधव नेपाल अफ्ठ्यारोमा,"काठमाडौं : सरकारबाट आफ्ना मन्त्री फिर्ता बोलाउने एकीकृत समाजवादी पार्टीको निर्णय तत्कालका लागि कार्यान्वयन नहुने भएको छ। एकीकृत समाजवादीको आइतबार बसेको स्थायी कमिटी बैठकले कानुनमन्त्री गोविन्द बन्दीबाहेक सरकारमा प्रतिनिधित्व गर्ने पाँच जना मन्त्रीलाई फिर्ता बोलाउने निर्णय गरेको थियो। समाजवादीका अध्यक्ष माधव कुमार नेपालले आइतबार प्रधानमन्त्री शेरबहादुर देउवालाई मन्त्री बन्नेहरुको सूची दिएका थिए। नेपालले मेटमणि चौधरी, जीवनराम श्रेष्ठ, भवानी खापुङ र शेरबहादुर कुँवरलाई मन्त्री बनाउन सिफारिस गरेका थिए। सोहीबमोजिम आज मन्त्रीहरुको सपथ हुने भनिएको थियो। तर प्रधानमन्त्री देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एकीकृत समाजवादीको मन्त्री फेर्ने निर्णय अघि बढन दिएनन्। प्रधानमन्त्रीको उक्त कुराप्रति प्रचण्डले समर्थन जनाएपछि एकीकृत समाजवादीका अध्यक्ष नेपाल अफ्ठ्यारोमा परेका हुन्। प्रधानमन्त्री देउवा र माओवादी केन्द्रका अध्यक्ष प्रचण्डले एउटै स्वरमा समाजवादीका मन्त्री फिर्ता नहुने भनेपछि एकीकृत समाजवादीको निर्णय तत्कालका लागि कार्यान्वयन नहुने भएको छ। पार्टीले सरकारबाट फिर्ता बोलाउने निर्णय गरेसँगै समाजवादीका तर्फबाट मन्त्री बनेकाहरुले प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालसँग आफ्नो पार्टीका निर्णय कार्यान्वयन नगरिदिन आग्रह गरेका थिए। प्रधानमन्त्री देउवाले समाजवादीका अध्यक्ष नेपाललाई मन्त्री फर्ने भए सत्ता गठबन्धनको बैठकबाटै निर्णय गरेर अरु पनि फेरौं नत्र एउटामात्र पार्टीका मन्त्रीहरुलाई फिर्ता बोलाउँदा नकरात्मक सन्देश जाने बताएका थिए। प्रधानमन्त्रीको उक्त कुराप्रति प्रचण्डले समर्थन जनाएपछि एकीकृत समाजवादीका अध्यक्ष नेपाल अफ्ठ्यारोमा परेका हुन्। प्रधानमन्त्री देउवा र माओवादी केन्द्रका अध्यक्ष प्रचण्डले एउटै स्वरमा समाजवादीका मन्त्री फिर्ता नहुने भनेपछि एकीकृत समाजवादीको निर्णय तत्कालका लागि कार्यान्वयन नहुने भएको छ। नेकपा एसका सम्मानित नेता झलनाथ खनालले भने पार्टीको निर्णय जसरी पनि कार्यान्वय हुने दाबी गरे। 'मन्त्री फेर्ने निर्णय पार्टीको हो। त्यो जसरी पनि कार्यान्वयन हुन्छ,' उनले भने।"
मन्त्री फेर्ने विषयले नेकपा एसभित्र तीव्र असन्तुष्टि,"काठमाडौं : नेकपा एकीकृत समाजवादी पार्टी (नेकपा एस)को मन्त्री फेर्ने निर्णय प्रधानमन्त्री शेरबहादुर देउवाले अस्वीकार गरेका छन्। पार्टीको निर्णयअनुसार आइतबार चार जना मन्त्रीको नामसहित बालुवाटार पुगेका अध्यक्ष माधव कुमार नेपाललाई प्रधानमन्त्री देउवाले आज शपथग्रहण गर्ने आश्वासन दिएका थिए। तर २४ घन्टा नपुग्दै प्रधानमन्त्री देउवा उक्त निर्णय कार्यान्वयन गर्न पछि हटेका हुन्। यसपछाडिका कारण के हुनसक्छ भन्ने कुराले यतिबेला सत्ता गठबन्धन दल र विशेषतः नेकपा एकीकृत समाजवादीका नेताहरुबीच बहस सुरु भएको छ। स्रोतका अनुसार नेकपा एसका मन्त्रीहरु प्रेम आले, किसान श्रेष्ठ, रामकुमार झाक्रीलगायतले पार्टीको निर्णय कार्यान्वयन नगर्न प्रधानमन्त्री देउवालाई दबाब दिएका थिए। त्यतिमात्र होइन, सत्ता साझेदार दलकै नेता र प्रमुख प्रतिपक्षी दलका नेताहरुले समेत मन्त्री फेर्ने निर्णयको विरोध जनाएपछि प्रधानमन्त्री देउवाले सोमबार विहान सत्ता गठबन्धनको बैठक डाकेका थिए। बैठकमा प्रधानमन्त्री देउवाले मन्त्रिपरिषद् पुनर्गठन गर्ने प्रस्तावलाई फिर्ता लिन अध्यक्ष नेपाललाई आग्रह गरिएको सहभागी नेताले बताए। 'मन्त्री फेर्ने विषयमा चौतर्फी दबाब सिर्जना भयो। हाललाई यो प्रस्ताव फिर्ता लिन आग्रह गर्दछु,' प्रधानमन्त्रीले नेपाललाई भनेका थिए। 'पार्टीको निर्णय कार्यान्वय हुन्छ' यस विषयमा पार्टीकै निर्णय कार्यान्वय हुने नेकपा एसका सम्मानित नेता झलनाथ खनालले बताए। उनले मन्त्री फेर्ने कुरा पार्टीको निर्णय भएको भन्दै प्रधानमन्त्रीले यसमा हस्तक्षेप नगर्न उनको आग्रह थियो। 'मन्त्री फेर्ने निर्णय पार्टीको हो। र, पार्टीको निर्णय नै कार्यान्वयन हुन्छ। यसमा अरुले हस्तक्षेप गर्न जरुरी छैन,' नेता खनालले भने। पार्टीभित्र पनि किचलो नेकपा एसभित्र मन्त्री फेर्ने प्रस्तावले नेताहरुबीच दुई धार बनाइदिएको छ। हालका मन्त्रीहरुले आफूहरु पदमै रहनुपर्ने मागसहित शीर्ष नेताहरुलाई दबाब दिइरहेका छन्। सिफारिस भएका नयाँ मन्त्रीहरुले भने ६ महिनाका लागि नियुक्ति दिएको भन्दै पार्टीको निर्णय कार्यान्वय हुनुपर्ने बताइरहेका छन्। स्वास्थ्यमन्त्री विरोध खतिवडाले यतिबेला मन्त्री फेर्ने अनुकुल समय नभएको बताए। उनले बजेटका विषयमा छलफल भइरहेकाले तत्कालै मन्त्री फेर्ने प्रस्ताव फिर्ता लिनुपर्ने बताए। 'मन्त्री फेर्ने यो सही समय होइन। भर्खरै बजेट आएको छ। यस विषयमा निरन्तर छलफल भइरहेको छ। म अहिले मन्त्रीकै हैसियतमा काम गरिरहेको छु,' मन्त्री खतिवडाले अन्नपूर्णसँग भने। पर्यटन मन्त्रीका लागि सिफारिस भएका जीवनराम श्रेष्ठले आफू सपथका लागि तयारी अवस्थामा रहेको बताए। उनले मन्त्री नफेर्ने विषयमा कुनै जानकारी नआएको समेत बताए। 'मन्त्री नफेर्ने विषयमा कुनै जानकारी आएको छैन। हामीलाई सपथका लागि तयार रहन पार्टीले निर्देशित गरेको थियो। हामी तयारी अवस्थामा छौं,' श्रेष्ठले भने।"
वन्यजन्तुको आक्रमण नरोकिएपछि समुदाय सडकमा,"गुलरिया : बर्दियाको खाता जैविक मार्गलगायत आसपासका क्षेत्रमा वन्यजन्तुको आक्रमण नरोकिएपछि स्थानीय समुदायहरु सुरक्षाको मागगर्दै सडकमा उत्रिएका छन्। सोमबार मधुवन नगरपालिका२ छोट्की सोनाहा निवासी ४१ वर्षिया अस्मिता थारुलाई चितुवाले आक्रमण गरी घाईते बनाएपछि स्थानीयहरुले ओराली बजारमा सडक बन्दगर्दै सुरक्षा माग गरेका हुन्। केही दिन अघि सोही क्षेत्रमा पाटेबाघको आक्रमणमा परी मधुवन नगरपालिका२ की कौसिला पालको मृत्यु भएको थियो। वन्यजन्तुको आक्रमण नरोकिएपछि स्थानीय समुदायहरु सडक आन्दोलनमा उत्रिएको खाता सामुदायिक वन समन्वय समितिका अध्यक्ष हरी गुरुङले बताए। खाता क्षेत्रका बाघ स्थानान्तरण गरिनु पर्ने, वनमा तारजाली गर्नुपर्ने र समुदायको सुरक्षा हुनुपर्ने स्थानीयको माग छ। मधुवन क्षेत्रमा वन्यजन्तुको आक्रमण दोहोरिएपछि बाघ अनुगमन गर्न निकुञ्जलाई अनुरोध गरिएको बर्दियाका प्रमुख जिल्ला अधिकारी बन्धु प्रसाद बास्तोलाले बताए। उनले भने बर्दिया राष्ट्रिय निकुञ्ज र राष्ट्रिय प्रकृति संरक्षण कोष बर्दिया संरक्षण कार्यक्रममार्फत संयुक्तरुपमा बाघ अनुगमन भैरहेको छ। आक्रामक बाघ पहिचान गरी स्थानान्तरण गर्ने तयारी भैरहेको उनले जानकारी दिए।"
"महानगरले सुरु गर्यो कल सेन्टर, गुनासो टिपाउन आह्वान","काठमाडौं : काठमाडौं महानगरपालिकाले कल सेन्टर सञ्चालनमा ल्याएको छ। महानगरबासीको गुनासो सम्बोधन गर्नका लागि राष्ट्रिय सभा गृहमा कल सेन्टर सञ्चालनमा ल्याइएको हो। गत जेठ १६ गते बसेको पहिलो कार्यपालिका बैठकले ७ दिनभित्र कल सेन्टर सञ्चालन गर्ने निर्णय गरेको थियो। महानगरलाई उत्तरदायी स्थानीय सरकारका रुपमा स्थापित गर्न नागरिकका गुनासा सुन्ने प्रणाली विकास गरिएको महानगरका प्रमुख बालेन्द्र शाह (बालेन) को भनाइ छ। महानगर के गर्दैछ? जनताले सोध्न पाउनुपर्छ। आफ्ना समस्या राख्ने ठाउँ पाउनुपर्छ। यसका लागि जनताले कल सेन्टरले काम गर्नेछ, उनले भने। महानगरसँग कुनै गुनासो गर्नुपरे निःशुल्क टेलिफोन १६६००१ ०५५११ मा सम्पर्क गर्न सकिने छ। सूचना प्रविधि विभागका प्रमुख नमराज ढकालका अनुसार सेन्टरको क्षमता एकैपटक १५ वटा टेलिफोन रिसिभ गर्न सकिने खालको छ। अहिले ५ वटाबाट सुरु गरेको उनले बताए। कल सेन्टरमा कसैले टेलिफोन गरेपछि त्यो सीडीआर (कल डिटेल रेकर्ड) महानगरको सर्भरमा रेकर्ड हुने व्यवस्था गरिएको छ। गुनासो वा सोधपुछकर्तासँग कुरा गर्दागर्दै अपरेटरले उनीहरुको फोन नम्बर, फोन गरेको समय, गुनासो वा सोधपुछको विवरण, भौगोलिक नक्साजस्ता आधारभूत विवरण सफ्टवेयरमा भर्छन्। त्यसमा गुनासो वा सोधपुछसँग सम्बन्धित अधिकारीको विवरण पनि भरिन्छ। यो विवरण भरिसकेपछि प्रणालीले स्वचालितरुपमा गुनासो सुनुवाई गर्ने अधिकारी, प्रमुख, उपप्रमुख तथा प्रमुख प्रशासकीय अधिकृतलाई एसएमएस र इमेल पठाउँछ। इमेलमा गुनासोकर्ताको आवाज, समस्यासँग सम्बन्धित तस्बिर, भौगोलिक नक्सा तथा विवरण समावेश हुने ढकालको भनाइ छ। अपरेटरको काम त्यतिले मात्र पूरा हुँदैन। भोलिपल्ट गुनासो सुनुवाई गर्ने अधिकारी वा वडाबाट प्रगति मागेर गुनासो गर्ने व्यक्तिलाई काम कहिलेसम्ममा हुन सक्छ भन्ने खवर पनि गर्नुपर्छ, उनले भने। गुनासो वा सोधपुछकर्ताले फोन गरेर ५ अंक थिचेपछि रेकर्ड हुने व्यवस्था गरिएको छ। यो रेकर्ड भोलिपल्ट केन्द्रका कर्मचारीले सुनेर सम्बोधन गर्नेछन्।"
हामी सपथको लागि तयारी अवस्थामा छौं : जीवनराम श्रेष्ठ,"काठमाडौं : संस्कृति पर्यटन तथा नागरिक उड्डयन मन्त्रीका लागि सिफारिस भएका जीवनराम श्रेष्ठले आफू सपथका लागि तयारी अवस्थामा रहेको बताएका छन्। नेकपा एकीकतृ समाजवादीका प्रमुख सचेतकसमेत रहेका श्रेष्ठले मन्त्री नफेर्ने विषयमा कुनै जानकारी नआएको बताए। उनले अन्नपूर्णसंग भने,मन्त्री नफेर्ने विषयमा कुनै जानकारी आएको छैन। हामीलाई सपथका लागि तयार रहन पार्टीले निर्देशित गरेको थियो। हामी तयारी अवस्थामा छौं। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमार झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरको नाम मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति नेकपा एकीकृत समाजवादीका अध्यक्ष माधवकुमार नेपाल असन्तुष्ट बनेका छन्।"
अंश हात पार्न काकीमाथि गोली प्रहार,परासी : पश्चिम नवलपरासीको सदरमुकाम परासीमा दिउँसै गोली चलेको छ। अंश हात पार्नका लागि भतिजाले काकीमाथि सोमबार गोली प्रहार गरेका हुन्। सरावल गाउँपालिका४ मंगलापुरका ३२ वर्षिय हर्षराम यादवले आफ्नै ३४ वर्षिय काकी रोशनी यादवलाई पेस्तोलले गोली प्रहार गरेका हुन्। पहिलो पटक प्रहार गरेको गोली नपड्केपछि उनले दोस्रो पटक गोली चलाएका थिए। सुरुमा गोली प्रहार गरेको देखेकी रोशनी आतिदैं भागेपछि पुन: प्रहार गरेको गोलीबाट उनी बचेकी हुन्। जिल्ला अदालतदेखि करिब ५० मिटरको दुरीमा रहेको व्यस्त सडकमा गोली चलेपछि स्थानीय आतंकित बनेका थिए। हर्षरामका बाबुका दुई भाई हुन्। दुई भाईको अंशमा गाउँमा १८ कट्ठा र सदरमुकाम परासीमा ९ धुर जग्गा रहेको उनका कानुन व्यवसायीले बताएका छन्। सन्तानविहिन रहेका काकाको मृत्युपछि अंश खाने काकी मात्र भएको र उनलाई मारेपछि सम्पत्ति आफ्नो हुने मनशायका साथ हर्षरामले गोली हानेको आफन्तहरुले बताएका छन्। दुई अंश लगाएर सोमबार अदालतमा मिलापत्र जाने क्रममा हर्षरामले काकीमाथि गोली प्रहार गरेका हुन्। घटनास्थलबाट प्रहरीले १ थान गोलीको खोका बरामद गरेको छ। गोली प्रहार गर्ने हर्षरामको खोजी कार्य भइरहेको जिल्ला प्रहरी कार्यालयका प्रहरी उपरीक्षक ऋषिराम कंडेलले बताए।
मन्त्री फेर्ने पार्टीको निर्णय कार्यान्वयन हुन्छ : झलनाथ खनाल,"काठमाडौं : एकीकृत समाजवादीका सम्मानित नेता झलनाथ खनालले मन्त्री फेर्ने पार्टीको निर्णय कार्यान्वयन हुने बताएका छन्। पार्टी अध्यक्ष माधव कुमार नेपालले आइतबारमात्रै पार्टीको निर्णयअनुसार चार जनालाई मन्त्रीका लागि सिफारिस गरेका थिए। पार्टीले सिफारिस गरेको भोलिपल्टै प्रधानमन्त्री शेरबहादुर देउवाले असहमति जनाएपछि हाललाई मन्त्रिपरिषद् पुनर्गठन नहुने भएको हो। तर, नेता खनालले पार्टी आफ्नो निर्णयमा अडिग रहने र त्यही निर्णय कार्यान्वय हुने अडान लिएका छन्। 'मन्त्री फेर्ने कुरा पार्टीको निर्णय हो। र, पार्टीकै निर्णय कार्यान्वयन हुन्छ,' खनालले अन्नपूर्णसँग भने। खनाले पार्टीले सिफारिस गरेका चार जना नै मन्त्री बन्ने दाबी गरे। नेकपा एकीकृत समाजवादीले आइतबार सहरी विकास मन्त्रालयमा मेटमणि चौधरी, स्वास्थ्य तथा जनसंख्यामा भवानी खापुङ, संस्कृति, पर्यटन तथा नागरिक उडड्यनमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरलाई सिफारिस गरेको थियो।"
तत्काल मन्त्री नफेरिने,"काठमाडौं : सत्ता गठबन्धनबीच तत्काल मन्त्री नफेर्ने सहमति भएको छ। प्रधानमन्त्री निवास बालुवाटारमा सोमबार बिहान बसेको शीर्ष नेताहरुको बैठकमा तत्काल मन्त्रीहरु नफेर्ने सहमति भएको हो। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। नेकपा एकीकृत समाजवादीका अध्यक्ष माधव कुमार नेपालले हिजै प्रधानमन्त्री शेरबहादुर देउवालाई मन्त्री बन्नेहरुको सूची बुझाएका थिए। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमारी झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरलाई नयाँ मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति अध्यक्ष माधवकुमार नेपाल असन्तुष्ट बनेका छन्।"
"थप २१ जनामा कोरोना संक्रमण, १०९ सक्रिय संक्रमित","काठमाडौं : पछिल्लो २४ घन्टामा थप २१ जनामा कोरोना संक्रमण पुष्टि भएको छ। देशभर गरिएको १ हजार ९ सय ९० पीसीआर र १ हजार २ सय ५८ नमूनाको एन्टीजेन विधिबाट परीक्षण गरिएको थियो। जसमध्ये पीसीआरबाट ७ जना र एन्टिजेनबाट १४ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। कोरोनाका कारण सोमबार कसैको मृत्यु भएको छैन । त्यस्तै, थप ८ जना संक्रमित कोरोनामुक्त भएका छन्। योसहित हालसम्म नेपालमा ९ लाख ६७ हजार १ सय ४५ जना निको भएका छन् । हाल १ सय ९ जना सक्रिय संक्रमित रहेको स्वास्थ्य मन्त्रालयले जनाएको छ ।"
जिसस मुस्ताङमा प्रमुख र उपप्रमुखसहित एमालेका ६ सदस्य निर्विरोध,"जोमसोम : जिल्ला समन्वय समिति मुस्ताङको निर्वाचनमा नेकपा एमाले र राप्रपाको एकल उम्मेदवारी परेपछि प्रमुख र उपप्रमुखसहित एमालेको ६ सदस्य र राप्रपाको १ सदस्य निर्विरोध भएका छन्। जिसस निर्वाचनको लागि सोमबार बिहान १० बजेदेखि २ सम्म उम्मेदवारी मनोनयपत्र दर्ता गर्ने कार्यतालिका रहेकोमा नेकपा एमालेको ६ र राप्रपाको १ जना सदस्यको मात्र एकल उम्मेदवारी परेकाले उनीहरु स्वतः निर्विरोध निर्वाचित भएको नेकपा एमाले जिल्ला सचिव बिनोद विसीले जानकारी दिए। जिसस मुस्ताङको प्रमुखमा वारागुङ मुक्तिक्षेत्र१ झारकोटकी माया गुरुङ जिसस प्रमुख र घरपझोङ गाउँपालिका३ स्याङका आईतेलाल थकाली जिसस उपप्रमुख पदमा निर्विरोध निर्वाचित भएका हुन्। यस्तै जिससको सदस्य पदमा थासाङ गाउँपालिकाबाट उमेश विक, घरपझोङ गाउँपालिकाबाट विन्दु नेपाली, वारागुङ मुक्तिक्षेत्र गाउँपालिकाबाट शान्ता कुमारी विक र लोघेकर दामोदरकुण्ड गाउँपालिकाबाट टसि ल्हामो सेनचरीको एकल उम्मेदवारी परेपछि उनीहरु निर्विरोध निर्वाचित भएका हुन्। यसअघि स्थानीय तह निर्वाचनमा सहकार्य गरेको राप्रपालाई एमालेले समर्थन गर्दै विमल नेपालीलाई निर्विरोध गराउन सहयोग गरेको थियो। मुख्य निर्वाचन कार्यालयले जिसस निर्वाचनका लागि जेठ १७ गते २५ गतेसम्म एकसाता लामो निर्वाचन कार्यालय सार्वजनिक गरेको थियो। उम्मेदवारी दिने तोकिएको निर्धारित समयमा अन्य कसैको उम्मेदवारी नपरेकाले एमालेसहित राप्रपाको उम्मेदवार निर्विरोध भईसकेको मुख्य निर्वाचन अधिकृत रोमाकान्त ज्ञवालीले जानकारी दिए। तर यसको घोषण निर्वाचन कार्यतालिका अनुसार पर्सि २५ गते सार्वजनिक हुने उनले बताए। ५ स्थानीय तह रहेको मुस्ताङमा एमालेले ४ अध्यक्ष र ३ उपाध्यक्ष पद जितेको थियो। नेपाली कांग्रेसले १ अध्यक्षसहित २ उपाध्यक्ष पद जितेको थियो।"
कपडामा लुकाई सुन ल्याउने ७ जना पक्राउ,"काठमाडौं : दुबइबाट नेपाल आउने क्रममा कपडामा सुन लुकाई ल्याएको आरोपमा ७ जना पक्राउ परेका छन्। अपराध महाशाखाका प्रवक्ता कृष्णप्रसाद कोइरालाका अनुसार नेपाल वायु सेवा निगमको फ्लाइट नम्वर २३० बाट नेपाल आउँदै गरेका रुपन्देहीका सुरेश बहादुर शाही, कपिलवस्तुका सन्दिप चन्द ठकुरी, बाराकी निर्मला घलान, धनुषाका बरुण भक्त माथेमा, चीन तिव्वतका लोप्साङ ग्लाल्सेन, नवलपरासीका युवराज भुषाल र भारत दिल्लीका अमन राजपुत पक्राउ परेका हुन्। पक्राउ परेका सन्दिपको साथबाट ५७२१६० गाम र सुरेश बहादुर शाहीको साथबाट ३९६८१ ग्राम सुनको पेष्ट फेला परेको छ। सुनको पेष्ट लुकाउनका लागि उनीहरुले आफूले लगाएको सर्ट, अण्डरवेयर, पाइन्ट, बेल्टको प्रयोग गरेका थिए। उनीहरुलाई त्रिभुवन विमानस्थलको आगमन कक्षको गेट बाहिरबाट पक्राउ गरिएको कोइरालाले जानकारी दिए।"
मुस्ताङका ५ स्थानीय तहलाई ९३ करोड ७७ लाखको बजेट विनियोजन,"जोमसोम : हिमाली जिल्ला मुस्ताङका ५ स्थानीय तहलाई ९३ करोड ७७ लाख बजेट विनियोजन भएको छ । आगामी आर्थिक वर्ष २०७९०८० का लागि संघीय सरकारअन्तर्गत अर्थ मन्त्रालयले अन्तर सरकारी वित्तिय हस्तान्तरण स्वरुप उक्त बजेट विनियोजन गरेको हो । संघीय सरकारले आर्थिक वर्ष २०७९०८० का लागि मुस्ताङका ५ पालिकालाई चालुतर्फ ७९ करोड ३ लाख र पुँजीगततर्फ १४ करोड ७४ लाख रुपैया बजेट विनियोजन गरेको हो । मुस्ताङका ५ स्थानीय तह अन्तर्गत घरपझोङ गाउँपालिकालाई २१ करोड ५३ लाख बजेट विनियोजन गरिएको छ । जसमा चालुतर्फ १८ करोड ५९ लाख र पुँजीगततर्फ २ करोड ९४ लाख छ । थासाङ गाउँपालिकालाई २१ करोड ६९ लाख बजेट विनियोजन भएकोमा चालुतर्फ १८ करोड र पुँजीगततर्फ ३ करोड ३८ लाख रुपैया छुट्याइएको हो । लोघेकर दामोदरकुण्ड गाउँपालिकालाई १६ करोड ९३ लाख बजेट विनियोजन भएको छ । जसमा चालुतर्फ १२ करोड ३९ लाख र पुँजीगततर्फ ४ करोड ५४ लाख बजेट विनियोजन भएको हो । लोमान्थाङ गाउँपालिकालाई १६ करोड ४८ लाख बजेट विनियोजन गरिएकोमा चालुतर्फ १३ करोड ९५ लाख र पुँजीगततर्फ २ करोड ५३ लाख छ । त्यस्तै,वारागुङ मुक्तिक्षेत्र गाउँपालिकालाई १७ करोड १४ लाख विनियोजन गरिएको छ । जसमध्ये चालुतर्फ १५ करोड ७९ लाख रहेको छ भने पुँजीगत १ करोड ३५ लाख छ ।"
दलित सबाल्टर्नमा बुद्धिजीवी,"जो सधैं अधीनस्थ, पराधीन, पराश्रित, सदियौंदेखि शासित र अत्यधिक श्रम गरेर जीवन निर्वाह गरिरहेका सीमान्तकृत मान्छेहरू छन्, ती वर्ग नै हाम्रो सन्दर्भमा सबाल्टर्न हुन्। इटालीका नव माक्र्सवादी सांस्कृतिक विश्लेषक, चिन्तक आन्तोनियो ग्राम्सी भन्छन्, शासकहरूबाट शासित भइरहन तयार भएको अवस्था हेजेमोनी हो। यसका अनेक प्रकार र स्वरूप निर्माण भएका हुन्छन्। जसमा सांस्कृतिक, सामाजिक, रणनीतिक, राजनीतिक, आर्थिक र बौद्धिकलगायत छन्। प्रभुत्वशाली वर्ग शासक र तिनका बौद्धिक मतियारले विभिन्न वैचारिकी निर्माण गर्छन्। त्यो वैचारिकी हैकमवादी सत्ता, शक्तिको केन्द्र, धर्मको संस्थापन पक्ष र संस्कृतिलाई टेवा पुर्याउने बन्छ। त्यही संस्कार र संस्कृतिमा आफूलाई अन्तरघुलित गरेर आफ्नो शोषण दमन तिरस्कार र बहिष्कार गरेको थाहा नै नहुने सामाजिक संरचना, सांस्कृतिक प्रभुत्व निर्माण गरिन्छ। र, अधीनस्थ वर्ग अर्थात् (सबाल्टर्न) समुदायलाई आफैंमा समाहित गर्नु सन्निकट राख्नु वर्चस्वशाली सत्ताको सीमा र चरित्र हो। आफैं शासन गर्न सक्दिनँ भन्ने मनोविज्ञान निर्माण गरेर चेतना माथि कब्जा गर्नु र शासित हुन तयार छु भन्ने भाष्य निर्माण गरिन्छ। यसरी देशमा प्रभुत्व स्थापित गर्नु हैकमवादी सत्ताको विशेषता देखिएको छ। फलतः कानुनमा जे भए पनि व्यवहार र समाजले आफ्नो कानुन लगाएर शासन गर्छ जुन दलित समुदायमा नेपाल, भारत, भुटानलगायत देशमा गरिँदै आएको छ। किनारामा परेका वा पारिएका, सीमान्तकृत, शक्तिहीन, सामथ्र्यहीन, इतिहासहीन, स्थानहीन र अधिकारविहीन वर्ग नै दलित (सबाल्टर्न) हुन्। सामाजिक हैसियत र कुनै महत्त्वपूर्ण भूमिका नभएका, आधारभूत रूपमा एउटा मान्छेको दर्जाभन्दा तल राखिएका मान्छेहरू आज पनि न्याय र समताको लागि तड्पिरहेको छ। हजारौं वर्षको पीडा र दुःखले निर्ममतापूर्वक कुल्चिएको उपेक्षित वर्ग र हेपिएको समुदायको अवस्था पनि उही छ। त्यो वर्गको दुःखमा द्रवित नहुने पीडामा नदुख्ने समुदाय हो कथित बुद्धिजीवी वर्ग जसले आफ्नो मानोभन्दा पर सोच्न सकिरहेको छैन। सीमित स्वार्थको बार नाघेर बृहत्तर राष्ट्रिय सामाजिक मुद्दामा बोल्न थालेको छैन। गत २०७७ जेठ १० गते रुकुमको भेरी नदीमा भएको भयानक जातीय नरसंहारमा देशका बुद्धिजीवी जसरी देश जुरुक्कै उचाल्ने गरेर गर्जिनु पथ्र्यो त्यसो गरेन। रुकुमको भेरीमा बगेको रगत जातीय नरसंहारको मुटु चुँडाउने मनमस्तिष्क हल्लाउने संरचनात्मक असंवेदनशीलताको द्योतक हो। जुन घटना भएको दुई वर्ष भयो त्यसपश्चात् पनि सामाजिक विभेद अपमान अत्याचार हुन कमी भएको छैन। तीन महिनाअघि रामेछापमा एक यस्ता घटना र दुर्घटना जो अति अमानवीय छ। मानव मस्तिष्कको गलत उपज छ यसबारे मौनता किन ? निधारमा कलंक बोकेर कति दिन बस्छ हाम्रो मानव सभ्यता ? मानवाधिकार उल्लंघन जस्तो गम्भीर विषयमा कति साक्षी बस्नु ? निम्न जातका भनिएकाहरू मान्छेले पाउने सम्मान र मर्यादाको हकदार बन्न सकेका छैनन्। जातलाई शक्तिको आधार स्वीकार गरेको सामाजिक संरचनाले कथित अछूतलाई मानसिक रूपमा नै कमजोर बनाउने विभिन्न सामाजिक संरचना निर्माण गरेको छ। जातीय विभेदमा आधारित समाजका दृष्टिमा निम्न जातको परिचय नै मान्छेको रूपमा स्थापित हुन सक्दैन। सचेत बन्नै नदिएर दास मानसिकताले युक्त सीमान्तकृत जातिको उत्पादन गर्दछ। विस्तारै सुस्तसुस्त धकेल्दै सीमान्तीय बनाइदिन्छ। प्रसिद्ध समाजशास्त्रीय चिन्तक लुसियाँ गोल्डमानले भने झैं प्रभुत्वशाली वर्गले मान्छेको वस्तुकरण गरेर, यान्त्रिक परिचालन मात्रै गरेर उसको सिर्जनात्मक क्षमता ह्रास बनाएर परतन्त्र स्वीकार गर्न राजी बनाउँछ। जात र लिंगलाई नै शक्ति र सत्ताको केन्द्र बनाउने समाजले आफू भोकभोकै बसेर पनि अरूको सेवामा तल्लीन बनाउन दलितलाई सदियौंदेखि उपयोग गरेको छ। यस्तो देख्दा पनि तिनको अधिकार र इज्जत सामाजिक हैसियत निर्माण गर्न चुइँक्क नबोल्ने मानवाधिकारवादीको बिल्ला भिरेर हिँडेका छन्। कथित बुद्धिजीवी जो छन् तिनको धरातल र संस्कृति दमन र उत्पीडन कै हो। तसर्थ उत्पीडितका लागि बोल्न सकस र दकस नै मान्छन्। सामाजिक रूपमा चिनिएका प्रतिष्ठा आर्जन गरेका राज्यसँग आँखा जुधाएर बोल्न सक्ने कुनै पनि बुद्धिजीवी दलितको दलनमा खुला हृदयले बोल्न सकेका देखिँदैनन्। युगसापेक्ष र समयको प्रवाहलाई आफ्नो चेतमा राख्न नसक्ने बुद्धिजीवी केवल कसैको भरिया र स्वार्थको गोटी र दलाल मात्रै हुन् भन्दा अत्युक्ति हुँदैन सायद। स्थानीय निकायको निर्वाचन २०७९ मा दलहरूको घोषणापत्रमा समेत जातीय छुवाछूतलाई विशेष रूपमा हल गर्ने प्रतीज्ञापत्र नआउनु र त्यसतर्फ दलहरूलाई प्रेरित नगर्नु बुद्धिजीवीहरूको नालायकी र असंवेदनशीलताको अर्को उदाहरण हो। आजको आवश्यकता अर्गानिक बुद्धिजीवीले व्यापक मानव हित र अधिकारबारे सोच्ने बोल्ने र प्रभुत्वशाली वर्गलाई सबाल्टर्नसँग मिलेर तनाव र दबाब सिर्जना गर्नुपर्छ। देशलाई खाँचो त्यस्तै जैविक बुद्धिजीवी, प्राज्ञ, लेखक, पत्रकार, वकिल, अभियन्ता, कलाकार, साहित्यकारको हो। जसले संस्कृति निर्माण र परिवर्तनमा अहम् भूमिका निर्वाह गर्न सक्छन्। जसको बोली सुन्न राज्य बाध्य हुन्छ। तत्कालीन जातिवादी र प्रभुत्वशाली संस्कृतिले बनाएको सामाजिक र मानसिक संरचनाले हेमोनाइज्जड भएर स्वीकार गर्न बाध्य हुन्छन् गरिब विपन्न महिला जनजाति र दलितहरू। किनभने सम्भ्रान्त वर्ग, धर्म कहिल्यै सत्ताहीन भएको छैन। यो निरन्तरताका लागि उसले आफू अनुकूल नीति, नैतिकता धर्म संस्कृति, परम्परा, दर्शन नियम, आस्था, मूल्य, कानुन आदिलाई परिभाषित गरेका छन्। विशेषगरी दलितलाई न्यूनतम मानवीय व्यवहारबाट समेत वञ्चित गरिन्छ। जसको जनसंख्या मुलुकमा १४ प्रतिशतको हाराहारी छ। आजको यो विज्ञान र प्रविधिको जमानामा कति निकृष्ट समाजमा बसिरहेका छौं ? कथित उच्च जात सत्ता र शक्तिमा बस्नेले आफ्नो अनुहार हेर्नु पर्दैन ? पक्कै अनुहार हेर्यो भने हिलो मैलो र फोहोर लागेको पाइन्छ। थुप्रै असभ्य बर्बर र अमानव हुनुको संज्ञा आफ्नै अन्तरचेतनामा संवेदनाशून्य पाषण हृदय भएको मान्छे र जातको रूपमा मान्छेले आफंैलाई पाउँछ। पक्कै पाउँछ। तसर्थ त्यो अवगाल र विगतदेखि आफ्ना पिता पुर्खाले सामाजिक व्यवहारको रूपमा गर्दै आएको जातीय छुवाछूत जस्तो सामाजिक र कानुनी अपराध, मानवाधिकारको उल्लंघन र असभ्य मान्छेको संस्कृति, रीत परिवर्तन गर्न बौद्धिक र प्राज्ञिक समुदायले आफ्नो कर्तव्य, धर्म पालना गर्नुपर्छ। समाजप्रतिको योगदान सम्झेर लेख्न बोल्न र संस्कृतिको नवीन भाष्य सिर्जना गरेर प्रभुत्वशाली संस्कृतिलाई भुत्तो पार्दै, च्यात्दै हिँड्न विलम्ब गर्नु हुँदैन। अमर्यादाका बारहरू भत्काएर मर्यादा सम्मान र विश्वासका पिलरहरू खडा गर्नुपर्छ। आपसी अविश्वास र मनोमालिन्य हटाएर दलित, गैरदलित सबैको हातेमालो र सहकार्यबाट मात्रै छिटो यो असहिष्णु जातीय भेदको जन्जिर चुँडाउन सकिन्छ। त्यसको लागि बौद्धिक लेखक, कलाकार, साहित्यकारले नूतन संस्कृति र परिवर्तनको भाष्य आफ्ना रचनामा व्यक्त गरेर बौद्धिक जागरण, नैतिक आन्दोलन र वैचारिक प्रतिरोधको हतियार धारिलो बनाउनु पर्छ। वादको प्रतिवाद र तन्त्रको प्रतितन्त्र विकास गरेर समाज रूपान्तरणमा अगुवाइ गर्न र इतिहास निर्माण गर्न अर्गानिक बुद्धिजीवीले विशेष पहल लिनु अनिवार्य छ। केही मान्छेको सामान्य जागरणको हतियार भुत्ते र कमसल बनेको छ। त्यसमा पाइन राख्न, अरूलाई पनि वैचारिक भट्टीमा खार्न, धार लगाउन नयाँ समतामूलक वैचारिक आरन निर्माण गर्न जरुरी छ। अग्रगामी र क्रान्तिकारी छलाङ आजको पहिलो सर्त, सूत्र र सुरुआत हुनुपर्छ। मानवताको घोषित अघोषित हत्यामा मौन बस्ने छुट कसैलाई छैन। आममान्छेको नैतिकतालाई जातीय भेदको कसीमा पनि उतार्नु पर्छ। जस्तो कि कुनै उच्च पदस्थको गाउँ समाजमा भएको जातीय विभेदयुक्त बर्बर हिंस्रक र मानसिक हिंसाको प्रताडना उसको नैतिकता क्षय हुने कारण बनोस्। जसले गर्दा उसको पनि कर्तव्य र भूमिका समाजमा जातीय विभेद अन्त्यका लागि स्वतः क्रियाशील बन्दै जान्छ। उत्तरदायित्व बोध गर्ने संस्कृति फस्टाउँदै जान्छ। हामी हिन्दू धर्मलाई उदार र सहिष्णु धर्म भन्छौं यही धर्मको वर्ण व्यवस्थाको कलंकका रूपमा छुवाछूत रहेको छ। सो समुदाय मान्छे हुने हकबाट समाजको धार्मिक र सामाजिक परम्परागत कानुनबाट वञ्चित छ। जातीय रूपमा किनाराकृतहरूलाई सधंै उठ्न नसक्ने गरी थिचेर नियन्त्रणमा राख्नुपर्छ भन्ने भाष्य संस्कार र सामाजिक आचार समाजले निर्माण गरेको बलियो हतियार छ। हाम्रो जात नै यस्तै हो हाम्रो नियति नै यस्तै हो जसलाई पचाउनु र सहनुको विकल्प छैन। यसको प्रतिरोधसमेत पाप हो। ऊ जन्मको फल जन्मजन्मान्तरको हिसाबकिताब हो। यो अवस्था भनेर कथित शक्तिशाली वर्ग तिनका परम्परागत बुद्धिजीवीले घोलिदिएको जातको विषले थिलथिलो परेर बसेको छ। अविरोधको अवस्था सिर्जित छ। चुलो छोएको निहुँमा, सार्वजनिक धारा, कुवाको पानी छोएको कारण देखाएर कुटपिट अपमान गर्दै कालोमोसो दल्ने जुत्ताको माला लगाउने, मलमूत्र खुवाइदिने र ज्यानसमेत लिने घटना घटाइन्छ। झन् उच्च जातिसँग बिहे र प्रेम गरेको बहानामा मृत्युदण्ड नै दिने कठोर कानुन छ समाजसँग। जसको आलो उदाहरण रुकुमका नवराज विकलगायत ६ जनाको पाशविक हत्या र त्यसपछि पनि देशभर भइरहेका जातीय कारणका हत्यालाई लिन सकिन्छ। जात व्यवस्थाको नामको क्रूर कानुनले नेपालको संविधानलाई सधैं चुनौती दिएको छ। दुई हजार वर्षअघि राजा मनुले बनाएको धर्मशास्त्रअनुसार चलेको हिन्दू समाजले श्रम र उत्पादनका सबै पेसा, कर्म र कर्मीलाई अछूत र हीन ठान्ने संस्कृति बनाएको छ। राजा जयस्थिति मल्लले सन् १३६०१३९५ मा ४ जात ३६ वर्ण र ७ सय २५ उपजात कायम गरेर गुरु पुरोहितका इशारामा छुवाछूतलाई कानुनी रूपमा लाद्ने काम गरे। १९१० सालमा जंगबहादुर राणाले त्यसलाई अरू बलियो बनाएर वैधानिक गरिदिएको कानुनी बन्दोबस्त २००४ को संविधान, २०१९ को संविधान २०४७ को संविधान र हाल कार्यान्वयन रहेको गणतन्त्रको संविधान २०७२ भन्दा शक्तिशाली छ। मान्छेलाई मान्छेले अपमानित र अमर्यादा गर्न मिल्छ ? झन् धर्मले नमिल्नु पर्ने हो ? धर्मले मर्यादा र रक्षा गर्नुपर्छ न कि अमर्यादा र अवहेलना ? हिन्दू धर्म चुकेको यहीँनेर हो। तसर्थ धर्मका रक्षक पण्डित, पुरोहित बोल्नु पर्छ धर्मसभामार्फत पनि। प्रथाको विरुद्ध सामाजिक संस्कृति निर्माणको जग हाल्नुपर्छ। आज पर्यन्त गुरु, पण्डित, पुरोहित, ज्योतिषको वचनलाई सम्झेर शिरोपर गर्ने मनोविज्ञानको बोलवाला छ यसर्थ पनि समाजमा जातीय छुवाछूत र विभेदरहित सकारात्मक संस्कृति निर्माणमा तिनीहरूको भूमिका गहन र महत्त्वपूर्ण हुन्छ। बोल्नै पर्नेले बोल्नुपर्छ। दलित सौन्दर्य र मन्थन गरेर नयाँ शिराबाट छुवाछूत मुक्त अभियान चलाउनुपर्ने टड्कारो आवश्यकताबारे कोही बेखबर छैनन्। बस् खाँचो सम्यक संकल्प सम्यक दृष्टि, सम्यक विश्वास र सम्यक प्रत्यत्नको हो। अभिजात्य वर्गको षड्यन्त्रको जालो च्यात्न सबैले विवेकको आँखा खोलेर सहयोग गर्नुपर्छ। दलित अभियन्ता र अगुवाहरूले पनि एक्लै लडेर जित्न सकिँदैन भन्ने तथ्यलाई बुझेर गैरदलितसँग समन्वय र साझेदारी गर्न हात अगाडि बढाउनु पर्छ। सम्भ्रान्त संस्कृति र शक्तिले धाक, धम्की देखाएर, राज्यको स्रोत र पहुँचको अनाधिकृत कब्जा गरेर त्रास र डरको मनोविज्ञान खडा गर्दै अन्तिम अवस्थासम्म प्रहार गरिरहन्छन्। सबाल्टर्न पीडा मात्रै सहन्छन् बोल्न सक्तैनन् भन्ने मान्यतालाई चिर्न बोल्नुपर्छ। सामाजिक अभियन्ता लेखक र प्रबुद्ध वर्गले दलित गैरदलित सबैमा आर्थिक, सांस्कृतिक, धार्मिक, रूपमा किनारामा धकेलिएको कुरालाई कलात्मक तवरले भनिदिनु पर्छ। जागृतिको बीज अंकुरण गरिदिनुपर्छ। काउन्टर हेजेमोनी खडा गरेर वैचारिक प्रतिवाद गर्नुपर्छ। समाजलाई सभ्य र सुसंस्कृत बनाउन सबैको भूमिका र योगदान उत्तिकै रहन्छ त्यसमाथि अग्र्यानिक इन्टेलेक्च्युयलहरूको विशेष र गहन भूमिका र जिम्मेवारी छ। घातक मौनता चिरेर बौद्धिक वर्ग सांस्कृतिक आन्दोलन, सडक आन्दोलन र सामूहिक आन्दोलनमा निस्कनुमा नै राज्यलाई प्रभावकारी कदम चाल्न बाध्य पार्ने हतियार हो। सुधार विस्तारै हुन्छ, क्रमिक रूपमा सुधार भइरहेकै छ नि भनेर मान्छेलाई मान्छे बन्ने सबालमा विस्तारै र क्रमिक सुधारको अवधारणा प्रकारान्तरले छुवाछूत र विभेदलाई कायमै राख्ने छद्मभेषी सूत्र हो। तसर्थ अग्रगामी र क्रान्तिकारी छलांग आजको पहिलो सर्त, सूत्र र सुरुवात हुनुपर्छ। मानवताको घोषित अघोषित हत्यामा मौन बस्ने छुट कसैलाई छैन। संरचनात्मक लाभांश लिएकाहरूले अतिरिक्त लाभको लोभ छोड्नेबित्तिकै धेरै सहजता प्राप्त हुनेछ सामाजिक परिवर्तनको लागि"
फर्पिङको जंगलमा युवायुवती मृत फेला,"काठमाडौं : दक्षिणकाली नगरपालिकामा पर्ने फर्पिङको जंगलमा युवायुवती मृत अवस्थामा भेटिएका छन्। उपत्यका अपराध अनुसन्धान महाशाखाका प्रमुख एसएसपी बसन्त सोमबार अपरान्ह १२ बजेतिर दुई युवायुवतीको शव फेला परेको जानकारी दिए। एसएसपी कुवरका अनुसार जंगलमा फेला परेको दुईवटा शव घोप्टो परेको अवस्थामा भेटिएको हो । शवनजिकै विषादीको बट्टा पनि फेला परेको प्रहरीले जनाएको छ । तर, मृत्युको कारण भने खुलिसकेको छैन । शव हेर्दा अन्दाजी २०२२ वर्षका युवायुवतीको रहेको र हाल पहिचान नभएको कुवरले जानकारी दिए । घटनाको अनुसन्धानका लागि जिल्ला प्रहरी परिसर काठमाडौं र अपराध महाशाखाको टोली घटनास्थल पुगिसकेको छ । विष खाएर आत्महत्या गरेको हुनसक्ने प्रारम्भिक अनुसन्धानमा खुल्न आएको प्रहरीले जनाएको छ।"
आम सञ्चार प्रतिष्ठान तत्काल गठन गर्न पत्रकार महासंघको आग्रह,"सन्धिखर्क : लुम्बिनी प्रदेशस्तरिय आम संचार प्रतिष्ठान तत्काल गठन गर्न प्रदेश सरकारलाई नेपाल पत्रकार महासंघले आग्रह गरेको छ। नेपाल पत्रकार महासंघ लुम्विनी प्रदेश समितिको अर्घाखाँचीको शितगंगा नगरपालिका८ सातमारामा बसेको बैठकले प्रदेशस्तरिय आम संचार प्रतिष्ठान तत्काल गठनका लागि प्रदेश सरकारलाई झकझकाउने निर्णय बैठकले गरेको छ। त्यसैगरि प्रदेशस्तरिय विज्ञापन बोर्ड गठन गरी प्रदेश भित्रका विज्ञापनहरु समानुपातिक ढंगले सबै संचार माध्यमलाई वितरण गर्न माग गर्ने निर्णय पनि गरेको छ। महासंघ प्रदेश समिति अध्यक्ष बसन्त गिरीको अध्यक्षतामा बसेको बैठकले लुम्बिनी प्रदेश सरकारले पुन संसदमा ल्याएको संचार विधेयकमा महासंघ लगायत सरोकारवाला निकायले दिएको सुझावलाई मध्यनजर गरेको बताएको छ। केहि विषयहरु अझै पनि छलफलका माध्यमबाट सुधार गर्न पहल गर्ने र उक्त विधेयक हाल प्रदेश सभामा रहेकोले त्यसको विषयमा निरन्तर निगरानी र खबरदारी गरिरहने निर्णय बैठकले गरेको महासचिव बिक्रम खड्काले बताए। महासंघको प्रदेश समितिलाई रचनात्मक सल्लाह सुझाव र मार्गदर्शनका लागि सहयोग मिल्ने पूर्ण अपेक्षासहित ७ सदस्यीय सल्लाहकार मनोनित गरेको छ। जसमा मौसम रोक्का, भरत केसी, सुदिप गौतम, माधव नेपाल, पुरन शर्मा, राकेश मिश्रा र सरु राना रहेका छन्। लुम्बिनी प्रदेश अन्तर्गत महासंघका शाखाहरुलाई साधारण सदस्यहरुको २०७८०७९ को सदस्यता नविकरण विवरण आगामी साउनमसान्त भित्र प्रदेश समितिमा पठाउन पत्राचार गर्ने निर्णय बैठकले गरेको छ। नेपाल पत्रकार महासंघ लुम्बिनी प्रदेश समिति अन्तरगत रहेको महिला विभागको संयोजनमा पत्रकार महिलाहरुको प्रदेशस्तरिय भेला गर्ने निर्णय बैठकले गरेको छ। नेपाल पत्रकार महासंघको शाखा नरहेको रुकुम पूर्वमा स्थानीय पत्रकारहरुसंगको समन्वयमा तत्काल महासंघको शाखा गठन गर्ने निर्णय पनि बैठकले गरेको छ। यस्तै कार्य समिति सदस्य रामविकास चौधरीको संयोजकत्वमा मधेश विभाग गठन गरेको छ। विभागका सदस्यहरु सबै क्षेत्र समेटेर संयोजकमार्फत पूर्णता दिईने निर्णय भएको छ।"
सोचे जस्तै फल,"सुँगुरको एउटा परिवार थियो। आमाले तीनवटा बच्चा सुँगुरहरूलाई व्यावहारिक बनाउने सोच राखिन्। केही दिन सोचिन्, यिनीहरूलाई कसरी आत्मनिर्भर बनाउने ? तिनीहरूकी आमाले बच्चा सुँगुरलाई भइरहेको भन्दा फरक संसारमा पठाउने निधो गरिन्। तीनवटा साना सुँगुरमध्ये प्रत्येकले आफ्नै घर बनाउने निर्णय गरे। तर, कसरी बनाउने ? कहाँ बनाउने ? सबैलाई अप्ठ्यारो थियो। कुनै बुद्धि पनि थिएन। आमासँगै बसी, खाई, खेली गरेकाले बुद्धि हुने कुरो पनि भएन। तैपनि उनीहरू आआफ्नो जुक्तिमा लागे। पहिलो सुँगुरले मुस्किलले कुनै प्रयास गर्यो। परालले बनेको घर बनायो। दोस्रो सुँगुरले थोरै प्रयासमा लट्ठीले बनेको घर बनायो। तेस्रो सुँगुरले इँटा र ढुंगाले बनेको घर बनायो। जसमा उसले धेरै मेहनत र प्रयास पनि लगायो। एक दिनको घटना हो। एउटा ठूलो नराम्रो ब्वाँसो प्रत्येक तीनवटा साना सुँगुरलाई आक्रमण गर्न आयो। उसले अरूलाई डर देखाउने आफ्ना अनेक आवाज निकाल्यो। पहिलो दुई साना सुँगुरका घरहरू उडाइदियो जुन पराल र लट्ठीले बनेका थिए। त्यसपछि उसले फेरि आफ्ना अनेक आवाज निकालेर बाँकी रहेको सुँगुरको बच्चालाई तर्साउन खोज्यो। तेस्रो सुँगुरको घर भने उसले उडाउन सकेन। सुँगुर भने भित्र घरमै चुपचाप रूपमा बसेको थियो। चाँडै, ठूलो खराब ब्वाँसो लामो सास फेर्दै निराश भएर बाटो लाग्यो। दुई सुँगुरले मेहनतको फलबाट पाएको परिणाम हेर्दै घोत्लिन थाले। नैतिक शिक्षा : कडा परिश्रम सधैं फल्छ। सधैं ठूलो र बलियो सम्भावनाका बारेमा सोच्नुहोस् अनि अल्छी नहुनुहोस्।"
आइसिसी यु१९ महिला टी२० : भूटानमाथि नेपालको सहज जीत,"काठमाडौं : आइसिसी यु१९ महिला टी२० विश्वकप एशिया छनोटअन्तर्गत सोमबार भएको तेस्रो खेलमा नेपालले भूटानलाई पराजित गरेको छ। मलेसियाको किनरारा ओभल क्रिकेट मैदानमा भएको खेलमा नेपालले भूटानलाई चार विकेटले पराजित गरेको हो। भूटानले दिएको ६७ रनको चुनौतीलाई नेपालले १३ दशमलव एक ओभरमा छ विकेट गुमाउँदै पूरा गरेको हो। नेपालको जीतमा सानु राजवंशीले सर्वाधिक ३० रनको योगदान दिइन्। त्यसैगरी साना प्रविणले १२ रन जोडिन भने सृष्टी जैसीले आठ रन जोडिन्। आश्मा पुलामी मगरले तीन, कप्तान कृतिका मरासिनीले दुई तथा एलिसाकुमारी यादवले अविजित दुई रन बनाइन्। बलिङमा भूटानकी साङ्गे वाङ्वोले तीन विकेट लिइन् भने सोनम र अन्जुली घलेले ११ विकेट लिए। त्यसअघि टस जितेर पहिले ब्याटिङ गरेको भूटानले निर्धारित २० ओभरमा नौ विकेट गुमाएर ६६ रन बनाएको थियो। भूटानका लागि कप्तान एन्गावाङ छोडेन र साङ्गे वाङ्मोले समान ११ रन बनाइन्। त्यसैगरी पेमा याङ्चेनले नौ तथा छाडो ओमले छ रन जोडिन्। बलिङमा नेपालकी कृतिका मरासिनी, अनु कडायत र मनिषा कुमारी उपाध्यायले समान दुईदुई विकेट लिए। यस खेलसँगै तीन खेल खेलेको नेपालले दुई खेलमा जीत तथा एक खेलमा हार व्यहोरेको छ। नेपालले पहिलो खेलमा कतारलाई ७९ रनले हराएको थियो भने दोस्रो खेलमा नेपाल संयुक्त अरब इमिरेट्सँग (युएई) सँग १० विकेटले पराजित भएको थियो। युएइविरुद्धको खेलमा नेपाल आठ रनमा नै अलअउट भएको थियो। छनोट खेलमा नेपालसहित, आयोजक मलेसिया, युएई, थाइल्याण्ड, भूटान र कतार रहेका छन्। नेपालले भोलि थाइल्याण्डसँग खेल्नेछ।"
रामेछाप र ओखलढुङ्गाका स्थानीयवासीलाई आजबाट लिखु३ हाइड्रोपावरको शेयर खुला,"काठमाडौं : श्वेतगङ्गा हाइड्रोपावर एण्ड कन्स्ट्रक्सन लिमिटेड (लिखु३)ले आयोजनाबाट प्रभावित स्थानीय बासिन्दाका लागि साधारण शेयर निष्कासन तथा बिक्री खुला गरेको छ। पहिलो चरणमा कम्पनीले स्थानीयवासीका लागि सोमबारदेखि प्रतिकित्ता रु १०० अङ्कित दरमा १५ लाख ९३ हजार कित्ता शेयर प्रारम्भिक सार्वजनिक निष्कासन (आइपिओ)को बिक्री खुला गरेको हो। कम्पनीले निष्कासन गर्ने कूल शेयरमध्ये आयोजनाको संरचना रहेको रामेछाप जिल्लाको लिखु तामाकोसी गाउँपालिका २, ३ र ४ तथा ओखलढुङ्गा जिल्लाको लिखु गाउँपालिका ४, ५, ६, ७, ८ र ९ का बासिन्दाका लागि निष्कासनको ७० प्रतिशत अर्थात् ११ लाख १५ हजार १०० कित्ता, आयोजनाको प्रसारण लाइन पर्ने रामेछाप जिल्लाको लिखु तामाकोसी गाउँपालिका ५, ६ र ७ र मन्थली नगरपालिका११, १२ र १३ तथा रामेछाप नगरपालिका १ र ३ का बासिन्दाका लागि निष्कासनको २५ प्रतिशत अर्थात् तीन लाख ९८ हजार २५० कित्ता शेयर बिक्रीका लागि दर्खास्त आह्वान गरेको छ। त्यस्तै रामेछापको लिखु तामाकोसी गाउँपालिका१ र ओखलढुङ्गाको लिखु गाउँपालिका १, २ र ३ का बासिन्दाका लागि बाँकी पाँच प्रतिशत अर्थात् ७९ हजार ६५० कित्ता शेयर छुट्याइएको कम्पनीले जनाएको छ। बिक्री खुला गरिने शेयरमा स्थानीय लगानीकर्ताले आगामी असार ६ गतेसम्म र सो अवधिमा मागबमोजिम आवेदन नपरे असार २१ सम्म न्यूनतम १० कित्तादेखि अधिकतम १० हजार कित्ता शेयर खरिदका लागि आवेदन दिन पाउने छन्। लगानीकर्ताले नेपाल धितोपत्र बोर्डबाट अनुमति प्राप्त आस्वा सेवामा सहभागी बैंक तथा वित्तीय संस्थाबाट आस्वा प्रणालीमार्फत शेयर खरिदका लागि आवेदन दिन सक्नेछन्। साथै नेपाल एसबिआइ बैंकको ओखलढुङ्गास्थित यसम शाखा, रामेछापस्थित साङ्ग्र्रिला डेभलपमेन्ट बैंकको मन्थली शाखा र कम्पनीको आयोजनास्थलको कार्यालयबाट आवेदन दिन सकिने कम्पनीको धितोपत्र निष्कासन तथा बिक्री प्रबन्धक सानिमा क्यापिटल लिमिटेडले जनाएको छ।कम्पनीले रामेछापको लिखु तामाकोसी गाउँपालिका र ओखलढुङ्गाको लिखु गाउँपालिकाको सिमाना भएर बहने लिखु नदीको बहाव प्रयोग गरेर २८ दशमलव एक मेगावाट क्षमताको तल्लो लिखु जलविद्युत् आयोजना निर्माण गरिरहेको छ। कम्पनीलाई केयर रेटिङ नेपालले केयरनपीबीबी आइएस ग्रेडिङ प्रदान गरेको छ।"
यौनहिंसाविरुद्धको संशोधन विधेयक २०७९ सर्वसम्मतबाट स्वीकृत,"काठमाडौंः प्रतिनिधिसभाको बैठकले यौन हिंसाविरुद्धको केही ऐन संशोधन गर्ने विधेयक २०७९ माथि विचार गरियोस् भन्ने प्रस्तावलाई सर्वसम्मतिले स्वीकृत गरेको छ । कानुन न्याय तथा संसदीय मामिलामन्त्री गोविन्दप्रसाद शर्मा कोइरालाले निर्णयार्थ प्रस्तुत गरेको यौनहिंसाविरुद्धको विधेयक सर्वसम्मतबाट स्वीकृत गरेको हो। सो क्रममा कानुन न्याय तथा संसदीय मामिलामन्त्री शर्माले हदम्यादले न्याय पाउनबाट बञ्चित हुन नपरोस् भन्नेमा सरकार गम्भीर रहेको बताए । संसदमा बोल्दै कानुनमन्त्री शर्माले हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर रहेको बताएका हुन् । उनले भने, समाजले आवश्यकता देखियो भने कानुन परिवर्तन हुन्छ। हदम्याद पनि निरन्तर परिवर्तन हुँदै आएको छ । अपराधको गम्भिरताअनुसार सजाय गर्नुपर्ने आवाज उठ्छ । हदम्यादका कारण न्याय पाउनबाट बञ्चित हुन् नपरोस् भन्ने भावनामा सरकार गम्भीर छ । उनले भने,' कानुन आयोगलाई यो विषयमा अध्ययन गन भनिएको छ । हदम्याद कति हदसम्म बढाउने घटाउने विषयमा प्रतिवेदन दिन भनेका छौं।'"
हदम्यादका बारेमा कानुन आयोगलाई प्रतिवेदन दिन भनेका छौं : कानुन मन्त्री,"काठमाडौं : कानुन न्याय तथा संसदीय मामीला मन्त्री गोविन्दप्रसाद शर्माले हदम्यादका कारण न्याय पाउनबाट बञ्चित हुन नपरोस् भन्नेमा सरकार गम्भीर रहेको बताएका छन् । संसदमा बोल्दै कानुनमन्त्री शर्माले हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर रहेको बताएका हुन् । उनले भने, 'समाजले आवश्यकता देख्यो भने कानुन परिवर्तन हुन्छ। हदम्याद पनि निरन्तर परिवर्तन हुँदै आएको छ। अपराधको गम्भीरताअनुसार सजाय गर्नुपर्ने आवाज उठ्छ । हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर छ ।' उनले सरकारले यो विषयलाई संवेदनसिल रुपमा लिएको बताए । शर्माले भने,' कानुन आयोगलाई यो विषयमा अध्ययन गर्न भनिएको छ । हदम्याद कति हदसम्म बढाउनेघटाउने विषयमा प्रतिवेदन दिन भनेका छौं ।'"
"सरकारलाई गगन थापाले भने, इम्बोस्ड नम्बरको नाममा नागरिक तर्साउने काम बन्द गर","काठमाडौं : नेपाली कांग्रेसका महामन्त्री गगनकुमार थापाले इम्बोस्ड नम्बरको नाममा नागरिक तर्साउने काम बन्द गर्न माग गरेका छन्। सोमबार प्रतिनिधिसभाको बैठकमा बोल्दै उनले इम्बोस्ड नम्बरको विषयमा गम्भीर हुन सरकारलाई आग्रह गरेका हुन् । थापाले इम्बोस्ड नम्बर राख्न भनेर सरकारले गरेको ताकेता नागरिकमाथिको अत्याचार भएको बताए। उनले भने, जबर्जस्तीलाई बन्द गरियोस् होइन भने नागरिकले अवज्ञा गर्छन्। त्यसअघि सरकारले पुनर्विचार गरोस्। उनले राज्यको स्रोत र साधनले समेत उक्त समयभित्र सम्भव नभएको बताए। दण्ड र जरिवानाको डर देखाएर सरकारले गरेको अपारदर्शी निर्णय र निकम्मापनको सजाय नागरिकलाई दिन खोजिएको उनको भनाई छ। थापाले इम्बोस्ड नम्बर राख्न निकै महंगो पर्ने भएकाले पुनर्विचार गर्न समेत आग्रह गरे। सांसद् थापाले ठेक्का पाएको कम्पनी र ठेक्का सम्झौतामाथि पनि प्रश्न उठेको बताए। यातायात व्यवस्था विभागले असारभित्रै बागमती र गण्डकी प्रदेशका सवारीसाधनहरूमा इम्बोस्ड नम्बर प्लेट जडान नगरे कारबाही गरिने सूचना जारी गरेपछि चौतर्फि आलोचना भइरहेको छ। ट्राफिक प्रहरीबाट सडक अनुगमन गर्दा तोकिएअनुसार इम्बोस्ड प्लेट जडान नगरिएको पाइएमा सवारी तथा यातायात व्यवस्था ऐन २०४९ बमोजिम कारबाही हुने ब्यहोराको सूचना प्रकाशित भइसकेको छ। नेपालका सवारी साधनमा इम्बोस्ड नम्बर प्लेट जडानको ठेक्का पाएको कम्पनी विश्व बैंकले समेत कालोसूचीमा राखेको छ।"
नेपागञ्जको सिटी इ गेमिङ क्लब क्यासिनोबाट सात नेपाली पक्राउ,"नेपालगञ्ज : बाँकेको नेपागञ्जस्थित धम्बोजीचोकमा रहेको होटल सिटी प्यालेसभित्र सञ्चालित सिटी इ गेमिङ क्लब क्यासिनोबाट सात नेपाली पक्राउ परेका छन् । जिल्ला प्रहरी कार्यालय बाँकेबाट खटिएको प्रहरी टोलीले उक्त क्यासिनोबाट उनीहरूलाई पक्राउ गरेको जिल्ला प्रहरी कार्यालय बाँकेका प्रहरी नायब उपरीक्षक मधुसुदन न्यौपानेले जानकारी दिए । उनका अनुसार पक्राउ पर्नेमा मनोज विक, विपिनसिंह बडुवाल, गणेश शर्मा, सुलभ कार्की, विक्रम क्षेत्री, आकाश सिंह र मोहित शाह छन् । प्रनाउ न्यौपानेले क्यासिनोभित्र प्रवेश गरी धम्क्याउने गरेको उजुरी आएकाले उनीहरूलाई पक्राउ गरिएको बताए। पक्राउ परेकालाई कानुनी कारबाही गर्ने वा के गर्ने भन्ने विषयमा छलफल चलिरहेको जनाइएको छ । क्यासिनोमा विदेशीबाहेक नेपालीलाई प्रवेश निषेध गरिएको छ तर नेपालगञ्जका क्यासिनोले निर्वाधरुपमा नेपालीलाई प्रवेश दिइएको बताइएको छ । रासस"
लक्ष्मी बैंकले ग्रीन बचत खाता पुनः सुचारु गर्दै,"काठमाडौं : विश्व वातावरण दिवसको अवसर पारेर लक्ष्मी बैंकले वातावरण मैत्री हरित बचत खाता 'ग्रीन सेभिङ्ग' पुनः सञ्चालनमा ल्याएको छ । यस खातामा ग्राहकहरुले ८०३ को उच्चतम ब्याजदरका साथै ग्रीन बैंकिङ्ग प्याकेज (मोबाइल मनी र इन्टरनेट बैंकिङ्ग) निःशुल्क प्राप्त गर्न सक्नेछन्। लक्ष्मी बैंकको 'एक खाता, एक रुखको प्रतिवद्धता अनुरुप 'गो ग्रीन' अभियानमा सहयोग पुग्ने गरी प्रत्यक ग्रीन सेभिङ खाताको वापत बैंकले एउटा रुख रोप्ने छ । यसका साथै ग्रीन सेभिङ खाताबाट संकलन हुने निक्षेपबाट नवीकरणीय ऊर्जा, हरित यातायात, दिगो खाद्य, कृषि, वन, फोहोर व्यवस्थापन र हरितगृह ग्यास न्यूनीकरणलगायत दिगो विकास लक्ष्यअन्तर्गत पर्ने क्षेत्रहरू र गतिविधिमा कर्जा प्रवाह गर्न उपयोग गरिनेछ। यो पहलमार्फत लक्ष्मी बैंकले आफ्नो 'ओरेन्ज लभ्स ग्रीन' को दिगो प्रतिबद्धतालाई निरन्तरता दिनेछ । यसै प्रतिबद्धताअन्तर्गत बैंकले पीसीएएफ (कार्बन एकाउन्टिङ फाइनान्सियलका लागि पार्टनरसिप) मा पनि सामेल भएको छ । सो साझेदारीमार्फत बैंकले औपचारिक रूपमा (क) आफ्नो कार्बन उत्सर्जन मापन गर्ने र (ख) राष्ट्रिय प्रतिबद्धतासँग मिल्दोजुल्दो लक्ष्य र नीतिहरू उपनाउनेछ जसले बैंकको नेटजिरो यात्रा अघि बढ्ने छ । साथै, ग्राहकहरुलाई डिजिटल बैंकिङ्ग माध्यमहरु अपनाई ग्रीन बैंकिङ्गतर्फ प्रोत्साहन गर्नका लागि बैंकले विभिन्न अफरहरु पनि ल्याएको थियो । विश्व वातावरण दिवसकै दिन प्रयोगकर्ताहरुले मोबाइल मनीद्वारा कुनै पनि क्वूआर भुक्तानी गर्दा १० (प्रती व्यक्ति रु५० सम्मको) तुरुन्तै छुट पाउन सक्ने व्यवस्था गरिएको थियो । यति मात्र नभइ सो दिन क्वूआर भुक्तानी गर्दा दोब्बर फोनपे रिवार्ड पोइन्टस प्राप्त गर्न सकिने थियो । यसका अतिरिक्त मोबाइल मनी प्रयोगकर्ताहरुले आफूले संकलन गरेको फोनपे रिवार्ड पोइन्टस मार्फत ५०० पोइन्टमा लक्ष्मी बैंकको ग्रीन प्याकेज (जसअन्तर्गत मोबाइल मनि, डेबिट कार्ड, ईन्टरनेट बैंकइङ्ग तथा इमेल अलर्ट सुविधाहरु पर्दछ) १ वर्षको लागी निःशुल्क नविकरण गर्न पनि सक्नेछन् । ।"
प्रधानमन्त्री देउवाद्धारा बिमस्टेक क्षेत्रका चुनौती सम्बोधन गर्न ऐक्यबद्धता र सहकार्यमा जोड,"काठमाडौं : प्रधानमन्त्री शेरबहादुर देउवाले बहुपक्षीय प्राविधिक तथा आर्थिक सहयोगका लागि बङ्गालको खाडी प्रयास(बिमस्टेक) क्षेत्रका चुनौती सम्बोधन गर्न सदस्य राष्ट्रहरूबीच एकता, ऐक्यबद्धता र सहकार्यको महत्वमा जोड दिएका छन्। बिमस्टेक को २५औँ वार्षिकोत्सवको अवसरमा शुभकामना दिँदै सोमबार उनले यस क्षेत्रको आर्थिक साझेदारी प्रवर्द्धन गर्न एकता, ऐक्यबद्धता र सहकार्यको महत्वमा जोड दिएका हुन्। प्रधानमन्त्री देउवाले बिमस्टेक सदस्य राष्ट्रका जनता र सरकारलाई शुभकामना दिँदै शान्ति, विकास र समृद्धिको क्षेत्रीय आकाङ्क्षा पूरा गर्न सङ्गठनलाई सक्षम बनाउनुपर्ने उल्लेख गरे। उनले बिमस्टेकले दक्षिण एसिया र दक्षिण पूर्व एसियाबीचको सदियौँ पुरानो सांस्कृतिक र सभ्यताको सम्बन्धलाई पुनर्जीवित गरेको र सदस्य राष्ट्रबीच अर्थपूर्ण सहयोग अभिवृद्धि गर्न महत्वपूर्ण कदम चालेको बताएका छन्। त्यस्तै, बडापत्रमा हस्ताक्षर, महत्वपूर्ण कानुनी औँजारको अवलम्बन, सहयोगका क्षेत्र र उपक्षेत्रहरूको पुनर्संरचनासहित पाँचौँ शिखर सम्मेलनले शान्ति, समृद्ध र दिगो बङ्गालको खाडी क्षेत्रका लागि सहकार्य र साझेदारीको स्पष्ट सन्देश दोहोर्याएको उनले उल्लेख गरेका छन्। प्रधानमन्त्री देउवाले यी उपकरणहरूको समयबद्ध कार्यान्वयनले पक्कै पनि बिमस्टेक प्रक्रियालाई नयाँ गति दिने बताएका छन्। त्यस्तै छुट्टै सन्देशमा परराष्ट्रमन्त्री डा नारायण खड्काले बिमस्टेक प्रक्रियालाई पुनरुत्थान गर्न र यस वर्षलाई नयाँ सङ्कल्प, ठोस् कार्य र ठोस् नतिजासहितको महत्वपूर्ण वार्षिकोत्सव बनाउन राजनीतिक इच्छाशक्तिको आवश्यकता रहेको बताएका छन्। उनले सन् २०१८ मा काठमाडौँमा भएको चौथो शिखर सम्मेलनबाट सुरु भएको संस्थागत सुदृढीकरणको पहल हालै कोलम्बोमा सम्पन्न पाँचौं शिखर सम्मेलनमा परिणत भएको बताउँदै शान्ति र समृद्धिको साझा लक्ष्य हासिल गर्न बिमस्टेक सम्झौताको समयमै र प्रभावकारी कार्यान्वयन सुनिश्चित गर्नुपर्ने आवश्यकतामा जोड दिएका हुन्। बिमस्टेकले सदस्य राष्ट्रहरूबीचको सहकार्यलाई सुदृढ गर्न थप फड्को मार्ने विश्वास व्यक्त गर्दै परराष्ट्रमन्त्री खड्काले क्षेत्रीय प्रक्रियामा रचनात्मक योगदान गर्ने नेपालको प्रतिबद्धता दोहोर्याएका छन्। रासस"
प्री ओपन सेसन : सामान्य अंकले बढ्यो नेप्से,काठमाडौं : साताको पहिलो सेयर कारोबार दिन नेप्पे परिसूचक सामान्य अंकले बढेको छ। सोमबार नेप्से ०८९ अंकले बढेर २०७९६० विन्दुमा आइपुगेको छ। यो सेसनमा सेन्सेटिभ इण्डेक्स ०४७ अंकले बढेको छ। प्री ओपन सेसनमा चार स्टकको सेयर कारोबार भयो। चार स्टकको ४ लाख ३० हजार ८० रुपैयाँ बराबरको १ हजार १३० कित्ता सेयर खरिदबिक्री भयो।
विप्लवले सरकारविरुद्ध आन्दोलन गर्ने,"काठमाडौंः नेत्रविक्रम चन्द विप्लव नेतृत्वको नेकपाले संघर्षका कार्यक्रम घोषणा गरेको छ । नेकपाका प्रवक्ता प्रकाण्डले जनजीविकाका सवालमा सरकार गम्भीर नभएको भन्दै आन्दोलनका कार्यक्रम घोषणा गर्ने जानकारी दिएका छन्। नेकपाले जेठ २५ गते राजमार्ग, काठमाडौं उपत्यका र देशव्यापी किसान विरोध प्रदर्शन, जेठ २७ गते अमेरिकी हस्तक्षेप विरुख देशव्यापी विरोध प्रदर्शन, जेठ ३० गते एमसीसी कार्यालय र जिल्ला सदरमुकाममा विरोध प्रदर्शन र घरोउ, असार २ गते राजवन्दी रिहाईको पक्षमा देशव्यापी मशाल जुलुस, असार ५ गते चर्को महंगी र भाडावृद्धि विरुद्ध देशव्यापी विरोध प्रदर्शनका कार्यक्रम घोषणा गरेको छ । विज्ञप्तिमा भनिएको छ, देशको सार्वभौमिकता, राष्ट्रिय स्वाधिनता, जनअधिकार र जनजीविकाको दृष्टिले नेपाली जनता ईतिहासमै चरम संकटको अवस्थाबाट गुज्रिरहेका छन । हाम्रो देशमाथी अमेरिकी साम्राज्यवादी हस्तक्षेप तिव्र भैराखेको छ । अमेरिकी उप विदेशमन्त्री अजरा जियाको नेपाल स्थित तिव्वतियन शरणार्थी शिविरको भ्रमणले उक्त कुराको पछिल्लो पुष्टि गर्दछ । दैनिक उपभोग्य वस्तु र पेट्रोलियम पदार्थमा गरिएको मुल्यवृद्धि, यातायात क्षेत्रमा गरिएको भाडा वृद्धि र असारमा किसानले मल विउ नपाउने अवस्थाले जनजीवन झन पछि झन चल्नै नसक्ने अवस्थामा पुग्दैछ । उपरोक्त तथ्यले देशको अर्थतन्त्र टाट उल्टिदै गरेको प्रमाणित गर्दछ । नागरिकको हत्या, महिला हिंसा र सामाजिक असुरक्षाको आतंक दिन प्रतिदिन वढ्दो अवस्थामा छ ।"
मुस्ताङमा बृहत्त रक्तदान कार्यक्रममा ९३ युनिट रगत संकलन,"जोमसोम : मुस्ताङको जोमसोममा सोमबार पहिलो पटक बृहत रक्तदान कार्यक्रम सम्पन्न भएको छ । थकाली युवा परिवार केन्द्र काठमाडौंको आयोजनामा भएको बृहत रक्तदान कार्यक्रममा ९३ जना व्यक्तिले स्वतःस्फूर्त रुपमा रक्तदान गरे । घरपझोङ गाउँपालिकाको सहकार्य, थकाली यूवा परिवार जोमसोम क्षेत्रको व्यवस्थापन र नेपाल रेडक्रस सोसाइटी कास्कीअन्तर्गत क्षेत्रीय रक्त सञ्चार सेवा पोखराको प्राविधिक सहयोगमा बृहत रक्तदान कार्यक्रम सम्पन्न भएको हो । 'रक्तदान जीवनदान,जीवनदान महादान' भन्ने मूल नाराका साथ सुरु भएको बृहत रक्तदान कार्यक्रमको घरपझोङ गाउँपालिकाका अध्यक्ष मोहनसिंह लालचनले थकाली युवा परिवार थासाङक्षेत्रका सहसचिव सन्तोष गौचनलाई ब्लड ब्याग हस्तान्तरण गरी कार्यक्रमको उद्घाटन गरे । सो अवसरमा गाउँपालिका अध्यक्ष लालचनले हिमालपारिको विकट जिल्ला मुस्ताङमा थकाली युवा परिवारको सक्रियतामा रक्तदानजस्तो महान्कार्य आयोजना गरेकोमा धन्यवाद व्यक्त गरे । अध्यक्ष लालचनले कोही पनि बिरामी रगतको अभावले अकालमा मृत्युको मुखमा होमिन नपरोस् भन्ने कामना गर्दै यसप्रकारको महानकार्यका आफ्नो पालिकाले आर्थिक तथा रचनात्मक सहयोग पुर्याउने प्रतिवद्धता जनाए । पहिलो बृहत रक्तदान कार्यक्रमलाई प्राविधिक सहयोग पुर्याउन नेपाल रेडक्रस सोसाइटीअन्तर्गत क्षेत्रीय रक्त सञ्चार सेवाका प्रमुख अर्जुन ज्ञवाली, स्वास्थ्यकर्मी मञ्जु नेपाली,अस्मिता पौडेल र समीक्षा अधिकारी पोखराबाट मुस्ताङ आएका थिए । उनीहरुलाई मुस्ताङ जिल्ला अस्पतालका स्वास्थ्यकर्मी आशमाया खाती र अर्जुन किसानले साथ दिए । मुस्ताङकै इतिहासमा पहिलो पटक बृहत रक्तदान कार्यक्रम आयोजना भएको क्षेत्रीय रक्त सञ्चार सेवा पोखराका प्रमुख अर्जुन ज्ञवालीले जानकारी दिए ।"
अहिलेसम्म मन्त्रीहरुको विवरण प्राप्त भएको छैन : राष्ट्रपति कार्यालय,"काठमाडौंः नेकपा एकीकृत समाजवादीले पार्टीको तर्फबाट सिफारिस गरेका मन्त्रीहरुको सपथ ग्रहण अन्यौलमा परेको छ। राष्ट्रपति कार्यालयले अहिलेसम्म मन्त्रीहरुको विवरणनै प्राप्त नभएको जनाएको छ । राष्ट्रपति कार्यालयका प्रवक्ता सागर आचार्यले आफूहरुकहाँ सिफारिस भएका मन्त्रीहरुको विवरण नआएको जानकारी दिए । उनले अन्नपूर्णसँग भने, 'अहिलेसम्म प्रधानमन्त्री तथा मन्त्रिपरिषद् कार्यालयबाट सिफारिस भएका मन्त्रीहरुको नामावली प्राप्त भएको छैन । नामावली प्राप्त भएपछि मात्रै सपथ ग्रहणलगायतको प्रक्रिया अघि बढ्छ । एकीकृत समाजवादीको आइतबार बसेको सचिवालय बैठकले पार्टीका तर्फबाट सरकारमा रहेका चारजना मन्त्रीलाई फिर्ता बोलाएर नयाँ पाँचजनाको नाम सिफारिस गरेको थियो। अध्यक्ष माधवकुमार नेपालले प्रधानमन्त्री शेरबहादुर देउवालाई नयाँ नाम बुझाइसकेका छन्। समाजवादीले सहरी विकास मन्त्रालयमा मेटमणि चौधरी, स्वास्थ्य तथा जनसंख्यामा भवानी खापुङ, संस्कृति, पर्यटन तथा नागरिक उडड्यनमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरलाई सिफारिस गरेको हो।"
राष्ट्र बैंकले माग्यो मौद्रिक नीतिका लागि सुझाव,"काठमाडौंः नेपाल राष्ट्र बैंकले आगामी आर्थिक वर्ष २०७९८० का लागि मौद्रिक नीतिको सुझाव माग गरेको छ । राष्ट्र बैंकको आर्थिक अनुसन्धान विभागमा आर्थिक वर्ष २०७९८० को मौद्रिक नीतिका लागि आफ्ना रायसुझावहरु उपलब्ध गराउन आग्रह गरिएको हो । आर्थिक वर्षका लागि सरकारको तर्फबाट नीति तथा कार्यक्रम, अनुमानित आय व्ययसहितको बजेट सार्वजनिक भएलगत्तै राष्ट्र बैंकले मौद्रिक नीतिको तयारी सुरु गरेको हो । नेपाल राष्ट्र बैंकले जारी गरेको सूचनाामा भनिएको छ , 'नेपाल राष्ट्र बैंक ऐन २०५८ मा भएको व्यवस्था बमोजिम यस बैंकले प्रत्येक वर्ष मौद्रिक नीति सार्वजनिक गर्दै आएकोमा आर्थिक वर्ष २०७९८० को मौद्रिक नीतिका लागि आफ्ना रायसुझावहरु यस बैंकको आर्थिक अनुसन्धान विभागको इमेल वा राष्ट्र बैंकको ठेगानामा उपलब्ध गराई सहयोग गर्नुहुन अनुरोध छ ।'"
सत्ता गठबन्धनका शीर्ष नेताहरुबीच बालुवाटारमा छलफल,"काठमाडौं : सत्तारुढ गठबन्धन दलका शीर्ष नेताहरुबीच छलफल भएको छ । सोमबार प्रधानमन्त्री निवास बालुवाटारमा सत्तारुढ गठबन्धन दलका शीर्ष नेताहरुबीच छलफल भएको हो । बैठकमा समसामयिक राजनीतिक विषयमा छलफल भएको बताइएको छ। बैठकमा प्रधानमन्त्री एवम् नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र कांग्रेस उपसभापति पूर्णबहादुर खड्का सहभागी थिए। गठबन्धनले मन्त्रिपरिषद् पुन:गठन गर्ने तयारी गरेका छन्। एकीकृत समाजवादीबाट सहभागी भएकामध्ये प्रेमबहादुर आले संस्कृति, पर्यटन तथा नागरिक उड्डयन, रामकुमारी झाँक्री सहरी विकास, विरोध खतिवडा स्वास्थ्य तथा जनसंख्या र कृष्णकुमार श्रेष्ठ श्रम, रोजगार तथा सामाजिक सुरक्षामन्त्रीलाई फित्ता बोलाउने पार्टीले निर्णय गरेको छ। तर आफूलाई नसोधिएको भन्दै मन्त्रीहरुले असन्तुष्ट जनाएका छन्। भवानीप्रसाद खापुङ स्वास्थ्य तथा जनसंख्या राज्यमन्त्री छन्। एकीकृत समाजवादीले अब जीवनराम श्रेष्ठ संस्कृति, पर्यटन तथा नागरिक उड्डयन, मेटमणि चौधरी सहरी विकास, शेरबहादुर कुँवर श्रम, रोजगार तथा सामाजिक सुरक्षा र भवानीप्रसाद खापुङ स्वास्थ्य तथा जनसंख्यामन्त्रीमा पठाउने भएको छ। त्यस्तै, हीरा केसीलाई स्वास्थ्य तथा जनसंख्या राज्यमन्त्री बनाउने निर्णय समाजवादीले गरेको छ। सोमबार सपथको कार्यक्रम गर्ने भनिएपनि हालसम्म राष्ट्रपतिको कार्यालयबाट सूचना जारी भएको छैन। एकीकृत समाजवादीले मन्त्री हेरफेर गर्ने तयारी गरेसँगै गठबन्धनभित्रका अन्य दललाई समेत सांसदहरुले दबाब दिन थालेका छन्।"
"पल शाह र पूर्वसभामुख महराको उदाहरण दिँदै सांसद चौधरीले भनिन्  मन मिले लभ, नमिले बलात्कार !","काठमाडौंः सांसद गंगा चौधरी सत्गौवाले यौनहिंसा जघन्य अपराध भएको बताएकी छन् । सोमबार संसदमा बोल्दै चौधरीले कानुन सबैका लागि समान हुनुपर्ने बताइन्। उनले भनिन्, कानुन फितलो बनाउनु हुँदैन । संसद भनेको भावनामा बगेर कानुन निर्माण गर्ने थलो होइन । एउटा समुदाय, एउटा वर्गको लागि मात्रै कानुन निर्माण गर्ने होइन । नेपाली जनताको वास्तविक अवस्थालाई हेरेर कानुन निर्माण गर्न जरुरी छ । ' पल शाह र पूर्व सभामुख कृष्णबहादुर महरालाई उदाहरण दिँदै सांसद चौधरीले मन मिलेसम्म लभ र नमिलेपछि बलत्कारको संज्ञा दिन नहुने बताइन् । उनले भनिन्,जबसम्म मन मिल्यो तबसम्म उसलाई लभको संज्ञा दिने । त्यसपछि आफ्नो स्वार्थ पूरा नभएपछि बलत्कारको संज्ञा दिने । पूर्वसभामुखको घटना पनि हामी हेरेका छौं । जबसम्म स्वार्थ मिल्यो कसैलाई पत्तो हुँदैन । स्वार्थ नमिलेपछि बलत्कारको संज्ञा दिएर उहाँ (महरा)लाई ६६ महिनासम्म जेलमा कोचियो । यो कुरा हामीले भुल्नुहुँदैन । ' उनले हदम्याद नराखिए मुद्दाको चाङ लाग्ने बताइन् । उनले भनिन्, 'मुद्धाको चाङ लाग्छ अनि न्याय कसरी पाउने ? यो दृष्टिकोणबाट पनि हेर्न जरुरी छ । महिलाविरुद्ध बोल्यो भनेर नभन्नुहोस् । म एउटा देशको सांसद पनि हो ।'"
"जहाँ छन्,नेपालअंग्रेज युद्धका दस्तावेज","सिन्धुलीगढी : सिन्धुलीगढीमा निर्माण गरिएको युद्ध संग्रहालयलाई नेपालअंग्रेज युद्धका ऐतिहासिक दस्तावेजका रूपमा लिइएको छ। विसं १८२४ मा भएको नेपालअंग्रेज युद्धको ऐतिहासिक दस्तावेज संग्रहित कमलामाई नगरपालिका सिन्धुलीसँगको समन्वयमा नेपाली सेनाले उक्त संग्रहालय निर्माण गरेको हो। सिन्धुलीगढी नेपाल एकीकरण अभियानमा सबैभन्दा संगीन र निर्णायक युद्ध भएको स्थान हो। नेपाललाई उपनिवेश बनाउन आएको इस्टइन्डिया कम्पनीका कप्तान किनलोकको अंग्रेज फौजलाई वीर गोर्खाली फौजले १८२४ असोज १४ गते परास्त गरेको इतिहास छ। तत्कालीन कान्तिपुरका राजा जयप्रकाश मल्ललाई सहयोग गर्न किनलोकको नेतृत्वमा आधुनिक हतियारसहित आएको २ हजार ४ सयको संख्यामा रहेको अंग्रेज फौजलाई सिन्धुलीगढीको युद्धबाट हराएका थिए। संग्रहालयभित्र २५५ वर्षअघि भएको नेपालअंग्रेज युद्धका क्रममा युद्धकालीन अवस्थाका पात्र, सिन्धुलीगढी युद्धका घटनाक्रम, सैनिकका आँखामा युद्धको परिदृश्य, सिन्धुलीगढी युद्धका वृत्तचित्र, चरणबद्ध युद्धका चित्र, तत्कालीन युद्धमा प्रयोग भएका घरेलु हतियार, युद्धकालीन हातहतियार, अंग्रेजहरूले प्रयोग गरेका तोप, नेपाली तथा बेलायती योद्धा, नेपाली योद्धाका कलाचित्र, मिथिला कला, बेलायतीहरूको नाममा बनाइएका स्तम्भ, युद्धकालीन शिलालेख, ऐतिहासिक दस्तावेज तथा इतिहासका पुस्तकालय राखिएको छ। संग्रहालय निर्माणमा ६ करोड ५० लाख रुपैयाँ बढी लगानी भएको छ। संघीय सरकारको रक्षा मन्त्रालयअन्तर्गत सैनिक मुख्यालयले ४ करोड ५० लाख र कमलामाई नगरपालिकाले २ करोड बढी खर्च गरेको छ। सिन्धुलीगढी क्षेत्रको ऐतिहासिक र पुरातात्विक महत्त्वलाई अझ बढी प्रबद्र्धन गर्ने उद्देश्यअनुरूप संघीय, प्रदेश र स्थानीय सरकारको समन्वयमा करिब २ वर्षअघि युद्ध संग्रहालयको निर्माण सम्पन्न गरिएको थियो। नेपालकै प्रथम युद्ध संग्रहालयको दुई वर्षअघि सम्माननीय राष्ट्रपति विद्यादेवी भण्डारीले उद्घाटन गरेकी थिइन्। भण्डारीले त्यसबेला युद्ध संग्रहालयलाई असल र बहादुर पुर्खाहरूको अदम्य साहस र बलिदानीको ऐतिहासिक दस्तावेज भएको स्मरण गरेकी थिइन्। सिन्धुलीगढी र युद्ध सिन्धुलीगढीमा दुईपटक ऐतिहासिक युद्ध भएको इतिहास छ। १८२४ मा काठमाडौं उपत्यका कब्जा गर्न हिँडेको इस्टइन्डिया कम्पनी र नेपाली फौजबीच संगीन र निर्णायक युद्ध भएको इतिहासविद् सागरकुमार ढकाल बताउँछन्। सिन्धुलीगढी किल्ला नेपाली वीर गोर्खालीहरूको फौजको नेतृत्व गर्ने श्रीहर्ष पन्त, वंशराज पाण्डे र वंशु गुरुङले १८२४ कात्तिक २४ गते साम्राज्यवादी ब्रिटिस अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल हो। त्यसको झण्डै ४७ वर्षपछि १८७१ मा दोस्रोपटक युद्ध भए पनि नेपाल टुक्रिएको ढकाल बताउँछन्। यी विभिन्न कालखण्डमा सिन्धुलीगढीले ऐतिहासिक महत्त्व राखेको छ। १८२४ मा भएको नेपालअंग्रेज युद्धमा विजय प्राप्त गरेका पृथ्वीनारायण शाहले त्यसैबखतदेखि सिन्धुलीगढीलाई सैनिक प्रशासनको रूपमा कायम राखेका थिए। त्यसपछि रणबहादुर शाह, गिर्वाणयुद्ध विक्रम शाह र राजेन्द्र विक्रम शाहको पालासम्म सिन्धुलीगढीमा सैनिक प्रशासन सञ्चालन हुन्थ्यो। तर, सुरेन्द्र वीर विक्रम शाह, पृथ्वी वीरविक्रम शाह र त्रिभुवन वीरविक्रम शाहका पालामा राणाकालीन (सामन्ती) प्रशासन सिन्धुलीगढीबाटै सञ्चालन हुन थाल्यो। यसबेला सिन्धुलीको मरिण र कमलाखोंचबाट पोता (जमिनको तिरो) उठाउन थालिएको इतिहास छ। त्यसबेला मरिण र कमलाखोचमा राणाहरूको नाममा जग्गाहरू कायम थिए। राजा महेन्द्र वीरविक्रम शाहको पालामा प्रजातन्त्रको उदय भयो र सिन्धुलीगढीमा रहेको सैनिक प्रशासनलाई प्रजातान्त्रिक विद्यालयका रूपमा विकास गरियो। राजा वीरेन्द्रले सिन्धुलीगढीको मूल प्रशासनलाई पूर्ण रूपमा परित्याग गरिदिएपछि भौतिक रूपमा मात्र नभएर ऐतिहासिक रूपमा समेत ओझेल पर्दै गएको बताइन्छ। प्रजातन्त्रमा इतिहास नै पराजित २००४ सालमा राणा शासनको अन्त्यपछि गढी दरबारलाई राष्ट्रिय स्वामित्वमा ल्याइएको थियो। २०२० सालसम्म सिन्धुलीको सदरमुकाम सिन्धुलीगढीमै थियो। यहीँबाट प्रशासनिक कार्यसम्पादन हुन्थ्यो। सो समयमा नेपाली सेना, प्रहरीले सुरक्षा दिएको थियो। २०२० मा जिल्ला सदरमुकाम सिन्धुलीमाढी झारिएपछि दरबार भग्नावशेषमा परिणत हुँदै गयो। गढीकिल्लाहरूको अस्तित्व लोप हुँदै गयो। त्यहाँका इँटा, काठ, जस्ता तथा ढुंगाहरू समेत चोरी हुँदै हराएर सकिए। तत्कालीन जिल्ला विकास समितिमार्फत सामान्य कामहरू थालिए पनि पर्याप्त बजेटको अभावमा सिन्धुलीगढीको विकासले लय नै लिन सकेन। झन् २०५२ मा तत्कालीन माओवादीले सिन्धुलीगढीमा रहेको प्रहरी चौकीमाथि आक्रमण गरेर सशस्त्र जनयुद्धको उद्घोष गरेपछि त्यसयता त्यहाँ सुरक्षा पोस्टसमेत स्थापना गर्न सकिएको छैन। संघीय व्यवस्थापछि चासो २०७२ को संविधानले नेपाललाई संघीयतासहितको शासन व्यवस्था कामय गर्यो। त्यहीँ संविधानअनुरूप २०७४ मा पहिलो स्थानीय निर्वाचन सम्पन्न भयो। लामो समयपछि स्थानीय तहले जनप्रतिनिधि पायो। सिंहदरबारको अधिकार गाउँगाउँसम्म आयो। यसको फलस्वरूप ऐतिहासिक धरोहर सिन्धुलीगढीको मुहार फेरिन थाल्यो। संघीय, प्रदेश र स्थानीय सरकारले प्राथमिकतामा राखेर सिन्धुलीगढीको नवनिर्माण र पुनर्निर्माण थालियो। जिल्लाकै ऐतिहासिक पुरातत्विक र पर्यटकीय गन्तव्यका रूपमा रहेको सिन्धुलीगढीलाई कमलामाई नगरपालिकाका निवर्तमान मेयर खड्गबहादुर खत्रीले नेपाली सेनासँगको समन्वयमा पुनर्निर्माण थालेका थिए। २ वर्षदेखि सिन्धुलीगढी युद्ध संग्रहालय सञ्चालनमा छ। सिन्धुलीगढी दरबार (रानीदरबार) को निर्माण अन्तिम चरणमा पुगेको छ। गढीको विश्वमा प्रचार थालिएको छ। नेपाली सेनाले निर्माण सम्पन्नपछि कमलामाई नगरपालिका सिन्धुलीलाई हस्तान्तरण गरेको छ। संग्रहालय सर्वसाधरणका लागि अवलोकन गर्न खुल्ला गरिएसँगै विभिन्न राष्ट्रबाट आन्तरिक तथा बाह्य पर्यटकहरू सिन्धुलीगढीको अवलोकनका लागि आउनेक्रम बढेको छ। ६ हजार २८१ वर्गफिट क्षेत्रफलमा निर्माण गरिएको यो संग्रहालयमा युद्धको झल्को दिने लोपोन्मुख सामग्रीहरू राखिएको छ। संग्रहालयको डिजिटल बोर्डमा वीर योद्धाहरूको नामांकन गरिएको छ। ६ कोठे यो संग्रहालयमा युद्धकालीन हातहतियार र दस्तावेज अवलोकन गर्न सकिन्छ। नेपाल एकीकरणका समयमा गोर्खाली सेनाले अंग्रेज फौजलाई सिन्धुलीको सिन्धुलीगढी, मकवानपुरको मकवानपुरगढी, रौतहटको समनपुर र रुपन्देहीको जितगढी युद्धमा हराएको इतिहास रहेकोले ती स्थानमा नेपाली सेनाले युद्ध संग्रहालय बनाउने योजना अघि सारेको बताइएको छ। सिन्धुलीगढीको निर्माण न्यु ड्रागनरसिद्धगढी जेभी कोटेश्वरले गरेको थियो। भवनको डिजाइन आर्किटेक्निक डेभलपमेन्टले गरेको हो। यस्तै, भित्री सजावटको काम अल्टरनेट इन्फ्रास्ट्रक्चर प्रालि धुलिखेलले गरेको छ। संग्रहालयको अवलोकनका लागि नेपालीका साथै भारतीय पर्यटकहरू ठूलो संख्या आउने गरेका छन्। यसको निर्माणमा कमलामाईका निर्वतमान नगर प्रमुख खड्गबहादुर खत्री र नेपाली सेनाको वर्दबहादुर गणका गणपति राजीव थापा र विजय थापाले महत्त्वपूर्ण भुमिका निर्वाह गरे। इतिहास अध्ययन केन्द्रका रूपमा विकास गरिने संग्रहालयमा भएका सामग्रीले तत्कालीन समयका युद्ध सामग्री, युद्धकलालाई बुझ्न मद्दत पुगेको सिन्धुलीगढीका जानकार तथा इतिहासविद् सागरकुमार ढकालको भनाइ छ। उनले भने, सिन्धुलीगढी नेपालको एकीकरण अभियानमा सबैभन्दा बढी संगीन र निर्णायक युद्ध भएको स्थान हो। तत्कालीन समयको अजय शक्ति ब्रिटिस सैनिक (इस्टइन्डिया कम्पनी मातहत) लाई गोर्खाली फौजले पराजित गरेर नेपाल एकीकरणका लागि मार्ग प्रशस्त भएको स्थान हो। यस्तो ऐतिहासिक धरोहरको नवनिर्माण र पुनर्निर्माणको काम सम्पन्न गरी अहिले करिब २५५ वर्ष अगाडि भएको युद्धमा प्रयोग भएका हतियार, बन्दोबस्तीलगायत अन्य कुराहरू समेत संकलन गरेर युद्ध संग्रहालयमा स्थापित गरिएको छ। यसलाई इतिहासको अध्ययन केन्द्रका रूपमा विकास गर्नु आवश्यक छ। सिन्धुलीगढी क्षेत्रको ऐतिहासिक र पुरातŒिवक महत्त्वलाई बुझेर पुनर्निर्माण गर्दै प्रबद्र्धन गर्नुपर्ने उनको सुझाव छ। यहाँ राणाकालीन प्रशासन कसरी चल्थ्यो ? अदालत, सैनिक भर्ती कसरी गरिन्थ्यो ? भन्ने जस्ता कुरा आगामी दिनमा उजागर गर्न सके यसको थप महत्त्व बढ्नेछ। गढीको विकासमा बृहत्तर योजना सिन्धुलीगढी क्षेत्रको विकासमा थप बृहत्तर योजनाअघि सारेको कमलामाईका मेयर उपेन्द्रकुमार पोखरेलले बताए। उनले भने, सिन्धुलीगढी नेपालको महत्त्वपूर्ण ऐतिहासिक धरोहर हो। यो कमलामाई नगरक्षेत्रमा पर्दछ। त्यसैले यसको विकास र प्रसारलाई मैले प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु। संग्रहालय निर्माण र रानीदरबारको निर्माण धमाधम गराइरहेकोले आगामी दिनमा इस्टइन्डिया कम्पनीका सेनाहरू हताहत भएको स्थानमा बृहत् युद्ध समाधीको निर्माण, गढी आसपासका जंगलमा जडीबुटी, बन्यजन्तुको संरक्षण, युद्धमार्गको निर्माण जस्ता कार्यमा नगरपालिकाले प्रदेश र संघीय सरकारसँगको समन्वयमा आवश्यक बजेटको व्यवस्थापन गरेर अघि बढ्ने उनको भनाइ छ। हाल सिन्धुलीगढीमा पृथ्वीनारायण शाहको पूर्णकदको शालिक, बंसु गुरुङ, श्रीहर्ष पन्त, वीरभद्र उपाध्याय, वंशराज पाण्डेको युद्धभावको पूर्णकदको मूर्तिहरू स्थापना गरिएको छ। सुन्दर हिमशृङ्खलाहरू, तराईका समथर फाँटहरू, सुनकोसी र तामाकोसीका नीलो छालहरू, राताम्य फुल्ने लालीगुराँस, रसिलो जुनार र नागबेली बीपी राजमार्गको दृश्यपान गर्न सकिने सिन्धुलीगढी क्षेत्रमा युद्धस्मारक र गायक कृष्णविक्रम थापाको पूर्णकदको शालिक स्थापनाले गढीको सौन्दर्य अझ बढाएको छ। सिन्धुलीगढीको विकास र समृद्धिका लागि चासो राख्दै हालसम्म राष्ट्रपति, पूर्वप्रधानमन्त्री, उपप्रभानमन्त्री, प्रधानसेनापति, रक्षामन्त्री, पर्यटन तथा नागरिक उड्डयनमन्त्री, पाकिस्तानका जल, थल, वायु सेनाध्यक्षलगायतले सिन्धुलीगढीमा आयोजित महत्त्वपूर्ण कार्यक्रममा भाग लिनुका साथै सो क्षेत्रको अवलोकनसमेत गरिसकेका छन्। रानीदरबारको निर्माण अन्तिम चरणमा कमलामाई र बागमती प्रदेश सरकार पर्यटन विकास आयोजनाको ४ करोड ३८ लाख ९९ हजार ५ सय २२ रुपैयाँको लागतमा ऐतिहासिक रानीदरबारको पुनर्निर्माणले तीव्रता पाएको छ। पुरानै शैलीमा निर्माण थालिएको उक्त दरबारको काम झण्डै ८० प्रतिशत सम्पन्न भएको छ। १६ महिनाभित्र सम्पन्न गर्ने गरी थालिएको निर्माण अबको २ महिनाभित्र सम्पन्न हुने कमलामाईका प्रमुख प्रशासकीय अधिकृत विशकसेन ढकालले बताए। दरबारको पुनर्निर्माणको जिम्मा तुलसीएरिसा जेभी भक्तपुरले लिएको छ। पूर्व २ नं क्षेत्रको प्रशासन सञ्चालन गर्ने अड्डाको रूपमा परिचित गढीदरबार तत्कालीन श्री ३ महाराज जंगबहादुर राणाका भाइ बमबहादुर राणाका छोरा बमवीर विक्रम राणाले निर्माण गरेका हुन्। ढकालाका अनुसार दरबारको निर्माण सम्पन्न भएपछि तल्लो तलामा रेस्टुरेन्ट र माथिल्लो तलामा राणाकालीन प्रशासन संग्रहालय स्थापना गरिने योजना छ। पक्की बाटो, खानेपानी, पार्किङ, पिकनिक स्पट, शौचालय, अडियो भिजुअल रुम, एम्पिथिएटरलगायतका व्यवस्था छ। सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामीले लागिपरेका छौं, उनले थपे। सिन्धुलीमाढीबाट बीपी राजमार्गबाट करिब २० किलोमिटर सडक यात्रापछि पुगिने सिन्धुलीगढी नगरको आन्तरिक तथा बाह्य पर्यटन प्रबद्र्धनबाट आयस्रोत बढाउनसमेत मद्दत गरेको छ। सिन्धुलीगढी युद्ध संग्रहालय र गढी क्षेत्रको सुरक्षाका लागि नगर प्रहरीसमेत परिचालन गरिएको छ। त्यहाँ वीर गोर्खालीहरूले साम्राज्यवादी ब्रिटिस सेनाहरूसँग भएको युद्धमा विजय प्राप्त गरेको स्मरणमा हरेक कात्तिक २४ गते विजयोत्सव समारोहको आयोजना गरिन्छ। सिन्धुलीगढी ऐतिहासिक धरोहर भएकोले यसको विकास र प्रसारलाई प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु। उपेन्द्रकुमार पोखरेल नगर प्रमुख, कमलामाई नगरपालिका, सिन्धुली ऐतिहासिक धरोहरको नवनिर्माण र पुनर्निर्माणको काम सम्पन्न गरी करिब २५५ वर्षअघिको युद्धमा प्रयोग भएका हतियार, बन्दोबस्तीलगायत वस्तुसमेत संकलन गरेर युद्ध संग्रहालयमा स्थापित गरिएको छ। अहिलेका समयमा यसलाई इतिहासको अध्ययन केन्द्रका रूपमा विकास गर्न आवश्यक छ। सागरकुमार ढकाल  इतिहास विद् सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामी लागिपरेका छौं। विशकसेन ढकाल प्रमुख प्रशासकीय अधिकृत, कमलामाई नगरपालिका"
पोखरामा माउन्ट एभरेष्ट तेक्वान्दो,काठमाडौं : तेस्रो माउन्ट एभरेष्ट अन्तर्राष्ट्रिय खुला तेक्वान्दो च्याम्पियनसिप असोज पहिलो साता हुने भएको छ। च्याम्पियनसिप असोज ५ देखि ९ गतेसम्म गण्डकी प्रदेशको राजधानी पोखरामा आयोजना हुने नेपाल तेक्वान्दो संघले जनाएको छ। जी२ र्याङकिङ प्रतियोगितामा जुनियरतर्फ महिला र पुरुष गरी २० एवं सिनियरमा आठ महिला र आठ पुरुगा गरी १६ तौल समूहमा प्रतिस्पर्धा हुने नेपाल तेक्वान्दो संघका केन्द्रीय सदस्य एवं जुनियर टिम तयारी उपसमितिका संयोजक कुमार लामा घिसिङले जानकारी दिए। नेपाल तेक्वान्दो संघको आयोजना र गण्डकी प्रदेश तेक्वान्दो संघको सहआयोजनामा हुने च्याम्पियनसिपमा विभिन्न देशका एक हजार पाँच सय खेलाडीको सहभागिता रहने छ। च्याम्पियनसिपका लागि एक सयभन्दा वढी विदेशी निर्णायकसमेत नेपाल आउने छन्। च्याम्पियनसिपका लागि विश्वका दुई सय १६ वटै राष्ट्रमा निमन्त्रणा पठाइसकेकाले खेलाडीको संख्या बढ्न सक्ने केन्द्रीय सदस्य लामाले बताए। उनका अनुसार च्याम्पियनसिप सञ्चालनका लागि दुई करोड बजेट लाग्ने अनुमान गरिएको छ। वल्र्ड तेक्वान्दो फेडरेसनको वार्षिक क्यालेन्डरमा समावेश च्याम्पियनसिप सन् २०१९ मा आयोजना गर्नुपर्ने थियो। कोरोना महामारीका कारण त्यतिबेला सम्भव नभएपछि यस वर्ष आयोजना गर्न लागिएको हो।
"सगरमाथा क्षेत्रमा पर्यटकको चहलपहल घट्यो, खुम्बु क्षेत्र सुनसान","सोलुखुम्बु : केही समय अघिसम्म पर्यटकले खचाखच भरिएको सोलुखुम्बुको खुम्बु क्षेत्र अहिले सुनसान बनेको छ। विमानस्थल, होटल, लज, क्याम्पिङ साइट, चौतारा, बाटोघाटो तथा दृश्यावलोकन गर्ने स्थलहरु सिजन सकिएसँगै सुनसान बनेको हो। पर्यटनको मध्य सिजनमा एकैपटक धेरै पर्यटकको आगमन हुँदा सेवा दिन समेत धौ धौ परेका यहाँका होटल व्यवसायीहरुलाई समेत यतिखेर भने फुर्सद मिलेको स्थानीय होटल व्यवसायी याङजी शेर्पाले बताइन्। उनले भनिनसिजनमा पर्यटकको स्वागत सत्कारमा व्यस्त भइन्छ, त्यहि भएर अहिले आराम गर्ने, घुम्फिरमा जाने गरेका छौं। केही हप्ता अघिसम्म विदेशी पर्यटक, पर्यटकको भारी बोक्ने चौपाया तथा भरियाको ताँतीले भरिभराउ खुम्बु क्षेत्र अहिले शान्त बनेका छन्। सिजनमा आवातजावत समेत अवरुद्ध हुने साँघुरा बाटोघाटोमा अहिले सिमित पर्यटक मात्रै भेटिने गरेको पर्यटन व्यवसायी लामाकाजी शेर्पाले बताए। सिजन सकिएसँगै यतिखेर खुम्बुवासी पुजापाठमा व्यस्त रहेको उनको भनाई छ। सिजनमा अत्यन्तै चाप हुने भएकाले सिजन सकिएपछि घुम्नका लागि अधिकांश व्यवसायी तथा होटल सञ्चालकहरु बाहिर निस्कने गरेका छन्। यस क्षेत्रका नागरिकहरुको मुख्य आम्दानीको स्रोत नै पर्यटन भएकाले सिजन सकिएसँगै उनीहरु फुर्सदिला बनेका हुन्। सिजनमा कडा मेहनत गर्ने र अफसिजनमा रमाइलो, घुमफिर,भ्रमण लगायतका कार्यमा समय बिताउनु यहाँका नागरिकहरुको विशेषता जस्तै बनेको छ। खुम्बु क्षेत्रमा अंग्रेजी महिनाको मार्च दोस्रो साताबाट सुरु हुने पर्यटकीय सिजन मे अन्तिम साताबाट कम हुदै जाने स्थानीय बताउँछन्। सिजनमा दैनिक ७ सय जनासम्म पर्यटक भित्रिएको खुम्बुमा अहिले भित्रिने पर्यटक नगन्य मात्रामा रहेको सगरमाथा राष्ट्रिय निकुञ्ज नाम्चेका प्रमुख संरक्षण अधिकृत भुमिराज उपाध्यायले बताए। पर्यटकको अवगमन न्यून भएसँगै निकुञ्ज चेकपोष्टका कर्मचारीहरु पनि केहि फुर्सदिला बनेको निकुञ्जको कार्यालयले जनाएको छ।"
पट्यारलाग्दो बिदा किन ?,"विश्वका अधिकांश देशमा साताको पाँच दिन काम र दुई दिन बिदा हुन्छ। नेपालमा पनि जेठदेखि साताको दुई दिन बिदा दिन थालिएको छ। सरकारको निर्णय सरकारी कार्यालयहरूमा तुरुन्तै लागू भयो। निजी क्षेत्रका संस्थागत प्रतिष्ठानहरू कतिपयले दुई दिन बिदाको निर्णय पालना गरेका छन्, कतिपयले पालना गरेका छैनन्। सरकारी विद्यालयहरूले त लागू गरिहाले। निजीमा कतै दुई दिन बिदा छ कतै छैन। व्यवस्थापनका दृष्टिमा साताभरको कामको थकाइका लागि आराम गर्न बिदा दिनु उपयुक्त हुन्छ। बिदाले कर्मचारी तथा कामदारको सिर्जनशीलता वृद्धि गर्छ भन्ने पनि व्यवस्थापन सिद्धान्तको मान्यता हो। नेपाल सरकारले सातामा दुई दिन बिदाको निर्णय लिनुको पछाडि ती कारण मुख्य होइनन्। इन्धनको खपत र सार्वजनिक सरकारी कार्यालयहरूको खर्च न्यूनीकरण गर्नु मूल उद्देश्य हो। तर, यो निर्णय लिनुअघि सरकारले अध्ययन र अनुसन्धान गरेको कतै सार्वजनिक भएको छैन। दुई दिन बिदा दिँदा इन्धनको खपत कति न्यून हुन्छ र सार्वजनिक सरकारी कार्यालयको खर्च कति घट्छ भन्ने यकिन छैन। यसै पनि वर्षमा ५२ वटा शनिबार हुन्छन् र आइतबार पनि बिदा दिँदा १ सय ४ दिन सिधासिधी बिदा हुने देखिन्छ। त्यसमाथि सरकारी कर्मचारीहरूलाई बिरामी १२, पर्व ६ र भैपरी आउने बिदा ६ दिन हुन्छ। यो वर्षमात्रै कम्तीमा ३१ वटा चाडपर्व र दिवसहरू लगायतका सार्वजनिक बिदा छन्। त्यस हिसाबले २ सय ४ सरकारी कर्मचारीलाई वार्षिक बिदा हुन्छ। वर्षमा उनीहरूले काम गर्ने दिन भने १ सय ६१ दिन हुन्छ। नागरिकको एउटै गुनासो छ कि सरकारी कार्यालयहरूमा भनेको बेला काम हुँदैन। ढिलासुस्ती नै सरकारी कार्यालयहरूको पर्याय हो। यस्ता हविगत भएको मुलुकमा वर्षका ३ सय ६५ दिनमध्ये १ सय ६१ दिनमात्रै अर्थात् आधाभन्दा कम दिन काम हुने हो भने नागरिकको हालत के होला ? यसै पनि भोलिभोलि भन्ने प्रवृत्ति सरकारी कार्यालयहरूमा छ। झन् दुई दिन बिदा हुँदा एउटै काममा लागि नागरिकले हप्तौं धाउनुपर्ने बाध्यता सिर्जना भइसकेको छ। २०५८ अघि दुई वर्ष साताको दुई दिन बिदाको अभ्यास भएको थियो। त्यो अभ्यास असफल ठहर्याएरै तत्कालीन प्रधानमन्त्री शेरबहादुर देउवाले दुईदिने बिदा अन्त्य गरेका थिए। तर, उनै देउवा नै फेरि प्रधानमन्त्री भएका बेला दुई दिन बिदाको अभ्यास फेरि थालिएको छ। बिना अध्ययन र विगतको अनुभवभन्दा फरक ढंगले लिइएको दुई दिन बिदाको निर्णय हचुवाका भरमा लिइएको बुझ्न कठिन छैन। सरकारी कार्यालयहरूमा काम नहुने त छँदैछ, विद्यालयहरूमा पढाइ हुने समय पनि दुई दिने बिदाले घटाइदिएको छ। अर्काेतिर स्वास्थ्य संस्थामा बिरामीले जाँच र उपचार गर्न नपाउने स्थिति सिर्जना हुँदैछ। आखिर साताको दुई दिन बिदाले शिक्षक, कर्मचारीहरूलाई मस्ती भए पनि नागरिकलाई त सास्ती नै भएको छ। आठ घण्टा काम, आठ घण्टा मनोरञ्जन र आठ घण्टा आराम हरेक कामदारलाई चाहिने मान्यता छ। अन्तर्राष्ट्रिय श्रम संगठनले सातामा ४० घण्टा काम अर्थात् प्रत्येक दिन आठ घन्टाका दरले पाँच दिन काम गर्ने परिपाटीलाई मान्यता दिएको छ। हो, काममा लगातार खटिने वर्गका निम्ति र देशका निम्ति त्यस्तो परिपाटी बिल्कुल व्यावहारिक र विज्ञानसम्मत पनि छ। नेपाल भने विकसित राष्ट्र बन्नुपर्ने चुनौती भएको मुलुक हो। जहाँ दिनरात नभनी पो काम गर्नुपर्ने आवश्यकता छ। मुलुक बन्न कुनै न कुनै पुस्ताले धेरैभन्दा धेरै काम र त्याग, तपस्या नगरी हुँदैन। नेपालका हकमा अहिलेको समय त्यही त्याग, तपस्या र धेरै काम गर्नुपर्ने बेला हो। एकातिर सरकारले कर्मचारीहरूको कामको समय घटाएको छ। आउँदो आर्थिक वर्षदेखि लागू हुने गरी तलब वृद्धि गरेको छ। यी दुइटा निर्णय आफैंमा विरोधासपूर्ण छन्। अब हप्तामा दुई दिन सार्वजनिक बिदा, सरकारले गर्यो स्वीकृत, कार्यालय समय पनि हेरफेर बिदामा सुधारका कुरा सार्वजनिक बिदाको दिन आइतबार राहदानी विभाग खुल्ने सेवा सुस्त, बिदा मस्त"
झस्काइरहने बाँदरमुढे,"चितवन : एउटा कहालीलाग्दो घटना। ३९ जनाको घटनास्थलमै ज्यान गयो। पछि ६ जनाले ज्यान गुमाए। ७२ जना घाइते भए। त्यही बसका यात्रु थिए, देवेन्द्रपुरका ५० वर्षीय कृष्ण अधिकारी। जेठ २३ गते उनका लागि कालो दिन हो। जुन दिन सार्वजनिक बसमा चढेका सेनालाई लक्षित गरेर तत्कालीन विद्रोही पक्ष नेकपा माओवादीले माडीको बाँदरमुढे खोलामा एम्बुस थापेको थियो। यो घटना सम्झँदा अधिकारी झस्कन्छन्। त्यसबेला लागेको घाउभन्दा बढी न्यायका लागि लड्दा पाएको दुःखले उनलाई बढी पीडा दिएको छ। चाहेर पनि बिर्सन सकेका छैनन्। विस्फोटको घटनाले सधैं झस्काउँछ। घटना भएको १७ वर्ष पूरा हुँदा पनि उनी थाकेका छैनन्। त्यसबेलादेखिको न्यायको उनको लडाइँ अझै जारी छ। घटनामा उनी आजसम्म पनि एकोहोरो लागिपरेका छन्। हामी युद्धमा संलग्न नभएकै मान्छे विस्फोटमा पर्यौं। यसको दोषी खै ?, उनले भने, हामीले घटनालाई अतिरञ्जित बनाउन चाहेका छैनौं। हाम्रो लडाइँ न्यायसँग हो। प्रचलित कानुनमा टेकेर अदालतले अन्तर्राष्ट्रिय मापदण्डमा टेकेर निर्णय भएको दिनबाटै लडाइँ सकिन्छ। बाँदरमुढे पीडितका लागि राज्यस्तरबाट खासै सम्बोधन नभएको गुनासो गरेका छन्। घटना पीडितहरू औषधि उपचारबाट वञ्चित छन्। कतिपयले अझै पनि मानसिक रोगको औषधि सेवन गर्दै आएका छन्। बाँदरमुुढे घटनाको कुरा गर्दा माडी९ राइटोलकी विष्णुुमाया विक रिसाउँछिन्। घटनाबारे कसैले उनलाई सोधे पनि आक्रोश र पीडाले सताउँछ। घटनाले दिएभन्दा न्याय र राहतको घाउले बढी पीडा दिन्छ, उनलाई। आफू थला परेको छुु परिवार कसरी हेर्ने थाहा छैन। आश्वासनले नपालिने रैछ, उनले भनिन्, आफू बलियो भए अरूको आस गर्नुुपर्थेन होला। घटनाको कुरा झिक्यो कि रिस उठ्छ। कसैले केही गर्ने होइनन्। खाली आश्वासन मात्रै दिन्छन्। पोखरामा माइती भेट्न जाँदा जान लाग्दा १३ महिनाकी छोरीसहित विष्णुुमाया बाँदरमुुढे घटनामा परेकी थिइन्। न्यायोजित लडाइँसँगै परिपूरर्णको माग गरेका छन्। सत्य निरुपण आयोगमार्फत समाधान हुनुपर्ने माग छ। बृहत् शान्ति सम्झौतामा हस्ताक्षर भएको १६ वर्ष हुँदा पनि द्वन्द्वपीडितले न्याय पाउन सकेका छैनन्। प्रचण्ड बाँदरझुला पुग्दा यसरी असफल भयो, बाँदरमुढे पीडितको विरोध प्रयास  बाँदरमुढे घटनाका पीडित र प्रचण्डले गरे प्रतिबद्धतापत्रमा हस्ताक्षर १२ वर्षदेखि न्याय खोज्दै बाँदरमुढेपीडित बाँदरमुढे घटनापीडितको लगत संकलन सुरु कहाँ छन् बाँदरमुढे विस्फोटका दोषी ? बाँदरमुढे घटनाको १४ वर्ष : न्यायको सट्टा धोका र धम्की बाँदरमुढे घटनाको १५ वर्ष : अझै टुंगिएन न्यायको लडाइँ त्यति बेलै मर्न पाएको भए हुन्थ्यो मानवअधिकारकर्मी सुशील प्याकुरेल भन्छन्, सार्वजनिक यातायातमा नियोजित ढंगले धेरै तयारी गरेर नियोजित ढंगबाट विस्फोट गराइयो। कसले गरेको हो भन्ने थाहा छ। तर, यत्रो अपराधमा उसलाई केही हुन नपर्ने ? राज्यले दायित्व पूरा नगर्दा जनताले न्याय खोजिरहेका हुन्। हाम्रो संविधान हाम्रो कानुनअनुसार व्यवहार हुनुपर्यो नि। नेकपा (माओवादी केन्द्र) का अध्यक्ष पुष्पकमल दाहाल प्रतिनिधिसभा सदस्यको उम्मेद्वार हुँदा केही पीडित परिवारसँग लिखित ३ बुँदे सहमति गरेका थिए। एकता गरेका एमाले अध्यक्ष केपी शर्मा ओली पनि सँगै थिए। घटनामा ज्यान गुमाउने परिवारमध्येका काम गर्न सक्नेलाई रोजगारीको व्यवस्था, नसक्नेका लागि जीवनवृत्ति र बालबालिकाको पठनपाठनको व्यवस्था सम्झौतामा उल्लेख छ। बाँदरमुढे घटनास्थलमा मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमति गरेर दाहालले पीडितको माग सम्बोधन भएको बताएका थिए। तर, उक्त सहमति अहिलेसम्म कार्यान्वयन भएको छैन।मानवअधिकारकर्मी कनकमणी दिक्षित भन्छन्, त्यो घटना बारुदी सुरुङबाट भएको होइन बसलाई देखेर बटन दबाएर मारेको हो। यत्रो घटनामा आफन्त छिमेकी पर्दा स्थानीय नेताहरूको बोली सुनिएन। ना१ ख ३२४५ नम्बरको बस २०६२ जेठ २३ गते बगईबाट हिँडेको बस ३ घण्टापछि बिहान पौने ८ बजे बाँदरमुढे खोलामा बिस्फोट भएको हो। बसमा १२० जना यात्रु थिए। घटनास्थलमा स्मारक छ। हरेक वर्ष मृतकको सम्झनामा दीप प्रज्वलन गर्छन् अनि फर्किन्छन्। न्यायको आस मरेको छैन।"
"जुन उद्योग बन्द, त्यसकै कपडा अनिवार्य !","हेटौंडा : आर्थिक वर्ष २०७९८० को बजेट वक्तव्यको बुँदा नम्बर ३४१ मा लेखिएको छ, सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ। तर, हेटौंडा औद्योगिक क्षेत्रस्थित यो उद्योग २१ वर्षदेखि बन्द छ। सरकारले पुनः सञ्चालन गर्ने भनेकै १२ वर्ष भयो। बजेट वक्तव्य र नीति तथा कार्यक्रममा समेटिँदै आएको छ। तर, ती घोषणा कुनै पनि कार्यान्वयनमा आएनन्। आगामी आर्थिक वर्षको बजेट वक्तव्यमा पनि उद्योग सञ्चालनमा ल्याइने उल्लेख छ। बजेटले उपयुक्त ढाँचा मात्रै भनेको छ। यसबाहेक अरू बोलेको छैन। उद्योगका पूर्ववरिष्ठ मेकानिक प्रकाश पौडेलका अनुसार मेसिन जीर्ण र पुरानो भइसकेका छन्। माओवादी केन्द्रले महाधिवेशन गर्ने समयसम्म मेसिनहरू ठिकै थिए। तर, अहिले धेरै बिग्रिसकेका रहेछन्, पौडेल भन्छन्, कपडा उद्योग चल्ने हल्ला सुनेपछि म आज मात्र गएर हेरेँ। नचल्ने हैन तर धेरै कुरा परिवर्तन गर्नुपर्छ। साह्रै पुरानो डिजाइनको मेसिन भएकाले यही मेसिनबाट काम सम्भव नरहेको बताउँछन् पूर्वइन्जिनियर आनन्दराम पौडेल। भन्छन्, यही मेसिन चल्दैन। चले पनि बजारमा पार्टस् नै पाउँदैन। कपास छान्ने मेसिन ठीक भए पनि बुन्ने मेसिन पूरै नयाँ राख्नुपर्ने उनी बताउँछन्। अहिले भएको सबै मेसिन आफैं चल्दैन। १० मिनेटमा एक मिटर कपडा निस्कन्छ, पौडेल भन्छन्, तर प्रविधिले गर्दा अहिले एक मिनेटमा ८१० मिटर कपडा उत्पादन हुने मेसिन आइसक्यो। उनका अनुसार त्यहाँ प्रयोग गरेका मेसिन चीन सरकारले प्रयोग गरी मर्मत गरेर पठाएका हुन्। सन् १९७१ तिरको प्रविधिले अहिले काम नगर्ने उनको भनाइ छ। यो उद्योग चलाउनु र नयाँ उद्योग चलाउनु खर्च बराबर आउने उनी बताउँछन्। भवन एउटा मात्र काम लाग्नेछ, मेसिनहरू, त्यहाँ भित्रको विद्युत्देखि धेरै कुरा फेर्नुपर्छ, उनी भन्छन्। उद्योगमा भएका ४ सय ६० वटा तान मान्छेले चलाउने प्रविधिको रहेको त्यहाँका पूर्वकर्मचारी केवी राईको भनाइ छ। अब उत्पादन खर्चको कारण बजारमा यही मेसिनको उत्पादनले प्रतिस्पर्धा गर्न सक्दैन, राई भन्छन्, सरकारी कर्मचारीलाई अनिवार्य गर्ने हो भने पनि उनीहरूले बजारको भन्दा धेरै महँगो पैसा तिनुपर्ने हुन्छ। पुराना मेसिनबाट उत्पादन नहुने र भए पनि बजार प्रतिस्पर्धामा जान नसक्ने उद्योग संघ हेटौंडाका पूर्वअध्यक्ष ऋषिराम घिमिरे बताउँछन्। भन्छन्, सस्तो नारा लगाउनुभन्दा यो उद्योगका सामान लिलाम गरेर निजी क्षेत्रको सहकार्यमा नयाँ उद्योग चलाउने भने प्रभावकारी हुनेछ। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन। अब फेरि पुरानै मेसिन प्रयोग गरेर उद्योग सञ्चालनको सम्भावना नरहेको उद्योग संघ मकवानपुरका अध्यक्ष स्वागतराज प्याकुरेल बताउँछन्। एउटा मेसिनको आयु निश्चित समयको हुन्छ। त्यसलाई मर्मत गरेर जर्बजस्ती चलाए पनि केही समय मात्र काम दिने हुन्छ, उनी भन्छन्, सरकारले उद्योग चलाउनु राम्रो कुरा हो तर यही मेसिनबाट उद्योग चल्न सक्दैन। तत्कालीन अर्थमन्त्री डा बाबुराम भट्टराईले यो उद्योग पुनः चलाउने घोषणा २०६५६६ को बजेटमा गरेका थिए। त्यससँगै उत्साहित स्थानीयवासी उद्योगको पुनर्जीवन बजेट भाषणमै सीमित भएपछि निराश भए। उद्योग चलाएर सेयर कामदार र निजी क्षेत्रलाई पनि दिने भनिएको थियो। उत्पादिन कपडा सेना, सशस्त्र प्रहरी, जनपद प्रहरीलगायतमा प्रयोग गरी बजार सुनिश्चित गरिने उल्लेख थियो। अर्थ मन्त्रालयका सहसचिवको नेतृत्वमा गठित छानबिन समितिले प्राविधिक, आर्थिक र बजारको अध्ययन गरी उद्योग सञ्चालन सम्भव रहेको प्रतिवेदन सरकारलाई बुझाएको थियो। प्रतिवेदनका आधारमा मन्त्रालयले ८ करोड २९ लाख बजेट निकासासमेत गरेको थियो। तर, सरकार परिवर्तन पछि सेलायो। समितिको प्रतिवेदन र अघिल्लो निर्णय लत्याउँदै सरकारले २०६६ कात्तिक १८ मा मन्त्रिपरिषद्को निर्णयमार्फत पुनः खारेजी प्रक्रिया अघि बढायो। मन्त्रिपरिषद्को २०६७ चैत ३० को निर्णयबाट भवन र भौतिक पूर्वाधार, सवारी साधन र जग्गाको मूल्यांकन अघि बढाइएको थियो। उद्योगको कुल १६ करोड २६ लाख रुपैयाँ लिलामी मूल्य राखेपछि सरकारले पुनः सञ्चालन गर्ने भन्दै लिलामी रोक्यो। त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन। राजेन्द्र कँडेल, प्रमुख, हेटौंडा औद्योगिक क्षेत्र व्यवस्थापन कार्यालय मन्त्रिपरिषद्कै २०६९ माघ १२ को निर्णयानुसार हेटौंडा औद्योगिक क्षेत्र व्यवस्थापन कार्यालयले उद्योग परिसरबाहिर रहेको २० बिघा ६ कठ्ठामा २० नयाँ उद्योग स्थापना गर्न जग्गा वितरण गर्यो छ। तीमध्ये एक दर्जन उद्योग सञ्चालनमा आएका छन्। उक्त मितिमै भएको निर्णयले उद्योग खारेज गर्दै हेटौंडा औद्योगिक क्षेत्र व्यवस्थापन लिमिटेडलाई मूल्यांकन स्वीकृत गर्दै लिलाम गर्ने अधिकार दियो। कार्यालयले मेसिनरी ८ करोड १४ लाख २७ हजार ६ सय ५० रुपैयाँ र भवन तथा भौतिक पूर्वाधारको ८ करोड १२ लाख २५ हजार रुपैयाँ मूल्यांकन गरेको हेटौंडा औद्योगिक क्षेत्र व्यवस्थापन कार्यालयका प्रमुख राजेन्द्र कँडेल बताउँछन्। उद्योगको कुल १६ करोड २६ लाख ५१ हजार ८ सय १० रुपैयाँ लिलामी मूल्य राखेपछि सरकारले उद्योग पुनः सञ्चालन गर्ने भन्दै लिलामी रोक्यो, कँडेल भन्छन्, त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन। तत्कालीन उद्योगमन्त्री नवीन्द्रराज जोशीले २०७३ सालमा उद्योग सञ्चालनको सम्भाव्यता अध्ययन गर्न समिति बनाए। त्यसपछिका उद्योगमन्त्री मात्रिकाप्रसाद यादवले २०७५ मा पुनः चासो देखाए। नेपाली सेनासहितको संलग्नतामा उद्योग सञ्चालन गर्न उनले अध्ययन गर्न कार्यदल बनाए। उक्त कार्यदलको अध्ययन प्रतिवेदन पनि सुझावमै सीमित भयो। केही मेसिन खरिद र केही मर्मत गरेर चलाउन सकिने सुझाव थियो। सेनासँगै चीनको एक टोलीले पनि चासो देखाएको थियो। तर, सेना र चिनियाँ दुवै टोली पुनः सञ्चालनको सम्भावना न्यून देखेपछि पछि हटेका हुन्। पटकपटक गरी उद्योग सञ्चालनको सम्भाव्यता अध्ययन तथा मर्मतका नाममा सरकारले १५ करोड रुपैयाँ बढी खर्च गरिसकेको छ। उद्योग मन्त्रालयले फेरि उद्योग सञ्चालनबारे अध्ययन गरिरहेको छ। मन्त्रालयका सहसचिव बाबुराम गौतम संयोजकत्वको कार्यदलले काम गरिरहेको हो। समितिका सदस्य रामचन्द्र तिवारी अध्ययन सकिएपछि मात्र बोल्न सकिने बताउँछन्। किन बन्द भयो कपडा उद्योग ? चीन सरकारको १९ करोड रुपैयाँ सहयोग र नेपाल सरकारको १ करोड लगानीमा उद्योग खुलेको थियो। विसं २०३२ मा शिलान्यास भयो। उद्योगले २०३५ सालमा परीक्षण उत्पादन थाल्यो। २०३५ माघ ५ गते उद्घाटन भएपछि दुई दशकसम्म देशमा एकछत्र कपडाको बजार लिएको थियो। सुती धागो, कोरा, रंगीन, बुट्टेदार र सेतो कपडा आम उपभोक्ताको रोजाइमा पथ्र्यो। तर, कर्मचारी समस्या र राजनीतिक खिचातानीका कारण २०५० सालपछि समस्या सुरु भयो। २०५३ पछि घाटामा जान थाल्यो। अन्ततः २०५७ साल माघ १८ गते बन्द गर्ने सरकारले निर्णय गर्यो। २०५९ मा सरकारले उद्योग खारेजीको प्रक्रियामा लगेको हो। करिब १ हजार २ सय जनाले प्रत्यक्ष रोजगारी पाएका थिए। उद्योगको ४ सय ९२ रोपनी जमिन थियो। तीमध्ये २ सय ३६ रोपनी हेटौंडा औद्योगिक क्षेत्र व्यवस्थापन कार्यालयको स्वामित्वमा छ। हाल १९२ रोपनी मात्रै छ। उद्योगले वार्षिक २ सय ५० मेट्रिक टनका दरले सुती कपडा, बुट्टेदार र सेता कपडा र कोरा कपडा ११० लाख मिटर उत्पादन गथ्र्याे। राजनीति र कर्मचारी भर्ती केन्द्र बन्दै गएपछि घाटामा गएको थियो। राजनीतिक दबाबमा आवश्यकताभन्दा बढी कर्मचारी राखिएको थियो। २०५३ सालपछि कर्मचारीले पनि मनलागी गर्न थाले। धेरेजसो राजनीतिक पहुँचमा जागिर खाएकाहरूबाट राम्रो काम भएन, उद्योग संघ मकवानपुरका पूर्वअध्यक्ष नवराज अर्याल भन्छन्, उद्योग नबुझेका मान्छेहरू राजनीतिक पहुँचमा नियुक्ति लिएर आउन थाले। राजनीतिक हस्तक्षेपका कारण उद्योग घाटामा गएपछि बैंकबाट ऋण लिएर उद्योग चलाउनुपर्ने अवस्था आयो। कर्मचारीको तलबसँगै बैंकको ब्याजसमेत तिर्न नसक्ने भएपछि उद्योग सरकारले बाध्य भएर बन्द गरेको उनको भनाइ छ। कर्मचारी आन्दोलन सुरु भएपछि उद्योग घाटामा जान थालेको थियो। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन। ऋषिराम घिमिरे, पूर्वअध्यक्ष, उद्योग संघ हेटौंडा उद्योग बन्द भएपछि सरकारले २०५८ मा निजीकरणको प्रयास गरेको अर्याल सुनाउँछन्। दुईपटक निकालिएको सूचनामा बोलपत्र नपरेपछि सरकारले बाध्य भएर २०५९ कात्तिकमा उद्योगलाई खारेजी प्रक्रियामा लैजाने निर्णय गरेको थियो, उनी भन्छन्। २०५९ पुस ८ मा बसेको उद्योग सञ्चालक समितिको विशेष साधारणसभाले विशेष प्रस्तावमार्फत सबै कर्मचारीलाई अवकाश दिँदै उद्योगलाई खारेजीको प्रक्रियामा लगेको थियो। प्रत्यक्ष १ हजार ५ सयभन्दा बढीलाई रोजगारी दिन सक्ने उद्योगमा बन्द हुनुअघि चरम राजनीतीकरण मौलाएको थियो। उद्योग बन्द भएपछि प्राप्त अवकाश रकमको आधा रकम कर्मचारीले पुनः उद्योग सञ्चालनमा लगानी गर्न सहमत भएका थिए। तर, त्यसपछि सरकारले उद्योग चलाउन चासो दिएन। कपडा उद्योगको बजार र गुणस्तर हेटौंडा४ का राजेन्द्र बस्ताकोटीलाई बजारका अन्य कपडा लगाउन चित्त बुझ्दैन। कपडा उद्योगबाट उत्पादित कपडाभन्दा राम्रो बजारमा पाइँदैन, उनी भन्छन्, उद्योग बन्द भएपछि बजारको कपडा बाध्य भएर लगाउनुपरेको छ। उद्योग बन्द भएपछि पनि मैले आफ्ना लागि पर्याप्त कपडा किनेर राखेको थिए। तर, अब ती सबै सकिए। उनका अनुसार यो उद्योगको उत्पादनबाहेक शतप्रतिशत मिसावटमुक्त सुतीको बजारमा पाइँदैन। भन्छन्, गर्मीमा पसिना सोस्ने र गर्मी नहुने भएकाले अरू कपडा लगाएर चित्त बुझ्दैन। उनीजस्ता हजारौं नागरिकले अझै पनि कपडा उद्योगको उत्पादन र गुणस्तर भुल्न सकेका छैनन्। उद्योग सञ्चालन गर्नसके पुरानो बजार र छापका कारण कपडा बिक्रीमा समस्या नहुने मकवानपुर उद्योग वाणिज्य संघका अध्यक्ष कृष्ण गुप्ता अग्रवालको भनाइ छ। कपडा उद्योगले यदि बजारमै कपडा लैजाने हो भने पनि बजारका लागि समस्या छैन, उनी भन्छन्, तर प्रतिस्पर्धामा जानसक्ने मूल्यमा कपडा उत्पादन गर्नुपर्छ। जिल्लास्थित दलहरू अन्य मुद्दामा एक ठाउँमा नउभिए पनि बन्द कपडा उद्योग सञ्चालन गर्न भने एकमत छन्। उद्योगका केही मेसिन नयाँ राखेर सञ्चालन गर्न सकिने प्राविधिक अध्ययनले देखाएको छ। यसमा राजनीति नगरिकन सरकारले सञ्चालनको हिम्मत गर्नुपर्छ, कांग्रेस मकवानपुरका सभापति बुद्ध लामा भन्छन्। कपडा उद्योगको भवनमा तीन वर्र्षदेखि सशस्त्र प्रहरी १४ नम्बर गुल्म बस्दै आएको छ। बागमती प्रदेश सरकारको पहलमा सशस्त्र प्रहरीको गुल्म राखिएको हो। उद्योग हेर्न हेटौंडा औद्योगिक क्षेत्र व्यवस्थापन कार्यालयले एक जना कर्मचारी खटाएको थियो। सशस्त्र प्रहरी बसेपछि सुरक्षामा खटाइएको कर्मचारी पनि फिर्ता बोलाइएको छ । आर्थिक वर्ष २०७९८० को बजेट वक्तव्य : ३४१ सार्वजनिक संस्थानहरूको भौतिक र वित्तीय सम्पत्तिको सूचनाप्रविधिमा आधारित एकीकृत अभिलेख राख्ने व्यवस्था मिलाइनेछ । रुग्न तथा बन्द प्रायः अवस्थामा रहेका जनकपुर चुरोट कारखाना, कृषिऔजार कारखाना, गोरखकाली रबर उद्योग, ओरियन्टल एन्ड म्याग्नेसाइट, नेपाल मेटल कम्पनी, विराटनगर जुट मिल, वीरगन्ज चिनी कारखाना, हेटौंडा कपडा उद्योग र बुटवल धागो कारखाना उपयुक्त ढाँचामा सञ्चालनमा ल्याइनेछ । सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ ।"
मोटरसाइकल दुर्घटनामा चालकको मृत्यु,विराटनगर : मोरङको रतुवामाईमा मोटरसाइकल दुर्घटनामा परेर आइतबार साँझ एक युवकको मृत्यु भएको छ । रतुवामाई नगरपालिका१ हटिया डाँडास्थित आमबारीकुटुमगञ्ज सडकखण्डमा दुर्घटना हुँदा सुनवर्षी नगरपालिका९ का अन्दाजी २५ वर्षीय राजकुमार शर्माको मृत्यु भएको हो । उनले चलाएको मे ४ प ४५५१ नम्बरको मोटरसाइकल उत्तरबाट दक्षिणतर्फ जानेक्रममा आफैँ अनियन्त्रित भएर साँझ ५:२० बजेतिर दुर्घटनामा परेको प्रहरीले जनाएको छ । दुर्घटना हुँदा टाउको तथा शरीरका विभिन्न भागमा चोट लागेर गम्भीर घाइते भएका शर्मालाई उपचारका लागि रंगेली अस्पताल पुर्याउनसाथ चिकित्सकले मृत घोषित गरेका हुन् । दुर्घटनामा मोटरसाइकलको पछाडि सवार भारतीय नागरिक अन्दाजी २२ वर्षीय किसन कुमजार कामत घाइते भएको प्रहरीले जनाएको छ । भारत अररिया कुसाकट्टा घर भएका कामतको रंगेली अस्पतालमै उपचार भइरहेको छ । प्रहरीका अनुसार दुर्घटनामा परेर मृत्यु भएका मोटरसाइकल चालकको साथमा आवश्यक कागजपत्र फेला परेको छैन । तीव्र गतिका कारण मोटरसाइकल दुर्घटनामा परेको प्रहरीले जनाएको छ ।
विराटनगर महानगरमा गठबन्धन : उपमेयर हारेको रिस कार्यपालिकामा पोखियो,"विराटनगर : स्थानीय तह निर्वाचनमा सत्तारुढ गठबन्धनबाट उम्मेदवार बनेर नेपाली कांग्रेसका नागेश कोइराला विराटनगर महानगरपालिकाको प्रमुखमा निर्वाचित भए। वैशाख ३० गतेको निर्वाचनमार्फत एमालेका सागर थापालाई पराजित गर्दै कोइराला मेयर बनेका हुन्। उनले ३०,१७० मत ल्याउँदा एमालेका सागरले २१,४५५ मत मात्रै ल्याए। नागेश र सागरको मतान्तर ८,७१५ छ। तर गठबन्धनबाटै उम्मेदवार बनेका जनता समाजवादी पार्टी (जसपा)का अध्यक्ष उपेन्द्र यादवका छोरा अमरेन्द्र यादव भने उपप्रमुखमा पराजित भए। एउटै गठबन्धनमा रहेर चुनाव लडेपनि उपमेयरका उम्मेदवार अमरेन्द्रले नागेशको आधा पनि मत पाउन सकेनन्। अमरेन्द्रको मत नागेशको भन्दा १५,९५१ ले कम आयो। उपमेयरमा एमालेकी शिल्पा निराला कार्की २५,६८० मत ल्याएर विजयी बनिन्। अमरेन्द्रको १४,२१९ मत मात्रै आयो। शिल्पा र अमरेन्द्रको मतान्तर ११,४६१ छ। त्यसो त अमेरन्द्रलाई उपेन्द्रको छोराको ट्याग लागेको थियो। उपेन्द्रले छोरालाई स्थापित गराउनकै लागि विराटनगरको गठबन्धनलाई प्राथमिकतामा राखेको बताइन्छ। नभन्दै गठबन्धनका अरु दल नेकपा (माओवादी केन्द्र), नेकपा (एकीकृत समाजवादी)समेतलाई पछि पारेर विराटनगरको मेयर र उपमेयरमा कांग्रेसजसपा गठबन्धन बन्यो। मेयरको उम्मेदवारका आकांक्षी रहेका जसपा नेता उमेश यादवले विद्रोह गरेर स्वतन्त्र उम्मेदवारी नै दिए। लामो समय पार्टीमा लागे पनि मेयर नपाएपछि जसपा परित्याग गरेर स्वतन्त्र उम्मेदवार बनेका उनले ८,७९५ मत पाए। निर्वाचतको मतपरिणाम अनुसार तेस्रो नम्बरमा रहेका उमेशले निर्वाचन प्रचारप्रसारका क्रममा जसपा अध्यक्ष उपेन्द्रको खुलेरै विरोध गरिरहे। पार्टीले जित्ने अवस्था हुँदाहुँदै आफ्ना छोराका उपमेयर बनाउन मेयर कांग्रेसलाई सुम्पिएर उपेन्द्रले जनताप्रति गद्दारी गरेको आरोप उमेशले लगाए। सत्तारुढको भागबण्डाका कारण मेयर वा उपमेयरमा उम्मेदवारी दिनबाट माओवादी पनि बञ्चित भयो। फलस्वरुप माओवादी नेतृ नमिता न्यौपानेले पार्टीबाट विद्रोह गर्दै उपमेयरमा स्वतन्त्र उम्मेदवारी दिइन्। मतपरिणाम अनुसार चौथो नम्बरमा रहेकी उनले ५,११७ मत ल्याइन्। उपमेयरको तेस्रो नम्बरमा रहेकी राप्रपाकी विन्दाकुमारी लुइँटेल (आचार्य)ले ६४०१ मत पाएकी थिइन्। राप्रपाबाट मेयरको उम्मेदवार बनेर चौथो नम्बरमा रहेका प्रल्हादप्रसाद साह हलुवाईले ५२१६ मत ल्याएका थिए। मेयर र उपमेयर, १९ जना वडाध्यक्ष तथा ८ जना निर्वाचित सदस्यसहित २९ सदस्यीय महानगर कार्यपालिकामा एमालेका १६ सदस्य भएका छन्। स्थानीय निर्वाचनको मतपरिणामलाई लिएर कांग्रेससँग जसपा असन्तुष्ट बनेको छ। मेयरमा कांग्रेसलाई साथ दिए पनि उपमेयरमा साथ नपाउँदा पराजय बेहोर्नु परेको जसपाको ठम्याई छ। उपमेयरमा जसपाका अमरेन्द्र पराजित भएको परिणाम भने महानगरको कार्यपालिका निर्वाचनमा देखिएको छ। बहुमत हुँदापनि अन्तरघातका कारण शनिबार सम्पन्न कार्यपालिका निर्वाचनमा कांग्रेसजसपा गठबन्धनका उम्मेदवार पराजित बने। त्यसको फाइदा एमालेले लियो। कार्यपालिकामा बहुमत पुर्याउन एमाले सफल भएको छ। कार्यपालिका निर्वाचनमा सत्तारुढ गठबन्धनविरुद्ध एमालेस्वतन्त्रको गठबन्धन बनेको थियो। मेयर र उपमेयरसहित ९७ जनप्रतिनिधि रहेको महानगरमा कांग्रेसजसपाको ५० मत थियो। राप्रपाले समेत साथ दिँदा एमालेस्वतन्त्र गठबन्धनको मत ४७ मात्रै पुग्थ्यो। तालमेल गर्दा पनि मतका हिसाबले कमजोर रहेको एमालेस्वतन्त्र गठबन्धन अन्ततः सत्तारुढ गठबन्धनमाथि हावी बनेको हो। महानगर कार्यपालिकाको ५ महिला सदस्यमा एमालेका उम्मेदवारको प्यानलै विजयी भएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। उनका अनुसार दलितअल्पसंख्यकमा एमालेका १ र स्वतन्त्रतर्फका २ जना निर्वाचित भएका छन्। निर्वाचनबाट महिलातर्फ एमालेकी सन्तलीदेवी विश्वास (५५), कमला श्रेष्ठ (५४), ताराकुमारी राय (५३), सरीता घिमिरे नेपाल (५३) र खुश्बु विश्वकर्मा (५२) निर्वाचित भएको बुढाथोकीले बताए। कार्यपालिकामा पराजित भएको गठबन्धनबाट कांग्रेसकी अञ्जु दाहाल गौतम, रुपा देउजा र जसपाकी चुलियादेवी साहले ४०४० तथा कांग्रेसका गायत्री थापाले ३९ र विनिताकुमारी रेग्मीले ३८ मत मात्रै ल्याउन सके। अल्पसंख्यकतर्फ एमालेका दीपककुमार कर्ण (५३), स्वतन्त्र ओमप्रकाशकुमार साह (५५) र सञ्जीव साह (५२) विजयी बनेका छन्। प्रतिस्पर्धी कांग्रेसका प्रेम राठीले ४०, जसपाकी ववितादेवी साहले ४५ र विमलादेवी पोदारले ४१ मत मात्रै ल्याए। जसपा परित्याग गरेर मेयरमा स्वतन्त्र उम्मेदवारी दिएका उमेशको टिमले कार्यपालिका निर्वाचनमा एमालेसँग तालमेल गरेको थियो। त्यहाँमाथि सत्तारुढका सदस्यले समेत सघाएपछि एमालेस्वतन्त्र गठबन्धनले कार्यपालिकामा बाजी मारेको हो। मेयर र उपमेयर, १९ जना वडाध्यक्ष तथा ८ जना निर्वाचित सदस्यसहित २९ सदस्यीय महानगर कार्यपालिकामा एमालेका १६ सदस्य भएका छन्। स्थानीय निर्वाचनमा एमालेले उपमेयर र ९ जना वडाध्यक्ष एमालेले जितेको थियो। कांग्रेसले मेयर र ६ वडाध्यक्ष, जसपाले २ वडाध्यक्ष, स्वतन्त्र र राप्रपाले ११ वडाध्यक्ष जितेका थिए। १९ वटा वडा रहेको विराटनगरमा एमालेका ४३, कांग्रेसका ४०, जसपाका १०, स्वतन्त्रका ३ र राप्रपाका १ जना जनप्रतिनिधि छन्। मेयर र उपमेयरसहित ९७ जनप्रतिनिधि रहेको महानगरमा कांग्रेसजसपाको ५० मत थियो। राप्रपाले समेत साथ दिँदा एमालेस्वतन्त्र गठबन्धनको मत ४७ मात्रै पुग्थ्यो। कार्यपालिका निर्वाचनमा स्वतन्त्रसँग तालमेल भयो। राप्रपाले पनि हामीलाई सघायो। कांग्रेससँग असन्तुष्ट भएका जसपाका साथीहरुको साथ पायौं, एमाले विराटनगर महानगर अध्यक्षसमेत रहेका सागर थापाले भने, आफ्नो मत सुरक्षित गर्दै अरुको मत तान्न सकेका कारण कार्यपालिकामा जित निकाल्न सकियो। कार्यपालिका निर्वाचनबाट सत्तारुढभित्र नेताहरु गठबन्धनको पक्षमा भएपनि कार्यकर्ता विपक्षमा थिए भन्ने प्रष्ट भएको छ। उपमेयरमा कांग्रेसले भोट नदिएको बदला यो निर्वाचनमा जसपाले लिएको देखिन्छ। कांग्रेस र जसपामा एकले अर्कालाई क्रस गर्दा फाइदा एमालेले उठाएको थापाको भनाइ छ। थापाले असन्तुष्ट रहेकालाई कांग्रेसजसपा गठबन्धनको विकल्प एमालेस्वतन्त्र गठबन्धन मात्रै हुँदा र दुवै दलमा इगो पलाउँदा फाइदा एमालेलाई भएको बताए। जसपा मोरङका अध्यक्ष राजकुमार यादवले जनप्रतिनिधिका हिसाबले स्पष्ट बहुमत हुँदा पनि कार्यपालिकामा हार्नु परेको बताए। बहुमत रहेकाले चुनाव जित्नेमा हामी ढुक्क थियौँ। एमालेले चलखेल गरेछ, उनले भने, हामीले मत जोगाउन सकेनौं। कांग्रेस पनि चुकेछ। सही ढंगले व्यवस्थापन नहुँदा र पार्टीले साथ दिएपनि कांग्रेसका व्यक्तिबाट साथ नपाउँदा उपमेयरमा पराजय भोग्नु परेको यादवले बताए। कांग्रेस विराटनगरका सभापति दीपक चापागाईंले जसपाको मत नेताको नियन्त्रणमा नरहेको विश्लेषण गरिएको बताए। कार्यपालिकामा जसपाले धोका दियो। जसपाकै उम्मेदवाले पनि भोट पाएनन, उनले भने, कांग्रेसका १२ जनाले पनि धोका दिएजस्तो देखिन्छ। नेतासँग वार्ता गरेर गठबन्धन गरेपनि त्यो अनुसार मत आएन। त्यसैपनि अल्पमतमा परेर कमजोर रहेको कांग्रेसले कार्यपालिका आफ्नो पक्षमा पार्नकै लागि जसपासँग गठबन्धन गरेको चापागाईंको भनाइ छ। गठबन्धनको सबै भोट आउँदा ५० हुनुपर्ने हो। तर मत नै नआएपछि हारियो, उनले भने, उपमेयरमा भने कांग्रेसले धोका दिएको हैन। आफ्नै क्षेत्रमा पडक कमजोर हुँदा जसपा हारेको हो। विराटनगर महानगरको मेयरमा कांग्रेस र उपमेयरमा एमाले विजयी विराटनगरमा कोइराला परिवारबाट तेस्रो मेयर विराटनगर महानगरको कार्यपालिकामा गठबन्धन पराजित, एमाले विजयी"
बागमतीमा कहिले बग्ला सङ्लो पानी ?,"काठमाडौं : आहा ! त्यो बेला कस्तो कञ्चन थियो बागमती। पौडी खेल्दा त कम्ता आनन्द आउँदैनथ्यो। गौशालाकी डा माला खरेल यसरी आफू बालकै छँदाको बागमती नदीको स्मरण गर्दा आनन्दानुभूति गर्छिन्। तर, अहिलेको अवस्थाले भावुक बनाइहाल्छ। म बागमतीको छेउमै जन्मिएर हुर्केकी हुँ। अञ्जुलीले धित मर्ने गरी बागमतीको स्वच्छ पानी पिउँथ्यौं। अहिलेका पुस्ताले खोलामा पौडी खेल्न र नुहाउन पाएका छैनन्। नदी प्रदूषित भयो। पुरानै स्वरूपको बागमती हेर्न तीव्र इच्छा छ। जसकारण उनी बागमती सफाइ अभियन्ता भएर काम गरिरहेकी छन्। काठमाडौं उपत्यकाको मध्यभाग भएर बागमती बग्छ। जसमा विष्णुमती, रुद्रमती, हनुमन्ते, टुकुचा (इच्छुमती)लगायत खोला मिसिन्छन्। तर, हिजोआज पानीभन्दा बढी ढल बग्छ। अर्बौं बजेट खर्चिंदा पनि निर्मल पानी देख्न पाइएको छैन। बागमती सभ्यता जोगाउन सरकारले काम थालेको २८ वर्ष बित्यो। तर, नदी सङ्लो, स्वच्छ हुन सकेको छैन। बागमतीको उद्गमस्थल शिवपुरी जलाधार क्षेत्रको बागद्वार हो। जहाँ नदी सफा छ। तर, जति दक्षिण आयो त्यति फोहोर र दुर्गन्धित छ। बढ्दो जनसंख्या, अनियन्त्रित सहरीकरण, अव्यवस्थित ढल र फोहोरमैलाको जञ्जालले झन्डै तीन दशकयता नदी प्रदूषित छ। अधिकारसम्पन्न बागमती सभ्यता एकीकृत विकास समितिको प्रयोगशालाकी माइक्रोबायोलोजिस्ट अञ्जिता राजवंशी सुन्दरीजलबाट गुहेश्वरीसम्म प्रदूषणको मात्रा कम रहेको बताउँछिन्। तर, तिलगंगाबाट अघि बढेसँगै प्रदूषण अत्यधिक छ। माथिल्लो भागमा ढल व्यवस्थापन गरिएको छ। तलतिर छैन। त्यसैले प्रदूषणको मात्रा बढी छ, माइक्रोबायोलोजिस्ट राजवंशी भन्छिन्, पानी प्रदूषणले माछा, भ्यागुताजस्ता जलचर बाँच्न सकिरहेका छैनन्। सरकारले काम थालेको २८ वर्ष समिति गठन २०५१ चैत २८ समिति पुनर्गठन २०५२ मंसिर ६ बागमती कार्ययोजना स्वीकृत २०६६ साउन २७ समिति आदेश २०७३ माघ ६ सफाइ अभियान सप्ताह ४७३ बागमतीमा मिसिने सहायक तथा उपसहायक नदीमा ढल प्रशोधनको काम भइरहेको छ। तर, गति सुस्त छ। समितिका सूचना अधिकारी एवं इन्जिनियर कमल अर्यालका अनुसार कोड्कू दोभान, सल्लाघारी, धोबीघाट, गोकर्ण र टुकुचा किनारमा ढल प्रशोधन केन्द्र निर्माण भइरहेको छ। नदीलाई ढलमुक्त गर्न, किनारमा रहेका धार्मिक, पौराणिक स्थलहरूको संरक्षण, सम्बद्र्धन, मर्मतसम्भार गर्न, किनारलाई हराभरा बनाउन करिडोर निर्माण भइरहेको सूचना अधिकारी अर्याल बताउँछन्। उनका अनुसार सरकारले आगामी आर्थिक वर्षका लागि समितिलाई ३ अर्ब ७२ करोड बजेट छुट्याएको छ। चालू आवको बजेट ३ अर्ब ४४ करोड छ। सरकारले २०५१ चैत २८ गते पशुपति क्षेत्र वातावरण सुधार कार्यान्वयन तथा अनुगमन समिति गठन गरेको थियो। कार्यक्षेत्रमा व्यापकता ल्याउन २०५२ मंसिर ६ गते अधिकारसम्पन्न बागमती क्षेत्र ढल निर्माणसुधार आयोजना कार्यान्वयन तथा अनुगमन समिति बनाइयो। २०६५ जेठ २६ मा नाम फेर्दै अधिकारसम्पन्न बागमती सभ्यता एकीकृत विकास समिति राखियो। मन्त्रिपरिषद्बाट २०६६ साउन २७ मा बागमती कार्ययोजना (२००९२०१४) स्वीकृत भयो। मन्त्रिपरिषद्को २०७३ माघ ६ गतेको निर्णयअनुसार अधिकारसम्पन्न बागमती सभ्यता एकीकृत विकास समिति आदेश आएको थियो। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमतीका सहायक नदीहरू सातवटा छन्। जसमा विष्णुमती, रुद्रमती (धोबी खोला), मनहरा, नख्खु, बल्खु, टुकुचा (इच्छुमती) र बागमती स्वयं छन्। पाँच उपसहायक नदीमा गोदावरी, हनुमन्ते, साङ्ला, महादेव खोला र कोड्कु रहेको बागमती कार्ययोजना (२००९२०१४)मा उल्लेख छ। बागमतीले पुनर्जन्म पाउँदै नयाँ पुस्तालाई कलकल बग्ने बागमती नासोका रूपमा दिने चाहना छ डा खरेलको। उनीजस्ता हजारौं नागरिक हरेक शनिबार बागमती सफाइ महाअभियानमा स्वस्फुर्त रूपमा खट्छन्। स्वंयमसेवी अभियानले ४ सय ७३ हप्ता पार गरेको छ। बीसौं हजार मेट्रिक टन फोहोर निकाली सकिएको डा खरेल बताउँछिन्। हामीले नदीको सफाइ गर्नुपर्छ। हामीले नगरे कसले गर्छ ? हाम्रो पुर्खा जुन बागमती सभ्यता दिएर हामीलाई जानुभयो। आउने सन्ततीलाई हामी स्वच्छ बागमती दिनै पर्छ। यो उनीहरूको अधिकार पनि हो, कार्यकारी समिति सदस्यसमेत रहेकी डा खरेल भन्छिन्, हाम्रै पालामा बागमती नदी नष्ट भयो। नदी त एक प्रकारले मरिसकेको थियो। हामीले सफाइ गरेर पुनर्जन्म दिएका छौं। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमती सभ्यता हामी नेपालीको पहिचान हो। हाम्रो संस्कार र संस्कृतिप्रति गर्व गर्नुपर्छ। संस्कृति र संस्कार रहे मात्रै सभ्यता रहन्छ, उनी भन्छिन्, खोलानाला, पहाड, सगरमाथा, हाम्रा चाडपर्व, रीतिथितीहरू, खाना सबै हाम्रो पहिचान हो। यसको संरक्षण सबै मिली गर्नुपर्छ। व्यक्तिवादी सोचले हाम्रा नदीनाला, सम्पदा मासिँदै गएको उनको ठम्याइ छ। भन्छिन्, मेरो घर सफा भए हुन्छ। फोहोर मैले जहाँ फाले पनि हुन्छ। सरकारले पनि कडिकडाउ रूपमा फोहोरमैला व्यवस्थान गराउनुपर्छ। प्रदूषणले जलवायु परिवर्तन विज्ञ रामदयालप्रसाद यादवका अनुसार नदी प्रदूषित भएपछि जलवायु परिवर्तनको असर बढेको छ। जुन बेला फुल्नुपर्ने फूल र लाग्नुपर्ने फल नलागेर कि अगाडि कि पछाडि भइरहेको छ। कीरा प्रशस्तै लागिरहेको छ। बिरुवाले उचाइ लिन सकेको छैन। पहिलेपहिले चैतवैशाखमा खोलामा पानी बग्दैनथ्यो। फोहोरको लेदोले पानीको मुहान छोपिन्थ्यो, वनस्पत्ति विज्ञ यादव सम्झिन्छन्, अहिले बागमतीमा पानी पनि बढेको छ। पहिलाभन्दा पानीको गुणस्तरमा सुधार भइरहेको उनी सुनाउँछन्। चार वर्षअघि खोलामा माछा भेटिँदैनथ्यो। अहिले माछाहरू देखिन थालेको छ। पानीको क्वालिटी बढ्दै गइरहेको छ, उनी भन्छन्। उनका अनुसार गलैंचा कारखानाको रासायनिकयुक्त फोहोरले सबैभन्दा बढी दुर्गन्ध फैलाउँछ। पानीको गुणस्तर निकै बिगार्छ। समितिले खोलाको दायाँबायाँ ढल ओच्छ्याउने, तट्बन्ध बनाउने, बगैंचा, सडक बिस्तार, ढल प्रशोधन, वृक्षरोपणको काम गर्दै आएको छ। गोकर्णबाट चोभारको सुन्दरघाटसम्म दुवै किनारमा ३६ किलोमिटरमा ढलको पाइप बिच्छाउने काम भएको छ। सूचना अधिकारी अर्यालका अनुसार चोभारको धोबीघाटमा खानेपानी मन्त्रालयअन्तर्गतको आयोजना कार्यान्वयन निर्देशनालयबाट ढल प्रशोधन केन्द्र निर्माण भइरहेको छ। ७० प्रतिशत काम सम्पन्न भएको छ। त्यहाँ तिलगंगाबाट बिष्णुमती, रुद्रमती (धोबी खोला)को बस्तीका ढल प्रशोधन केन्द्रमा पुग्छन्। त्यहाँबाट प्रशोधित ढल मात्रै बागमतीमा पुग्छ। पशुपतिभन्दा माथि र गोकर्णबाट तलको क्षेत्रको ढल प्रशोधन गरेर मात्रै नदीमा पानी पठाउने गरिएको छ। बागमतीमा माथिल्लो भागबाट ४० प्रतिशत र मनोहरा नदीले ६० प्रतिशत पानी रिचार्ज गर्छ। माथिल्लोभन्दा तल्लो क्षेत्रमा साना नदी मनोहरामा मिसिँदै त्यो बागमतीमा मिसिएको छ। मनोहरामा हनुमन्ते, कर्मनाशा, गोदावरीलगायत मिसिन्छन्। यी नदी किनारमा ढलको पाइप लाइन छैन। केही ठाउँमा मात्रै ढलको पाइप ओछ्याउने सुरुवात भएको छ। ढल प्रशोधन नगरीकन नदी सफा हुँदैन। आयोजना निर्देशनालयबाट सल्लाघारीमा ढल प्रशोधन केन्द्र निर्माण भइरहेको छ। कोड्कू दोभानमा पनि ढल प्रशोधन केन्द्र बन्दै छ। ढल प्रशोधन केन्द्र सञ्चालनपछि काठमाडौं उपत्यकाको वातावरण क्षेत्रमा व्यापक सुधार हुने सरोकारवाला बताउँछन्। गुहेश्वरीको ढल प्रशोधन केन्द्रको निर्माण सम्पन्न भएपछि दैनिक ३२४ मिलिलिटर पानी नदीमा जाने जनाइएको छ। यसले नदीको बहाव बढाउने इन्जिनियर अर्याल बताउँछन्। बहावले नदीले प्राकृतिक रूपमा पानीको स्वशुद्धीकरण गर्ने क्षमता बढाउँदै लान्छ। बजेट धेरै लगानी भयो तर बागमतीमा किन स्वच्छ पानी बग्न सकेन भन्ने अन्नपूर्ण पोस्ट्को प्रश्नमा समितिका कार्यकारी अध्यक्ष उद्धवप्रसाद तिमल्सेना भन्छन्, म आएको डेढ वर्ष भयो। त्यसअघिका धेरै कुरा गर्न म सक्दिनँ। केके काम गर्ने भनेर कार्ययोजना बनाउँदै छु। कम्तीमा तीन वर्षभित्र सबै ठाउँमा ढल प्रशोधन केन्द्र बनाएर बागमतीलाई ढलमुक्त बनाउने योजना बनाएका छौं। पहिला यो खालको योजना बनेको रहेनछ। अनियन्त्रित रुपमा ढल छोडिएकाले बागमतीमा स्वच्छ पानी बग्न नसकेको अध्यक्ष तिमल्सेनाको भनाइ छ। बागमतीमा स्वच्छ पानी बगाउने हाम्रो योजना छ। गोकर्णदेखि गुह्येश्वरीसम्म ढलमुक्त बनाउँदै छौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। ढलको पाइलाइन बिस्तार र ढल प्रशोधन केन्द्र निर्माण गरेर निकट भविष्यमै बागमतीमा स्वच्छ पानी बग्ने दाबी उनी गर्छन्। मुख्य कुरो धेरै ठाउँबाट नदीमा ढलहरु छोडिएको छ। त्यो ढललाई पहिले टाल्नु पर्यो। मेनस्टिमको ढल लाइनमा लानुपर्यो। त्यो काम हामी गर्दै छौं। त्यो काम सकेपछि हामी बागमतीमा स्वच्छ पानी बगाउँछौं। त्यही योजनामा छौं हामी, उनी भन्छन्। उनका अनुसार धोबी खोलामा ६० ठाउँमा ढल छोडिएको छ। धोबी र विष्णुमती खोलामा ढल प्रशोधन केन्द्र निर्माणका लागि जग्गाको खोजिरहेको उनको भनाइ छ। भन्छन्, यो काम गरेपछि मात्रै बागमतीमा स्वच्छ पानी पुग्छ। नदीका लागि निकुञ्जमा बाँध बागमती नदीमा सफा पानी बगेको देख्न ढल नियन्त्रणसँगै नदीलाई रिचार्ज गर्ने स्रोतको पनि खोजी गर्न समिति जुटेको छ। शिवपुरी राष्ट्रिय निकुञ्ज क्षेत्रको नागमती र बागमती मिसिने दोभानभन्दा माथि बाँध निर्माण भइरहेको छ। असारसम्ममा काम सम्पन्न हुने इन्जिनियर अर्याल बताउँछन्। बाँधमा वर्षाको पानी संकलन गर्छौं। सुक्खायाममा प्रतिसेकेन्ड ४० लिटर पानी यहाँबाट नदीमा पठाउँछौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। सुन्दरी जलबाट पिउनका लागि काठमाडौंमा पानी ल्याइन्छ। मेलम्चीको पानी उपत्यकामा आइसक्यो। मेलम्चीको पानी पनि ६० प्रतिशत प्रशोधित भएर नदीमै मिसिन्छ। यसले पनि पानीको सतह बढेर प्राकृतिक रूपमा नदी सफा हुँदै जान्छ। नदीमा पानीको स्रोत जुटाउन समितिले उपत्यकाका विभिन्न ठाउँमा डिप बोरिङ पनि गर्ने क्रम बढाएको छ। भूमिगत पानीलाई पनि तानेर हामी बिशेष चाडपर्वहरूमा नदीमा पठाउँछौं, सूचना अधिकारी अर्याल बताउँछन्, हाम्रो कार्यालय क्षेत्रमा ३ र गोकर्णमा ३ वटा बोरिङ छन्। यूएनपार्कमा २ वटा निर्माण हुन लगोको छ। बर्षात्को पानी संकलन गरी जमिनमा पठाउने काम भएको छ। गोकर्ण क्षेत्रमा २ हजार ५ सय घरका स्थानीयवासीले आकाशे पानी जमिनमा पठाउँछन्।"
पालैपालो ६ महिने मन्त्री बनाउन विपरीत सिद्धान्तका दलसँग गठबन्धन गर्नु अत्यन्त घातक : भीम रावल,"काठमाडौं : नेकपा एमालेका नेता भीम रावलले ६ महिने मन्त्री बनाउनु देश, जनता र लोकतन्त्रको लागि अत्यन्त घातक भएको बताएका छन्। नेकपा एकीकृत समाजवादीले मन्त्री हेरफेर गर्ने विषयलाई लक्षित गर्दै उनले विपरीत सिद्धान्तका दलसँग पद र सत्ताको लागि गठबन्धन गर्नु अत्यन्त घातक भएको टिप्पणी गरेका हुन्। पद र सत्ताको लागि गठबन्धन गरी स्वार्थसाधन गर्न दल र नेता निर्वस्त्र मैदानमा पदीय स्वार्थका लागि राजनीति गर्नु लोकतन्त्रको लागि घातक भएको बताउँदै रावललेनिस्वार्थ जनताको सेवामा लाग्नुपर्ने बताए। उनले देश र जनताको निस्वार्थ सेवाको राजनीति व्यवहारमा देखिनुपर्ने टिप्पणी गरेका छन्। अमुक व्यक्तिहरूलाई पालैपालो ६ महिने मन्त्री बनाउन र विपरीत सिद्धान्तका दलसंग पद र सत्ताको लागि गठबन्धन गरी स्वार्थसाधन गर्न नेपालका कतिपय दल र नेता निरवस्त्र मैदानमा देखिनु देश, जनता र लोकतन्त्रको लागि अत्यन्त घातक हो।रावले भने,देश र जनताको निस्वार्थ सेवाको राजनीति व्यवहारमा देखिनुपर्छ। एकीकृत समाजवादीका अध्यक्ष माधवकुमार नेपालले आइतबार पार्टीको बैठकपछि ६ महिनाका लागिमात्रै यस अगाडिका मन्त्री पठाइएको बताएका थिए। पार्टीबाट पाँच जना सरकारमा सहभागी भएकामध्ये प्रेमबहादुर आले संस्कृति, पर्यटन तथा नागरिक उड्डयन, रामकुमारी झाँक्री सहरी विकास, विरोध खतिवडा स्वास्थ्य तथा जनसंख्या र कृष्णकुमार श्रेष्ठ श्रम, रोजगार तथा सामाजिक सुरक्षामन्त्री छन्। भवानीप्रसाद खापुङ स्वास्थ्य तथा जनसंख्या राज्यमन्त्री छन्। अब जीवनराम श्रेष्ठ संस्कृति, पर्यटन तथा नागरिक उड्डयन, मेटमणि चौधरी सहरी विकास, शेरबहादुर कुँवर श्रम, रोजगार तथा सामाजिक सुरक्षा र भवानीप्रसाद खापुङ स्वास्थ्य तथा जनसंख्यामन्त्री हुने भएका छन्। त्यस्तै, हीरा केसीलाई स्वास्थ्य तथा जनसंख्या राज्यमन्त्री बनाउने निर्णय समाजवादीले गरेको छ। मन्त्री हेरफेर गर्ने एकीकृत समाजवादीको निर्णय, फिर्ता बोलाउने जिम्मा माधव नेपाललाई एकीकृत समाजवादीले बुझायो नयाँ मन्त्रीको नाम, सहरी विकासमा मेटमणि चौधरी एकीकृत समाजवादीबाट सिफारिस नयाँ मन्त्रीको सपथ भोलि"
पट्यारलाग्दो बिदा किन ?,"विश्वका अधिकांश देशमा साताको पाँच दिन काम र दुई दिन बिदा हुन्छ। नेपालमा पनि जेठदेखि साताको दुई दिन बिदा दिन थालिएको छ। सरकारको निर्णय सरकारी कार्यालयहरूमा तुरुन्तै लागू भयो। निजी क्षेत्रका संस्थागत प्रतिष्ठानहरू कतिपयले दुई दिन बिदाको निर्णय पालना गरेका छन्, कतिपयले पालना गरेका छैनन्। सरकारी विद्यालयहरूले त लागू गरिहाले। निजीमा कतै दुई दिन बिदा छ कतै छैन। व्यवस्थापनका दृष्टिमा साताभरको कामको थकाइका लागि आराम गर्न बिदा दिनु उपयुक्त हुन्छ। बिदाले कर्मचारी तथा कामदारको सिर्जनशीलता वृद्धि गर्छ भन्ने पनि व्यवस्थापन सिद्धान्तको मान्यता हो। नेपाल सरकारले सातामा दुई दिन बिदाको निर्णय लिनुको पछाडि ती कारण मुख्य होइनन्। इन्धनको खपत र सार्वजनिक सरकारी कार्यालयहरूको खर्च न्यूनीकरण गर्नु मूल उद्देश्य हो। तर, यो निर्णय लिनुअघि सरकारले अध्ययन र अनुसन्धान गरेको कतै सार्वजनिक भएको छैन। दुई दिन बिदा दिँदा इन्धनको खपत कति न्यून हुन्छ र सार्वजनिक सरकारी कार्यालयको खर्च कति घट्छ भन्ने यकिन छैन। यसै पनि वर्षमा ५२ वटा शनिबार हुन्छन् र आइतबार पनि बिदा दिँदा १ सय ४ दिन सिधासिधी बिदा हुने देखिन्छ। त्यसमाथि सरकारी कर्मचारीहरूलाई बिरामी १२, पर्व ६ र भैपरी आउने बिदा ६ दिन हुन्छ। यो वर्षमात्रै कम्तीमा ३१ वटा चाडपर्व र दिवसहरू लगायतका सार्वजनिक बिदा छन्। त्यस हिसाबले २ सय ४ सरकारी कर्मचारीलाई वार्षिक बिदा हुन्छ। वर्षमा उनीहरूले काम गर्ने दिन भने १ सय ६१ दिन हुन्छ। नागरिकको एउटै गुनासो छ कि सरकारी कार्यालयहरूमा भनेको बेला काम हुँदैन। ढिलासुस्ती नै सरकारी कार्यालयहरूको पर्याय हो। यस्ता हविगत भएको मुलुकमा वर्षका ३ सय ६५ दिनमध्ये १ सय ६१ दिनमात्रै अर्थात् आधाभन्दा कम दिन काम हुने हो भने नागरिकको हालत के होला ? यसै पनि भोलिभोलि भन्ने प्रवृत्ति सरकारी कार्यालयहरूमा छ। झन् दुई दिन बिदा हुँदा एउटै काममा लागि नागरिकले हप्तौं धाउनुपर्ने बाध्यता सिर्जना भइसकेको छ। २०५८ अघि दुई वर्ष साताको दुई दिन बिदाको अभ्यास भएको थियो। त्यो अभ्यास असफल ठहर्याएरै तत्कालीन प्रधानमन्त्री शेरबहादुर देउवाले दुईदिने बिदा अन्त्य गरेका थिए। तर, उनै देउवा नै फेरि प्रधानमन्त्री भएका बेला दुई दिन बिदाको अभ्यास फेरि थालिएको छ। बिना अध्ययन र विगतको अनुभवभन्दा फरक ढंगले लिइएको दुई दिन बिदाको निर्णय हचुवाका भरमा लिइएको बुझ्न कठिन छैन। सरकारी कार्यालयहरूमा काम नहुने त छँदैछ, विद्यालयहरूमा पढाइ हुने समय पनि दुई दिने बिदाले घटाइदिएको छ। अर्काेतिर स्वास्थ्य संस्थामा बिरामीले जाँच र उपचार गर्न नपाउने स्थिति सिर्जना हुँदैछ। आखिर साताको दुई दिन बिदाले शिक्षक, कर्मचारीहरूलाई मस्ती भए पनि नागरिकलाई त सास्ती नै भएको छ। आठ घण्टा काम, आठ घण्टा मनोरञ्जन र आठ घण्टा आराम हरेक कामदारलाई चाहिने मान्यता छ। अन्तर्राष्ट्रिय श्रम संगठनले सातामा ४० घण्टा काम अर्थात् प्रत्येक दिन आठ घन्टाका दरले पाँच दिन काम गर्ने परिपाटीलाई मान्यता दिएको छ। हो, काममा लगातार खटिने वर्गका निम्ति र देशका निम्ति त्यस्तो परिपाटी बिल्कुल व्यावहारिक र विज्ञानसम्मत पनि छ। नेपाल भने विकसित राष्ट्र बन्नुपर्ने चुनौती भएको मुलुक हो। जहाँ दिनरात नभनी पो काम गर्नुपर्ने आवश्यकता छ। मुलुक बन्न कुनै न कुनै पुस्ताले धेरैभन्दा धेरै काम र त्याग, तपस्या नगरी हुँदैन। नेपालका हकमा अहिलेको समय त्यही त्याग, तपस्या र धेरै काम गर्नुपर्ने बेला हो। एकातिर सरकारले कर्मचारीहरूको कामको समय घटाएको छ। आउँदो आर्थिक वर्षदेखि लागू हुने गरी तलब वृद्धि गरेको छ। यी दुइटा निर्णय आफैंमा विरोधासपूर्ण छन्।"
"जुन उद्योग बन्द, त्यसकै कपडा अनिवार्य !","हेटौंडा : आर्थिक वर्ष २०७९८० को बजेट वक्तव्यको बुँदा नम्बर ३४१ मा लेखिएको छ, सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ। तर, हेटौंडा औद्योगिक क्षेत्रस्थित यो उद्योग २१ वर्षदेखि बन्द छ। सरकारले पुनः सञ्चालन गर्ने भनेकै १२ वर्ष भयो। बजेट वक्तव्य र नीति तथा कार्यक्रममा समेटिँदै आएको छ। तर, ती घोषणा कुनै पनि कार्यान्वयनमा आएनन्। आगामी आर्थिक वर्षको बजेट वक्तव्यमा पनि उद्योग सञ्चालनमा ल्याइने उल्लेख छ। बजेटले उपयुक्त ढाँचा मात्रै भनेको छ। यसबाहेक अरू बोलेको छैन। उद्योगका पूर्ववरिष्ठ मेकानिक प्रकाश पौडेलका अनुसार मेसिन जीर्ण र पुरानो भइसकेका छन्। माओवादी केन्द्रले महाधिवेशन गर्ने समयसम्म मेसिनहरू ठिकै थिए। तर, अहिले धेरै बिग्रिसकेका रहेछन्, पौडेल भन्छन्, कपडा उद्योग चल्ने हल्ला सुनेपछि म आज मात्र गएर हेरेँ। नचल्ने हैन तर धेरै कुरा परिवर्तन गर्नुपर्छ। साह्रै पुरानो डिजाइनको मेसिन भएकाले यही मेसिनबाट काम सम्भव नरहेको बताउँछन् पूर्वइन्जिनियर आनन्दराम पौडेल। भन्छन्, यही मेसिन चल्दैन। चले पनि बजारमा पार्टस् नै पाउँदैन। कपास छान्ने मेसिन ठीक भए पनि बुन्ने मेसिन पूरै नयाँ राख्नुपर्ने उनी बताउँछन्। अहिले भएको सबै मेसिन आफैं चल्दैन। १० मिनेटमा एक मिटर कपडा निस्कन्छ, पौडेल भन्छन्, तर प्रविधिले गर्दा अहिले एक मिनेटमा ८१० मिटर कपडा उत्पादन हुने मेसिन आइसक्यो। उनका अनुसार त्यहाँ प्रयोग गरेका मेसिन चीन सरकारले प्रयोग गरी मर्मत गरेर पठाएका हुन्। सन् १९७१ तिरको प्रविधिले अहिले काम नगर्ने उनको भनाइ छ। यो उद्योग चलाउनु र नयाँ उद्योग चलाउनु खर्च बराबर आउने उनी बताउँछन्। भवन एउटा मात्र काम लाग्नेछ, मेसिनहरू, त्यहाँ भित्रको विद्युत्देखि धेरै कुरा फेर्नुपर्छ, उनी भन्छन्। उद्योगमा भएका ४ सय ६० वटा तान मान्छेले चलाउने प्रविधिको रहेको त्यहाँका पूर्वकर्मचारी केवी राईको भनाइ छ। अब उत्पादन खर्चको कारण बजारमा यही मेसिनको उत्पादनले प्रतिस्पर्धा गर्न सक्दैन, राई भन्छन्, सरकारी कर्मचारीलाई अनिवार्य गर्ने हो भने पनि उनीहरूले बजारको भन्दा धेरै महँगो पैसा तिनुपर्ने हुन्छ। पुराना मेसिनबाट उत्पादन नहुने र भए पनि बजार प्रतिस्पर्धामा जान नसक्ने उद्योग संघ हेटौंडाका पूर्वअध्यक्ष ऋषिराम घिमिरे बताउँछन्। भन्छन्, सस्तो नारा लगाउनुभन्दा यो उद्योगका सामान लिलाम गरेर निजी क्षेत्रको सहकार्यमा नयाँ उद्योग चलाउने भने प्रभावकारी हुनेछ। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन। अब फेरि पुरानै मेसिन प्रयोग गरेर उद्योग सञ्चालनको सम्भावना नरहेको उद्योग संघ मकवानपुरका अध्यक्ष स्वागतराज प्याकुरेल बताउँछन्। एउटा मेसिनको आयु निश्चित समयको हुन्छ। त्यसलाई मर्मत गरेर जर्बजस्ती चलाए पनि केही समय मात्र काम दिने हुन्छ, उनी भन्छन्, सरकारले उद्योग चलाउनु राम्रो कुरा हो तर यही मेसिनबाट उद्योग चल्न सक्दैन। तत्कालीन अर्थमन्त्री डा बाबुराम भट्टराईले यो उद्योग पुनः चलाउने घोषणा २०६५६६ को बजेटमा गरेका थिए। त्यससँगै उत्साहित स्थानीयवासी उद्योगको पुनर्जीवन बजेट भाषणमै सीमित भएपछि निराश भए। उद्योग चलाएर सेयर कामदार र निजी क्षेत्रलाई पनि दिने भनिएको थियो। उत्पादिन कपडा सेना, सशस्त्र प्रहरी, जनपद प्रहरीलगायतमा प्रयोग गरी बजार सुनिश्चित गरिने उल्लेख थियो।अर्थ मन्त्रालयका सहसचिवको नेतृत्वमा गठित छानबिन समितिले प्राविधिक, आर्थिक र बजारको अध्ययन गरी उद्योग सञ्चालन सम्भव रहेको प्रतिवेदन सरकारलाई बुझाएको थियो। प्रतिवेदनका आधारमा मन्त्रालयले ८ करोड २९ लाख बजेट निकासासमेत गरेको थियो। तर, सरकार परिवर्तन पछि सेलायो। समितिको प्रतिवेदन र अघिल्लो निर्णय लत्याउँदै सरकारले २०६६ कात्तिक १८ मा मन्त्रिपरिषद्को निर्णयमार्फत पुनः खारेजी प्रक्रिया अघि बढायो। मन्त्रिपरिषद्को २०६७ चैत ३० को निर्णयबाट भवन र भौतिक पूर्वाधार, सवारी साधन र जग्गाको मूल्यांकन अघि बढाइएको थियो। उद्योगको कुल १६ करोड २६ लाख रुपैयाँ लिलामी मूल्य राखेपछि सरकारले पुनः सञ्चालन गर्ने भन्दै लिलामी रोक्यो। त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन।राजेन्द्र कँडेल, प्रमुख, हेटौंडा औद्योगिक क्षेत्र व्यवस्थापन कार्यालय मन्त्रिपरिषद्कै २०६९ माघ १२ को निर्णयानुसार हेटौंडा औद्योगिक क्षेत्र व्यवस्थापन कार्यालयले उद्योग परिसरबाहिर रहेको २० बिघा ६ कठ्ठामा २० नयाँ उद्योग स्थापना गर्न जग्गा वितरण गर्यो छ। तीमध्ये एक दर्जन उद्योग सञ्चालनमा आएका छन्। उक्त मितिमै भएको निर्णयले उद्योग खारेज गर्दै हेटौंडा औद्योगिक क्षेत्र व्यवस्थापन लिमिटेडलाई मूल्यांकन स्वीकृत गर्दै लिलाम गर्ने अधिकार दियो। कार्यालयले मेसिनरी ८ करोड १४ लाख २७ हजार ६ सय ५० रुपैयाँ र भवन तथा भौतिक पूर्वाधारको ८ करोड १२ लाख २५ हजार रुपैयाँ मूल्यांकन गरेको हेटौंडा औद्योगिक क्षेत्र व्यवस्थापन कार्यालयका प्रमुख राजेन्द्र कँडेल बताउँछन्। उद्योगको कुल १६ करोड २६ लाख ५१ हजार ८ सय १० रुपैयाँ लिलामी मूल्य राखेपछि सरकारले उद्योग पुनः सञ्चालन गर्ने भन्दै लिलामी रोक्यो, कँडेल भन्छन्, त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन। तत्कालीन उद्योगमन्त्री नवीन्द्रराज जोशीले २०७३ सालमा उद्योग सञ्चालनको सम्भाव्यता अध्ययन गर्न समिति बनाए। त्यसपछिका उद्योगमन्त्री मात्रिकाप्रसाद यादवले २०७५ मा पुनः चासो देखाए। नेपाली सेनासहितको संलग्नतामा उद्योग सञ्चालन गर्न उनले अध्ययन गर्न कार्यदल बनाए। उक्त कार्यदलको अध्ययन प्रतिवेदन पनि सुझावमै सीमित भयो। केही मेसिन खरिद र केही मर्मत गरेर चलाउन सकिने सुझाव थियो।सेनासँगै चीनको एक टोलीले पनि चासो देखाएको थियो। तर, सेना र चिनियाँ दुवै टोली पुनः सञ्चालनको सम्भावना न्यून देखेपछि पछि हटेका हुन्। पटकपटक गरी उद्योग सञ्चालनको सम्भाव्यता अध्ययन तथा मर्मतका नाममा सरकारले १५ करोड रुपैयाँ बढी खर्च गरिसकेको छ। उद्योग मन्त्रालयले फेरि उद्योग सञ्चालनबारे अध्ययन गरिरहेको छ। मन्त्रालयका सहसचिव बाबुराम गौतम संयोजकत्वको कार्यदलले काम गरिरहेको हो। समितिका सदस्य रामचन्द्र तिवारी अध्ययन सकिएपछि मात्र बोल्न सकिने बताउँछन्। चीन सरकारको १९ करोड रुपैयाँ सहयोग र नेपाल सरकारको १ करोड लगानीमा उद्योग खुलेको थियो। विसं २०३२ मा शिलान्यास भयो। उद्योगले २०३५ सालमा परीक्षण उत्पादन थाल्यो। २०३५ माघ ५ गते उद्घाटन भएपछि दुई दशकसम्म देशमा एकछत्र कपडाको बजार लिएको थियो। सुती धागो, कोरा, रंगीन, बुट्टेदार र सेतो कपडा आम उपभोक्ताको रोजाइमा पथ्र्यो। तर, कर्मचारी समस्या र राजनीतिक खिचातानीका कारण २०५० सालपछि समस्या सुरु भयो। २०५३ पछि घाटामा जान थाल्यो। अन्ततः २०५७ साल माघ १८ गते बन्द गर्ने सरकारले निर्णय गर्यो। २०५९ मा सरकारले उद्योग खारेजीको प्रक्रियामा लगेको हो। करिब १ हजार २ सय जनाले प्रत्यक्ष रोजगारी पाएका थिए। उद्योगको ४ सय ९२ रोपनी जमिन थियो। तीमध्ये २ सय ३६ रोपनी हेटौंडा औद्योगिक क्षेत्र व्यवस्थापन कार्यालयको स्वामित्वमा छ। हाल १९२ रोपनी मात्रै छ। उद्योगले वार्षिक २ सय ५० मेट्रिक टनका दरले सुती कपडा, बुट्टेदार र सेता कपडा र कोरा कपडा ११० लाख मिटर उत्पादन गथ्र्याे। राजनीति र कर्मचारी भर्ती केन्द्र बन्दै गएपछि घाटामा गएको थियो। राजनीतिक दबाबमा आवश्यकताभन्दा बढी कर्मचारी राखिएको थियो। २०५३ सालपछि कर्मचारीले पनि मनलागी गर्न थाले। धेरेजसो राजनीतिक पहुँचमा जागिर खाएकाहरूबाट राम्रो काम भएन, उद्योग संघ मकवानपुरका पूर्वअध्यक्ष नवराज अर्याल भन्छन्, उद्योग नबुझेका मान्छेहरू राजनीतिक पहुँचमा नियुक्ति लिएर आउन थाले। राजनीतिक हस्तक्षेपका कारण उद्योग घाटामा गएपछि बैंकबाट ऋण लिएर उद्योग चलाउनुपर्ने अवस्था आयो। कर्मचारीको तलबसँगै बैंकको ब्याजसमेत तिर्न नसक्ने भएपछि उद्योग सरकारले बाध्य भएर बन्द गरेको उनको भनाइ छ। कर्मचारी आन्दोलन सुरु भएपछि उद्योग घाटामा जान थालेको थियो। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन।ऋषिराम घिमिरे, पूर्वअध्यक्ष, उद्योग संघ हेटौंडा उद्योग बन्द भएपछि सरकारले २०५८ मा निजीकरणको प्रयास गरेको अर्याल सुनाउँछन्। दुईपटक निकालिएको सूचनामा बोलपत्र नपरेपछि सरकारले बाध्य भएर २०५९ कात्तिकमा उद्योगलाई खारेजी प्रक्रियामा लैजाने निर्णय गरेको थियो, उनी भन्छन्। २०५९ पुस ८ मा बसेको उद्योग सञ्चालक समितिको विशेष साधारणसभाले विशेष प्रस्तावमार्फत सबै कर्मचारीलाई अवकाश दिँदै उद्योगलाई खारेजीको प्रक्रियामा लगेको थियो। प्रत्यक्ष १ हजार ५ सयभन्दा बढीलाई रोजगारी दिन सक्ने उद्योगमा बन्द हुनुअघि चरम राजनीतीकरण मौलाएको थियो। उद्योग बन्द भएपछि प्राप्त अवकाश रकमको आधा रकम कर्मचारीले पुनः उद्योग सञ्चालनमा लगानी गर्न सहमत भएका थिए। तर, त्यसपछि सरकारले उद्योग चलाउन चासो दिएन। हेटौंडा४ का राजेन्द्र बस्ताकोटीलाई बजारका अन्य कपडा लगाउन चित्त बुझ्दैन। कपडा उद्योगबाट उत्पादित कपडाभन्दा राम्रो बजारमा पाइँदैन, उनी भन्छन्, उद्योग बन्द भएपछि बजारको कपडा बाध्य भएर लगाउनुपरेको छ। उद्योग बन्द भएपछि पनि मैले आफ्ना लागि पर्याप्त कपडा किनेर राखेको थिए। तर, अब ती सबै सकिए। उनका अनुसार यो उद्योगको उत्पादनबाहेक शतप्रतिशत मिसावटमुक्त सुतीको बजारमा पाइँदैन। भन्छन्, गर्मीमा पसिना सोस्ने र गर्मी नहुने भएकाले अरू कपडा लगाएर चित्त बुझ्दैन। उनीजस्ता हजारौं नागरिकले अझै पनि कपडा उद्योगको उत्पादन र गुणस्तर भुल्न सकेका छैनन्। उद्योग सञ्चालन गर्नसके पुरानो बजार र छापका कारण कपडा बिक्रीमा समस्या नहुने मकवानपुर उद्योग वाणिज्य संघका अध्यक्ष कृष्ण गुप्ता अग्रवालको भनाइ छ। कपडा उद्योगले यदि बजारमै कपडा लैजाने हो भने पनि बजारका लागि समस्या छैन, उनी भन्छन्, तर प्रतिस्पर्धामा जानसक्ने मूल्यमा कपडा उत्पादन गर्नुपर्छ।जिल्लास्थित दलहरू अन्य मुद्दामा एक ठाउँमा नउभिए पनि बन्द कपडा उद्योग सञ्चालन गर्न भने एकमत छन्। उद्योगका केही मेसिन नयाँ राखेर सञ्चालन गर्न सकिने प्राविधिक अध्ययनले देखाएको छ। यसमा राजनीति नगरिकन सरकारले सञ्चालनको हिम्मत गर्नुपर्छ, कांग्रेस मकवानपुरका सभापति बुद्ध लामा भन्छन्। कपडा उद्योगको भवनमा तीन वर्र्षदेखि सशस्त्र प्रहरी १४ नम्बर गुल्म बस्दै आएको छ। बागमती प्रदेश सरकारको पहलमा सशस्त्र प्रहरीको गुल्म राखिएको हो। उद्योग हेर्न हेटौंडा औद्योगिक क्षेत्र व्यवस्थापन कार्यालयले एक जना कर्मचारी खटाएको थियो। सशस्त्र प्रहरी बसेपछि सुरक्षामा खटाइएको कर्मचारी पनि फिर्ता बोलाइएको छ । आर्थिक वर्ष २०७९८० को बजेट वक्तव्य :३४१ सार्वजनिक संस्थानहरूको भौतिक र वित्तीय सम्पत्तिको सूचनाप्रविधिमा आधारित एकीकृत अभिलेख राख्ने व्यवस्था मिलाइनेछ । रुग्न तथा बन्द प्रायः अवस्थामा रहेका जनकपुर चुरोट कारखाना, कृषिऔजार कारखाना, गोरखकाली रबर उद्योग, ओरियन्टल एन्ड म्याग्नेसाइट, नेपाल मेटल कम्पनी, विराटनगर जुट मिल, वीरगन्ज चिनी कारखाना, हेटौंडा कपडा उद्योग र बुटवल धागो कारखाना उपयुक्त ढाँचामा सञ्चालनमा ल्याइनेछ । सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ ।"
झस्काइरहने बाँदरमुढे,"चितवन : एउटा कहालीलाग्दो घटना। ३९ जनाको घटनास्थलमै ज्यान गयो। पछि ६ जनाले ज्यान गुमाए। ७२ जना घाइते भए। त्यही बसका यात्रु थिए, देवेन्द्रपुरका ५० वर्षीय कृष्ण अधिकारी। जेठ २३ गते उनका लागि कालो दिन हो। जुन दिन सार्वजनिक बसमा चढेका सेनालाई लक्षित गरेर तत्कालीन विद्रोही पक्ष नेकपा माओवादीले माडीको बाँदरमुढे खोलामा एम्बुस थापेको थियो। यो घटना सम्झँदा अधिकारी झस्कन्छन्। त्यसबेला लागेको घाउभन्दा बढी न्यायका लागि लड्दा पाएको दुःखले उनलाई बढी पीडा दिएको छ। चाहेर पनि बिर्सन सकेका छैनन्। विस्फोटको घटनाले सधैं झस्काउँछ। घटना भएको १७ वर्ष पूरा हुँदा पनि उनी थाकेका छैनन्। त्यसबेलादेखिको न्यायको उनको लडाइँ अझै जारी छ। घटनामा उनी आजसम्म पनि एकोहोरो लागिपरेका छन्। बाँदरमुढे पीडितका लागि राज्यस्तरबाट खासै सम्बोधन नभएको गुनासो गरेका छन्। घटना पीडितहरू औषधि उपचारबाट वञ्चित छन्। कतिपयले अझै पनि मानसिक रोगको औषधि सेवन गर्दै आएका छन्। बाँदरमुुढे घटनाको कुरा गर्दा माडी९ राइटोलकी विष्णुुमाया विक रिसाउँछिन्। घटनाबारे कसैले उनलाई सोधे पनि आक्रोश र पीडाले सताउँछ। घटनाले दिएभन्दा न्याय र राहतको घाउले बढी पीडा दिन्छ, उनलाई। आफू थला परेको छुु परिवार कसरी हेर्ने थाहा छैन। आश्वासनले नपालिने रैछ, उनले भनिन्, आफू बलियो भए अरूको आस गर्नुुपर्थेन होला। घटनाको कुरा झिक्यो कि रिस उठ्छ। कसैले केही गर्ने होइनन्। खाली आश्वासन मात्रै दिन्छन्। पोखरामा माइती भेट्न जाँदा जान लाग्दा १३ महिनाकी छोरीसहित विष्णुुमाया बाँदरमुुढे घटनामा परेकी थिइन्। न्यायोजित लडाइँसँगै परिपूरर्णको माग गरेका छन्। सत्य निरुपण आयोगमार्फत समाधान हुनुपर्ने माग छ। बृहत् शान्ति सम्झौतामा हस्ताक्षर भएको १६ वर्ष हुँदा पनि द्वन्द्वपीडितले न्याय पाउन सकेका छैनन्। मानवअधिकारकर्मी सुशील प्याकुरेल भन्छन्, सार्वजनिक यातायातमा नियोजित ढंगले धेरै तयारी गरेर नियोजित ढंगबाट विस्फोट गराइयो। कसले गरेको हो भन्ने थाहा छ। तर, यत्रो अपराधमा उसलाई केही हुन नपर्ने ? राज्यले दायित्व पूरा नगर्दा जनताले न्याय खोजिरहेका हुन्। हाम्रो संविधान हाम्रो कानुनअनुसार व्यवहार हुनुपर्यो नि। नेकपा (माओवादी केन्द्र) का अध्यक्ष पुष्पकमल दाहाल प्रतिनिधिसभा सदस्यको उम्मेद्वार हुँदा केही पीडित परिवारसँग लिखित ३ बुँदे सहमति गरेका थिए। एकता गरेका एमाले अध्यक्ष केपी शर्मा ओली पनि सँगै थिए। घटनामा ज्यान गुमाउने परिवारमध्येका काम गर्न सक्नेलाई रोजगारीको व्यवस्था, नसक्नेका लागि जीवनवृत्ति र बालबालिकाको पठनपाठनको व्यवस्था सम्झौतामा उल्लेख छ। बाँदरमुढे घटनास्थलमा मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमति गरेर दाहालले पीडितको माग सम्बोधन भएको बताएका थिए। तर, उक्त सहमति अहिलेसम्म कार्यान्वयन भएको छैन।मानवअधिकारकर्मी कनकमणी दिक्षित भन्छन्, त्यो घटना बारुदी सुरुङबाट भएको होइन बसलाई देखेर बटन दबाएर मारेको हो। यत्रो घटनामा आफन्त छिमेकी पर्दा स्थानीय नेताहरूको बोली सुनिएन। ना१ ख ३२४५ नम्बरको बस २०६२ जेठ २३ गते बगईबाट हिँडेको बस ३ घण्टापछि बिहान पौने ८ बजे बाँदरमुढे खोलामा बिस्फोट भएको हो। बसमा १२० जना यात्रु थिए। घटनास्थलमा स्मारक छ। हरेक वर्ष मृतकको सम्झनामा दीप प्रज्वलन गर्छन् अनि फर्किन्छन्। न्यायको आस मरेको छैन।"
बागमतीमा कहिले बग्ला सङ्लो पानी ?,"काठमाडौं : आहा ! त्यो बेला कस्तो कञ्चन थियो बागमती। पौडी खेल्दा त कम्ता आनन्द आउँदैनथ्यो। गौशालाकी डा माला खरेल यसरी आफू बालकै छँदाको बागमती नदीको स्मरण गर्दा आनन्दानुभूति गर्छिन्। तर, अहिलेको अवस्थाले भावुक बनाइहाल्छ। म बागमतीको छेउमै जन्मिएर हुर्केकी हुँ। अञ्जुलीले धित मर्ने गरी बागमतीको स्वच्छ पानी पिउँथ्यौं। अहिलेका पुस्ताले खोलामा पौडी खेल्न र नुहाउन पाएका छैनन्। नदी प्रदूषित भयो। पुरानै स्वरूपको बागमती हेर्न तीव्र इच्छा छ। जसकारण उनी बागमती सफाइ अभियन्ता भएर काम गरिरहेकी छन्। काठमाडौं उपत्यकाको मध्यभाग भएर बागमती बग्छ। जसमा विष्णुमती, रुद्रमती, हनुमन्ते, टुकुचा (इच्छुमती)लगायत खोला मिसिन्छन्। तर, हिजोआज पानीभन्दा बढी ढल बग्छ। अर्बौं बजेट खर्चिंदा पनि निर्मल पानी देख्न पाइएको छैन। बागमती सभ्यता जोगाउन सरकारले काम थालेको २८ वर्ष बित्यो। तर, नदी सङ्लो, स्वच्छ हुन सकेको छैन। बागमतीको उद्गमस्थल शिवपुरी जलाधार क्षेत्रको बागद्वार हो। जहाँ नदी सफा छ। तर, जति दक्षिण आयो त्यति फोहोर र दुर्गन्धित छ। बढ्दो जनसंख्या, अनियन्त्रित सहरीकरण, अव्यवस्थित ढल र फोहोरमैलाको जञ्जालले झन्डै तीन दशकयता नदी प्रदूषित छ। अधिकारसम्पन्न बागमती सभ्यता एकीकृत विकास समितिको प्रयोगशालाकी माइक्रोबायोलोजिस्ट अञ्जिता राजवंशी सुन्दरीजलबाट गुहेश्वरीसम्म प्रदूषणको मात्रा कम रहेको बताउँछिन्। तर, तिलगंगाबाट अघि बढेसँगै प्रदूषण अत्यधिक छ। माथिल्लो भागमा ढल व्यवस्थापन गरिएको छ। तलतिर छैन। त्यसैले प्रदूषणको मात्रा बढी छ, माइक्रोबायोलोजिस्ट राजवंशी भन्छिन्, पानी प्रदूषणले माछा, भ्यागुताजस्ता जलचर बाँच्न सकिरहेका छैनन्। बागमतीमा मिसिने सहायक तथा उपसहायक नदीमा ढल प्रशोधनको काम भइरहेको छ। तर, गति सुस्त छ। समितिका सूचना अधिकारी एवं इन्जिनियर कमल अर्यालका अनुसार कोड्कू दोभान, सल्लाघारी, धोबीघाट, गोकर्ण र टुकुचा किनारमा ढल प्रशोधन केन्द्र निर्माण भइरहेको छ। नदीलाई ढलमुक्त गर्न, किनारमा रहेका धार्मिक, पौराणिक स्थलहरूको संरक्षण, सम्बद्र्धन, मर्मतसम्भार गर्न, किनारलाई हराभरा बनाउन करिडोर निर्माण भइरहेको सूचना अधिकारी अर्याल बताउँछन्। उनका अनुसार सरकारले आगामी आर्थिक वर्षका लागि समितिलाई ३ अर्ब ७२ करोड बजेट छुट्याएको छ। चालू आवको बजेट ३ अर्ब ४४ करोड छ। सरकारले २०५१ चैत २८ गते पशुपति क्षेत्र वातावरण सुधार कार्यान्वयन तथा अनुगमन समिति गठन गरेको थियो। कार्यक्षेत्रमा व्यापकता ल्याउन २०५२ मंसिर ६ गते अधिकारसम्पन्न बागमती क्षेत्र ढल निर्माणसुधार आयोजना कार्यान्वयन तथा अनुगमन समिति बनाइयो। २०६५ जेठ २६ मा नाम फेर्दै अधिकारसम्पन्न बागमती सभ्यता एकीकृत विकास समिति राखियो। मन्त्रिपरिषद्बाट २०६६ साउन २७ मा बागमती कार्ययोजना (२००९२०१४) स्वीकृत भयो। मन्त्रिपरिषद्को २०७३ माघ ६ गतेको निर्णयअनुसार अधिकारसम्पन्न बागमती सभ्यता एकीकृत विकास समिति आदेश आएको थियो। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमतीका सहायक नदीहरू सातवटा छन्। जसमा विष्णुमती, रुद्रमती (धोबी खोला), मनहरा, नख्खु, बल्खु, टुकुचा (इच्छुमती) र बागमती स्वयं छन्। पाँच उपसहायक नदीमा गोदावरी, हनुमन्ते, साङ्ला, महादेव खोला र कोड्कु रहेको बागमती कार्ययोजना (२००९२०१४)मा उल्लेख छ। नयाँ पुस्तालाई कलकल बग्ने बागमती नासोका रूपमा दिने चाहना छ डा खरेलको। उनीजस्ता हजारौं नागरिक हरेक शनिबार बागमती सफाइ महाअभियानमा स्वस्फुर्त रूपमा खट्छन्। स्वंयमसेवी अभियानले ४ सय ७३ हप्ता पार गरेको छ। बीसौं हजार मेट्रिक टन फोहोर निकाली सकिएको डा खरेल बताउँछिन्। हामीले नदीको सफाइ गर्नुपर्छ। हामीले नगरे कसले गर्छ ? हाम्रो पुर्खा जुन बागमती सभ्यता दिएर हामीलाई जानुभयो। आउने सन्ततीलाई हामी स्वच्छ बागमती दिनै पर्छ। यो उनीहरूको अधिकार पनि हो, कार्यकारी समिति सदस्यसमेत रहेकी डा खरेल भन्छिन्, हाम्रै पालामा बागमती नदी नष्ट भयो। नदी त एक प्रकारले मरिसकेको थियो। हामीले सफाइ गरेर पुनर्जन्म दिएका छौं। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमती सभ्यता हामी नेपालीको पहिचान हो। हाम्रो संस्कार र संस्कृतिप्रति गर्व गर्नुपर्छ। संस्कृति र संस्कार रहे मात्रै सभ्यता रहन्छ, उनी भन्छिन्, खोलानाला, पहाड, सगरमाथा, हाम्रा चाडपर्व, रीतिथितीहरू, खाना सबै हाम्रो पहिचान हो। यसको संरक्षण सबै मिली गर्नुपर्छ। व्यक्तिवादी सोचले हाम्रा नदीनाला, सम्पदा मासिँदै गएको उनको ठम्याइ छ। भन्छिन्, मेरो घर सफा भए हुन्छ। फोहोर मैले जहाँ फाले पनि हुन्छ। सरकारले पनि कडिकडाउ रूपमा फोहोरमैला व्यवस्थान गराउनुपर्छ। विज्ञ रामदयालप्रसाद यादवका अनुसार नदी प्रदूषित भएपछि जलवायु परिवर्तनको असर बढेको छ। जुन बेला फुल्नुपर्ने फूल र लाग्नुपर्ने फल नलागेर कि अगाडि कि पछाडि भइरहेको छ। कीरा प्रशस्तै लागिरहेको छ। बिरुवाले उचाइ लिन सकेको छैन। पहिलेपहिले चैतवैशाखमा खोलामा पानी बग्दैनथ्यो। फोहोरको लेदोले पानीको मुहान छोपिन्थ्यो, वनस्पत्ति विज्ञ यादव सम्झिन्छन्, अहिले बागमतीमा पानी पनि बढेको छ। पहिलाभन्दा पानीको गुणस्तरमा सुधार भइरहेको उनी सुनाउँछन्। चार वर्षअघि खोलामा माछा भेटिँदैनथ्यो। अहिले माछाहरू देखिन थालेको छ। पानीको क्वालिटी बढ्दै गइरहेको छ, उनी भन्छन्। उनका अनुसार गलैंचा कारखानाको रासायनिकयुक्त फोहोरले सबैभन्दा बढी दुर्गन्ध फैलाउँछ। पानीको गुणस्तर निकै बिगार्छ। समितिले खोलाको दायाँबायाँ ढल ओच्छ्याउने, तट्बन्ध बनाउने, बगैंचा, सडक बिस्तार, ढल प्रशोधन, वृक्षरोपणको काम गर्दै आएको छ। गोकर्णबाट चोभारको सुन्दरघाटसम्म दुवै किनारमा ३६ किलोमिटरमा ढलको पाइप बिच्छाउने काम भएको छ। सूचना अधिकारी अर्यालका अनुसार चोभारको धोबीघाटमा खानेपानी मन्त्रालयअन्तर्गतको आयोजना कार्यान्वयन निर्देशनालयबाट ढल प्रशोधन केन्द्र निर्माण भइरहेको छ। ७० प्रतिशत काम सम्पन्न भएको छ। त्यहाँ तिलगंगाबाट बिष्णुमती, रुद्रमती (धोबी खोला)को बस्तीका ढल प्रशोधन केन्द्रमा पुग्छन्। त्यहाँबाट प्रशोधित ढल मात्रै बागमतीमा पुग्छ। पशुपतिभन्दा माथि र गोकर्णबाट तलको क्षेत्रको ढल प्रशोधन गरेर मात्रै नदीमा पानी पठाउने गरिएको छ। बागमतीमा माथिल्लो भागबाट ४० प्रतिशत र मनोहरा नदीले ६० प्रतिशत पानी रिचार्ज गर्छ। माथिल्लोभन्दा तल्लो क्षेत्रमा साना नदी मनोहरामा मिसिँदै त्यो बागमतीमा मिसिएको छ। मनोहरामा हनुमन्ते, कर्मनाशा, गोदावरीलगायत मिसिन्छन्। यी नदी किनारमा ढलको पाइप लाइन छैन। केही ठाउँमा मात्रै ढलको पाइप ओछ्याउने सुरुवात भएको छ। ढल प्रशोधन नगरीकन नदी सफा हुँदैन। आयोजना निर्देशनालयबाट सल्लाघारीमा ढल प्रशोधन केन्द्र निर्माण भइरहेको छ। कोड्कू दोभानमा पनि ढल प्रशोधन केन्द्र बन्दै छ। ढल प्रशोधन केन्द्र सञ्चालनपछि काठमाडौं उपत्यकाको वातावरण क्षेत्रमा व्यापक सुधार हुने सरोकारवाला बताउँछन्। गुहेश्वरीको ढल प्रशोधन केन्द्रको निर्माण सम्पन्न भएपछि दैनिक ३२४ मिलिलिटर पानी नदीमा जाने जनाइएको छ। यसले नदीको बहाव बढाउने इन्जिनियर अर्याल बताउँछन्। बहावले नदीले प्राकृतिक रूपमा पानीको स्वशुद्धीकरण गर्ने क्षमता बढाउँदै लान्छ। बजेट धेरै लगानी भयो तर बागमतीमा किन स्वच्छ पानी बग्न सकेन भन्ने अन्नपूर्ण पोस्ट्को प्रश्नमा समितिका कार्यकारी अध्यक्ष उद्धवप्रसाद तिमल्सेना भन्छन्, म आएको डेढ वर्ष भयो। त्यसअघिका धेरै कुरा गर्न म सक्दिनँ। केके काम गर्ने भनेर कार्ययोजना बनाउँदै छु। कम्तीमा तीन वर्षभित्र सबै ठाउँमा ढल प्रशोधन केन्द्र बनाएर बागमतीलाई ढलमुक्त बनाउने योजना बनाएका छौं। पहिला यो खालको योजना बनेको रहेनछ।अनियन्त्रित रुपमा ढल छोडिएकाले बागमतीमा स्वच्छ पानी बग्न नसकेको अध्यक्ष तिमल्सेनाको भनाइ छ। बागमतीमा स्वच्छ पानी बगाउने हाम्रो योजना छ। गोकर्णदेखि गुह्येश्वरीसम्म ढलमुक्त बनाउँदै छौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। ढलको पाइलाइन बिस्तार र ढल प्रशोधन केन्द्र निर्माण गरेर निकट भविष्यमै बागमतीमा स्वच्छ पानी बग्ने दाबी उनी गर्छन्। मुख्य कुरो धेरै ठाउँबाट नदीमा ढलहरु छोडिएको छ। त्यो ढललाई पहिले टाल्नु पर्यो। मेनस्टिमको ढल लाइनमा लानुपर्यो। त्यो काम हामी गर्दै छौं। त्यो काम सकेपछि हामी बागमतीमा स्वच्छ पानी बगाउँछौं। त्यही योजनामा छौं हामी, उनी भन्छन्। उनका अनुसार धोबी खोलामा ६० ठाउँमा ढल छोडिएको छ। धोबी र विष्णुमती खोलामा ढल प्रशोधन केन्द्र निर्माणका लागि जग्गाको खोजिरहेको उनको भनाइ छ। भन्छन्, यो काम गरेपछि मात्रै बागमतीमा स्वच्छ पानी पुग्छ। बागमती नदीमा सफा पानी बगेको देख्न ढल नियन्त्रणसँगै नदीलाई रिचार्ज गर्ने स्रोतको पनि खोजी गर्न समिति जुटेको छ। शिवपुरी राष्ट्रिय निकुञ्ज क्षेत्रको नागमती र बागमती मिसिने दोभानभन्दा माथि बाँध निर्माण भइरहेको छ। असारसम्ममा काम सम्पन्न हुने इन्जिनियर अर्याल बताउँछन्। बाँधमा वर्षाको पानी संकलन गर्छौं। सुक्खायाममा प्रतिसेकेन्ड ४० लिटर पानी यहाँबाट नदीमा पठाउँछौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। सुन्दरी जलबाट पिउनका लागि काठमाडौंमा पानी ल्याइन्छ। मेलम्चीको पानी उपत्यकामा आइसक्यो। मेलम्चीको पानी पनि ६० प्रतिशत प्रशोधित भएर नदीमै मिसिन्छ। यसले पनि पानीको सतह बढेर प्राकृतिक रूपमा नदी सफा हुँदै जान्छ। नदीमा पानीको स्रोत जुटाउन समितिले उपत्यकाका विभिन्न ठाउँमा डिप बोरिङ पनि गर्ने क्रम बढाएको छ। भूमिगत पानीलाई पनि तानेर हामी बिशेष चाडपर्वहरूमा नदीमा पठाउँछौं, सूचना अधिकारी अर्याल बताउँछन्, हाम्रो कार्यालय क्षेत्रमा ३ र गोकर्णमा ३ वटा बोरिङ छन्। यूएनपार्कमा २ वटा निर्माण हुन लगोको छ। बर्षात्को पानी संकलन गरी जमिनमा पठाउने काम भएको छ। गोकर्ण क्षेत्रमा २ हजार ५ सय घरका स्थानीयवासीले आकाशे पानी जमिनमा पठाउँछन्।"
"जहाँ छन्,नेपालअंग्रेज युद्धका दस्तावेज","सिन्धुलीगढी : सिन्धुलीगढीमा निर्माण गरिएको युद्ध संग्रहालयलाई नेपालअंग्रेज युद्धका ऐतिहासिक दस्तावेजका रूपमा लिइएको छ। विसं १८२४ मा भएको नेपालअंग्रेज युद्धको ऐतिहासिक दस्तावेज संग्रहित कमलामाई नगरपालिका सिन्धुलीसँगको समन्वयमा नेपाली सेनाले उक्त संग्रहालय निर्माण गरेको हो। सिन्धुलीगढी नेपाल एकीकरण अभियानमा सबैभन्दा संगीन र निर्णायक युद्ध भएको स्थान हो। नेपाललाई उपनिवेश बनाउन आएको इस्टइन्डिया कम्पनीका कप्तान किनलोकको अंग्रेज फौजलाई वीर गोर्खाली फौजले १८२४ असोज १४ गते परास्त गरेको इतिहास छ। तत्कालीन कान्तिपुरका राजा जयप्रकाश मल्ललाई सहयोग गर्न किनलोकको नेतृत्वमा आधुनिक हतियारसहित आएको २ हजार ४ सयको संख्यामा रहेको अंग्रेज फौजलाई सिन्धुलीगढीको युद्धबाट हराएका थिए। संग्रहालयभित्र २५५ वर्षअघि भएको नेपालअंग्रेज युद्धका क्रममा युद्धकालीन अवस्थाका पात्र, सिन्धुलीगढी युद्धका घटनाक्रम, सैनिकका आँखामा युद्धको परिदृश्य, सिन्धुलीगढी युद्धका वृत्तचित्र, चरणबद्ध युद्धका चित्र, तत्कालीन युद्धमा प्रयोग भएका घरेलु हतियार, युद्धकालीन हातहतियार, अंग्रेजहरूले प्रयोग गरेका तोप, नेपाली तथा बेलायती योद्धा, नेपाली योद्धाका कलाचित्र, मिथिला कला, बेलायतीहरूको नाममा बनाइएका स्तम्भ, युद्धकालीन शिलालेख, ऐतिहासिक दस्तावेज तथा इतिहासका पुस्तकालय राखिएको छ। संग्रहालय निर्माणमा ६ करोड ५० लाख रुपैयाँ बढी लगानी भएको छ। संघीय सरकारको रक्षा मन्त्रालयअन्तर्गत सैनिक मुख्यालयले ४ करोड ५० लाख र कमलामाई नगरपालिकाले २ करोड बढी खर्च गरेको छ। सिन्धुलीगढी क्षेत्रको ऐतिहासिक र पुरातात्विक महत्त्वलाई अझ बढी प्रबद्र्धन गर्ने उद्देश्यअनुरूप संघीय, प्रदेश र स्थानीय सरकारको समन्वयमा करिब २ वर्षअघि युद्ध संग्रहालयको निर्माण सम्पन्न गरिएको थियो।नेपालकै प्रथम युद्ध संग्रहालयको दुई वर्षअघि सम्माननीय राष्ट्रपति विद्यादेवी भण्डारीले उद्घाटन गरेकी थिइन्। भण्डारीले त्यसबेला युद्ध संग्रहालयलाई असल र बहादुर पुर्खाहरूको अदम्य साहस र बलिदानीको ऐतिहासिक दस्तावेज भएको स्मरण गरेकी थिइन्। सिन्धुलीगढीमा दुईपटक ऐतिहासिक युद्ध भएको इतिहास छ। १८२४ मा काठमाडौं उपत्यका कब्जा गर्न हिँडेको इस्टइन्डिया कम्पनी र नेपाली फौजबीच संगीन र निर्णायक युद्ध भएको इतिहासविद् सागरकुमार ढकाल बताउँछन्। सिन्धुलीगढी किल्ला नेपाली वीर गोर्खालीहरूको फौजको नेतृत्व गर्ने श्रीहर्ष पन्त, वंशराज पाण्डे र वंशु गुरुङले १८२४ कात्तिक २४ गते साम्राज्यवादी ब्रिटिस अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल हो। त्यसको झण्डै ४७ वर्षपछि १८७१ मा दोस्रोपटक युद्ध भए पनि नेपाल टुक्रिएको ढकाल बताउँछन्। यी विभिन्न कालखण्डमा सिन्धुलीगढीले ऐतिहासिक महत्त्व राखेको छ। १८२४ मा भएको नेपालअंग्रेज युद्धमा विजय प्राप्त गरेका पृथ्वीनारायण शाहले त्यसैबखतदेखि सिन्धुलीगढीलाई सैनिक प्रशासनको रूपमा कायम राखेका थिए। त्यसपछि रणबहादुर शाह, गिर्वाणयुद्ध विक्रम शाह र राजेन्द्र विक्रम शाहको पालासम्म सिन्धुलीगढीमा सैनिक प्रशासन सञ्चालन हुन्थ्यो। तर, सुरेन्द्र वीर विक्रम शाह, पृथ्वी वीरविक्रम शाह र त्रिभुवन वीरविक्रम शाहका पालामा राणाकालीन (सामन्ती) प्रशासन सिन्धुलीगढीबाटै सञ्चालन हुन थाल्यो। यसबेला सिन्धुलीको मरिण र कमलाखोंचबाट पोता (जमिनको तिरो) उठाउन थालिएको इतिहास छ। त्यसबेला मरिण र कमलाखोचमा राणाहरूको नाममा जग्गाहरू कायम थिए। राजा महेन्द्र वीरविक्रम शाहको पालामा प्रजातन्त्रको उदय भयो र सिन्धुलीगढीमा रहेको सैनिक प्रशासनलाई प्रजातान्त्रिक विद्यालयका रूपमा विकास गरियो। राजा वीरेन्द्रले सिन्धुलीगढीको मूल प्रशासनलाई पूर्ण रूपमा परित्याग गरिदिएपछि भौतिक रूपमा मात्र नभएर ऐतिहासिक रूपमा समेत ओझेल पर्दै गएको बताइन्छ। २००४ सालमा राणा शासनको अन्त्यपछि गढी दरबारलाई राष्ट्रिय स्वामित्वमा ल्याइएको थियो। २०२० सालसम्म सिन्धुलीको सदरमुकाम सिन्धुलीगढीमै थियो। यहीँबाट प्रशासनिक कार्यसम्पादन हुन्थ्यो। सो समयमा नेपाली सेना, प्रहरीले सुरक्षा दिएको थियो। २०२० मा जिल्ला सदरमुकाम सिन्धुलीमाढी झारिएपछि दरबार भग्नावशेषमा परिणत हुँदै गयो। गढीकिल्लाहरूको अस्तित्व लोप हुँदै गयो। त्यहाँका इँटा, काठ, जस्ता तथा ढुंगाहरू समेत चोरी हुँदै हराएर सकिए। तत्कालीन जिल्ला विकास समितिमार्फत सामान्य कामहरू थालिए पनि पर्याप्त बजेटको अभावमा सिन्धुलीगढीको विकासले लय नै लिन सकेन। झन् २०५२ मा तत्कालीन माओवादीले सिन्धुलीगढीमा रहेको प्रहरी चौकीमाथि आक्रमण गरेर सशस्त्र जनयुद्धको उद्घोष गरेपछि त्यसयता त्यहाँ सुरक्षा पोस्टसमेत स्थापना गर्न सकिएको छैन। २०७२ को संविधानले नेपाललाई संघीयतासहितको शासन व्यवस्था कामय गर्यो। त्यहीँ संविधानअनुरूप २०७४ मा पहिलो स्थानीय निर्वाचन सम्पन्न भयो। लामो समयपछि स्थानीय तहले जनप्रतिनिधि पायो। सिंहदरबारको अधिकार गाउँगाउँसम्म आयो। यसको फलस्वरूप ऐतिहासिक धरोहर सिन्धुलीगढीको मुहार फेरिन थाल्यो। संघीय, प्रदेश र स्थानीय सरकारले प्राथमिकतामा राखेर सिन्धुलीगढीको नवनिर्माण र पुनर्निर्माण थालियो। जिल्लाकै ऐतिहासिक पुरातत्विक र पर्यटकीय गन्तव्यका रूपमा रहेको सिन्धुलीगढीलाई कमलामाई नगरपालिकाका निवर्तमान मेयर खड्गबहादुर खत्रीले नेपाली सेनासँगको समन्वयमा पुनर्निर्माण थालेका थिए। २ वर्षदेखि सिन्धुलीगढी युद्ध संग्रहालय सञ्चालनमा छ। सिन्धुलीगढी दरबार (रानीदरबार) को निर्माण अन्तिम चरणमा पुगेको छ। गढीको विश्वमा प्रचार थालिएको छ। नेपाली सेनाले निर्माण सम्पन्नपछि कमलामाई नगरपालिका सिन्धुलीलाई हस्तान्तरण गरेको छ। संग्रहालय सर्वसाधरणका लागि अवलोकन गर्न खुल्ला गरिएसँगै विभिन्न राष्ट्रबाट आन्तरिक तथा बाह्य पर्यटकहरू सिन्धुलीगढीको अवलोकनका लागि आउनेक्रम बढेको छ। ६ हजार २८१ वर्गफिट क्षेत्रफलमा निर्माण गरिएको यो संग्रहालयमा युद्धको झल्को दिने लोपोन्मुख सामग्रीहरू राखिएको छ। संग्रहालयको डिजिटल बोर्डमा वीर योद्धाहरूको नामांकन गरिएको छ। ६ कोठे यो संग्रहालयमा युद्धकालीन हातहतियार र दस्तावेज अवलोकन गर्न सकिन्छ। नेपाल एकीकरणका समयमा गोर्खाली सेनाले अंग्रेज फौजलाई सिन्धुलीको सिन्धुलीगढी, मकवानपुरको मकवानपुरगढी, रौतहटको समनपुर र रुपन्देहीको जितगढी युद्धमा हराएको इतिहास रहेकोले ती स्थानमा नेपाली सेनाले युद्ध संग्रहालय बनाउने योजना अघि सारेको बताइएको छ। सिन्धुलीगढीको निर्माण न्यु ड्रागनरसिद्धगढी जेभी कोटेश्वरले गरेको थियो। भवनको डिजाइन आर्किटेक्निक डेभलपमेन्टले गरेको हो। यस्तै, भित्री सजावटको काम अल्टरनेट इन्फ्रास्ट्रक्चर प्रालि धुलिखेलले गरेको छ। संग्रहालयको अवलोकनका लागि नेपालीका साथै भारतीय पर्यटकहरू ठूलो संख्या आउने गरेका छन्। यसको निर्माणमा कमलामाईका निर्वतमान नगर प्रमुख खड्गबहादुर खत्री र नेपाली सेनाको वर्दबहादुर गणका गणपति राजीव थापा र विजय थापाले महत्त्वपूर्ण भुमिका निर्वाह गरे। संग्रहालयमा भएका सामग्रीले तत्कालीन समयका युद्ध सामग्री, युद्धकलालाई बुझ्न मद्दत पुगेको सिन्धुलीगढीका जानकार तथा इतिहासविद् सागरकुमार ढकालको भनाइ छ। उनले भने, सिन्धुलीगढी नेपालको एकीकरण अभियानमा सबैभन्दा बढी संगीन र निर्णायक युद्ध भएको स्थान हो। तत्कालीन समयको अजय शक्ति ब्रिटिस सैनिक (इस्टइन्डिया कम्पनी मातहत) लाई गोर्खाली फौजले पराजित गरेर नेपाल एकीकरणका लागि मार्ग प्रशस्त भएको स्थान हो। यस्तो ऐतिहासिक धरोहरको नवनिर्माण र पुनर्निर्माणको काम सम्पन्न गरी अहिले करिब २५५ वर्ष अगाडि भएको युद्धमा प्रयोग भएका हतियार, बन्दोबस्तीलगायत अन्य कुराहरू समेत संकलन गरेर युद्ध संग्रहालयमा स्थापित गरिएको छ। यसलाई इतिहासको अध्ययन केन्द्रका रूपमा विकास गर्नु आवश्यक छ। सिन्धुलीगढी क्षेत्रको ऐतिहासिक र पुरातŒिवक महत्त्वलाई बुझेर पुनर्निर्माण गर्दै प्रबद्र्धन गर्नुपर्ने उनको सुझाव छ। यहाँ राणाकालीन प्रशासन कसरी चल्थ्यो ? अदालत, सैनिक भर्ती कसरी गरिन्थ्यो ? भन्ने जस्ता कुरा आगामी दिनमा उजागर गर्न सके यसको थप महत्त्व बढ्नेछ। सिन्धुलीगढी क्षेत्रको विकासमा थप बृहत्तर योजनाअघि सारेको कमलामाईका मेयर उपेन्द्रकुमार पोखरेलले बताए। उनले भने, सिन्धुलीगढी नेपालको महत्त्वपूर्ण ऐतिहासिक धरोहर हो। यो कमलामाई नगरक्षेत्रमा पर्दछ। त्यसैले यसको विकास र प्रसारलाई मैले प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु। संग्रहालय निर्माण र रानीदरबारको निर्माण धमाधम गराइरहेकोले आगामी दिनमा इस्टइन्डिया कम्पनीका सेनाहरू हताहत भएको स्थानमा बृहत् युद्ध समाधीको निर्माण, गढी आसपासका जंगलमा जडीबुटी, बन्यजन्तुको संरक्षण, युद्धमार्गको निर्माण जस्ता कार्यमा नगरपालिकाले प्रदेश र संघीय सरकारसँगको समन्वयमा आवश्यक बजेटको व्यवस्थापन गरेर अघि बढ्ने उनको भनाइ छ। हाल सिन्धुलीगढीमा पृथ्वीनारायण शाहको पूर्णकदको शालिक, बंसु गुरुङ, श्रीहर्ष पन्त, वीरभद्र उपाध्याय, वंशराज पाण्डेको युद्धभावको पूर्णकदको मूर्तिहरू स्थापना गरिएको छ। सुन्दर हिमशृङ्खलाहरू, तराईका समथर फाँटहरू, सुनकोसी र तामाकोसीका नीलो छालहरू, राताम्य फुल्ने लालीगुराँस, रसिलो जुनार र नागबेली बीपी राजमार्गको दृश्यपान गर्न सकिने सिन्धुलीगढी क्षेत्रमा युद्धस्मारक र गायक कृष्णविक्रम थापाको पूर्णकदको शालिक स्थापनाले गढीको सौन्दर्य अझ बढाएको छ। सिन्धुलीगढीको विकास र समृद्धिका लागि चासो राख्दै हालसम्म राष्ट्रपति, पूर्वप्रधानमन्त्री, उपप्रभानमन्त्री, प्रधानसेनापति, रक्षामन्त्री, पर्यटन तथा नागरिक उड्डयनमन्त्री, पाकिस्तानका जल, थल, वायु सेनाध्यक्षलगायतले सिन्धुलीगढीमा आयोजित महत्त्वपूर्ण कार्यक्रममा भाग लिनुका साथै सो क्षेत्रको अवलोकनसमेत गरिसकेका छन्। कमलामाई र बागमती प्रदेश सरकार पर्यटन विकास आयोजनाको ४ करोड ३८ लाख ९९ हजार ५ सय २२ रुपैयाँको लागतमा ऐतिहासिक रानीदरबारको पुनर्निर्माणले तीव्रता पाएको छ। पुरानै शैलीमा निर्माण थालिएको उक्त दरबारको काम झण्डै ८० प्रतिशत सम्पन्न भएको छ। १६ महिनाभित्र सम्पन्न गर्ने गरी थालिएको निर्माण अबको २ महिनाभित्र सम्पन्न हुने कमलामाईका प्रमुख प्रशासकीय अधिकृत विशकसेन ढकालले बताए। दरबारको पुनर्निर्माणको जिम्मा तुलसीएरिसा जेभी भक्तपुरले लिएको छ। पूर्व २ नं क्षेत्रको प्रशासन सञ्चालन गर्ने अड्डाको रूपमा परिचित गढीदरबार तत्कालीन श्री ३ महाराज जंगबहादुर राणाका भाइ बमबहादुर राणाका छोरा बमवीर विक्रम राणाले निर्माण गरेका हुन्। ढकालाका अनुसार दरबारको निर्माण सम्पन्न भएपछि तल्लो तलामा रेस्टुरेन्ट र माथिल्लो तलामा राणाकालीन प्रशासन संग्रहालय स्थापना गरिने योजना छ। पक्की बाटो, खानेपानी, पार्किङ, पिकनिक स्पट, शौचालय, अडियो भिजुअल रुम, एम्पिथिएटरलगायतका व्यवस्था छ। सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामीले लागिपरेका छौं, उनले थपे। सिन्धुलीमाढीबाट बीपी राजमार्गबाट करिब २० किलोमिटर सडक यात्रापछि पुगिने सिन्धुलीगढी नगरको आन्तरिक तथा बाह्य पर्यटन प्रबद्र्धनबाट आयस्रोत बढाउनसमेत मद्दत गरेको छ। सिन्धुलीगढी युद्ध संग्रहालय र गढी क्षेत्रको सुरक्षाका लागि नगर प्रहरीसमेत परिचालन गरिएको छ। त्यहाँ वीर गोर्खालीहरूले साम्राज्यवादी ब्रिटिस सेनाहरूसँग भएको युद्धमा विजय प्राप्त गरेको स्मरणमा हरेक कात्तिक २४ गते विजयोत्सव समारोहको आयोजना गरिन्छ। सिन्धुलीगढी ऐतिहासिक धरोहर भएकोले यसको विकास र प्रसारलाई प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु।उपेन्द्रकुमार पोखरेलनगर प्रमुख, कमलामाई नगरपालिका, सिन्धुली सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामी लागिपरेका छौं। विशकसेन ढकाल प्रमुख प्रशासकीय अधिकृत, कमलामाई नगरपालिका"
पट्यारलाग्दो बिदा किन ?,"विश्वका अधिकांश देशमा साताको पाँच दिन काम र दुई दिन बिदा हुन्छ। नेपालमा पनि जेठदेखि साताको दुई दिन बिदा दिन थालिएको छ। सरकारको निर्णय सरकारी कार्यालयहरूमा तुरुन्तै लागू भयो। निजी क्षेत्रका संस्थागत प्रतिष्ठानहरू कतिपयले दुई दिन बिदाको निर्णय पालना गरेका छन्, कतिपयले पालना गरेका छैनन्। सरकारी विद्यालयहरूले त लागू गरिहाले। निजीमा कतै दुई दिन बिदा छ कतै छैन। व्यवस्थापनका दृष्टिमा साताभरको कामको थकाइका लागि आराम गर्न बिदा दिनु उपयुक्त हुन्छ। बिदाले कर्मचारी तथा कामदारको सिर्जनशीलता वृद्धि गर्छ भन्ने पनि व्यवस्थापन सिद्धान्तको मान्यता हो। नेपाल सरकारले सातामा दुई दिन बिदाको निर्णय लिनुको पछाडि ती कारण मुख्य होइनन्। इन्धनको खपत र सार्वजनिक सरकारी कार्यालयहरूको खर्च न्यूनीकरण गर्नु मूल उद्देश्य हो। तर, यो निर्णय लिनुअघि सरकारले अध्ययन र अनुसन्धान गरेको कतै सार्वजनिक भएको छैन। दुई दिन बिदा दिँदा इन्धनको खपत कति न्यून हुन्छ र सार्वजनिक सरकारी कार्यालयको खर्च कति घट्छ भन्ने यकिन छैन। यसै पनि वर्षमा ५२ वटा शनिबार हुन्छन् र आइतबार पनि बिदा दिँदा १ सय ४ दिन सिधासिधी बिदा हुने देखिन्छ। त्यसमाथि सरकारी कर्मचारीहरूलाई बिरामी १२, पर्व ६ र भैपरी आउने बिदा ६ दिन हुन्छ। यो वर्षमात्रै कम्तीमा ३१ वटा चाडपर्व र दिवसहरू लगायतका सार्वजनिक बिदा छन्। त्यस हिसाबले २ सय ४ सरकारी कर्मचारीलाई वार्षिक बिदा हुन्छ। वर्षमा उनीहरूले काम गर्ने दिन भने १ सय ६१ दिन हुन्छ। नागरिकको एउटै गुनासो छ कि सरकारी कार्यालयहरूमा भनेको बेला काम हुँदैन। ढिलासुस्ती नै सरकारी कार्यालयहरूको पर्याय हो। यस्ता हविगत भएको मुलुकमा वर्षका ३ सय ६५ दिनमध्ये १ सय ६१ दिनमात्रै अर्थात् आधाभन्दा कम दिन काम हुने हो भने नागरिकको हालत के होला ? यसै पनि भोलिभोलि भन्ने प्रवृत्ति सरकारी कार्यालयहरूमा छ। झन् दुई दिन बिदा हुँदा एउटै काममा लागि नागरिकले हप्तौं धाउनुपर्ने बाध्यता सिर्जना भइसकेको छ। २०५८ अघि दुई वर्ष साताको दुई दिन बिदाको अभ्यास भएको थियो। त्यो अभ्यास असफल ठहर्याएरै तत्कालीन प्रधानमन्त्री शेरबहादुर देउवाले दुईदिने बिदा अन्त्य गरेका थिए। तर, उनै देउवा नै फेरि प्रधानमन्त्री भएका बेला दुई दिन बिदाको अभ्यास फेरि थालिएको छ। बिना अध्ययन र विगतको अनुभवभन्दा फरक ढंगले लिइएको दुई दिन बिदाको निर्णय हचुवाका भरमा लिइएको बुझ्न कठिन छैन। सरकारी कार्यालयहरूमा काम नहुने त छँदैछ, विद्यालयहरूमा पढाइ हुने समय पनि दुई दिने बिदाले घटाइदिएको छ। अर्काेतिर स्वास्थ्य संस्थामा बिरामीले जाँच र उपचार गर्न नपाउने स्थिति सिर्जना हुँदैछ। आखिर साताको दुई दिन बिदाले शिक्षक, कर्मचारीहरूलाई मस्ती भए पनि नागरिकलाई त सास्ती नै भएको छ। आठ घण्टा काम, आठ घण्टा मनोरञ्जन र आठ घण्टा आराम हरेक कामदारलाई चाहिने मान्यता छ। अन्तर्राष्ट्रिय श्रम संगठनले सातामा ४० घण्टा काम अर्थात् प्रत्येक दिन आठ घन्टाका दरले पाँच दिन काम गर्ने परिपाटीलाई मान्यता दिएको छ। हो, काममा लगातार खटिने वर्गका निम्ति र देशका निम्ति त्यस्तो परिपाटी बिल्कुल व्यावहारिक र विज्ञानसम्मत पनि छ। नेपाल भने विकसित राष्ट्र बन्नुपर्ने चुनौती भएको मुलुक हो। जहाँ दिनरात नभनी पो काम गर्नुपर्ने आवश्यकता छ। मुलुक बन्न कुनै न कुनै पुस्ताले धेरैभन्दा धेरै काम र त्याग, तपस्या नगरी हुँदैन। नेपालका हकमा अहिलेको समय त्यही त्याग, तपस्या र धेरै काम गर्नुपर्ने बेला हो। एकातिर सरकारले कर्मचारीहरूको कामको समय घटाएको छ। आउँदो आर्थिक वर्षदेखि लागू हुने गरी तलब वृद्धि गरेको छ। यी दुइटा निर्णय आफैंमा विरोधासपूर्ण छन्।"
कार्यक्रम समेटिएको पुस्तक तत्काल उपलब्ध गराउन सभामुखको निर्देशन,"काठमाडौं : सभामुख अग्निप्रसाद सापकोटाले विनियोजन विधेयकअन्तर्गत विभिन्न मन्त्रालयका कार्यक्रम समेटिएको पुस्तक तत्काल उपलब्ध गराउन सरकारको ध्यानकर्षण गराएका छन्। प्रतिनिधिसभाको आजको बैठकमा सांसदहरुले मन्त्रालयगत कार्यक्रमको पुस्तिका प्राप्त नभएको भनी सभामुखको ध्यानकर्षण गराएका थिए। सांसदहरुले नै पटकपटक सो विषयमा चासो राख्दै प्रश्न गरेपछि सभामुखले सम्बन्धित मन्त्रालय र सरकारलाई तत्काल कार्यक्रम समेटिएको पुस्तक उपलब्ध गराउन निर्देशन दिएका हुन्। प्रतिनिधिसभाको बैठकमा विनियोजन विधेयकअन्तर्गत मन्त्रालयगत छलफल प्रारम्भ भएको छ। सोही क्रममा आज कानुन, न्याय तथा संसदीय मामिला, युवा तथा खेलकुद, भूमि व्यवस्था, सहकारी तथा गरिबी निवारण र महिला बालबालिका तथा जेष्ठ नागरिक मन्त्रालयको विभिन्न शीर्षकमाथि छलफल भएको थियो। मन्त्रालयगत छलफल तीन दिनसम्म जारी रहने छ। त्यस्तै मंगलबार श्रम, रोजगार तथा सामाजिक सुरक्षा, वन तथा वातावरण, सँस्कृति, पर्यटन तथा नागरिक उड्डयन र भौतिक पूर्वाधार तथा यातायात मन्त्रालयअन्तर्गतको विभिन्न शीर्षकमाथि छलफल हुने छ। प्रतिनिधिसभाको अर्को बैठक यही जेठ २४ गते बिहान ११:३० बजे बस्नेछ।"
असार १ देखि मतदाता नामावली संकलन गरिने,"काठमाडौं : प्रदेश र संघीय चुनावलाई लक्षित गर्दै असार १ गतेबाट निर्वाचन आयोगले मतदाता नामावली संकलन तथा अद्यावधिक कार्यक्रम सञ्चालन गर्ने निर्णय गरेको छ। माघ २५ गते स्थानीय तह निर्वाचन, २०७९ को मिति घोषणा भएपछि मतदाता नामावली संकलन तथा अद्यावधिक स्थागित गरिएको थियो। आउँदो कात्तिक अन्तिम साता वा मंसिर पहिलो साताभित्र प्रदेश र संघको निर्वाचन गर्नुपर्ने आयोगले निष्कर्ष निकालेको छ, आयोगका सहप्रवक्ता सूर्यप्रसाद अर्यालले भने। उनका अनुसार आगामी निर्वाचनलाई मध्यनजर गरेर माघ २५ गतेदेखि जेठ मसान्तको अवधिमा नागरिकता लिएका र पहिला पनि नागरिकता लिए मतदाता नामावलीमा नाम दर्ता गर्न छुटेकाहरुले प्रदेश तथा जिल्ला निर्वाचन कार्यालय, जिल्ला प्रशासन कार्यालय र इलाका प्रशासन कार्यालयमा गई आआफ्नो नाम दर्ता गराउन सक्नेछन्। उनका अनुसार मातदाता नामावलीमा नाम दर्ता गर्न, विवरणमा रहेको त्रुटि सच्याउन, मतदाता नामावलीबाट नाम हटाउन, ठेगाना परिर्वतन गर्न, मतदान स्थल परिवर्तन गर्न, दोहोरो परेको नाम हटाउन सम्बन्धित निर्वाचन कार्यालयमा निवेदन दिन सकिनेछ। आयोगबाट वितरण भएको मतदाता परिचयपत्र भएको तर कुनै कारणले मतदाता नामावलीमा नाम नरहेको व्यक्तिहरुले समेत मतदाता नामावलीमा नाम दर्ता गराउन सक्नेछन्। बसोबास गरिरहेको स्थानबाट पनि मतदाता नामावलीमा नाम दर्ता गराउन सकिने व्यवस्था आयोगले गरेको छ। पेसा, व्यवसायको कारणले कुनै एक जिल्लामा बसोबास गरिरहेको तर आफ्नो स्थायी ठेगाना अर्को जिल्लामा रहेको भए त्यस्तो व्यक्तिले नाम दर्ताको लागि आवश्यक प्रमाण सहित आफू रहेको जिल्लाको निर्वाचन कार्यालयमा निवेदन दिनुपर्छ। निवेदकले स्थायी ठेगानाकै मतदातानामावलीमा नाम दर्ता हुन्छ, आयोगले जारीको गरेको प्रेस विज्ञप्तिमा उल्लेख छ।"
"कांग्रेसमा पनि मन्त्री फेरबदल गर्नुपर्ने माग, प्राथमिकता नयाँलाई","काठमाडौं : नयाँ मन्त्री फेर्ने विषयले सत्तारुढ दलहरुमा तरंग ल्याएको छ। नेकपा एकीकृत समाजवादीले आइतबार मन्त्री फेर्ने निर्णय गरेपछि अन्य दलहरुमा पनि मन्त्री फेर्ने विषय प्रमुख बनेको छ। नेपाली कांग्रेसका महामन्त्री गगनकुमार थापाले पार्टीभित्र नयाँ अनुहारलाई मन्त्री बनाउने विषयमा छलफल सुरु भइसकेको बताए। उनले मन्त्री फेरबदल गर्ने र नयाँ अनुहारलाई काम देखाउने मौका दिनुपर्ने माग पार्टीमा आएको बताए। 'मन्त्रीहरु केही फेरबदल हुनुपर्छ। खासगरी अहिलेसम्म मन्त्री नभएका साथीहरुलाई आफ्नो काम देखाउने मौका पाउनुपर्छ भन्ने पार्टीभित्र व्यापक माग छ। तर समय थोरै भएकाले गर्ने कि नगर्ने मुख्य कुरा हो,' संसद बैठकबाट निस्किने क्रममा उनले सञ्चारकर्मीसँग भने, 'दलको नेताको हिसाबले उहाँ (शेरबहादुर देउवा)ले के चाहनुहुन्छ भन्ने कुरामा भर पर्छ।' त्यस्तै जनता समाजवादी पार्टीमा पनि मन्त्री फेर्ने विषय मुख्य बनेको छ। पार्टीमा प्रदीप यादव, प्रमोद साह, इस्तियाक राईलगायतलाई मन्त्री बनाउनुपर्ने मागसहित शीर्ष नेताहरुलाई दबाब सिर्जना गरेका छन्।"
"आइतबारको विदा खारेज गर्ने सरकारको निर्णय, असार १ गतेदेखि लागू हुने",काठमाडौं : सरकारले आइतबार दिँदै आएको विदा हटाएको छ। सोमबार बसेको मन्त्रिपरिषद् बैठकले आइतबारको विदा हटाउने निर्णय गरेको हो। यसअघि सरकारले सतामा दुई दिन शनिबार र आइतबार विदा दिने निर्णय गरेको थियो। दुई दिन विदा दिँदा प्रशासनिक अफ्ठ्याराहरु आएको र अस्पतालहरुमा समेत भीडभाड बढेको भन्दै सरकारको चौतर्फी आलोचना भएको थियो। नेपालमा दुई दिने विवाद कार्यान्वयनमा जटिलता आएपछि सरोकारवालहरुले आइतबारको विदा कटौति गर्न दबाब दिँदै आएका थिए। सोहीबमोजिम आइतबारको विदा हटाउने निर्णय भएको एक मन्त्रीले बताए। असार १ गतेदेखि अब आइतबार विदा हुने छैन। साता विदा शनिबारमात्र हुनेछ। गत वैशाख २६ गतेको मन्त्रिपरिषद् बैठकले इन्धन खपत कम गर्न भन्दै हप्तामा शनिबार र आइतबार बिदा दिने निर्णय गरेको थियो। उक्त निर्णय जेठ १ गतेदेखि कार्यान्वयनमा आएको थियो।
मन्त्रिपरिषद् पुनर्गठन नहुने भएपछि उपेन्द्र यादवलाई राहत,"काठमाडौं : प्रधानमन्त्री शेरबहादुर देउवाले मन्त्रिपरिषद् पुनर्गठन तत्काल नहुने बताएपछि सत्तारुढ दल जनता समाजवादी पार्टी (जसपा)का अध्यक्ष उपेन्द्र यादवलाई राहत मिलेको छ। नेकपा एकीकृत समाजवादीले आइतबार नयाँ मन्त्रीहरुको नाम सिफारिस गरेपछि जसपमा पनि नयाँ मन्त्रीको टुंगो लगाउन यादवमाथि दबाब आइपरेको थियो। कसलाई मन्त्री बनाउने भन्ने विषयले जसपामा तीव्र विवाद हुँदै आएको छ। जसपामा पनि ६ महिनाका लागि मन्त्री नियुक्ति गरिएको र अब नयाँले मौका पाउनुपर्ने माग अगाडि सारिएको छ। जसपमा प्रदीप यादव, प्रमोद साह, इस्तियाक राईलगायतलाई मन्त्री बन्ने दौडमा छन्। 'नेकपा एकीकृत समाजवादीले नयाँ मन्त्री सिफारिस गरेपछि जसपामा पनि नयाँ मन्त्री बनाउने कोर्स सुरु भएको थियो। तर प्रधानमन्त्रीले नै पुनर्गठन गर्न अस्वीकार गरेपछि हाललाई जसपामा पनि त्यो कोर्स स्थगित भएको छ। तर पूर्वसहमतिअनुसार नयाँ साथीहरुले पनि पालो पाउनुपर्छ भन्ने हाम्रो अडान हो,' जसपाका एक नेताले भने।"
वायुसेवा निगमका महाप्रबन्धक पौडेल बर्खास्त,काठमाडौं : सरकारले नेपाल वायुसेवा निगमका महाप्रबन्धक डिमप्रसाद पौडेललाई बर्खास्त गरेको छ। सोमबार बसेको मन्त्रिपरिषद्को बैठकले पौडेललाई बर्खास्त गरेको संस्कृति पर्यटन तथा नागरिक उड्डयन मन्त्रालयले जनाएको छ। पौडेललाई यसअघि मन्त्रालयले स्पष्टीकरण सोधेको थियो। निगमको हित विपरीत काम गरेको उल्लेख गर्दै मन्त्रालयले महाप्रबन्धक पौडेललाई मन्त्रालयमा तानेको थियो। संस्कृति पर्यटन तथा नागरिक उड्डयनमन्त्री प्रेमबहादुर आलेले पौडेलले निगमको हित विपरीतमा काम गरे भन्दै बर्खास्तका लागि मन्त्रिपरिषद्मा प्रस्ताव लगेका थिए। तत्कालीन केपी शर्मा ओली नेतृत्वको सरकारले पौडेललाई चार वर्षका लागि निगमको महाप्रबन्धकमा नियुक्त गरेको थियो।
मन्त्री फेर्ने विषयले नेकपा एसभित्र तीव्र असन्तुष्टि,"काठमाडौं : नेकपा एकीकृत समाजवादी पार्टी (नेकपा एस)को मन्त्री फेर्ने निर्णय प्रधानमन्त्री शेरबहादुर देउवाले अस्वीकार गरेका छन्। पार्टीको निर्णयअनुसार आइतबार चार जना मन्त्रीको नामसहित बालुवाटार पुगेका अध्यक्ष माधव कुमार नेपाललाई प्रधानमन्त्री देउवाले आज शपथग्रहण गर्ने आश्वासन दिएका थिए। तर २४ घन्टा नपुग्दै प्रधानमन्त्री देउवा उक्त निर्णय कार्यान्वयन गर्न पछि हटेका हुन्। यसपछाडिका कारण के हुनसक्छ भन्ने कुराले यतिबेला सत्ता गठबन्धन दल र विशेषतः नेकपा एकीकृत समाजवादीका नेताहरुबीच बहस सुरु भएको छ। स्रोतका अनुसार नेकपा एसका मन्त्रीहरु प्रेम आले, किसान श्रेष्ठ, रामकुमार झाक्रीलगायतले पार्टीको निर्णय कार्यान्वयन नगर्न प्रधानमन्त्री देउवालाई दबाब दिएका थिए। त्यतिमात्र होइन, सत्ता साझेदार दलकै नेता र प्रमुख प्रतिपक्षी दलका नेताहरुले समेत मन्त्री फेर्ने निर्णयको विरोध जनाएपछि प्रधानमन्त्री देउवाले सोमबार विहान सत्ता गठबन्धनको बैठक डाकेका थिए। बैठकमा प्रधानमन्त्री देउवाले मन्त्रिपरिषद् पुनर्गठन गर्ने प्रस्तावलाई फिर्ता लिन अध्यक्ष नेपाललाई आग्रह गरिएको सहभागी नेताले बताए। 'मन्त्री फेर्ने विषयमा चौतर्फी दबाब सिर्जना भयो। हाललाई यो प्रस्ताव फिर्ता लिन आग्रह गर्दछु,' प्रधानमन्त्रीले नेपाललाई भनेका थिए। 'पार्टीको निर्णय कार्यान्वय हुन्छ' यस विषयमा पार्टीकै निर्णय कार्यान्वय हुने नेकपा एसका सम्मानित नेता झलनाथ खनालले बताए। उनले मन्त्री फेर्ने कुरा पार्टीको निर्णय भएको भन्दै प्रधानमन्त्रीले यसमा हस्तक्षेप नगर्न उनको आग्रह थियो। 'मन्त्री फेर्ने निर्णय पार्टीको हो। र, पार्टीको निर्णय नै कार्यान्वयन हुन्छ। यसमा अरुले हस्तक्षेप गर्न जरुरी छैन,' नेता खनालले भने। पार्टीभित्र पनि किचलो नेकपा एसभित्र मन्त्री फेर्ने प्रस्तावले नेताहरुबीच दुई धार बनाइदिएको छ। हालका मन्त्रीहरुले आफूहरु पदमै रहनुपर्ने मागसहित शीर्ष नेताहरुलाई दबाब दिइरहेका छन्। सिफारिस भएका नयाँ मन्त्रीहरुले भने ६ महिनाका लागि नियुक्ति दिएको भन्दै पार्टीको निर्णय कार्यान्वय हुनुपर्ने बताइरहेका छन्। स्वास्थ्यमन्त्री विरोध खतिवडाले यतिबेला मन्त्री फेर्ने अनुकुल समय नभएको बताए। उनले बजेटका विषयमा छलफल भइरहेकाले तत्कालै मन्त्री फेर्ने प्रस्ताव फिर्ता लिनुपर्ने बताए। 'मन्त्री फेर्ने यो सही समय होइन। भर्खरै बजेट आएको छ। यस विषयमा निरन्तर छलफल भइरहेको छ। म अहिले मन्त्रीकै हैसियतमा काम गरिरहेको छु,' मन्त्री खतिवडाले अन्नपूर्णसँग भने। पर्यटन मन्त्रीका लागि सिफारिस भएका जीवनराम श्रेष्ठले आफू सपथका लागि तयारी अवस्थामा रहेको बताए। उनले मन्त्री नफेर्ने विषयमा कुनै जानकारी नआएको समेत बताए। 'मन्त्री नफेर्ने विषयमा कुनै जानकारी आएको छैन। हामीलाई सपथका लागि तयार रहन पार्टीले निर्देशित गरेको थियो। हामी तयारी अवस्थामा छौं,' श्रेष्ठले भने।"
मन्त्री फेर्ने पार्टीको निर्णय कार्यान्वयन हुन्छ : झलनाथ खनाल,"काठमाडौं : एकीकृत समाजवादीका सम्मानित नेता झलनाथ खनालले मन्त्री फेर्ने पार्टीको निर्णय कार्यान्वयन हुने बताएका छन्। पार्टी अध्यक्ष माधव कुमार नेपालले आइतबारमात्रै पार्टीको निर्णयअनुसार चार जनालाई मन्त्रीका लागि सिफारिस गरेका थिए। पार्टीले सिफारिस गरेको भोलिपल्टै प्रधानमन्त्री शेरबहादुर देउवाले असहमति जनाएपछि हाललाई मन्त्रिपरिषद् पुनर्गठन नहुने भएको हो। तर, नेता खनालले पार्टी आफ्नो निर्णयमा अडिग रहने र त्यही निर्णय कार्यान्वय हुने अडान लिएका छन्। 'मन्त्री फेर्ने कुरा पार्टीको निर्णय हो। र, पार्टीकै निर्णय कार्यान्वयन हुन्छ,' खनालले अन्नपूर्णसँग भने। खनाले पार्टीले सिफारिस गरेका चार जना नै मन्त्री बन्ने दाबी गरे। नेकपा एकीकृत समाजवादीले आइतबार सहरी विकास मन्त्रालयमा मेटमणि चौधरी, स्वास्थ्य तथा जनसंख्यामा भवानी खापुङ, संस्कृति, पर्यटन तथा नागरिक उडड्यनमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरलाई सिफारिस गरेको थियो।"
प्रधानमन्त्री देउवाद्धारा बिमस्टेक क्षेत्रका चुनौती सम्बोधन गर्न ऐक्यबद्धता र सहकार्यमा जोड,"काठमाडौं : प्रधानमन्त्री शेरबहादुर देउवाले बहुपक्षीय प्राविधिक तथा आर्थिक सहयोगका लागि बङ्गालको खाडी प्रयास(बिमस्टेक) क्षेत्रका चुनौती सम्बोधन गर्न सदस्य राष्ट्रहरूबीच एकता, ऐक्यबद्धता र सहकार्यको महत्वमा जोड दिएका छन्। बिमस्टेक को २५औँ वार्षिकोत्सवको अवसरमा शुभकामना दिँदै सोमबार उनले यस क्षेत्रको आर्थिक साझेदारी प्रवर्द्धन गर्न एकता, ऐक्यबद्धता र सहकार्यको महत्वमा जोड दिएका हुन्। प्रधानमन्त्री देउवाले बिमस्टेक सदस्य राष्ट्रका जनता र सरकारलाई शुभकामना दिँदै शान्ति, विकास र समृद्धिको क्षेत्रीय आकाङ्क्षा पूरा गर्न सङ्गठनलाई सक्षम बनाउनुपर्ने उल्लेख गरे। उनले बिमस्टेकले दक्षिण एसिया र दक्षिण पूर्व एसियाबीचको सदियौँ पुरानो सांस्कृतिक र सभ्यताको सम्बन्धलाई पुनर्जीवित गरेको र सदस्य राष्ट्रबीच अर्थपूर्ण सहयोग अभिवृद्धि गर्न महत्वपूर्ण कदम चालेको बताएका छन्। त्यस्तै, बडापत्रमा हस्ताक्षर, महत्वपूर्ण कानुनी औँजारको अवलम्बन, सहयोगका क्षेत्र र उपक्षेत्रहरूको पुनर्संरचनासहित पाँचौँ शिखर सम्मेलनले शान्ति, समृद्ध र दिगो बङ्गालको खाडी क्षेत्रका लागि सहकार्य र साझेदारीको स्पष्ट सन्देश दोहोर्याएको उनले उल्लेख गरेका छन्। प्रधानमन्त्री देउवाले यी उपकरणहरूको समयबद्ध कार्यान्वयनले पक्कै पनि बिमस्टेक प्रक्रियालाई नयाँ गति दिने बताएका छन्। त्यस्तै छुट्टै सन्देशमा परराष्ट्रमन्त्री डा नारायण खड्काले बिमस्टेक प्रक्रियालाई पुनरुत्थान गर्न र यस वर्षलाई नयाँ सङ्कल्प, ठोस् कार्य र ठोस् नतिजासहितको महत्वपूर्ण वार्षिकोत्सव बनाउन राजनीतिक इच्छाशक्तिको आवश्यकता रहेको बताएका छन्। उनले सन् २०१८ मा काठमाडौँमा भएको चौथो शिखर सम्मेलनबाट सुरु भएको संस्थागत सुदृढीकरणको पहल हालै कोलम्बोमा सम्पन्न पाँचौं शिखर सम्मेलनमा परिणत भएको बताउँदै शान्ति र समृद्धिको साझा लक्ष्य हासिल गर्न बिमस्टेक सम्झौताको समयमै र प्रभावकारी कार्यान्वयन सुनिश्चित गर्नुपर्ने आवश्यकतामा जोड दिएका हुन्। बिमस्टेकले सदस्य राष्ट्रहरूबीचको सहकार्यलाई सुदृढ गर्न थप फड्को मार्ने विश्वास व्यक्त गर्दै परराष्ट्रमन्त्री खड्काले क्षेत्रीय प्रक्रियामा रचनात्मक योगदान गर्ने नेपालको प्रतिबद्धता दोहोर्याएका छन्। रासस"
"मन्त्री फेर्नेबारे मलाई जानकारी छैन, पत्याएकै छैन : स्वास्थ्यमन्त्री खतिवडा","काठमाडौं : स्वास्थ्य तथा जनसंख्यामन्त्री विरोध खतिवडाले मन्त्रिमण्डल पुर्नगठनबारे आफूलाई जानकारी नभएको बताएका छन् । मन्त्री खतिवडाले संसदमा बजेटबारे छलफल भइरहेको बेला मन्त्रिमण्डल परिवर्तनबारे आफूलाई जानकारी नभएको बताएका हुन् । उनले आफू नियमित काममै रहेको बताए । खतिवडाले अन्नपूर्णसँग भने, 'न नयाँ मन्त्री नियुक्त गरेको थाहा छ, न आफू नै पूर्वमन्त्री भएको थाहा छ, यसबारे केही थाहा छैन । बजेट संसदमा पेश भएको छ । छलफल भइरहेको छ । म आफ्नो नियमित काममै छु ।' खतिवडा नेकपा एकीकृत समाजवादीको तर्फबाट स्वास्थ्यमन्त्री भएका हुन्। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमार झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरको नाम मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति नेकपा एकीकृत समाजवादीका अध्यक्ष माधवकुमार नेपाल असन्तुष्ट बनेका छन्।"
"जुन उद्योग बन्द, त्यसकै कपडा अनिवार्य !","हेटौंडा : आर्थिक वर्ष २०७९८० को बजेट वक्तव्यको बुँदा नम्बर ३४१ मा लेखिएको छ, सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ। तर, हेटौंडा औद्योगिक क्षेत्रस्थित यो उद्योग २१ वर्षदेखि बन्द छ। सरकारले पुनः सञ्चालन गर्ने भनेकै १२ वर्ष भयो। बजेट वक्तव्य र नीति तथा कार्यक्रममा समेटिँदै आएको छ। तर, ती घोषणा कुनै पनि कार्यान्वयनमा आएनन्। आगामी आर्थिक वर्षको बजेट वक्तव्यमा पनि उद्योग सञ्चालनमा ल्याइने उल्लेख छ। बजेटले उपयुक्त ढाँचा मात्रै भनेको छ। यसबाहेक अरू बोलेको छैन। उद्योगका पूर्ववरिष्ठ मेकानिक प्रकाश पौडेलका अनुसार मेसिन जीर्ण र पुरानो भइसकेका छन्। माओवादी केन्द्रले महाधिवेशन गर्ने समयसम्म मेसिनहरू ठिकै थिए। तर, अहिले धेरै बिग्रिसकेका रहेछन्, पौडेल भन्छन्, कपडा उद्योग चल्ने हल्ला सुनेपछि म आज मात्र गएर हेरेँ। नचल्ने हैन तर धेरै कुरा परिवर्तन गर्नुपर्छ। साह्रै पुरानो डिजाइनको मेसिन भएकाले यही मेसिनबाट काम सम्भव नरहेको बताउँछन् पूर्वइन्जिनियर आनन्दराम पौडेल। भन्छन्, यही मेसिन चल्दैन। चले पनि बजारमा पार्टस् नै पाउँदैन। कपास छान्ने मेसिन ठीक भए पनि बुन्ने मेसिन पूरै नयाँ राख्नुपर्ने उनी बताउँछन्। अहिले भएको सबै मेसिन आफैं चल्दैन। १० मिनेटमा एक मिटर कपडा निस्कन्छ, पौडेल भन्छन्, तर प्रविधिले गर्दा अहिले एक मिनेटमा ८१० मिटर कपडा उत्पादन हुने मेसिन आइसक्यो। उनका अनुसार त्यहाँ प्रयोग गरेका मेसिन चीन सरकारले प्रयोग गरी मर्मत गरेर पठाएका हुन्। सन् १९७१ तिरको प्रविधिले अहिले काम नगर्ने उनको भनाइ छ। यो उद्योग चलाउनु र नयाँ उद्योग चलाउनु खर्च बराबर आउने उनी बताउँछन्। भवन एउटा मात्र काम लाग्नेछ, मेसिनहरू, त्यहाँ भित्रको विद्युत्देखि धेरै कुरा फेर्नुपर्छ, उनी भन्छन्। उद्योगमा भएका ४ सय ६० वटा तान मान्छेले चलाउने प्रविधिको रहेको त्यहाँका पूर्वकर्मचारी केवी राईको भनाइ छ। अब उत्पादन खर्चको कारण बजारमा यही मेसिनको उत्पादनले प्रतिस्पर्धा गर्न सक्दैन, राई भन्छन्, सरकारी कर्मचारीलाई अनिवार्य गर्ने हो भने पनि उनीहरूले बजारको भन्दा धेरै महँगो पैसा तिनुपर्ने हुन्छ। पुराना मेसिनबाट उत्पादन नहुने र भए पनि बजार प्रतिस्पर्धामा जान नसक्ने उद्योग संघ हेटौंडाका पूर्वअध्यक्ष ऋषिराम घिमिरे बताउँछन्। भन्छन्, सस्तो नारा लगाउनुभन्दा यो उद्योगका सामान लिलाम गरेर निजी क्षेत्रको सहकार्यमा नयाँ उद्योग चलाउने भने प्रभावकारी हुनेछ। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन। अब फेरि पुरानै मेसिन प्रयोग गरेर उद्योग सञ्चालनको सम्भावना नरहेको उद्योग संघ मकवानपुरका अध्यक्ष स्वागतराज प्याकुरेल बताउँछन्। एउटा मेसिनको आयु निश्चित समयको हुन्छ। त्यसलाई मर्मत गरेर जर्बजस्ती चलाए पनि केही समय मात्र काम दिने हुन्छ, उनी भन्छन्, सरकारले उद्योग चलाउनु राम्रो कुरा हो तर यही मेसिनबाट उद्योग चल्न सक्दैन। तत्कालीन अर्थमन्त्री डा बाबुराम भट्टराईले यो उद्योग पुनः चलाउने घोषणा २०६५६६ को बजेटमा गरेका थिए। त्यससँगै उत्साहित स्थानीयवासी उद्योगको पुनर्जीवन बजेट भाषणमै सीमित भएपछि निराश भए। उद्योग चलाएर सेयर कामदार र निजी क्षेत्रलाई पनि दिने भनिएको थियो। उत्पादिन कपडा सेना, सशस्त्र प्रहरी, जनपद प्रहरीलगायतमा प्रयोग गरी बजार सुनिश्चित गरिने उल्लेख थियो।अर्थ मन्त्रालयका सहसचिवको नेतृत्वमा गठित छानबिन समितिले प्राविधिक, आर्थिक र बजारको अध्ययन गरी उद्योग सञ्चालन सम्भव रहेको प्रतिवेदन सरकारलाई बुझाएको थियो। प्रतिवेदनका आधारमा मन्त्रालयले ८ करोड २९ लाख बजेट निकासासमेत गरेको थियो। तर, सरकार परिवर्तन पछि सेलायो। समितिको प्रतिवेदन र अघिल्लो निर्णय लत्याउँदै सरकारले २०६६ कात्तिक १८ मा मन्त्रिपरिषद्को निर्णयमार्फत पुनः खारेजी प्रक्रिया अघि बढायो। मन्त्रिपरिषद्को २०६७ चैत ३० को निर्णयबाट भवन र भौतिक पूर्वाधार, सवारी साधन र जग्गाको मूल्यांकन अघि बढाइएको थियो। उद्योगको कुल १६ करोड २६ लाख रुपैयाँ लिलामी मूल्य राखेपछि सरकारले पुनः सञ्चालन गर्ने भन्दै लिलामी रोक्यो। त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन।राजेन्द्र कँडेल, प्रमुख, हेटौंडा औद्योगिक क्षेत्र व्यवस्थापन कार्यालय मन्त्रिपरिषद्कै २०६९ माघ १२ को निर्णयानुसार हेटौंडा औद्योगिक क्षेत्र व्यवस्थापन कार्यालयले उद्योग परिसरबाहिर रहेको २० बिघा ६ कठ्ठामा २० नयाँ उद्योग स्थापना गर्न जग्गा वितरण गर्यो छ। तीमध्ये एक दर्जन उद्योग सञ्चालनमा आएका छन्। उक्त मितिमै भएको निर्णयले उद्योग खारेज गर्दै हेटौंडा औद्योगिक क्षेत्र व्यवस्थापन लिमिटेडलाई मूल्यांकन स्वीकृत गर्दै लिलाम गर्ने अधिकार दियो। कार्यालयले मेसिनरी ८ करोड १४ लाख २७ हजार ६ सय ५० रुपैयाँ र भवन तथा भौतिक पूर्वाधारको ८ करोड १२ लाख २५ हजार रुपैयाँ मूल्यांकन गरेको हेटौंडा औद्योगिक क्षेत्र व्यवस्थापन कार्यालयका प्रमुख राजेन्द्र कँडेल बताउँछन्। उद्योगको कुल १६ करोड २६ लाख ५१ हजार ८ सय १० रुपैयाँ लिलामी मूल्य राखेपछि सरकारले उद्योग पुनः सञ्चालन गर्ने भन्दै लिलामी रोक्यो, कँडेल भन्छन्, त्यसयता सरकारले कार्यालयलाई उद्योग लिलाम र बिक्री गर्ने अधिकार दिएको छैन। तत्कालीन उद्योगमन्त्री नवीन्द्रराज जोशीले २०७३ सालमा उद्योग सञ्चालनको सम्भाव्यता अध्ययन गर्न समिति बनाए। त्यसपछिका उद्योगमन्त्री मात्रिकाप्रसाद यादवले २०७५ मा पुनः चासो देखाए। नेपाली सेनासहितको संलग्नतामा उद्योग सञ्चालन गर्न उनले अध्ययन गर्न कार्यदल बनाए। उक्त कार्यदलको अध्ययन प्रतिवेदन पनि सुझावमै सीमित भयो। केही मेसिन खरिद र केही मर्मत गरेर चलाउन सकिने सुझाव थियो।सेनासँगै चीनको एक टोलीले पनि चासो देखाएको थियो। तर, सेना र चिनियाँ दुवै टोली पुनः सञ्चालनको सम्भावना न्यून देखेपछि पछि हटेका हुन्। पटकपटक गरी उद्योग सञ्चालनको सम्भाव्यता अध्ययन तथा मर्मतका नाममा सरकारले १५ करोड रुपैयाँ बढी खर्च गरिसकेको छ। उद्योग मन्त्रालयले फेरि उद्योग सञ्चालनबारे अध्ययन गरिरहेको छ। मन्त्रालयका सहसचिव बाबुराम गौतम संयोजकत्वको कार्यदलले काम गरिरहेको हो। समितिका सदस्य रामचन्द्र तिवारी अध्ययन सकिएपछि मात्र बोल्न सकिने बताउँछन्। चीन सरकारको १९ करोड रुपैयाँ सहयोग र नेपाल सरकारको १ करोड लगानीमा उद्योग खुलेको थियो। विसं २०३२ मा शिलान्यास भयो। उद्योगले २०३५ सालमा परीक्षण उत्पादन थाल्यो। २०३५ माघ ५ गते उद्घाटन भएपछि दुई दशकसम्म देशमा एकछत्र कपडाको बजार लिएको थियो। सुती धागो, कोरा, रंगीन, बुट्टेदार र सेतो कपडा आम उपभोक्ताको रोजाइमा पथ्र्यो। तर, कर्मचारी समस्या र राजनीतिक खिचातानीका कारण २०५० सालपछि समस्या सुरु भयो। २०५३ पछि घाटामा जान थाल्यो। अन्ततः २०५७ साल माघ १८ गते बन्द गर्ने सरकारले निर्णय गर्यो। २०५९ मा सरकारले उद्योग खारेजीको प्रक्रियामा लगेको हो। करिब १ हजार २ सय जनाले प्रत्यक्ष रोजगारी पाएका थिए। उद्योगको ४ सय ९२ रोपनी जमिन थियो। तीमध्ये २ सय ३६ रोपनी हेटौंडा औद्योगिक क्षेत्र व्यवस्थापन कार्यालयको स्वामित्वमा छ। हाल १९२ रोपनी मात्रै छ। उद्योगले वार्षिक २ सय ५० मेट्रिक टनका दरले सुती कपडा, बुट्टेदार र सेता कपडा र कोरा कपडा ११० लाख मिटर उत्पादन गथ्र्याे। राजनीति र कर्मचारी भर्ती केन्द्र बन्दै गएपछि घाटामा गएको थियो। राजनीतिक दबाबमा आवश्यकताभन्दा बढी कर्मचारी राखिएको थियो। २०५३ सालपछि कर्मचारीले पनि मनलागी गर्न थाले। धेरेजसो राजनीतिक पहुँचमा जागिर खाएकाहरूबाट राम्रो काम भएन, उद्योग संघ मकवानपुरका पूर्वअध्यक्ष नवराज अर्याल भन्छन्, उद्योग नबुझेका मान्छेहरू राजनीतिक पहुँचमा नियुक्ति लिएर आउन थाले। राजनीतिक हस्तक्षेपका कारण उद्योग घाटामा गएपछि बैंकबाट ऋण लिएर उद्योग चलाउनुपर्ने अवस्था आयो। कर्मचारीको तलबसँगै बैंकको ब्याजसमेत तिर्न नसक्ने भएपछि उद्योग सरकारले बाध्य भएर बन्द गरेको उनको भनाइ छ। कर्मचारी आन्दोलन सुरु भएपछि उद्योग घाटामा जान थालेको थियो। सरकारले कहिले सञ्चालन गर्ने, कहिले खारेज गर्ने त कहिले लिजमा दिने हल्ला गर्छ। तर, केही गर्न सक्दैन। सरकारी चलखेलकै कारण उद्योग सञ्चालनमा आउन सकेको छैन।ऋषिराम घिमिरे, पूर्वअध्यक्ष, उद्योग संघ हेटौंडा उद्योग बन्द भएपछि सरकारले २०५८ मा निजीकरणको प्रयास गरेको अर्याल सुनाउँछन्। दुईपटक निकालिएको सूचनामा बोलपत्र नपरेपछि सरकारले बाध्य भएर २०५९ कात्तिकमा उद्योगलाई खारेजी प्रक्रियामा लैजाने निर्णय गरेको थियो, उनी भन्छन्। २०५९ पुस ८ मा बसेको उद्योग सञ्चालक समितिको विशेष साधारणसभाले विशेष प्रस्तावमार्फत सबै कर्मचारीलाई अवकाश दिँदै उद्योगलाई खारेजीको प्रक्रियामा लगेको थियो। प्रत्यक्ष १ हजार ५ सयभन्दा बढीलाई रोजगारी दिन सक्ने उद्योगमा बन्द हुनुअघि चरम राजनीतीकरण मौलाएको थियो। उद्योग बन्द भएपछि प्राप्त अवकाश रकमको आधा रकम कर्मचारीले पुनः उद्योग सञ्चालनमा लगानी गर्न सहमत भएका थिए। तर, त्यसपछि सरकारले उद्योग चलाउन चासो दिएन। हेटौंडा४ का राजेन्द्र बस्ताकोटीलाई बजारका अन्य कपडा लगाउन चित्त बुझ्दैन। कपडा उद्योगबाट उत्पादित कपडाभन्दा राम्रो बजारमा पाइँदैन, उनी भन्छन्, उद्योग बन्द भएपछि बजारको कपडा बाध्य भएर लगाउनुपरेको छ। उद्योग बन्द भएपछि पनि मैले आफ्ना लागि पर्याप्त कपडा किनेर राखेको थिए। तर, अब ती सबै सकिए। उनका अनुसार यो उद्योगको उत्पादनबाहेक शतप्रतिशत मिसावटमुक्त सुतीको बजारमा पाइँदैन। भन्छन्, गर्मीमा पसिना सोस्ने र गर्मी नहुने भएकाले अरू कपडा लगाएर चित्त बुझ्दैन। उनीजस्ता हजारौं नागरिकले अझै पनि कपडा उद्योगको उत्पादन र गुणस्तर भुल्न सकेका छैनन्। उद्योग सञ्चालन गर्नसके पुरानो बजार र छापका कारण कपडा बिक्रीमा समस्या नहुने मकवानपुर उद्योग वाणिज्य संघका अध्यक्ष कृष्ण गुप्ता अग्रवालको भनाइ छ। कपडा उद्योगले यदि बजारमै कपडा लैजाने हो भने पनि बजारका लागि समस्या छैन, उनी भन्छन्, तर प्रतिस्पर्धामा जानसक्ने मूल्यमा कपडा उत्पादन गर्नुपर्छ।जिल्लास्थित दलहरू अन्य मुद्दामा एक ठाउँमा नउभिए पनि बन्द कपडा उद्योग सञ्चालन गर्न भने एकमत छन्। उद्योगका केही मेसिन नयाँ राखेर सञ्चालन गर्न सकिने प्राविधिक अध्ययनले देखाएको छ। यसमा राजनीति नगरिकन सरकारले सञ्चालनको हिम्मत गर्नुपर्छ, कांग्रेस मकवानपुरका सभापति बुद्ध लामा भन्छन्। कपडा उद्योगको भवनमा तीन वर्र्षदेखि सशस्त्र प्रहरी १४ नम्बर गुल्म बस्दै आएको छ। बागमती प्रदेश सरकारको पहलमा सशस्त्र प्रहरीको गुल्म राखिएको हो। उद्योग हेर्न हेटौंडा औद्योगिक क्षेत्र व्यवस्थापन कार्यालयले एक जना कर्मचारी खटाएको थियो। सशस्त्र प्रहरी बसेपछि सुरक्षामा खटाइएको कर्मचारी पनि फिर्ता बोलाइएको छ । आर्थिक वर्ष २०७९८० को बजेट वक्तव्य :३४१ सार्वजनिक संस्थानहरूको भौतिक र वित्तीय सम्पत्तिको सूचनाप्रविधिमा आधारित एकीकृत अभिलेख राख्ने व्यवस्था मिलाइनेछ । रुग्न तथा बन्द प्रायः अवस्थामा रहेका जनकपुर चुरोट कारखाना, कृषिऔजार कारखाना, गोरखकाली रबर उद्योग, ओरियन्टल एन्ड म्याग्नेसाइट, नेपाल मेटल कम्पनी, विराटनगर जुट मिल, वीरगन्ज चिनी कारखाना, हेटौंडा कपडा उद्योग र बुटवल धागो कारखाना उपयुक्त ढाँचामा सञ्चालनमा ल्याइनेछ । सार्वजनिक पदधारण गर्ने व्यक्तिहरूले हेटौंडा कपडा उद्योगबाट उत्पादित कपडाको पोसाक प्रयोग गर्ने व्यवस्था मिलाइनेछ ।"
विराटनगर महानगरमा गठबन्धन : उपमेयर हारेको रिस कार्यपालिकामा पोखियो,"विराटनगर : स्थानीय तह निर्वाचनमा सत्तारुढ गठबन्धनबाट उम्मेदवार बनेर नेपाली कांग्रेसका नागेश कोइराला विराटनगर महानगरपालिकाको प्रमुखमा निर्वाचित भए। वैशाख ३० गतेको निर्वाचनमार्फत एमालेका सागर थापालाई पराजित गर्दै कोइराला मेयर बनेका हुन्। उनले ३०,१७० मत ल्याउँदा एमालेका सागरले २१,४५५ मत मात्रै ल्याए। नागेश र सागरको मतान्तर ८,७१५ छ। तर गठबन्धनबाटै उम्मेदवार बनेका जनता समाजवादी पार्टी (जसपा)का अध्यक्ष उपेन्द्र यादवका छोरा अमरेन्द्र यादव भने उपप्रमुखमा पराजित भए। एउटै गठबन्धनमा रहेर चुनाव लडेपनि उपमेयरका उम्मेदवार अमरेन्द्रले नागेशको आधा पनि मत पाउन सकेनन्। अमरेन्द्रको मत नागेशको भन्दा १५,९५१ ले कम आयो। उपमेयरमा एमालेकी शिल्पा निराला कार्की २५,६८० मत ल्याएर विजयी बनिन्। अमरेन्द्रको १४,२१९ मत मात्रै आयो। शिल्पा र अमरेन्द्रको मतान्तर ११,४६१ छ। त्यसो त अमेरन्द्रलाई उपेन्द्रको छोराको ट्याग लागेको थियो। उपेन्द्रले छोरालाई स्थापित गराउनकै लागि विराटनगरको गठबन्धनलाई प्राथमिकतामा राखेको बताइन्छ। नभन्दै गठबन्धनका अरु दल नेकपा (माओवादी केन्द्र), नेकपा (एकीकृत समाजवादी)समेतलाई पछि पारेर विराटनगरको मेयर र उपमेयरमा कांग्रेसजसपा गठबन्धन बन्यो। मेयरको उम्मेदवारका आकांक्षी रहेका जसपा नेता उमेश यादवले विद्रोह गरेर स्वतन्त्र उम्मेदवारी नै दिए। लामो समय पार्टीमा लागे पनि मेयर नपाएपछि जसपा परित्याग गरेर स्वतन्त्र उम्मेदवार बनेका उनले ८,७९५ मत पाए। निर्वाचतको मतपरिणाम अनुसार तेस्रो नम्बरमा रहेका उमेशले निर्वाचन प्रचारप्रसारका क्रममा जसपा अध्यक्ष उपेन्द्रको खुलेरै विरोध गरिरहे। पार्टीले जित्ने अवस्था हुँदाहुँदै आफ्ना छोराका उपमेयर बनाउन मेयर कांग्रेसलाई सुम्पिएर उपेन्द्रले जनताप्रति गद्दारी गरेको आरोप उमेशले लगाए। सत्तारुढको भागबण्डाका कारण मेयर वा उपमेयरमा उम्मेदवारी दिनबाट माओवादी पनि बञ्चित भयो। फलस्वरुप माओवादी नेतृ नमिता न्यौपानेले पार्टीबाट विद्रोह गर्दै उपमेयरमा स्वतन्त्र उम्मेदवारी दिइन्। मतपरिणाम अनुसार चौथो नम्बरमा रहेकी उनले ५,११७ मत ल्याइन्। उपमेयरको तेस्रो नम्बरमा रहेकी राप्रपाकी विन्दाकुमारी लुइँटेल (आचार्य)ले ६४०१ मत पाएकी थिइन्। राप्रपाबाट मेयरको उम्मेदवार बनेर चौथो नम्बरमा रहेका प्रल्हादप्रसाद साह हलुवाईले ५२१६ मत ल्याएका थिए। मेयर र उपमेयर, १९ जना वडाध्यक्ष तथा ८ जना निर्वाचित सदस्यसहित २९ सदस्यीय महानगर कार्यपालिकामा एमालेका १६ सदस्य भएका छन्। स्थानीय निर्वाचनको मतपरिणामलाई लिएर कांग्रेससँग जसपा असन्तुष्ट बनेको छ। मेयरमा कांग्रेसलाई साथ दिए पनि उपमेयरमा साथ नपाउँदा पराजय बेहोर्नु परेको जसपाको ठम्याई छ। उपमेयरमा जसपाका अमरेन्द्र पराजित भएको परिणाम भने महानगरको कार्यपालिका निर्वाचनमा देखिएको छ। बहुमत हुँदापनि अन्तरघातका कारण शनिबार सम्पन्न कार्यपालिका निर्वाचनमा कांग्रेसजसपा गठबन्धनका उम्मेदवार पराजित बने। त्यसको फाइदा एमालेले लियो। कार्यपालिकामा बहुमत पुर्याउन एमाले सफल भएको छ। कार्यपालिका निर्वाचनमा सत्तारुढ गठबन्धनविरुद्ध एमालेस्वतन्त्रको गठबन्धन बनेको थियो। मेयर र उपमेयरसहित ९७ जनप्रतिनिधि रहेको महानगरमा कांग्रेसजसपाको ५० मत थियो। राप्रपाले समेत साथ दिँदा एमालेस्वतन्त्र गठबन्धनको मत ४७ मात्रै पुग्थ्यो। तालमेल गर्दा पनि मतका हिसाबले कमजोर रहेको एमालेस्वतन्त्र गठबन्धन अन्ततः सत्तारुढ गठबन्धनमाथि हावी बनेको हो। महानगर कार्यपालिकाको ५ महिला सदस्यमा एमालेका उम्मेदवारको प्यानलै विजयी भएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। उनका अनुसार दलितअल्पसंख्यकमा एमालेका १ र स्वतन्त्रतर्फका २ जना निर्वाचित भएका छन्।निर्वाचनबाट महिलातर्फ एमालेकी सन्तलीदेवी विश्वास (५५), कमला श्रेष्ठ (५४), ताराकुमारी राय (५३), सरीता घिमिरे नेपाल (५३) र खुश्बु विश्वकर्मा (५२) निर्वाचित भएको बुढाथोकीले बताए। कार्यपालिकामा पराजित भएको गठबन्धनबाट कांग्रेसकी अञ्जु दाहाल गौतम, रुपा देउजा र जसपाकी चुलियादेवी साहले ४०४० तथा कांग्रेसका गायत्री थापाले ३९ र विनिताकुमारी रेग्मीले ३८ मत मात्रै ल्याउन सके। अल्पसंख्यकतर्फ एमालेका दीपककुमार कर्ण (५३), स्वतन्त्र ओमप्रकाशकुमार साह (५५) र सञ्जीव साह (५२) विजयी बनेका छन्। प्रतिस्पर्धी कांग्रेसका प्रेम राठीले ४०, जसपाकी ववितादेवी साहले ४५ र विमलादेवी पोदारले ४१ मत मात्रै ल्याए। जसपा परित्याग गरेर मेयरमा स्वतन्त्र उम्मेदवारी दिएका उमेशको टिमले कार्यपालिका निर्वाचनमा एमालेसँग तालमेल गरेको थियो। त्यहाँमाथि सत्तारुढका सदस्यले समेत सघाएपछि एमालेस्वतन्त्र गठबन्धनले कार्यपालिकामा बाजी मारेको हो। मेयर र उपमेयर, १९ जना वडाध्यक्ष तथा ८ जना निर्वाचित सदस्यसहित २९ सदस्यीय महानगर कार्यपालिकामा एमालेका १६ सदस्य भएका छन्। स्थानीय निर्वाचनमा एमालेले उपमेयर र ९ जना वडाध्यक्ष एमालेले जितेको थियो। कांग्रेसले मेयर र ६ वडाध्यक्ष, जसपाले २ वडाध्यक्ष, स्वतन्त्र र राप्रपाले ११ वडाध्यक्ष जितेका थिए। १९ वटा वडा रहेको विराटनगरमा एमालेका ४३, कांग्रेसका ४०, जसपाका १०, स्वतन्त्रका ३ र राप्रपाका १ जना जनप्रतिनिधि छन्। मेयर र उपमेयरसहित ९७ जनप्रतिनिधि रहेको महानगरमा कांग्रेसजसपाको ५० मत थियो। राप्रपाले समेत साथ दिँदा एमालेस्वतन्त्र गठबन्धनको मत ४७ मात्रै पुग्थ्यो। कार्यपालिका निर्वाचनमा स्वतन्त्रसँग तालमेल भयो। राप्रपाले पनि हामीलाई सघायो। कांग्रेससँग असन्तुष्ट भएका जसपाका साथीहरुको साथ पायौं, एमाले विराटनगर महानगर अध्यक्षसमेत रहेका सागर थापाले भने, आफ्नो मत सुरक्षित गर्दै अरुको मत तान्न सकेका कारण कार्यपालिकामा जित निकाल्न सकियो। कार्यपालिका निर्वाचनबाट सत्तारुढभित्र नेताहरु गठबन्धनको पक्षमा भएपनि कार्यकर्ता विपक्षमा थिए भन्ने प्रष्ट भएको छ। उपमेयरमा कांग्रेसले भोट नदिएको बदला यो निर्वाचनमा जसपाले लिएको देखिन्छ। कांग्रेस र जसपामा एकले अर्कालाई क्रस गर्दा फाइदा एमालेले उठाएको थापाको भनाइ छ। थापाले असन्तुष्ट रहेकालाई कांग्रेसजसपा गठबन्धनको विकल्प एमालेस्वतन्त्र गठबन्धन मात्रै हुँदा र दुवै दलमा इगो पलाउँदा फाइदा एमालेलाई भएको बताए। जसपा मोरङका अध्यक्ष राजकुमार यादवले जनप्रतिनिधिका हिसाबले स्पष्ट बहुमत हुँदा पनि कार्यपालिकामा हार्नु परेको बताए। बहुमत रहेकाले चुनाव जित्नेमा हामी ढुक्क थियौँ। एमालेले चलखेल गरेछ, उनले भने, हामीले मत जोगाउन सकेनौं। कांग्रेस पनि चुकेछ। सही ढंगले व्यवस्थापन नहुँदा र पार्टीले साथ दिएपनि कांग्रेसका व्यक्तिबाट साथ नपाउँदा उपमेयरमा पराजय भोग्नु परेको यादवले बताए। कांग्रेस विराटनगरका सभापति दीपक चापागाईंले जसपाको मत नेताको नियन्त्रणमा नरहेको विश्लेषण गरिएको बताए। कार्यपालिकामा जसपाले धोका दियो। जसपाकै उम्मेदवाले पनि भोट पाएनन, उनले भने, कांग्रेसका १२ जनाले पनि धोका दिएजस्तो देखिन्छ। नेतासँग वार्ता गरेर गठबन्धन गरेपनि त्यो अनुसार मत आएन। त्यसैपनि अल्पमतमा परेर कमजोर रहेको कांग्रेसले कार्यपालिका आफ्नो पक्षमा पार्नकै लागि जसपासँग गठबन्धन गरेको चापागाईंको भनाइ छ। गठबन्धनको सबै भोट आउँदा ५० हुनुपर्ने हो। तर मत नै नआएपछि हारियो, उनले भने, उपमेयरमा भने कांग्रेसले धोका दिएको हैन। आफ्नै क्षेत्रमा पडक कमजोर हुँदा जसपा हारेको हो।"
तत्काल मन्त्री नफेरिने,"काठमाडौं : सत्ता गठबन्धनबीच तत्काल मन्त्री नफेर्ने सहमति भएको छ। प्रधानमन्त्री निवास बालुवाटारमा सोमबार बिहान बसेको शीर्ष नेताहरुको बैठकमा तत्काल मन्त्रीहरु नफेर्ने सहमति भएको हो। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। नेकपा एकीकृत समाजवादीका अध्यक्ष माधव कुमार नेपालले हिजै प्रधानमन्त्री शेरबहादुर देउवालाई मन्त्री बन्नेहरुको सूची बुझाएका थिए। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमारी झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरलाई नयाँ मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति अध्यक्ष माधवकुमार नेपाल असन्तुष्ट बनेका छन्।"
"जहाँ छन्,नेपालअंग्रेज युद्धका दस्तावेज","सिन्धुलीगढी : सिन्धुलीगढीमा निर्माण गरिएको युद्ध संग्रहालयलाई नेपालअंग्रेज युद्धका ऐतिहासिक दस्तावेजका रूपमा लिइएको छ। विसं १८२४ मा भएको नेपालअंग्रेज युद्धको ऐतिहासिक दस्तावेज संग्रहित कमलामाई नगरपालिका सिन्धुलीसँगको समन्वयमा नेपाली सेनाले उक्त संग्रहालय निर्माण गरेको हो। सिन्धुलीगढी नेपाल एकीकरण अभियानमा सबैभन्दा संगीन र निर्णायक युद्ध भएको स्थान हो। नेपाललाई उपनिवेश बनाउन आएको इस्टइन्डिया कम्पनीका कप्तान किनलोकको अंग्रेज फौजलाई वीर गोर्खाली फौजले १८२४ असोज १४ गते परास्त गरेको इतिहास छ। तत्कालीन कान्तिपुरका राजा जयप्रकाश मल्ललाई सहयोग गर्न किनलोकको नेतृत्वमा आधुनिक हतियारसहित आएको २ हजार ४ सयको संख्यामा रहेको अंग्रेज फौजलाई सिन्धुलीगढीको युद्धबाट हराएका थिए। संग्रहालयभित्र २५५ वर्षअघि भएको नेपालअंग्रेज युद्धका क्रममा युद्धकालीन अवस्थाका पात्र, सिन्धुलीगढी युद्धका घटनाक्रम, सैनिकका आँखामा युद्धको परिदृश्य, सिन्धुलीगढी युद्धका वृत्तचित्र, चरणबद्ध युद्धका चित्र, तत्कालीन युद्धमा प्रयोग भएका घरेलु हतियार, युद्धकालीन हातहतियार, अंग्रेजहरूले प्रयोग गरेका तोप, नेपाली तथा बेलायती योद्धा, नेपाली योद्धाका कलाचित्र, मिथिला कला, बेलायतीहरूको नाममा बनाइएका स्तम्भ, युद्धकालीन शिलालेख, ऐतिहासिक दस्तावेज तथा इतिहासका पुस्तकालय राखिएको छ। संग्रहालय निर्माणमा ६ करोड ५० लाख रुपैयाँ बढी लगानी भएको छ। संघीय सरकारको रक्षा मन्त्रालयअन्तर्गत सैनिक मुख्यालयले ४ करोड ५० लाख र कमलामाई नगरपालिकाले २ करोड बढी खर्च गरेको छ। सिन्धुलीगढी क्षेत्रको ऐतिहासिक र पुरातात्विक महत्त्वलाई अझ बढी प्रबद्र्धन गर्ने उद्देश्यअनुरूप संघीय, प्रदेश र स्थानीय सरकारको समन्वयमा करिब २ वर्षअघि युद्ध संग्रहालयको निर्माण सम्पन्न गरिएको थियो।नेपालकै प्रथम युद्ध संग्रहालयको दुई वर्षअघि सम्माननीय राष्ट्रपति विद्यादेवी भण्डारीले उद्घाटन गरेकी थिइन्। भण्डारीले त्यसबेला युद्ध संग्रहालयलाई असल र बहादुर पुर्खाहरूको अदम्य साहस र बलिदानीको ऐतिहासिक दस्तावेज भएको स्मरण गरेकी थिइन्। सिन्धुलीगढीमा दुईपटक ऐतिहासिक युद्ध भएको इतिहास छ। १८२४ मा काठमाडौं उपत्यका कब्जा गर्न हिँडेको इस्टइन्डिया कम्पनी र नेपाली फौजबीच संगीन र निर्णायक युद्ध भएको इतिहासविद् सागरकुमार ढकाल बताउँछन्। सिन्धुलीगढी किल्ला नेपाली वीर गोर्खालीहरूको फौजको नेतृत्व गर्ने श्रीहर्ष पन्त, वंशराज पाण्डे र वंशु गुरुङले १८२४ कात्तिक २४ गते साम्राज्यवादी ब्रिटिस अंग्रेज फौजलाई परास्त गर्दै नेपालको सार्भभौम र अखण्डता जोगाएको ऐतिहासिक स्थल हो। त्यसको झण्डै ४७ वर्षपछि १८७१ मा दोस्रोपटक युद्ध भए पनि नेपाल टुक्रिएको ढकाल बताउँछन्। यी विभिन्न कालखण्डमा सिन्धुलीगढीले ऐतिहासिक महत्त्व राखेको छ। १८२४ मा भएको नेपालअंग्रेज युद्धमा विजय प्राप्त गरेका पृथ्वीनारायण शाहले त्यसैबखतदेखि सिन्धुलीगढीलाई सैनिक प्रशासनको रूपमा कायम राखेका थिए। त्यसपछि रणबहादुर शाह, गिर्वाणयुद्ध विक्रम शाह र राजेन्द्र विक्रम शाहको पालासम्म सिन्धुलीगढीमा सैनिक प्रशासन सञ्चालन हुन्थ्यो। तर, सुरेन्द्र वीर विक्रम शाह, पृथ्वी वीरविक्रम शाह र त्रिभुवन वीरविक्रम शाहका पालामा राणाकालीन (सामन्ती) प्रशासन सिन्धुलीगढीबाटै सञ्चालन हुन थाल्यो। यसबेला सिन्धुलीको मरिण र कमलाखोंचबाट पोता (जमिनको तिरो) उठाउन थालिएको इतिहास छ। त्यसबेला मरिण र कमलाखोचमा राणाहरूको नाममा जग्गाहरू कायम थिए। राजा महेन्द्र वीरविक्रम शाहको पालामा प्रजातन्त्रको उदय भयो र सिन्धुलीगढीमा रहेको सैनिक प्रशासनलाई प्रजातान्त्रिक विद्यालयका रूपमा विकास गरियो। राजा वीरेन्द्रले सिन्धुलीगढीको मूल प्रशासनलाई पूर्ण रूपमा परित्याग गरिदिएपछि भौतिक रूपमा मात्र नभएर ऐतिहासिक रूपमा समेत ओझेल पर्दै गएको बताइन्छ। २००४ सालमा राणा शासनको अन्त्यपछि गढी दरबारलाई राष्ट्रिय स्वामित्वमा ल्याइएको थियो। २०२० सालसम्म सिन्धुलीको सदरमुकाम सिन्धुलीगढीमै थियो। यहीँबाट प्रशासनिक कार्यसम्पादन हुन्थ्यो। सो समयमा नेपाली सेना, प्रहरीले सुरक्षा दिएको थियो। २०२० मा जिल्ला सदरमुकाम सिन्धुलीमाढी झारिएपछि दरबार भग्नावशेषमा परिणत हुँदै गयो। गढीकिल्लाहरूको अस्तित्व लोप हुँदै गयो। त्यहाँका इँटा, काठ, जस्ता तथा ढुंगाहरू समेत चोरी हुँदै हराएर सकिए। तत्कालीन जिल्ला विकास समितिमार्फत सामान्य कामहरू थालिए पनि पर्याप्त बजेटको अभावमा सिन्धुलीगढीको विकासले लय नै लिन सकेन। झन् २०५२ मा तत्कालीन माओवादीले सिन्धुलीगढीमा रहेको प्रहरी चौकीमाथि आक्रमण गरेर सशस्त्र जनयुद्धको उद्घोष गरेपछि त्यसयता त्यहाँ सुरक्षा पोस्टसमेत स्थापना गर्न सकिएको छैन। २०७२ को संविधानले नेपाललाई संघीयतासहितको शासन व्यवस्था कामय गर्यो। त्यहीँ संविधानअनुरूप २०७४ मा पहिलो स्थानीय निर्वाचन सम्पन्न भयो। लामो समयपछि स्थानीय तहले जनप्रतिनिधि पायो। सिंहदरबारको अधिकार गाउँगाउँसम्म आयो। यसको फलस्वरूप ऐतिहासिक धरोहर सिन्धुलीगढीको मुहार फेरिन थाल्यो। संघीय, प्रदेश र स्थानीय सरकारले प्राथमिकतामा राखेर सिन्धुलीगढीको नवनिर्माण र पुनर्निर्माण थालियो। जिल्लाकै ऐतिहासिक पुरातत्विक र पर्यटकीय गन्तव्यका रूपमा रहेको सिन्धुलीगढीलाई कमलामाई नगरपालिकाका निवर्तमान मेयर खड्गबहादुर खत्रीले नेपाली सेनासँगको समन्वयमा पुनर्निर्माण थालेका थिए। २ वर्षदेखि सिन्धुलीगढी युद्ध संग्रहालय सञ्चालनमा छ। सिन्धुलीगढी दरबार (रानीदरबार) को निर्माण अन्तिम चरणमा पुगेको छ। गढीको विश्वमा प्रचार थालिएको छ। नेपाली सेनाले निर्माण सम्पन्नपछि कमलामाई नगरपालिका सिन्धुलीलाई हस्तान्तरण गरेको छ। संग्रहालय सर्वसाधरणका लागि अवलोकन गर्न खुल्ला गरिएसँगै विभिन्न राष्ट्रबाट आन्तरिक तथा बाह्य पर्यटकहरू सिन्धुलीगढीको अवलोकनका लागि आउनेक्रम बढेको छ। ६ हजार २८१ वर्गफिट क्षेत्रफलमा निर्माण गरिएको यो संग्रहालयमा युद्धको झल्को दिने लोपोन्मुख सामग्रीहरू राखिएको छ। संग्रहालयको डिजिटल बोर्डमा वीर योद्धाहरूको नामांकन गरिएको छ। ६ कोठे यो संग्रहालयमा युद्धकालीन हातहतियार र दस्तावेज अवलोकन गर्न सकिन्छ। नेपाल एकीकरणका समयमा गोर्खाली सेनाले अंग्रेज फौजलाई सिन्धुलीको सिन्धुलीगढी, मकवानपुरको मकवानपुरगढी, रौतहटको समनपुर र रुपन्देहीको जितगढी युद्धमा हराएको इतिहास रहेकोले ती स्थानमा नेपाली सेनाले युद्ध संग्रहालय बनाउने योजना अघि सारेको बताइएको छ। सिन्धुलीगढीको निर्माण न्यु ड्रागनरसिद्धगढी जेभी कोटेश्वरले गरेको थियो। भवनको डिजाइन आर्किटेक्निक डेभलपमेन्टले गरेको हो। यस्तै, भित्री सजावटको काम अल्टरनेट इन्फ्रास्ट्रक्चर प्रालि धुलिखेलले गरेको छ। संग्रहालयको अवलोकनका लागि नेपालीका साथै भारतीय पर्यटकहरू ठूलो संख्या आउने गरेका छन्। यसको निर्माणमा कमलामाईका निर्वतमान नगर प्रमुख खड्गबहादुर खत्री र नेपाली सेनाको वर्दबहादुर गणका गणपति राजीव थापा र विजय थापाले महत्त्वपूर्ण भुमिका निर्वाह गरे। संग्रहालयमा भएका सामग्रीले तत्कालीन समयका युद्ध सामग्री, युद्धकलालाई बुझ्न मद्दत पुगेको सिन्धुलीगढीका जानकार तथा इतिहासविद् सागरकुमार ढकालको भनाइ छ। उनले भने, सिन्धुलीगढी नेपालको एकीकरण अभियानमा सबैभन्दा बढी संगीन र निर्णायक युद्ध भएको स्थान हो। तत्कालीन समयको अजय शक्ति ब्रिटिस सैनिक (इस्टइन्डिया कम्पनी मातहत) लाई गोर्खाली फौजले पराजित गरेर नेपाल एकीकरणका लागि मार्ग प्रशस्त भएको स्थान हो। यस्तो ऐतिहासिक धरोहरको नवनिर्माण र पुनर्निर्माणको काम सम्पन्न गरी अहिले करिब २५५ वर्ष अगाडि भएको युद्धमा प्रयोग भएका हतियार, बन्दोबस्तीलगायत अन्य कुराहरू समेत संकलन गरेर युद्ध संग्रहालयमा स्थापित गरिएको छ। यसलाई इतिहासको अध्ययन केन्द्रका रूपमा विकास गर्नु आवश्यक छ। सिन्धुलीगढी क्षेत्रको ऐतिहासिक र पुरातŒिवक महत्त्वलाई बुझेर पुनर्निर्माण गर्दै प्रबद्र्धन गर्नुपर्ने उनको सुझाव छ। यहाँ राणाकालीन प्रशासन कसरी चल्थ्यो ? अदालत, सैनिक भर्ती कसरी गरिन्थ्यो ? भन्ने जस्ता कुरा आगामी दिनमा उजागर गर्न सके यसको थप महत्त्व बढ्नेछ। सिन्धुलीगढी क्षेत्रको विकासमा थप बृहत्तर योजनाअघि सारेको कमलामाईका मेयर उपेन्द्रकुमार पोखरेलले बताए। उनले भने, सिन्धुलीगढी नेपालको महत्त्वपूर्ण ऐतिहासिक धरोहर हो। यो कमलामाई नगरक्षेत्रमा पर्दछ। त्यसैले यसको विकास र प्रसारलाई मैले प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु। संग्रहालय निर्माण र रानीदरबारको निर्माण धमाधम गराइरहेकोले आगामी दिनमा इस्टइन्डिया कम्पनीका सेनाहरू हताहत भएको स्थानमा बृहत् युद्ध समाधीको निर्माण, गढी आसपासका जंगलमा जडीबुटी, बन्यजन्तुको संरक्षण, युद्धमार्गको निर्माण जस्ता कार्यमा नगरपालिकाले प्रदेश र संघीय सरकारसँगको समन्वयमा आवश्यक बजेटको व्यवस्थापन गरेर अघि बढ्ने उनको भनाइ छ। हाल सिन्धुलीगढीमा पृथ्वीनारायण शाहको पूर्णकदको शालिक, बंसु गुरुङ, श्रीहर्ष पन्त, वीरभद्र उपाध्याय, वंशराज पाण्डेको युद्धभावको पूर्णकदको मूर्तिहरू स्थापना गरिएको छ। सुन्दर हिमशृङ्खलाहरू, तराईका समथर फाँटहरू, सुनकोसी र तामाकोसीका नीलो छालहरू, राताम्य फुल्ने लालीगुराँस, रसिलो जुनार र नागबेली बीपी राजमार्गको दृश्यपान गर्न सकिने सिन्धुलीगढी क्षेत्रमा युद्धस्मारक र गायक कृष्णविक्रम थापाको पूर्णकदको शालिक स्थापनाले गढीको सौन्दर्य अझ बढाएको छ। सिन्धुलीगढीको विकास र समृद्धिका लागि चासो राख्दै हालसम्म राष्ट्रपति, पूर्वप्रधानमन्त्री, उपप्रभानमन्त्री, प्रधानसेनापति, रक्षामन्त्री, पर्यटन तथा नागरिक उड्डयनमन्त्री, पाकिस्तानका जल, थल, वायु सेनाध्यक्षलगायतले सिन्धुलीगढीमा आयोजित महत्त्वपूर्ण कार्यक्रममा भाग लिनुका साथै सो क्षेत्रको अवलोकनसमेत गरिसकेका छन्। कमलामाई र बागमती प्रदेश सरकार पर्यटन विकास आयोजनाको ४ करोड ३८ लाख ९९ हजार ५ सय २२ रुपैयाँको लागतमा ऐतिहासिक रानीदरबारको पुनर्निर्माणले तीव्रता पाएको छ। पुरानै शैलीमा निर्माण थालिएको उक्त दरबारको काम झण्डै ८० प्रतिशत सम्पन्न भएको छ। १६ महिनाभित्र सम्पन्न गर्ने गरी थालिएको निर्माण अबको २ महिनाभित्र सम्पन्न हुने कमलामाईका प्रमुख प्रशासकीय अधिकृत विशकसेन ढकालले बताए। दरबारको पुनर्निर्माणको जिम्मा तुलसीएरिसा जेभी भक्तपुरले लिएको छ। पूर्व २ नं क्षेत्रको प्रशासन सञ्चालन गर्ने अड्डाको रूपमा परिचित गढीदरबार तत्कालीन श्री ३ महाराज जंगबहादुर राणाका भाइ बमबहादुर राणाका छोरा बमवीर विक्रम राणाले निर्माण गरेका हुन्। ढकालाका अनुसार दरबारको निर्माण सम्पन्न भएपछि तल्लो तलामा रेस्टुरेन्ट र माथिल्लो तलामा राणाकालीन प्रशासन संग्रहालय स्थापना गरिने योजना छ। पक्की बाटो, खानेपानी, पार्किङ, पिकनिक स्पट, शौचालय, अडियो भिजुअल रुम, एम्पिथिएटरलगायतका व्यवस्था छ। सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामीले लागिपरेका छौं, उनले थपे। सिन्धुलीमाढीबाट बीपी राजमार्गबाट करिब २० किलोमिटर सडक यात्रापछि पुगिने सिन्धुलीगढी नगरको आन्तरिक तथा बाह्य पर्यटन प्रबद्र्धनबाट आयस्रोत बढाउनसमेत मद्दत गरेको छ। सिन्धुलीगढी युद्ध संग्रहालय र गढी क्षेत्रको सुरक्षाका लागि नगर प्रहरीसमेत परिचालन गरिएको छ। त्यहाँ वीर गोर्खालीहरूले साम्राज्यवादी ब्रिटिस सेनाहरूसँग भएको युद्धमा विजय प्राप्त गरेको स्मरणमा हरेक कात्तिक २४ गते विजयोत्सव समारोहको आयोजना गरिन्छ। सिन्धुलीगढी ऐतिहासिक धरोहर भएकोले यसको विकास र प्रसारलाई प्रमुख प्राथमिकतामा राखेको छु। मेरो ५ वर्षे नेतृत्वकालमा यहाँ आउने पर्यटकहरूलाई ६ घण्टासम्म गौरवपूर्ण इतिहास बोध गर्ने र यस क्षेत्रको सामाजिक, भौगोलिक र पर्यावरणीय अनुपमताको पारख गर्न सक्ने गरी विकास गर्नेछु।उपेन्द्रकुमार पोखरेलनगर प्रमुख, कमलामाई नगरपालिका, सिन्धुली सिन्धुलीगढीलाई अझ व्यवस्थित गर्न संघीय तथा प्रदेश सरकारसँग समन्वय गर्ने, नगरले उच्च प्राथमिकतामा राखेर नीति तथा कार्यक्रम बनाउने र सोहीअनुसारको बजेट विनियोजन गर्ने गरी हामी लागिपरेका छौं। विशकसेन ढकाल प्रमुख प्रशासकीय अधिकृत, कमलामाई नगरपालिका"
विप्लवले सरकारविरुद्ध आन्दोलन गर्ने,"काठमाडौंः नेत्रविक्रम चन्द विप्लव नेतृत्वको नेकपाले संघर्षका कार्यक्रम घोषणा गरेको छ । नेकपाका प्रवक्ता प्रकाण्डले जनजीविकाका सवालमा सरकार गम्भीर नभएको भन्दै आन्दोलनका कार्यक्रम घोषणा गर्ने जानकारी दिएका छन्। नेकपाले जेठ २५ गते राजमार्ग, काठमाडौं उपत्यका र देशव्यापी किसान विरोध प्रदर्शन, जेठ २७ गते अमेरिकी हस्तक्षेप विरुख देशव्यापी विरोध प्रदर्शन, जेठ ३० गते एमसीसी कार्यालय र जिल्ला सदरमुकाममा विरोध प्रदर्शन र घरोउ, असार २ गते राजवन्दी रिहाईको पक्षमा देशव्यापी मशाल जुलुस, असार ५ गते चर्को महंगी र भाडावृद्धि विरुद्ध देशव्यापी विरोध प्रदर्शनका कार्यक्रम घोषणा गरेको छ । विज्ञप्तिमा भनिएको छ, देशको सार्वभौमिकता, राष्ट्रिय स्वाधिनता, जनअधिकार र जनजीविकाको दृष्टिले नेपाली जनता ईतिहासमै चरम संकटको अवस्थाबाट गुज्रिरहेका छन । हाम्रो देशमाथी अमेरिकी साम्राज्यवादी हस्तक्षेप तिव्र भैराखेको छ । अमेरिकी उप विदेशमन्त्री अजरा जियाको नेपाल स्थित तिव्वतियन शरणार्थी शिविरको भ्रमणले उक्त कुराको पछिल्लो पुष्टि गर्दछ । दैनिक उपभोग्य वस्तु र पेट्रोलियम पदार्थमा गरिएको मुल्यवृद्धि, यातायात क्षेत्रमा गरिएको भाडा वृद्धि र असारमा किसानले मल विउ नपाउने अवस्थाले जनजीवन झन पछि झन चल्नै नसक्ने अवस्थामा पुग्दैछ । उपरोक्त तथ्यले देशको अर्थतन्त्र टाट उल्टिदै गरेको प्रमाणित गर्दछ । नागरिकको हत्या, महिला हिंसा र सामाजिक असुरक्षाको आतंक दिन प्रतिदिन वढ्दो अवस्थामा छ ।"
"पल शाह र पूर्वसभामुख महराको उदाहरण दिँदै सांसद चौधरीले भनिन्  मन मिले लभ, नमिले बलात्कार !","काठमाडौंः सांसद गंगा चौधरी सत्गौवाले यौनहिंसा जघन्य अपराध भएको बताएकी छन् । सोमबार संसदमा बोल्दै चौधरीले कानुन सबैका लागि समान हुनुपर्ने बताइन्। उनले भनिन्, कानुन फितलो बनाउनु हुँदैन । संसद भनेको भावनामा बगेर कानुन निर्माण गर्ने थलो होइन । एउटा समुदाय, एउटा वर्गको लागि मात्रै कानुन निर्माण गर्ने होइन । नेपाली जनताको वास्तविक अवस्थालाई हेरेर कानुन निर्माण गर्न जरुरी छ । ' पल शाह र पूर्व सभामुख कृष्णबहादुर महरालाई उदाहरण दिँदै सांसद चौधरीले मन मिलेसम्म लभ र नमिलेपछि बलत्कारको संज्ञा दिन नहुने बताइन् । उनले भनिन्,जबसम्म मन मिल्यो तबसम्म उसलाई लभको संज्ञा दिने । त्यसपछि आफ्नो स्वार्थ पूरा नभएपछि बलत्कारको संज्ञा दिने । पूर्वसभामुखको घटना पनि हामी हेरेका छौं । जबसम्म स्वार्थ मिल्यो कसैलाई पत्तो हुँदैन । स्वार्थ नमिलेपछि बलत्कारको संज्ञा दिएर उहाँ (महरा)लाई ६६ महिनासम्म जेलमा कोचियो । यो कुरा हामीले भुल्नुहुँदैन । ' उनले हदम्याद नराखिए मुद्दाको चाङ लाग्ने बताइन् । उनले भनिन्, 'मुद्धाको चाङ लाग्छ अनि न्याय कसरी पाउने ? यो दृष्टिकोणबाट पनि हेर्न जरुरी छ । महिलाविरुद्ध बोल्यो भनेर नभन्नुहोस् । म एउटा देशको सांसद पनि हो ।'"
"सरकारलाई गगन थापाले भने, इम्बोस्ड नम्बरको नाममा नागरिक तर्साउने काम बन्द गर","काठमाडौं : नेपाली कांग्रेसका महामन्त्री गगनकुमार थापाले इम्बोस्ड नम्बरको नाममा नागरिक तर्साउने काम बन्द गर्न माग गरेका छन्। सोमबार प्रतिनिधिसभाको बैठकमा बोल्दै उनले इम्बोस्ड नम्बरको विषयमा गम्भीर हुन सरकारलाई आग्रह गरेका हुन् । थापाले इम्बोस्ड नम्बर राख्न भनेर सरकारले गरेको ताकेता नागरिकमाथिको अत्याचार भएको बताए। उनले भने, जबर्जस्तीलाई बन्द गरियोस् होइन भने नागरिकले अवज्ञा गर्छन्। त्यसअघि सरकारले पुनर्विचार गरोस्। उनले राज्यको स्रोत र साधनले समेत उक्त समयभित्र सम्भव नभएको बताए। दण्ड र जरिवानाको डर देखाएर सरकारले गरेको अपारदर्शी निर्णय र निकम्मापनको सजाय नागरिकलाई दिन खोजिएको उनको भनाई छ। थापाले इम्बोस्ड नम्बर राख्न निकै महंगो पर्ने भएकाले पुनर्विचार गर्न समेत आग्रह गरे। सांसद् थापाले ठेक्का पाएको कम्पनी र ठेक्का सम्झौतामाथि पनि प्रश्न उठेको बताए। यातायात व्यवस्था विभागले असारभित्रै बागमती र गण्डकी प्रदेशका सवारीसाधनहरूमा इम्बोस्ड नम्बर प्लेट जडान नगरे कारबाही गरिने सूचना जारी गरेपछि चौतर्फि आलोचना भइरहेको छ। ट्राफिक प्रहरीबाट सडक अनुगमन गर्दा तोकिएअनुसार इम्बोस्ड प्लेट जडान नगरिएको पाइएमा सवारी तथा यातायात व्यवस्था ऐन २०४९ बमोजिम कारबाही हुने ब्यहोराको सूचना प्रकाशित भइसकेको छ। नेपालका सवारी साधनमा इम्बोस्ड नम्बर प्लेट जडानको ठेक्का पाएको कम्पनी विश्व बैंकले समेत कालोसूचीमा राखेको छ।"
पालैपालो ६ महिने मन्त्री बनाउन विपरीत सिद्धान्तका दलसँग गठबन्धन गर्नु अत्यन्त घातक : भीम रावल,"काठमाडौं : नेकपा एमालेका नेता भीम रावलले ६ महिने मन्त्री बनाउनु देश, जनता र लोकतन्त्रको लागि अत्यन्त घातक भएको बताएका छन्। नेकपा एकीकृत समाजवादीले मन्त्री हेरफेर गर्ने विषयलाई लक्षित गर्दै उनले विपरीत सिद्धान्तका दलसँग पद र सत्ताको लागि गठबन्धन गर्नु अत्यन्त घातक भएको टिप्पणी गरेका हुन्। पद र सत्ताको लागि गठबन्धन गरी स्वार्थसाधन गर्न दल र नेता निर्वस्त्र मैदानमा पदीय स्वार्थका लागि राजनीति गर्नु लोकतन्त्रको लागि घातक भएको बताउँदै रावललेनिस्वार्थ जनताको सेवामा लाग्नुपर्ने बताए। उनले देश र जनताको निस्वार्थ सेवाको राजनीति व्यवहारमा देखिनुपर्ने टिप्पणी गरेका छन्। अमुक व्यक्तिहरूलाई पालैपालो ६ महिने मन्त्री बनाउन र विपरीत सिद्धान्तका दलसंग पद र सत्ताको लागि गठबन्धन गरी स्वार्थसाधन गर्न नेपालका कतिपय दल र नेता निरवस्त्र मैदानमा देखिनु देश, जनता र लोकतन्त्रको लागि अत्यन्त घातक हो।रावले भने,देश र जनताको निस्वार्थ सेवाको राजनीति व्यवहारमा देखिनुपर्छ। एकीकृत समाजवादीका अध्यक्ष माधवकुमार नेपालले आइतबार पार्टीको बैठकपछि ६ महिनाका लागिमात्रै यस अगाडिका मन्त्री पठाइएको बताएका थिए। पार्टीबाट पाँच जना सरकारमा सहभागी भएकामध्ये प्रेमबहादुर आले संस्कृति, पर्यटन तथा नागरिक उड्डयन, रामकुमारी झाँक्री सहरी विकास, विरोध खतिवडा स्वास्थ्य तथा जनसंख्या र कृष्णकुमार श्रेष्ठ श्रम, रोजगार तथा सामाजिक सुरक्षामन्त्री छन्। भवानीप्रसाद खापुङ स्वास्थ्य तथा जनसंख्या राज्यमन्त्री छन्। अब जीवनराम श्रेष्ठ संस्कृति, पर्यटन तथा नागरिक उड्डयन, मेटमणि चौधरी सहरी विकास, शेरबहादुर कुँवर श्रम, रोजगार तथा सामाजिक सुरक्षा र भवानीप्रसाद खापुङ स्वास्थ्य तथा जनसंख्यामन्त्री हुने भएका छन्। त्यस्तै, हीरा केसीलाई स्वास्थ्य तथा जनसंख्या राज्यमन्त्री बनाउने निर्णय समाजवादीले गरेको छ।"
हामी सपथको लागि तयारी अवस्थामा छौं : जीवनराम श्रेष्ठ,"काठमाडौं : संस्कृति पर्यटन तथा नागरिक उड्डयन मन्त्रीका लागि सिफारिस भएका जीवनराम श्रेष्ठले आफू सपथका लागि तयारी अवस्थामा रहेको बताएका छन्। नेकपा एकीकतृ समाजवादीका प्रमुख सचेतकसमेत रहेका श्रेष्ठले मन्त्री नफेर्ने विषयमा कुनै जानकारी नआएको बताए। उनले अन्नपूर्णसंग भने,मन्त्री नफेर्ने विषयमा कुनै जानकारी आएको छैन। हामीलाई सपथका लागि तयार रहन पार्टीले निर्देशित गरेको थियो। हामी तयारी अवस्थामा छौं। आइतबार नेकपा एकीकृत समाजवादीले कानुनमन्त्रीबाहेक अन्य पाँच मन्त्रीलाई सरकारबाट फिर्ता बोलाउने निर्णय गरेको थियो। पार्टीले सरकारबाट फिर्ता बोलाउने निर्णयसँगै समाजवादी पार्टीका तर्फबाट मन्त्री भएकाहरुले नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र प्रधानमन्त्री शेरबहादुर देउवालाई भेटेर आफूलाई यथावत राखिदिन आग्रह गरेका थिए। आइतबार बसेको नेकपा एकीकृत समाजवादीको सचिवालय बैठकले आफ्ना मन्त्रीहरु रामकुमार झाँक्री, विरोध खतिवडा, प्रेम आले र कृष्णकुमार श्रेष्ठलाई फिर्ता बोलाइ मेटमणि चौधरी, भवानी खापुङ ,जीवनराम श्रेष्ठ र शेरबहादुर कुँवरको नाम मन्त्रीमा सिफारिस गरेको थियो। पार्टीको निर्णयविरुद्ध आफ्ना मन्त्रीहरुले प्रचण्ड र प्रधानमन्त्री देउवासँग यथावत रहन दिएको दबाबप्रति नेकपा एकीकृत समाजवादीका अध्यक्ष माधवकुमार नेपाल असन्तुष्ट बनेका छन्।"
प्रधानमन्त्रीलाई प्रचण्डले साथ दिँदा माधव नेपाल अफ्ठ्यारोमा,"काठमाडौं : सरकारबाट आफ्ना मन्त्री फिर्ता बोलाउने एकीकृत समाजवादी पार्टीको निर्णय तत्कालका लागि कार्यान्वयन नहुने भएको छ। एकीकृत समाजवादीको आइतबार बसेको स्थायी कमिटी बैठकले कानुनमन्त्री गोविन्द बन्दीबाहेक सरकारमा प्रतिनिधित्व गर्ने पाँच जना मन्त्रीलाई फिर्ता बोलाउने निर्णय गरेको थियो। समाजवादीका अध्यक्ष माधव कुमार नेपालले आइतबार प्रधानमन्त्री शेरबहादुर देउवालाई मन्त्री बन्नेहरुको सूची दिएका थिए। नेपालले मेटमणि चौधरी, जीवनराम श्रेष्ठ, भवानी खापुङ र शेरबहादुर कुँवरलाई मन्त्री बनाउन सिफारिस गरेका थिए। सोहीबमोजिम आज मन्त्रीहरुको सपथ हुने भनिएको थियो। तर प्रधानमन्त्री देउवा र नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एकीकृत समाजवादीको मन्त्री फेर्ने निर्णय अघि बढन दिएनन्। प्रधानमन्त्रीको उक्त कुराप्रति प्रचण्डले समर्थन जनाएपछि एकीकृत समाजवादीका अध्यक्ष नेपाल अफ्ठ्यारोमा परेका हुन्। प्रधानमन्त्री देउवा र माओवादी केन्द्रका अध्यक्ष प्रचण्डले एउटै स्वरमा समाजवादीका मन्त्री फिर्ता नहुने भनेपछि एकीकृत समाजवादीको निर्णय तत्कालका लागि कार्यान्वयन नहुने भएको छ। पार्टीले सरकारबाट फिर्ता बोलाउने निर्णय गरेसँगै समाजवादीका तर्फबाट मन्त्री बनेकाहरुले प्रधानमन्त्री शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालसँग आफ्नो पार्टीका निर्णय कार्यान्वयन नगरिदिन आग्रह गरेका थिए। प्रधानमन्त्री देउवाले समाजवादीका अध्यक्ष नेपाललाई मन्त्री फर्ने भए सत्ता गठबन्धनको बैठकबाटै निर्णय गरेर अरु पनि फेरौं नत्र एउटामात्र पार्टीका मन्त्रीहरुलाई फिर्ता बोलाउँदा नकरात्मक सन्देश जाने बताएका थिए। प्रधानमन्त्रीको उक्त कुराप्रति प्रचण्डले समर्थन जनाएपछि एकीकृत समाजवादीका अध्यक्ष नेपाल अफ्ठ्यारोमा परेका हुन्। प्रधानमन्त्री देउवा र माओवादी केन्द्रका अध्यक्ष प्रचण्डले एउटै स्वरमा समाजवादीका मन्त्री फिर्ता नहुने भनेपछि एकीकृत समाजवादीको निर्णय तत्कालका लागि कार्यान्वयन नहुने भएको छ। नेकपा एसका सम्मानित नेता झलनाथ खनालले भने पार्टीको निर्णय जसरी पनि कार्यान्वय हुने दाबी गरे। 'मन्त्री फेर्ने निर्णय पार्टीको हो। त्यो जसरी पनि कार्यान्वयन हुन्छ,' उनले भने।"
अहिलेसम्म मन्त्रीहरुको विवरण प्राप्त भएको छैन : राष्ट्रपति कार्यालय,"काठमाडौंः नेकपा एकीकृत समाजवादीले पार्टीको तर्फबाट सिफारिस गरेका मन्त्रीहरुको सपथ ग्रहण अन्यौलमा परेको छ। राष्ट्रपति कार्यालयले अहिलेसम्म मन्त्रीहरुको विवरणनै प्राप्त नभएको जनाएको छ । राष्ट्रपति कार्यालयका प्रवक्ता सागर आचार्यले आफूहरुकहाँ सिफारिस भएका मन्त्रीहरुको विवरण नआएको जानकारी दिए । उनले अन्नपूर्णसँग भने, 'अहिलेसम्म प्रधानमन्त्री तथा मन्त्रिपरिषद् कार्यालयबाट सिफारिस भएका मन्त्रीहरुको नामावली प्राप्त भएको छैन । नामावली प्राप्त भएपछि मात्रै सपथ ग्रहणलगायतको प्रक्रिया अघि बढ्छ । एकीकृत समाजवादीको आइतबार बसेको सचिवालय बैठकले पार्टीका तर्फबाट सरकारमा रहेका चारजना मन्त्रीलाई फिर्ता बोलाएर नयाँ पाँचजनाको नाम सिफारिस गरेको थियो। अध्यक्ष माधवकुमार नेपालले प्रधानमन्त्री शेरबहादुर देउवालाई नयाँ नाम बुझाइसकेका छन्। समाजवादीले सहरी विकास मन्त्रालयमा मेटमणि चौधरी, स्वास्थ्य तथा जनसंख्यामा भवानी खापुङ, संस्कृति, पर्यटन तथा नागरिक उडड्यनमा जीवनराम श्रेष्ठ र श्रम, रोजगार तथा सामाजिक सुरक्षा मन्त्रालयमा शेरबहादुर कुँवरलाई सिफारिस गरेको हो।"
जिसस मुस्ताङमा प्रमुख र उपप्रमुखसहित एमालेका ६ सदस्य निर्विरोध,"जोमसोम : जिल्ला समन्वय समिति मुस्ताङको निर्वाचनमा नेकपा एमाले र राप्रपाको एकल उम्मेदवारी परेपछि प्रमुख र उपप्रमुखसहित एमालेको ६ सदस्य र राप्रपाको १ सदस्य निर्विरोध भएका छन्। जिसस निर्वाचनको लागि सोमबार बिहान १० बजेदेखि २ सम्म उम्मेदवारी मनोनयपत्र दर्ता गर्ने कार्यतालिका रहेकोमा नेकपा एमालेको ६ र राप्रपाको १ जना सदस्यको मात्र एकल उम्मेदवारी परेकाले उनीहरु स्वतः निर्विरोध निर्वाचित भएको नेकपा एमाले जिल्ला सचिव बिनोद विसीले जानकारी दिए। जिसस मुस्ताङको प्रमुखमा वारागुङ मुक्तिक्षेत्र१ झारकोटकी माया गुरुङ जिसस प्रमुख र घरपझोङ गाउँपालिका३ स्याङका आईतेलाल थकाली जिसस उपप्रमुख पदमा निर्विरोध निर्वाचित भएका हुन्। यस्तै जिससको सदस्य पदमा थासाङ गाउँपालिकाबाट उमेश विक, घरपझोङ गाउँपालिकाबाट विन्दु नेपाली, वारागुङ मुक्तिक्षेत्र गाउँपालिकाबाट शान्ता कुमारी विक र लोघेकर दामोदरकुण्ड गाउँपालिकाबाट टसि ल्हामो सेनचरीको एकल उम्मेदवारी परेपछि उनीहरु निर्विरोध निर्वाचित भएका हुन्। यसअघि स्थानीय तह निर्वाचनमा सहकार्य गरेको राप्रपालाई एमालेले समर्थन गर्दै विमल नेपालीलाई निर्विरोध गराउन सहयोग गरेको थियो। मुख्य निर्वाचन कार्यालयले जिसस निर्वाचनका लागि जेठ १७ गते २५ गतेसम्म एकसाता लामो निर्वाचन कार्यालय सार्वजनिक गरेको थियो। उम्मेदवारी दिने तोकिएको निर्धारित समयमा अन्य कसैको उम्मेदवारी नपरेकाले एमालेसहित राप्रपाको उम्मेदवार निर्विरोध भईसकेको मुख्य निर्वाचन अधिकृत रोमाकान्त ज्ञवालीले जानकारी दिए। तर यसको घोषण निर्वाचन कार्यतालिका अनुसार पर्सि २५ गते सार्वजनिक हुने उनले बताए। ५ स्थानीय तह रहेको मुस्ताङमा एमालेले ४ अध्यक्ष र ३ उपाध्यक्ष पद जितेको थियो। नेपाली कांग्रेसले १ अध्यक्षसहित २ उपाध्यक्ष पद जितेको थियो।"
यौनहिंसाविरुद्धको संशोधन विधेयक २०७९ सर्वसम्मतबाट स्वीकृत,"काठमाडौंः प्रतिनिधिसभाको बैठकले यौन हिंसाविरुद्धको केही ऐन संशोधन गर्ने विधेयक २०७९ माथि विचार गरियोस् भन्ने प्रस्तावलाई सर्वसम्मतिले स्वीकृत गरेको छ । कानुन न्याय तथा संसदीय मामिलामन्त्री गोविन्दप्रसाद शर्मा कोइरालाले निर्णयार्थ प्रस्तुत गरेको यौनहिंसाविरुद्धको विधेयक सर्वसम्मतबाट स्वीकृत गरेको हो। सो क्रममा कानुन न्याय तथा संसदीय मामिलामन्त्री शर्माले हदम्यादले न्याय पाउनबाट बञ्चित हुन नपरोस् भन्नेमा सरकार गम्भीर रहेको बताए । संसदमा बोल्दै कानुनमन्त्री शर्माले हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर रहेको बताएका हुन् । उनले भने, समाजले आवश्यकता देखियो भने कानुन परिवर्तन हुन्छ। हदम्याद पनि निरन्तर परिवर्तन हुँदै आएको छ । अपराधको गम्भिरताअनुसार सजाय गर्नुपर्ने आवाज उठ्छ । हदम्यादका कारण न्याय पाउनबाट बञ्चित हुन् नपरोस् भन्ने भावनामा सरकार गम्भीर छ । उनले भने,' कानुन आयोगलाई यो विषयमा अध्ययन गन भनिएको छ । हदम्याद कति हदसम्म बढाउने घटाउने विषयमा प्रतिवेदन दिन भनेका छौं।'"
झस्काइरहने बाँदरमुढे,"चितवन : एउटा कहालीलाग्दो घटना। ३९ जनाको घटनास्थलमै ज्यान गयो। पछि ६ जनाले ज्यान गुमाए। ७२ जना घाइते भए। त्यही बसका यात्रु थिए, देवेन्द्रपुरका ५० वर्षीय कृष्ण अधिकारी। जेठ २३ गते उनका लागि कालो दिन हो। जुन दिन सार्वजनिक बसमा चढेका सेनालाई लक्षित गरेर तत्कालीन विद्रोही पक्ष नेकपा माओवादीले माडीको बाँदरमुढे खोलामा एम्बुस थापेको थियो। यो घटना सम्झँदा अधिकारी झस्कन्छन्। त्यसबेला लागेको घाउभन्दा बढी न्यायका लागि लड्दा पाएको दुःखले उनलाई बढी पीडा दिएको छ। चाहेर पनि बिर्सन सकेका छैनन्। विस्फोटको घटनाले सधैं झस्काउँछ। घटना भएको १७ वर्ष पूरा हुँदा पनि उनी थाकेका छैनन्। त्यसबेलादेखिको न्यायको उनको लडाइँ अझै जारी छ। घटनामा उनी आजसम्म पनि एकोहोरो लागिपरेका छन्। बाँदरमुढे पीडितका लागि राज्यस्तरबाट खासै सम्बोधन नभएको गुनासो गरेका छन्। घटना पीडितहरू औषधि उपचारबाट वञ्चित छन्। कतिपयले अझै पनि मानसिक रोगको औषधि सेवन गर्दै आएका छन्। बाँदरमुुढे घटनाको कुरा गर्दा माडी९ राइटोलकी विष्णुुमाया विक रिसाउँछिन्। घटनाबारे कसैले उनलाई सोधे पनि आक्रोश र पीडाले सताउँछ। घटनाले दिएभन्दा न्याय र राहतको घाउले बढी पीडा दिन्छ, उनलाई। आफू थला परेको छुु परिवार कसरी हेर्ने थाहा छैन। आश्वासनले नपालिने रैछ, उनले भनिन्, आफू बलियो भए अरूको आस गर्नुुपर्थेन होला। घटनाको कुरा झिक्यो कि रिस उठ्छ। कसैले केही गर्ने होइनन्। खाली आश्वासन मात्रै दिन्छन्। पोखरामा माइती भेट्न जाँदा जान लाग्दा १३ महिनाकी छोरीसहित विष्णुुमाया बाँदरमुुढे घटनामा परेकी थिइन्। न्यायोजित लडाइँसँगै परिपूरर्णको माग गरेका छन्। सत्य निरुपण आयोगमार्फत समाधान हुनुपर्ने माग छ। बृहत् शान्ति सम्झौतामा हस्ताक्षर भएको १६ वर्ष हुँदा पनि द्वन्द्वपीडितले न्याय पाउन सकेका छैनन्। मानवअधिकारकर्मी सुशील प्याकुरेल भन्छन्, सार्वजनिक यातायातमा नियोजित ढंगले धेरै तयारी गरेर नियोजित ढंगबाट विस्फोट गराइयो। कसले गरेको हो भन्ने थाहा छ। तर, यत्रो अपराधमा उसलाई केही हुन नपर्ने ? राज्यले दायित्व पूरा नगर्दा जनताले न्याय खोजिरहेका हुन्। हाम्रो संविधान हाम्रो कानुनअनुसार व्यवहार हुनुपर्यो नि। नेकपा (माओवादी केन्द्र) का अध्यक्ष पुष्पकमल दाहाल प्रतिनिधिसभा सदस्यको उम्मेद्वार हुँदा केही पीडित परिवारसँग लिखित ३ बुँदे सहमति गरेका थिए। एकता गरेका एमाले अध्यक्ष केपी शर्मा ओली पनि सँगै थिए। घटनामा ज्यान गुमाउने परिवारमध्येका काम गर्न सक्नेलाई रोजगारीको व्यवस्था, नसक्नेका लागि जीवनवृत्ति र बालबालिकाको पठनपाठनको व्यवस्था सम्झौतामा उल्लेख छ। बाँदरमुढे घटनास्थलमा मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमति गरेर दाहालले पीडितको माग सम्बोधन भएको बताएका थिए। तर, उक्त सहमति अहिलेसम्म कार्यान्वयन भएको छैन।मानवअधिकारकर्मी कनकमणी दिक्षित भन्छन्, त्यो घटना बारुदी सुरुङबाट भएको होइन बसलाई देखेर बटन दबाएर मारेको हो। यत्रो घटनामा आफन्त छिमेकी पर्दा स्थानीय नेताहरूको बोली सुनिएन। ना१ ख ३२४५ नम्बरको बस २०६२ जेठ २३ गते बगईबाट हिँडेको बस ३ घण्टापछि बिहान पौने ८ बजे बाँदरमुढे खोलामा बिस्फोट भएको हो। बसमा १२० जना यात्रु थिए। घटनास्थलमा स्मारक छ। हरेक वर्ष मृतकको सम्झनामा दीप प्रज्वलन गर्छन् अनि फर्किन्छन्। न्यायको आस मरेको छैन।"
हदम्यादका बारेमा कानुन आयोगलाई प्रतिवेदन दिन भनेका छौं : कानुन मन्त्री,"काठमाडौं : कानुन न्याय तथा संसदीय मामीला मन्त्री गोविन्दप्रसाद शर्माले हदम्यादका कारण न्याय पाउनबाट बञ्चित हुन नपरोस् भन्नेमा सरकार गम्भीर रहेको बताएका छन् । संसदमा बोल्दै कानुनमन्त्री शर्माले हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर रहेको बताएका हुन् । उनले भने, 'समाजले आवश्यकता देख्यो भने कानुन परिवर्तन हुन्छ। हदम्याद पनि निरन्तर परिवर्तन हुँदै आएको छ। अपराधको गम्भीरताअनुसार सजाय गर्नुपर्ने आवाज उठ्छ । हदम्यादका कारण न्याय पाउनबाट बञ्चित हुन नपरोस् भन्ने भावनामा सरकार गम्भीर छ ।' उनले सरकारले यो विषयलाई संवेदनसिल रुपमा लिएको बताए । शर्माले भने,' कानुन आयोगलाई यो विषयमा अध्ययन गर्न भनिएको छ । हदम्याद कति हदसम्म बढाउनेघटाउने विषयमा प्रतिवेदन दिन भनेका छौं ।'"
सत्ता गठबन्धनका शीर्ष नेताहरुबीच बालुवाटारमा छलफल,"काठमाडौं : सत्तारुढ गठबन्धन दलका शीर्ष नेताहरुबीच छलफल भएको छ । सोमबार प्रधानमन्त्री निवास बालुवाटारमा सत्तारुढ गठबन्धन दलका शीर्ष नेताहरुबीच छलफल भएको हो । बैठकमा समसामयिक राजनीतिक विषयमा छलफल भएको बताइएको छ। बैठकमा प्रधानमन्त्री एवम् नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', नेकपा एकीकृत समाजवादीका अध्यक्ष माधवकुमार नेपाल, जसपा अध्यक्ष उपेन्द्र यादव र कांग्रेस उपसभापति पूर्णबहादुर खड्का सहभागी थिए। गठबन्धनले मन्त्रिपरिषद् पुन:गठन गर्ने तयारी गरेका छन्। एकीकृत समाजवादीबाट सहभागी भएकामध्ये प्रेमबहादुर आले संस्कृति, पर्यटन तथा नागरिक उड्डयन, रामकुमारी झाँक्री सहरी विकास, विरोध खतिवडा स्वास्थ्य तथा जनसंख्या र कृष्णकुमार श्रेष्ठ श्रम, रोजगार तथा सामाजिक सुरक्षामन्त्रीलाई फित्ता बोलाउने पार्टीले निर्णय गरेको छ। तर आफूलाई नसोधिएको भन्दै मन्त्रीहरुले असन्तुष्ट जनाएका छन्। भवानीप्रसाद खापुङ स्वास्थ्य तथा जनसंख्या राज्यमन्त्री छन्। एकीकृत समाजवादीले अब जीवनराम श्रेष्ठ संस्कृति, पर्यटन तथा नागरिक उड्डयन, मेटमणि चौधरी सहरी विकास, शेरबहादुर कुँवर श्रम, रोजगार तथा सामाजिक सुरक्षा र भवानीप्रसाद खापुङ स्वास्थ्य तथा जनसंख्यामन्त्रीमा पठाउने भएको छ। त्यस्तै, हीरा केसीलाई स्वास्थ्य तथा जनसंख्या राज्यमन्त्री बनाउने निर्णय समाजवादीले गरेको छ। सोमबार सपथको कार्यक्रम गर्ने भनिएपनि हालसम्म राष्ट्रपतिको कार्यालयबाट सूचना जारी भएको छैन। एकीकृत समाजवादीले मन्त्री हेरफेर गर्ने तयारी गरेसँगै गठबन्धनभित्रका अन्य दललाई समेत सांसदहरुले दबाब दिन थालेका छन्।"
"काठमाडौंको फोहोर मंगलबारदेखि उठाइने, सरकार र प्रभावित क्षेत्रका बासिन्दाबीच सहमति","काठमाडौं : काठमाडौंको फोहोर मंगलबारदेखि उठाइने भएको छ। सोमबार सिंहदरवारमा बसेको सर्वपक्षीय बैठकले मंगलबारदेखि नै फोहोर व्यवस्थान गर्ने सहमति जुटाएको हो। बैठकमा सहरी विकास मन्त्री रामकुमारी झाँक्री, काठमाडौं महानगरपालिकाका प्रमुख बालेन्द्र शाह, प्रभावित क्षेत्रका बासिन्दाबीच फोहोर व्यवस्थापन गर्ने सम्बन्ध सहमतिपत्रमा हस्ताक्षर समेत भएको छ। सहमतिपत्रमा प्रभावित क्षेत्रका बासिन्दाले भोलिदेखि नै फोहोर व्यवस्थापनमा सहजीकरण गर्ने उल्लेख छ। '२०७९ जेठ २४ गतेबाटै उपत्यकाको फोहोर बन्चरेडाँडा स्यानिटरी ल्यान्डफिल साइटमा उपर्युक्त विधिअनुसार विसर्जन गर्ने कार्यमा ककनी गाउँपालिका तथा धुनिवेशी नगरपालिकाले सहयोग तथा सहजीकरण गर्ने,' सहमति पत्रमा उल्लेख छ। सरकारले प्रभावित क्षेत्रमा विभिन्न योजनाका लागि बजेट विनियोजन गरेको छ। सहमतिपत्र अनुसार प्रभावित क्षेत्रमा सहरी विकास मन्त्रालयबाट आगामी आर्थिक वर्षका लागि ५ वटा सडकका लागि ४२ करोड ५० लाख, नदी नियन्त्रण, सामुदायिक भवन मन्दिर निर्माण र वृक्षारोपन कार्यक्रमको लागि १ करोड ७० लाख विनियोजन गरेको उल्लेख छ। त्यस्तै महानगरपालिकाको तर्फबाट प्रभावित क्षेत्रका बासिन्दालाई स्वास्थ्य बिमा, पूर्वाधार विकासका लागि अनुदान र रासायनिक वा जैविक उपचार गरी दुर्गन्धित हटाउने सहमति भएको छ।"
हप्तामा दुई दिन विदा दिने निर्णयविरुद्ध सर्वोच्चमा रिट,"काठमाडौं : हप्तामा दुई दिन बिदा दिने निर्णय खारेज गर्न माग गर्दै सर्वोच्च अदालतमा रिट दायर भएको छ। दुरगामी प्रभावलाई ध्यान नदिई सरकारले दुई दिन बिदा दिने निर्णय गरेको भन्दै सर्वोच्चमा रिट परेको हो। अधिवक्ताहरु तेज कुमार लोहिया, रामबहादुर शाही, सन्तोष भन्डारी, त्रिलोक चन्द, दिपक खनाललगायतले रिट दायर गरेका हुन्। रिटमा भनिएको छ, यति ठूलो निर्णय हरेक व्यक्तिको उत्पादकत्व कार्यशैली, सार्वजनिक सेवा, सरकारी तथा गैरसरकारी सेवासँग जोडिएको विषयलाई यसको दुरगामी असरलाई निचोरेर नहेरी, यसको विश्लेषणात्मक अध्ययन अनुसन्धान नै हचुवाको भरमा हप्तामा दुई दिन विदा घोषणा गरिएको अवस्था छ। यसमा कुनै पनि यकिन तथ्यांक पनि नभएको र यसको जवाफदेही निकाय पनि भेटिदैन। जसले नेपालको आर्थिक क्षेत्रमा ठूलो प्रभाव पर्नुको साथै शिक्षा, स्वास्थ्य क्षेत्रमा जटिलता देखिने भएकोले उत्प्रेषणको आदेशले बदर गरी यसलाई तुरुन्त रोक्न परमादेशको आदेश गरी पाउँ।"
मुस्ताङमा बृहत्त रक्तदान कार्यक्रममा ९३ युनिट रगत संकलन,"जोमसोम : मुस्ताङको जोमसोममा सोमबार पहिलो पटक बृहत रक्तदान कार्यक्रम सम्पन्न भएको छ । थकाली युवा परिवार केन्द्र काठमाडौंको आयोजनामा भएको बृहत रक्तदान कार्यक्रममा ९३ जना व्यक्तिले स्वतःस्फूर्त रुपमा रक्तदान गरे । घरपझोङ गाउँपालिकाको सहकार्य, थकाली यूवा परिवार जोमसोम क्षेत्रको व्यवस्थापन र नेपाल रेडक्रस सोसाइटी कास्कीअन्तर्गत क्षेत्रीय रक्त सञ्चार सेवा पोखराको प्राविधिक सहयोगमा बृहत रक्तदान कार्यक्रम सम्पन्न भएको हो । 'रक्तदान जीवनदान,जीवनदान महादान' भन्ने मूल नाराका साथ सुरु भएको बृहत रक्तदान कार्यक्रमको घरपझोङ गाउँपालिकाका अध्यक्ष मोहनसिंह लालचनले थकाली युवा परिवार थासाङक्षेत्रका सहसचिव सन्तोष गौचनलाई ब्लड ब्याग हस्तान्तरण गरी कार्यक्रमको उद्घाटन गरे । सो अवसरमा गाउँपालिका अध्यक्ष लालचनले हिमालपारिको विकट जिल्ला मुस्ताङमा थकाली युवा परिवारको सक्रियतामा रक्तदानजस्तो महान्कार्य आयोजना गरेकोमा धन्यवाद व्यक्त गरे । अध्यक्ष लालचनले कोही पनि बिरामी रगतको अभावले अकालमा मृत्युको मुखमा होमिन नपरोस् भन्ने कामना गर्दै यसप्रकारको महानकार्यका आफ्नो पालिकाले आर्थिक तथा रचनात्मक सहयोग पुर्याउने प्रतिवद्धता जनाए । पहिलो बृहत रक्तदान कार्यक्रमलाई प्राविधिक सहयोग पुर्याउन नेपाल रेडक्रस सोसाइटीअन्तर्गत क्षेत्रीय रक्त सञ्चार सेवाका प्रमुख अर्जुन ज्ञवाली, स्वास्थ्यकर्मी मञ्जु नेपाली,अस्मिता पौडेल र समीक्षा अधिकारी पोखराबाट मुस्ताङ आएका थिए । उनीहरुलाई मुस्ताङ जिल्ला अस्पतालका स्वास्थ्यकर्मी आशमाया खाती र अर्जुन किसानले साथ दिए । मुस्ताङकै इतिहासमा पहिलो पटक बृहत रक्तदान कार्यक्रम आयोजना भएको क्षेत्रीय रक्त सञ्चार सेवा पोखराका प्रमुख अर्जुन ज्ञवालीले जानकारी दिए ।"
वन्यजन्तुको आक्रमण नरोकिएपछि समुदाय सडकमा,"गुलरिया : बर्दियाको खाता जैविक मार्गलगायत आसपासका क्षेत्रमा वन्यजन्तुको आक्रमण नरोकिएपछि स्थानीय समुदायहरु सुरक्षाको मागगर्दै सडकमा उत्रिएका छन्। सोमबार मधुवन नगरपालिका२ छोट्की सोनाहा निवासी ४१ वर्षिया अस्मिता थारुलाई चितुवाले आक्रमण गरी घाईते बनाएपछि स्थानीयहरुले ओराली बजारमा सडक बन्दगर्दै सुरक्षा माग गरेका हुन्। केही दिन अघि सोही क्षेत्रमा पाटेबाघको आक्रमणमा परी मधुवन नगरपालिका२ की कौसिला पालको मृत्यु भएको थियो। वन्यजन्तुको आक्रमण नरोकिएपछि स्थानीय समुदायहरु सडक आन्दोलनमा उत्रिएको खाता सामुदायिक वन समन्वय समितिका अध्यक्ष हरी गुरुङले बताए। खाता क्षेत्रका बाघ स्थानान्तरण गरिनु पर्ने, वनमा तारजाली गर्नुपर्ने र समुदायको सुरक्षा हुनुपर्ने स्थानीयको माग छ। मधुवन क्षेत्रमा वन्यजन्तुको आक्रमण दोहोरिएपछि बाघ अनुगमन गर्न निकुञ्जलाई अनुरोध गरिएको बर्दियाका प्रमुख जिल्ला अधिकारी बन्धु प्रसाद बास्तोलाले बताए। उनले भने बर्दिया राष्ट्रिय निकुञ्ज र राष्ट्रिय प्रकृति संरक्षण कोष बर्दिया संरक्षण कार्यक्रममार्फत संयुक्तरुपमा बाघ अनुगमन भैरहेको छ। आक्रामक बाघ पहिचान गरी स्थानान्तरण गर्ने तयारी भैरहेको उनले जानकारी दिए।"
बेपत्ता दुई युवक मृत फेला,"बैतडी : बेपत्ता रहेका दुई युवक आज मृत फेला परेका छन्। दशरथचन्द नगरपालिका१ खिराका ३४ वर्षीय प्रेमसिंह रावत र सिगास गाउँपालिका३ तल्लोइनारका १९ वर्षीय घनश्यामसिंह धामी मृत फेला परेका हुन्। जेठ १७ गतेदेखि बेपत्ता रहेका रावत आज स्थानीय मएडा जङ्गल मृत फेला परेका बैतडीका निमित्त प्रहरी प्रमुख, प्रहरी निरीक्षक मोहन साउँदले जानकारी दिए। रावतको शव सडेगलेको र भिरमा अड्किएको अवस्थामा भेट्टिएको हो। बोल्न नसक्ने र सुस्त मनस्थिति भएका रावतको लडेर मृत्यु भएको हुनसक्ने प्रहरीले जनाएको छ। रावतको शव आफन्तको जिम्मा लगाइएको छ। त्यस्तै धामीको शव सिगास३ कै सल्लेबगडमा छाप्रेको रूखमा झुन्डिएको अवस्थामा भेट्टिएको हो। उनको शव परीक्षणका लागि पाटन प्राथमिक स्वास्थ्य केन्द्रमा राखिएको छ। दुवै घटनाबारे अनुसन्धान भइरहेकाले जिल्ला प्रहरी कार्यालय बैतडीले जनाएको छ।"
कपडामा लुकाई सुन ल्याउने ७ जना पक्राउ,"काठमाडौं : दुबइबाट नेपाल आउने क्रममा कपडामा सुन लुकाई ल्याएको आरोपमा ७ जना पक्राउ परेका छन्। अपराध महाशाखाका प्रवक्ता कृष्णप्रसाद कोइरालाका अनुसार नेपाल वायु सेवा निगमको फ्लाइट नम्वर २३० बाट नेपाल आउँदै गरेका रुपन्देहीका सुरेश बहादुर शाही, कपिलवस्तुका सन्दिप चन्द ठकुरी, बाराकी निर्मला घलान, धनुषाका बरुण भक्त माथेमा, चीन तिव्वतका लोप्साङ ग्लाल्सेन, नवलपरासीका युवराज भुषाल र भारत दिल्लीका अमन राजपुत पक्राउ परेका हुन्। पक्राउ परेका सन्दिपको साथबाट ५७२१६० गाम र सुरेश बहादुर शाहीको साथबाट ३९६८१ ग्राम सुनको पेष्ट फेला परेको छ। सुनको पेष्ट लुकाउनका लागि उनीहरुले आफूले लगाएको सर्ट, अण्डरवेयर, पाइन्ट, बेल्टको प्रयोग गरेका थिए। उनीहरुलाई त्रिभुवन विमानस्थलको आगमन कक्षको गेट बाहिरबाट पक्राउ गरिएको कोइरालाले जानकारी दिए।"
"जन्मदिनमा बोलाएर किशोरीमाथि सामूहिक बलात्कार, सातजना पक्राउ","काठमाडौं : बाँकेमा एक १६ वर्षीय किशोरीमाथि सामूहिक बलात्कार भएको छ। बलात्कार आरोपमा सातजनालाई पक्राउ गरेको जिल्ला प्रहरी कार्यालय बाँकेका प्रवक्ता डीएसपी मधुसुदन न्यौपानेले जानकारी दिएका छन्। प्रवक्ता डीएसपी न्यौपानेका अनुसार बलात्कारको आरोपमा ५ जना र मतियारको रुपमा २ जनालाई प्रक्राउ गरिएको हो । प्रक्राउ पर्नेमा बैजनाथ गाउँपालिका ८ बस्ने हेमराज थारु, राजकुमार थारु, विक्रान्त थारु, निराजन थारु, प्रविण थारु र सहयोगीको रुपमा विश्वनाथ थारु र निर्देशन थारु रहेका छन् । प्रक्राउ परेका ७ जनालाई म्याद थपका लागि जिल्ला अदालत बाँके लगिएको छ । कसरी भयो घटना ? घटना यहि जेठ २१ गते रातिको हो । पीडित किशोरीलाई जन्मदिन मनाउन आउ भन्दै हेमराज थारुले फोन गरे । उनीहरु एक वर्षदेखि फेसबुकमार्फत परिचित साथी थिए। हेमराजले बोलाएपछि युवती बस चढेर बैजनाथ गाउँपालिका ८ स्थित मानखोलाको फुलबारी पुगिन् । जन्मदिन मनाउन भेला भएका उनका प्रेमी हेमराज थारुसहित अन्य साथीहरुले मदिरा खाए र किशोरीलाई पनि पिलाए । मदिराको नशा चढ्दै गएपछि प्रेमी हेमराजसहित उनका साथीले सामूहिक बलात्कार गरे। बलात्कारपछि बेहोस भएकी युवतीलाई मोटरसाइकलमा राखेर उनीहरुले बैजनाथ ८ पिपरीस्थित विक्रान्तको बंगुर फर्ममा पुर्याएको पक्राउ परेकाहरुले प्रहरीसमक्ष बयान दिएका छन्। किशोरीलाई त्यहाँ पनि उनीहरुले पुन: बलात्कार गरे। फेरि त्यहाँबाट किशोरीको घर पुर्याइ दिनेभन्दै उनीहरुले मोटरसाइकलमा राखेर नेपालगञ्ज लैजाने क्रममा सोमबार बिहान ४ बजेतिर प्रहरीले फेला परेको हो । मोटरसाइकलमा बेहोस अवस्थाकी किशोरी राखेर लैजाँदै गरेको अवस्थामा भेटेपछि प्रहरीले उनीहरुलाई पक्राउ गरेको हो।"
कोभिडमा नेपाल आएका विद्यार्थी चीन फर्कन सुरु,"काठमाडौं : शिक्षा, विज्ञान तथा प्रविधि मन्त्रालयले छिमेकी चीनमा अध्ययनरत रही कोभिड१९ को महामारीमा नेपाल फर्किएर अध्ययन छुटाउन बाध्य भएका २८१ नेपाली विद्यार्थीलाई चीन फर्काउने प्रक्रिया सुरु गरेको छ। मन्त्रालयले त्यसरी जान चाहने नेपाली विद्यार्थीहरूको फिर्ती सम्बन्धमा जारी गरेको सूचनामा जनवादी गणतन्त्र चीनका विभिन्न विश्वविद्यालयहरूमा उच्च शिक्षा अध्ययनरत नेपाली विद्यार्थी कोभिड१९ महामारीको अवधिमा नेपाल फर्किआएका र बन्दाबन्दीका कारणले अध्ययन गर्न जान नपाएका विद्यार्थीमध्ये पहिलो चरणमा २८१ जना विद्यार्थीलाई अध्ययन निरन्तरताका लागि चीन लैजाने प्रक्रिया खुला गरिएको जनाएको हो। मन्त्रालयको वेभ साइटमा ती विद्यार्थीहरूको विस्तृत विवरण सार्वजनिक गरिएको छ। सो सूचीमा रहेका विद्यार्थीले चीन फिर्तीका लागि तोकिएको मार्गदर्शनका आधारमा पुनः प्रवेशाज्ञा प्राप्तिका लागि अविलम्ब निवेदन दिन मन्त्रालयले आह्वान गरेको छ। मन्त्रालयबाट गठन गरिएको कार्यदलको सुझावका आधारमा नेपाल सरकारले अध्ययन निरन्तरता हुने गरी ती विद्यार्थीलाई चीन फर्काउन सहजीकरण गर्ने निर्णय भएको थियो। रासस"
नेपाल प्रहरीका पाँच डीआईजी एआईजीमा बढुवा,"काठमाडौं : सरकारले नेपाल प्रहरीका पाँच जना डीआईजीलाई एआईजीमा बढुवाका गर्ने निर्णय गरेको छ। सोमबार बसेको मन्त्रिपरिषद् बैठकले उनीहरुलाई गृह मन्त्रालयको बढुवा समितिको सिफारिसमा एआईजीमा बढुवा गर्ने निर्णय गरेको हो। सरकारले डीआईजीहरु उत्तमराज सुवेदी, अरुणकुमार बिसी, दिवेश लोहोनी, मुकुन्दराज आचार्य र पूजा सिंहलाई एआईजीमा बढुवा गरेको हो। गत जेठ ९ गते बसेको बढुवा समितिको बैठकले उनीहरुलाई एआईजीमा बढुवा गर्न सिफारिस गरेको थियो।"
आम सञ्चार प्रतिष्ठान तत्काल गठन गर्न पत्रकार महासंघको आग्रह,"सन्धिखर्क : लुम्बिनी प्रदेशस्तरिय आम संचार प्रतिष्ठान तत्काल गठन गर्न प्रदेश सरकारलाई नेपाल पत्रकार महासंघले आग्रह गरेको छ। नेपाल पत्रकार महासंघ लुम्विनी प्रदेश समितिको अर्घाखाँचीको शितगंगा नगरपालिका८ सातमारामा बसेको बैठकले प्रदेशस्तरिय आम संचार प्रतिष्ठान तत्काल गठनका लागि प्रदेश सरकारलाई झकझकाउने निर्णय बैठकले गरेको छ। त्यसैगरि प्रदेशस्तरिय विज्ञापन बोर्ड गठन गरी प्रदेश भित्रका विज्ञापनहरु समानुपातिक ढंगले सबै संचार माध्यमलाई वितरण गर्न माग गर्ने निर्णय पनि गरेको छ। महासंघ प्रदेश समिति अध्यक्ष बसन्त गिरीको अध्यक्षतामा बसेको बैठकले लुम्बिनी प्रदेश सरकारले पुन संसदमा ल्याएको संचार विधेयकमा महासंघ लगायत सरोकारवाला निकायले दिएको सुझावलाई मध्यनजर गरेको बताएको छ। केहि विषयहरु अझै पनि छलफलका माध्यमबाट सुधार गर्न पहल गर्ने र उक्त विधेयक हाल प्रदेश सभामा रहेकोले त्यसको विषयमा निरन्तर निगरानी र खबरदारी गरिरहने निर्णय बैठकले गरेको महासचिव बिक्रम खड्काले बताए। महासंघको प्रदेश समितिलाई रचनात्मक सल्लाह सुझाव र मार्गदर्शनका लागि सहयोग मिल्ने पूर्ण अपेक्षासहित ७ सदस्यीय सल्लाहकार मनोनित गरेको छ। जसमा मौसम रोक्का, भरत केसी, सुदिप गौतम, माधव नेपाल, पुरन शर्मा, राकेश मिश्रा र सरु राना रहेका छन्। लुम्बिनी प्रदेश अन्तर्गत महासंघका शाखाहरुलाई साधारण सदस्यहरुको २०७८०७९ को सदस्यता नविकरण विवरण आगामी साउनमसान्त भित्र प्रदेश समितिमा पठाउन पत्राचार गर्ने निर्णय बैठकले गरेको छ। नेपाल पत्रकार महासंघ लुम्बिनी प्रदेश समिति अन्तरगत रहेको महिला विभागको संयोजनमा पत्रकार महिलाहरुको प्रदेशस्तरिय भेला गर्ने निर्णय बैठकले गरेको छ। नेपाल पत्रकार महासंघको शाखा नरहेको रुकुम पूर्वमा स्थानीय पत्रकारहरुसंगको समन्वयमा तत्काल महासंघको शाखा गठन गर्ने निर्णय पनि बैठकले गरेको छ। यस्तै कार्य समिति सदस्य रामविकास चौधरीको संयोजकत्वमा मधेश विभाग गठन गरेको छ। विभागका सदस्यहरु सबै क्षेत्र समेटेर संयोजकमार्फत पूर्णता दिईने निर्णय भएको छ।"
"सिजनमै ढुवानी भएन निर्माण सामग्री, काम ठप्प","हुम्ला : हुम्लाको एक मात्रै अन्तर जिल्ला जोड्ने हवाई सेवा नियमित नहुँदा निर्माण सामग्री ढुवानी ठप्प भएको छ। निजी एयरलाइन्सले नेपालगञ्ज र सुर्खेतबाट उडान नभर्दा सिजनको समयमा ठेकेदार कम्पनीलाई काम गर्न थप समस्या बनाएको छ। सिमकोटमा निर्माणका सामग्री र दैनिक उपभोग्य सामानको ढुवानी नभएपछि तत्काल समस्या समाधानका लागि पहल गरिदिन सिमकोट गाउँपालिकालाई हुम्ला निर्माण व्यवसाय सङ्घले आग्रहसमेत गरेको छ। एक मात्र हवाई मार्ग भएकाले र चार महिनादेखि जहाज नचलेकाले निर्माणका सामग्री र दैनिक उपभोग्य सामानको ढुवानी हुन नसकेको हो। असार मसान्त नजिकै आउन लाग्दा निर्माण सम्पन्न हुन लागेका योजना समस्यामा परेको हुम्ला निर्माण व्यवसायी सङ्घका सचिव बुद्ध रोकायाले बताए। हुम्ला निर्माण व्यवसायी सङ्घले जिल्लाभित्र सञ्चालन भएका निर्माण कार्य निर्माण व्यवसायीको काबुभन्दा बाहिर भएकाले समयमै सम्पन्न नहुने देखिएको भन्दै आयोजनाका समस्या बुझी सम्बन्धित निकायमा पहल गरिदिन गाउँपालिकालाई आग्रह गरेको छ। नेपालगञ्ज र सुर्खेतमा रोकिएका निर्माण सामग्री जहाजबाट सिमकोटमा भित्र्याउन कोसिस गरे पनि सबै निजी कम्पनीका जहाज पूर्वमा उडान भरेपछि समस्या भएको हो। नेपालगञ्ज र सुर्खेतबाट आयात गर्नुपर्ने निर्माणका सामग्री ल्याउन नसक्दा अधिकांश योजनाका काम प्रभावित भएका छन। सहरीय क्षेत्रमा पाउने सिमेन्ट, छड, सिँचाइका पाइपलगायत सामग्रीहरु ढुवानी हुन नसकेपछि अब छ महिनापछि धकेलिने छ। राष्ट्रिय सडक सञ्जालमा नजोडिँदा हुम्लामा महँगो भाडा तिरेर जहाजमार्फत निर्माणका सामग्री र दैनिक उपभोग्य सामानको ओसार्नुपर्ने बाध्यता छ। रासस"
थुप्रिएका फोहोरमाथि केमिकल छरिँदै,काठमाडौं : काठमाडौंका सडकमा थुप्रिएका फोहोरमाथि केमिकल छर्न सुरु गरिएको छ। थुप्रिएका फोहोर उठ्न नसकेपछि महानगरले केमिकल छर्न सुरु गरेको हो। दुर्गन्धबाट स्वास्थ्यमा पार्नसक्ने असरलाई मध्यनगर गर्दै केमिकल छरिएको महानगरले जनाएको छ।
फेसबुके प्रेमीले जन्मदिन मनाउने बहानामा यसरी बोलाएर गरे ५ जनाले पालैपालो बलात्कार,"नेपालगन्ज : बाँकेको राप्तीसोनारी गाउँपालिका४ की एक १६ वर्षीया बालिकालाई योजनाबद्धरुपमा बाँके र बर्दियामा दुई ठाउँमा सामूहिक बलात्कार भएको छ। जिल्ला प्रहरी कार्यालय बाँकेका प्रमुख एसपी श्यामकृष्ण अधिकारीका अनुसार फेसबुके प्रेमीले जन्मदिन मनाउने भन्दै बोलाएर एउटी बालिकालाई शनिबार राति बर्दियाको सामुदायिक वनमा र आइतबार बिहान बाँकेमा बंगुर फर्ममा छुट्टाछुट्टै दुई ठाउँमा दुई दिन सामूहिक बलात्कार गरेका हुन्। घटनामा संलग्न सबै अभियुक्तहरु एउटै गाउँ बैजनाथ गाउँपालिकाको वडा नं ८ का हुन्। पक्राउ पर्नेमा २० वर्षको विश्वनाथ थारु, २३ वर्षको राजकुमार थारु, २४ वर्षको विक्रम भन्ने विक्रान्त थारु, २५ वर्षको निराजन थारुका साथै १६ वर्षको एक जना र १७ वर्षका २ जना बालक रहेका छन्। अभियुक्तमध्ये ३ जना त बालक नै छन्। यसरी भयो घटना सामूहिक बलात्कारबारे अनुसन्धान गरिरहेका बाँकेको इलाका प्रहरी कार्यालय धनौलीका इन्चार्ज प्रहरी निरीक्षक प्रेमप्रसाद रेग्मीले घटनाबारे भने : बाँकेको राप्तीसोनारी गाउँपालिका४ की एक १६ वर्षीया बालिका र बैजनाथ गाउँपालिकाको ८ का हेमराज थारुसँग एक वर्षदेखि फेसबुके प्रेम थियो। उनीहरु भिडियो कल गरिरहन्थे। गत शनिबार (२१ जेठ) आफ्नो जन्मदिन मनाउन भन्दै थारुले बालिकालाई मानखोलाको पुलमा बोलाउँछन्। खजुरा गाउँपालिका६ मानखोला पुलमा दिउँसोको ४ बजेतिर उनीहरुको भेट हुन्छ। हेमराजले बढैयाताल घुम्न जाने योजना सुनाउँछन्। उनले साथी विक्रम भन्ने विक्रान्त थारुलाई मोटरसाइकल लिएर आउन भन्छन्। मानखोला वारी बाँकेका खजुरा गाउँपालिका र पारी बर्दियाको बढैयाताल गाउँपालिका पर्छ। मानखोला पारी बढैयाताल५ मा फुलवारी सामुदायिक वन छ। मोटरसाइकलमा बढैयाताल घुमाउने भन्दै मानखोलाको पुलदेखि तीन चार किलोमिटर उत्तरमा वनभित्रमा लैजान्छन्। राजकुमार थारु, निराजन थारुसहित तीन जना मानखोला तरेर त्यहाँ पुग्छन्। उनीहरुले घरेलु मदिरा, वियर र दालमोट मगाउँछन्। बालिकालाई पनि खान बाध्य बनाउँछन्। नसाले लठ्ठ भएपछि साँझ ६ बजेदेखि मध्यराति १२ बजेसम्म हेमराज, राजकुमार, निराजन र एक नाबालकलगायत चार जनाले लगातार पालैपालो सामूहिक बलात्कार गर्छन्। जबरजस्ती करणीबाट बालिका बेहोस हुन्छिन्। त्यसपछि उनीहरु आत्तिन्छन्। मानखोलाको किनारमा लगेर पानी छम्कन्छन्। बालिका होसमा आउँछिन्। होसमा आएपछि बोकेर बैजनाथ८ पिपरीमा विक्रम भन्ने विक्रान्त थारुको बंगुरपालन नजिक टिनको टहरामा लैजान्छन्। त्यहाँ फेरि निराजन र विक्रान्तले पालैपालो तीन घण्टाभन्दा बढी समय बलात्कार गर्छन्। निराजन वनमा बलात्कार कार्यमा पनि संलग्न थिए। बिहान ३:४५ बजेतिर विक्रान्तले विश्वनाथ थारु र अर्को एक जनालाई डाकेर मोटरसाइकलमा राखेर बालिकालाई राप्तीसोनारीको घरसम्म पुर्याउने जिम्मा दिन्छन्। २२ जेठको बिहान ४ बजेतिर खजुरा गाउँपालिका५ प्रतिक्षालय चोकमा इलाका प्रहरी कार्यालय धनौलीले नियमित चेकजाँच भइरहेको थियो। २० वर्षका विश्वनाथ थारुले चलाएको भे ३ प ३५२७ नं को पल्सर मोटरसाइकलमा १७ वर्षका युवक र पीडित बालिका गरी तीन जनालाई सवार देखिपछि प्रहरीले चेकजाँच गर्छ। त्यत्तिबेलासम्म बालिका अर्धचेत अवस्थामा थिइन्। प्रहरीलाई शंका लाग्छ। इप्रकामा लगेर चिया बिस्कुट खुवाएपछि बालिकाले आफू सामूहिक बलात्कार भएको बताउँछिन्। पीडित बालिकाले दिएको किटानी जाहेरीको आधारमा मोटरसाइकल बोकेर घर लैजाने दुई जना मतियारसहित ५ जना अभियुक्तहरुलाई प्रहरीले आइतबार नै विभिन्न स्थानबाट पक्राउ गर्छ। एउटै बालिकालाई बर्दिया र बाँकेमा सामूहिक बलात्कार भएको छ। बर्दियाको इलाका प्रहरी कार्यालय मैनापोखर र बाँकेको इलाका प्रहरी कार्यालय धनौलीले छुट्टा छुट्टै मुद्दा दर्ता गरेका छन्। आइतबार पक्राउ परेका सबै अभियुक्तलाई सोमबार नै बाँके र बर्दिया अदालतबाट अनुसन्धानका लागि म्याद थप भइसकेको छ।"
कीर्तिमानी आरोही फुञ्जोद्धारा आरोही कोष स्थापना गर्न दुईलाख हस्तान्तरण,"गोरखा : कीर्तिमानी आरोही महिला गोरखाकी फुञ्जो साङ्मो लामाले आरोही कोष स्थापनाका लागि दुईलाख रुपैयाँ प्रदान गरेकी छिन्। आरोही कोष स्थापनाका लागि सगरमाथा आरोहण संघ (इएसए)लाई अवार्ड प्रस्ताव गर्दै रकम हस्तान्तरण गरेकी इएसएका महासचिव शिवबहादुर सापकोटाले जानकारी दिए। सगरमाथा दिवस २०२१ को अवसरमा उनले तेञ्जिङ हिलारी एवार्डबापत नगद ५० हजार रुपैयाँसहित अवार्ड पाएकी थिइन्। सो अवार्डमा एकलाख ५० हजार रुपैयाँ थप गरी उनले संघलाई प्रदान गरेकी इएसएका महासचिव सापकोटाले जानकारी दिए। नेपालबाट सन् २०१८ मा सबैभन्दा छिटो सगरमाथा आरोहण गर्ने विश्व कीर्तिमान कायम गरेकी फुन्जो झाङ्मु लामाले देशको आरोही समुदायको कल्याणको लागि आरोही कल्याण कोष स्थापना गर्न आफूले संघलाई दुईलाख दान दिएको बताइन्। पहिलो नेपाली महिला हेलिकप्टर लङलाइन उद्धारकर्ता फुन्जोलाई सरकारले सन् २०२१ को सगरमाथा दिवसको अवसरमा ५० हजार रुपैयाँ प्रदान गरेको थियो। सरकारको तर्फबाट तेन्जिङहिलारी अवार्डलाई इएसएका अनुसार उक्त कोष इएसएका कार्यवाहक अध्यक्ष दिवस पोखरेल र महासचिव सापकोटालाई हस्तान्तरण गरिएको थियो। उद्धारकर्ताले नेपाली आरोहण समुदाय र खाँचोमा परेकालाई सहयोग गर्न चाहेको बताइन्। ग्रामीण समुदायलाई पनि जीविकोपार्जनका लागि सहयोग गरेको छु,, उनले भनिन्, कोभिड१९ को संकटको घडीमा ग्रामीण परिवारलाई पनि सहयोग गर्ने प्रस्ताव राखेको छु, सापकोटाले भनिन्, आरोही कल्याणकारी कोष स्थापना गर्न रकम प्रयोग गर्नेछौं। अगामी दिनमा नेपाली आरोहीका खाँचोमा परेका परिवारलाई सहयोग गर्न उक्त कोषको उपयोग गरिने उनले बताए।"
"बर्दियामा झडप १ जनाको मृत्यु, २० जना घाइते","गुलरिया : बर्दियाको मधुवन नगरपालिकास्थित ओराली बजारमा प्रहरी र सडक संघर्षमा उत्रिएका समुदायबीच झडप हुँदा १ जनाको मृत्यु भएको छ। झडपका क्रममा २० जना घाईते भएका छन्। घटनास्थलबाट बर्दिया अस्पताल गुलरियामा आपतकालिन उपचारका लागि ल्याईएका घाईतेमध्ये १ जना महिलाको मृत्यु भएको अस्पतालका डाक्टर विश्वनाथ शाहले पुष्टि गरे। मृतकको आफन्तहरु अस्पतालमा नआएका कारण मृतकको नाम जानकारी नभएको डा शाहले बताए। मृत्युको कारण भने पोष्टमार्टम पछि मात्र भन्न सकिने उनको भनाई छ। घटनास्थल ओराली बजारका स्थानीय विनय गौतमका अनुसार मृतक मधुवन नगरपालिका२ निवासी १८ वर्षिया नविना चौधरी रहेको बताएका छन्। उनी १२ कक्षामा अध्ययनरत थिईन्। झडपका क्रममा मधुवन२ सोनाहाका २२ वर्षिय राकेश थारु घाईते रहेको गौतमको भनाई छ। सोमबार घरकै बारीमा दाउरा भाँचिरहेको अवस्थामा चितुवाले आक्रमण गरी मधुवन सोनाहाकी ४१ वर्षिया अस्मिता थारु घाईते भएपछि बन्यजन्तुबाट सुरक्षाको मागगर्दै स्थानीय सामुदायिक वनका समुदायहरु सडकमा उत्रिएका थिए। सडक खुलाउने क्रममा प्रहरी र समुदायबीच झडप हुँदा घटना घटेको हो। प्रर्दशनकारीहरुले प्रहरीको २ वटा मोटर साईकलमा आगजनी गरेको बुझिएको छ। आक्रामक बाघ स्थानान्तरण गरिनुपर्ने, जंगल क्षेत्रमा तारबार गरिनु पर्ने समुदायलाई सुरक्षा दिईनु पर्ने समुदायको माग छ। झडपका क्रममा जनपद प्रहरीका १२ जना र शसस्त्र प्रहरीका ७ जना गरी १९ जना सुरक्षाकर्मीहरु घाईते भएको जिल्ला प्रहरी कार्यालय बर्दियाका प्रहरी निरिक्षक हृदेश सापकोटाले जानकारी दिए। घाईतेको संख्या बढ्न सक्छ उनले भने भिडलाई नियन्त्रणमा लिने क्रममा प्रहरीले ११ सेल अश्रुग्यास र शसस्त्र प्रहरीले ९ सेल गरी २० सेल अश्रुग्यास प्रहार भएको छ। प्रहरीले १ राउण्ड हवाई फायर गरेको उनले दावी गरे। घटनाको अनुसन्धान भैरहेकोले यकिन विवरण अझै आई नपुगेको उनको भनाई छ। भारतको कर्तनियाघाट वन बिहार र बर्दिया राष्ट्रिय निकुञ्ज जोड्ने जैविक मार्ग खातामा वन्यजन्तुहरुको संख्या बृद्धि भएसँगै आक्रमणको क्रम बढेको छ। जेठ १० गते सोही क्षेत्रको जनजागृति सामुदायिक वनमा बाख्रा चराउन गएकी मधुवन नगरपालिका२ निवासी ४७ वर्षिया कौसिला पालको पाटेबाघको आक्रमणमा परी मृत्यु भएको छ। वन्यजन्तुको आक्रमण न्युनिकरणगर्दै सुरक्षित संरक्षण हुनुपर्ने स्थानीय समुदायले मागगर्दै आएका छन्।"
गायत्री नेपालीले गरिन् श्रीमानको हत्या,घोराही : दाङमा एक महिलाले श्रीमानको हत्या गरेकी छन्। अचार पिस्ने लोहोरो प्रहार गरी घोराही उपमहानगरपालिका१४ मा कोठा भाडा लिएर बस्ने भारत बलरामपुर घर भएकी ३७ वर्षीया गायत्री नेपालीले ३३ वर्षीय श्रीमान पङ्कज गुप्ताको हत्या गरेको प्रहरीले जनाएको छ। आज बिहान उनले लोहोरो प्रहार गर्दा गुप्ताको घटनास्थलमै मृत्यु भएको प्रहरीले बताएको छ। हत्याको आरोपमा प्रहरीले गायत्रीलाई पक्राउ गरी अनुसन्धान थालेको छ। श्रीमानले रक्सी खाएर आफूलाई कुटपिट गरेपछि त्यसको प्रतिकार गर्न खोज्दा यस्तो घटना भएको श्रीमतीले प्रहरीसमक्ष बयान दिएको जिल्ला प्रहरी कार्यालय दाङका प्रहरी उपरीक्षक सुरेश काफ्लेले बताए।
"महानगरले सुरु गर्यो कल सेन्टर, गुनासो टिपाउन आह्वान","काठमाडौं : काठमाडौं महानगरपालिकाले कल सेन्टर सञ्चालनमा ल्याएको छ। महानगरबासीको गुनासो सम्बोधन गर्नका लागि राष्ट्रिय सभा गृहमा कल सेन्टर सञ्चालनमा ल्याइएको हो। गत जेठ १६ गते बसेको पहिलो कार्यपालिका बैठकले ७ दिनभित्र कल सेन्टर सञ्चालन गर्ने निर्णय गरेको थियो। महानगरलाई उत्तरदायी स्थानीय सरकारका रुपमा स्थापित गर्न नागरिकका गुनासा सुन्ने प्रणाली विकास गरिएको महानगरका प्रमुख बालेन्द्र शाह (बालेन) को भनाइ छ। महानगर के गर्दैछ? जनताले सोध्न पाउनुपर्छ। आफ्ना समस्या राख्ने ठाउँ पाउनुपर्छ। यसका लागि जनताले कल सेन्टरले काम गर्नेछ, उनले भने। महानगरसँग कुनै गुनासो गर्नुपरे निःशुल्क टेलिफोन १६६००१ ०५५११ मा सम्पर्क गर्न सकिने छ। सूचना प्रविधि विभागका प्रमुख नमराज ढकालका अनुसार सेन्टरको क्षमता एकैपटक १५ वटा टेलिफोन रिसिभ गर्न सकिने खालको छ। अहिले ५ वटाबाट सुरु गरेको उनले बताए। कल सेन्टरमा कसैले टेलिफोन गरेपछि त्यो सीडीआर (कल डिटेल रेकर्ड) महानगरको सर्भरमा रेकर्ड हुने व्यवस्था गरिएको छ। गुनासो वा सोधपुछकर्तासँग कुरा गर्दागर्दै अपरेटरले उनीहरुको फोन नम्बर, फोन गरेको समय, गुनासो वा सोधपुछको विवरण, भौगोलिक नक्साजस्ता आधारभूत विवरण सफ्टवेयरमा भर्छन्। त्यसमा गुनासो वा सोधपुछसँग सम्बन्धित अधिकारीको विवरण पनि भरिन्छ। यो विवरण भरिसकेपछि प्रणालीले स्वचालितरुपमा गुनासो सुनुवाई गर्ने अधिकारी, प्रमुख, उपप्रमुख तथा प्रमुख प्रशासकीय अधिकृतलाई एसएमएस र इमेल पठाउँछ। इमेलमा गुनासोकर्ताको आवाज, समस्यासँग सम्बन्धित तस्बिर, भौगोलिक नक्सा तथा विवरण समावेश हुने ढकालको भनाइ छ। अपरेटरको काम त्यतिले मात्र पूरा हुँदैन। भोलिपल्ट गुनासो सुनुवाई गर्ने अधिकारी वा वडाबाट प्रगति मागेर गुनासो गर्ने व्यक्तिलाई काम कहिलेसम्ममा हुन सक्छ भन्ने खवर पनि गर्नुपर्छ, उनले भने। गुनासो वा सोधपुछकर्ताले फोन गरेर ५ अंक थिचेपछि रेकर्ड हुने व्यवस्था गरिएको छ। यो रेकर्ड भोलिपल्ट केन्द्रका कर्मचारीले सुनेर सम्बोधन गर्नेछन्।"
फर्पिङको जंगलमा युवायुवती मृत फेला,"काठमाडौं : दक्षिणकाली नगरपालिकामा पर्ने फर्पिङको जंगलमा युवायुवती मृत अवस्थामा भेटिएका छन्। उपत्यका अपराध अनुसन्धान महाशाखाका प्रमुख एसएसपी बसन्त सोमबार अपरान्ह १२ बजेतिर दुई युवायुवतीको शव फेला परेको जानकारी दिए। एसएसपी कुवरका अनुसार जंगलमा फेला परेको दुईवटा शव घोप्टो परेको अवस्थामा भेटिएको हो । शवनजिकै विषादीको बट्टा पनि फेला परेको प्रहरीले जनाएको छ । तर, मृत्युको कारण भने खुलिसकेको छैन । शव हेर्दा अन्दाजी २०२२ वर्षका युवायुवतीको रहेको र हाल पहिचान नभएको कुवरले जानकारी दिए । घटनाको अनुसन्धानका लागि जिल्ला प्रहरी परिसर काठमाडौं र अपराध महाशाखाको टोली घटनास्थल पुगिसकेको छ । विष खाएर आत्महत्या गरेको हुनसक्ने प्रारम्भिक अनुसन्धानमा खुल्न आएको प्रहरीले जनाएको छ।"
अंश हात पार्न काकीमाथि गोली प्रहार,परासी : पश्चिम नवलपरासीको सदरमुकाम परासीमा दिउँसै गोली चलेको छ। अंश हात पार्नका लागि भतिजाले काकीमाथि सोमबार गोली प्रहार गरेका हुन्। सरावल गाउँपालिका४ मंगलापुरका ३२ वर्षिय हर्षराम यादवले आफ्नै ३४ वर्षिय काकी रोशनी यादवलाई पेस्तोलले गोली प्रहार गरेका हुन्। पहिलो पटक प्रहार गरेको गोली नपड्केपछि उनले दोस्रो पटक गोली चलाएका थिए। सुरुमा गोली प्रहार गरेको देखेकी रोशनी आतिदैं भागेपछि पुन: प्रहार गरेको गोलीबाट उनी बचेकी हुन्। जिल्ला अदालतदेखि करिब ५० मिटरको दुरीमा रहेको व्यस्त सडकमा गोली चलेपछि स्थानीय आतंकित बनेका थिए। हर्षरामका बाबुका दुई भाई हुन्। दुई भाईको अंशमा गाउँमा १८ कट्ठा र सदरमुकाम परासीमा ९ धुर जग्गा रहेको उनका कानुन व्यवसायीले बताएका छन्। सन्तानविहिन रहेका काकाको मृत्युपछि अंश खाने काकी मात्र भएको र उनलाई मारेपछि सम्पत्ति आफ्नो हुने मनशायका साथ हर्षरामले गोली हानेको आफन्तहरुले बताएका छन्। दुई अंश लगाएर सोमबार अदालतमा मिलापत्र जाने क्रममा हर्षरामले काकीमाथि गोली प्रहार गरेका हुन्। घटनास्थलबाट प्रहरीले १ थान गोलीको खोका बरामद गरेको छ। गोली प्रहार गर्ने हर्षरामको खोजी कार्य भइरहेको जिल्ला प्रहरी कार्यालयका प्रहरी उपरीक्षक ऋषिराम कंडेलले बताए।
मुस्ताङमा ४८ हजार थान उच्चघनत्व स्याउ बिरुवा भित्रियो,"जोमसोम : मुस्ताङमा ईटालीबाट आयात गरिएको उच्च घनत्व प्रविधिमा आधारित ४८ हजार थान रुट स्टक कलमी स्याउका बिरुवा आईपुगेको छ। गण्डकी प्रदेश सरकारअन्तर्गत कृषि विकास निर्देशानालयको वार्षिक स्वीकृत कार्यक्रम अनुसार ईटालीबाट ढुवानी गरी उच्चघनत्वको स्याउ बिरुवा मुस्ताङ ल्याईएर वितरण गरिएको हो। गण्डकी प्रदेशको कृषि विकास निर्देशानालयले मुस्ताङका स्याउ किसानको माग अनुसार ईटालीबाट आयात गरिएको ४८ हजार थान उच्च घनत्व प्रविधिमा आधारित स्याउका कलमी बिरुवा पोखराबाट ९ वटा ट्रकमा ढुवानी गरी मुस्ताङ ल्याईएको हो। अहिलेसम्मकै ठूलो परिमाणमा उच्च घनत्वको स्याउ बिरुवा मुस्ताङमा ल्याएर वितरण गरेको निर्देशानालय जनाएको छ। प्रदेश सरकारमार्फत वितरण गरिएका स्याउ बिरुवामा गोल्डेन डेलिसियस, रेड डेलिसियस, फुजी र गावा जातका छन्। मुस्ताङ ल्याएका स्याउ बिरुवा जिल्लाको ५ वटै तहमा पुर्याईने जनाईएको छ। सुरुवाती चरणमा मनाङको मनाङ एग्रो फार्मले उच्चघनत्व प्रविधिमा आधारित स्याउ खेतीको नमूना परीक्षण गरेको थियो। मनाङमा यसप्रकारको उच्च घनत्व प्रविधिमा स्याउ खेती सफल भएपछि मुस्ताङमा यो प्रविधि भित्रिएको हो। मुस्ताङका स्याउ किसानले यसअघि परम्परागत स्याउ खेती गर्दैआईरहेकोमा आर्थिक वर्ष २०७६०७७ सालदेखि उच्चघनत्वमा आधारित स्याउ बिरुवा लगाउन सुरु गरेका थिए। मुस्ताङमा उच्च घनत्व प्रविधिमा आधारित स्याउ खेती सफल हुन थालेपछि यहाँका किसानको आर्कषण यसतर्फ बढेको हो। गण्डकी प्रदेशको कृषि विकास निर्देशानालयले २०७६ सालदेखि बर्सेनि स्याउ किसानको मागका आधारमा ७५ अनुदान सहुलियतमा ईटालियन उच्च घनत्वको रुट स्टक कलमी बिरुवा बितरण गर्दैआईरहेको छ। निर्देशानालयले ईटालीबाट आयात गरिएको करिव ५ करोड ४ लाख मुल्य बराबरको उच्च घनत्वको स्याउ बिरुवा मुस्ताङमा ल्याएर वितरण गरेको हो। स्थानीय जाँतका परम्परागत स्याउ बिरुवाभन्दा १० औं गुणा महङ्गो पर्ने एउटै बिरुवाको मुल्य ईटालीबाट मुस्ताङसम्म आईपुग्दा १ हजार ५० रुपैया पर्न जान्छ। ढुवानीका कारण महङ्गो पर्ने भएपनि उच्च घनत्वको स्याउ बिरुवा खरिद गर्दा स्याउ किसानले २५ प्रतिशत मात्र तिरे पुग्ने भएकाले यहाँका स्याउ किसानले उच्च घनत्वको स्याउ बिरुवामा राहतको महशुस गरेका छन्। स्याउ उत्पादनले प्रचुर सम्भावना रहेको मुस्ताङमा स्याउ किसान, कृषि समूह, कृषि सहकारी, कृषि फार्म र कृषि प्राईभेट लिमिटेडलगायतलाई ७५ प्रतिशत अनुदान दिने गरी गण्डकी प्रदेश सरकारले उच्चघनत्वमा आधारित रुट स्टक स्याउका कलमी बिरुवा वितरण गरेको प्रदेश कृषि विकास निर्देशनालयका लेखा अधिकृत ढाकाप्रसाद शर्माले जानकारी दिए।"
भक्तपुरमा ट्यांकरको ठक्करबाट स्कुटर चालकको मृत्यु,काठमाडौं : भक्तपुरको लोकन्थलीमा दुध बोक्ने ट्याकंरले ठक्कर दिँदा स्कुटर चालकको मृत्यु भएको छ। बाग्मती प्रदेश ०१००४ क ०५८० नम्बरको ट्यांकरले प्रदेश ०२०२५ प १६२० नम्बरको स्कुटीलाई ठक्कर दिँदा ४५ वर्षीय नकुल थापाको मृत्यु भएको भक्तपुरका प्रहरी प्रवक्ता राजु पाण्डेले जानकारी दिएका छन्। उनका अनुसार थापाको उपचारकको क्रममा मृत्यु भएको थियो। ट्यांकर चालक ३५ वर्षीय राजन ब्यान्जुलाई प्रहरीले नियन्त्रणमा लिएको छ।
मोटरसाइकल दुर्घटनामा चालकको मृत्यु,विराटनगर : मोरङको रतुवामाईमा मोटरसाइकल दुर्घटनामा परेर आइतबार साँझ एक युवकको मृत्यु भएको छ । रतुवामाई नगरपालिका१ हटिया डाँडास्थित आमबारीकुटुमगञ्ज सडकखण्डमा दुर्घटना हुँदा सुनवर्षी नगरपालिका९ का अन्दाजी २५ वर्षीय राजकुमार शर्माको मृत्यु भएको हो । उनले चलाएको मे ४ प ४५५१ नम्बरको मोटरसाइकल उत्तरबाट दक्षिणतर्फ जानेक्रममा आफैँ अनियन्त्रित भएर साँझ ५:२० बजेतिर दुर्घटनामा परेको प्रहरीले जनाएको छ । दुर्घटना हुँदा टाउको तथा शरीरका विभिन्न भागमा चोट लागेर गम्भीर घाइते भएका शर्मालाई उपचारका लागि रंगेली अस्पताल पुर्याउनसाथ चिकित्सकले मृत घोषित गरेका हुन् । दुर्घटनामा मोटरसाइकलको पछाडि सवार भारतीय नागरिक अन्दाजी २२ वर्षीय किसन कुमजार कामत घाइते भएको प्रहरीले जनाएको छ । भारत अररिया कुसाकट्टा घर भएका कामतको रंगेली अस्पतालमै उपचार भइरहेको छ । प्रहरीका अनुसार दुर्घटनामा परेर मृत्यु भएका मोटरसाइकल चालकको साथमा आवश्यक कागजपत्र फेला परेको छैन । तीव्र गतिका कारण मोटरसाइकल दुर्घटनामा परेको प्रहरीले जनाएको छ ।
नेपागञ्जको सिटी इ गेमिङ क्लब क्यासिनोबाट सात नेपाली पक्राउ,"नेपालगञ्ज : बाँकेको नेपागञ्जस्थित धम्बोजीचोकमा रहेको होटल सिटी प्यालेसभित्र सञ्चालित सिटी इ गेमिङ क्लब क्यासिनोबाट सात नेपाली पक्राउ परेका छन् । जिल्ला प्रहरी कार्यालय बाँकेबाट खटिएको प्रहरी टोलीले उक्त क्यासिनोबाट उनीहरूलाई पक्राउ गरेको जिल्ला प्रहरी कार्यालय बाँकेका प्रहरी नायब उपरीक्षक मधुसुदन न्यौपानेले जानकारी दिए । उनका अनुसार पक्राउ पर्नेमा मनोज विक, विपिनसिंह बडुवाल, गणेश शर्मा, सुलभ कार्की, विक्रम क्षेत्री, आकाश सिंह र मोहित शाह छन् । प्रनाउ न्यौपानेले क्यासिनोभित्र प्रवेश गरी धम्क्याउने गरेको उजुरी आएकाले उनीहरूलाई पक्राउ गरिएको बताए। पक्राउ परेकालाई कानुनी कारबाही गर्ने वा के गर्ने भन्ने विषयमा छलफल चलिरहेको जनाइएको छ । क्यासिनोमा विदेशीबाहेक नेपालीलाई प्रवेश निषेध गरिएको छ तर नेपालगञ्जका क्यासिनोले निर्वाधरुपमा नेपालीलाई प्रवेश दिइएको बताइएको छ । रासस"
सोचे जस्तै फल,"सुँगुरको एउटा परिवार थियो। आमाले तीनवटा बच्चा सुँगुरहरूलाई व्यावहारिक बनाउने सोच राखिन्। केही दिन सोचिन्, यिनीहरूलाई कसरी आत्मनिर्भर बनाउने ? तिनीहरूकी आमाले बच्चा सुँगुरलाई भइरहेको भन्दा फरक संसारमा पठाउने निधो गरिन्। तीनवटा साना सुँगुरमध्ये प्रत्येकले आफ्नै घर बनाउने निर्णय गरे। तर, कसरी बनाउने ? कहाँ बनाउने ? सबैलाई अप्ठ्यारो थियो। कुनै बुद्धि पनि थिएन। आमासँगै बसी, खाई, खेली गरेकाले बुद्धि हुने कुरो पनि भएन। तैपनि उनीहरू आआफ्नो जुक्तिमा लागे। पहिलो सुँगुरले मुस्किलले कुनै प्रयास गर्यो। परालले बनेको घर बनायो। दोस्रो सुँगुरले थोरै प्रयासमा लट्ठीले बनेको घर बनायो। तेस्रो सुँगुरले इँटा र ढुंगाले बनेको घर बनायो। जसमा उसले धेरै मेहनत र प्रयास पनि लगायो। एक दिनको घटना हो। एउटा ठूलो नराम्रो ब्वाँसो प्रत्येक तीनवटा साना सुँगुरलाई आक्रमण गर्न आयो। उसले अरूलाई डर देखाउने आफ्ना अनेक आवाज निकाल्यो। पहिलो दुई साना सुँगुरका घरहरू उडाइदियो जुन पराल र लट्ठीले बनेका थिए। त्यसपछि उसले फेरि आफ्ना अनेक आवाज निकालेर बाँकी रहेको सुँगुरको बच्चालाई तर्साउन खोज्यो। तेस्रो सुँगुरको घर भने उसले उडाउन सकेन। सुँगुर भने भित्र घरमै चुपचाप रूपमा बसेको थियो। चाँडै, ठूलो खराब ब्वाँसो लामो सास फेर्दै निराश भएर बाटो लाग्यो। दुई सुँगुरले मेहनतको फलबाट पाएको परिणाम हेर्दै घोत्लिन थाले। नैतिक शिक्षा : कडा परिश्रम सधैं फल्छ। सधैं ठूलो र बलियो सम्भावनाका बारेमा सोच्नुहोस् अनि अल्छी नहुनुहोस्।"
"सगरमाथा क्षेत्रमा पर्यटकको चहलपहल घट्यो, खुम्बु क्षेत्र सुनसान","सोलुखुम्बु : केही समय अघिसम्म पर्यटकले खचाखच भरिएको सोलुखुम्बुको खुम्बु क्षेत्र अहिले सुनसान बनेको छ। विमानस्थल, होटल, लज, क्याम्पिङ साइट, चौतारा, बाटोघाटो तथा दृश्यावलोकन गर्ने स्थलहरु सिजन सकिएसँगै सुनसान बनेको हो। पर्यटनको मध्य सिजनमा एकैपटक धेरै पर्यटकको आगमन हुँदा सेवा दिन समेत धौ धौ परेका यहाँका होटल व्यवसायीहरुलाई समेत यतिखेर भने फुर्सद मिलेको स्थानीय होटल व्यवसायी याङजी शेर्पाले बताइन्। उनले भनिनसिजनमा पर्यटकको स्वागत सत्कारमा व्यस्त भइन्छ, त्यहि भएर अहिले आराम गर्ने, घुम्फिरमा जाने गरेका छौं। केही हप्ता अघिसम्म विदेशी पर्यटक, पर्यटकको भारी बोक्ने चौपाया तथा भरियाको ताँतीले भरिभराउ खुम्बु क्षेत्र अहिले शान्त बनेका छन्। सिजनमा आवातजावत समेत अवरुद्ध हुने साँघुरा बाटोघाटोमा अहिले सिमित पर्यटक मात्रै भेटिने गरेको पर्यटन व्यवसायी लामाकाजी शेर्पाले बताए। सिजन सकिएसँगै यतिखेर खुम्बुवासी पुजापाठमा व्यस्त रहेको उनको भनाई छ। सिजनमा अत्यन्तै चाप हुने भएकाले सिजन सकिएपछि घुम्नका लागि अधिकांश व्यवसायी तथा होटल सञ्चालकहरु बाहिर निस्कने गरेका छन्। यस क्षेत्रका नागरिकहरुको मुख्य आम्दानीको स्रोत नै पर्यटन भएकाले सिजन सकिएसँगै उनीहरु फुर्सदिला बनेका हुन्। सिजनमा कडा मेहनत गर्ने र अफसिजनमा रमाइलो, घुमफिर,भ्रमण लगायतका कार्यमा समय बिताउनु यहाँका नागरिकहरुको विशेषता जस्तै बनेको छ। खुम्बु क्षेत्रमा अंग्रेजी महिनाको मार्च दोस्रो साताबाट सुरु हुने पर्यटकीय सिजन मे अन्तिम साताबाट कम हुदै जाने स्थानीय बताउँछन्। सिजनमा दैनिक ७ सय जनासम्म पर्यटक भित्रिएको खुम्बुमा अहिले भित्रिने पर्यटक नगन्य मात्रामा रहेको सगरमाथा राष्ट्रिय निकुञ्ज नाम्चेका प्रमुख संरक्षण अधिकृत भुमिराज उपाध्यायले बताए। पर्यटकको अवगमन न्यून भएसँगै निकुञ्ज चेकपोष्टका कर्मचारीहरु पनि केहि फुर्सदिला बनेको निकुञ्जको कार्यालयले जनाएको छ।"
बागमतीमा कहिले बग्ला सङ्लो पानी ?,"काठमाडौं : आहा ! त्यो बेला कस्तो कञ्चन थियो बागमती। पौडी खेल्दा त कम्ता आनन्द आउँदैनथ्यो। गौशालाकी डा माला खरेल यसरी आफू बालकै छँदाको बागमती नदीको स्मरण गर्दा आनन्दानुभूति गर्छिन्। तर, अहिलेको अवस्थाले भावुक बनाइहाल्छ। म बागमतीको छेउमै जन्मिएर हुर्केकी हुँ। अञ्जुलीले धित मर्ने गरी बागमतीको स्वच्छ पानी पिउँथ्यौं। अहिलेका पुस्ताले खोलामा पौडी खेल्न र नुहाउन पाएका छैनन्। नदी प्रदूषित भयो। पुरानै स्वरूपको बागमती हेर्न तीव्र इच्छा छ। जसकारण उनी बागमती सफाइ अभियन्ता भएर काम गरिरहेकी छन्। काठमाडौं उपत्यकाको मध्यभाग भएर बागमती बग्छ। जसमा विष्णुमती, रुद्रमती, हनुमन्ते, टुकुचा (इच्छुमती)लगायत खोला मिसिन्छन्। तर, हिजोआज पानीभन्दा बढी ढल बग्छ। अर्बौं बजेट खर्चिंदा पनि निर्मल पानी देख्न पाइएको छैन। बागमती सभ्यता जोगाउन सरकारले काम थालेको २८ वर्ष बित्यो। तर, नदी सङ्लो, स्वच्छ हुन सकेको छैन। बागमतीको उद्गमस्थल शिवपुरी जलाधार क्षेत्रको बागद्वार हो। जहाँ नदी सफा छ। तर, जति दक्षिण आयो त्यति फोहोर र दुर्गन्धित छ। बढ्दो जनसंख्या, अनियन्त्रित सहरीकरण, अव्यवस्थित ढल र फोहोरमैलाको जञ्जालले झन्डै तीन दशकयता नदी प्रदूषित छ। अधिकारसम्पन्न बागमती सभ्यता एकीकृत विकास समितिको प्रयोगशालाकी माइक्रोबायोलोजिस्ट अञ्जिता राजवंशी सुन्दरीजलबाट गुहेश्वरीसम्म प्रदूषणको मात्रा कम रहेको बताउँछिन्। तर, तिलगंगाबाट अघि बढेसँगै प्रदूषण अत्यधिक छ। माथिल्लो भागमा ढल व्यवस्थापन गरिएको छ। तलतिर छैन। त्यसैले प्रदूषणको मात्रा बढी छ, माइक्रोबायोलोजिस्ट राजवंशी भन्छिन्, पानी प्रदूषणले माछा, भ्यागुताजस्ता जलचर बाँच्न सकिरहेका छैनन्। सरकारले काम थालेको २८ वर्ष समिति गठन २०५१ चैत २८ समिति पुनर्गठन २०५२ मंसिर ६ बागमती कार्ययोजना स्वीकृत २०६६ साउन २७ समिति आदेश २०७३ माघ ६ सफाइ अभियान सप्ताह ४७३ बागमतीमा मिसिने सहायक तथा उपसहायक नदीमा ढल प्रशोधनको काम भइरहेको छ। तर, गति सुस्त छ। समितिका सूचना अधिकारी एवं इन्जिनियर कमल अर्यालका अनुसार कोड्कू दोभान, सल्लाघारी, धोबीघाट, गोकर्ण र टुकुचा किनारमा ढल प्रशोधन केन्द्र निर्माण भइरहेको छ। नदीलाई ढलमुक्त गर्न, किनारमा रहेका धार्मिक, पौराणिक स्थलहरूको संरक्षण, सम्बद्र्धन, मर्मतसम्भार गर्न, किनारलाई हराभरा बनाउन करिडोर निर्माण भइरहेको सूचना अधिकारी अर्याल बताउँछन्। उनका अनुसार सरकारले आगामी आर्थिक वर्षका लागि समितिलाई ३ अर्ब ७२ करोड बजेट छुट्याएको छ। चालू आवको बजेट ३ अर्ब ४४ करोड छ। सरकारले २०५१ चैत २८ गते पशुपति क्षेत्र वातावरण सुधार कार्यान्वयन तथा अनुगमन समिति गठन गरेको थियो। कार्यक्षेत्रमा व्यापकता ल्याउन २०५२ मंसिर ६ गते अधिकारसम्पन्न बागमती क्षेत्र ढल निर्माणसुधार आयोजना कार्यान्वयन तथा अनुगमन समिति बनाइयो। २०६५ जेठ २६ मा नाम फेर्दै अधिकारसम्पन्न बागमती सभ्यता एकीकृत विकास समिति राखियो। मन्त्रिपरिषद्बाट २०६६ साउन २७ मा बागमती कार्ययोजना (२००९२०१४) स्वीकृत भयो। मन्त्रिपरिषद्को २०७३ माघ ६ गतेको निर्णयअनुसार अधिकारसम्पन्न बागमती सभ्यता एकीकृत विकास समिति आदेश आएको थियो। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमतीका सहायक नदीहरू सातवटा छन्। जसमा विष्णुमती, रुद्रमती (धोबी खोला), मनहरा, नख्खु, बल्खु, टुकुचा (इच्छुमती) र बागमती स्वयं छन्। पाँच उपसहायक नदीमा गोदावरी, हनुमन्ते, साङ्ला, महादेव खोला र कोड्कु रहेको बागमती कार्ययोजना (२००९२०१४)मा उल्लेख छ। बागमतीले पुनर्जन्म पाउँदै नयाँ पुस्तालाई कलकल बग्ने बागमती नासोका रूपमा दिने चाहना छ डा खरेलको। उनीजस्ता हजारौं नागरिक हरेक शनिबार बागमती सफाइ महाअभियानमा स्वस्फुर्त रूपमा खट्छन्। स्वंयमसेवी अभियानले ४ सय ७३ हप्ता पार गरेको छ। बीसौं हजार मेट्रिक टन फोहोर निकाली सकिएको डा खरेल बताउँछिन्। हामीले नदीको सफाइ गर्नुपर्छ। हामीले नगरे कसले गर्छ ? हाम्रो पुर्खा जुन बागमती सभ्यता दिएर हामीलाई जानुभयो। आउने सन्ततीलाई हामी स्वच्छ बागमती दिनै पर्छ। यो उनीहरूको अधिकार पनि हो, कार्यकारी समिति सदस्यसमेत रहेकी डा खरेल भन्छिन्, हाम्रै पालामा बागमती नदी नष्ट भयो। नदी त एक प्रकारले मरिसकेको थियो। हामीले सफाइ गरेर पुनर्जन्म दिएका छौं। काठमाडौंमा बसाइँ सरेर आउनेको ओइरो लाग्यो। सहरीकरण भयो। उद्योगधन्दा बढे। फोहोर उत्पादन बढ्यो। तर, त्यसको व्यवस्थापनमा सचेत भएनन् स्थानीयवासी। काठमाडौं महानगरपालिका फोहोर व्यवस्थापनमा चुक्दै गयो। जसकारण बागमतीमा मानव मलमूत्रसहितको ढल मिसिँदै गयो। फोहोरमैला सहरका चोकचोक र गल्लीगल्लीमा थुप्रिँदै पहाडको रूप लियो। जसले बागमती मात्रै होइन राजधानी सहरलाई प्रदूषित बनायो। बागमती सभ्यता हामी नेपालीको पहिचान हो। हाम्रो संस्कार र संस्कृतिप्रति गर्व गर्नुपर्छ। संस्कृति र संस्कार रहे मात्रै सभ्यता रहन्छ, उनी भन्छिन्, खोलानाला, पहाड, सगरमाथा, हाम्रा चाडपर्व, रीतिथितीहरू, खाना सबै हाम्रो पहिचान हो। यसको संरक्षण सबै मिली गर्नुपर्छ। व्यक्तिवादी सोचले हाम्रा नदीनाला, सम्पदा मासिँदै गएको उनको ठम्याइ छ। भन्छिन्, मेरो घर सफा भए हुन्छ। फोहोर मैले जहाँ फाले पनि हुन्छ। सरकारले पनि कडिकडाउ रूपमा फोहोरमैला व्यवस्थान गराउनुपर्छ। प्रदूषणले जलवायु परिवर्तन विज्ञ रामदयालप्रसाद यादवका अनुसार नदी प्रदूषित भएपछि जलवायु परिवर्तनको असर बढेको छ। जुन बेला फुल्नुपर्ने फूल र लाग्नुपर्ने फल नलागेर कि अगाडि कि पछाडि भइरहेको छ। कीरा प्रशस्तै लागिरहेको छ। बिरुवाले उचाइ लिन सकेको छैन। पहिलेपहिले चैतवैशाखमा खोलामा पानी बग्दैनथ्यो। फोहोरको लेदोले पानीको मुहान छोपिन्थ्यो, वनस्पत्ति विज्ञ यादव सम्झिन्छन्, अहिले बागमतीमा पानी पनि बढेको छ। पहिलाभन्दा पानीको गुणस्तरमा सुधार भइरहेको उनी सुनाउँछन्। चार वर्षअघि खोलामा माछा भेटिँदैनथ्यो। अहिले माछाहरू देखिन थालेको छ। पानीको क्वालिटी बढ्दै गइरहेको छ, उनी भन्छन्। उनका अनुसार गलैंचा कारखानाको रासायनिकयुक्त फोहोरले सबैभन्दा बढी दुर्गन्ध फैलाउँछ। पानीको गुणस्तर निकै बिगार्छ। समितिले खोलाको दायाँबायाँ ढल ओच्छ्याउने, तट्बन्ध बनाउने, बगैंचा, सडक बिस्तार, ढल प्रशोधन, वृक्षरोपणको काम गर्दै आएको छ। गोकर्णबाट चोभारको सुन्दरघाटसम्म दुवै किनारमा ३६ किलोमिटरमा ढलको पाइप बिच्छाउने काम भएको छ। सूचना अधिकारी अर्यालका अनुसार चोभारको धोबीघाटमा खानेपानी मन्त्रालयअन्तर्गतको आयोजना कार्यान्वयन निर्देशनालयबाट ढल प्रशोधन केन्द्र निर्माण भइरहेको छ। ७० प्रतिशत काम सम्पन्न भएको छ। त्यहाँ तिलगंगाबाट बिष्णुमती, रुद्रमती (धोबी खोला)को बस्तीका ढल प्रशोधन केन्द्रमा पुग्छन्। त्यहाँबाट प्रशोधित ढल मात्रै बागमतीमा पुग्छ। पशुपतिभन्दा माथि र गोकर्णबाट तलको क्षेत्रको ढल प्रशोधन गरेर मात्रै नदीमा पानी पठाउने गरिएको छ। बागमतीमा माथिल्लो भागबाट ४० प्रतिशत र मनोहरा नदीले ६० प्रतिशत पानी रिचार्ज गर्छ। माथिल्लोभन्दा तल्लो क्षेत्रमा साना नदी मनोहरामा मिसिँदै त्यो बागमतीमा मिसिएको छ। मनोहरामा हनुमन्ते, कर्मनाशा, गोदावरीलगायत मिसिन्छन्। यी नदी किनारमा ढलको पाइप लाइन छैन। केही ठाउँमा मात्रै ढलको पाइप ओछ्याउने सुरुवात भएको छ। ढल प्रशोधन नगरीकन नदी सफा हुँदैन। आयोजना निर्देशनालयबाट सल्लाघारीमा ढल प्रशोधन केन्द्र निर्माण भइरहेको छ। कोड्कू दोभानमा पनि ढल प्रशोधन केन्द्र बन्दै छ। ढल प्रशोधन केन्द्र सञ्चालनपछि काठमाडौं उपत्यकाको वातावरण क्षेत्रमा व्यापक सुधार हुने सरोकारवाला बताउँछन्। गुहेश्वरीको ढल प्रशोधन केन्द्रको निर्माण सम्पन्न भएपछि दैनिक ३२४ मिलिलिटर पानी नदीमा जाने जनाइएको छ। यसले नदीको बहाव बढाउने इन्जिनियर अर्याल बताउँछन्। बहावले नदीले प्राकृतिक रूपमा पानीको स्वशुद्धीकरण गर्ने क्षमता बढाउँदै लान्छ। बजेट धेरै लगानी भयो तर बागमतीमा किन स्वच्छ पानी बग्न सकेन भन्ने अन्नपूर्ण पोस्ट्को प्रश्नमा समितिका कार्यकारी अध्यक्ष उद्धवप्रसाद तिमल्सेना भन्छन्, म आएको डेढ वर्ष भयो। त्यसअघिका धेरै कुरा गर्न म सक्दिनँ। केके काम गर्ने भनेर कार्ययोजना बनाउँदै छु। कम्तीमा तीन वर्षभित्र सबै ठाउँमा ढल प्रशोधन केन्द्र बनाएर बागमतीलाई ढलमुक्त बनाउने योजना बनाएका छौं। पहिला यो खालको योजना बनेको रहेनछ। अनियन्त्रित रुपमा ढल छोडिएकाले बागमतीमा स्वच्छ पानी बग्न नसकेको अध्यक्ष तिमल्सेनाको भनाइ छ। बागमतीमा स्वच्छ पानी बगाउने हाम्रो योजना छ। गोकर्णदेखि गुह्येश्वरीसम्म ढलमुक्त बनाउँदै छौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। ढलको पाइलाइन बिस्तार र ढल प्रशोधन केन्द्र निर्माण गरेर निकट भविष्यमै बागमतीमा स्वच्छ पानी बग्ने दाबी उनी गर्छन्। मुख्य कुरो धेरै ठाउँबाट नदीमा ढलहरु छोडिएको छ। त्यो ढललाई पहिले टाल्नु पर्यो। मेनस्टिमको ढल लाइनमा लानुपर्यो। त्यो काम हामी गर्दै छौं। त्यो काम सकेपछि हामी बागमतीमा स्वच्छ पानी बगाउँछौं। त्यही योजनामा छौं हामी, उनी भन्छन्। उनका अनुसार धोबी खोलामा ६० ठाउँमा ढल छोडिएको छ। धोबी र विष्णुमती खोलामा ढल प्रशोधन केन्द्र निर्माणका लागि जग्गाको खोजिरहेको उनको भनाइ छ। भन्छन्, यो काम गरेपछि मात्रै बागमतीमा स्वच्छ पानी पुग्छ। नदीका लागि निकुञ्जमा बाँध बागमती नदीमा सफा पानी बगेको देख्न ढल नियन्त्रणसँगै नदीलाई रिचार्ज गर्ने स्रोतको पनि खोजी गर्न समिति जुटेको छ। शिवपुरी राष्ट्रिय निकुञ्ज क्षेत्रको नागमती र बागमती मिसिने दोभानभन्दा माथि बाँध निर्माण भइरहेको छ। असारसम्ममा काम सम्पन्न हुने इन्जिनियर अर्याल बताउँछन्। बाँधमा वर्षाको पानी संकलन गर्छौं। सुक्खायाममा प्रतिसेकेन्ड ४० लिटर पानी यहाँबाट नदीमा पठाउँछौं, उनी भन्छन्। बागमतीमा पनि अर्को बाँध बनाउने प्रक्रिया सुरु भएको छ। त्यसको काम सम्पन्न भएपछि बागमतीमा प्रतिसेकेन्ड ४ सय लिटर पानी सुक्खायाममा पठाइनेछ। सुन्दरी जलबाट पिउनका लागि काठमाडौंमा पानी ल्याइन्छ। मेलम्चीको पानी उपत्यकामा आइसक्यो। मेलम्चीको पानी पनि ६० प्रतिशत प्रशोधित भएर नदीमै मिसिन्छ। यसले पनि पानीको सतह बढेर प्राकृतिक रूपमा नदी सफा हुँदै जान्छ। नदीमा पानीको स्रोत जुटाउन समितिले उपत्यकाका विभिन्न ठाउँमा डिप बोरिङ पनि गर्ने क्रम बढाएको छ। भूमिगत पानीलाई पनि तानेर हामी बिशेष चाडपर्वहरूमा नदीमा पठाउँछौं, सूचना अधिकारी अर्याल बताउँछन्, हाम्रो कार्यालय क्षेत्रमा ३ र गोकर्णमा ३ वटा बोरिङ छन्। यूएनपार्कमा २ वटा निर्माण हुन लगोको छ। बर्षात्को पानी संकलन गरी जमिनमा पठाउने काम भएको छ। गोकर्ण क्षेत्रमा २ हजार ५ सय घरका स्थानीयवासीले आकाशे पानी जमिनमा पठाउँछन्।"
