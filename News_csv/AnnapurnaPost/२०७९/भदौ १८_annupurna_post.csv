शीर्षक,विवरण
सोमालियामा अलशबाब समूहद्वारा कम्तीमा २० जनाको हत्या,"मोगादिशु : सोमालियाको चरमपन्थी समूह अलशबाबले शनिबार बिहान हिरेन क्षेत्रमा खाना ओसारपसार गरिरहेका सातवटा गाडीमा आगजनी गर्नुका साथै कम्तीमा २० जनाको हत्या गरेको बताएका छन्। सरकारी सञ्चार माध्यम र स्थानीय बासिन्दाले चरमपन्थी समूह अलशबाबले शनिबार बिहान हिरेन क्षेत्रमा खाना ओसारपसार गरिरहेका सातवटा गाडीमा आगजनी गर्नुका साथै कम्तीमा २० जनाको हत्या गरेको बताएका छन्। अलकायदासम्बद्ध समूहविरुद्ध स्थानीय एक भएको प्रतिशोधस्वरूप उक्त आक्रमण भएको स्थानीयवासीले बताएका छन्। स्थानीय हसन अब्दुल्लले अमेरिकी समाचार संस्था (एपी)लाई फोनमार्फत दिएको जानकारीमा भनिएको छ, 'बेलेटवेनबाट माटाबनसम्म खाद्यान्न ढुवानी गर्ने चालक र यात्रुहरू थिए र यात्रुहरूले प्रयोग गर्ने खाद्यान्न र सवारी साधनहरू बोकेका कूल सात वटा ट्रकहरूमा आगजनी गरिएको थियो। सरकारी सेनाले यात्रुलाई लक्षित गर्ने उद्देश्यले बेलेटवेन र माताबन जोड्ने व्यस्त सडकमा अलशबाबले राखेको बारूदी सुरूङ नष्ट गरेको एक दिनपछि उक्त आक्रमण भएको हो। अलशबाबले आक्रमणको पुष्टि गर्दै स्थानीय स्तरमा परिचालन गरिएका २० जना लडाकू मारिएको दाबी गरेको छ। सोमालियाली सरकारले यस 'बर्बर' आक्रमणको निन्दा गरेको छ र मध्य र दक्षिणी सोमालियाको महत्वपूर्ण भागमा कब्जा जमाएको चरमपन्थी समूहविरुद्ध स्थानीय परिचालनका लागि आफ्नो समर्थन दोहोर्याएको छ।"
प्यूठानमा पुनः दुर्गा पौडेललाई उम्मेदवार बनाउने राजमोको निर्णय,प्यूठान : राष्ट्रिय जनमोर्चाले प्यूठानमा प्रतिनिधि सभा सदस्य उम्मेदवारमा पुनः दुर्गा पौडेललाई उठाउने निर्णय गरेको छ। राजमोको संसदीय बोर्डको शनिबार बसेको बैठकले पार्टीका उपाध्यक्ष पौडेललाई दोस्रो पटक प्यूठानबाटै उम्मेदवार बनाउने निर्णय गरेको हो। उनी हाल प्रतिनिधिसभा सदस्य हुन्। जिल्लाबाट उमेदवारका लागि सिफारिस आइरहे पनि तत्काल प्यूठान र बाग्लुङका उम्मेदवारको टुंगो लगाइएको राजमोले विज्ञप्ती मार्फत सार्वजनिक गरेको छ। राजमोबाट प्यूठानमा पौडेलसहित नेता बोम बहादुर खत्रीको पनि नाम चर्चामा थियो। पाँच दलीय गठवन्धनमा अझै सिट बाँडफाँटको टुंगो लागेको छैन। गठबन्धनबाट प्यूठान राजमोको भागमा नपरे एक्लै चुनाव लड्ने राजमोका केन्द्रीय सचिव एवं गठवन्धनमा वार्ता समितिका सदस्य हिमलाल पुरीले प्रतिक्रिया दिएका छन्। स्थानीय तहको निर्वाचनअनुसार राजमो प्यूठानमा चौथो शक्ति हो।
गठबन्धनले सिधा आँखाले एमालेलाई हेर्न सकेको छैनः अध्यक्ष बराल,"नुवाकोट : अनेरास्ववियुकी अध्यक्ष सुनिता बरालले देशको पहिलो दल नेकपा एमालेविरुद्ध सत्तारूढ दलहरूले सत्ताकै लागि घेराबन्दी गर्न खोजेको बताइन्। उनले एमालेको विकल्प कुनै पनि दल नरहेका कारण एमालेप्रतिको जनलहर देखेर सत्ताकै लागि अन्य दलले अपवित्र गठबन्धन गरेकोसमेत बताइन्। नुवाकोटको विदुरमा शनिबार अनेरास्ववियु नुवाकोटको १७ औं जिल्ला सम्मेलनको उद्घाटन गर्दै अध्यक्ष बरालले सत्ताकै लागि मात्र वनेको अपवित्र गठबन्धनले एमालेलाई सिधा आँखाले हेर्नसमेत नसकिरहेको दावी गरिन्। उनले मंसिर ४ को निर्वाचनमा एमालेलाई बहुमत ल्याउन कसैले पनि रोक्न नसक्नेसमेत ठहर गरिन्। अध्यक्ष बरालले देश विकास र परिवर्तन गर्ने दल एमाले भएको कारण एमालेका सकारात्मक कार्यप्रति विक्षिप्त भएर अन्य दलहरूले एउटै उद्देश्य सत्तामा जानकै लागि मात्र अपवित्र गठबन्धन गरेको आरोप लगाइन्। उनले जस्तोसुकै गठबन्धन आएपनि एमालेप्रति जनताको विस्वास नघटेको बताइन्। उनले अबको प्रदेश र संघीय निर्वाचनमा एमालेले स्पष्ट बहुमत ल्याउने दावी गरिन्। सत्तामा रहेका दलको गठबन्धनको सत्ता स्वार्थलाई आम जनताले बुझिसकेका कारण अब वैशाख ३० को स्थानीय तहको निर्वाचनमा जस्तो जनता नझुक्किनेसमेत बताइन्। जनताको बिस्वासका कारण एमालेले अबको निर्वाचनमा बहुमत ल्याउने र अनेरास्ववियुले यसमा साथ दिने बताइन्। उनले एमालेलाई अनेरास्ववियुको साथ र जनताको साथ एमालेलाई रहेका कारण एमाले एक दलविरुद्ध बनेको गठबन्धनको कुनै अर्थ नरहने बताइन्। कार्यक्रममा एमाले केन्द्रीय सदस्य तथा नुवाकोट इन्चार्ज विन्दा ढुंगाना, केन्द्रीय सदस्य उषाकिरण तिम्सिना, एमाले बागमती प्रदेश अध्यक्ष केशवराज पाण्डे, प्रतिनिधि सभा सदस्य नारायणप्रसाद खतिवडा, एमाले जिल्ला अध्यक्ष तथा बागमतीका पूर्व राज्यमन्त्री बद्री मैनाली, अनेरास्ववियु नुवाकोटका अध्यक्ष विष्णुहरि रिमाल सत्यलगायतले अबको निर्वाचनमा एमालेलाई विजयी बनाउन विद्यार्थी, युवा, किसान, मजदुर, कर्मचारी सबै क्षेत्रको साथ रहेको वताए।"
नेचुङमा निर्माणाधीन बीओपी भवन अन्तिम चरणमा,"जोमसोम : कोरला नाकास्थित लोमान्थाङ२ छोसेरको नेचुङमा निर्माणधीन सशस्त्र प्रहरी बोर्डर आउट पोस्ट (बीओपी) भवन निर्माण अन्तिम चरणमा पुगेको छ। चीनको स्वशासित क्षेत्र तिब्बतसँग सिमाना जोडिएको नाकामा निर्माण हुँदै गरेको बीओपीको ९० प्रतिशत काम सकिएको छ। सीमा सुरक्षाका लागि सरकारले २०७७ असारमा बीओपी स्थापना गरेको थियो। त्यहाँ सशस्त्र प्रहरी निरीक्षकको कमाण्डमा २१ जना सशस्त्रका सुरक्षाकर्मीको व्यवस्थापन गरिएको छ। बीओपीको सशस्त्रका पूर्व अतिरिक्त महानिरीक्षक नारायणबाबु थापाले उद्घाटन गरेका थिए। सशस्त्रको भौतिक संरचना निर्माण नभएकाले बीओपीलाई छोसेको नेचुङ भन्सारको स्वामित्वमा रहेको क्वारेन्टिन भवनमा राखिएको छ। नेचुङमा बीओपी स्थापना भएलगत्तै ६ महिनापछि पूर्वाधार निर्माण गर्न सरकारले बजेट उपलब्ध गराएको थियो। पूर्व गृह सचिव महेश्वर न्यौपाने र पूर्व सशस्त्र प्रहरी बलका महानिरीक्षक शैलेन्द्र खनाल लगायतको टोलीले भवन शिलन्यास गरेका थिए। भवन निर्माणका लागि ६ करोड ३५ लाख लागतमा नापी कन्ट्रक्सनसँग बोलपत्रमार्फत ठेक्का सम्झौता गरिएको थियो। त्यहाँ बाह्रै महिना सशस्त्र प्रहरीका सुरक्षाकर्मी बस्न सक्ने गरी भौतिक संरचना निर्माण थालिएको थियो। सम्झौताअनुसार भवन निर्माण आर्थिक वर्ष २०७७०७८ को असारमा सकिनुपर्ने थियो। निर्माण कम्पनीले बीओपी भवन निर्माणको काम गर्दै जादा कोरोना, हिमपात, अत्यधिक चिसो र बेनीजोमसोम सडकमा बाढीपहिरो र नदी कटानका कारण निर्माण सामग्री ढुवानीमा असहज हुँदा भवन निर्माणले गति लिन सकेको थिएन। निर्माणधीन दुई तले ५५ कोठे बीओपी भवनको प्राविधिक पक्ष हेर्ने जिम्मा लिएका सशस्त्र प्रहरी उपरीक्षक (एसपी) इन्जिनीयर सञ्जय मण्डलले बीओपीको ९० प्रतिशत भौतिक प्रगती भइसकेको जानकारी दिए। 'बीओपी भवन निर्माण अन्तिम चरणमा पुगेको छ। भवनको संरचना तयार भइसकेको छ', उनले भने, 'अब भवन रंङरोगन गर्ने र फिनिसिंङ गर्ने लगायतका काम बाँकी छन्। चालु आर्थि वर्षभित्र सबै काम सकिने छ।' नाकाको सीमावर्ती क्षेत्रको सुरक्षा निगरानी, सम्भावित अपराध नियन्त्रण र स्थानीय नागरिकलाई शान्ति सुरक्षाको प्रत्याभूति दिलाउने उद्देश्यले बीओपी स्थापना गरिएको हो। सशस्त्रको बीओपीले कोरलाको १६ देखि ३२ नम्बर सीमा स्तम्भवको अनुमगन गरिसकेको छ। सरकारले उत्तरदक्षिण व्यापारिक मार्ग विस्तार गर्ने दीर्घकालीन लक्ष्यअनुसार कोरला क्षेत्रमा बीओपी स्थापना गरेको थियो। भारतीय नाकाबन्दीपछि कोरला नाका क्षेत्र आसपास सुरक्षा उपस्थित मजवुत पार्न सशस्त्र प्रहरीलाई नेचुङमा ३३, जनपथ प्रहरीलाई १३, अध्यागमनलाई १२, भन्सारलाई १०९ रोपनी र लोमान्थाङ तलको थुर्लुङफाँटमा १२७१ रोपनी जग्गा सरकारको नाममा दर्ता भइसकेको छ। यस्तै नेचुङमा व्यवस्थापन गरिएको जग्गा कोरला नाकाभन्दा टाढा अपायक भएकाले पछिल्लो समय उत्तरी कोरला नाकाको दश गजा क्षेत्रको दाँया र बाँया गरी १ हजार रोपनी जग्गा भन्सार लगायतका संरचना निर्माण गर्न जग्गा प्राप्ति गरी सरकारको नाममा लालपुर्जासमेत बनिसकेको छ। लोमान्थाङको थुर्लुङ फाँटमा नेपाली सेनाले भौतिक संरचना निर्माण गरी क्याम्प समेत बसिसकेको छ। उपल्लो मुस्ताङमा सुरक्षा उपस्थित बलियो बन्दै गएपछि सीमाक्षेत्रका बासिन्दाले शान्ति सुरक्षाको प्रत्यक्ष अनुभूति गर्न पाएका छन्।"
बलामी समुदाय जुटे संस्कृति संरक्षणमा,"काठमाडौं : अल्पसंख्यक बलामी समुदाय आफ्नो धर्म, संस्कृति, परम्पराको संरक्षणमा जुटेका छन्। समाजसेवी मोहनबहादुर बलामीको नेतृत्वमा टेकानपुर संस्कृतिक संरक्षण समिति नै बनाएर उनीहरु धर्म, संस्कृति, परम्पराको संरक्षणमा लागेका छन्। बलामी समुदायको संस्कृति परम्परा संरक्षणका लागि बनाएको समितिको शनिबार एक समारोहका उद्घाटन गरिएको छ। उद्घाटनमा बोल्दै बागमती प्रदेश सभाका सदस्य रमा आले मगरले नेपाल कला र संस्कृतिले भरीपूर्ण देश भएको बताउँदै यसको संरक्षण एकीकृतरुपमा गर्नुपर्ने बताइन्। 'हाम्रो देश अथाह कला संस्कृतिले भरिएको छ। यो नेपालमा मात्रै सिमिति राख्नु हुँदैन। यसलाई विश्वमा लैजान सकिन्छ,' उनले भनिन्। नगरपालिकाका प्रमुख घनश्याम गिरीले चन्द्रगिरी नगरपालिकालाई संस्कृति सहर बनाउने योजना आफूहरुको रहेको बताए। उनले नगरपालिका भित्रका धर्म, संस्कृति,कला, जात्रा चाडपर्वलाई सूचीकृत गर्न लागिरहेको बताए। 'चन्द्रागिरी संस्कृति सहर हो। हामीले नगरपालिकामा रहेको धर्म, संस्कृति, कला, जात्रा मेला, चाडपर्वको एकीकृत ढंगबाट सूचीकृत गर्न लागिरहेका छौं,' उनले भने। उनले धर्म,संस्कृति, जात्रा मेला, चाडपर्व, सम्पदाको व्यवस्थापनदेखि आर्थिक सहयोग गर्न तयार रहेको बताए। वडाध्यक्ष कृष्णप्रसाद खड्गीले आफूहरु संस्कृतिमा धनी भए पनि यसलाई धन्न भने गहे भएको बताए। 'हामी संस्कृतिमा धनी छौं। तर संस्कृति चलाउँदा चलाउँदै गरिब भैसक्यौं,' उनले भने। उनले संस्कृति, परम्परालाई पनि आयमुलक बनाउनतिर लाग्नुको विकल्प नभएको बताए। उनले धार्मिक पर्यटनको विकासमा जोड दिए। उनले बिकास निर्माण, धर्म संस्कतिको संरक्षणमा राजनीति नगर्न पनि आग्रह गरे। यो कार्यक्रममा संस्कृतिविद् चुन्दा बज्राचार्य र रविन्द्र रिजाल लगायतले संस्कृति, सम्पदाको संरक्षणको विषयमा बोलेका थिए। यो कार्यक्रममा वलामी समुदाय जेष्ठ सदस्य, थकालीहरुलाई पनि सम्मान गरिएको थियो। अध्यक्ष मोहन बलामीले बलामी समुदाय छुटै संस्कति परम्परा रहेको बताए। उनका अनुसार यो समुदाय मकवानपुर, काभ्रे, धादिग, चितवन नुवाकोटमा बसोबास छ। बलामी समुदायका परम्परागत नाच, कला, संस्कृतिको पनि यो कार्यक्रममा प्रस्तुति गरिएको समितिका सचिव श्याम बलामीले जानकारी दिए।"
बाख्रा गोठालो गएकी किशोरीको लडेर मृत्यु,जाजरकोट : जाजरकोटको कुशे गाउँपालिका२ टालेगाउँमा भीरबाट लडेर एक किशोरीको ज्यान गएको छ। शनिबार बाख्रा चराउन गोठालो गएकी १८ वर्षीया लिला सिंहको ज्यान गएको हो। स्थानीय छविराज सिंहका अनुसार वडा नं २ को कालिका डाँडा नजिकै रहेको पाखा भीरबाट लडेर ज्यान गएको हो। शुक्रबार राष्ट्रिय परीक्षा बोर्डले सार्वजनिक गरेको कक्षा १२ को परीक्षामा उर्तीण भएकी थिइन्।
पछिल्लो २४ घण्टामा देशभर १० वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १० वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एकजनाको मृत्यु भएको छ भने चारजना घाइते भएका छन्। प्राधिकरणले सार्वजनिक गरेको विवरण अनुसार आगलागी, पहिरो, जनावरको आक्रमण र घर भत्किने लगायतका घटना भएका छन्। घटनाबाट पाँच लाख ५४ हजार रुपैयाँ बराबरको क्षति भएको छ।"
बाबुराम भट्टराई पनि गोरखा २ बाटै चुनाव लड्ने,"गोरखा : नेपाल समाजवादी पार्टीका अध्यक्ष डा बाबुराम भट्टराईले माओवादी केन्द्रका वरिष्ठ उपाध्यक्ष नारायणकाजी श्रेष्ठको नाम सिफारिस भएको गोरखा क्षेत्र नं २ बाटै चुनाव लड्ने भएका छन्। नेकपा माओवादी केन्द्रको चुनाव चिन्ह लिएर निर्वाचनमा जाने सहमति गरेका उनले यसपटक पनि सोही क्षेत्रबाट चुनाव लड्ने दाबी गरे। यसअघि पनि उनले सोही क्षेत्रमा श्रेष्ठलाई पराजित गरेका थिए। गृहजिल्ला गोरखाका पत्रकारहरूसँग शनिबार कुराकानी गर्दै उनले यसअघि जितेको ठाउँबाट चुनाव लड्ने मापदण्डअनुसार सो क्षेत्रबाट आफू स्वतः उम्मेद्वार हुने दाबी गरे। 'यस अघिको निर्वाचनमा जसले जहाँबाट चुनाव जितेको हो उसले त्यही लिने भन्ने अन्तरिक समझदारी बनेको छ। त्यो अनुसार म स्वतः गोरखा २ बाट चुनाव लड्छु', उनले भने, 'यसपटक सबै दलको साझा उम्मेदवारको रूपमा अघि बढ्न चाहेको छु। गठबन्धनका कांग्रेस, माओवादीलगायत दलको त सहयोग हुनेछ। त्यो बाहेकका सबै दलहरुले पनि यसपटक मलाई गोरखाको प्रतिनिधित्व गर्ने अवसर दिनुहुनेछ भन्ने अपेक्षा छ।' पहिलो जसले जुन क्षेत्र जितेको छ त्यो लिने र एमालेले जितेको ठाउँ बाँडफाँट गर्ने सहमति भएकाले सोही अनुसार सिट बाँडफाँट हुने उनले बताए। यसअघि सो क्षेत्रबाट कांग्रेसका केन्द्रीय सदस्य सुरेन्द्रराज पाण्डेको नाम पनि सिफारिस भइसकेको छ। तर भट्टराईले भने आफूलाई कुनै दल विशेषको नेता वा उम्मेदवारभन्दा पनि सर्वमान्य उम्मेद्वार बन्न चाहेको खुलाएका छन्। 'अन्तिम टुङ्गो पार्टीको केन्द्रीय समितिले लगाउँछ, गठबन्धनले लगाउँछ', उनले भने, 'गोरखा २ मा गठबन्धनबाट म नै उम्मेद्वार भन्नेमा ढुक्क छु।' गठबन्धनभित्र सिट बाँडफाँटको विषय पेचिलो हुनुलाई उनले सहजका साथ लिएको जनाएका छन्। 'खाजा बाँडफाँट गर्दा त समय लिन्छ, यो त राजनीतिक शक्ति, सत्ताको बाँडफाँट हो। समय लागिहाल्छ', उनी भन्छन्, 'दुई, चारसिट तलमाथि होला, केही दिन ढिला होला अन्तत मिल्छ।' यो निर्वाचनमा सुशासन र समृद्धिको ठोस मार्गचित्र बनाएर आफू अघि बढ्ने डाक्टर भट्टराईले बताए। यसअघि प्रधानमन्त्री हुँदा छोटो अवधिमा धेरै काम गर्न नसकेको बताउँदै उनले विगतमा थालेका काम पूरा गर्ने योजना रहेको बताए। उनले चुनावपछि माओवादीसित पार्टी एकताका विषयमा पनि छलफल भइरहेको बताए। 'नयाँ समाजवादी धार निर्माण गर्ने योजनाअनुसार एकै ठाउँमा उभिएर जाने हो', उनले भने।"
जटिल अवस्थाकी गर्भवतीको हेलिकप्टरबाट उद्धार,"जाजरकोट : चार दिनदेखि सुत्केरी बेथाले छट्पटाइरहेकी जाजरकोटकी एक गर्भवतीको हेलिकप्टरबाट उद्धार गरिएको छ। जिल्लाको नलगाड नगरपालिका८, लुपानाकी २७ वर्षीया लक्ष्मी वलीको हवाई उद्धार गरिएको हो। दल्लीबाट हवाई उद्धार गरेर प्रदेश अस्पताल सुर्खेत लगिएको छ। लक्ष्मीको गर्भमा रहेका जुम्ल्याहा बच्चामध्ये एक बच्चाको पेटमै मृत्यु भएपछि उनको अवस्था जटिल भएको नलगाड स्वास्थ्य शाखाका प्रमुख प्रचण्ड कार्कीले बताए। अवस्था जटिल भएपछि उनलाई शुक्रबार प्राथमिक स्वास्थ्य केन्द्र दल्लीमा ल्याइएको थियो। तर प्राथमिक स्वास्थ्य केन्द्रमा पनि सुत्केरी गराउन नसकिएपछि रिफर गरिएको थियो। स्वास्थ्य संस्थामा पेटमा रहेका बच्चा निकाल्न नसेको र अवस्था जटिल भएपछि तत्काल सुविधा सम्पन्न अस्पताल लैजान सिफारिस गरिएको स्वास्थ्य शाखा प्रमुख कार्कीले बताए। स्थानीयको आग्रहमा पत्रकार प्रकाश पन्त र जाजरकोटका प्रमुख जिल्ला अधिकारी रामबहादुर शाहीको पहलमा राष्ट्रपति महिला उत्थान कार्यक्रमबाट हवाई उद्धार गरिएको हो। नेपाली सेनाको हेलिकोप्टरले शनिबार बिहान लक्ष्मीलाई उद्धार गरेर प्रदेश अस्पताल सुर्खेत लगेको नलगाड नगरपालिकाकी उपप्रमुख सरिता सिंहले बताइन।"
स्वास्थ्य राज्यमन्त्री हिराचन्द्र केसी भुटान प्रस्थान,"काठमाडौं : स्वास्थ्य तथा जनसंख्या राज्यमन्त्री हिराचन्द्र केसी आज शनिबार भुटान प्रस्थान गरेका छन्। 'डब्लुएचओ क्षेत्रीय समितिको दक्षिणपूर्व एसियाको ७५औं अधिवेशन' मा सहभागी हुन स्वास्थ्य राज्यमन्त्री केसी भुटान प्रस्थान गरेका हुन्। अधिवेशनमा स्वास्थ्य सचिव डारोशन पोखरेल, अतिरीक्त सचिव संगीता कौशल मिश्र, उपसचिव मोहन निरौला, परिवार कल्याण महाशाखाका निर्देशक डा विवेककुमार लाल गएका छन्। सो अवसरमा दक्षिण एसियाका स्वास्थ्य मन्त्रीहरू सहभागी हुने छन्। स्वास्थ्य राज्यमन्त्री सहितको टोली भदौ २३ गते फर्किने कार्यक्रम छ।"
'आन्तरिक कमजोरीका कारण पार्टीले सिट गुमायो',काठमाडौं : नेकपा एमालेका उपाध्यक्ष सुवास नेम्वाङले पार्टीकै आन्तरिक कमी कमजोरीका कारण स्थानीय निर्वाचनमा केही सिट गुमाउनुपरेको बताएका छन्। शनिबार एमालेको केन्द्रीय सम्पर्क समन्वय कमिटीले काठमाडौंमा गरेको कार्यक्रमा उनले एमालेलाई गठबन्धनले हराएको नभई उम्मेदवार चयन लगायतका आन्तरिक कमी कमजोरीका कारण सिट गुमाउनुपरेको बताएका हुन्। उनले आगामी निर्वाचनमा स्थानीय निर्वाचनमा देखिएको कमी कमजोरीलाई सच्चाएर अघि बढ्ने दावी गरे। नेम्वाङले मंसिर ४ गते हुने निर्वाचनमा एमालेले चूनाव जित्ने प्रशस्त आधारहरू रहेको र गठबन्धन भने चूनाव जित्न नसक्ने अवस्थामा रहेको जिकिर गरे। एमालेले गरेका राम्रा कामका साथै गठबन्धनले देशको हितविपरीत गरेको कामलाई जनताले मूल्याङ्कन गर्ने उनको भनाइ छ। त्यस्तै नेम्वाङले आगामी निर्वाचनमा एमालेका विचार जनतामाझ लैजान र पार्टीलाई बहुमतले जिताउने गरी तयारी गर्न कार्यकर्तालाई निर्देशन दिए।
कांग्रेसको अहंकारले सिट बाँडफाँड मिलेन : माधव नेपाल,"विराटनगर : नेकपा (एकीकृत समाजवादी)का अध्यक्ष माधवकुमार नेपालले नेपाली कांग्रेस नेतृत्वमा देखिएको अहंकारका कारण सिट बाँडफाँड टुंगो नलागेको बताएका छन्। शनिबार विराटगरमा आयोजित पेसागत महासंघको जिल्ला स्तरीय भेलालाई सम्बोधन गर्दै उनको कांग्रेसको अहंकार आगामी निर्वाचनको बाधकको रुपमा देखा पर्न थालेको बताए। २०७४ सालमा कांग्रेसले २३ सिट जितेको थियो। अहिले १०० सिटको माग गरिरहेको छ, उनले भने, हामी ७० सिट दिन तयार छौं। तर, सहमति जुट्न सकेको छैन। सहमतिका लागि पटकपटक प्रयास भए पनि सहमतिको सम्भावना क्षीण हुँदै गएको अध्यक्ष नेपालले बताए। हैसियतभन्दा बढी सिट माग गरेको हुनाले जटिलता उत्पन्न भएको उनले जिकिर गरे। उनले भने, बालुवाटारमा बालुवा पेलेको पेलै छौं। तर, तेल निस्किएको छैन। अघिल्लो चुनावमा जित हाँसिल गरेको आधारमा सिटको भागबण्डा गर्ने प्रयास जारी रहेको उनले जानकारी दिए। तर, चुनावअघि बाम एकताको सम्भावना भने नरहेको उनले स्पष्ट पारे। उनले भने, चुनावअघि वाम गठबन्धनको सम्भावना नरहे पनि चुनावपछि भने अवस्था हेरेर हुनसक्छ। विराटगरमा आयोजित पेसागत महासंघको जिल्ला स्तरीय भेलालाई सम्बोधन गर्दै नेकपा (एकीकृत समाजवादी) का अध्यक्ष माधवकुमार नेपाल।"
नेपालले एक खेल अगावै जित्यो केन्याविरुद्धको एक दिवसीय शृंखला,"काठमाडौं : नेपालले एक खेल अगावै केन्याविद्धको दिवसीय शृंखला जितेक छ। नैरोवीस्थित जिमखाना क्रिकेट मैदानमा शनिबार भएको खेलमा केन्यालाई १७ रनले हराउँदै नेपालले शृंखला जितेको हो। टस जितेर ब्याटिङ गरेको नेपालले केन्यालाई २३१ रनको लक्ष्य प्रस्तुत गरेको थियो। जवाफी ब्याटिङ गरेको केन्याले ४६३ ओभरमा अलआउट हुँदै २ सय १३ रनमात्र बनाउन सक्यो। नेपालका लागि रोहित पौडेलले सर्वाधिक ७८ रन बनाए। त्यस्तै देव खनाल ३७ रनमा आउ६ हुँदा सोमपाल कामीले २६ रन बनाए। त्यस्तै ज्ञानेन्द्र मल्लले २५, वसिर अहमदले १७, आदील अन्सारीले १४ र अर्जुन साउदले ५ रन बनाए। नेपालले पहिलो एक दिवसीय क्रिकेटमा केन्यावविरुद्ध ७ विकेटले विजयी भएको थियो। त्यसअघि टी२० सिरिज नेपालले जितेको थियो।"
पाँच दलीय गठबन्धनमा अब को को प्रधानमन्त्री हुने भनेर दिन बित्छ : उपमहासचिव ज्ञवाली,"तानसेन : नेकपा एमालेका उपमहासचिव प्रदीप कुमार ज्ञवालीले वर्तमान सत्ता गठबन्धनका शीर्ष नेताहरूको दिन देश बनाउनेभन्दा पनि आगामी पाँच वर्षसम्म बार्गेनिङ्ग गरी सत्ता हत्याउने छलफलमा बित्ने गरेको बताएका छन। नेकपा एमाले पाल्पाले तानसेनमा गरेको कार्यकर्ता प्रशिक्षणमा बोल्दै एमाले उपमहासचिव ज्ञवालीले वर्तमान सत्ता गठबन्धनका नेताहरू राजनीतिक बेश्याबृत्तिमा लागेको आरोप लगाए। एउटासँग मिलेर चुनाव लड्यो, अर्कोसँग मिलेर सरकार बनायो, जसलाई वर्ग सत्रु देख्यो, उसैलाई शिरमा राखेर हिँड्यो यो अवस्थाले कहिल्यै देशमा स्थिरता नहुने भएकाले एमालेलाई मतदान गर्न उपमहासचिव ज्ञवालीले कार्यकर्तालाई आग्रह गरे। सरकारले नीति तथा कार्यक्रममार्फत नै नेपालको ऊर्जा उत्पादन तथा व्यापारमा भित्री रुपमा भारतीय पक्षलाई भित्राएको रहस्य खुल्दै आएको उनले दाबी गरे। अहिलेका सत्तागठबन्धनका नेताहरू संविधान, ऐन नियम कानुन मिचेर भएपनि बल प्रयोग गरेरै भएपनि सत्ता हात पार्ने काममा लागिरहेका उनको भनाइ थियो। 'माओवादी केन्द्रका अध्यक्ष प्रचण्ड भारत गई विदेशी भूमिमा सत्ताको बार्गेनिङ्ग गरि आएको हुन्। देशका लागि यो भन्दा लाजमर्दो काम अरू हुनै सक्दैन,' उनले भने। सरकारले संविधान, ऐन नियम कानुन मिचेर काम गर्दै आएको, प्रधानन्यायाधीशको महाअभियोग मुद्दा ६ महिनासम्म सरकारले लुकाएर राखेको, अब चुनावी मसला बनाउन अहिले पुनः वियूँत्याएको उनले आरोप लगाए।"
स्वास्थ्यकर्मी फेंजो गुरुङले खिचेको फोटो गण्डकी प्रदेशमै सर्वोत्कृष्ट,"जोमसोम : मुस्ताङको लोघेकर दामोदरकुण्ड गाउँपालिका४ सुर्खाङ स्वास्थ्य चौकीमा कार्यरत फेंजो गुरुङले खिचेको फोटो गण्डकी प्रदेशमा सर्वोत्कृष्ट भएको छ। स्वास्थ्यकर्मी गुरुङले खिचेर शनिबार गण्डकी प्रदेशको आधिकारिक फेसबुकमा अपलोड गरिएको फोटो सर्वोत्कृष्ट भएको हो। स्वास्थ्य निर्देशनालय गण्डकी प्रदेशको आर्थिक वर्ष २०७८०७९मा सम्पादित स्वास्थ्य कार्यक्रमहरूको प्रदेशस्तरीय वार्षिक समीक्षामा गण्डकीका १० जिल्लालाई पछि पार्दै उनको फोटो पहिलो भयो। लोघेकर३ सुर्खाङका स्वास्थ्यकर्मी गुरुङले गाउँघर क्लिनिकमा स्वास्थ्य सेवा दिँदै गरेको फोटो सामाजिक सञ्जालमा अपलोड गराएका थिए। उक्त फोटो गण्डकी प्रदेशमा सर्वोत्कृष्ट घोषित भएको स्वास्थ्य निर्देशानालय गण्डकीले जनाएको छ। फोटोमा उपल्लो मुस्ताङमा परम्परागत ढुङ्गा र माटोले बनेको पुरानो शैलीको भवनको भित्री स्थानमा स्वास्थ्य सेवा दिँदै गरेको विषय छ। फोटोमा चार महिला, दुई पुरुष र एक स्वास्थ्कर्मी महिला देखिन्छ। महिला स्वास्थ्यकर्मीले पुरुषलाई भ्याक्सिन लगाउँदै गरेको फोटो फेंजो गुरुङले खिचेका थिए।"
कांग्रेस हामीसँग आँखा जुधाउने अवस्थामा छैन : नेम्वाङ,"काठमाडौं : नेकपा एमालेका उपाध्यक्ष सुवास नेम्वाङले नेकपा एकीकृत समाजवादीलाई जनताले अस्विकार गरेको बताएका छन्। राजधानीमा आयोजित कार्यक्रममा उपाध्यक्ष नेम्वाङले समाजवादीले सत्ता गठबन्धनको सहारा लिएर पनि स्थानीय चुनावमा ४ प्रतिशत मत पनि कटाउन नसकेको बताए। नेम्वाङले भने, माधव नेपाललाई एमालेमा फर्कन आग्रह गर्छु। विनम्रतापूर्वक र दृढतापूर्वक भन्छु। नेकपा एमालेमा फर्केर आउनुस् । सर्वोच्च अदालतको परमादेशबाट सरकार बनेको भन्दै नेम्वाङले भने, यो अहिलेको सरकारलाई सरकार बनाउने जनादेश थिएन। पहिलोपटक नेपालको इतिहासमा सर्वोच्च अदालतको परमादेशबाट सरकार बन्यो। जनताको जनादेशबाट बनेको प्रधानमन्त्री केपी शर्मा ओली प्रतिपक्षमा बस्नुभयो। उनले गठबन्धन नगरिकन कांग्रेस हामीसँग आँखामा आँखा जुधाएर हेर्ने अवस्थामा नरहेको बताए।"
खेल पूर्वाधार निर्माणका लागि सरकार प्रतिवद्ध छ : प्रधानमन्त्री देउवा,काठमाडौं : प्रधानमन्त्री शेर बहादुर देउवाले खेलाडीको क्षमता अभिवृद्धिका साथै खेल पूर्वाधार निर्माणका लागि सरकार प्रतिवद्ध रहेको बताएका छन्। राष्ट्रिय खेलकुद परिषद्को ५९औं वार्षिकोत्सवका अवसरमा शनिबार काठमाडौंमा आयोजित कार्यक्रममा प्रधानमन्त्री देउवाले खेलाडीहरू देशको गहना भएको भन्दै खेलाडीको क्षमता अभिवृद्धिका साथै खेल पूर्वाधार निर्माणका लागि सरकार प्रतिवद्ध रहेको बताएका हुन्। सीमित स्रोत र साधनका बाबजुत हालसम्म नेपालको खेल क्षेत्रले प्राप्त गरेको उपलब्धी प्रशंसनीय रहेको उनले बताए। प्रधानमन्त्री देउवाले विभिन्न कठिनाईका बीच राष्ट्रिय तथा अन्तर्राष्ट्रिय प्रतियोगिताहरूमा उत्कृष्ट प्रदर्शन गरेर नेपालको नाम उचो बनाउने काम गरेको धारणा राखे। खेलकुद क्षेत्रलाई थप विकास गर्नका लागि सरकारले आर्थिक अभाव हुन नदिने उनको भनाइ छ। त्यस्तै खेलकुदमन्त्री महेश्वरजङ्ग गहतराजले सरकारले खेल विश्वविद्यालय स्थापना गर्ने सोचका साथ बजेटको व्यवस्था गरेको र अनुसन्धान गरेको जिकिर गरे। खेलाडीलाई प्रोत्साहन गर्न अन्तर्राष्ट्रिय पदक बिजेताहरूलाई पुरस्कारको व्यवस्था गरिएको उनको भनाइ छ। कार्यक्रममा गोलकिपर किरण चेम्जोङ्ग र ओलम्पियन पारा तेक्वान्दो खेलाडी पलेशा गोवर्द्धनलाई वर्ष सिनियर खेलाडीको रूपमा सम्मानित गरिएको थियो। राखेपले वार्षिकोत्सवकै अवसरमा टेबल टेनिसकी इभाना थापा र एथलेटिक्सका सुदीप थारूलाई वर्ष जुनियर खेलाडीको रूपमा सम्मान गरेको छ। वार्षिकोत्सवकै अवसरमा खेलाडीसहित १६ जनालाई सम्मान गरेको छ भने सर्वोकृष्ट स्थानीय खेलकुद तहको अवार्ड भरतपुर महानगरपालिकालाई प्रदान गरिएको छ।
सामाजिक विभेद अन्त्य गर्नुपर्छ : महासचिव भुसाल,"काठमाडौं : नेकपा (एकीकृत समाजवादी)का महासचिव डा वेदुराम भुसालले मुलुकमा विद्यमान असमानताको अन्त्य गरी नागरिक स्वतन्त्रता कायम गर्न माक्सवादी दर्शन वैज्ञानिक भएको बताएका छन्। नेपाल भूतपूर्व सैनिक तथा प्रहरी संगठन समाजवादीको प्रथम उपत्यका विशेष प्रदेश सम्मेलनमा उनले समाजमा आर्थिक, सामाजिक, सांस्कृतिक भाषिक लगायतका विभेद विद्यमान रहेकाले त्यसको अन्त्य गर्नुपर्ने बताए। उनले नागरिकका राजनीतिक अधिकारका साथै आर्थिक, सामाजिक र सांस्कृतिक अधिकारका पक्षमा माक्र्सवादी विचार केन्द्रित रहेको उल्लेख गर्दै सम्पूर्ण नेता तथा कार्यकर्तालाई त्यस्ता क्षेत्रमा क्रियाशील हुन निर्देशन दिए। संविधान र लोकतन्त्रको रक्षाका लागि विद्रोहबाट स्थापित आफ्नो पार्टी नेपाली कम्युनिष्ट आन्दोलनको रक्षा, पुनर्गठन, विकास र रूपान्तरणका लागि सक्रिय रहेको उनले बताए। नेपाली कम्युनिष्ट आन्दोलनमा देखापरेको विकृति आत्मकेन्द्रित व्यक्तिवाद भएको भुसालको भनाइ छ।"
"राजनीतिबाट अहिल्यै विश्राम लिन्न, एकपटक कार्यकारी पदमा पुगेर नेतृत्व गर्ने इच्छा छ : रामचन्द्र पौडेल","काठमाडौं : नेपाली कांग्रेसका वरिष्ठ नेता रामचन्द्र पौडेलले एकपटक देशको प्रधानमन्त्री बन्ने इच्छा रहेको बताएका छन्। गृहजिल्ला तनहुँमा आयोजित कार्यक्रममा उनले अहिल्यै राजनीतिबाट विश्राम नलिने बताए। 'मुलुकको नेतृत्व गर्ने इच्छाशक्ति मामा रहेकाले अहिल्यै सक्रिय राजनीतिबाट विश्राम लिने सोँच छैन। देशको कार्यकारी भूमिका खेलेर सुशासन दिने सामर्थ्य अझै छ,' उनले भने। उनले सुशासन, सामाजिक न्याय र समाजवादका लागि राजनीतिमा सक्रिय भएको भन्दै कार्यकारी बन्न अझै बाँकी रहेको बताए। उनले कार्यकारी पदमा पुग्नेहरुसँग नैतिक बल आवश्यक हुने हुँदा आफूमा त्यो बल रहेको बताए। उनले संविधानमा नै समाजवाद उन्मुख लेखिएकाले शिक्षा र स्वास्थ्यको जिम्मेवारी सरकारले लिनुपर्ने बताए। देशलाई काम गर्ने जनशक्ति आवश्यक भएको उल्लेख गर्दै नेता पौडेलले सीपवान नागरिक तयार गर्ने खालको शिक्षा अहिलेको आवश्यकता रहेको बताए। आदिकवि भानुभक्त क्याम्पसलाई प्राविधिक क्याम्पसको रुपमा रुपान्तरण गर्नुपर्ने उनको भनाइ थियो। उनले भने, सीपवान नागरिक उत्पादन गर्नुपर्छ, त्यसका लागि प्राविधिक शिक्षाको खाँचो छ। आदिकवि क्याम्पस अब उक्त बाटोमा अगाडि बढ्नुपर्छ।"
विपन्न विद्यार्थीलाई शैक्षिक सामग्री र सरसफाई किट वितरण,"जाजरकोट : नेपाल रेडक्रस सोसाइटी जाजरकोटले कोभिड१९ पूर्व तयारी तथा प्रतिकार्य कार्यक्रमअन्तर्गत जाजरकोटमा विपन्न विद्यार्थीहरूलाई शैक्षिक सामग्री र सरसफाई किट वितरण गरेको छ। जिल्लाका तीन विद्यालयका तीन सय छात्रछात्रालाई उक्त सामग्री वितरण गरिएको हो। रेडक्रसको अन्तर्राष्ट्रिय महासंघ आईएफआरसीको आर्थिक सहयोग, नेपाल रेडक्रस सोसाइटी केन्द्रीय कार्यालयको समन्वय र नेपाल रेडक्रस सोसाइटी कर्णाली प्रदेशको कोभिड१९ पूर्व तयारी तथा प्रतिकार्य कार्यक्रमअन्तर्गत जाजरकोटमा विद्यार्थीहरूलाई शैक्षिक सामग्री र सरसफाई किट वितरण गरिएको हो। जिल्लाको भेरी नगरपालिका१ मा रहेको भेरी त्रिवेणी मावि रिम्ना, नलगाड नगरपालिका ३ मा रहेको सुर्यादय मावि कैना र बारेकोट गाउँपालिकामा रहेको विरेन्द्र ऐेश्वय मावि लिम्सामा अध्ययनरत एक सय विद्यार्थीलाई शैक्षिक सामग्री र एक सय बढी विद्यार्थीलाई महिनावारी स्वच्छता सामग्री र सरसफाई किट प्रदान गरिएको छ। विपन्न बालबालिकालाई झोला, स्कुल पोशाक, एक दर्जन कपी, एक दर्जन डटपेन, एक दर्जन सिसाकलम, ज्यामिति बक्स, बोटल र रुमाल प्रदान गरिएको कार्यक्रमका फोकल पर्सन भीम बहादुर साउदले बताए। विद्यालयलाई सरसफाई सम्बन्धिमा सामग्रीहरू पनि वितरण गरिएको थियो। जसमा ब्रस, हारपिक, फिनायल, साबुन, टायल, डष्टविन, फिल्टर, स्यानेटरी प्याड, टाबेल, नेलकटर, ग्लोब, फोहोर जलाउन भाडा, ऐना, बाल्टिन, माकस, स्यानिटाइजर प्रदान गरिएको छ। त्यस्तै उक्त विद्यालयका किशोरीलाई महिनाबारी स्वच्छतासम्बन्धी सामग्री पनि वितरण गरिएको थियो। जिल्लाको छेडागाड नगरपालिका, कुशे गाउँपालिका, भेरी नगरपालिका, नलगाड नगरपालिका र बारेकोट गाउँपालिकामा विभिन्न गतिविधि गर्दै आएको छ। जिल्लामा विशेषगरि कोभिड१९ को खोपबारे जनस्थरमा चेतना जगाउनुका साथै सरकारले ल्याएको खोप र खोपु अभियानलाई प्रभावकारी रूपमा अगाडि बढाउन सहयोगी निकायका रूपमा कार्य गरिरहेको सभापति हरिबहादुर बस्नेतले बताए। विद्यालयमा रेडक्रसबाट सञ्चालन भएको कार्यक्रमले शिक्षक विद्यार्थीलाई निकै फाइदा पुगेको र आगामी दिनमा सरसफाईको क्षेत्रमा विद्यालयले नै अग्रसर भई काम गर्नपर्ने भेरी त्रिवेणी माविका शिक्षक रुद्र वलीले बताए।"
बिहारमा चट्याङ लागेर १७ जनाको मृत्यु,"नयाँदिल्ली : भारतको पूर्वी राज्य बिहारमा चट्याङ लागेर १७ जनाको मृत्यु भएको छ। सरकारी प्रसारण संस्था अल इण्डिया रेडियोका अनुसार गत २४ घण्टामा राज्यका छवटा जिल्लामा मेघगर्जन र चट्याङसहित भारी वर्षा भएको थियो। चट्याङबाट खेतमा काम गरिरहेका किसानको चट्याङ लागेर मृत्यु भएको हो। राज्यको गया जिल्लामा तीन जना बालबालिकासहित पाँच जना तथा भोजपुर, औरङ्गबाद, जेहेनाबाद, कैमुर र रोहतास जिल्लामा १२ जनाले ज्यान गुमाएका अल इण्डिया रेडियोले जनाएको छ। गत जुन र जुलाईमा बिहार राज्यमा चट्याङ लागेर ६० जनाको मृत्यु भएको थियो। प्रत्येक वर्ष वर्षायाममा चट्याङ लागेर सयौँको ज्यान जाने गरेको छ। आगामी पाँच दिनसम्म उत्तरपूर्वी भारत र बिहार, झारखण्ड तथा सिक्किमसहित पश्चिमबङ्गालको पहाडी क्षेत्र भीषण वर्षा हुने पूर्वानुमान मौसम विभागले गरेको छ। यसैबीच, बिहारका मुख्यमन्त्री नीतिशकुमारले चट्याङ लागेर ज्यान गुमाएकाहरूका परिवारजनप्रति दुःख व्यक्त गर्दै मृतकका परिवारलाई चार लाख भारु राहतस्वरूप उपलब्ध गराइने घोषणा गरेका छन्। उनले प्रतिकूल मौसममा सतर्क रहन तथा विपद् व्यवस्थापन विभागले जारी गरेका सुझाव पालना गर्न सर्वसाधारणलाई आग्रह गरे।"
हेटौँडाबाट गाँजासहित दुईजना पक्राउ,हेटौँडा : मकवानपुर प्रहरीले हेटौँडा उपमहानगरपालिका१० राप्ती पुल नजिकैबाट आज शनिबार ७४ किलो ७० ग्राम गाँजासहित दुईजनालाई पक्राउ गरेको छ। पक्राउ पर्नेमा नुवाकोटको विदुर नगरपालिका१३ का ३१ वर्षीय प्रकाश तामाङ र पर्साको ठोरी गाउँपालिका३ बर्मानगरका ३४ वर्षीया चन्द्रकुमारी श्रेष्ठ छन्। जिल्ला प्रहरी कार्यालय मकवानपुरका प्रहरी नायब उपरीक्षक टेकबहादुर कार्कीका अनुसार चितवनबाट हेटौँडातर्फ आउँदै गरेको बागमती प्रदेश०१०२५च १९४२ नंको तरकारी बोक्ने गाडीलाई जाँच गर्दा उक्त परिमाणको गाँजा बरामद गरिएको हो। प्रहरीले उनीहरूको साथबाट ३१ हजार रुपैयाँ पनि बरामद गरेको छ।
"प्यूठान कांग्रेसमा आकांक्षीको लर्को, सर्वसम्मत भएनन् डाक्टर गोविन्द","प्यूठान : प्रतिनिधि सभाका लागि एक मात्र निर्वाचन क्षेत्र रहेको प्यूठानमा उम्मेदवार बन्नका लागि आकांक्षीको लर्को लागेको छ। शनिबार बसेको नेपाली कांग्रेस जिल्ला कार्यंसमिति प्यूठानको बैठकले प्रत्यक्षतर्फ ६ जनाको नाम सिफारिस गरेको छ। समानुपातिकतर्फ ८ जना गरी कूल १४ जना सिफारिस भएको पार्टी सभापति विष्णु कुमार गिरीले जानकारी दिए। प्रत्यक्षतर्फ पार्टीका केन्द्रीय सदस्य प्राध्यापक डा गोविन्दराज पोखरेल, निवर्तमान जिल्ला पार्टी सभापति अमंरप्रसाद भण्डारी, पूर्व पार्टी सभापति सुभास केसी, पूर्व पार्टी सचिव शिव रिजाल, महाधिवेशन प्रतिनिधि खिमानसिँह रायमाझी र विरेन्द्र थापाको नाम सिफारिस भएको छ। २०७४ मा डाक्टर पोखरेल सर्वसम्मत सिफारिस भएका थिए। तर, यसपाली उनलाई कांग्रेसभित्र सहजै उम्मेदवार बनाउन स्वीकार नगरेको पाइएको छ। कांग्रेस प्यूठानमा पनि देउवा र कोइराला पक्षको दुई लाइन गुट सक्रिय छ। समानुपातिकतर्फ मुक्ती प्रसाद शर्मा, दिवाकर गौतम, श्रीकृष्ण प्रपन्न सुवेदी, मुक्ती सुवेदी, देविराम पुन, धनलक्ष्मी श्रेष्ठ, नाम बहादुर नेपाली र तिलक विक सिफारिस भएको सभापति गिरीले जानकारी दिए।"
एमाले उपमहासचिव पृथ्वीसुब्बा गुरूङ फेरि प्रदेश सभामै उम्मेदवार बन्ने,"बेंसीसहर : नेकपा एमालेका उपमहासचिव तथा केन्द्रीय प्रचार विभागका प्रमुख पृथ्वीसुब्बा गुरुङ पुनः प्रदेश सभा सदस्यका लागि उम्मेदवार सिफारिस भएका छन्। २०७४ को निर्वाचनमा लमजुङबाट प्रदेश सभा 'ख' बाट चुनाव जितेर गण्डकी प्रदेशका मुख्यमन्त्री भएका थिए। गुरूङ यस पटक प्रतिनिधि सभा सदस्यको चुनाव लड्ने चर्चा भएपनि पुनः प्रदेशसभा सदस्य उम्मेदवारमा सिफारिस भएका हुन्। शनिबार सम्पन्न एमाले लमजुङको बैठकले गुरूङलाई लमजुङको प्रदेश क्षेत्र (ख) बाट प्रदेश सभाको उम्मेदवारमा सिफारिस गरेको हो। बैठकमा उपमहासचिव गुरुङनै प्रमुख अतिथि थिए। एमाले लमजुङका जिल्ला अध्यक्ष कृष्णप्रसाद अधिकारी पनि गुरूङसँगै प्रदेश सभा सदस्यको उम्मेदवारका सिफारिस भएका छन्। प्रदेशसभा (क) तर्फ वर्तमान प्रदेशसभा सदस्य एवं नेकपा एमाले गण्डकी प्रदेश कमिटीका सचिव धनन्जय दवाडी, बेसीसहर नगर कमिटीका अध्यक्ष राजकुमार विष्ट र जिल्ला कमिटीका उपसचिव जितबहादुर गुरुङको नाम सिफारिस भएको छ। लमजुङमा प्रतिनिधि सभामा एउटा मात्रै निर्वाचन क्षेत्र छ। एमाले लमजुङले प्रतिनिधि सभा सदस्यको उम्मेदवारका लागि संविधानसभा सदस्य जमीन्द्रमान घले र जिल्ला सचिव सुवास पौडेलको नाम सिफारिस गरेको छ। यस्तै प्रतिनिधि सभाको समानुपातिकतर्फ संविधानसभा सदस्य टुकाभद्र हमालसहित कल्पना थापा र प्रेम दुरा सिफारिसमा परेका छन्। प्रदेश सभातर्फ प्रेम बहादुर घले, मोहनहरी पौडेल, महेन्द्रलाल श्रेष्ठ, बम बहादुर थापा, फूलबहादुर थापा, नन्दराम विक, रञ्जित कुमाल, अमृत तामाङ, रामहरि दवाडी, गणेश पाण्डे, लक्ष्मी अधिकारी, यशोदा रिमाल, शान्ता भुजेल, लोका अधिकारी र राममाया थापा मगर सिफारिस भएका छन्।"
दुर्घटनामा मन्त्रीका पिएसोसहित दुई प्रहरीको मृत्यु,धरान : सवारी दुर्घटनामा परेर प्रदेश १ का श्रम तथा रोजगार मन्त्री प्रताप प्रकाश हाङ्गामका पिएसोसहित दुई प्रहरीको मृत्यु भएको छ। मोटरसाइकलमा सवार मन्त्रीका पिएसो प्रहरी हवल्दार दुर्गानन्द चौधरी र मोरङको धनपति बोडर आउट पोस्टमा कार्यरत सशस्त्र प्रहरी सहायक हवलदार प्रकाश गोजेवारको मृत्यु भएको जिल्ला प्रहरी कार्यालय सुनसरीका प्रवक्ता डिएसपी राजकुमार राइले बताए। शनिबार सुनसरीको कोशी गाउँपालिकास्थित पूर्व पश्चिम राजमार्गको लौकहीमा पिक अफ भेनले ठक्कर दिँदा दिएको थियो। पश्चिमबाट पूर्वतर्फ आउँदै गरेको को२ च २६४९ नम्बरको मोटरसाइकललाई पूर्वबाट पश्चिमतर्फ जाँदै गरेको बा६० प ४४९२ नम्बरको भेनले ठक्कर दिएको थियो। दुर्घटनामा परी गम्भीर घाइते भएका दुवैको इनरुवा अस्पतालमा उपचारका क्रममा मृत्यु भएको उनले जानकारी दिएका छन। सप्तरीको सप्तकोसी नगरपालिका३ घर भएका दुवैजना बिदामा घर गएर कार्यालय फर्कदै गर्दा दुर्घटनामा परेको बताइएको छ। मोटरसाइकललाई ठक्कर दिने भेन चालक सुनसरी कोसी गाउपालिकाका २१ वर्षीय दिपक गोसाइलाई नियन्त्रणमा लिएर अनुसन्धान थालिएको डिएसपी राईले बताए।
नाथम कलेज सञ्चालनमा राजनीतिक चलखेल,"नेपालगन्ज : पर्यटन तथा होटल व्यवस्थापन अध्ययन प्रतिष्ठान नेपाल (नाथम)ले नेपालगन्जमा सञ्चालन गर्न लागेको कलेजमा राजनीतिक चलखेलको आशंका गरिएको छ। नाथम कलेज स्थापनाबारे नाट्टा बाँकेले शनिबार नेपालगन्जमा आयोजना गरेको कार्यक्रममा यहाँका पर्यटन व्यवसायीहरूले संस्कृति, पर्यटन तथा नागरिक उड्ययन मन्त्रालयले बजेट नदिएर कलेज सञ्चालनको योजना अलपत्र पार्न खोजिएको बताए। कलेज निर्माणका अभियानकर्ता नाट्टा बाँकेका अध्यक्ष श्रीराम सिग्देलका अनुसार नेपालगन्ज उपमहानगरपालिकाले वडा नं १९ मा कलेजका लागि एक बिघा जग्गा उपलब्ध गराएको छ। भवन निर्माण नहुँदै कक्षा सञ्चालनका लागि उपमहानगरपालिकाले कन्या कलेजको भवनको व्यवस्था गरेको छ। चालु आर्थिक वर्षदेखि नै कक्षा सञ्चालनको तयारी भए पनि मन्त्रालयले बजेट नदिँदा पढाइ हुन सकेको छैन। लुम्बिनी, कर्णाली र सुदूरपश्चिम प्रदेशका होटल तथा पर्यटन क्षेत्रका लागि योग्य जनशक्ति उत्पादनका लागि नाथम कलेज नेपालगन्जमा सञ्चालन गर्न साढे दुई वर्षदेखि पहल सुरु गरिएको थियो। कार्यक्रममा सिग्देलले भने, 'नाथम कलेजले सञ्चालन गर्ने पर्यटन तथा होटल म्यानेजमेन्टका एकेडेमिक कक्षा र छोटो अवधिका सीपमूलक ननएकेडेमिक तालिमबाट पश्चिम नेपालकै पर्यटन क्षेत्रले लाभ पाउँछ। यसलाई कुनै पनि हालतमा रोक्नुहुदैन।' नेपालगन्ज उद्योग वाणिज्य संघका महासचिव चिरञ्जीवी ओली पनि सरकारले बजेट नदिँदा भौतिक पूर्वाधार निर्माण नभएर नाथम कलेज सञ्चालन नहुनुलाई दुःखद मान्छन्। उनले भने, 'कलेजका लागि जग्गा प्राप्त भइसकेको छ। भौतिक पूर्वाधार निर्माण गर्न बजेटको अभाव छ। सरकारले तुरुन्त बजेटको व्यवस्था गरोस्। यही हाम्रो माग हो।' नाट्टाका निवर्तमान केन्द्रीय अध्यक्ष गुरागाईका अनुसार, नाथम कलेजबाट उच्च शिक्षा लिएका विद्यार्थीहरूलाई विश्वका स्तरीय पर्यटन तथा होटल प्रतिष्ठानले रोजगारीमा सहजै लिने भएकाले पनि पश्चिममा बढ्दो होटल व्यवसायमा रोजगारी सिर्जना हुने बताउँछन्। कार्यक्रममा नाथमका केन्द्रीय प्रिन्सिपल रामकैलाश विच्छाले नाथम स्थापनाको ५० वर्ष पुगेकाले कलेजलाई प्रदेश स्तरमै विस्तार गर्न सके होटल र पर्यटन क्षेत्रले दक्ष जनशक्ति पाउने बताए। कार्यक्रमका प्रमुख अतिथि भौतिक पूर्वाधार तथा यातायात मन्त्री मोहम्मद इस्तियाक राईले संस्कृति, पर्यटन तथा नागरिक उड्ययन मन्त्री जीवनराम श्रेष्ठलाई फोन गरेर तीन प्रदेशका युवालाई लाभ मिल्ने गरी नाथम कलेज सञ्चालनमा कम्तीमा १० करोड बजेट विनियोजन गर्न आग्रह गरेका थिए। मन्त्री राईले पश्चिममा पर्यटन क्षेत्रको गुणात्मक विकासका लागि पनि नाथम कलेज सञ्चालन हुन आवश्यक रहेको बताए। उनको जोड थियो, 'यो बहुपयोगी छ। बहुआवश्यक छ। मेरो मन्त्रालयको क्षेत्राधिकारभित्र नपर्ने भए पनि जिल्लावासीको नाताले कलेज स्थापनामा मेरो पहल हुनेछ।' सो अवसरमा बाँकेका पर्यटन व्यवसायीहरूले मन्त्री राईलाई नाथम कलेजको भौतिक पूर्वाधार निर्माणका लागि पहल गरिदिन माग गर्दै ज्ञापन पत्र बुझाएका थिए। पर्यटन मन्त्रालयले नाथम बोर्ड मार्फत राजधानी काठमाडौं बाहिर कलेज स्थापना गर्न सम्भाव्यता अध्ययन गरिएको थियो। त्यसक्रममा कार्यदलले नेपालगन्ज, बर्दिबास र बिर्तामोडमा कलेज स्थापना हुने उपयुक्त हुने सिफारिस गरेको थियो। मन्त्रालयले बर्दिबासबाट अध्ययन सुरु गर्ने तयारी गरेको छ। मधेस प्रदेशका ८ जिल्लालाई लक्षित गरेर कक्षा सञ्चालन गर्नुभन्दा साबिकको मध्य र सुदूरपश्चिमाञ्चल क्षेत्र (हालका लुम्बिनी, कर्णाली र सुदूरपश्चिम प्रदेशका २४ जिल्ला)ले लाभ लिनसक्ने भएकाले लुम्बिनी प्रदेशमा नाथमले कक्षा सञ्चालन गर्नुपर्ने सरोकारवालाको माग छ।"
नेपालले केन्यालाई दियो २३१ रनको लक्ष्य,"काठमाडौं : नेपालले दोस्रो एक दिवसीय खेलमा केन्यालाई २३१ रनको लक्ष्य प्रस्तुत गरेको छ। नैरोवीस्थित जिमखाना क्रिकेट मैदानमा टस जितेर ब्याटिङ गरेको नेपालले ४९२ ओभरमा अलआउट हुँदै २ सय ३० रन बनायो। नेपालका लागि रोहित पौडेलले सर्वाधिक ७८ रन बनाए। त्यस्तै देव खनाल ३७ रनमा आउ६ हुँदा सोमपाल कामीले २६ रन बनाए। त्यस्तै ज्ञानेन्द्र मल्लले २५, वसिर अहमदले १७, आदील अन्सारीले १४ र अर्जुन साउदले ५ रन बनाए। नेपालले पहिलो एक दिवसीय क्रिकेटमा केन्यावविरुद्ध ७ विकेटले विजयी भएको थियो। त्यसअघि टी२० सिरिज नेपालले जितेको थियो।"
"उज्याली गौरा, अन्यारी गौरा","गौरा डोट्याली लोक समुदायको मौलिक पहिचानको पर्व हो। साउन महिनाको पुत्रदा एकादशीदेखि सुरु हुने यस पर्वलाई स्थानीय बोलीका आधारमा गोःरा भन्ने गरिन्छ। यस क्षेत्रमा प्राचीनकालदेखि नै पर्वतराज हिमालय र मेनकाकी पुत्रीका रूपमा भगवान् शिवकी अर्धांगिनी शक्तिस्वरूपा पार्वती (गौरी) लाई गौरा देवीको रूपमा पूजा अर्चना गरिँदै आइरहेको पाइन्छ। तिनी शिवगौरीको स्थानीय लोकरीतिअनुसार पूजाअर्चना गरिने पर्व नै गौरा पर्व हो। गौरा भदौ महिनामा पर्दछ। यो अगस्ती ताराको उदयका हिसाबले शुक्ल या कृष्ण दुवै पक्षमा पर्ने गर्दछ। शुक्ल पक्षमा परेको गौरालाई उज्याली गौरा भनिन्छ भने कृष्ण पक्षमा परेको गौरालाई अन्यारी गौरा भनिन्छ। यी दुवै गौरालाई अति पवित्र मानिए पनि उज्याली गौरालाई विशेष महत्त्वका साथ हेर्ने गर्छन्। विवाहित नारीहरूले कुलपरम्पराअनुसार पुरुषहरूजस्तै यज्ञोपवितका रूपमा दुवधागो लाउने प्रचलन यस क्षेत्रमा छ। पहिलोचोटी उक्त दुवधागो लगाउनका लागि उजेली गौरा परेको पर्व सर्वप्रथम पुत्रदा एकादशीको व्रत बसेपछि मात्र गौराको उपासना गर्न मिल्ने चलन यस क्षेत्रमा रहिआएको पाइन्छ। पुत्रदा एकादशीको व्रत बसिसकेका विवाहित महिलाहरूले भदौ महिनाको बिरुडा पञ्चमीका दिन सर्वप्रथम नित्यस्नान गर्छन्। घरको सफाइ गरी व्रतका लागि तयार हुन्छन्। घरपरिवार तथा कुल समुदायका नारीहरू एक ठाउँमा जम्मा भई पूजा गर्ने ठाउँमा गाईको गोबर तथा गोमूत्र र पवित्रस्थानको माटोले लिपपोत गरी बिरुडा भिगाउने ठाउँ बनाउँछन्। त्यसपछि मंगल गीत (सगुन, फाग)सहित तामाको ताउलीलाई गाईको गोबर, दुबो र जौ तिलले सजाएर राख्छन्। राम्रोसँग छानेका पञ्च अन्न बिरुडा (मास, गहत, गहुँ, कलौं, गुरुस) तामाको ताउलीमा हाली सुगन फाग गायनसँगै भिगाउँछन्। उक्त भिगाएका बिरुडाहरूलाई देवीको प्रतीकका रूपमा मानी चन्दन, अक्षता, फूल, धूप, दीप, फल आदि चढाएर पूजा गर्ने गर्छन्। उक्त भिगाएका बिरुडा भएको ताउलीलाई टाउकोमा राखी सगुन, फाग गायनसँगै महिलाले पानीको मुहानमा लैजान्छन्। त्यसपछि सगुन गायनसँगै पाँचपल्ट धुने गर्छन्। धारामा साँवाधानको गौराको सानो मूर्ति बनाएर स्थापना गरी बिरुडा तथा चन्दन, अक्षता, पाती, धूप, दीप, फल आदिले पूजा गर्छन्। पुनः फाग गायनसँगै घरमा भिगाएकै ठाउँमा फर्किने गर्छन्। सप्तमीका दिन चेलीबेटीहरूले खेतबाट धान, साँवाधान, कुर्जो आदि हालेर रातो कपडा वा घुम्टीमा बेरेर गौराको मूर्ति बनाएर गोरा घरमा ल्याउँछन्। गौरालाई डालोमा राखेर शुद्ध आसनमा स्थापित गरिन्छ। एउटा काठको पिर्कोमा पहेँलो कपडा बनाएर महेश्वर पनि स्थापना गर्ने गरिन्छ। साँझपख व्रतालु महिला गोराघरमा जम्मा भई ब्राह्मण बोलाई गोरामा अभिशेष गरी पञ्चपूर्वांगसहित गौरामहेश्वरको पूजाआजा गर्छन्। यसै समयमा कुण्ड नुहाउने गरिन्छ। पूजा स्थलमा गोबरका दुईओटा कुण्ड निर्माण गरी एउटामा गोमूत्र र अर्कोमा गाईको दूध राखिन्छ। दुवै हातमा दुर्वाका पात समाती पहिले गोमूत्रको कुण्डबाट गोमूत्र शिर तथा शरीरमा छर्किने चलन छ। त्यसपछि दूधको कुण्डबाट दूध शरीरमा छर्किन्छन्। सप्तमीको दिन धागोमा विशेष किसिमका सात गाँठा भएको धागोलाई गौरामा चढाई अभिशेष गरेपछि महिलाले घाँटीमा धारण गर्ने गर्छन्। त्यसैगरी दुवधागो पनि गौराकै आँचलमा बाँध्ने गर्छन्। सगुन, फागसहित गौराको पूजा सकेर प्रसाद ग्रहण गरी भोजन गर्छन्। दुर्वाष्ठमीको दिन गौराको महत्त्वपूर्ण दिन हो। यसलाई अठ्याबाली भन्ने गरिन्छ। यो दिन महिलाहरूले सगुन फागसहित गौरालाई गौरा हुँदै आइरहेको आँगनमा लगेर राख्छन्। सबै महिला जम्मा भई अठ्यावाली गायनसँगै बिरुडाले गौराको पूजा गर्छन्। अठ्यावालीकै बीचमा प्रसंगअनुसार एउटा धर्मकथा प्रस्तुत गरिन्छ। यो कथा सबै महिलाले पछ्यौरीले शिर ढाकेर सुन्ने सुनाउने गर्छन्। अठ्यावाली पूरा भएपछि फलफट्काउने काम गरिन्छ। त्यसपछि उपयुक्त साइत हेरी दुईजना पुरुषहरूले च्यादरमा गौरामा चढाएका फलफूल तथा बिरुडालाई आकाशतिर पूर्व, पश्चिम, उत्तर, दक्षिण र आकाशतिर क्रमशः फाल्ने गर्छन्। आकाशमा फालिएका बिरुडा प्रसादलाई व्रतालु महिला तथा उपस्थित सबैले देवीको प्रसादका रूपमा आकाशबाटै ग्रहण गर्ने गर्छन्। बाँकी रहेको अठ्यावाली र कान्छी औंला एकआपसमा जोडेर औंल्या खेल खेलिन्छ। यति सकेपछि महिलाहरूले पतिलगायत घरका सबै सदस्यको बिरुडाले टाउको पुज्ने र आशीर्वचन दिने गर्छन्। साँझपख फलफट्काएका बिरुडाबाट बिरुडामा प्रयोग भएका अलगअलग पाँच अन्नका दानाहरू नचपाइकन पानीसँग निल्ने गर्छन्। एकआपसमा बिरुडा प्रसाद बाँड्ने कार्य पनि यसमा गरिन्छ। सर्वप्रथम इष्टकुल देवता तथा ग्रामवासी देवताको नाममा बिरुडाका पोका बनाई छुट्ट्याउने काम गरिन्छ। उक्त बिरुडा धामी, पण्णा, भणर्या तथा देवताका कर्मचारीहरूलाई दिने गरिन्छ। जसको घरमा मृतसुतक तथा कसैको मृत्युका कारण बिरुडा नपुगेको भए त्यसको घरमा पनि बिरुडा प्रसाद दिने चलन यस समुदायमा छ। अठ्यावालीको दोस्रो दिनदेखि विभिन्न देवालयमा पुरुषहरूको खेल सुरु हुन्छ। यसमा ढोलक र मिजुराका स्थानीय देवीदेवता तथा पौराणिक कथावस्तुमा आधारित ढुष्को, धमारी, ठाडोखेल, चैत आदि प्रस्तुत गरिन्छ। यसमा घरका हरेक सदस्यहरूले खलो छुने भनेर उक्त सांस्कृतिक अवसरमा सहभागी हुनुपर्ने अनिवार्यता पाइन्छ। ती, नचार दिन खेल चलेपछि उपयुक्त साइत हेरी गौरा विसर्जन गरिन्छ। गौरा विर्सजनलाई गौरा सेलाउने भनिन्छ। गौरा घरमा रहेको गौरामहेश्वरको मूर्तिलाई परम्परादेखि सेलाउँदै आएको ठाउँमा विसर्जन गर्ने गरिन्छ। यसरी गौरा पर्व यस क्षेत्रको मौलिक पहिचान बोकेको पर्व हो। यो पर्व विशेषगरी नारी सम्मानको पर्व पनि हो। यस क्षेत्रमा गौरा पर्वको अवसरमा घरपरिवारका सबै सदस्यका लागि एकजोर नयाँ लुगा किन्ने प्रचलन पनि रहँदै आएको पाइन्छ। त्यसैगरी घरबाहिर स्वदेश तथा विशेषमा रहेका मानिस पनि गोराको बिरुडा प्रसाद ग्रहण गर्न घर फर्किने, चेलीबेटी तथा इष्टमित्रलाई समेत घरमा बोलाउने रमाइलो गर्ने पर्वका रूपमा लिइन्छ। यस क्षेत्रमा गौराको बिरुडा र दसैंको जमरा जसरी पनि प्रसादका रूपमा ग्रहण गर्ने पर्ने मान्यता छ। यदि कारणवश कोही मानिस घर आउन सकेन भने पनि उनका लागि चिठीको खामभित्र वा कसै मानिससँग पठाएर पनि बिरुडाप्रसाद पुर्याउने चलन छ। यस पर्वले यस क्षेत्रका नारीलाई वैदिक मन्त्र उच्चारणको अधिकारसमेत दिएको पाइन्छ। शुक्ल यजुर्वेदको दोस्रो अध्यायमा रहेको लक्ष्मीको मन्त्रलाई यस क्षेत्रका नारीहरूले गायत्री मन्त्रका रूपमा ग्रहण गरी नित्य जप्ने गर्छन्। नारीहरूले पुरुषजस्तै यज्ञोपवितका रूपमा दुवधागो लगाउने र त्यसमै लक्ष्मीको वैदिक मन्त्र जप्ने गर्छन्। गौराको पूजा अर्चनाले विशेषगरी श्रीमान् तथा घरपरिवारका सदस्य निरोगी र दीर्घायु हुने साथै परिवारमा सुख, समृद्धि हुने जनविश्वास रहेको पाइन्छ। विवाहित तथा दुवधागो लगाइसकेकी नारीहरूले प्रत्येक वर्ष गौराको उपासना अनिवार्य मानिन्छ। यसरी, समग्रमा भन्नुपर्दा नारीहरूलाई विशेष सम्मानका साथ मनाइने यो पर्व धार्मिक, सामाजिक, सांस्कृतिक, साहित्यिक, पौराणिक, ऐतिहासिक तथा अन्य विविध दृष्टिकोणले महत्त्व बोकेको पर्व हो। यस पर्वले यस क्षेत्रको भाषा, कला, साहित्य, लोकसाहित्य, संस्कृति, इतिहास आदिको जगेर्ना गरेको छ। साथै यस क्षेत्रको समग्र लोकजीवनको झल्कोसमेत दिइरहेको छ। यसरी विविध दृष्टिकोणले महत्त्वपूर्ण यो पर्व मानसखण्ड क्षेत्रकै मौलिक पहिचान र गौरवमय सांस्कृतिक पर्व हो। यसको संरक्षण, संवद्र्धन तथा प्रचारप्रसार गर्नु र यसलाई सांस्कृतिक रूपमा निरन्तरता दिनु हामी सबैको कर्तव्य हो।"
भ्रष्टाचारमुक्त समाज र अर्थतन्त्र अहिलेको आवश्यकता : पुस्पा भुसाल,"सन्धिखर्क : प्रतिनिधि सभाका उपसभामुख पुस्पा भुसालले भ्रष्टाचारमुक्त समाज र भ्रटाचारमुक्त अर्थतन्त्र नभएसम्म देश विकासले गति लिन नस्कने बताएकी छिन्। उनले भनिन् 'भ्रष्टाचार मुक्त समाज जबसम्म हामी बनाउँदैनौं। भ्रष्टाचार मुक्त अर्थतन्त्र जबसम्म हामी बनाउँदैनौं तबसम्म हामीहरू राष्ट्रप्रति पनि गद्दारी गरिहेका हुन्छौ।' आम नेपाली जनताले पसिनाले तिरेको करलाई मुलुकको विकास र समृद्धिका लागि लगानी गर्ने कार्य अगाडि बढाउन पत्रकारहरूको भूमिका महत्वपूर्ण हुने भन्दै भ्रष्टाचार मुक्त समाजको निर्माणमा राष्ट्रको चौथो अंगका रूपमा रहेको पत्रकारले भूमिका खेल्नुपर्ने बताइन्। नेपाल पत्रकार महासंघ अर्घाखाँची शाखाले उपसभामुख भुसालको सम्मान तथा पत्रकार भेटघाट कार्यक्रमलाई सम्बोधन गर्दै उनले भनिन् 'विकास यो वा त्यो दलको होइन। जिल्लामा यस्ता विकासलाई मान्यता दिनुपर्छ जुन विकास घरघरमा पुग्ने र जनजनले छुने किसिमको हुनुपर्छ। हामीले ल्याएका विकास घर भित्र पस्नु पर्यो। विकासको परिणाम एउटा गरिब जनताको, गरिबीको रेखामुनि रहेको जनताको घरभित्र छुन पाउनुपर्छ अहिले त्यो विकासको आवश्यक छ।' अर्घाखाँची भित्रका जनतालाई जिल्लामै बसेर भविष्य सुनिस्चित कसरी गर्न सकिन्छ भन्ने उद्देश्यका साथ बजेट विनियोजन गर्नुपर्ने उनको भनाइ छ। बाँदर र बँदेलको आतंकबाट ग्रसित भएर गाउँमा बस्ने की नबस्ने भन्ने दोधारमा रहेका किसानको लागि सरकारले नीति बनाएर काम गर्नुपर्ने उनले बताइन्। यसका बारेमा सदनमा कुरा उठाएको सरकारले यसलाई प्राथमिकतामा राख्नुपर्ने बताइन्। उनले संविधानकेन्द्रित कानुन बन्नुपर्छ भन्ने आफूहरूको मान्यता रहेको बताउँदै हाम्रो संविधानसँग बाँझिएको मिडिया विधेयकका बारेमा सदनमा छलफल गरेर परिमार्जन गर्न आफूले पहल गर्ने बताइन्। मिडिया र प्रेस स्वतन्त्राको बिरोधमा मिडिया बिधेयकमा केही कुरा लेखिएको भए संशोधन गर्न आफूले पहल गर्ने उपसभामुख भुसालको भनाइ छ। बहुमतको सरकारले पाँच वर्षसम्म लोकतान्त्रिक प्रणालीअनुसार मुलुकलाई अगाडि बढाओस् भन्ने मान्यता रहेका कारण गठबन्धन गर्नु परेको उपसभामुख भुसालको भनाइ छ। आफूले अर्घाखाँचीबाट प्रत्यक्ष निर्वाचन लड्ने सोच बनाएको र पार्टीले टिकट दिएमा प्रत्यक्ष निर्वाचन लड्ने जानकारी दिइन्। अर्घाखाँचीको प्रमुख सडकका रूपमा रहेको गोरुसिंगो सन्धिखर्क सडकको विस्तारमा सात करोड मात्र परेको र कम हुने भएपछि ३० करोड रुपैयाँ अर्थ मन्त्रालयमा माग गर्न थालेको उनले बताइन्।"
'नागरिकता विधेयक हुबहु पास हुनु राष्ट्रपतीय संस्थाको अवमूल्यन',"काठमाडौं : राप्रपा नेपालका अध्यक्ष कमल थापाले नागरिकता विधेयक संघीय संसदबाट हुबहु पारित गरेर राष्ट्रपतीय संस्थाको अवमूल्यन भएको बताएका छन्। शनिबार काठमाडौंमा आयोजित पार्टी प्रवेश कार्यक्रममा थापाले राष्ट्रपतिले सुझावसहित नागरिकता विधेयक फिर्ता पठाएपनि त्यसलाई पुनः हुबहु पारित गरेर राष्ट्रपतीय संस्थाको अवमूल्यन भएको बताएका हुन्। उनले गठबन्धन दलले नागरिकता विधेयक हुबहु पारित गरेर मुलुकलाई अप्ठेरोमा धकेल्न खोजेको आरोप लगाए। त्यस्तै थापाले आगामी निर्वाचनबाट संसदमा सम्मानजनक उपस्थिति हासिल गर्न सके हिन्दुराष्ट्र पुर्नस्थापनाको पक्षमा देशव्यापी आन्दोलन गर्ने जिकिर गरे। प्रमुख राजनीतिक दलको विकल्पमा फरक बिचार बोक्ने आफ्नो मात्रै पार्टी भएको उनको भनाइ छ। थापाले ठूला भन्ने दलको असक्षमता, अदूरदर्शिताको जवाफ दिँदै जनताले राप्रपा नेपाललाई वैकल्पिक शक्तिको रूपमा उभ्याउन सहयोग गर्नुपर्ने धारणा पनि राखे।"
"कोरोनाबाट दुई जनाको मृत्यु, २०० संक्रमित थपिए",काठमाडौं : कोरोनाको कारण थप दुई जनाको मृत्यु भएको छ। पछिल्लो २४ घण्टामा ३३९ जना संक्रमित निको हुँदा दुई जनाको मृत्यु भएको हो। यो अवधिमा देशभरबाट ३५३७ नमूना परीक्षण गर्दा २०० जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १३८१ र एन्टिजेनबाट २१५६ नमूनाको परीक्षण गर्दा पीसीआरबाट ९२ र एन्टिजेनबाट १०८ नमूनाको रिपोर्ट पोजिटिभ आएको हो। हाल सक्रिय कोरोना संक्रमितको संख्या २६४२ पुगेको छ।
विप्लव कार्यकर्तालाई प्रधानमन्त्री देउवाले कांग्रेसमा प्रवेश गराए,"काठमाडौं : नेकपा विप्लव समूहका एक दर्जन नेताहरु नेपाली कांग्रेसमा प्रवेश गरेका छन्। शनिबार विहान प्रधानमन्त्री निवास बालुवाटारमा कांग्रेस सभापति एवं प्रधानमन्त्री शेरबहादुर देउवाले उनीहरुलाई नेपाली कांग्रेसको सदस्यता दिएर पार्टी प्रवेश गराएका हुन्। नेकपा विप्लव समूहका वैकल्पिक केन्द्रीय सदस्य एवं बैतडी इन्चार्ज रमेश परियार, जनमुक्ति पार्टीका केन्द्रीय उपाध्यक्ष रविन्द्र सुनार, अखिल नेपाल महिला संघ (क्रान्तिकारी) कञ्चनपुरका जिल्ला अध्यक्ष कल्पना परियार, नेकपा काठमाडौंकञ्चनपुर सम्पर्क मञ्चका अध्यक्ष दीपेश नागरी र मञ्चका सचिव राधव परियारलगायत नेपाली कांग्रेसका प्रवेश गरेका हुन्। कांग्रेस केन्द्रीय सदस्य रमेश लेखकको पहलमा उनीहरु कांग्रेस प्रवेश गरेका हुन्।"
श्रमाटन : लाइफ इन डेथ,"रोजगारीको सिलसिलामा बिदेसिने लाखौं नेपालीको कारुणिक जीवन, उनीहरूको भोगाइ र नियतिलाई प्रतिनिधित्व गर्न सक्ने शक्तिशाली संस्मरण हो, बीएन जोशीको गैरआख्यान पुस्तक श्रमाटन। संस्मरण भनेको गैरआख्यान हो जुन आख्यानजस्तो काल्पनिक हुँदैन, हुन्छ त निजी भोगाइ वा देखाइबाट जन्मिएका यथार्थ र तथ्यपरक कुरा जसलाई एउटा शैलीमा लेखिन्छ। श्रमाटन पढेपछि थाहा हुन्छ विदेशमा गैरकानुनी ढंगबाट रोजगारी खोज्न जानेहरूको पीडादायक र डरलाग्दो यात्रा, खुसी होइन बाध्यता, रहर होइन जिम्मेवारी। पढेपछि थाहा हुन्छ किन काम गर्न जानेहरू विदेशी जेलका चिसा छिँडीमा बस्न बाध्य हुन्छन्। पढेपछि थाहा हुन्छ किन कोही बन्द बाकसमा घर फर्किन्छन् र उनीहरूका सपनाहरू चकनाचुर हुन्छन्। पढेपछि थाहा हुन्छ, आफ्नै देशको हैसियत, आडम्बर, खोक्रोपन र नियति। आङ नै सिरिंग हुने, पलपल पीडामा बाँच्नुपर्ने र ज्यान नै पातमा राखेर रोजगारको यात्रामा निक्लनु पर्ने पात्रहरूको पीडा छ यसमा। प्रतिनिधिमूलक पात्र लेखक स्वयंले देखेको, भोगेको र बाँचेको हुनाले लाखौं रोजगारका लागि बिदेसिने युवाहरू र उनीहरूको पीडालाई जस्ताको तस्तै उजागर गर्न सफल भएको छ श्रमाटन। यसको अर्को बलियो पक्ष भनेकै आख्यान नभएर लेखककै भोगाइ हो। लेखकको पलपलको मृत्यु र जीवनबीचको पौठाजोरीको जीवन्त वर्णन हो। ब्रिटिस कवि स्यामुल टेलर कोलरिजको कविता दि राइम अफ दि एनिसियनट मारिनरमा भनिएको लाइफ इन डेथ अर्थात् मृत्युभित्रको जीवन जस्तो विम्ब आइरहन्छ पुस्तक पढिरहँदा। मलेसियाको जेलमा बस्दा त्यहाँका प्रहरीको अमानवतालगायत अनगिन्ती घटना छन्, जसले पाठकलाई मर्माहत बनाउँछन्। यस्तो मुभिङ भोगाइ नै पुस्तकको बलियो पक्ष हो। देह व्यापारमा लागेका महिलाको कथा आफैंमा कारुणिक छ। झिलिमिलिभित्रको बाध्यता र विवशता, अनि महिलालाई वस्तुको रूपमा हेर्ने समाज दुवैको चित्रण छ पुस्तकमा। पानी नपाएर छटपटाउनु, लेदो र कीरासहितको पानी पिउन विवश हुनु, नथामिसक्नु गर्मीमा आगो बालेर बस्नु, त्यो बीचमा पनि कसैले गोली हानेर मारिदिन्छ कि भनेर सन्त्रासमा बस्नु र लुकीलुकी मलेसियाको जंगलमा हिँड्नु कस्तो आपद् ! फेरि मलेसियाको जेलमा पर्नु। बाँचिन्छ कि मरिन्छ भनेर हरेक पल सन्त्रासमा बस्नुले रोजगारीमा जाने युवाको पीडालाई उजागर गरेको छ। त्योभन्दा बढी नेपाल देशको नेतृत्व वर्गको धज्जी उडाएको पाइन्छ। लेखक आफैं विश्लेषण गर्छन् फ्ल्यास ब्याकमा आफूलाई पाएको पीडा र देशको नियति। खासै कमजोरी देखिँदैन पुस्तकमा। खासगरी कमेन्ट्रीको रूपमा, अलिकति अनुसन्धान पनि मिसाएर, यो आजभोलि लेखिने गैरआख्यानमा गरिने अन्तर्राष्ट्रिय अभ्यास पनि हो। यद्यपि हामी लेखकसँगै विभिन्न ठाउँ र सहर पुग्छौं, मलेसियाको जंगलमा हराउँछौं। जेलमा पर्छौ। गडबडे गोविन्दको साथी बन्छौं। डिना सुलोभालाई मिस गर्छौं। युवतीसँग नजिकिन्छौं। पाठक पढिसकेपछि एकछिन टोलाउन पुग्छ अनायासै र घोत्लिन्छ। किन नेपालमा रोजगारका बाटाहरू प्रशस्त छैनन् ? किन महंगी छ ? किन यो समाजको सोच बदल्न सकिँदैन ? किन नेतृत्व वर्गभित्रै खिचातानी हुन्छ ? किन एकले अर्काको राम्रो काम गर्दा पनि खुट्टा तान्न खोज्छ ? किन हरेक तह तप्का र संस्थामा काम गर्ने कार्यकर्ता सबैमा ढुसी परेका सोच छन् ? किन हरेक दिन सक्षम जनशक्ति कामको सिलसिलामा बिदेसिन्छ ? किन ? किन ? यी प्रश्नहरू गर्ने ठाउँ नभएको भए कस्तो हुन्थ्यो होला नेपाल र नेपालीको जीवनशैली ? हातमा पैसा नभई केही हुन्न, खोइ हाम्रो देशमा अवसर, श्रीमती र बालबच्चालाई कसरी पाल्ने, महँगी छ। यहाँ गर्छु भन्नेलाई नै वातावरण छैन। नबिदेसिएर के गर्नु ? केही समय पहिले विदेश गएको एक साथीले भनेको सम्झिन पुग्छु, पुस्तक पढ्दा पढ्दै। कहिले बन्द, कहिले हडताल, कहिले कुन समूहको चक्काजाम र नेपाल बन्द, कहिले यो समूह र त्यो समूह, गरिखान दिँदैनन्। उनीहरूले भनेजस्तो आफ्नै देशमा गरी खाने वातावरण भइदिए कस्तो हुन्थ्यो होला ? श्रमाटन एउटा पीडा हो, रोजगारीको सिलसिलामा बिदेसिने युवाको बीभत्स र कारुणिक कथा हो। त्यसैले यो नेतृत्व वर्गमा रहने नेता, विद्वान् र राजनीतिज्ञहरूले पढ्न, मनन् र महसुस गर्न आवश्यक छ। नेपालमा बेरोजगारको समस्या हेर्ने हो भने अझै पनि बढ्दो छ। अन्तर्राष्ट्रिय श्रम संगठनको रिपोर्टअनुसार बिदेसिनेको जनसंख्यामध्ये बहुसंख्यक १५ देखि २९ वर्षका उमेरको पाएको छ। श्रमाटन पुस्तकभित्रका पात्रकै कुरा गर्ने हो भने पनि त्यही उमेर वर्गभित्रका युवालाई भेट्न सकिन्छ। त्यो उमेर भनेको काम गर्न सक्ने सक्रिय उमेर हो। यस्तो उमेर बिदेसिँदा देशले कस्तो जनशक्ति पाउँछ र देशको विकास कसरी हुन्छ भन्ने प्रश्न त्यति नै टड्कारो छ। रोजगार नमिल्दा अवैधानिक रूपमा मलेसिया छिर्न खोज्दा पाउने पीडा र त्यस्तो अवैधानिक रूपमा खाडी छिरेका नेपालीको जमातलाई उजागर गरेको छ श्रमाटनले। त्यसको हिसाबकिताब कसैलाई थाहा हुन्न। यस अर्थमा श्रमाटनले भने एउटा गतिलो काम गरेको छ। हेरौं यस पुस्तक माथि नीति निर्माताका आँखा कत्तिको पुग्ने हो ? लेखक आफैं भन्छन् श्रमाटन एउटा कालखण्डको दस्ताबेज हो। कल्पनाभन्दा बाहिरको तीक्ष्ण पराख्यान। जसले आम पाठक र श्रमाटनमा जान बाध्य पिँडीहरूलाई निरन्तर सुःसूचित गराउनेछ। म यो पुस्तकका अरू पाटा र फेहरिस्त केलाउनतिर लाग्दिन किनकि म चाहन्छु पाठक आफैंले पढोस् यो पुस्तक।"
मूर्त अमूर्त सम्पदामा प्राचीन नेपाल,"नेपालको प्राचीनता भौगोलिक स्थितिजन्य छ। भौगोलिक स्थिति पहाड शिखर, खोंच, ताल, तलैया र नदीनालायुक्त अवस्थितिले झकिझकाउ छ। काठमाडौं उपत्यकाको चर्चा गर्दा यो नागदहै थियो। सृष्टिको मिरमिरे उषाकालमा यहाँको तापक्रम अत्यन्त चिसो थियो। जनघनत्व वृद्धि, वनजंगल विनाश, वन्य जीवजन्तुको संहार वर्तमान अवस्था भोगाइका कारक तत्त्व रहेको छ। युरिया मल, नाइट्रोजन बाष्पबाट बन्छ। वैज्ञानिक चमत्कारमा रमाउँदा तापमानको समस्याग्रम्य छ सारा विश्व जगतै। प्रकृति प्रदत्त सृष्टि स्थिति, अवशान शाश्वत सत्य। प्राचीन नेपालको प्रतिविम्बसित अविभाज्य सत्य। युरिया मल नाइट्रोजनबाट बन्छ। नाइट्रोजन ओजन लेयरबाट प्राप्त हुन्छ। एटम्, नाइट्रोजन, हाइड्रोजन आदि शक्तिशाली विनाशकारी बमहरू प्रकृतिको दोहनबाटै बनिन्छ। यसको प्रयोग समुचित तवरले भइरहेको छैन। प्रकृति, पर्यावरण र पृथ्वीकै विनाशतर्फ उन्मुख उग्र प्रहार भइरहेछ। मुखले रामराम गराईमा सखापमुखी ध्वाङ्ध्वाङ् वर्तमानको व्यथा बनेको छ। यो सिंगो हिमशिखर आठचुलीयुक्त राष्ट्र नेपालको कपाल दुखाइ होइन। यावत् भूगोलकै पनि। सगरमाथाझ्यामोलोङ्मामाउन्ट एभरेस्ट (८८४९ मि), कञ्चनजंघा (८५८६ मि), ल्होत्से (८५१६ मि), मकालु (८४६३ मि), छोयु (८६०१ मि), धौलागिरि (८१६७ मि), मनास्लु (८१६३ मि), अन्नपूर्ण (८०९१ मि) नेपाली वक्षस्थलका आठ शिखरवर्ती हिमचुली। विश्वका अनेकानेक भागमा रहेका कयौं हिमचुलीका दुर्दशा कहालीलाग्दा छन्। फलस्वरूप विश्वतापमान अचाक्ली भत्भतिँदो छ। तापमान चुलिएर युरोपेली मुलुकका वयोवृद्धहरू भुटुक्किँदैछन्। आमसञ्चारका माध्यम सुसूचित गराउँदै छन्। यी सन्दर्भहरू विश्व परिवेशकै हुन्। हाम्रो नेपाल पनि विश्व परिवेशकै भएर सान्दर्भिक प्रसंग। कति मूर्तरूप भएर अझै भित्रभित्र लेसिएका अमूर्त पक्ष रहेका छन्। प्राचीन नेपालको प्रतिविम्ब जसका मूर्त र अमूर्त पक्षका सरोकार जनाउन फुर्सदले फुर्सद दिएन। २०७९ भदौ ४ शनिबारको अन्नपूर्ण पोस्ट दैनिकको फुर्सदमा गोपीकृष्ण ढुंगानाको आवरण कथा पठन गरें। मनमस्तिष्कलाई डोर्यायो। सांस्कृतिक सम्पदा मनको चाहनामूलक। मनको धोको मेटाउनु आत्मसन्तोष। आत्मसन्तुष्टि दीर्घायुको संकेत। रचनाको आरम्भमै तीनवटा प्रतीकात्मक मूर्ति देखें। मूर्ति भन्नु मूर्तरूप। स्पष्ट साकार हेरिने, देखिने वस्तु तत्त्व। वस्तुतत्त्व तात्विक दर्शनयुक्त हुन्छ। तिनै तात्विक ज्ञान जुन स्पष्ट छैन हुन्न, अमूर्त तत्त्व। मूर्त कलाकृतिसित गाँसिएका ब्रह्मज्ञान बोधिचक्षु खुल्नुसितै उघ्रिन्छ। यी र यस्तै सरोकारलाई भन्ठान्छु मूर्तताभित्रको अमूर्त पक्ष। अमूर्त पक्षका सरोकार सागरीय गहनता जस्तै। जति डुबुल्किएर गोटाखोरिन सकियो उत्ति नै तात्विक तत्त्व हस्तगत हुने। चिन्तनको शौख र प्राप्ति यस्तै यसको सुखानुभूति अनुपम आनन्दमयी। भवतु सब्व मंगलम्। बुद्धमार्गी उद्गार उद्घोषण गर्छन्। सर्वे भवन्तु सुखिन, सर्वे सन्तु निरामया। सर्वे भद्राणि पश्यन्तु माकश्चिद् दुःख भाग्जनः। पूर्वीय जीवन दर्शन अभिमुखीकरण गर्छन्। यिनमा अन्तरनिहित अर्थोभाव व्याख्या अमूर्त पक्षको उत्खनन। सञ्चार एवं साहित्यकर्मी ढुंगानाको आलेख प्राचीन नेपालको प्रतिविम्ब पाशुपत क्षेत्रकै अनेकानेक पक्षका विम्बका सेरोफेरो चहार्छ। यस परिप्रेक्ष्य हुटहुटीलाग्दो सन्दर्भ पशुपति शब्द नै छ। पशुहरूका मालिक शब्दार्थ। आराध्य महादेव पशुहरूका नाथमालिक। लाग्छ, सृष्टिका प्रथम मुहूर्तमा महादेवले रूप धारण गरेथे। प्रथम जन्म उनले हिमवत् खण्डमा लिए, पाए। हिमवत् खण्ड पुराण वर्णन गर्छन्। हिमवत् खण्ड त सृष्टिका प्रथम भूमि। महादेव उत्पत्ति हिमालकै काखमा भएको। महादेवकी अर्धांगिनी पार्वती हिमालकै काखमा भएकी। मूर्त आकृतिका अमूर्त कथा यिनै। अब लागौं प्राचीन नेपालको प्रतिविम्बतर्फ। अग्रभागमै तीन वस्तुगत चित्र अंकित छन्। पहिलो शिविलिङको प्रस्तर मूर्ति। त्यो मूर्ति सबै शैवहरूले आँखा चिम्ली भावपूर्ण आस्थापूर्वक ढोग्छन्। सबैले जे भजे, भाजे उही बन्छ धर्म, आस्था। परन्तु, शिवलिंग नै हुन्। जलहरि अर्को विम्ब बोक्छ। योनिकै। लिंग स्वरूप, योनी स्वरूप महादेव पार्वतीकै। स्त्री पुरुष दाम्पत्य जीवन वाहकबाहिनी। लोकले ग्रहण गरेको चलन रीति बन्छ। रीति स्थिति बन्छ। रीतिस्थिति संस्कार बन्छ। संस्कार अनेक स्वरूप, संस्कृति बन्छ। संस्कृति जीवनचर्या। ती समग्रमा समाजको स्वरूप बन्छ। समाजले आफ्नो स्वरूप बनाएको कुनै चालचलनसित समाज समुदायको जीवन पद्धति बन्छ। यससितै गाँजिएका यावत् पक्ष प्रिय पवित्र ठानिँदै व्यवहृत रहन्छ। युगयुगीन पर्यन्त। यिनै मान्यतालाई पुख्र्यौली देन सम्झन्छौं हामी। जगेर्ना गर्छाैं गौरवपूर्ण शानले। भक्तपुरे म गौरवान्वित छु शान, मान, नामैमा। बाँच्नुको बचाइ। जिउनुको जीवन्तता। जलहरि प्रतीक पार्वतीकै। प्रतीकात्मकतामा पार्वती पर्वत पुत्री। पर्वतकै गर्भगृहबाट प्रजनितजन्मेकी शैलजा। शैलजा शैलपुत्री। जलहरि उनकै योनी। योनी मुत्राशय। मुत्राशय मुत्रद्वार। शिवको शिरबाट टप्टप् टप्किएका जल प्रवाहित हुने जलहरिजलधारा प्रवाहित हुने अंग। कत्रो विम्ब बोक्छ यो। विम्ब संस्कृतिका गुह्यधन। विवेचना, विश्लेषण, संश्लेषण आदिसित रमाउने जीवन पद्धतिमा रमाउनु आल्हाद मेरो अवशान उन्मुख बाँच्नुको आनन्दी क्षणहरू। प्राचीन नेपालको प्रतिविम्बसित रमाई छम्छमाएको क्षण मेरो मातृभूमि खोपृङ्, ख्वप, भादगाउँ, भक्तपुरलाई अनि। सिंगो हिमवत् खण्ड नेपाल भूमिलाई। पार्वतीकै पौराणिक, ऐतिहासिक सन्दर्भलाई माला गाँसेर गीति कविकिरण खरेलले गीत रचे। गाए गीत, हिमालको छोरी हुँ म, पार्वती हो नाउँ नितान्त संगीतमय बोल। सुरिलो स्वर। आकर्षकहृदयस्पर्शी। प्रसंग बसका प्रसंग यताध्य रामायणम्। शिवलिंगजलहरी हाम्रा। पाश्चात्य संसार पनि यस प्रतीकात्मक मूर्तिलाई फालिक सिम्बोल नै भन्छन्। यसका साथै एक वखल पनि सँगै चित्रित छन्। झट्ट हेर्दा त्यो नि लघुआकृति मूलक देखिन्छ शिवलिंगकै। एकै परिवेशमा जमघट गर्दा एक समान चिन्तनधारी सोक्त बन्दोरहेछ। यसबाट अनुभूत भएछु। यसै परिवेशमा केही ग्रन्थावलीहरू देखाइएका छन्। लाग्छ ती पूर्वीय दर्शनमा आधारित प्राचीन ग्रन्थावली हुन्। प्राचीन नेपालको प्रतिविम्ब आलेखमा पशुपति संग्रहालयका वर्णन पढें। घतलाग्दा यथेष्ट ऐतिहासिक महत्त्वका सांस्कृतिक सम्पदाका उल्लेखहरू पढ्दा नवनीत झिल्काका झलक देखें। पखेटाधारी प्राणी हुँदो हुँ त हुरक्क उडेर दर्शनार्थी बन्दो हुँ। हुन त ग्वंगः (भाले कुखुरो) नै। लुइँचे घरानको परिनछु। लुइँचे स्वतन्त्र निर्बन्ध वन्य प्राणी। हरियाली तन्नेरी अवस्थाजन्य स्वच्छन्दताका प्रतीक घर गृहस्थ सामाजिक घरपालुवा ग्वंग उन्मुक्तिका विम्ब आत्मसात् गरोइन। विवश छु। संग्रहालयका सांस्कृतिक सौन्दर्य पुरातात्त्िवक वस्तुका खानीकै झझल्को उदायो मनमस्तिष्कभरि। अंशुवर्माकालीन मुद्राहरू, बेलायतमा छापिएका हिमालकै पृष्ठभूमिमा शिवका तपश्यामुद्राधारी शदीयौं पुराना हुलाक टिकट पुरातात्त्िवक सांस्कृतिक सम्पदा नै श्री ५ त्रिभुवनका श्रीपेच कल्कीअंकित कागजी मुद्रादेखि राजा महेन्द्र, वीरेन्द्र, ज्ञानेन्द्रकालीन कागजी मुद्राहरू साँच्चै गौरवगाथाका वर्णन घट्लाग्दा आकर्षण।"
दार्चुलामा गौराको रौनक,"दार्चुला : जिल्लाको मालिकार्जुन गाउँपालिका३ मा गौरा पर्व सुरु भएको छ। आज अष्टमी तिथिका दिन लाग्ने गौरा जिल्लाकै ठूली गौरा हुने पौराणिक किंवदन्ती रहेको मालिकार्जुन पर्यटन विकास पूर्वाधारका सचिव जनक सिंह धामीले बताए। दार्चुलामा हुने गौरा पर्व प्रदेशकै ठुली हुने उनले बताए। विशेषगरि महिलाहरूले मनाउने पर्वमा भक्तजनको घुइँचो रहेको छ। उक्त पर्वमा मालिकार्जुन गाउँपालिका अधिकाश मानिसहरू ,शैल्य शिखर नगरपालिका, महाकाली नगरपालिका र लेकम गाउँपालिकाका मानिस आउने गरेका छन्। श्रदालु भक्तजनले उक्त मन्दिरमा पूजा आराधना गरी भेटी चढाउने गर्छन्। मालिकार्जुन मन्दिरमा चढाएको भेटी एकैदिन कम्तिमा ५०६० हजारसम्म हुने अनुमान गरिएको छ। मालिकार्जुन मन्दिरमा लागेको गौरा पर्व निकै शान्त र मर्यादित भएको मालिकार्जुन गाउँपालिकाका अध्यक्ष हिरा सिंह धामीले बताए।"
देशभर विकास र समृद्धिको सन्देश दिने मेरो सङ्कल्प छ : अध्यक्ष दाहाल,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डले विकास र समृद्धिको सन्देश दिने आफ्नो संकल्प रहेको बताएका छन् । नेपाल विद्युत् प्राधिकरणले भरतपुरमा सुरु गर्न लागेको वितरण प्रणाली भूमिगत तथा सुदृढीकरण कार्यको शिलान्यास गर्दै अध्यक्ष दाहालले संकल्पमा जनताको निरन्तर सहयोग रहने कुरामा आफू विश्वस्त रहेको बताए। जनताको चाहना विकास र समृद्धि भएको उल्लेख गर्दै उनले भने, शिक्षा, स्वास्थ्य, रोजगारी र सुरक्षा जनताको चाहना हो । भूमिगत विद्युतीकरणले जनताको सुरक्षा र नगरको सौन्दर्यता बढाउने उनको भनाइ थियो । भरतपुर महानगरपालिकाका प्रमुख रेनु दाहालले महानगरपालिकाको प्रयास र समन्वयका कारण छिटो काम सुरु भएको भन्दै ठेकेदार कम्पनीलाई समयमा काम सम्पन्न गर्न आग्रह गरे । सो अवसरमा नेपाल विद्युत् प्राधिकरणका कार्यकारी निर्देशक कुलमान घिसिङले परियोजनाको काम दुई वर्षमा सम्पन्न गर्ने गरी काम गर्नुपर्नेमा जोड दिए । प्राधिकरणले अहिले रु १६ अर्ब नाफा गरेको उनले जानकारी दिए । अहिले दैनिक रु १० करोडदेखि रु १२ करोडसम्म बिजुली बेचिरहेको उनको भनाइ थियो ।"
भरतपुरमा विद्युतीय तारलाई भूमिगत बनाउन सुरु,"चितवन : भरतपुर महानगरपालिकामा विद्युतीय तारलाई भूमिगत बनाउन थालिएको छ । महानगरपालिकाका मुख्य बजार क्षेत्रका विद्युत वितरणतारलाई भूमिगत बनाउन थालिएको हो । भरतपुर महानगर कार्यालयको अगाडि पूर्वपश्चिम राजमार्गमा शनिबार पूर्व प्रधानमन्त्री पुष्पकमल दाहाल र नेपाल विद्युत प्राधिकरणका कार्यकारी निर्देशक कुलमान घिसिङले शिलन्यास गरेका हुन् । गैचीले खनेर उनीहरुले कामको सुरुवात गरेका थिए । पहिलो चरणमा बाइवास , पुल्चोक , केन्द्रीय बस ट्रमिनल चोकसम्मको रिङरोडमा विद्युतीय तार भूमिगत गरिनेछ । भरतपुर महानगरका अनुसार यो दुई अर्ब ५८ करोड भन्दा बढीको लागतमा दुई वर्षमा सकिने योजना हो । नेपाल सरकार, नेपाल विद्युत प्राधिकरणको संयुक्त लगानी र एशियाली विकास बैंकको ऋण सहयोगमा गरिएको हो । महानगर प्रमुख रेनु दाहालले आगामी दिनमा यो योजना अन्य ठाँउमा पनि विस्तार गरिने बताइन् । पहिलो चरणमा रिङरोडका तारलाई भूमिगत बनाउँछौं, त्यसवपछि अन्य ठाँउमा निरन्तरता दिनेछौं , दाहालले भनिन् , भूमिगत बनेपछि सहरको सौन्दर्यकरणसंगै सुरक्षित हुनेछ ।, पूर्वप्रधानमन्त्री पुष्पकमल दाहालले यसलाई विकास मात्रै होइन जनताको सुरक्षासँग सम्बन्धित आयोजनाको रुपमा रहेको चर्चा गरे । पोखराभरतपुर वितरण प्रणाली सुदृढीकरण आयोजना अन्तरगत तार भूमिगत गर्न लागिएको हो । भारतीय कम्पनी टाटा प्रोजेक्ट्स प्रालिले ठेक्का सम्झौता गरेको छ । नेपाल सरकार र प्राधिकरणको संयुक्त लगानी तथा एशियाली विकास बैंकको ऋण सहयोगमा गरिएको आयोजना दुईवर्षभित्र सम्पन्न गर्ने सम्झौतामा उल्लेख छ । प्राधिकरणका कार्यकारी निर्देशक कुलमान घिसिङले सुरक्षा र सौन्दर्यताको काम भएको बताए । विद्युत वितरणलाई भूमिगत बनाउनुको उद्देश्य गुणस्तरीय र सुरक्षित सेवा हो। , उनले भने । विद्युतीय तार भूमिगत गर्ने कार्य भरतपुरमा निर्माणधीन ६ लेन सडक, बाइपासरोड र आँपटारीदेखि पुलचोकसम्मको रोडमा पहिलो चरणमा गरिने भएको हो। सो क्षेत्रको काम सुरु गरिएको छ ।"
सिनेमाको करिब शतक,"होटल ग्य्रान्ड क्याफे फ्रान्सको राजधानी पेरिसको पुरानो होटल हो। जहाँ सन् १८९५ डिसेम्बर २८ मा पहिलोपटक सिनेमा देखाइएको थियो। त्यसको ठीक ५२ वर्ष अर्थात् आधा शताब्दीपछि मात्र नेपालमा सिनेमा देखाइएको थियो, सिंहदरबारको नाचघरमा। अर्थात्, १९९० भदौ १७ गते अंग्रेजी भाषाका छोटा सिनेमा देखाइएका थिए। नेपालमा सिनेमा प्रदर्शन भएको आज ठीक ८९ वर्ष भयो। जनसाधारणले सिनेमा हेर्न पाएका त २००६ सालदेखि मात्र हो। विश्व समुदायले त्यसबेला हेरेको पहिलो फिल्म थियो, विश्वमै पहिलो बनेको अगस्त्य लुमिएर र उनका भाइ लुई लुमिएरले बनाएको मूक चलचित्र। जुन करिब ५२ सेकेन्ड मात्र लामो थियो। नेपालीले त्यो सिनेमा पछि आएर वा युट्युबको आगमन भइसकेपछि भाग्यवश त्यही विधामा हेर्न पायौं। त्यतिबेलासम्म त्यो सिनेमाले ११० वर्षको उमेर कटाइसकेको थियो। अब रह्यो, नेपालमा देखाइएको पहिलो सिनेमाका बारेमा। कुञ्जर शमशेरको दाबीअनुसार शासनसत्तामा भएका राणा परिवार र तिनका निकटवर्तीका लागि गेहेन्द्र शमशेरको व्यवस्थापनमा देखाइएका ती छोटा सिनेमा युद्धसम्बन्धी थिए। ती सिनेमामा ध्वनि जडान भइसकेको थियो। विश्व सिनेमामा ध्वनि सन् १९२६ जोडिएको हो। ती विकास र त्यसको आरोहअवरोहसित परिचित नभए पनि नेपालीले एकैपटक सवाक चलचित्र हेर्न पाएका थिए। दरबारभित्र सिनेमा देखाइएको १६ वर्षपछि मात्र जनसाधारणले हलमा गएर सिनेमा हेर्न पाए। काठमान्डू टाउन हलको सिनेमा घरमा जसको पछि जनसेवा नामकरण गरियो। राणा शासकद्वय जुद्ध शमशेरको शासनकालमा दरबारमा सिनेमा आयो। उनका भाइ पद्म शमशेरको शासनकालमा हलमा सिनेमा आयो। र पद्म शमशेरकै कालमा जनसाधारणका निम्ति हल खोलियो। त्यसपछिका राणा प्रधानमन्त्री मोहन शमशेरकै कृपाले हप्तामा एकदिन महिलाको व्यवस्थापनमा महिलाले मात्र जनसेवा हलमा सिनेमा हेर्न पाउने व्यवस्था सुरु भयो। ९० पछिको चलचित्र यात्रा भनिन्छ, ९० सालमा नेपालमा दुई कुरा आए, भदौ महिनामा सिनेमा। माघ महिनामा भुइँचालो। १९९० सालदेखि २००६ सालसम्ममा नेपालमा विभिन्न ठाउँमा प्रोजेक्टरमार्फत सिनेमा देखाउने पहल नभएका होइनन् तर असफल भए। जब साहु श्यामशंकर श्रेष्ठले काठमान्डू टाउन हल (हालको विशाल बजार रहेको स्थान) बनाए, त्यही काठमान्डू सिनेमा हलको जन्म भयो। श्यामशंकरले लामो समय चलाउन नसकेको यो हलपछि ताहाचल निवासी कृष्णबहादुर चित्रकार र दयारामभक्त माथेमाले संयुक्त रूपमा चलाए। यो हलमा हिन्दी र अंग्रेजी फिल्म देखाइएको थियो। हेर्नेहरूको संस्मरण अहिले पनि सुन्न पाइन्छ। काठमान्डू जनसेवा हल चलेपछि विस्तारै अन्य साहु महाजनले पनि हल बनाउन थाले। त्यसमध्ये थबही (हालको ठमेल) को चलचित्र भवन, जमलको प्रभा हल र विश्वज्योति हल, थापाथलीको मुनलाइट, हात्तीसारको जय नेपाल, पाटनको अशोक, भक्तपुरको नवदुर्गा प्रमुख भए। केही मान्छेले ललितपुरस्थित जावलाखेल (हालको स्टाफ कलेज भएको स्थान) मा पनि एउटा हल भएको चर्चा गर्छन् तर त्यसको प्रामाणिक दस्तावेज भेटिएको छैन। काठमान्डूको विश्वज्योति हलको महाकवि लक्ष्मीप्रसाद देवकोटाले उद्घाटन गरे। उनैले नामकरण गरिदिएका हुनाले यो २०१६ सालअघि नै बनेको हो भन्ने प्रमाण देखिन्छ। यसका प्रथम सञ्चालक देवेन्द्रशमशेर राणा थिए। पछि यो हल गरिबदास सराफले किने। थापाथलीको मुनलाइट हल नेपालमा संसदीय दल स्थापना भएयता सबैभन्दा चर्चामा रहेको हल मानिन्छ। यही हलमा भाषण गर्दै गर्दा तत्कालीन प्रधानमन्त्री बीपी कोइराला यहीँबाट गिरफ्तार भएका थिए। पछि विस्तारै यो हलको नाउँ हराउँदै गयो र अहिले त्यहाँ कलेजको स्थापना भएको छ। जमलको प्रभा हल २०१८१९ सालसम्म चर्चा थियो। यही हलमा दार्जिलिङबाट आएका गायक संगीतकार अम्बर गुरुङले तत्कालीन राजा महेन्द्रलाई आफ्ना गीतहरू सुनाएको सन्दर्भ अहिले पनि चर्चाको विषय बन्छ। यो हल पनि २० को दशकपछि चर्चाबाहिर हुँदै गयो। जनसेवा हल २०१८ पछि नै नामनिशान मेटियो र यसको सन्दर्भ लामै हुन सक्छ। सिनेमाको दोस्रो अध्याय नेपालमा जनसाधारणले सिनेमा हेर्न थालेको ११ वर्षपछि मात्र पहिलो वृत्तचित्र बन्यो। श्री ५ महेन्द्रको ४२औं शुभजन्मोत्सवमा आधारित उक्त वृत्तचित्रका निर्देशक थिए, हीरासिंह खत्री। भारतको उत्तराखण्डमा जन्मेका हीरासिंहको अध्ययन देहरादूनको एपी मिसन स्कुलमा भएको र त्यहीँ पढेका उनका सहपाठी शेरबहादुर मल्लमार्फत तत्कालीन राजा महेन्द्रलाई भेटेर सिनेमा बनाउने इच्छा जाहेर गरे। त्यसपछि उनले नेपालमा आएर सिनेमा बनाउन थाले। शेरबहादुरकै सिफारिसमा हीरासिंहले महेन्द्रको उक्त वृत्तचित्र बनाए। यो अहिलेसम्म पहिलो नेपाली वृत्तचित्र मानिन्छ। कुञ्जर शमशेरका अनुसार बेलायतीहरूले अंग्रेजीमा बनाएर नेपालीमा डब गरिदिएको भद्रकालिनी कृपा राख्यो रेलाई पनि सूचीमा राख्नुपर्ने देखिन्छ। त्यसपछि दार्जिलिङको चिया बगानमा कार्यरत मजदुरबारे बनेको तीनपाते सुइरोलाई दोस्रो वृत्तचित्र मान्नु पर्ने दाबी साहित्यकार नगेन्द्र शर्माको छ। हीरासिंहले वृत्तचित्र पछि कथानक चलचित्र आमा बनाए। राष्ट्रिय निर्देशन मन्त्रालयअन्तर्गत प्रचारप्रसार डिभिजनले बनाएको आमाको कथामा पटकथा संवाद सूचना विभागकै कर्मचारी दुर्गाप्रसाद श्रेष्ठको थियो। यसवर्ष जगदम्बाश्रीबाट सम्मानित हुन लाग्नुभएका श्रेष्ठले यसपछि कुनै फिल्ममा सम्बद्धता देखाएनन्। आमाको प्रिमियर सो हुँदा नायक नायिका रिक्सामा चढेर हलमा आएको स्मरण सुनाउने धेरै छन्। आमा सिनेमासँगै सुमनाञ्जली फिल्म्सले माइतीघर नामक चलचित्र बनायो। अभियानको सुरुआत माइतीघरका निर्माता जनरल नरशमशेर र डा जोगेन्द्र झा हुन्। तर यसलाई बनाउने र यसको निर्माणको पहल गर्ने श्रेय एकैजना पात्रलाई जान्छ, ती हुन् नन्दकिशोर तिमिल्सेना। भारतको मुम्बईमा अजन्ता आर्टस्मा तीन नेपाली कार्यरत थिए। किशोर तिमिल्सेना भनेर चिनिने नन्दकिशोर तिमिल्सेना, बीएस थापा भनेर चिनिने भीमसिंह थापा र केबी भनेर चिनिने खड्गबहादुर लामिछाने। निर्माण नियन्त्रकका रूपमा बम्बईमा कार्यरत तिमिल्सेनाले अजन्ता आर्टस्मा प्रमुख सहायक निर्देशक भएर काम गरिरहेका बीएस थापालाई निर्देशक बनाउने जिम्मा लिएर निर्माता खोज्न नेपाल आए। भानु राणामार्फत उनी नरशमशेरको द्वारसम्म पुगे। यहीँबाट यो अभियान सुरु भयो। चलचित्रमा नायक बन्न इच्छुक भानु राणामार्फत नै तिमिल्सेनाको झासित पनि भेट भयो। भर्खरै हिन्दी फिल्म पहाडी जवान बनाएका मोहनदास श्रेष्ठको होटल पारसमा यो सबै छलफल सम्पन्न भएपछि त्यही होटलमै पछि गायकगायिकाको स्वर परीक्षा पनि लिए संगीतकार जयदेवले। सुनील दत्तको अजन्ता आर्टस्को मुझे जिने दोमा संगीतकारका रूपमा काम गरिरहेका जयदेवले गायक गायिकामा प्रेमध्वज प्रधान, नारायणगोपाल, सीपी लोहनी, अरुणा लामा आदिलाई चयन गरेका थिए। केबी लामिछानेकै कथामा बनेको माइतीघर प्रदर्शन हुने बेलासम्म यसको कार्यालय रहेको ठाउँ फिफ्वः लको नाउँ नै पछि गएर माइतीघर हुन गयो। माइतीघरको अर्को रमाइलो पक्ष यसमा गायक बन्न गएका सीपी लोहनी नायक भए भने पहिलोपटक गीत गाउन गएका गायक नारायणगोपाल र पहिलोपटक नायक बन्न गएका भानु राणा दुवै अस्वीकृत भए। माइतीघरको प्रदर्शन पछि किशोर तिमिल्सेना फिल्म वितरकमै सीमित रहे। बीएस थापाले लक्ष्मी, गंगाधामजस्ता फिल्म बनाए। कथाकार केबी लामिछानेले धेरै पछि प्रकाश थापाको निर्देशनमा सन्तान नामक एउटा फिल्मको कथा लेखे। लामिछाने पछि चलचित्र नायक विनोद खन्नाका पीए भएर पनि काम गरे। एउटा हिन्दी फिल्म पनि बनाए जल महल। लामिछानेकी छोरी पूर्णिमा लामिछानेले अंग्रेजी फिल्म पत्रिका फिल्म फेअरमा सहसम्पादकका रूपमा काम गरिन्। सानो कथा, अब इतिहास किशोर तिमिल्सेनाले निजी क्षेत्रबाट फिल्म बनाउन जुन अहम् भूमिका खेले त्यसपछि सिक्किमका राधेश्याम प्रधानले एचकै कौललाई ल्याएर हिन्दी सिनेमा रोमियो इन सिक्किम बनाए। रोमियो इन सिक्किममै काम गर्ने दुई युवक चन्द्रप्रकाश घिमिरे र तुलसी घिमिरे यही फिल्ममार्फत मुम्बई गए। पछि यी दुईले नेपाली सिनेमामा योगदान पुर्याए। सिक्किमबाट प्रधानले हिन्दी सिनेमा रोमियो इन सिक्किम बनाउनुअघि काठमान्डूका मोहनदास श्रेष्ठले नायक भएर पहाडी जवान बनाइसकेका थिए। यी दुवै फिल्म हिन्दीमा बनेपछि बंगाली फिल्म बनाउने चलचित्र निर्माता भरतशमशेर राणाले कोलकातामा चित्राञ्जली फिल्म्सको स्थापना ३० को दशकमै गरे। भरतशमशेरले विश्वप्रसिद्ध फिल्म निर्देशक सत्यजित रेसित सीमाबद्ध बनाए भने केही अन्य बंगाली निर्देशकसित पनि उनले फिल्म बनाएका छन्। २०३९ सालमा नेपालमा फेरि निजी क्षेत्रबाट फिल्म बनाउने पहल सुरु भएपछि सिनेमा यात्रा विभिन्न किसिमले अघि बढ्यो। २०३९ सालभन्दा अघि नेपालमा राष्ट्रिय निर्देशन मन्त्रालयअन्तर्गत प्रचारप्रसार डिभिजनले हिजो आज भोलि र परिवर्तन बनायो। २०२८ सालमा शाही नेपाल चलचित्र संस्थान स्थापना भएपछि यसले मनको बाँध, कुमारी, सिन्दूर र जीवन रेखा बनायो। २०३९ सालको सञ्चार नीति परिवर्तन भएपछि एक्कासि तीन निर्माण कम्पनी देखा परे, ओम त्रिनेत्र प्रोडक्सन, सुजाता फिल्म्स् र हेम्ज एक्सपेरिमेन्टल मुभिज। यसपछि बाँकी सबै इतिहास भयो। नाटककार बालकृष्ण समले भनेका छन्, हामीसँग सानो कथा थियो अब इतिहास भयो।"
"नुवाकोटमा प्रत्यक्षमा डा महत र तामाङ सिफारिस, समानुपातिकमा केसी","नुवाकोट : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि नुवाकोटमा नेपाली कांग्रेसबाट एक सय २७ उम्मेदवार सिफारिस भएका छन्। दुई निर्वाचन क्षेत्र रहेको प्रतिनिधिसभातर्फ १४ र चार निर्वाचन क्षेत्र रहेको प्रदेशसभा सदस्यतर्फ एक सय १३ जनालाई (प्रत्यक्ष र समानुपातिक दुवै निर्वाचन प्रणाली समेत) सम्बन्धित कार्यसमिति बैठकले उम्मेदवार सिफारिस गरेको हो। निर्वाचन क्षेत्र नं १ बाट प्रत्यक्षमा दुई र समानुपातिकतर्फ छ तथा निर्वाचन क्षेत्र नं २ बाट प्रत्यक्ष र समानुपातिकतर्फ तीनतीन जना उम्मेदवार सिफारिस भएका छन्। क्षेत्र नं १ बाट प्रत्यक्षतर्फ नेपाली कांग्रेसका प्रवक्ता डा प्रकाशशरण महत र केन्द्रीय सदस्य डा रामशरण महतलाई सिफारिस गरिएको क्षेत्रीय सभापति धुव्र श्रेष्ठलेले जानकारी दिए। उनका अनुसार समानुपातिकतर्फ छ जनालाई सिफारिस गरिएको छ। प्रत्यक्षमा समेत नाम समावेशभएका डा रामशरणणलाई समानुपातिकतर्फ १ नं मा सिफारिस गरिएको छ। अन्य उम्मेदवारमा डा केदारनरसिंह केसी, कल्पना नेपाली, कृष्णबहादुर लामा, प्रकाश गोतामे र सीता मिजार छन्। यस्तै, प्रतिनिधिसभा निर्वाचन क्षेत्र नं २ बाट प्रत्यक्षतर्फ तीनजनाको नाम सिफारिस गरिएको छ। प्रत्यक्षतर्फ केन्द्रीय सदस्य बहादुरसिंह लामा (तामाङ) सहित राज्यलक्ष्मी पाँडे (श्रेष्ठ) र लालीमाया तामाङलाई सिफारिस गरिएको हो। केन्द्रीय सदस्य अजुर्ननरसिंह केसीलाई समानुपातिकतर्फ सिफारिस गरिएको क्षेत्रीय सभापति जगतबहादुर तामाङले जानकारी दिए। उनका अनुसार समानुपातिकतर्फ केन्द्रीय सदस्य केसीसहित धुव्रप्रसाद अधिकारी र रुक्मिणी सेढाइँलाई सिफारिस गरिएको छ। यसैगरी, निर्वाचन क्षेत्र नं १ को प्रदेशसभा सदस्यका लागि प्रदेश 'क'बाट प्रत्यक्षतर्फ निवर्तमान सभापति जगदिश्वरनरसिंह केसी, महेन्द्र थिङलगायत १३ जनालाई सिफारिस गरिएको छ। समानुपातिकतर्फ पार्टी सभापति रमेशकुमार महत, डा केदारनरसिंह केसीसहित ३० जनालाई सिफारिस गरिएको कार्यबाहक सभापति उपेन्द्र दाहालले जानकारी दिए। प्रदेश 'ख'बाट प्रत्यक्षतर्फ पार्टी जिल्ला सभापति रमेशकुमार महत, जगदिश्वरनरसिंह केसी, अर्जुनप्रसाद न्यौपाने, वैकुण्ठ मिश्रसहित आठ जनाको नाम सिफारिस गरिएको प्रदेश सभापति रामजी पौडेलले जानकारी दिए। समानुपातिकतर्फ सभापति पौडेलसहित १५ जनाको नाम सिफारिस गरिएको छ। यस्तै, निर्वाचन क्षेत्र नं २ को प्रदेश 'क' बाट प्रत्यक्षतर्फ जगदिश्वरनरसिंह केसी, रमेशकुमार महतसहित २१ जनाको नाम सिफारिस गरिएको प्रदेश सभापति वैकुण्ठ पाण्डेले जानकारी दिए। उनका अनुसार समानुपातिकतर्फ जिल्ला सचिव श्रीराम श्रेष्ठसहित १७ जनाको नाम सिफारिस गरिएको छ। निर्वाचन क्षेत्र नं २ को प्रदेश 'ख' बाट प्रत्यक्षतर्फ जगतबहादुर तामाङ, फैसिङ तामाङ र राजकुमार भट्टराईलाई सिफारिस गरिएको प्रदेश सभापति गणेशमान तामाङले जानकारी दिए। उनका अनुसार समानुपातिकतर्फ चोकराज शाक्य, सुरेन्द्रराज अधिकारीसहित ११ जनाको नाम सिफारिस गरिएको छ। पार्टीको विधान र परिपत्रअनुसार प्रदेश उम्मेदवारको लागी सिफारिस गरिएका नाम प्रदेश कार्यसमितिले क्षेत्रीय कार्यसमितिमा पठाएको छ भने प्रदेशबाट आएको नामावलीमा क्षेत्रले केही संशोधन गरेर जिल्लामा पठाएको जनाएको छ। यस्तै, प्रतिनिधिसभा सदस्य उम्मेदवारका लागी क्षेत्रीय कार्यसमिति बैठकले सिफारिस गरेर जिल्ला कार्यसमितिलाई शुक्रबार बुझाएको हो। प्रदेश र क्षेत्रीय कार्यसमितिबाट सिफारिस भएर आएका उम्मेदवारको नामावली जिल्ला कार्यसमितिको बैठकले अनुमोदन गरेर बागमती प्रदेश कार्यसमितिमा पठाउने जिल्ला सचिव वैकुण्ठ मिश्रले जानकारी दिए। रासस"
'निष्पक्ष र भयरहित वातावरणमा निर्वाचन गराउन सरकारले व्यवस्था मिलाइसकेको छ',काठमाडौं : प्रधानमन्त्री शेर बहादुर देउवाले निष्पक्ष र भयरहित वातावरणमा आगामी निर्वाचन गराउन सरकारले आवश्यक व्यवस्था मिलाइसकेको बताएका छन्। प्रजातान्त्रिक चिकित्सक संघले शनिबार काठमाडौंमा आयोजना गरेको सम्मान तथा शुभकामना आदान प्रदान कार्यक्रममा प्रधानमन्त्री देउवाले सो कुरा बताएका हुन्। उनले स्थानीय तहको निर्वाचन सफलताका साथ सम्पन्न भएसँगै आगामी निर्वाचनलाई पनि निष्पक्ष र भयरहित वातावरणमा आगामी निर्वाचन गराउन कांग्रेस नेतृत्वको सरकारले आवश्यक व्यवस्था मिलाईसकेको बताए। कांग्रेस सभापति समेत रहेका प्रधानमन्त्री देउवाले कांग्रेसलाई अत्याधिक मतले जित दिलाउने गरी तयारी गर्न पनि आग्रह गरे। त्यस्तै उनले सर्वसुलभ ढंगले स्वास्थ्य सेवा उपलव्ध गराउन सरकार प्रतिवद्ध रहेको जिकिर गरे। आवश्यक बजेट छुट्टाएर स्वास्थ्य क्षेत्रको भौतिक संरचनाको निर्माण र स्वास्थ्य जनशक्तिको विकासका लागि विभिन्न कार्यक्रहरू आयोजना गरिएको उनले बताए। कोरोना लगायतका महामारीमा आफ्नो ज्यानको प्रवाह नगरि सेवा प्रदान गर्ने स्वास्थ्यकर्मीको मुलुकको विकासका लागि ठूलो योगदान हुने उनको विश्वास छ। उनले स्वास्थ्य सेवा महङ्गो हुँदा जनताले समयमा नै उपचार नपाई कष्कटर जीवन बिताउनुपर्ने भएकाले स्वास्थ्य सेवालाई सस्तो र सुलभ बनाउन जरुरी रहेको बताए।
नेकपा एकीकृत समाजवादी बर्दियाले गर्यो उम्मेदवारको नाम सिफारिस,"गुलरिया : नेपाल कम्युनिष्ट पार्टी एकीकृत समाजवादी बर्दियाले आगामी मंसिर ४ गते हुने प्रदेश सभा तथा प्रतिनिधि सभा सदस्य निर्वाचनका लागि उम्मेदवारको नाम सिफारिस गरेको छ। पार्टीले जिल्लाका दुई संघीय र चार प्रदेशका लागि महिला सहितका प्रत्यक्ष तथा समानुपातिक उम्मेदवारको नाम सिफारिस गरेको हो। प्रतिनिधि सभा सदस्य क्षेत्र नम्बर १ को उम्मेदवारका लागि कौशिला सिंह ठकुरी, बखत बहादुर खड्का र दिगेन्द्र राज आलेलाई सिफारिस गरिएको नेकपा एस बर्दियाका अध्यक्ष प्रेम पोखरेलले बताए। प्रदेश सभा सदस्यका लागि बर्दिया क्षेत्र नम्बर १ (क) तर्फ डिलबहादुर केसी, यमुना बिक र डोङला थारू छन्। क्षेत्र नम्बर १ (ख) तर्फ प्रेम प्रसाद पोख्रेल, कमला घिमिरे र नारायण प्रसाद चौधरी तथा हरिशचन्द्र यादव (मधेसी कोटा) बाट सिफारिस भएका छन्। प्रतिनिधि सभा सदस्य क्षेत्र नम्बर २ मा लोकमणि आत्रेय, वैद्यनाथ झा, जुना कार्की र बिसतिया थारू (थारू जनजाति कोटा) सिफारिस गरिएको छ। प्रदेश सभा सदस्य क्षेत्र नम्बर २ (क) तर्फ दुर्गा बहादुर रिमाल, लक्ष्मीकान्त शर्मा, शान्ति चौधरी (थारू कोटा) र सुसिला थापा मगर जनजाति कोटामा छन्। क्षेत्र नम्बर २ (ख) तर्फ बमबहादुर रावल, शुजना थापा क्षेत्री, अग्नि प्रसाद अर्याल र पुनाराम थारू (थारू जनजाति कोटा) सिफारिस गरिएको अध्यक्ष पोखरेलले जानकारी दिए।"
"दुर्घटनामा एक जनाको मृत्यु, एक घाइते",इनरुवा : सुनसरीको इटहरी२ मा पिकअपको ठक्करबाट गए राति एक मोटरसाइकल चालकको मृत्यु भएको छ भने अर्का एक घाइते भएका छन्। मृत्यु हुनेमा मोटरसाइकल चालक इटहरी२ का २८ वर्षीय लोमस दाहाल रहेको जिल्ला प्रहरी कार्यालयले जनाएको छ। इटहरी२ गङ्गामार्गस्थित कोसी राजमार्गमा धरानबाट इटहरीतर्फ आउँदै गरेको प्रदेश१०२००२च ४६६२ नंको पिकअप गाडीले सोही दिशातर्फ आउँदै गरेको को१६प ५७२० नंको मोटरसाइकललाई ठक्कर दिँदा लोमसको मृत्यु भएको हो। सोही दुर्घटनामा मोटरसाइकलमा सवार इटहरी५ का २९ वर्षीय सरोज गुरागाईँ सख्त घाइते भएको प्रहरीले जनाइएको छ। घाइते गुरागाईँको विराटनगरस्थित न्यूरो अस्पतालमा उपचार भइरहेको प्रहरीले जनाएको छ। पिकअप गाडी तीव्र गतिमा रहेका कारणले दुर्घटना भएको प्रहरीको प्रारम्भिक अनुसन्धानबाट खुलेको छ। दुवै सवारीसाधन इटहरी प्रहरीको नियन्त्रणमा रहेको र फरार पिकअप चालकको खोजी भइरहेको प्रहरीले जनाएको छ।
श्रीलंका फर्किए पूर्वराष्ट्रपति गोटाबाया राजपाक्षे,"कोलम्बो : हिंसात्मक प्रदर्शनपछि देश छाडेका पूर्वराष्ट्रपति गोटाबाया राजापाक्षे अहिले श्रीलंका फर्किएका छन् । गोटाबाया राजापाक्षे थाइल्याण्डमा अस्थायी भिसा लिएर बसेका थिए, त्यसपछि सिंगापुर गएका थिए । श्रीलंकाका केही मन्त्रीहरूले उनलाई विमानस्थलमा भेट गरेको बताइएको छ । यस वर्षको जुलाईमा श्रीलंकामा कमजोर आर्थिक अवस्था र बढ्दो मुद्रास्फीतिलाई लिएर कडा विरोध प्रदर्शन भएको थियो। श्रीलंकामा पेट्रोल र खाद्यवस्तुको अभाव थियो र सामानको मूल्य अत्याधिक बढेको थियो। जनताले देशको यस्तो अवस्थाका लागि गोटबाया सरकारलाई जिम्मेवार बताउँदै गत अप्रिलदेखि विरोध गर्दै आएका थिए । विरोध प्रदर्शन यति उग्र बनेको थियो कि गोटाबाया राजापाक्षेको राजीनामा माग गर्दै प्रदर्शनकारीहरू राष्ट्रपतिको सरकारी निवासमा प्रवेश गरेका थिए। उनीहरुले प्रधानमन्त्रीको निजी निवासमा आगजनी गरे । यसपछि गोटाबाया राजापाक्षे सैन्य विमानबाट देश छाडेर माल्दिभ्स भागे र त्यहाँबाट सिंगापुर पुगे । त्यहीँबाट उनले राजीनामा पठाएका हुन् । उनी पछि रनिल विक्रमासिंघे श्रीलंकाको राष्ट्रपति बने । विरोधको डर गोटाबाया राजपाक्षे फर्किएकोले फेरि विवाद सिर्जना हुने सम्भावना छ। तर वर्तमान सरकार थप विरोध चाहँदैन। प्रदर्शनकारीहरूका प्रमुख नेता फादर जीवन्था पेरिसले भने, 'हामी राजापाक्षको आगमनको विरोध गर्दैनौं। कुनै पनि श्रीलंकाली नागरिक स्वदेश फर्कन सक्छन्। उनको सरकारको भ्रष्टाचारको आरोपमा जनता सडकमा उत्रिए । उनीसँग हाम्रो व्यक्तिगत शत्रुता छैन ।' अन्य प्रदर्शनकारीले भने राजपाक्षे राजनीति वा सरकारमा पुन: सामेल हुने प्रयास गरे विरोध गर्ने बताए। श्रीलंकाली सञ्चारमाध्यमका अनुसार सरकारले गोटाबाया राजपाक्षेलाई मध्य कोलम्बियाको एउटा घरमा राख्न सक्छ, तर उनी सिधै घर जाने वा पहिले सुरक्षित सैन्य आधारमा जाने भन्ने स्पष्ट छैन। रक्षा मन्त्रालयका प्रवक्ताले गोटाबाया राजापाक्षेलाई पूर्व राष्ट्रपतिको रूपमा सुरक्षा दिइने बताए। बीबीसी"
मधेश प्रदेशका मुख्य न्यायाधिवक्ता झाले बुझाए राजीनामा,"जनकपुरधाम : मधेश प्रदेशका मुख्यन्यायाधिवक्ता दीपेन्द्र झाले आफ्नो पदबाट राजीनामा दिएका छन्। प्रतिनिधिसभामा उम्मेदवार बन्ने तयारी गरेका झाले शनिबार मुख्यमन्त्री लालबाबु राउतलाई राजीनामा बुझाएका हुन्। आजै जनता समाजवादी पार्टीमा विधिवत् प्रवेश गरेर निर्वाचनमा उम्मेदवारी दिने घोषणा गर्न लागेका झाले उम्मेदवार बन्नु अगाडि पदबाट राजीनामा दिएको बताएका छन्। झालाई जसपाका अध्यक्ष उपेन्द्र यादवले पार्टी प्रवेश गराउने कार्यक्रम रहेको छ। झा महोत्तरी क्षेत्र नम्बर३ बाट प्रतिनिधिसभा निर्वाचनमा उम्मेदवार बन्न लागेका हुन्। 'मैले मधेश प्रदेशको कानुन व्यवस्था र यस क्षेत्रका जनताको हितमा कानुन निर्माणका लागि आफ्नो ओहदामा रहेसम्म सक्दो प्रयत्न गरेको छु। अब आफ्नो क्षेत्रका जनताहरूको विकास र उनीहरूको सम्वृद्धिका लागि प्रत्यक्ष रूपमै संलग्न हुन निर्वाचनमा लड्ने तयारी गरेको छु,' झाले अन्नपूर्णकर्मीसँग कुरा गर्दै भने, मेरा एजेन्डाहरूमा सबैभन्दा बढी महत्व विकासलाई नै दिइएको छ र जनताले मलाई पत्याउनेछन् भन्ने विश्वास छ।' झाले मुख्य न्यायाधिवक्ता रहँदा संघीय सरकारविरुद्ध प्रदेशका अधिकारका लागि विभिन्न मुद्दाहरु दर्ता गराएका हुन्। उनको सक्रियतामा सर्वोच्च अदालतमा मधेश सरकारले संघीय सरकारविरुद्ध आठवटा मुद्दा दर्ता गराएको हो।"
हात्तीको आक्रमणबाट स्कुटरमा सवार महिलाको मृत्यु,झापा : झापामा जंगली हात्तीको आक्रमणबाट फेरि एक जनाको ज्यान गएको छ। हात्तीको आक्रमणबाट बुद्धशान्ति गाउँपालिका५ निवासी ३४ वर्षीया सम्झना श्रेष्ठको मृत्यु भएको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार शुक्रबार साँझ ५ बजेर ४० मिनेटको समयमा मेचीनगर नगरपालिका९ स्थित थोप्लेविरान सामुदायिक वन जाने भित्री सडक खण्डमा मे ७ प २०४६ नम्बरको स्कुटरमा सवार श्रेष्ठलाई हात्तीले आक्रमण गरेको थियो। वनभित्रबाट निस्किएको हात्तीले उनलाई सडकमै आक्रमण गरेको प्रहरीले जनाएको छ। हात्तीको आक्रमणबाट गम्भीर घाइते भएका उनलाई उपचारका लागि आम्दा अस्पताल धुलाबारी पठाएको र उनको उपचारको क्रममा साँझ साढे ६ बजे मृत्यु भएको डीएसपी पाठकले बताए। चार दिन अघि मात्र जंगलीको हात्तीको आक्रमणबाट बाह्रदशी गाउँपालिका१ निवासी ८० वर्षीय वृद्ध देवीबहादुर अधिकारीको मृत्यु भएको थियो
भावनाहरूको दस्तावेज,"वसन्त चौधरी परिचय दिइरहनु पर्ने नाम होइन। नेपालको उच्च व्यापारी घरानाको व्यक्ति जो अर्थसँग खेलिरहनुपर्ने समय अक्षरहरूसँग खेलिरहेका छन्। उनको अक्षर कर्म आजदेखि होइन, करिब तीन दशकदेखि निरन्तर अर्थसँगै अक्षरहरूमा खेल्ने बानी परेको छ। उनको मूल विधा काव्य नै हो, गीति क्षेत्रमा पनि उत्तिकै चर्चित छन् चौधरी। उनका आधा दर्जनभन्दा बढी एल्बम प्रकाशित छन्। करिब एक दर्जन कवितासंग्रह तथा दुई निबन्धका कृति प्रकाशित छन्। तिमीबिनाको म कवितासंग्रह उनको कान्छो कृतिका रूपमा प्रकाशन भएको छ। जसरी समुन्द्र, प्राणहरूको प्यास मेटाउँदै बहन्छ निरन्तर निरन्तर, त्यसरी नै वसन्तका कविता बहिरहेका छन्, पुस्तकका पानाहरूमा प्रेममय वासनाका साथ। हामीमा एउटा नमीठो भ्रम छ, प्रेम भन्नेबित्तिकै युवक र युवतीबीचको सम्बन्ध। सांसारिक तथा प्रकृतिप्रेमका बारेमा हामी अनभिज्ञ नै रहेछांै। कवि चौधरीले कवितामार्फत सांसारिक, मानवीय प्रेम र प्रकृतिप्रेमको उच्चतम कविताहरू कोरेका छन्, तिमीबिनाको म शीर्षक कवितासंग्रहमार्फत। चौधरीका कवितामा पे्रमका विविध आयाम भेटिन्छन्, देशप्रेम, मानवीय प्रेम, प्रकृतिप्रेम र त्यसपछि आफ्ना जीवनका आयाममा साथ दिनेहरूको प्रेममा चुर्लुम्म हुन्छन्। हरेक मानवलाई मानवीयताको कर्म सिकाउने उनका कविताहरू प्रेमिल लाग्छन्, कर्मयोगी लाग्छन्। संसार प्रेममै त अडेको छ, प्रेमबिना को टिक्न सक्छ र यो धरामा ? त्यसैले मानव सभ्यताको एउटा सुन्दर पक्ष हो, प्रेम। प्रेम न त बाँढेर सकिन्छ न त पैसाले किन्न सकिन्छ। बरु यो त जति बाँढ्यो उत्ति झांगिन्छ। त्यसैले प्रेमको आयातन हामीले नापेर नाप्न सक्दैनौं। यो विशाल संसारमा सबै आआफ्नै प्रेममा बाँचेका हुन्छन्। त्यसरी नै प्रेमको आयातन फराकिलो बनाउने प्रयासमा छन्, वसन्त चौधरी र उनको कवितासंग्रह तिमीबिनाको म। तिम्रो अनमोल स्पन्दन र स्नेहले कुँदीकुँदी बनाएको हो मलाई म, तिम्रो कल्पनाको साकार फूल तिम्रो क्यानभासमा भरिएको रंगीन चित्र। उनका कवितामा पाइने यी र यस्तै सुन्दर यथार्थ विम्बहरूले कवितालाई प्रेममय बनाएको छ। ८५ ओटा विविध शीर्षकका यी कवितामा मानवजीवनकै अति नजिक तथा यथार्थ चित्रण गरिएका छन्। नेपाली र अंग्रेजी दुवै भाषामा प्रकाशित यी कविता मानव धर्तीका प्रेमिल सौन्दर्य हुन् भन्ने कुरा कविताभरि छरिएका छन्। मलाई लाग्छ सृष्टिसौन्दर्यको अनुभव नै कविता हो। कविता आत्माको संकल्पना र त्यसको प्रस्फुटन हो, जहाँ कविका अनुभूतिजन्य रचनात्मक विचार प्रकट गरिएको हुन्छ। तिनै रचनात्मक विचारहरू मानवीय संवेदना, युग परिवेशको चिन्तन, जीवनस्वप्न, खुसी आदिका गर्भगृहबाट अंकुरित हुन्छन्। मैले तीसौं वर्षको साहित्यिक साधनाको अनुभवबाट बुझ्दा कविता जीवनको सौन्दर्य हो, जीवनको अभिन्न अंग हो। किनभने जीवनले बाँचेको समयको अनुभूतिको बाह्य र लिपिगत रूप नै कविता हो। कविताका बारेमा कविको स्पष्ट धारणा यी माथिका हरफहरूले बताइरहेका छन्। लाग्छ, जसले जीवन र जगत्लाई स्पष्टसँग बुझ्न सक्छ वास्तवमा उही कवि हो। उनका कविताहरू पनि जीवन र जगत्का शाश्वत स्वरहरू हुन्, जीवनका हरेक मोड अति प्रिय हुन्छन्, चाहे दुःखका होस् या सुखका। संसारमा को, कसलाई र कसरी आवश्यकता पर्छ, को कसरी कति कारणले प्रिय बन्छन् ? को कसरी जोडिन्छन् र बिछोडिन्छन् ? त्यो हामीले चालै पाउँदैनौ। यो बलवान् समयको अगाडि कसैको केही लाग्दैन। त्यसैले हामीले जीवनमा सधैं उज्यालो खोज्ने बानी बसाल्नु पर्छ। दुःखसुख भन्ने कुरा हाम्रा यात्राका मार्गनिर्देशक हुन् भन्ने बुझेर जीवन यात्रालाई सहज बनाउनुपर्छ। यही शाश्वत सत्य उनका कविताहरूमा भेटिन्छन्। वसन्तले जीवनसाथी मीना, छोरी मेघा र नातिनी आहनालाई कविताका पहिलो श्रोता, समीक्षक र प्रेरणाका रूपमा लिएका छन्। यो एउटा परिवारको मात्र होइन, हामी सबैले खुसी खोज्न अन्त जानै पर्दैन, परिवारमा भेटिन्छ। परिवारको माहोल प्रेमिल भएपछि संसार आफंै हाँस्दो रहेछ। हाम्रो देश पनि एउटा परिवार हो, देशको मुहारमा पनि खुसी खोज्ने प्रयत्न तिमीबिनाको म कवितामा गरिएको छ। त्यसैलै पनि यी कविताहरू सिंगो युगका प्रतिविम्बका रूपमा प्रेमिल भएर तिमीबिनाको म मा सजिएका छन्। विविध शीर्षकका ८५ कविताहरूमा देश, काल, परिस्थितिका सुन्दर चित्रहरू सजिएका छन्। मानवीय संवेदनाका पक्ष कवितामार्फत उजागर भएका छन्। संसार हल्लाएको कोरोना महामारीको समयको त्रासद चित्र कवितामा अटाएका छन्। जहाँ मानवसभ्यता र विकासका मान्यताहरू द्वन्द्वमा छन्, जीवन र मृत्युको यथार्थलाई आदर्शले छोप्न नसक्दा, छरिएका छन् सत्य वर्तमानसँग, सन्त्रासमा सास फेरिरहेको विश्व, पलपल अत्तिएको छ, युद्धरत छ जीवन मृत्युसँग, आँखामा आत्मीय पीडाको आँसु बोकेर बन्दी छ मान्छे, आफ्नै घरभित्र। अन्योल समयको भीडबाट शीर्षक कविताका यी अंशहरूले हामीलाई त्यो त्रासद समयको पीडा बोध गराउँछ। हामीले भोगेको त्यो समय पक्कै अब दोहोरिने छैन।कवितामार्फत निराशाका काला बादलहरूलाई परास्त गरेर उज्यालो ल्याउन सक्ने सामथ्र्य तिमीबिनाको म कवितासंग्रहमा छ। मरुभूमिलाई पनि उर्वर बनाउन सक्ने प्रेमिल भावना कवितामार्फत आएका छन्। राष्ट्र र राष्ट्रियताप्रति स्नेह झल्काउने भावना स्वस्फूर्त रूपमा आएका छन्। समग्रमा कविता प्रेमिल छन्। प्रेमले नै संसार जित्न सकिन्छ र जितेका कैयौं उदाहरण पनि छन्। कविका यी प्रेमिल कविताहरूले सबैका मनमस्तिष्क प्रेमिल बनाउन सक्ने सामथ्र्य बोकेका छन्।"
भारतमा बस दुर्घटना हुँदा चार नेपालीको मृत्यु,"काठमाडौं : भारतको उत्तर प्रदेश बाराबङ्कीमा आज बिहान भएको सवारी दुर्घटनामा चार नेपालीको मृत्यु भएको छ। १४ जना घाइते भएका छन्। नेपालगञ्ज सीमावर्ती बजार रुपैडियाबाट गोवा जान लागेको युपि३२पिटी ३९४४ नंको बसलाई तीव्र गतिमा आएको ट्रकले ठक्कर दिँदा सो घटना भएको हो। भारतीय प्रहरीका अनुसार डवलडेकरको बस बारबङ्की नजिकै टायर पञ्चर भएपछि परिवर्तन गर्न लाग्दा तीव्र गतिमा आएको ट्रकले पछाडिबाट ठक्कर दिएको थियो। सो घटनामा परी बाँके राप्तीसोनारी गाउँपालिका बिनौना गाउँका प्रेम थारू, शीतल थारू, दाङ बेलतापुरका चक्रबहादुर वलीको मृत्यु भएको र एक मृतकको सनाखत हुनसकेको छैन। उक्त दुर्घटनामा परेका बाँके बैजापुरका ५० वर्षीय रावत, ४० वर्षीय अमरबहादुर, बारबर्दियाकी ३५ वर्षीया रीताकुमारी थारू, दाङका २८ वर्षीय कृष्ण, रुकुमका ४० वर्षीय कालीबहादुर र तनहुँका ४० वर्षीय हरिशरणको अवस्था जटिल रहेकाले उनीहरूलाई लखनउस्थित ट्रमा सेन्टरमा उपचारका लागि पठाइएको छ। सल्यान घुइयाबारीका २९ वर्षीय बहादुर राना, पद्मा राना, बाँके बिनौनाका १७ वर्षीय मनोज, मनमती कौर, १९ वर्षीय सुनील थारू, १६ वर्षीय विजय थारू, १८ वर्षीय हरि योगी र सन्तोषको बाराबङ्कीस्थित जिल्ला अस्पतालमा उपचार भइरहेको छ।"
"सेरेना विलियम्सले लिइन् टेनिसबाट सन्यास, अन्तिम खेलमा बनिन् भावुक","वासिङटन डिसी : अमेरिकी टेनिस स्टार सेरेना विलियम्सले टेनिसबाट सन्यास लिइन् । उनले शुक्रबार युएस ओपनमा आफ्नो अन्तिम खेल खेलेर सन्यास लिएकी हुन्। न्यूयोर्कमा भएको यो खेलमा सेरेना विलियम्स अस्ट्रेलियाकी आयला टोमियानोसँग हारेकी भए पनि यो खेल उनका लागि यादगार बन्यो । उनी तेस्रो राउण्डमा आयला टोम्यानोभिचसँग पराजित भएकी थिइन् । खेलपछि उनी भावुक भइन् र हात हल्लाउँदै सबैसँग बिदा मागिन् । ४१ वर्षीया विलियम्सले आफ्नो २७ वर्षको खेल जीवन अन्त्य गरिन्। सोही समयमा उनको अन्तरवार्ता लिइएको थियो। अन्तरवार्तामा उनको आँखाबाट आँसु बगे। उनले समर्थन गरेकोमा आफ्नो परिवार, टोली, दर्शक र आफ्ना प्रशंसकलाई धन्यवाद दिइन्। उनले भनिन्, मलाई वर्षौंदेखि दशकौंसम्म सहयोग गरेकोमा यहाँ उपस्थित सबैलाई धन्यवाद दिन चाहन्छु । मलाई अहिले विश्वासै लाग्दैन मैले दशकौं खेलें।' उनलाई यो हप्ताको उनको प्रदर्शनलाई ध्यानमा राख्दै अवकाशको निर्णयमा पुनर्विचार गर्ने कि भनेर सोधिएको थियो। यसबारे सेरेनाले भनिन्, म यसमा आफ्नै तरिकाले खेलिरहेको थिएँ र राम्रो हुँदै गइरहेको थिएँ । मलाई लाग्दैन कि म फेरि यो निर्णयमा विचार गर्नेछु।' सेरेना विलियम्सले आफ्नो पहिलो व्यावसायिक टूर्नामेंट १९९५ मा खेलेकी थिइन्। उनी लामो समयसम्म विश्वको नम्बर एक टेनिस खेलाडी भएर टेनिसमा एकछत्र राज गरिन्। बीबीसी"
डलर कार्ड भुक्तानीमा कडाइ,"काठमाडौं : सरकारले प्रतिबन्धित चार वस्तुको आयातमा कडाइ गरेको छ। जसमा १ सय ५० सीसीभन्दा माथिका मोटरसाइकल, जिप, कार तथा भ्यानलगायत सवारीसाधन, तयारी मदिरा र तीन सय अमेरिकी डलरभन्दा बढीका स्मार्टफोन छन्। असोज मसान्तसम्म यी वस्तु आयातमा कडाइ गर्न नेपाल राष्ट्र बैंकले वाणिज्य बैंक र राष्ट्रिय स्तरका विकास बैंकलाई निर्देशन दिएको छ। बिहीबार एकीकृत परिपत्र२०७८ मा संशोधन गर्दै यस्तो निर्देशन दिएको हो। ४ वटालाई भने प्रतिबन्ध असोजसम्म कायमै राखिएको छ। सोहीअनुसार केन्द्रीय बैंकको विदेशी विनिमय व्यवस्थापन विभागले बिहीबार एकीकृत परिपत्र संशोधन गरेको बताएको छ। प्रतिबन्ध कायम रहेका वस्तुलाई बैंकिङ प्रक्रियाबाट आयात गर्दा एलसी खोल्ने, ड्राफ्ट तथा चिठी पठाउने, भुक्तानीजस्ता कुनै पनि सटही सुविधा नदिन भनेका हौं, विदेशी विनिमय व्यवस्थापन विभागका कार्यकारी निर्देशक रामु पौडेलले भने, विदेशी विनिमय सञ्चितिको अवस्थालाई दृष्टिगत गरेर चार प्रकारका वस्तुको आयात प्रतिबन्ध कायम राखिएको छ। मुलुकको सञ्चितिमा सुधार हुनेबित्तिकै बाँकी आयात बन्देज वस्तु पनि सरकारले खुलाउने उनले बताए। केन्द्रीय बैंकको तथ्यांकअनुसार बैंकिङ क्षेत्रसँग रहेको विदेशी विनिमय सञ्चिति ७८ महिनाको वस्तु आयात र ६९ महिनाको वस्तु तथा सेवा आयात धान्न पर्याप्त रहने देखिन्छ। आयातबाहेक पछिल्लो समय राष्ट्र बैंकले वाणिज्य बैंक र राष्ट्रियस्तरका विकास बैंकबाट जारी गरिने पाँच सयसम्मको डलर कार्डको भुक्तानीमा समेत कडाइ गरेको छ। राष्ट्र बैंक विदेशी विनिमय व्यवस्थापन विभागले भदौ १४ गते एकीकृत परिपत्र २०७८ मा संशोधन गर्दै विभिन्न १८ प्रकारका वस्तुको भुक्तानी गर्न नपाइने व्यवस्था गरेको थियो। उक्त व्यवस्थाअनुसार डलर कार्डबाट हुने भुक्तानीमा पनि कडाइ भएको छ। जसअन्तर्गत क्यासिनो, अनलाइन जुवा, बिमा, डेटिङ सेवाको भुक्तानीलगायतमा डलर कार्ड प्रयोग नगर्न निर्देशन दिएको छ। डलर कार्डबाट विदेशमा रकम स्थानान्तरण गर्न नपाइने, विदेशी वित्तीय संस्थाका सदस्यलाई नगद, व्यापारिक सामान वा सेवाको भुक्तानी, विदेशी धितोपत्र ब्रोकर तथा डिलरलाई भुक्तानी, विदेशका रियल स्टेट एजेन्ट तथा व्यवस्थापकलाई भाडा तिर्न पनि डलर कार्डको प्रयोग गर्न पाइँदैन। यस्तै कोषबापत रकम स्थानान्तरण गर्न, डेटिङ सेवाको भुक्तानी गर्न, घोडा तथा कुकुर दौड खेलको भुक्तानी गर्न, सट्टेबाजी तथा काल्पनिक खेलको भुक्तानी गर्न, राजनीतिक तथा धार्मिक संगठनलाई रकम दिनलगायतका विविध भुक्तानीमा डलर कार्डको प्रयोग गर्न नपाइने राष्ट्र बैंकले जनाएको छ।"
नेपाल : सम्भावनाहरूको राजमार्ग,"प्रकृतिले हाम्रो देशलाई मुख्यतः तीनवटा कुरा दिएको छ उर्बरभूमि, जलस्रोत र हिमशृंखला। त्यसबाहेक अनेकौं पुराताŒिवक स्थल र धार्मिक सम्पदा छन्। अनि छन्, वनजंगल, अन्यत्र कतै नपाइने जीवजन्तु र चराचुरुंगी अनि मनोरम फाँट र पहाडहरू। अन्वेषण हुन बाँकी खानीका अनेक क्षेत्रहरू छन्। यति सानो भूगोलभित्र रहेको जातीय एवं सांस्कृतिक विविधता हाम्रो अर्को अनमोल सम्पत्ति हो। हामीसँग समुद्री मार्ग छैन भनेर चिन्ता गरेर बस्ने होइन। भएकै सम्पत्तिको सदुपयोग गर्दै अघि बढ्ने हो। त्यसका लागि कृषि, पर्यटन र वन क्षेत्रको विकासका लागि दीर्घकालीन योजना बनाएर अघि बढ्नु पर्छ। कृषि भनेको सबैभन्दा कम लगानीमा देशको परनिर्भरता घटाउँदै समुन्नतिको मार्गमा लैजान सक्ने क्षेत्र हो। तर, बढ्दो उत्पादन लगतका कारण लगानी र मिहिनेतअनुसारको आर्जन नहुने स्थिति छ। बजारको सुनिश्चितताको अभावका कारण युवा खेतबारी बाँझो राखेर विदेश पलायन हुन बाध्य छन्। तिनलाई स्वदेशमै स्वरोजगारीको अवसर दिलाउँदै खाद्यान्न र फलफूलमाथिको देशको परनिर्भरता घटाउन सकिन्छ। यसका लागि पालिकाहरूमार्फत कुन क्षेत्रमा केके उत्पादन वा पालनको सम्भावना छ भन्ने कुराको पहिचान गर्नुपर्छ। त्यसपछि बजारको सुनिश्चितताको ग्यारेन्टी गर्नुपर्छ। कृषिमा लाग्न निश्चित वर्षसम्म अनुदान दिने व्यवस्था गर्नुपर्छ। वर्षात् सुरु भएसँगै छिमेकी भारतका कृषियोग्य जमिनहरू जलमग्न हुन पुग्छन्। असार, साउन र भदौ भारतीय बजारमा तरकारीको माग उच्च हुन्छ। ती बजारलाई लक्षित गरी पहाडी भूभागमा मूला, काउली, बन्दाकोभी, सिमी, बोडी, स्कुस, टमाटर, रायोको साग, धनियाँ आदिको उत्पादन गर्नु उत्तम उपाय हुन्छ। सुदूरपश्चिम र कर्णाली प्रदेशमा उत्पादित तरकारी केही घण्टामा दिल्ली पुयाउन सकिन्छ। एक नम्बर प्रदेशमा उत्पादितलाई सिलिगुडी, पटना आदि सहरहरूमा पठाएर बेच्न सकिन्छ। सरकारी स्तरबाट पहल गरेर काँकडभिट्टाबाट २२ किलोमिटरको दूरीमा रहेको बंगलादेश निर्यात गर्न सकिन्छ। नेपालमा हाल ५६ लाख घरपरिवार छन्। त्यसमध्ये २७ लाख परिवारले बाख्रापालन गरिरहेको सरकारी तथ्यांक छ। तर व्यावसायिक पालन हुन नसक्दा बर्सेनि करोडौंको खसीबोका आयात भइरहेको छ। खसीबाख्रापालन नेपालका जुनसुकै क्षेत्रमा गर्न सकिन्छ। यसलाई व्यावसायिक बनाउने हो भने खसीबाख्रा आयातलाई प्रतिस्थापन गर्न सक्छौं। भेडा र खरायो पालनलाई प्रोत्साहित गरेर जीवनस्तरमा सुधार ल्याउन सक्छौं। लोकल कुखुरा, कालिज र ट्राउट माछापालन गरेर समाज र राष्ट्रलाई समृद्ध बनाउन योगदान दिने वातावरण सिर्जना गर्न सक्छौं। केशर, ड्रागनफल, एभोकाडोजस्ता महँगा फलफूलको उत्पादनलाई प्रवद्र्धन गरेर केही वर्षमै सयौं हामी अर्बपति बनाउन सक्छौं। अर्गानिक चिया, अकबरे खोर्सानी, अलैंची आदिको उत्पादनबाट पनि ठूलो रकम भिœयाउन सक्छौं। गाईभैंसी पालन गरेर पाउडर दूध आयातलाई प्रतिस्थापन मात्र होइन, विदेश निर्यात गरेर आय आर्जन गर्न सम्भव छ। दक्षिणका सीमावर्ती बजारहरूमा त काँचो दूधकै माग अथाह छ, ठूलो संख्यामा गाईभैंसी पालन अर्को विकल्प बन्न सक्छ। दाल, सिमी, बदाम, ओखर, अनार, सुन्तला, स्याउ के उत्पादन हुँदैन नेपालमा ? काजु र किसमिस मात्रै होला, हामीकहाँ उत्पादन नहुने। विडम्बना, राज्य सञ्चालकहरूमा देश बनाउने भिजन नहुँदा यस्ता वस्तुमा पनि विदेशी मुद्रा खर्चन बाध्य छौं। आश्चर्यलाग्दो कुरा त यो छ कि निर्यात गर्नुपर्ने मौलिक परिकार गुन्द्रुक र सिन्की पनि चीनबाट आयात गर्छौं। बाँस खेतीको सम्भावना अथाह छ तर दाँत कोट्याउने सिन्कासमेत प्रतिवर्ष करिब तीन करोडको आयात हुन्छ। प्लास्टिकका डाला र नाङ्ला आयात गरिरहेका छौं। बाँस, निगालो, बेत आदिको खेतीलाई प्रोत्साहित गर्दै परम्परागत सीपको जगेर्ना गर्ने हो भने उमेर ढल्केका हजारौंले रोजगारी पाउन सक्छन्। तिनबाट फर्निचर र खेलौना आदि बनाएर विश्व बजारमा बेच्न सक्छौं। नाङ्ला, डालाजस्ता वस्तुहरू भारतको पश्चिम बंगाल, बिहार र बंगलादेशमा निर्यात गर्न सक्छौं। प्रकृतिले हाम्रो देशलाई मुख्यतः तीनवटा कुरा दिएको छ उर्बरभूमि, जलस्रोत र हिमशृंखला। त्यसबाहेक अनेकौं पुरातात्तिवक स्थल र धार्मिक सम्पदा छन्। अनि छन्, वनजंगल, अन्यत्र कतै नपाइने जीवजन्तु र चराचुरुंगी अनि मनोरम फाँट र पहाडहरू। अन्वेषण हुन बाँकी खानीका अनेक क्षेत्रहरू छन्। पर्यटकलाई देखाउन हामीसँग अनेकौं ऐतिहासिक, पुरातात्तिवक स्थलहरू छन्। मठमन्दिर र तपोभूमिहरू छन्। राष्ट्रिय निकुञ्ज र आरक्षहरू छन्। हिमाली ताल, झरना र हिमशृंखलाहरू छन्। अन्यत्र कहीँ नपाइने फूल, फल, पुतली, चराचुरुंगी, जीवजन्तु र मनोरम फाँटहरू छन्। जातीय र सांस्कृतिक विविधता छ। छिमेकी देश चीनबाट अचेल प्लास्टिकको कुचोसमेत आयात हुन थालेको छ। यसै खेर गइरहेका डाँडापाखामा अम्रिसो लगाउने हो भने आयात रोकिने मात्रै होइन, भारतको ठूलो बजारमा बिक्री गरी मनग्ये आर्जन गर्न सक्छौं। अहिले भइरहेको अम्रिसोको व्यापारलाई कम्तीमा दस गुणा बढाउन सक्छौं। डाँडापाखामा अम्रिसो लगाउँदा भूक्षय पनि कम हुन्छ। पशुपालनलाई घाँस र खोले पकाउने दाउरा उपलब्ध हुन्छ। बहुउपयोगी यो बिरुवा रोप्ने अभियानलाई देशव्यापी बनाउने हो भने हजारौंले रोजगारी पाउँछन्। सरकारको गलत नीति र कर्मचारीहरूको गलत रवैयाका कारण देशभरका वन कार्यालयका परिसरमा हजारौं क्युफिट काठ बर्सेनि सड्ने गरेको छ। छिटो हुर्कने रुखहरू लगाउन सकिने हजारौं हेक्टर जमिन उपयोगहीन छन्। हामी भने झ्याल, ढोका, चौकस, फर्निचर आदि आयात गरेर बर्सेनि अर्बौं रकम विदेश पठाइरहेका छौं। योभन्दा चर्को विडम्बना अरू के हुन सक्छ ? झापा, मोरङ र सुनसरीका केही क्षेत्रमा सुपारी, नरिवल, मरिच आदि खेतीको सम्भावना बलियो छ। मधेसकै जस्तो गर्मी हुने पूर्वी पहाडका खोचहरूमा पनि यिनको खेती गर्न सकिन्छ। यसलाई व्यापक र व्यावसायिक बनाउने हो भने ती वस्तुको आयात प्रतिस्थापन गर्न सकिन्छ। विदेश गइरहेको अर्बौं रुपैयाँ जोगाउन सकिन्छ। सयौंलाई स्वेदशमै रोजगारी दिन सकिन्छ। मधेसमा माछापालनको सम्भावना अथाह छ। आन्ध्र प्रदेशबाट नकुहिने विषादी हालेर ल्याइएका माछा खाइरहेका छौं। सुनसरीको भन्टाबारीबाट पुलिसको मिलेमतोमा भित्रिने यस्ता विषाक्त माछा अब बहिष्कार गर्नुपर्छ। मधेसका किसानलाई माछापालनमा प्रोत्साहित गर्ने हो भने ठूलो रकम जोगाउन सक्छौं, ताजा माछा खान सक्छौं। विषाक्त माछाका कारण उत्पन्न हुने क्यान्सरजस्ता दीर्घ रोगहरूबाट भावी पुस्तालाई बचाउन सक्छौं। जडीबुटी उत्पादन तथा प्रशोधन अर्को प्रचुर सम्भावनाको क्षेत्र हो। मधेसदेखि उच्च हिमाली भेगसम्ममा बोझोदेखि यार्सागुम्बासम्मका अनेक जडीबुटी उत्पादन हुन्छन्। बाबा रामदेवको स्वामित्वको पतञ्जली र डाबर कम्पनीसँग सम्झौता गरेर तिनको मागबमोजिमका जडीबुटी उत्पादन मात्रै गर्ने हो भने हजारौं किसानको जीवनस्तर कायापलट हुन केही वर्ष पनि लाग्दैन। यतिसम्म कि वन चरेर अघाउने स्थानीय प्रजातिका गाईपालन गर्ने मात्रै हो भने पनि तिनको प्रशोधित पिसाब राम्रै मूल्य लिएर बेच्न सकिन्छ। गाँजा खेती त नेपालको अर्थतन्त्रको मूल मेरुदण्ड नै बन्न सक्छ। विदेशीको आदेशमा लगाइएको प्रतिबन्ध अविलम्ब फुकुवा गरी यसको खेती तथा प्रशोधनलाई व्यापक बनाउने हो भने हामी बर्सेनि अर्बौं होइन, खर्बमा आर्जन गर्न सक्छौं। बिदेसिएका हाम्रा युवालाई फर्काएर स्वदेशमै उद्यमशील हुने वातावरण निर्माण गर्न पनि गाँजामाथिको प्रतिबन्ध हटाउन जरुरी छ। अहिले जेलहरूमा क्षमताभन्दा दोब्बरको संख्यामा कैदी राखेर उकुसमुकुस बनाइएको छ। तिनलाई बिनाकाम खान दिएर पाल्ने र पोस्ने काम भइरहेको छ। त्यसको सट्टा अब खुला जेलको अवधारणा कार्यान्वयन गर्दै कैदीहरूलाई कृषि उत्पादनको काममा लगाइनु पर्छ। भोजपुरका कैदीलाई बर्दियाको राजापुर लगेर खेती गराउनु पर्छ। जनकपुरका कैदीका जुम्ला लगेर स्याउ रोप्ने, गोड्ने इत्यादि काममा लगाइनु पर्छ। जाजरकोटका कैदीलाई जनकपुर लगेर पोखरीहरू सरसफाइ गराउन सकिन्छ। खेर गइरहेका हजारौं पहाडका डाँडापाखामा अनार, अम्बा, कागती लगाउन सकिन्छ। मधेसमा तटबन्ध र वृक्षरोपणको काम गराउन सकिन्छ। कैदी बन्दीहरू भाग्न नदिन सैनिकहरूलाई खटाउन सकिन्छ। यति गर्न सक्ने हो भने जेलमा कोचिएर डिप्रेसनसहित अनेक रोगको सिकार बनिरहेका कैदीबन्दीहरूले स्वस्थ हुन पाउँछन्। तनावमा दिनरात गुम्सिनु पर्ने छैन। उपचारमा लाग्ने राज्यको खर्च बच्छ। सामाजिक अन्तरघुलन हुन्छ। देशका लागि काम गरें भनेर आत्मगौरव बढ्छ। हामीसँग जलस्रोतको अथाह भण्डार छ। हिमाली भेगको स्वच्छ र मीठो पानी बोतलमा बन्द गरी अरब देशहरूमा पठाउन सक्ने हो भने पनि पानीबाटै प्रशस्त आम्दानी गर्न सक्छौं। जल सम्पदाहरूमा विद्युत् उत्पादन गृहहरू बनाउन अब राष्ट्रिय अभियान सञ्चालन गर्नुपर्छ। यहाँ खपत भएर बचेको विद्युत् भारत र बंगलादेशलाई पनि बेच्न सक्छौं। जलविद्युत् आयोजनाहरू विदेशीलाई दिने होइन, नेपाली जनताको लगानी जुटाएर नेपाल विद्युत् प्राधिकरणमार्फत बनाइनु पर्छ। यसो गर्दा सेयर लगानी गर्ने जनता प्रत्यक्ष लाभान्वित हुन पाउँछन्। प्रचुर विद्युत् उत्पादनसँगै लामो दूरीमा चल्न सक्ने विद्युतीय सवारी साधनहरूको उत्पादनमा जोड दिनुपर्छ। त्यसका लागि महावीर पुन नेतृत्वको राष्ट्रिय आविष्कार केन्द्रलाई स्रोतसाधन सम्पन्न बनाएर काम गराउन सकिन्छ। ठाउँठाउँ विद्युतीय चार्जिङ स्टेसन बनाउन सकिन्छ। विद्युत् महसुल अझै सस्तो बनाउँदै लगेर सबै नेपालीका भान्साबाट ग्यास सिलिन्डरलाई अभियानकै रूपमा प्रतिस्थापित गर्न सकिन्छ। पेट्रोलियम पदार्थको आयात बर्सेनि घटाउँदै लैजाने हो भने पनि अहिले गइरहेको देशको ठूलो धन जोगाउन सकिन्छ। जोगिएको त्यो धन विकासकै अन्य काममा लगाउन सकिन्छ। कम लगानीमा चाँडो समृद्धि हासिल गर्न सकिने अर्को क्षेत्र भनेको पर्यटन हो। चीनको जनसंख्या अहिले १ अर्ब ४५ करोड छ भने भारतको जनसंख्या १ अर्ब ४१ करोड छ। दक्षिण एसियाली छिमेकीको ७ करोड गरी कुल ३ अर्ब ३३ करोड जनसंख्या हाम्रै छिमेकमा छ। जुन विश्वको कुल जनसंख्याको ४१४० प्रतिशत हो। पछिल्लो अध्ययनअनुसार कूल ३ अर्ब ३३ करोडमध्ये ५ प्रतिशत मध्यम खालका धनी, एक प्रतिशत एकदमै धनी र १० प्रतिशत राम्रोसँग खर्च गरेर संसारभर घुमफिर गर्न सक्ने हैसियतका छन्। ती १६ प्रतिशत अर्थात् ५२ करोड मानिसका लागि लक्षित गरेर भौतिक पूर्वाधारको विकास र जनशक्तिको तयारी गयौं भने पर्यटनबाट मुलुकलाई केही वर्षमै कायापलट गर्न सक्छौं। पर्यटकलाई देखाउन हामीसँग अनेकौं ऐतिहासिक, पुराताŒिवक स्थलहरू छन्। मठमन्दिर र तपोभूमिहरू छन्। राष्ट्रिय निकुञ्ज र आरक्षहरू छन्। हिमाली ताल, झरना र हिमशृंखलाहरू छन्। अन्यत्र कहीँ नपाइने फूल, फल, पुतली, चराचुरुंगी, जीवजन्तु र मनोरम फाँटहरू छन्। जातीय र सांस्कृतिक विविधता छ। नेपाली मात्रको अर्को महŒवपूर्ण सम्पत्ति मुहारमा देखिने निश्चल मुस्कान हो। दुःखमा पनि हाँस्न सक्ने भनेर हामी विश्वप्रसिद्ध छौं। हामीले चाह्यौं भने आएका पर्यटकलाई मक्ख बनाएर महिनौं राख्न सक्छौं। ती ५२ करोडलाई भिœयाउने लक्ष्य राखिरहँदा तेजस्वी दिमाग भएका विनम्र व्यवस्थापक र पथप्रदर्शकहरूको तयारी गर्नुपर्छ। विदेशमा पर्यटन पढेर आएका ब्रिलियन्ट विद्यार्थीका माध्यमबाट धनी मानिस के चाहन्छन् ? मध्यम धनी के चाहन्छन् ? खर्च गर्न सक्ने मानिस केमा खर्च गर्न चाहन्छन् ? आदिबारे गम्भीर अध्ययन अनुसन्धान गर्न जरुरी हुन्छ। खेर गइरहेको यो पर्यटन क्षेत्रको विकास नगरी भएकै छैन। त्यसका लागि कम्तीमा तीन वर्ष राष्ट्रकै ध्यान एकीकृत गरिनु पर्छ। पर्यटन प्रवद्र्धनका लागि नागरिक स्तरमै अभियान सञ्चालन गरिनुपर्छ। स्तरीय होटेल निर्माण गरिरहेका व्यवसायीहरूलाई प्रोत्साहित गर्नुपर्छ। स्थानीय पालिकाहरूमार्फत गाउँगाउँमा होमस्टेको विकाससँगै सरसफाइ अभियान सञ्चालन गरिनुपर्छ। विमानस्थलबाट नेपाली भूमिमा प्रवेश गर्नासाथ उनीहरूमा पर्ने नकारात्मक प्रभावबाट जोगाउन सहरहरू हरबखत सफा राखिनुपर्छ। राजमार्ग आसपासका होटेलमा बेचिने खानाको गुणस्तर र तिनले गर्ने रुखो व्यवहारमा एकदमै कडा निगरानी राखिनु पर्छ। हाम्रो देश भनेको आदिकालदेखि ऋषिमुनिहरूले तपस्या गरेको तपोभूमि हो। यस्ता तपोभूमिमा अहिले पनि कयौं साधुसन्त तपस्या गरिरहेका भेटिन्छन्। इलामको सलकपुर भृङ्गी ऋषीले तपस्या गरेको ठाउँ हो भने बराहक्षेत्र मास्तिरको राजारानी अर्को तपोभूमि हो। कौशिकी नदी किनारमा बसेर तपस्या गरेका बेला ऋषि विश्वामित्रले पहिलोपटक गायत्री मन्त्र पाएको विश्वास गरिन्छ। काठमाडौंको पशुपतिनाथमा त महाभारतकालमा अर्जुन नै आएर पाशुपतास्त्रका लागि साधना गरेका थिए। उनका दाजु भीम र भाउजू हिडिम्बाले तपस्या गरेको ठाउँ अहिलेको हेटौंडा हो। हिडिम्बालाई अहिले भुटनदेवी भनेर पुज्ने गरिन्छ। त्रेता युगका राजा जनकको तपोभूमि जनकपुर, रामका भाइ भरतले देह त्याग गरेको ठाउँ म्याग्दीको गलेश्वरधाम, ऐतिहासिक कालका मूर्ति नै मूर्ति भेटिने सर्लाहीको मूर्तिया, सिन्धुपाल्चोक, म्याग्दी, जुम्ला आदि जिल्लामा रहेका तातोपानीका कुण्डहरू हाम्रा अनमोल सम्पदा हुन्। मात्र मन्दिर क्षेत्रलाई व्यवस्थित गर्न र आएकाहरूलाई दक्षिणकाली, हलेसी, मुक्तिनाथ आदि क्षेत्रमा पनि जाउँजाउँ लाग्ने बनाउन जरुरी छ। दक्षिण भारतमा जन्मिएका स्वामी गोविन्दानन्द भारतीले काठमाडौं उपत्यका मास्तिरको शिवपुरीमा ४० बसेर तपस्या गरेका थिए। त्यहाँ बसेर तपस्या गरेकै कारण उनी पछिल्लो समय शिवपुरी बाबा भनेर कहलाइएका थिए। उनी १ सय ३५ वर्ष बाँचेर बितेका थिए। जीवित छँदा उनलाई भेटेर आशीर्वाद लिन तत्कालीन भारतीय राष्ट्रपति राधाकृष्णनन्समेत आएका थिए। मृगस्थलीमा रहेको उनको समाधिस्थल र उनको तपस्यास्थलको मात्रै प्रचार गर्ने हो भने पनि भारतबाट हजारौं तीर्थयात्रु ल्याउन सक्छौं। हिमाञ्चल प्रदेशको कुनै सरकारी अस्पतालमा चिकित्सक रहेका खप्तडबाबाले वर्षौं बसेर साधना गरेको खप्तड क्षेत्र, पाइलटबाबाले तपस्या गरेर सिद्धि प्राप्त गरेको मकवानपुरको राप्ती किनार क्षेत्र आदिको यथोचित प्रचारप्रसार हुनै सकेको छैन। काठमाडौंमा नागार्जुन, दक्षिणकाली, शोभाभगवतीजस्ता अनेक ठाउँ छन्, जुन तन्त्र साधनासिद्धिका लागि प्रसिद्ध छन्। स्वयम्भू बुद्ध धर्मका अनुयायीहरूको तन्त्र साधना गर्ने अर्को प्रसिद्ध स्थल हो। ताप्लेजुङमा रहेकी देवी पाथीभरा, इलामको माइपोखरी, संखुवासभाको सभापोखरी, खोटाङको हलेसी, दोलखाको कालिञ्चोक, नारायणी किनारको त्रिवेणीधाम, वाल्मीकि आश्रम, देवघाटको व्यास गुफा, व्यासको जन्मभूमि व्यासनगर, मुक्तिनाथ, गलेश्वरधाम, पाणिनि ऋषिले संस्कृत व्याकरणका रचना गरेको ठाउँ अर्घाखाँचीको पणेना, गुल्मीको रिडी क्षेत्र, दाङको स्वर्गद्वारी, सुदूरपश्चिमको खप्तडजस्ता क्षेत्रहरूको यथेष्ट प्रचारप्रसार मात्रै गर्ने हो भने भारतबाट बर्सेनि लाखौंको संख्यामा तीर्थालु भिœयाउन सकिन्छ। बुद्धभूमि लुम्बिनीको विकासमा केही काम भएका छन्। हालै भारतीय प्रधानमन्त्री नरेन्द्र मोदी आएकाले पनि यस क्षेत्रको केही प्रचार भएको छ। तर त्यो क्षेत्रमा हामीले भौतिक पूर्वाधारको विकास अझै गर्न सकेका छैनौं। लुम्बिनीमा जन्मेका गौतम बुद्ध र स्वयम्भूमा तपस्या गर्ने स्वयम्भू बुद्धका बारेमा लेखिएका ऐतिहासिक पुस्तकहरूलाई पुनःमुद्रण गरेर थाइल्यान्ड, बर्मा, जापान, भुटान आदि देशमा प्रचारप्रसार गर्ने हो भने बर्सेनि लाखौं पर्यटक भित्र्याउन सक्छौं। तर, सरकारले बाटाघाटाको गुणस्तरमा ध्यान केन्द्रित गर्नुपर्छ। आन्तरिक भ्रमणमा स्वतःस्फुर्त निस्कनेहरूको संख्या पनि बर्सेनि बढिरहेको छ। विदेशी मुद्रा आर्जन गर्न सकिने अर्को क्षेत्र अस्पतालहरूको विस्तार पनि हो। केही वर्षदेखि लाहानको चौधरी आँखा अस्पताल, धरानको बीपी कोइराला स्वास्थ्य विज्ञान प्रतिष्ठान र झापाको मेची आँखा अस्पताल आदिमा पाइने गुणस्तरीय उपचारका लागि भारतको बिहार, पश्चिम बंगाल, असमसहित उत्तरपूर्वी भारतका मानिस आउने गरेका छन्। देशलाई समृद्ध बनाउने अर्को आधार भने उद्योग हो। उद्योगमैत्री वातावरण नभएकै कारण हाम्रा उद्योगी व्यापारीहरू नयाँ उद्योग खोल्न हिचकिचाउने गरेका छन्। विदेशमा पुँजी लगेर लगानी गर्न बाध्य छन्। यो स्थिति आउनुको पहिलो कारण सरकारको गलत नीति, दोस्रो मजदुर संगठनहरू हुन् भने तेस्रो सरकारी कर्मचारी र दलका भ्रातृ संगठनहरूले उनीहरूप्रति गर्ने गलत व्यवहार हो। केही दलले त आमजनमानसमा उद्योगी व्यापारी र पुँजीपतिहरू भनेका सबै दलाल, फटाहा र करमारा मात्रै हुन् भन्ने मानसिकताको विकास गरिदिएका छन्। यसरी सिंगो समुदायलाई अपमानजनक दृष्टिले हेरिनु हुन्न। देशलाई समुन्नतिको बाटोतर्फ लैजाने हो भने उद्योगी व्यापारीप्रति सम्मानजनक व्यवहार गर्दै देशमै लगानी गर्ने वातावरण सिर्जना गर्नुपर्छ। उद्योग दर्ता, नवीकरण या अन्य काम गर्दा उनीहरूले कुनै प्रकारको पनि बाधा या अड्चन व्यहोर्नु नपर्ने प्रणालीको विकास गर्नुपर्छ। उद्योगमैत्री वातावरण बनाउन केके गर्न जरुरी छ भनेर उनीहरूलाई नै सोध्नुपर्छ। तिनको तत्काल समाधान गर्न सम्बन्धित निकाय परिचालित गर्नुपर्छ। यसका लागि औद्योगीकरणको दशक भनेर अभियान नै सञ्चालन गर्नुपर्छ। अब हामी सबै मिलेर यति गरेर हेरौं त, देश कसरी समुन्नत नहुँदो रहेछ ! तर यी काम गर्नुभन्दा अघि हामीले देशको पछौटेपनको कारक बनेका राजनीतिक बिचौलियाहरूलाई कुनै न कुनै माध्यमले ठेगान लगाउन जरुरी छ।"
कैलाली क्षेत्र नम्बर ५ मा आरजु सर्वसम्मत,काठमाडौं : आगामी मंसिर ४ गते हुने प्रतिनिधिसभा सदस्यको निर्वाचनका लागि कैलाली क्षेत्र नम्बर ५ बाट डा आरजु राणा देउवा सिफारिस भएकी छन् । नेपाली कांग्रेसकी केन्द्रीय सदस्य तथा प्रधानमन्त्री शेरबहादुर देउवा पत्नी समेत रहेकी देउवाको नाम कैलाली ५ बाट एकल सिफारिसमा परेको हो । निर्वाचन क्षेत्र नं ५ प्रदेश सभा क्षेत्र (क) र (ख) क्षेत्रीय कार्यसमितिहरूले प्रतिनिधिसभा सदस्य निर्वाचनका लागि कैलाली५ बाट बुधबारै सहमति जुटाए पनि बिहिबार देउवाको एकल नाम सिफारिस गरेका थिए । कैलाली क्षेत्र नम्बर ५ कांग्रेसका सभापति भीम पडालले दुवै प्रदेशबाट प्रतिनिधिसभाको उम्मेदवारका लागि राणाको नाम मात्रै सिफारिस भएको जानकारी दिएका छन् । कांग्रेस केन्द्रीय सदस्य नृपबहादुर वडले कैलाली५ बाट प्रतिनिधिसभाका लागि आरजु राणाको नाम एकल सिफारिस भएको बताए । राणा ०७४ को निर्वाचनमा पनि क्षेत्र नम्बर ५ बाटै उम्मेदवार थिइन् । उनी वाम गठबन्धनका नारदमुनि रानासँग ५ हजारभन्दा बढी मतान्तरले पराजित भएकी थिइन् । रानाले २७ हजार २०२ मत ल्याएका थिए भने राणाले २२ हजार ३२२ मत पाएकी थिइन् ।
बेलायतलाई उछिन्दै भारत बन्यो पाँचौं ठूलो अर्थतन्त्र भएको मुलुक,"नयाँ दिल्ली : भारतको अर्थतन्त्र बेलायतलाई उछिन्दै विश्वको पाँचौं ठूलो अर्थतन्त्र बनेको छ । बेलायतको अर्थतन्त्र छैटौं स्थानमा झरेको छ । ब्लूमबर्गको रिपोर्टका अनुसार भारतले सन् २०२१ को तेस्रो त्रैमासिकमा उक्त वृद्धि हासिल गरेको हो। यो गणना अमेरिकी डलरमा गरिएको छ। नमिनल केस टर्म्सका अनुसार भारतीय अर्थव्यवस्थाको आकार ८५४७ अरब डलर र बेलायतको ८१६ अरब डलर छ। यो वर्ष भारतीय अर्थतन्त्र ७ प्रतिशतले वृद्धि हुने प्रक्षेपण गरिएको छ । कोरोना महामारीका कारण भारतको अर्थतन्त्र बिस्तारै उकालो लाग्दै छ । बुधबार सार्वजनिक गरिएको पहिलो त्रैमासिकको कुल गार्हस्थ्य उत्पादन (जीडीपी) को तथ्यांकअनुसार सन् २०२२ को जुनसम्ममा १३५ प्रतिशत वृद्धि हासिल गरेको छ । बेलायतको खस्कँदै गएको अर्थतन्त्र आगामी प्रधानमन्त्रीका लागि कठिन हुन सक्छ । सेप्टेम्बर ५ मा, बेलायतको कन्जरभेटिभ पार्टीका सदस्यहरूले त्यहाँ नयाँ प्रधानमन्त्री चयन गर्नेछन्। हाल अमेरिकाको विश्वको सबैभन्दा ठूलो अर्थतन्त्र छ। त्यसपछि चीन, जापान र जर्मनी छन्। बीबीसी"
निर्माण सामग्री अभावमा आयोजनाको काम प्रभावित,"काठमाडौं : निर्माण सामग्री अभाव हुँदा माथिल्लो सान्जेन जलविद्युत् आयोजनाको काम प्रभावित भएको छ। तातोपानी र रसुवागढी नाका बन्द भएपछि आयोजनाले निर्माण सामग्री ल्याउन सकेको छैन। दुवै नाका बन्द हुँदा सामग्री आयात ठप्प छ। निर्माण सामग्री चीनस्थित कम्पनी, केरुङ र ल्हासामा रोकिएको आयोजना प्रमुख सुदनसिंह महतले बताए। सामग्री आयात नहुँदा आयोजनाको काम प्रभावित भएको छ, उनले भने, नियमित काम भए तीन महिनामा काम सकिने थियो। उनका अनुसार कोरोना सुरु भएपछि काम नियमित हुन पाएको छैन। इलेक्ट्रोमेकानिकलतर्फ उपकरण जडानको काम भइरहेको थियो। १५ जना चिनियाँले काम गरिरहेका थिए। तर सामग्री आयात हुन नसक्दा उनीहरूको काम प्रभावित भएको छ। रसुवाको आमाछोदिङ्मो५ चिलिमेमा निर्माण भइरहेको आयोजनामा चिनियाँ कम्पनी तोनफाङ इलेक्ट्रिक इन्टरनेसन कर्पोरेसनले उपकरण जडान गरिरहेको छ। यसको १४८ मेगावट छ। इलेक्ट्रोमेकानिकलतर्फ ८० र हाइड्रोमेकानिकलतर्फ ९५ प्रतिशत काम सकिएको छ। २०६८ असोज २३ गते आयोजनाको पीपीए भएको थियो। २०७२ साउनमा सक्ने लक्ष्य थियो। हालसम्म ३ पटक म्याद थपिएको छ। आयोजनाको भूमिगत सुरुङ १ हजार ३ सय मिटर छ। पावर हाउसदेखि चिलिमे हबसम्म ७ किलोमिटर प्रसारण लाइन निर्माण गर्नुपर्छ। मुडभरी एन्ड जोशी कन्स्ट्रक्सन प्रालिले १३२ केभी क्षमताको प्रसारण लाइन निर्माण गरिरहेको छ।"
माटो जोगाऔं अभियानमा सम्झौता,"काठमाडौं : विश्वप्रसिद्ध सद्गुरु, जग्गी वासुदेवको माटो जोगाऔं अभियानअन्तर्गत नेपाल सरकारसँग सम्झौता भएको छ। नेपाल सरकारको तर्फबाट वन तथा वातावरण मन्त्री र कृषि तथा पशुपक्षी विकास मन्त्रालय र माटो जोगाऔं अभियानबीच ललितपुरस्थित गोदावरी सनराइज सम्मेलन केन्द्रमा शुक्रबार हस्ताक्षर भएको छ। हस्ताक्षरका बारेमा जानकारी दिँदै वन तथा वातावरण मन्त्री प्रदीप यादवले माटो जोगाएर पृथ्वीको खेतीयोग्य माटोमा जैविक शक्ति बढाउनका लागि सद्गुरुको विश्वव्यापी अभियानमा नेपाल जोडिएको बताए। उनले भने, यो अभियानमा जोडिन पाउनु नै सकारात्मक कुरा भएका कारण माटो विनाश हुनबाट जोगाउन तत्काल नीतिगत पहलका लागि जनचेतना जगाउन र राजनीतिक सहमति निर्माण गर्न गरेको ईशा फाउन्डेसनको पहलमा सहकार्य गरेर जान सकिने भएकाले नै हस्ताक्षर गरिएको हो। मन्त्री यादवले उक्त कार्यक्रममा सद्गुरुको अभियान ३० हजार किलोमिटर यात्रालाई सम्मान गर्न र सघाउन नेपाल सरकारको वन तथा वातावरण मन्त्रालयमार्पत देशभरिमा ३० हजार वृक्षरोपण गर्ने मैले घोषणा गरेका छन्। वृक्षरोपण यसै महिनादेखि सुरु गरिने पनि उनले बताए। उक्त वृक्षरोपण विशेषगरी खोलानाला, पोखरी र भूक्षय हुने ठाउँहरूमा गरिनेछ, उनले भने। करिब ८ हजार युवा सहभागी रहेको उक्त कार्यक्रममा नेपालबाट माटो जोगाऔं अभियानका अभियन्तासमेत रहेका अनिलकेशरी शाहले भने संसारभरिको माटो कसरी जोगाउन सकिन्छ भनेर अभियान चलाउँदै हिँडेको ईशा फाउन्डेसनले नेपालको माटोको विषयमा पनि अध्ययन गरेर प्रतिवेदन पनि बुझाएको बताए। जसमा अन्य क्षेत्रको माटोभन्दा नेपालको माटो केही स्वस्थ देखिएको समेत देखिएको सद्गुरुले बताउँदै आएका छन्। थप सुरक्षित बनाउनका लागि नेपाल सरकार र सबै क्षेत्र आआफ्नो स्थानबाट पहलीकरणमा जुट्नुपर्ने बेला भएको शाहले भने माटो जोगाउनुपर्ने प्राकृतिक स्रोत हो भनेर बुझाउनकै लागि कार्यक्रमको आयोजना गरिएको पनि उनले बताए। माटो जोगाऔं अभियान माटोको विनाशलाई सम्बोधन गर्नको लागि ईशा फाउन्डेसन नामको लाभरहित मानव सेवी संस्थानका संस्थापक सद्गुरुद्वारा पहल गरिएको विश्वव्यापी अभियान हो। माटोलाई स्वस्थ राखिरहनको लागि विश्वभरिका मानिसलाई एकजुट गर्नुका साथै उब्जाउयोग्य माटोमा जैविक पदार्थको मात्रा वृद्धि गर्नको लागि हरेक राष्ट्रमा राष्ट्रिय नीति निर्माण र कार्यान्वयन गर्न सबै राष्ट्रका नेतृत्वकर्ताहरूलाई सहयोग गर्ने अभियानको उद्देश्य रहेको छ। माटोको विनाशको संकटलाई सबैसामु छर्लंग पार्नको लागि सद्गुरुले गत मार्चमा २७ राष्ट्रहरूमा एक सय दिने यात्रा सुरु गरेका थिए। यात्राको सुरुवातदेखि ८० राष्ट्रहरूले माटो जोगाऔं अभियानलाई समर्थन गरिसकेका छन्। सद्गुरुले कार्यक्रममा बोल्दै माटो जोगाउनका लागि सबैले समाधान खोज्नुपर्ने बताए, उनले भने, हामीले प्रकृृतिलाई थप बिगार्दै छौं। माटोलाई हामीले आमा मान्छौं। हामीले हाम्रो आमाको दूध खाएर बसेका छौं। तिनै आमालाई हामीले अहिले नै जोगाउन लागेनौं भने कहिले जोगाउने ? सद्गुरुले नेपालले समयमै आफ्नो स्वस्थ माटोलाई चिन्न सकोस् भन्दै नेपाल सरकारको सहकार्यलाई माटो जोगाउन नेपालले समयमै तदारुकता देखाउने कुरामा विश्वस्त रहेको बताए। आमालाई हामीले उत्खनन गर्दै क्षय गर्दै लग्यौं भने हामी पूरै सकिन्छौं। हाम्रो शरीरको ६० प्रतिशत भाग नै माइक्रोअर्गानिज्मले बनेको हुन्छ। यो अत्यन्तै गम्भीर कुरा छ। समयमै सजग हुनुपर्छ।"
सम्पत्ति शुद्धीकरणमा नेपाल कमजोर,"काठमाडौं : फाइनान्सियल एक्सन टास्क फोर्स (एफएटीएफ) र यसको क्षेत्रीय संस्था एसिया प्रशान्त समूह (एपीजी) ले नेपालको सम्पत्ति शुद्धीकरणबारे अडिट र मूल्यांकन सुरु गरेका छन्। यी विश्वभर सम्पत्ति शुद्धीकरणका विषयमा मूल्यांकन गर्दै आएका निकाय हुन्। एपीजीको टोलीले असोज २६ देखि २९ गतेसम्म नेपालको स्थलगत अनुगमन गर्ने भएको छ। जोखिमबाट बच्न १ महिनामा १५ वटा ऐन संशोधन गर्नुपर्ने सम्पत्ति शुद्धीकरण अनुसन्धान विभागका निर्देशक ऋषिराम पोखरेलले बताए। भने, ऐन संशोधन नभए नेपाल सम्पत्ति शुद्धीकरणको जोखिममा पर्ने खतरा छ। उनका अनुसार अन्तर्राष्ट्रिय ती निकायले ६ महिनाअघि नै समय परिस्थितिअनुसार कानुन संशोधन गर्न सुझाएका थिए। नेपालले पनि त्यसको गृहकार्य सुरु गरिसकेको थियो। कर छली, हुन्डीलगायतका विषयमा पनि नेपाल प्रहरीको केन्द्रीय अनुसन्धान विभागले अनुसन्धान गर्न सक्ने व्यवस्था लागू गर्न लागिएको छ। अहिले नयाँ नयाँ विषय पनि आएका छन्, क्रिप्टोकरेन्सी, नेटवर्किङ, विषय समेट्न पनि कानुन संशोधन गर्नु परेको हो, उनले भने, हुन्डीलगायतका पक्षलाई हेर्ने अनुसन्धान निकाय प्रभावकारी बनाउन जरुरी भइसकेको छ। एमएलका मुद्दा प्रभावकारी बनाउनुपर्ने अवस्था रहेको विभागले जनाएको छ। सहकारी क्षेत्रमा पनि सम्पत्ति शुद्धीकरणको विषय कार्यान्वयन हुन सकेको छैन। एफएटीएफले सम्पत्ति शुद्धीकरणमा अनुगमन गर्न ४० बढी मानक बनाएको छ। नेपाल राष्ट्र बैंकका नायब निर्देशक डा हरिप्रसाद नेपालले अन्तर्राष्ट्रिय निकायको चित्तबुझ्दो जवाफ र मागेका कागजात उपलब्ध गराउन नसके देश कालोसूचीमा पर्न सक्ने बताए। सरकार पनि जागरुक भएकाले फास्ट ट्र्याकबाटै भए पनि संशोधन गर्ला, डा नेपाल भन्छन्, भर्चुअल करेन्सी, हुन्डी, घरजग्गा, क्यासिनो समेट्न कानुन बनाउनुपर्ने आवश्यकता छ। २ वटा निकायले अनुसन्धान गर्दा थप प्रभावकारी हुने भएकाले प्रहरीलाई पनि सम्पत्ति शुद्धीकरणको मुद्दा अनुसन्धान गर्न दिने सरकारले गृहकार्य सुरु गरेको हो। नेपाल भन्छन्, अन्तर्राष्ट्रिय निकायले भने पनि, नभने पनि वित्तीय अपराध रोक्न नेपाल सजग हुनैपर्छ। सम्पत्ति शुद्धीकरणका विषयमा बुधबार प्रतिनिधिसभाको अर्थ समितिमा समेत छलफल भएको थियो। सन् २००९ देखि २०१४ सम्म नेपाल कालोसूचीमा परेको थियो। त्यसबेला अमेरिकामा नेपालको बैंक खाता रोक्का थियो। भ्रष्टाचार, करछली, वित्तीय अपराध र हुन्डी कारोबारका कारण नेपाल उच्च जोखिममा छ। त्यस्तै लागूऔषध ओसारपसार, संगठित अपराध, आपराधिक लाभ, हातहतियारसम्बन्धी अपराध, आन्तरिक आतंकवाद, ठगी, नक्कली मुद्राको कारोबार, वातावरणसम्बन्धी अपराध, चोरी, तस्करीमा पनि जोखिम थियो। विभागले कानुन र त्यसको परिपालनाबारे अन्तर्राष्ट्रिय नियामक निकायलाई जानकारी गराइरहेको छ। ५७ वटा सरकारी निकाय र निजी क्षेत्रका प्रतिनिधिसँग समन्वय गरिएको विभागले जनाएको छ। सम्पत्ति शुद्धीकरणसम्बन्धी कानुन बनाइए पनि कार्यान्वयन फितलो छ। कानुन र प्रणालीमा सुधार नगरे नेपाल अन्तर्राष्ट्रिय अनुगमनमा पर्नेछ। नेपालमा सम्पत्ति शुद्धीकरण निवारणसम्बन्धी १ सय ५० भन्दा बढी कानुनी व्यवस्था छन्। अवैध आर्जनलाई सुद्धीकरण गर्न नदिने गरी कानुन बनाउन सन् २००२ मै नेपालले अन्तर्राष्ट्रिय प्रतिबद्धता जनाएको थियो। नेपाल खैरो सूचीमा परेमा अन्तर्राष्ट्रिय अनुगमन हुने देशमा सम्पत्ति शुद्धीकरणसम्बन्धी कानुनी र संस्थागत व्यवस्था कमजोर भएको सन्देश जान्छ। अन्तर्राष्ट्रिय बैंकिङ कारोबार, प्रतीतपत्र खोल्न, हुन्डी फस्टाउने, वैदेशिक सहायता र लगानी आउन नसक्ने, साखमा कमी आउने, पुँजी पलायनको खतराका साथै देशका नागरिक र सरकारको सम्पत्ति जोखिममा पर्छ।"
मोरङमा युवती र महिलामाथि सामूहिक बलात्कार,"विराटनगर : मोरङका अलगअलग स्थानमा युवती र महिलामाथि सामूहिक बलात्कार भएको छ। विराटनगर र जहदा गाउँपालिकामा एकैरात घटना भएको प्रहरीले जनाएको छ। घटना गत बिहीबार रातिको हो। विराटनगर महानगरपालिका१४ जतुवाको महतो टोलस्थित नहरमा १८ वर्षीया युवतीमाथि ५ जनाको समूहले सामूहिक बलात्कार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। घटना अनुसार युवती राति ९:३० बजेतिर चिनजानकै एक जना युवासँग गफ गरेर बसिरहेकी थिइन्। त्यही बेला मादक पदार्थ सेवन (मापसे) गरेर आइपुगेको ५ जनाको समूहले दुवै जनालाई नियन्त्रणमा लियो। नियन्त्रणमा लिएर कुटपिट गर्न थालियो। उनीहरुमाथि लाट्ठी, भाटा र मुक्का प्रहार गरिएको प्रहरीले जनाएको छ। उक्त समूहको नियन्त्रणबाट युवा फुत्किएर भाग्न सफल भए। तर त्यही समूहले युवतीलाई भने आफ्नो कब्जामा लिएर सामूहिक बलात्कार गरेको प्रहरीले जनाएको छ। प्रहरीका अनुसार फुत्किएर भागेका युवाले गाउँमा गएर होहल्ला गर्न थालेपछि स्थानीय भेला भए। स्थानीय भेला हुन थालेपछि युवतीलाई छाडेर बलात्कारमा संलग्नहरु फरार बनेका थिए। प्रहरीका अनुसार कुटपिटबाट युवाको टाउको, अनुहार, कुहिना लगायत शरीरका विभिन्न भागमा चोट लागेको छ। युवतीको पनि शरीरका केही भागमा चोट रहेको प्रहरीले जनाएको छ। दुवै जनाको विराटनगरस्थित कोसी अस्पतालमा उपचार गरिएको छ। रातको समयमा मापसे गरेर आइपुगेको ५ जनाको समूहले गफ गरेर बसिरहेका युवा र युवतीलाई सुरुमा नियन्त्रणमा लिएको पाइयो। कुटपिट हुन थालेपछि युवा फुत्किएर भाग्न सफल भएछन्, प्रहरी स्रोतले भन्यो, भाग्न खोज्दा युवतीलाई भने लखेट्दै गएर नियन्त्रणमा लिएपछि सामूहिक बलात्कार गरेको खुलेको छ। स्थानीय भेलाजम्मा हुन थालेपछि घटनास्थलबाट बलात्कारमा संलग्नहरु फरार बनेका हुन्। घटनामा संलग्न रहेकामध्ये एक जनालाई पक्राउ गरिएको डीएसपी श्रेष्ठले बताए। उनका अनुसार विराटनगर१४ का २९ वर्षीय सन्तोष मण्डललाई नियन्त्रणमा लिएर घटनाको अनुसन्धान सुरु गरिएको छ। बलात्कारमा संलग्न अन्य युवाहरु फरार रहेको र खोजी तीव्र पारिएको जानकारी श्रेष्ठले दिए। त्यस्तै मोरङको जहदा गाउँपालिका७ मा पनि एक महिलामाथि सामूहिक बलात्कार गरिएको छ। घरमा सुतिरहेकी अन्दाजी ३५ वर्षीया महिलालाई चिनजानकै दुई युवाले काम छ भन्दै बोलाएर खेतमा पुर्याएपछि सामूहिक बलात्कार गरेको डीएसपी श्रेष्ठले बताए। दुई युवा पुगेर घरमा सुतिरहेकी महिलालाई काम छ भन्दै राति अन्दाजी १० बजेतिर बोलाएछन्। चिनजानकैले बोलाएपछि महिला पनि गइछन्। तर केही परको खेतमा लगेर सामूहिक बलात्कार गरेको पाइयो, उनले भने, मुख थुनेर पालैपालो बलात्कार गरेको प्रारम्भिक अनुसन्धानबाट खुलेको छ। घरमा फर्किएर महिलाले आफ्ना पतिलाई सुनाएपछि घटना सार्वजनिक भएको। घटनाका बारेमा प्रहरीमा शुक्रबार दिउँसो १ बजेतिर मात्रै जानकारी आयो। घटना सार्वजनिक हुनेवित्तिकै बलात्कारमा संलग्न जहदा७ का अन्दाजी २४ वर्षीय डोमा भनिने राहुल साह र २८ वर्षीय सञ्जय सोरेनलाई पक्राउ गरिएको डीएसपी श्रेष्ठले बताए। उनका अनुसार भारततिर भाग्न खोज्दै गर्दा दुवै जनालाई पक्राउ गर्न प्रहरी सफल भएको हो। पीडितले दिएको किटानी जाहेरीका आधारमा साह र सोरेनविरुद्ध जबरजस्ती करणी मुद्दा चलाउने तयारी प्रहरीले गरेको छ।"
एकै परिवारका ३ को हत्या,"उदयपुर : उदयपुरको बेलका नगरपालिका७ गौधाटारमा एक युवाले शुक्रबार एकै परिवारका तीन जनालाई धारिलो हतियार प्रयोग गरी हत्या गरेका छन्। घरबाट खेती गर्न जाँदै गरेका स्थानीय ३७ वर्षीय राजकुमार बस्नेत, उनकी श्रीमती ३० वर्षिया सरिता बस्नेत र १२ वर्षीय छोरा सुजन बस्नेतको हत्या भएको हो। हत्यालगत्तै फरार रहेका आरोपित ४० वर्षीय नरबहादुर बस्नेतलाई नियन्त्रणमा लिएको जिल्ला प्रहरी कार्यालयका सूचना अधिकारी डीएसपी राकेश पोदारले जानकारी दिए। आरोपितले राजकुमारलाई खेतीमा जाँदै गरेको अवस्थामा चौबाटे कुलो र आमा छोरालाई स्थानीय बबिङ खोलामा खुकुरी प्रहार गरी हत्या गरेको उनले बताए। हत्या गर्नुको कारण खुलेको छैन। बेलकाका मेयर अशोक कार्कीका अनुसार घटनास्थल नगरपालिकाको विकट क्षेत्रमा पर्छ।"
अर्थले रोक्यो गाडी किन्ने प्रस्ताव,"काठमाडौं : निर्वाचन आयोगले गाडी खरिदका लागि राखेको प्रस्तावलाई अर्थ मन्त्रालयले अस्वीकार गरेको छ। जिल्ला निर्वाचन कार्यालयका लागि ५० थान पिकअप गाडी र केही थान मोटरसाइकल खरिदका लागि मन्त्रालयसँग बजेट माग गरेको थियो। तर, मन्त्रालयले गाडी खरिदका लागि बजेट नै छुट्ट्याएन। निर्वाचन व्यवस्थापनका लागि गाडी किन्न अर्थ मन्त्रालयसँग छलफल गरेका थियौं, आयोगका प्रवक्ता शालिग्राम शर्मा पौडेलले भने, तर गाडी नकिन्ने सहमति भयो। आयोगले निर्वाचन व्यवस्थापनका लागि विभिन्न ९ शीर्षकमा १० अर्ब ९८ करोड ९८ लाखको खर्चको प्रस्ताव गरेको थियो। तर, अर्थले १० अर्बमा निर्वाचन खर्च व्यवस्थापन गर्न आयोगलाई भनेको छ। त्यसैकारण गाडी किन्न रकम अपुग देखिएको आयोगका पदाधिकारीहरू बताउँछन्। अति आवश्यक निर्वाचन सामग्रीहरू किन्नु परेमा भने १० अर्बभन्दा बढी पनि खर्च हुन सक्छ, प्रवक्ता पौडेलले भने। मन्त्रालयले खर्च कटौती गर्न आग्रह गरेसँगै गाडी खरिद शीर्षक नै प्रस्ताव गरिएको खर्च शीर्षकबाट हटाएको छ। मन्त्रालयले १० अर्बभित्रको निर्वाचन खर्च व्यवस्थापन गर्न सहमति दिएपछि प्रस्तावित कुनकुन शीर्षकबाट कति कति खर्च कटौती गर्नेबारे आयोगले निर्णय गरेको छैन। सीमाबारे नयाँ निर्णय नभएको आयोगका प्रवक्ता पौडेलले बताए। प्रदेशसभा र प्रतिनिधिसभाको आसन्न निर्वाचनका लागि आयोगबाट १० अर्ब ९८ करोड ९८ लाखको प्रस्ताव अर्थ मन्त्रालयमा पेस गरेको थियो। आयोगले अर्थ मन्त्रालयलाई राखेको निर्वाचन व्यवस्थापन खर्चको प्रस्तावमा सबैभन्दा बढी निर्वाचन अधिकृतको कार्यालय व्यवस्थापन, मतदान केन्द्रका जनशक्तिलगायत मतगणना खर्चका लागि ६ अर्ब २ करोड ९३ लाख बढी खर्च हुने उल्लेख गरेको छ। त्यसैगरी निर्वाचन सामग्रीसम्बन्धी खर्चका लागि २ अर्ब ३ करोड २३ लाख खर्च प्रस्ताव गरिएको छ। निर्वाचन शिक्षा, सूचना तथा तालिमका लागि ६९ करोड ९३ लाख, मतदाता नामावली तथा निर्वाचन सञ्चालनका लागि ५५ करोड १ लाख र सूचना प्रविधि व्यवस्थापनतिर ६३ करोड २४ लाख बजेट प्रस्ताव गरिएको छ। निर्वाचन समीक्षा र प्रतिवेदनकै लागि आयोगले २ करोड ५ लाख र कानुन तथा राजनीतिक दल व्यवस्थापनमा २ करोड ४ लाख खर्च हुने आयोगले अर्थ मन्त्रालयमा पेस गरेको प्रस्तावमा उल्लेख छ। आयोगका सहप्रवक्ता सूर्यप्रसाद अर्यालका अनुसार प्राविधिक सामग्री, मतदाता शिक्षाका कम महŒवका सामग्रीको खर्च कटौती गरिने बताए। निर्वाचनमा चाहिने सामग्रीहरू खरिदका लागि आयोगले खरिद प्रक्रिया अघि बढाइएको छ। तर, विदेशी दातृ निकायबाट सहयोग माग्ने प्रक्रिया अघि बढाइएको छैन। सहयोग गर्न लाइन एजेन्सीहरूले चासो नदेखाएको आयोग स्रोतले जानकारी दिएको छ।"
प्रेस स्वतन्त्रतामा आघात पुर्याउने विधेयक,"काठमाडौं : नेपालको संविधानले प्रस्तावनामै पूर्ण प्रेस स्वतन्त्रता प्रत्याभूत गरेको छ। तर, सरकारले संसद्मा एउटा यस्तो विधेयक पेस गरेको छ, जुन ऐन बन्यो भने गैरन्यायिक निकायले मिडिया सञ्चालक र पत्रकारलाई १० लाख रुपैयाँसम्म जरिबाना गर्न सक्छ। प्रतिनिधिसभामा शुक्रबार पेस गरिएको मिडिया काउन्सिल विधेयक को दफा १८ (१) मा भनिएको छ, काउन्सिलबाट जारी भएको आचारसंहिताविपरीत कुनै सामग्री प्रकाशनप्रसारण गरेको कारण मर्यादा वा प्रतिष्ठामा आँच पुर्याएको भनी सम्बन्धित व्यक्तिले दफा १६ बमोजिम दिएको उजुरी उपर दफा १७ बमोजिम जाँचबुझ गर्दा कसैको मर्यादा वा प्रतिष्ठामा आँच पुगेको देखिएमा काउन्सिलले सम्बन्धित आमसञ्चार माध्यम, प्रकाशक, सम्पादक, पत्रकार वा संवाददातालाई २५ हजारदेखि १० लाख रुपैयाँसम्म जरिबाना गर्न सक्नेछ। जब कि मिडिया काउन्सिलको गठन प्रेस काउन्सिलभन्दा खासै फरक छैन। यसको अध्यक्ष कुनै पनि विषयमा स्नातक उत्तीर्ण गरी पत्रकारिता क्षेत्रमा कम्तीमा १० वर्षको अनुभव भएको व्यक्तिलाई सरकारले नियुक्त गर्नेछ। राजनीतिक आस्थाका आधारमा सरकारले नियुक्त गर्ने अध्यक्ष नेतृत्वको काउन्सिललाई यति ठूलो न्यायिक अधिकार दिँदा दुरुपयोगको जोखिम बढ्ने प्रेस तथा कानुनका विज्ञहरूले टिप्पणी गरेका छन्। तत्कालीन सञ्चारमन्त्री गोकुल बाँस्कोटाले २०७६ मा पेस गरेको यो विधेयक विरोधका कारण सरकारले फिर्ता लिएको थियो। सरकारले समाचार लेखेकै आधारमा पत्रकारलाई १० लाख रुपैयाँसम्म जरिबाना हुन सक्नेलगायतका प्रावधान समेटेर २७ वैशाख २०७६ मा राष्ट्रियसभामा यो विधेयक दर्ता गरेको थियो। राष्ट्रियसभाको विधायन व्यवस्थापन समितिले विधेयकमाथिको दफावार छलफलका क्रममा पत्रकारिता गर्न छुट्टै परीक्षा पास गरेर लाइसेन्स लिनुपर्ने प्रावधान थपेर पारित गरेको थियो। दुवै प्रावधान हटाएर राष्ट्रियसभाले २७ साउन २०७८ मा पारित गरेर पठाएको विधेयक एक वर्षपछि प्रतिनिधिसभाले स्वीकृत गरेको हो। सभामुख अग्निप्रसाद सापकोटाका अनुसार ७२ घण्टाभित्र सांसदहरूले विधेयकमाथि संशोधन प्रस्ताव राख्न सक्छन्। संविधानविद् डा विपिन अधिकारीले हचुवाका भरमा जरिबाना तोक्ने कानुन ल्याउन नहुने प्रतिक्रिया दिए। दफा १८ का विषयमा उनले भने, जरिबानाको प्रावधानले तजबिजी अधिकार धेरै दिन्छ। २५ हजार देखि १० लाख भनिएको छ। क्राइटेरिया छुट्ट्याइएको छैन। यसको दुरुपयोग हुन सक्छ। नेपाल पत्रकार महासंघका अध्यक्ष विपुल पोख्रेलले यसअघि महासंघले संशोधन गर्न भनी पटकपटक ध्यानार्कषण गर्दै आएको बुँदालाई संशोधन नगरिए वा नहटाइएमा मिडिया विधेयक मान्य नहुने बताए। उनले भने, यस विधेयकमा केही असहमति जनाएका र हामीले पटकपटक ध्यानाकर्षण गराएका बुँदामाथि छलफल गर्न भनेका हौं। कतिपय प्रावधान मान्य छैन। दण्ड जरिबानाको पनि हामीले विरोध गरेका हौं। यो मान्य हुने छैन। महासंघका पूर्वअध्यक्ष तारानाथ दाहालले पनि पुरानै विधेयक पेस गरेकामा आपत्ति जनाए। उनले ३ बुँदा सच्याउनुपर्ने बताए। काउन्सिलको काम, कर्तव्य, नियन्त्रण र सचेत गराउने हो, कारबाही गर्ने होइन। मिडियालाई प्रोत्साहन गर्ने, सचेत गराउने, नियमन गर्ने, नमाने कालोसूचीमा राख्ने हो, उनले भने, यसले सजाय गर्न मिल्दैन। कारबाही गर्ने अदालतले हो। त्यस्तै पत्रकारलाई लाइसेन्स लिने, जाँच गर्ने काम विश्वमै नभएको उनले बताए। यसअघि प्रतिनिधिसभामा विधेयक पेस गर्दै सञ्चार तथा सूचना प्रविधिमन्त्री ज्ञानेन्द्रबहादुर कार्कीले आमसञ्चारमाध्यमलाई थप व्यवस्थित बनाउन मिडिया काउन्सिल विधेयक ल्याउनु परेको बताए। उनले प्रतिनिधिसभा बैठकमा राष्ट्रियसभाको सन्देशसहितको नेपाल मिडिया काउन्सिल विधेयक, २०७६ माथि विचार गरियोस् भनी प्रस्ताव प्रस्तुत गरेका थिए। उक्त प्रस्तावमाथिको छलफलका क्रममा उनले आम सञ्चारमाध्यमलाई स्वच्छ, पारदर्शी, व्यावसायिक, मर्यादित र उत्तरदायी बनाउन, पत्रकारिताको विकास गर्न तथा पेसागत आचरण कायम राख्न आवश्यक महसुस गरी सरकारले विधेयक प्रस्तुत गरेको बताएका हुन्। पत्रकारिताका क्षेत्रमा नियमनका लागि साबिकको प्रेस काउन्सिल नेपाल भए पनि यसको कार्यक्षेत्र सीमित रहेको र सञ्चारमाध्यमका सबै विधालाई समेट्न नसकेका सन्दर्भमा यो विधेयक अघि बढाएको मन्त्री कार्कीले बताए। उनले भने, विश्वमै यस प्रकारको प्रयोग छ। आम सञ्चारमाध्यमलाई थप व्यवस्थित बनाउन विधेयकको तर्जुमा गरिएको हो। प्रतिनिधिसभाका सदस्यहरूले मिडिया काउन्सिल स्वायत्त र प्रभावकारी हुनुपर्नेमा जोड दिएका छन्। उक्त प्रस्तावमाथिको छलफलमा सांसदहरूले मिडियालाई अनुगमन तथा व्यवस्थित गर्न काउन्सिल सक्षम हुनेगरी गठन गर्नुपर्नेमा जोड दिए। सांसद खगराज अधिकारीले मिडिया काउन्सिलसम्बन्धी विधेयक धेरै महत्त्वपूर्ण रहेको बताउँदै काउन्सिललाई स्वायत्त बनाउनका लागि सोहीअनुसार गठनको व्यवस्था गर्न सुझाव दिए। सांसद अञ्जना विशुंखेले विधेयकको स्वागत र समर्थन गर्दै पत्रकारिताको विकास, संरक्षण र संवद्र्धन गर्न नियामक निकायको व्यवस्था गरिएको बताइन्। सांसद गोकुल बाँस्कोटाले विधेयक केही विकृत भएर आएको बताउँदै काउन्सिल स्वायत्त बनाउन लागि यसको गठन प्रक्रिया पनि सोहीअनुसार हुनुपर्नेमा जोड दिए। यसमा अनुगमनको प्रणालीलाई प्रभावकारी बनाउनुपर्ने र अपूरो कुरालाई पूर्ण बनाउनपर्नेमा उनको जोड थियो। उनले यसअघि सरकारले नियुक्ति गर्ने पाँच जना निर्वाचन प्रक्रियाबाट आउनुपर्छ भन्दा रोकिएको स्मरण गरे। नेपाल मजदुर किसान पार्टीका सांसद प्रेम सुवालले काउन्सिलका पदाधिकारी निर्वाचनबाट चयन हुने व्यवस्था गर्न सके स्वायत्त हुने धारणा व्यक्त गरे। सांसद खेमप्रसाद लोहनीले आम सञ्चारमाध्यमलाई सदुपयोग हुनुपर्ने गरी व्यवस्थित गर्नुपर्ने बताउँदै समाजमा सूचनाका लागि मिडियाको अहम् भूमिका रहेको उल्लेख गरे। उक्त विधेयकमाथि विचार गरियोस् भन्ने प्रस्ताव बैठकको बहुमतले स्वीकृत गरेको छ। नागरिकता विधेयक हुबहु पारित काठमाडौं (अन्नपूर्ण): राष्ट्रपतिले १५ बुँदे सन्देशसहित पुनर्विचारका लागि फिर्ता पठाएको नागरिकता ऐन संशोधन गर्न बनेको विधेयक शुक्रबार राष्ट्रियसभाबाट पनि हुबहु पारित भएको छ। नेपाल नागरिकता (पहिलो संशोधन) विधेयक, २०७९ प्रतिनिधिसभा र राष्ट्रियसभाबाट पारित गरी प्रमाणीकरणका लागि गत साउन १६ गते राष्ट्रपतिसमक्ष पठाइएको थियो। राष्ट्रपति भण्डारीले नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको उक्त विधेयक संसद्बाट पुनर्विचार हुन आवश्यक देखिएको भन्दै गत साउन २९ गते प्रतिनिधिसभामा फिर्ता पठाएकी थिइन्। राष्ट्रपतिबाट फिर्ता आएको सो विधेयक यही भदौ २ गते प्रतिनिधिसभाबाट बिनासंशोधन पुनः बहुमतबाट पारित भएको थियो। प्रतिनिधिसभामा उपस्थित एक सय ९५ सांसदमध्ये उक्त विधेयक पारित गर्ने पक्षमा एक सय ३५ र यथास्थितिमा विधेयक पारित गर्न नहुने पक्षमा ६० मत परेको थियो। संविधानको धारा ११३ (४) मा राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गर्नुपर्ने व्यवस्था छ।"
जहाँ कृषि क्रान्ति चलेको छ,"गुल्मी : गुल्मी हुँगाका भुवन खराल स्नातक पढ्न बुटवल झरे। पढाइ सकेपछि विदेश जाने तयारीमा जुटे। तर, विदेशको प्रयास सफल भएन। गाउँमा जग्गाजमिन बाँझै थियो। खराल गाउँ फर्के। तरकारी खेती सुरु गरे। सुरुमा १२ रोपनी जग्गामा खुर्सानीलगायतका तरकारी गरे। त्यसबाट राम्रै आम्दानी भयो। अनि हौसिए। त्यसपछि निर्णय नै गरे अब विदेश नजाने, गाउँमै खेती गर्ने। २१ वर्षको उमेरमै व्यावसायिक खेती सुरु गरेका खराल गुल्मीकै ठूलो क्षेत्रमा खेती गर्नेमध्येका एक हुन्। युवा जोस, सोच र प्रविधिलाई आधुनिक खेती प्रणालीमा प्रयोग गरेका खरालले गाउँमै पैसा फलाएका छन्। आजभोलि खराल ५ सय ४० रोपनीमा तरकारी खेती गर्छन्। घरछेउकै १ सय ४० रोपनीमा मुला, गोलभेँडा, काउली फलाएका छन्। गाउँको जमिन अपुग भएपछि पाल्पाको अर्गेलीमा चार सय रोपनी जग्गा भाडामा लिएका छन्। त्यहाँ गोलभेँडा र काउली खेती गरेका छन्। अहिले त गाउँमा भाडामा जग्गा पाइँदैन, खरालले भने, गाउँ नजिक जमिन नपाएपछि अर्गेलीमा खेती गरेको छु। उनको फर्ममा १५ जना मजदुरले रोजगारी पनि पाएका छन्। तरकारी टिप्ने र रोप्ने बेला ३० जनासम्म मजदुर चाहिन्छन्। तर, मजदुरी गर्ने मान्छे भेटिन गाह्रो हुने गरेको खराल बताउँछन्। खरालले गत वर्ष ८ सय क्विन्टल गोलभेँडा बिक्री गरेका थिए। काउली र बन्दा ३ सय क्विन्टल, रातोमुला सय क्विन्टल बिक्री गरेका थिए। यी तीनवटा तरकारी मात्रै ३८ लाखको बिक्री गरेका थिए। त्यसमा उनको १२ लाख मात्रै लगानी थियो। यसबाट मात्रै उनलाई एक वर्षमा २६ लाख आम्दानी भएको थियो। मौसम चिनेर व्यावसायिक खेती गर्ने हो भने कृषिबाट पनि राम्रो कमाइ हुँदोरहेछ, उनी भन्छन्, चार रोपनीमा गोलभेँडा खेती छ। अन्य धेरै जमिनमा अकबरे खुर्सानी, मुला र काउली फलिरहेका छन्। गुल्मीको छत्रकोट, रुरु गाउँपालिकाका हरेक गाउँमा व्यावसायिक कृषि फस्टाए गाउँको जमिन अपुग भएपछि पाल्पाको अर्गेलीमा चार सय रोपनी जग्गा भाडामा लिएर खेती तरकारी र फलफूल खेती फैलिएपछि गाउँमा नै युवाले रोजगारी चाडबाडको बीचमा बिक्री गर्दा राम्रो मूल्य आउनेमा उनी ढुक्क कृषकको काममा पैंचो पसलले ७ वर्षदेखि सघाउँदै एउटै गाउँले बेच्छ ५ करोडको कृषि उपज गुल्मीका १५ हजार व्यावसायिक किसानमध्ये खराल एक उदाहरणीय पात्र हुन्। गुल्मीको छत्रकोट, रुरु गाउँपालिकाका हरेक गाउँमा व्यावसायिक कृषि फस्टाएको छ। यहाँका युवाले कृषिमा लागेर वार्षिक लाखौं आम्दानी गर्दै आएका छन्। रुरु१ मिनामकोटका ३४ वर्षीय करामबहादुर नेपाली काउली स्याहार्दै छन्। चाडबाड नजिकिँदै छन्। चाडबाडको बीचमा बिक्री गर्दा राम्रो मूल्य आउनेमा उनी ढुक्क छन्। मकै रोप्ने गरिएको १६ रोपनी बारीमा उनले तरकारी खेती मात्रै गरेका छन्। अहिले एउटा बोट पनि मकै रोपिनँ, नेपालीले भने, मकैभन्दा तरकारीमै फाइदा रहेछ। यस वर्ष काउलीबाट मात्रै साढे ५ लाख आम्दानी गर्ने तर्खरमा छन्। गएको वर्ष पनि उनले त्यति नै आम्दानी गरेका थिए। यो भनेको शाखा अधिकृतले वर्षभरि पाउने तलबभन्दा धेरै हो। बिक्री नहोला कि भन्ने चिन्ता छैन, नेपालीले भने, तरकारी रोपेर फलाउन सक्नुपर्यो। बिक्री हुनेमा कुनै समस्या छैन। हुँगाका अर्का किसान नीलकण्ठ न्यौपाने तरकारी बेचेरै वार्षिक ३५ लाखको कारोबार गर्छन्। छोराछोरी बुटवलमा पढ्छन्। न्यौपाने श्रीमतीसहित गाउँकै बारीमा काम गर्छन्। उनको फार्ममा दैनिक ५ जना कामदारले काम गर्छन्। उखु, गुण, खुर्सानी, गोलभेँडा मैले धेरै बेच्छु, उनले भने, वर्षको २० लाख जति आम्दानी गर्न कुनै कठिनाइ छैन। तरकारी लिन घरमै गाडी आइपुग्छ। तरकारी टिपेर राखिदिने काम मात्रै आफूहरूले गर्ने गरेको न्यौपाने बताउँछन्। किसानका लागि सबैभन्दा ठूलो समस्या भनेको बाँदर आतंक हो। जहाँ बाँदर लाग्छ, किसानले त्यहाँ खुसार्नी खेती गरेका छन्। खुसार्नीलाई बाँदरले पनि क्षति पुर्याउँदैन। बजारमा अकबरे खुसार्नीको माग पनि उच्च छ। त्यसैकारण यहाँका किसानहरू थोरै जमिनमा मात्रै मकै खेती लगाउने गरेको बताउँछन्। सिँचाइको पर्याप्त सुविधा छैन। तर, पनि किसानहरू तरकारी खेतीमा हौसिएका छन्। भीरमा यसरी फल्यो सुन गुल्मी हुँगा रुक्सेका रामकृष्ण कँडेलको बारी भिरालो छ। चिउरे चट्टानमा रहेका ससाना बारीमा मुस्किलले चारपाथी जौ फल्थ्यो। मकै बोक्न डोकोसमेत आवश्यक हुँदैनथ्यो। दुई भैंसी, दुईचार बाख्रा पालेका रामकृष्णलाई मकैले बढीमा तीन महिनामात्रै खान पुग्थ्यो। तरकारी घरमै खान पनि धौ धौ थियो। २०७२ तिर रामकृष्णको बारीले मुहार फेर्यो। आफ्नो बारीमा के फल्छ भन्ने प्राविधिक ज्ञान नभएका उनले जब सीप सिके त्यही बारीमा सुन फल्यो। किसानले खेती गर्न जाने सुन फल्दो रैछ,, कँडेलले भने, मेरा बाले जीवन काटे। मैले ३५ वर्ष बिताएँ। तर, अहिलेजस्तो उब्जनी कहिल्यै भएन। चार पाथी जौ हुने बारीमा काँक्रा लगाएका छन्। बीचबीचमा अकबरे खुर्सानी, डिलमा सिस्नु रोपेका छन्। यो वर्ष काँक्रा बोक्दा बोक्दा काँध खुइलियो, उनले कपडा उप्काउँदै भने, काँध खुइलिएको मेहनत पनि राम्रै आयो। उनले झन्डै चार लाखको काँक्रा बिक्री गरे। अकबरी खुर्सानी पाकेर टिप्ने बेला भएको छ। सिस्नो काटेर छानामाथि सुकाएका छन्। सिस्नोको सिजन भदौ १५ पछिमात्रै भित्रिने भएकाले हुँगाका किसानले त्यसको तयारी थालेका छन्। बारीमा गोलभेँडा, कफी, सुन्तलाका बोटसमेत प्रशस्तै छन्। ४५ रोपनी बारीमा नफलेको फलफूल र तरकारी सायदै होला। हेरचाह गरेर खेती गरे त हुँदो रैछ, उनले भने, तर अहिले मात्रै बुद्धि आयो। रामकृष्ण हुँगाकै सबैभन्दा बढी कृषि उपज बेच्ने किसान हुन्। उनले जिल्ला कृषि ज्ञान केन्द्र गुल्मीबाट उत्कृष्ट पुरस्कारसमेत पाएका छन्। कृषि उत्पादनबाट वार्षिक १५ लाखभन्दा बढी आम्दानी गर्छन्। हन्डर खाएपछि तरकारी खेती ध्रुव न्यौपानेले फेन्सी पसल चलाए। होटल व्यवसाय गरे। जागिर पनि खाए। तर, केही पार लागेन। विभिन्न व्यवसायमा हन्डर खाएपछि न्यौपाने गाउँ फर्के। आजभोलि गोलभेँडा बारीमा उनका दिन बित्छन्। चार वर्षदेखि गोलभेँडा र काउली खेती गरिरहेका छन्। बारीलाई चिन्न नसकेर १५ वर्ष भौतारिएँ, उनले भने, बल्ल सही काम गरेजस्तो भएको छ। पहाडको बाँझो बारीको डल्ला फुटाउन थालेपछि बल्ल आनन्द मिल्यो। न्यौपानेले बारीमा ६५ सय बोट गोलभेँडा लगाएका छन्। फल दिन सुरु गरिसकेको गोलभेँडाबाट आठ लाख आम्दानी हुने अपेक्षा छ। गत वर्ष उनले सात लाख रुपैयाँ कमाएका थिए। एउटै बोटबाट ५६ किलो गोलभेँडा उत्पादन भएपछि उनले चार वर्षदेखि यही खेती गर्दै छन्। बिक्री नहोला भन्ने डर भएन, कति धेरै फलाउने भन्ने चिन्ता मात्रै छ, उनले भने। छत्रकोट १ का पूर्ववडाध्यक्ष धातानन्द भण्डारीले भने गाउँपालिकाले किसानकै पक्षमा धेरै काम गरेको बताउँछन्। जसले धेरै उत्पादन गरेर बिक्री गर्छ, उसलाई पेन्सन दिने नीति पालिकाले बनाएको छ, उनले भने, अनुदान सहयोगका लागि पनि निर्णय भएका छन्। बिक्रीमा सघाउँछ पैंचो गुल्मीका यी क्षेत्रमा उत्पादन हुने कृषि उपज सिधै बुटवल झर्छ। त्यसपछि तराईका अन्य क्षेत्रमा वितरण हुन्छन्। बसे पनि सहर, गाउँकै खाने रहर नारा लेखिएका ट्रकहरू किसानको बारीमा पुगेर फसल उठाउँछन्। यो काममा पैंचो पसलले ७ वर्षदेखि काम गर्दै आएको छ। पैंचोको बलेटक्सार संकलन केन्द्रले किसानले उत्पादन गरेका जुनसुकै उपज पनि खरिद गर्छ। भुटुक, गिठा, अमला, सिस्नो, तामा, भुइँकटहर, रुख कटहर, सागपात, अमिलो सबै खरिद गर्छ, पंैचोले। त्यसकै कारण गुल्मीका झन्डै १५ हजार किसान व्यावसायिक खेतीमा लागेका छन्। पैंचो पसलका प्रबन्ध निर्देशक ध्रुव न्यौपाने भन्छन्, किसानले बजार खोजेका थिए, हामीले बजार दियौं, अहिले गाउँमा व्यावसायिक तरकारी खेती गर्ने हुइँम नै चलेको छ। किसानको उत्पादन संकलन गर्न पैंचो पसलले ३६ वटा संकलन केन्द्र बनाएको छ। गुल्मी र पाल्पाका किसानले तिनै संकलन केन्द्रबाट आफ्नो उत्पादन बिक्री गर्दै आएका छन्। पैंचोले तरकारी खरिद गर्न थालेपछि हुँगाका ७२ वर्षीय डिल्लीराज कँडेलले दुई चार किलो गिठा बिक्री गर्ने गरेका छन्। थोरै तरकारी बेचे पनि नुनतेल खान पुगेको छ, उनले भने। एउटै गाउँले बेच्छ ५ करोडको कृषि उपज रुरु गाउँपालिका५, बम्घा गाउँले वार्षिक ५ करोडको कृषि उपज सहर पठाउँछ। सदरमुकाम तम्घास र बुटवल मुख्य बजार हुन्। कुनै समय डोकोमा तरकारी राखेर उल्लीखोला बजार झर्ने बम्घाका हिमलाल पुरी अहिले बुटवलमा तरकारी पठाउँछन्। बम्घामा अहिले गोलभेँडा, करेला, सिमी, बोडी, गोभी लगाइएको छ। पाँच रोपनीमा खेती गरिरहेका हिमलाल वर्षमा साढे ३ लाख कमाउँछन्। बम्घामा धेरै जमिन छैन, भाडामा लिन चाहे पनि पाइँदैन। सबै किसानहरू यही व्यवसाय गरेर जीविको चलाउँछन्। बम्घाबाट वर्षमा साढे २ करोडको हरियो तरकारीमात्रै बिक्री हुन्छ। दूध, खसीबोकासमेत गरेर ५ करोडको कृषि उपज बिक्री हुने गरेको स्मार्ट कृषि गाउँ कार्यक्रमका अध्यक्ष चेतनारायण श्रेष्ठ बताउँछन्। बम्घा आलुका लागि प्रसिद्ध छ। यहाँको आलु बजारमा अत्यधिक माग हुन्छ। अन्य सिजनमा किसानहरू हरियो तरकारी लगाएर बिक्री गर्छन्। एक किलो आलु लगाउँदा १५ किलो उत्पादन हुने गरेको छ। बम्घाको दुग्ध सहकारीका अध्यक्ष कुलचन्द्र पुरीले ६० जना किसानले साढे २ करोडको दूध बिक्री गर्ने गरेको बताउँछन्। सबै दूध सहकारीमा जम्मा भएर पठाउने गरिएको छ। रुरु५ का वडाध्यक्ष हरि ज्ञवालीले थोरेपाडीमा २४ सय अनुदान दिएर व्यावसायिक भैंसीपालन सुुरु गरिएको बताउँछन्। अहिले दूधबाटै मासिक १० लाखसम्म आम्दानी गर्ने किसानहरूसमेत रहेकाले उनले बताए। अनि बने व्यवसायी आठ वर्षअघिसम्म गुल्मी, पाल्पाका किसान सामान्य खेती किसानीमा थिए। जब २०७१ मा पैंचो पसलले किसानको तरकारी किन्न थाल्यो, किसानले व्यावसायिक उत्पादन थाले। अहिले १५ हजार किसान व्यावसायिक रूपमा कृषिमा लागेका छन्। उनीहरूको सबै उत्पादन पैंचोले खरिद गर्छ। किसानलाई मूल्य नपाइएला कि भन्ने चिन्ता छैन। पैंचो पसलका प्रबन्ध निर्देशक न्यौपाने भन्छन्, गाउँका किसानको उत्पादन देख्दा आफैं अचम्ममा छौं। पैंचोले किसानको हरेक उत्पादन बजारभाउ अनुसार खरिद गर्छ। त्यसका लागि विभिन्न स्थानमा संकलन केन्द्र खोलिएका छन्। मध्याह्न १२ बजे मूल्य निर्धारण हुन्छ। किसानहरूले संकलन केन्द्रमा तरकारी ल्याउँछन्। आफ्नो पैसा बैंक खातामा आउँछ। गुल्मीको बलेटक्सारबाट सुरु भएको संकलन केन्द्र धेरै स्थानमा पुगिसकेको छ। भुटुक, गिठादेखि बाँसका तामासम्म किसानले बिक्री गर्न ल्याउँछन्। पैंचोले ती कच्चा पदार्थ प्रयोग गरेर अचार, जाम, ससलगायत अन्य उत्पादन संकलन गर्दै आएको छ। गुल्मीको रिडीमा रहेको सो उद्योगको उत्पादन सातै प्रदेशमात्रै होइन खाडी मुलुकसहित अमेरिका, अस्ट्रेलिया निर्यात हुन थालेको छ। पैंचोका उत्पादनले अन्तर्राष्ट्रिय गुणस्तर पाएका छन्। विभिन्न सहरमा शाखा सञ्चालनमा छन्। बुटवलका विभिन्न स्थानमा हरियो तरकारी बिक्री केन्द्र छन्। किसानलाई प्राविधिकदेखि अन्य सहयोग गर्दै आएको छ। १८ जना कृषि प्राविधिकहरूले निःशुल्क सेवा गर्दै आइरहेका छन्। विभिन्न स्थानमा चार सय जनाले प्रत्यक्ष रोजगारी पाएका छन्। सिँचाइ र खेताला अभाव अहिले गाउँमा श्रम गर्ने युवा छैनन्। युवा शक्ति नहुँदा मजदुर पाउन कठिन छ। दिगामकी किसान शारदा न्यौपानेले खेताला नपाउँदा तरकारी टिप्न नसकेर नोक्सान हुने गरेको बताइन्। अन्नपूर्णसँग कुराकानी गरिरहँदा उनको बारीमा ५ जना खेतालाले खुर्सानी टिपिरहेका थिए। काम गर्ने मान्छे पाइने हो भने कृषि उत्पादन अझै बढाउन सकिन्छ, उनले भनिन्। गाउँमा सिँचाइको पनि उस्तै अभाव छ। आकाशेपानीको भरमा व्यावसायिक कृषि भइरहेको छ। किसान भुवन खरालले सिँचाइका क्षेत्रमा सरकारी लगानी गरिदिनुपर्ने बताउँछन्। खेताला नपाइनु ठूलो समस्या छ, पाए पनि सीप सिकेका छैनन्, उनले भने, लामो खडेरी पर्दा बाली नोक्सानी हुने गर्छ। पहाडमा सिँचाइका लागि पोखरी उपयुक्त विकल्प हुने किसानहरू बताउँछन्। युवालाई प्रोत्साहन गर्न ज्ञान केन्द्र कृषि ज्ञान केन्द्रले पनि युवाहरू व्यावसायिक खेतीमा लगाउन प्रेरित गरिरहेको छ। स्थायी टनेल २० वटा बनाउनेलाई ६० प्रतिशतसम्म अनुदान दिँदै आएको छ। यसमा युवालाई बढी प्राथमिकतामा राख्ने गरिएको ज्ञान केन्द्र गुल्मीका प्रमुख नवराज भण्डारी बताउँछन्। कृषि उत्पादनको बजारीकरणमा सरकारी संयन्त्रले काम गर्न सक्ने अवस्था छैन, उनी भन्छन्, निजी क्षेत्रले गरेका महत्त्वपूर्ण कामलाई प्रोत्साहनको नीति हुनुपर्छ। व्यावसायिक किसानहरू थोरै भए पनि कृषि उत्पादन वृद्धि गर्न सकिने उनको भनाइ छ। रुरु क्षेत्र गाउँपालिकाका अध्यक्ष यदु ज्ञवाली किसानलाई प्रोत्साहन गर्न बारीमा डुल्छन्। सिँचाइ, बीउमा केही सहयोगसमेत पालिकाले गरेको छ। उनले उत्पादनका आधारमा अनुदान दिने नीतिमा काम भइरहेको बताए।"
जहाँ कृषि क्रान्ति चलेको छ,"गुल्मी : गुल्मी हुँगाका भुवन खराल स्नातक पढ्न बुटवल झरे। पढाइ सकेपछि विदेश जाने तयारीमा जुटे। तर, विदेशको प्रयास सफल भएन। गाउँमा जग्गाजमिन बाँझै थियो। खराल गाउँ फर्के। तरकारी खेती सुरु गरे। सुरुमा १२ रोपनी जग्गामा खुर्सानीलगायतका तरकारी गरे। त्यसबाट राम्रै आम्दानी भयो। अनि हौसिए। त्यसपछि निर्णय नै गरे अब विदेश नजाने, गाउँमै खेती गर्ने। २१ वर्षको उमेरमै व्यावसायिक खेती सुरु गरेका खराल गुल्मीकै ठूलो क्षेत्रमा खेती गर्नेमध्येका एक हुन्। युवा जोस, सोच र प्रविधिलाई आधुनिक खेती प्रणालीमा प्रयोग गरेका खरालले गाउँमै पैसा फलाएका छन्। आजभोलि खराल ५ सय ४० रोपनीमा तरकारी खेती गर्छन्। घरछेउकै १ सय ४० रोपनीमा मुला, गोलभेँडा, काउली फलाएका छन्। गाउँको जमिन अपुग भएपछि पाल्पाको अर्गेलीमा चार सय रोपनी जग्गा भाडामा लिएका छन्। त्यहाँ गोलभेँडा र काउली खेती गरेका छन्। अहिले त गाउँमा भाडामा जग्गा पाइँदैन, खरालले भने, गाउँ नजिक जमिन नपाएपछि अर्गेलीमा खेती गरेको छु। उनको फर्ममा १५ जना मजदुरले रोजगारी पनि पाएका छन्। तरकारी टिप्ने र रोप्ने बेला ३० जनासम्म मजदुर चाहिन्छन्। तर, मजदुरी गर्ने मान्छे भेटिन गाह्रो हुने गरेको खराल बताउँछन्। खरालले गत वर्ष ८ सय क्विन्टल गोलभेँडा बिक्री गरेका थिए। काउली र बन्दा ३ सय क्विन्टल, रातोमुला सय क्विन्टल बिक्री गरेका थिए। यी तीनवटा तरकारी मात्रै ३८ लाखको बिक्री गरेका थिए। त्यसमा उनको १२ लाख मात्रै लगानी थियो। यसबाट मात्रै उनलाई एक वर्षमा २६ लाख आम्दानी भएको थियो। मौसम चिनेर व्यावसायिक खेती गर्ने हो भने कृषिबाट पनि राम्रो कमाइ हुँदोरहेछ, उनी भन्छन्, चार रोपनीमा गोलभेँडा खेती छ। अन्य धेरै जमिनमा अकबरे खुर्सानी, मुला र काउली फलिरहेका छन्। गुल्मीका १५ हजार व्यावसायिक किसानमध्ये खराल एक उदाहरणीय पात्र हुन्। गुल्मीको छत्रकोट, रुरु गाउँपालिकाका हरेक गाउँमा व्यावसायिक कृषि फस्टाएको छ। यहाँका युवाले कृषिमा लागेर वार्षिक लाखौं आम्दानी गर्दै आएका छन्। रुरु१ मिनामकोटका ३४ वर्षीय करामबहादुर नेपाली काउली स्याहार्दै छन्। चाडबाड नजिकिँदै छन्। चाडबाडको बीचमा बिक्री गर्दा राम्रो मूल्य आउनेमा उनी ढुक्क छन्। मकै रोप्ने गरिएको १६ रोपनी बारीमा उनले तरकारी खेती मात्रै गरेका छन्। अहिले एउटा बोट पनि मकै रोपिनँ, नेपालीले भने, मकैभन्दा तरकारीमै फाइदा रहेछ। यस वर्ष काउलीबाट मात्रै साढे ५ लाख आम्दानी गर्ने तर्खरमा छन्। गएको वर्ष पनि उनले त्यति नै आम्दानी गरेका थिए। यो भनेको शाखा अधिकृतले वर्षभरि पाउने तलबभन्दा धेरै हो। बिक्री नहोला कि भन्ने चिन्ता छैन, नेपालीले भने, तरकारी रोपेर फलाउन सक्नुपर्यो। बिक्री हुनेमा कुनै समस्या छैन। हुँगाका अर्का किसान नीलकण्ठ न्यौपाने तरकारी बेचेरै वार्षिक ३५ लाखको कारोबार गर्छन्। छोराछोरी बुटवलमा पढ्छन्। न्यौपाने श्रीमतीसहित गाउँकै बारीमा काम गर्छन्। उनको फार्ममा दैनिक ५ जना कामदारले काम गर्छन्। उखु, गुण, खुर्सानी, गोलभेँडा मैले धेरै बेच्छु, उनले भने, वर्षको २० लाख जति आम्दानी गर्न कुनै कठिनाइ छैन। तरकारी लिन घरमै गाडी आइपुग्छ। तरकारी टिपेर राखिदिने काम मात्रै आफूहरूले गर्ने गरेको न्यौपाने बताउँछन्। किसानका लागि सबैभन्दा ठूलो समस्या भनेको बाँदर आतंक हो। जहाँ बाँदर लाग्छ, किसानले त्यहाँ खुसार्नी खेती गरेका छन्। खुसार्नीलाई बाँदरले पनि क्षति पुर्याउँदैन। बजारमा अकबरे खुसार्नीको माग पनि उच्च छ। त्यसैकारण यहाँका किसानहरू थोरै जमिनमा मात्रै मकै खेती लगाउने गरेको बताउँछन्। सिँचाइको पर्याप्त सुविधा छैन। तर, पनि किसानहरू तरकारी खेतीमा हौसिएका छन्। भीरमा यसरी फल्यो सुन गुल्मी हुँगा रुक्सेका रामकृष्ण कँडेलको बारी भिरालो छ। चिउरे चट्टानमा रहेका ससाना बारीमा मुस्किलले चारपाथी जौ फल्थ्यो। मकै बोक्न डोकोसमेत आवश्यक हुँदैनथ्यो। दुई भैंसी, दुईचार बाख्रा पालेका रामकृष्णलाई मकैले बढीमा तीन महिनामात्रै खान पुग्थ्यो। तरकारी घरमै खान पनि धौ धौ थियो। २०७२ तिर रामकृष्णको बारीले मुहार फेर्यो। आफ्नो बारीमा के फल्छ भन्ने प्राविधिक ज्ञान नभएका उनले जब सीप सिके त्यही बारीमा सुन फल्यो। किसानले खेती गर्न जाने सुन फल्दो रैछ,, कँडेलले भने, मेरा बाले जीवन काटे। मैले ३५ वर्ष बिताएँ। तर, अहिलेजस्तो उब्जनी कहिल्यै भएन। चार पाथी जौ हुने बारीमा काँक्रा लगाएका छन्। बीचबीचमा अकबरे खुर्सानी, डिलमा सिस्नु रोपेका छन्। यो वर्ष काँक्रा बोक्दा बोक्दा काँध खुइलियो, उनले कपडा उप्काउँदै भने, काँध खुइलिएको मेहनत पनि राम्रै आयो। उनले झन्डै चार लाखको काँक्रा बिक्री गरे। अकबरी खुर्सानी पाकेर टिप्ने बेला भएको छ। सिस्नो काटेर छानामाथि सुकाएका छन्। सिस्नोको सिजन भदौ १५ पछिमात्रै भित्रिने भएकाले हुँगाका किसानले त्यसको तयारी थालेका छन्। बारीमा गोलभेँडा, कफी, सुन्तलाका बोटसमेत प्रशस्तै छन्। ४५ रोपनी बारीमा नफलेको फलफूल र तरकारी सायदै होला। हेरचाह गरेर खेती गरे त हुँदो रैछ, उनले भने, तर अहिले मात्रै बुद्धि आयो। रामकृष्ण हुँगाकै सबैभन्दा बढी कृषि उपज बेच्ने किसान हुन्। उनले जिल्ला कृषि ज्ञान केन्द्र गुल्मीबाट उत्कृष्ट पुरस्कारसमेत पाएका छन्। कृषि उत्पादनबाट वार्षिक १५ लाखभन्दा बढी आम्दानी गर्छन्। हन्डर खाएपछि तरकारी खेती ध्रुव न्यौपानेले फेन्सी पसल चलाए। होटल व्यवसाय गरे। जागिर पनि खाए। तर, केही पार लागेन। विभिन्न व्यवसायमा हन्डर खाएपछि न्यौपाने गाउँ फर्के। आजभोलि गोलभेँडा बारीमा उनका दिन बित्छन्। चार वर्षदेखि गोलभेँडा र काउली खेती गरिरहेका छन्। बारीलाई चिन्न नसकेर १५ वर्ष भौतारिएँ, उनले भने, बल्ल सही काम गरेजस्तो भएको छ। पहाडको बाँझो बारीको डल्ला फुटाउन थालेपछि बल्ल आनन्द मिल्यो। न्यौपानेले बारीमा ६५ सय बोट गोलभेँडा लगाएका छन्। फल दिन सुरु गरिसकेको गोलभेँडाबाट आठ लाख आम्दानी हुने अपेक्षा छ। गत वर्ष उनले सात लाख रुपैयाँ कमाएका थिए। एउटै बोटबाट ५६ किलो गोलभेँडा उत्पादन भएपछि उनले चार वर्षदेखि यही खेती गर्दै छन्। बिक्री नहोला भन्ने डर भएन, कति धेरै फलाउने भन्ने चिन्ता मात्रै छ, उनले भने। छत्रकोट १ का पूर्ववडाध्यक्ष धातानन्द भण्डारीले भने गाउँपालिकाले किसानकै पक्षमा धेरै काम गरेको बताउँछन्। जसले धेरै उत्पादन गरेर बिक्री गर्छ, उसलाई पेन्सन दिने नीति पालिकाले बनाएको छ, उनले भने, अनुदान सहयोगका लागि पनि निर्णय भएका छन्। बिक्रीमा सघाउँछ पैंचो गुल्मीका यी क्षेत्रमा उत्पादन हुने कृषि उपज सिधै बुटवल झर्छ। त्यसपछि तराईका अन्य क्षेत्रमा वितरण हुन्छन्। बसे पनि सहर, गाउँकै खाने रहर नारा लेखिएका ट्रकहरू किसानको बारीमा पुगेर फसल उठाउँछन्। यो काममा पैंचो पसलले ७ वर्षदेखि काम गर्दै आएको छ। पैंचोको बलेटक्सार संकलन केन्द्रले किसानले उत्पादन गरेका जुनसुकै उपज पनि खरिद गर्छ। भुटुक, गिठा, अमला, सिस्नो, तामा, भुइँकटहर, रुख कटहर, सागपात, अमिलो सबै खरिद गर्छ, पंैचोले। त्यसकै कारण गुल्मीका झन्डै १५ हजार किसान व्यावसायिक खेतीमा लागेका छन्। पैंचो पसलका प्रबन्ध निर्देशक ध्रुव न्यौपाने भन्छन्, किसानले बजार खोजेका थिए, हामीले बजार दियौं, अहिले गाउँमा व्यावसायिक तरकारी खेती गर्ने हुइँम नै चलेको छ। किसानको उत्पादन संकलन गर्न पैंचो पसलले ३६ वटा संकलन केन्द्र बनाएको छ। गुल्मी र पाल्पाका किसानले तिनै संकलन केन्द्रबाट आफ्नो उत्पादन बिक्री गर्दै आएका छन्। पैंचोले तरकारी खरिद गर्न थालेपछि हुँगाका ७२ वर्षीय डिल्लीराज कँडेलले दुई चार किलो गिठा बिक्री गर्ने गरेका छन्। थोरै तरकारी बेचे पनि नुनतेल खान पुगेको छ, उनले भने। एउटै गाउँले बेच्छ ५ करोडको कृषि उपज रुरु गाउँपालिका५, बम्घा गाउँले वार्षिक ५ करोडको कृषि उपज सहर पठाउँछ। सदरमुकाम तम्घास र बुटवल मुख्य बजार हुन्। कुनै समय डोकोमा तरकारी राखेर उल्लीखोला बजार झर्ने बम्घाका हिमलाल पुरी अहिले बुटवलमा तरकारी पठाउँछन्। बम्घामा अहिले गोलभेँडा, करेला, सिमी, बोडी, गोभी लगाइएको छ। पाँच रोपनीमा खेती गरिरहेका हिमलाल वर्षमा साढे ३ लाख कमाउँछन्। बम्घामा धेरै जमिन छैन, भाडामा लिन चाहे पनि पाइँदैन। सबै किसानहरू यही व्यवसाय गरेर जीविको चलाउँछन्। बम्घाबाट वर्षमा साढे २ करोडको हरियो तरकारीमात्रै बिक्री हुन्छ। दूध, खसीबोकासमेत गरेर ५ करोडको कृषि उपज बिक्री हुने गरेको स्मार्ट कृषि गाउँ कार्यक्रमका अध्यक्ष चेतनारायण श्रेष्ठ बताउँछन्। बम्घा आलुका लागि प्रसिद्ध छ। यहाँको आलु बजारमा अत्यधिक माग हुन्छ। अन्य सिजनमा किसानहरू हरियो तरकारी लगाएर बिक्री गर्छन्। एक किलो आलु लगाउँदा १५ किलो उत्पादन हुने गरेको छ। बम्घाको दुग्ध सहकारीका अध्यक्ष कुलचन्द्र पुरीले ६० जना किसानले साढे २ करोडको दूध बिक्री गर्ने गरेको बताउँछन्। सबै दूध सहकारीमा जम्मा भएर पठाउने गरिएको छ। रुरु५ का वडाध्यक्ष हरि ज्ञवालीले थोरेपाडीमा २४ सय अनुदान दिएर व्यावसायिक भैंसीपालन सुुरु गरिएको बताउँछन्। अहिले दूधबाटै मासिक १० लाखसम्म आम्दानी गर्ने किसानहरूसमेत रहेकाले उनले बताए। अनि बने व्यवसायी आठ वर्षअघिसम्म गुल्मी, पाल्पाका किसान सामान्य खेती किसानीमा थिए। जब २०७१ मा पैंचो पसलले किसानको तरकारी किन्न थाल्यो, किसानले व्यावसायिक उत्पादन थाले। अहिले १५ हजार किसान व्यावसायिक रूपमा कृषिमा लागेका छन्। उनीहरूको सबै उत्पादन पैंचोले खरिद गर्छ। किसानलाई मूल्य नपाइएला कि भन्ने चिन्ता छैन। पैंचो पसलका प्रबन्ध निर्देशक न्यौपाने भन्छन्, गाउँका किसानको उत्पादन देख्दा आफैं अचम्ममा छौं। पैंचोले किसानको हरेक उत्पादन बजारभाउ अनुसार खरिद गर्छ। त्यसका लागि विभिन्न स्थानमा संकलन केन्द्र खोलिएका छन्। मध्याह्न १२ बजे मूल्य निर्धारण हुन्छ। किसानहरूले संकलन केन्द्रमा तरकारी ल्याउँछन्। आफ्नो पैसा बैंक खातामा आउँछ। गुल्मीको बलेटक्सारबाट सुरु भएको संकलन केन्द्र धेरै स्थानमा पुगिसकेको छ। भुटुक, गिठादेखि बाँसका तामासम्म किसानले बिक्री गर्न ल्याउँछन्। पैंचोले ती कच्चा पदार्थ प्रयोग गरेर अचार, जाम, ससलगायत अन्य उत्पादन संकलन गर्दै आएको छ। गुल्मीको रिडीमा रहेको सो उद्योगको उत्पादन सातै प्रदेशमात्रै होइन खाडी मुलुकसहित अमेरिका, अस्ट्रेलिया निर्यात हुन थालेको छ। पैंचोका उत्पादनले अन्तर्राष्ट्रिय गुणस्तर पाएका छन्। विभिन्न सहरमा शाखा सञ्चालनमा छन्। बुटवलका विभिन्न स्थानमा हरियो तरकारी बिक्री केन्द्र छन्। किसानलाई प्राविधिकदेखि अन्य सहयोग गर्दै आएको छ। १८ जना कृषि प्राविधिकहरूले निःशुल्क सेवा गर्दै आइरहेका छन्। विभिन्न स्थानमा चार सय जनाले प्रत्यक्ष रोजगारी पाएका छन्। सिँचाइ र खेताला अभाव अहिले गाउँमा श्रम गर्ने युवा छैनन्। युवा शक्ति नहुँदा मजदुर पाउन कठिन छ। दिगामकी किसान शारदा न्यौपानेले खेताला नपाउँदा तरकारी टिप्न नसकेर नोक्सान हुने गरेको बताइन्। अन्नपूर्णसँग कुराकानी गरिरहँदा उनको बारीमा ५ जना खेतालाले खुर्सानी टिपिरहेका थिए। काम गर्ने मान्छे पाइने हो भने कृषि उत्पादन अझै बढाउन सकिन्छ, उनले भनिन्। गाउँमा सिँचाइको पनि उस्तै अभाव छ। आकाशेपानीको भरमा व्यावसायिक कृषि भइरहेको छ। किसान भुवन खरालले सिँचाइका क्षेत्रमा सरकारी लगानी गरिदिनुपर्ने बताउँछन्। खेताला नपाइनु ठूलो समस्या छ, पाए पनि सीप सिकेका छैनन्, उनले भने, लामो खडेरी पर्दा बाली नोक्सानी हुने गर्छ। पहाडमा सिँचाइका लागि पोखरी उपयुक्त विकल्प हुने किसानहरू बताउँछन्। युवालाई प्रोत्साहन गर्न ज्ञान केन्द्र कृषि ज्ञान केन्द्रले पनि युवाहरू व्यावसायिक खेतीमा लगाउन प्रेरित गरिरहेको छ। स्थायी टनेल २० वटा बनाउनेलाई ६० प्रतिशतसम्म अनुदान दिँदै आएको छ। यसमा युवालाई बढी प्राथमिकतामा राख्ने गरिएको ज्ञान केन्द्र गुल्मीका प्रमुख नवराज भण्डारी बताउँछन्। कृषि उत्पादनको बजारीकरणमा सरकारी संयन्त्रले काम गर्न सक्ने अवस्था छैन, उनी भन्छन्, निजी क्षेत्रले गरेका महत्त्वपूर्ण कामलाई प्रोत्साहनको नीति हुनुपर्छ। व्यावसायिक किसानहरू थोरै भए पनि कृषि उत्पादन वृद्धि गर्न सकिने उनको भनाइ छ। रुरु क्षेत्र गाउँपालिकाका अध्यक्ष यदु ज्ञवाली किसानलाई प्रोत्साहन गर्न बारीमा डुल्छन्। सिँचाइ, बीउमा केही सहयोगसमेत पालिकाले गरेको छ। उनले उत्पादनका आधारमा अनुदान दिने नीतिमा काम भइरहेको बताए।"
एकै परिवारका ३ को हत्या,"उदयपुर : उदयपुरको बेलका नगरपालिका७ गौधाटारमा एक युवाले शुक्रबार एकै परिवारका तीन जनालाई धारिलो हतियार प्रयोग गरी हत्या गरेका छन्। घरबाट खेती गर्न जाँदै गरेका स्थानीय ३७ वर्षीय राजकुमार बस्नेत, उनकी श्रीमती ३० वर्षिया सरिता बस्नेत र १२ वर्षीय छोरा सुजन बस्नेतको हत्या भएको हो। हत्यालगत्तै फरार रहेका आरोपित ४० वर्षीय नरबहादुर बस्नेतलाई नियन्त्रणमा लिएको जिल्ला प्रहरी कार्यालयका सूचना अधिकारी डीएसपी राकेश पोदारले जानकारी दिए। आरोपितले राजकुमारलाई खेतीमा जाँदै गरेको अवस्थामा चौबाटे कुलो र आमा छोरालाई स्थानीय बबिङ खोलामा खुकुरी प्रहार गरी हत्या गरेको उनले बताए। हत्या गर्नुको कारण खुलेको छैन। बेलकाका मेयर अशोक कार्कीका अनुसार घटनास्थल नगरपालिकाको विकट क्षेत्रमा पर्छ।"
माटो जोगाऔं अभियानमा सम्झौता,"काठमाडौं : विश्वप्रसिद्ध सद्गुरु, जग्गी वासुदेवको माटो जोगाऔं अभियानअन्तर्गत नेपाल सरकारसँग सम्झौता भएको छ। नेपाल सरकारको तर्फबाट वन तथा वातावरण मन्त्री र कृषि तथा पशुपक्षी विकास मन्त्रालय र माटो जोगाऔं अभियानबीच ललितपुरस्थित गोदावरी सनराइज सम्मेलन केन्द्रमा शुक्रबार हस्ताक्षर भएको छ। हस्ताक्षरका बारेमा जानकारी दिँदै वन तथा वातावरण मन्त्री प्रदीप यादवले माटो जोगाएर पृथ्वीको खेतीयोग्य माटोमा जैविक शक्ति बढाउनका लागि सद्गुरुको विश्वव्यापी अभियानमा नेपाल जोडिएको बताए। उनले भने, यो अभियानमा जोडिन पाउनु नै सकारात्मक कुरा भएका कारण माटो विनाश हुनबाट जोगाउन तत्काल नीतिगत पहलका लागि जनचेतना जगाउन र राजनीतिक सहमति निर्माण गर्न गरेको ईशा फाउन्डेसनको पहलमा सहकार्य गरेर जान सकिने भएकाले नै हस्ताक्षर गरिएको हो। मन्त्री यादवले उक्त कार्यक्रममा सद्गुरुको अभियान ३० हजार किलोमिटर यात्रालाई सम्मान गर्न र सघाउन नेपाल सरकारको वन तथा वातावरण मन्त्रालयमार्पत देशभरिमा ३० हजार वृक्षरोपण गर्ने मैले घोषणा गरेका छन्। वृक्षरोपण यसै महिनादेखि सुरु गरिने पनि उनले बताए। उक्त वृक्षरोपण विशेषगरी खोलानाला, पोखरी र भूक्षय हुने ठाउँहरूमा गरिनेछ, उनले भने। करिब ८ हजार युवा सहभागी रहेको उक्त कार्यक्रममा नेपालबाट माटो जोगाऔं अभियानका अभियन्तासमेत रहेका अनिलकेशरी शाहले भने संसारभरिको माटो कसरी जोगाउन सकिन्छ भनेर अभियान चलाउँदै हिँडेको ईशा फाउन्डेसनले नेपालको माटोको विषयमा पनि अध्ययन गरेर प्रतिवेदन पनि बुझाएको बताए। जसमा अन्य क्षेत्रको माटोभन्दा नेपालको माटो केही स्वस्थ देखिएको समेत देखिएको सद्गुरुले बताउँदै आएका छन्। थप सुरक्षित बनाउनका लागि नेपाल सरकार र सबै क्षेत्र आआफ्नो स्थानबाट पहलीकरणमा जुट्नुपर्ने बेला भएको शाहले भने माटो जोगाउनुपर्ने प्राकृतिक स्रोत हो भनेर बुझाउनकै लागि कार्यक्रमको आयोजना गरिएको पनि उनले बताए। माटो जोगाऔं अभियान माटोको विनाशलाई सम्बोधन गर्नको लागि ईशा फाउन्डेसन नामको लाभरहित मानव सेवी संस्थानका संस्थापक सद्गुरुद्वारा पहल गरिएको विश्वव्यापी अभियान हो। माटोलाई स्वस्थ राखिरहनको लागि विश्वभरिका मानिसलाई एकजुट गर्नुका साथै उब्जाउयोग्य माटोमा जैविक पदार्थको मात्रा वृद्धि गर्नको लागि हरेक राष्ट्रमा राष्ट्रिय नीति निर्माण र कार्यान्वयन गर्न सबै राष्ट्रका नेतृत्वकर्ताहरूलाई सहयोग गर्ने अभियानको उद्देश्य रहेको छ। माटोको विनाशको संकटलाई सबैसामु छर्लंग पार्नको लागि सद्गुरुले गत मार्चमा २७ राष्ट्रहरूमा एक सय दिने यात्रा सुरु गरेका थिए। यात्राको सुरुवातदेखि ८० राष्ट्रहरूले माटो जोगाऔं अभियानलाई समर्थन गरिसकेका छन्। सद्गुरुले कार्यक्रममा बोल्दै माटो जोगाउनका लागि सबैले समाधान खोज्नुपर्ने बताए, उनले भने, हामीले प्रकृृतिलाई थप बिगार्दै छौं। माटोलाई हामीले आमा मान्छौं। हामीले हाम्रो आमाको दूध खाएर बसेका छौं। तिनै आमालाई हामीले अहिले नै जोगाउन लागेनौं भने कहिले जोगाउने ? सद्गुरुले नेपालले समयमै आफ्नो स्वस्थ माटोलाई चिन्न सकोस् भन्दै नेपाल सरकारको सहकार्यलाई माटो जोगाउन नेपालले समयमै तदारुकता देखाउने कुरामा विश्वस्त रहेको बताए। आमालाई हामीले उत्खनन गर्दै क्षय गर्दै लग्यौं भने हामी पूरै सकिन्छौं। हाम्रो शरीरको ६० प्रतिशत भाग नै माइक्रोअर्गानिज्मले बनेको हुन्छ। यो अत्यन्तै गम्भीर कुरा छ। समयमै सजग हुनुपर्छ।"
डलर कार्ड भुक्तानीमा कडाइ,"काठमाडौं : सरकारले प्रतिबन्धित चार वस्तुको आयातमा कडाइ गरेको छ। जसमा १ सय ५० सीसीभन्दा माथिका मोटरसाइकल, जिप, कार तथा भ्यानलगायत सवारीसाधन, तयारी मदिरा र तीन सय अमेरिकी डलरभन्दा बढीका स्मार्टफोन छन्। असोज मसान्तसम्म यी वस्तु आयातमा कडाइ गर्न नेपाल राष्ट्र बैंकले वाणिज्य बैंक र राष्ट्रिय स्तरका विकास बैंकलाई निर्देशन दिएको छ। बिहीबार एकीकृत परिपत्र२०७८ मा संशोधन गर्दै यस्तो निर्देशन दिएको हो। ४ वटालाई भने प्रतिबन्ध असोजसम्म कायमै राखिएको छ। सोहीअनुसार केन्द्रीय बैंकको विदेशी विनिमय व्यवस्थापन विभागले बिहीबार एकीकृत परिपत्र संशोधन गरेको बताएको छ। प्रतिबन्ध कायम रहेका वस्तुलाई बैंकिङ प्रक्रियाबाट आयात गर्दा एलसी खोल्ने, ड्राफ्ट तथा चिठी पठाउने, भुक्तानीजस्ता कुनै पनि सटही सुविधा नदिन भनेका हौं, विदेशी विनिमय व्यवस्थापन विभागका कार्यकारी निर्देशक रामु पौडेलले भने, विदेशी विनिमय सञ्चितिको अवस्थालाई दृष्टिगत गरेर चार प्रकारका वस्तुको आयात प्रतिबन्ध कायम राखिएको छ। मुलुकको सञ्चितिमा सुधार हुनेबित्तिकै बाँकी आयात बन्देज वस्तु पनि सरकारले खुलाउने उनले बताए। केन्द्रीय बैंकको तथ्यांकअनुसार बैंकिङ क्षेत्रसँग रहेको विदेशी विनिमय सञ्चिति ७८ महिनाको वस्तु आयात र ६९ महिनाको वस्तु तथा सेवा आयात धान्न पर्याप्त रहने देखिन्छ। आयातबाहेक पछिल्लो समय राष्ट्र बैंकले वाणिज्य बैंक र राष्ट्रियस्तरका विकास बैंकबाट जारी गरिने पाँच सयसम्मको डलर कार्डको भुक्तानीमा समेत कडाइ गरेको छ। राष्ट्र बैंक विदेशी विनिमय व्यवस्थापन विभागले भदौ १४ गते एकीकृत परिपत्र २०७८ मा संशोधन गर्दै विभिन्न १८ प्रकारका वस्तुको भुक्तानी गर्न नपाइने व्यवस्था गरेको थियो। उक्त व्यवस्थाअनुसार डलर कार्डबाट हुने भुक्तानीमा पनि कडाइ भएको छ। जसअन्तर्गत क्यासिनो, अनलाइन जुवा, बिमा, डेटिङ सेवाको भुक्तानीलगायतमा डलर कार्ड प्रयोग नगर्न निर्देशन दिएको छ। डलर कार्डबाट विदेशमा रकम स्थानान्तरण गर्न नपाइने, विदेशी वित्तीय संस्थाका सदस्यलाई नगद, व्यापारिक सामान वा सेवाको भुक्तानी, विदेशी धितोपत्र ब्रोकर तथा डिलरलाई भुक्तानी, विदेशका रियल स्टेट एजेन्ट तथा व्यवस्थापकलाई भाडा तिर्न पनि डलर कार्डको प्रयोग गर्न पाइँदैन। यस्तै कोषबापत रकम स्थानान्तरण गर्न, डेटिङ सेवाको भुक्तानी गर्न, घोडा तथा कुकुर दौड खेलको भुक्तानी गर्न, सट्टेबाजी तथा काल्पनिक खेलको भुक्तानी गर्न, राजनीतिक तथा धार्मिक संगठनलाई रकम दिनलगायतका विविध भुक्तानीमा डलर कार्डको प्रयोग गर्न नपाइने राष्ट्र बैंकले जनाएको छ।"
प्रेस स्वतन्त्रतामा आघात पुर्याउने विधेयक,"काठमाडौं : नेपालको संविधानले प्रस्तावनामै पूर्ण प्रेस स्वतन्त्रता प्रत्याभूत गरेको छ। तर, सरकारले संसद्मा एउटा यस्तो विधेयक पेस गरेको छ, जुन ऐन बन्यो भने गैरन्यायिक निकायले मिडिया सञ्चालक र पत्रकारलाई १० लाख रुपैयाँसम्म जरिबाना गर्न सक्छ। प्रतिनिधिसभामा शुक्रबार पेस गरिएको मिडिया काउन्सिल विधेयक को दफा १८ (१) मा भनिएको छ, काउन्सिलबाट जारी भएको आचारसंहिताविपरीत कुनै सामग्री प्रकाशनप्रसारण गरेको कारण मर्यादा वा प्रतिष्ठामा आँच पुर्याएको भनी सम्बन्धित व्यक्तिले दफा १६ बमोजिम दिएको उजुरी उपर दफा १७ बमोजिम जाँचबुझ गर्दा कसैको मर्यादा वा प्रतिष्ठामा आँच पुगेको देखिएमा काउन्सिलले सम्बन्धित आमसञ्चार माध्यम, प्रकाशक, सम्पादक, पत्रकार वा संवाददातालाई २५ हजारदेखि १० लाख रुपैयाँसम्म जरिबाना गर्न सक्नेछ। जब कि मिडिया काउन्सिलको गठन प्रेस काउन्सिलभन्दा खासै फरक छैन। यसको अध्यक्ष कुनै पनि विषयमा स्नातक उत्तीर्ण गरी पत्रकारिता क्षेत्रमा कम्तीमा १० वर्षको अनुभव भएको व्यक्तिलाई सरकारले नियुक्त गर्नेछ। राजनीतिक आस्थाका आधारमा सरकारले नियुक्त गर्ने अध्यक्ष नेतृत्वको काउन्सिललाई यति ठूलो न्यायिक अधिकार दिँदा दुरुपयोगको जोखिम बढ्ने प्रेस तथा कानुनका विज्ञहरूले टिप्पणी गरेका छन्। तत्कालीन सञ्चारमन्त्री गोकुल बाँस्कोटाले २०७६ मा पेस गरेको यो विधेयक विरोधका कारण सरकारले फिर्ता लिएको थियो। सरकारले समाचार लेखेकै आधारमा पत्रकारलाई १० लाख रुपैयाँसम्म जरिबाना हुन सक्नेलगायतका प्रावधान समेटेर २७ वैशाख २०७६ मा राष्ट्रियसभामा यो विधेयक दर्ता गरेको थियो। राष्ट्रियसभाको विधायन व्यवस्थापन समितिले विधेयकमाथिको दफावार छलफलका क्रममा पत्रकारिता गर्न छुट्टै परीक्षा पास गरेर लाइसेन्स लिनुपर्ने प्रावधान थपेर पारित गरेको थियो। दुवै प्रावधान हटाएर राष्ट्रियसभाले २७ साउन २०७८ मा पारित गरेर पठाएको विधेयक एक वर्षपछि प्रतिनिधिसभाले स्वीकृत गरेको हो। सभामुख अग्निप्रसाद सापकोटाका अनुसार ७२ घण्टाभित्र सांसदहरूले विधेयकमाथि संशोधन प्रस्ताव राख्न सक्छन्। संविधानविद् डा विपिन अधिकारीले हचुवाका भरमा जरिबाना तोक्ने कानुन ल्याउन नहुने प्रतिक्रिया दिए। दफा १८ का विषयमा उनले भने, जरिबानाको प्रावधानले तजबिजी अधिकार धेरै दिन्छ। २५ हजार देखि १० लाख भनिएको छ। क्राइटेरिया छुट्ट्याइएको छैन। यसको दुरुपयोग हुन सक्छ। नेपाल पत्रकार महासंघका अध्यक्ष विपुल पोख्रेलले यसअघि महासंघले संशोधन गर्न भनी पटकपटक ध्यानार्कषण गर्दै आएको बुँदालाई संशोधन नगरिए वा नहटाइएमा मिडिया विधेयक मान्य नहुने बताए। उनले भने, यस विधेयकमा केही असहमति जनाएका र हामीले पटकपटक ध्यानाकर्षण गराएका बुँदामाथि छलफल गर्न भनेका हौं। कतिपय प्रावधान मान्य छैन। दण्ड जरिबानाको पनि हामीले विरोध गरेका हौं। यो मान्य हुने छैन। महासंघका पूर्वअध्यक्ष तारानाथ दाहालले पनि पुरानै विधेयक पेस गरेकामा आपत्ति जनाए। उनले ३ बुँदा सच्याउनुपर्ने बताए। काउन्सिलको काम, कर्तव्य, नियन्त्रण र सचेत गराउने हो, कारबाही गर्ने होइन। मिडियालाई प्रोत्साहन गर्ने, सचेत गराउने, नियमन गर्ने, नमाने कालोसूचीमा राख्ने हो, उनले भने, यसले सजाय गर्न मिल्दैन। कारबाही गर्ने अदालतले हो। त्यस्तै पत्रकारलाई लाइसेन्स लिने, जाँच गर्ने काम विश्वमै नभएको उनले बताए। यसअघि प्रतिनिधिसभामा विधेयक पेस गर्दै सञ्चार तथा सूचना प्रविधिमन्त्री ज्ञानेन्द्रबहादुर कार्कीले आमसञ्चारमाध्यमलाई थप व्यवस्थित बनाउन मिडिया काउन्सिल विधेयक ल्याउनु परेको बताए। उनले प्रतिनिधिसभा बैठकमा राष्ट्रियसभाको सन्देशसहितको नेपाल मिडिया काउन्सिल विधेयक, २०७६ माथि विचार गरियोस् भनी प्रस्ताव प्रस्तुत गरेका थिए। उक्त प्रस्तावमाथिको छलफलका क्रममा उनले आम सञ्चारमाध्यमलाई स्वच्छ, पारदर्शी, व्यावसायिक, मर्यादित र उत्तरदायी बनाउन, पत्रकारिताको विकास गर्न तथा पेसागत आचरण कायम राख्न आवश्यक महसुस गरी सरकारले विधेयक प्रस्तुत गरेको बताएका हुन्। पत्रकारिताका क्षेत्रमा नियमनका लागि साबिकको प्रेस काउन्सिल नेपाल भए पनि यसको कार्यक्षेत्र सीमित रहेको र सञ्चारमाध्यमका सबै विधालाई समेट्न नसकेका सन्दर्भमा यो विधेयक अघि बढाएको मन्त्री कार्कीले बताए। उनले भने, विश्वमै यस प्रकारको प्रयोग छ। आम सञ्चारमाध्यमलाई थप व्यवस्थित बनाउन विधेयकको तर्जुमा गरिएको हो। प्रतिनिधिसभाका सदस्यहरूले मिडिया काउन्सिल स्वायत्त र प्रभावकारी हुनुपर्नेमा जोड दिएका छन्। उक्त प्रस्तावमाथिको छलफलमा सांसदहरूले मिडियालाई अनुगमन तथा व्यवस्थित गर्न काउन्सिल सक्षम हुनेगरी गठन गर्नुपर्नेमा जोड दिए। सांसद खगराज अधिकारीले मिडिया काउन्सिलसम्बन्धी विधेयक धेरै महत्त्वपूर्ण रहेको बताउँदै काउन्सिललाई स्वायत्त बनाउनका लागि सोहीअनुसार गठनको व्यवस्था गर्न सुझाव दिए। सांसद अञ्जना विशुंखेले विधेयकको स्वागत र समर्थन गर्दै पत्रकारिताको विकास, संरक्षण र संवद्र्धन गर्न नियामक निकायको व्यवस्था गरिएको बताइन्। सांसद गोकुल बाँस्कोटाले विधेयक केही विकृत भएर आएको बताउँदै काउन्सिल स्वायत्त बनाउन लागि यसको गठन प्रक्रिया पनि सोहीअनुसार हुनुपर्नेमा जोड दिए। यसमा अनुगमनको प्रणालीलाई प्रभावकारी बनाउनुपर्ने र अपूरो कुरालाई पूर्ण बनाउनपर्नेमा उनको जोड थियो। उनले यसअघि सरकारले नियुक्ति गर्ने पाँच जना निर्वाचन प्रक्रियाबाट आउनुपर्छ भन्दा रोकिएको स्मरण गरे। नेपाल मजदुर किसान पार्टीका सांसद प्रेम सुवालले काउन्सिलका पदाधिकारी निर्वाचनबाट चयन हुने व्यवस्था गर्न सके स्वायत्त हुने धारणा व्यक्त गरे। सांसद खेमप्रसाद लोहनीले आम सञ्चारमाध्यमलाई सदुपयोग हुनुपर्ने गरी व्यवस्थित गर्नुपर्ने बताउँदै समाजमा सूचनाका लागि मिडियाको अहम् भूमिका रहेको उल्लेख गरे। उक्त विधेयकमाथि विचार गरियोस् भन्ने प्रस्ताव बैठकको बहुमतले स्वीकृत गरेको छ। काठमाडौं (अन्नपूर्ण): राष्ट्रपतिले १५ बुँदे सन्देशसहित पुनर्विचारका लागि फिर्ता पठाएको नागरिकता ऐन संशोधन गर्न बनेको विधेयक शुक्रबार राष्ट्रियसभाबाट पनि हुबहु पारित भएको छ। नेपाल नागरिकता (पहिलो संशोधन) विधेयक, २०७९ प्रतिनिधिसभा र राष्ट्रियसभाबाट पारित गरी प्रमाणीकरणका लागि गत साउन १६ गते राष्ट्रपतिसमक्ष पठाइएको थियो। राष्ट्रपति भण्डारीले नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको उक्त विधेयक संसद्बाट पुनर्विचार हुन आवश्यक देखिएको भन्दै गत साउन २९ गते प्रतिनिधिसभामा फिर्ता पठाएकी थिइन्। राष्ट्रपतिबाट फिर्ता आएको सो विधेयक यही भदौ २ गते प्रतिनिधिसभाबाट बिनासंशोधन पुनः बहुमतबाट पारित भएको थियो। प्रतिनिधिसभामा उपस्थित एक सय ९५ सांसदमध्ये उक्त विधेयक पारित गर्ने पक्षमा एक सय ३५ र यथास्थितिमा विधेयक पारित गर्न नहुने पक्षमा ६० मत परेको थियो। संविधानको धारा ११३ (४) मा राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गर्नुपर्ने व्यवस्था छ।"
"राजनीतिबाट अहिल्यै विश्राम लिन्न, एकपटक कार्यकारी पदमा पुगेर नेतृत्व गर्ने इच्छा छ : रामचन्द्र पौडेल","काठमाडौं : नेपाली कांग्रेसका वरिष्ठ नेता रामचन्द्र पौडेलले एकपटक देशको प्रधानमन्त्री बन्ने इच्छा रहेको बताएका छन्। गृहजिल्ला तनहुँमा आयोजित कार्यक्रममा उनले अहिल्यै राजनीतिबाट विश्राम नलिने बताए। 'मुलुकको नेतृत्व गर्ने इच्छाशक्ति मामा रहेकाले अहिल्यै सक्रिय राजनीतिबाट विश्राम लिने सोँच छैन। देशको कार्यकारी भूमिका खेलेर सुशासन दिने सामर्थ्य अझै छ,' उनले भने। उनले सुशासन, सामाजिक न्याय र समाजवादका लागि राजनीतिमा सक्रिय भएको भन्दै कार्यकारी बन्न अझै बाँकी रहेको बताए। उनले कार्यकारी पदमा पुग्नेहरुसँग नैतिक बल आवश्यक हुने हुँदा आफूमा त्यो बल रहेको बताए। उनले संविधानमा नै समाजवाद उन्मुख लेखिएकाले शिक्षा र स्वास्थ्यको जिम्मेवारी सरकारले लिनुपर्ने बताए। देशलाई काम गर्ने जनशक्ति आवश्यक भएको उल्लेख गर्दै नेता पौडेलले सीपवान नागरिक तयार गर्ने खालको शिक्षा अहिलेको आवश्यकता रहेको बताए। आदिकवि भानुभक्त क्याम्पसलाई प्राविधिक क्याम्पसको रुपमा रुपान्तरण गर्नुपर्ने उनको भनाइ थियो। उनले भने, सीपवान नागरिक उत्पादन गर्नुपर्छ, त्यसका लागि प्राविधिक शिक्षाको खाँचो छ। आदिकवि क्याम्पस अब उक्त बाटोमा अगाडि बढ्नुपर्छ।"
भ्रष्टाचारमुक्त समाज र अर्थतन्त्र अहिलेको आवश्यकता : पुस्पा भुसाल,"सन्धिखर्क : प्रतिनिधि सभाका उपसभामुख पुस्पा भुसालले भ्रष्टाचारमुक्त समाज र भ्रटाचारमुक्त अर्थतन्त्र नभएसम्म देश विकासले गति लिन नस्कने बताएकी छिन्। उनले भनिन् 'भ्रष्टाचार मुक्त समाज जबसम्म हामी बनाउँदैनौं। भ्रष्टाचार मुक्त अर्थतन्त्र जबसम्म हामी बनाउँदैनौं तबसम्म हामीहरू राष्ट्रप्रति पनि गद्दारी गरिहेका हुन्छौ।' आम नेपाली जनताले पसिनाले तिरेको करलाई मुलुकको विकास र समृद्धिका लागि लगानी गर्ने कार्य अगाडि बढाउन पत्रकारहरूको भूमिका महत्वपूर्ण हुने भन्दै भ्रष्टाचार मुक्त समाजको निर्माणमा राष्ट्रको चौथो अंगका रूपमा रहेको पत्रकारले भूमिका खेल्नुपर्ने बताइन्। नेपाल पत्रकार महासंघ अर्घाखाँची शाखाले उपसभामुख भुसालको सम्मान तथा पत्रकार भेटघाट कार्यक्रमलाई सम्बोधन गर्दै उनले भनिन् 'विकास यो वा त्यो दलको होइन। जिल्लामा यस्ता विकासलाई मान्यता दिनुपर्छ जुन विकास घरघरमा पुग्ने र जनजनले छुने किसिमको हुनुपर्छ। हामीले ल्याएका विकास घर भित्र पस्नु पर्यो। विकासको परिणाम एउटा गरिब जनताको, गरिबीको रेखामुनि रहेको जनताको घरभित्र छुन पाउनुपर्छ अहिले त्यो विकासको आवश्यक छ।' अर्घाखाँची भित्रका जनतालाई जिल्लामै बसेर भविष्य सुनिस्चित कसरी गर्न सकिन्छ भन्ने उद्देश्यका साथ बजेट विनियोजन गर्नुपर्ने उनको भनाइ छ। बाँदर र बँदेलको आतंकबाट ग्रसित भएर गाउँमा बस्ने की नबस्ने भन्ने दोधारमा रहेका किसानको लागि सरकारले नीति बनाएर काम गर्नुपर्ने उनले बताइन्। यसका बारेमा सदनमा कुरा उठाएको सरकारले यसलाई प्राथमिकतामा राख्नुपर्ने बताइन्। उनले संविधानकेन्द्रित कानुन बन्नुपर्छ भन्ने आफूहरूको मान्यता रहेको बताउँदै हाम्रो संविधानसँग बाँझिएको मिडिया विधेयकका बारेमा सदनमा छलफल गरेर परिमार्जन गर्न आफूले पहल गर्ने बताइन्। मिडिया र प्रेस स्वतन्त्राको बिरोधमा मिडिया बिधेयकमा केही कुरा लेखिएको भए संशोधन गर्न आफूले पहल गर्ने उपसभामुख भुसालको भनाइ छ। बहुमतको सरकारले पाँच वर्षसम्म लोकतान्त्रिक प्रणालीअनुसार मुलुकलाई अगाडि बढाओस् भन्ने मान्यता रहेका कारण गठबन्धन गर्नु परेको उपसभामुख भुसालको भनाइ छ। आफूले अर्घाखाँचीबाट प्रत्यक्ष निर्वाचन लड्ने सोच बनाएको र पार्टीले टिकट दिएमा प्रत्यक्ष निर्वाचन लड्ने जानकारी दिइन्। अर्घाखाँचीको प्रमुख सडकका रूपमा रहेको गोरुसिंगो सन्धिखर्क सडकको विस्तारमा सात करोड मात्र परेको र कम हुने भएपछि ३० करोड रुपैयाँ अर्थ मन्त्रालयमा माग गर्न थालेको उनले बताइन्।"
'आन्तरिक कमजोरीका कारण पार्टीले सिट गुमायो',काठमाडौं : नेकपा एमालेका उपाध्यक्ष सुवास नेम्वाङले पार्टीकै आन्तरिक कमी कमजोरीका कारण स्थानीय निर्वाचनमा केही सिट गुमाउनुपरेको बताएका छन्। शनिबार एमालेको केन्द्रीय सम्पर्क समन्वय कमिटीले काठमाडौंमा गरेको कार्यक्रमा उनले एमालेलाई गठबन्धनले हराएको नभई उम्मेदवार चयन लगायतका आन्तरिक कमी कमजोरीका कारण सिट गुमाउनुपरेको बताएका हुन्। उनले आगामी निर्वाचनमा स्थानीय निर्वाचनमा देखिएको कमी कमजोरीलाई सच्चाएर अघि बढ्ने दावी गरे। नेम्वाङले मंसिर ४ गते हुने निर्वाचनमा एमालेले चूनाव जित्ने प्रशस्त आधारहरू रहेको र गठबन्धन भने चूनाव जित्न नसक्ने अवस्थामा रहेको जिकिर गरे। एमालेले गरेका राम्रा कामका साथै गठबन्धनले देशको हितविपरीत गरेको कामलाई जनताले मूल्याङ्कन गर्ने उनको भनाइ छ। त्यस्तै नेम्वाङले आगामी निर्वाचनमा एमालेका विचार जनतामाझ लैजान र पार्टीलाई बहुमतले जिताउने गरी तयारी गर्न कार्यकर्तालाई निर्देशन दिए।
सामाजिक विभेद अन्त्य गर्नुपर्छ : महासचिव भुसाल,"काठमाडौं : नेकपा (एकीकृत समाजवादी)का महासचिव डा वेदुराम भुसालले मुलुकमा विद्यमान असमानताको अन्त्य गरी नागरिक स्वतन्त्रता कायम गर्न माक्सवादी दर्शन वैज्ञानिक भएको बताएका छन्। नेपाल भूतपूर्व सैनिक तथा प्रहरी संगठन समाजवादीको प्रथम उपत्यका विशेष प्रदेश सम्मेलनमा उनले समाजमा आर्थिक, सामाजिक, सांस्कृतिक भाषिक लगायतका विभेद विद्यमान रहेकाले त्यसको अन्त्य गर्नुपर्ने बताए। उनले नागरिकका राजनीतिक अधिकारका साथै आर्थिक, सामाजिक र सांस्कृतिक अधिकारका पक्षमा माक्र्सवादी विचार केन्द्रित रहेको उल्लेख गर्दै सम्पूर्ण नेता तथा कार्यकर्तालाई त्यस्ता क्षेत्रमा क्रियाशील हुन निर्देशन दिए। संविधान र लोकतन्त्रको रक्षाका लागि विद्रोहबाट स्थापित आफ्नो पार्टी नेपाली कम्युनिष्ट आन्दोलनको रक्षा, पुनर्गठन, विकास र रूपान्तरणका लागि सक्रिय रहेको उनले बताए। नेपाली कम्युनिष्ट आन्दोलनमा देखापरेको विकृति आत्मकेन्द्रित व्यक्तिवाद भएको भुसालको भनाइ छ।"
कांग्रेस हामीसँग आँखा जुधाउने अवस्थामा छैन : नेम्वाङ,"काठमाडौं : नेकपा एमालेका उपाध्यक्ष सुवास नेम्वाङले नेकपा एकीकृत समाजवादीलाई जनताले अस्विकार गरेको बताएका छन्। राजधानीमा आयोजित कार्यक्रममा उपाध्यक्ष नेम्वाङले समाजवादीले सत्ता गठबन्धनको सहारा लिएर पनि स्थानीय चुनावमा ४ प्रतिशत मत पनि कटाउन नसकेको बताए। नेम्वाङले भने, माधव नेपाललाई एमालेमा फर्कन आग्रह गर्छु। विनम्रतापूर्वक र दृढतापूर्वक भन्छु। नेकपा एमालेमा फर्केर आउनुस् । सर्वोच्च अदालतको परमादेशबाट सरकार बनेको भन्दै नेम्वाङले भने, यो अहिलेको सरकारलाई सरकार बनाउने जनादेश थिएन। पहिलोपटक नेपालको इतिहासमा सर्वोच्च अदालतको परमादेशबाट सरकार बन्यो। जनताको जनादेशबाट बनेको प्रधानमन्त्री केपी शर्मा ओली प्रतिपक्षमा बस्नुभयो। उनले गठबन्धन नगरिकन कांग्रेस हामीसँग आँखामा आँखा जुधाएर हेर्ने अवस्थामा नरहेको बताए।"
कांग्रेसको अहंकारले सिट बाँडफाँड मिलेन : माधव नेपाल,"विराटनगर : नेकपा (एकीकृत समाजवादी)का अध्यक्ष माधवकुमार नेपालले नेपाली कांग्रेस नेतृत्वमा देखिएको अहंकारका कारण सिट बाँडफाँड टुंगो नलागेको बताएका छन्। शनिबार विराटगरमा आयोजित पेसागत महासंघको जिल्ला स्तरीय भेलालाई सम्बोधन गर्दै उनको कांग्रेसको अहंकार आगामी निर्वाचनको बाधकको रुपमा देखा पर्न थालेको बताए। २०७४ सालमा कांग्रेसले २३ सिट जितेको थियो। अहिले १०० सिटको माग गरिरहेको छ, उनले भने, हामी ७० सिट दिन तयार छौं। तर, सहमति जुट्न सकेको छैन। सहमतिका लागि पटकपटक प्रयास भए पनि सहमतिको सम्भावना क्षीण हुँदै गएको अध्यक्ष नेपालले बताए। हैसियतभन्दा बढी सिट माग गरेको हुनाले जटिलता उत्पन्न भएको उनले जिकिर गरे। उनले भने, बालुवाटारमा बालुवा पेलेको पेलै छौं। तर, तेल निस्किएको छैन। अघिल्लो चुनावमा जित हाँसिल गरेको आधारमा सिटको भागबण्डा गर्ने प्रयास जारी रहेको उनले जानकारी दिए। तर, चुनावअघि बाम एकताको सम्भावना भने नरहेको उनले स्पष्ट पारे। उनले भने, चुनावअघि वाम गठबन्धनको सम्भावना नरहे पनि चुनावपछि भने अवस्था हेरेर हुनसक्छ। विराटगरमा आयोजित पेसागत महासंघको जिल्ला स्तरीय भेलालाई सम्बोधन गर्दै नेकपा (एकीकृत समाजवादी) का अध्यक्ष माधवकुमार नेपाल।"
एमाले उपमहासचिव पृथ्वीसुब्बा गुरूङ फेरि प्रदेश सभामै उम्मेदवार बन्ने,"बेंसीसहर : नेकपा एमालेका उपमहासचिव तथा केन्द्रीय प्रचार विभागका प्रमुख पृथ्वीसुब्बा गुरुङ पुनः प्रदेश सभा सदस्यका लागि उम्मेदवार सिफारिस भएका छन्। २०७४ को निर्वाचनमा लमजुङबाट प्रदेश सभा 'ख' बाट चुनाव जितेर गण्डकी प्रदेशका मुख्यमन्त्री भएका थिए। गुरूङ यस पटक प्रतिनिधि सभा सदस्यको चुनाव लड्ने चर्चा भएपनि पुनः प्रदेशसभा सदस्य उम्मेदवारमा सिफारिस भएका हुन्। शनिबार सम्पन्न एमाले लमजुङको बैठकले गुरूङलाई लमजुङको प्रदेश क्षेत्र (ख) बाट प्रदेश सभाको उम्मेदवारमा सिफारिस गरेको हो। बैठकमा उपमहासचिव गुरुङनै प्रमुख अतिथि थिए। एमाले लमजुङका जिल्ला अध्यक्ष कृष्णप्रसाद अधिकारी पनि गुरूङसँगै प्रदेश सभा सदस्यको उम्मेदवारका सिफारिस भएका छन्। प्रदेशसभा (क) तर्फ वर्तमान प्रदेशसभा सदस्य एवं नेकपा एमाले गण्डकी प्रदेश कमिटीका सचिव धनन्जय दवाडी, बेसीसहर नगर कमिटीका अध्यक्ष राजकुमार विष्ट र जिल्ला कमिटीका उपसचिव जितबहादुर गुरुङको नाम सिफारिस भएको छ। लमजुङमा प्रतिनिधि सभामा एउटा मात्रै निर्वाचन क्षेत्र छ। एमाले लमजुङले प्रतिनिधि सभा सदस्यको उम्मेदवारका लागि संविधानसभा सदस्य जमीन्द्रमान घले र जिल्ला सचिव सुवास पौडेलको नाम सिफारिस गरेको छ। यस्तै प्रतिनिधि सभाको समानुपातिकतर्फ संविधानसभा सदस्य टुकाभद्र हमालसहित कल्पना थापा र प्रेम दुरा सिफारिसमा परेका छन्। प्रदेश सभातर्फ प्रेम बहादुर घले, मोहनहरी पौडेल, महेन्द्रलाल श्रेष्ठ, बम बहादुर थापा, फूलबहादुर थापा, नन्दराम विक, रञ्जित कुमाल, अमृत तामाङ, रामहरि दवाडी, गणेश पाण्डे, लक्ष्मी अधिकारी, यशोदा रिमाल, शान्ता भुजेल, लोका अधिकारी र राममाया थापा मगर सिफारिस भएका छन्।"
प्यूठानमा पुनः दुर्गा पौडेललाई उम्मेदवार बनाउने राजमोको निर्णय,प्यूठान : राष्ट्रिय जनमोर्चाले प्यूठानमा प्रतिनिधि सभा सदस्य उम्मेदवारमा पुनः दुर्गा पौडेललाई उठाउने निर्णय गरेको छ। राजमोको संसदीय बोर्डको शनिबार बसेको बैठकले पार्टीका उपाध्यक्ष पौडेललाई दोस्रो पटक प्यूठानबाटै उम्मेदवार बनाउने निर्णय गरेको हो। उनी हाल प्रतिनिधिसभा सदस्य हुन्। जिल्लाबाट उमेदवारका लागि सिफारिस आइरहे पनि तत्काल प्यूठान र बाग्लुङका उम्मेदवारको टुंगो लगाइएको राजमोले विज्ञप्ती मार्फत सार्वजनिक गरेको छ। राजमोबाट प्यूठानमा पौडेलसहित नेता बोम बहादुर खत्रीको पनि नाम चर्चामा थियो। पाँच दलीय गठवन्धनमा अझै सिट बाँडफाँटको टुंगो लागेको छैन। गठबन्धनबाट प्यूठान राजमोको भागमा नपरे एक्लै चुनाव लड्ने राजमोका केन्द्रीय सचिव एवं गठवन्धनमा वार्ता समितिका सदस्य हिमलाल पुरीले प्रतिक्रिया दिएका छन्। स्थानीय तहको निर्वाचनअनुसार राजमो प्यूठानमा चौथो शक्ति हो।
'नागरिकता विधेयक हुबहु पास हुनु राष्ट्रपतीय संस्थाको अवमूल्यन',"काठमाडौं : राप्रपा नेपालका अध्यक्ष कमल थापाले नागरिकता विधेयक संघीय संसदबाट हुबहु पारित गरेर राष्ट्रपतीय संस्थाको अवमूल्यन भएको बताएका छन्। शनिबार काठमाडौंमा आयोजित पार्टी प्रवेश कार्यक्रममा थापाले राष्ट्रपतिले सुझावसहित नागरिकता विधेयक फिर्ता पठाएपनि त्यसलाई पुनः हुबहु पारित गरेर राष्ट्रपतीय संस्थाको अवमूल्यन भएको बताएका हुन्। उनले गठबन्धन दलले नागरिकता विधेयक हुबहु पारित गरेर मुलुकलाई अप्ठेरोमा धकेल्न खोजेको आरोप लगाए। त्यस्तै थापाले आगामी निर्वाचनबाट संसदमा सम्मानजनक उपस्थिति हासिल गर्न सके हिन्दुराष्ट्र पुर्नस्थापनाको पक्षमा देशव्यापी आन्दोलन गर्ने जिकिर गरे। प्रमुख राजनीतिक दलको विकल्पमा फरक बिचार बोक्ने आफ्नो मात्रै पार्टी भएको उनको भनाइ छ। थापाले ठूला भन्ने दलको असक्षमता, अदूरदर्शिताको जवाफ दिँदै जनताले राप्रपा नेपाललाई वैकल्पिक शक्तिको रूपमा उभ्याउन सहयोग गर्नुपर्ने धारणा पनि राखे।"
पाँच दलीय गठबन्धनमा अब को को प्रधानमन्त्री हुने भनेर दिन बित्छ : उपमहासचिव ज्ञवाली,"तानसेन : नेकपा एमालेका उपमहासचिव प्रदीप कुमार ज्ञवालीले वर्तमान सत्ता गठबन्धनका शीर्ष नेताहरूको दिन देश बनाउनेभन्दा पनि आगामी पाँच वर्षसम्म बार्गेनिङ्ग गरी सत्ता हत्याउने छलफलमा बित्ने गरेको बताएका छन। नेकपा एमाले पाल्पाले तानसेनमा गरेको कार्यकर्ता प्रशिक्षणमा बोल्दै एमाले उपमहासचिव ज्ञवालीले वर्तमान सत्ता गठबन्धनका नेताहरू राजनीतिक बेश्याबृत्तिमा लागेको आरोप लगाए। एउटासँग मिलेर चुनाव लड्यो, अर्कोसँग मिलेर सरकार बनायो, जसलाई वर्ग सत्रु देख्यो, उसैलाई शिरमा राखेर हिँड्यो यो अवस्थाले कहिल्यै देशमा स्थिरता नहुने भएकाले एमालेलाई मतदान गर्न उपमहासचिव ज्ञवालीले कार्यकर्तालाई आग्रह गरे। सरकारले नीति तथा कार्यक्रममार्फत नै नेपालको ऊर्जा उत्पादन तथा व्यापारमा भित्री रुपमा भारतीय पक्षलाई भित्राएको रहस्य खुल्दै आएको उनले दाबी गरे। अहिलेका सत्तागठबन्धनका नेताहरू संविधान, ऐन नियम कानुन मिचेर भएपनि बल प्रयोग गरेरै भएपनि सत्ता हात पार्ने काममा लागिरहेका उनको भनाइ थियो। 'माओवादी केन्द्रका अध्यक्ष प्रचण्ड भारत गई विदेशी भूमिमा सत्ताको बार्गेनिङ्ग गरि आएको हुन्। देशका लागि यो भन्दा लाजमर्दो काम अरू हुनै सक्दैन,' उनले भने। सरकारले संविधान, ऐन नियम कानुन मिचेर काम गर्दै आएको, प्रधानन्यायाधीशको महाअभियोग मुद्दा ६ महिनासम्म सरकारले लुकाएर राखेको, अब चुनावी मसला बनाउन अहिले पुनः वियूँत्याएको उनले आरोप लगाए।"
"प्यूठान कांग्रेसमा आकांक्षीको लर्को, सर्वसम्मत भएनन् डाक्टर गोविन्द","प्यूठान : प्रतिनिधि सभाका लागि एक मात्र निर्वाचन क्षेत्र रहेको प्यूठानमा उम्मेदवार बन्नका लागि आकांक्षीको लर्को लागेको छ। शनिबार बसेको नेपाली कांग्रेस जिल्ला कार्यंसमिति प्यूठानको बैठकले प्रत्यक्षतर्फ ६ जनाको नाम सिफारिस गरेको छ। समानुपातिकतर्फ ८ जना गरी कूल १४ जना सिफारिस भएको पार्टी सभापति विष्णु कुमार गिरीले जानकारी दिए। प्रत्यक्षतर्फ पार्टीका केन्द्रीय सदस्य प्राध्यापक डा गोविन्दराज पोखरेल, निवर्तमान जिल्ला पार्टी सभापति अमंरप्रसाद भण्डारी, पूर्व पार्टी सभापति सुभास केसी, पूर्व पार्टी सचिव शिव रिजाल, महाधिवेशन प्रतिनिधि खिमानसिँह रायमाझी र विरेन्द्र थापाको नाम सिफारिस भएको छ। २०७४ मा डाक्टर पोखरेल सर्वसम्मत सिफारिस भएका थिए। तर, यसपाली उनलाई कांग्रेसभित्र सहजै उम्मेदवार बनाउन स्वीकार नगरेको पाइएको छ। कांग्रेस प्यूठानमा पनि देउवा र कोइराला पक्षको दुई लाइन गुट सक्रिय छ। समानुपातिकतर्फ मुक्ती प्रसाद शर्मा, दिवाकर गौतम, श्रीकृष्ण प्रपन्न सुवेदी, मुक्ती सुवेदी, देविराम पुन, धनलक्ष्मी श्रेष्ठ, नाम बहादुर नेपाली र तिलक विक सिफारिस भएको सभापति गिरीले जानकारी दिए।"
'निष्पक्ष र भयरहित वातावरणमा निर्वाचन गराउन सरकारले व्यवस्था मिलाइसकेको छ',काठमाडौं : प्रधानमन्त्री शेर बहादुर देउवाले निष्पक्ष र भयरहित वातावरणमा आगामी निर्वाचन गराउन सरकारले आवश्यक व्यवस्था मिलाइसकेको बताएका छन्। प्रजातान्त्रिक चिकित्सक संघले शनिबार काठमाडौंमा आयोजना गरेको सम्मान तथा शुभकामना आदान प्रदान कार्यक्रममा प्रधानमन्त्री देउवाले सो कुरा बताएका हुन्। उनले स्थानीय तहको निर्वाचन सफलताका साथ सम्पन्न भएसँगै आगामी निर्वाचनलाई पनि निष्पक्ष र भयरहित वातावरणमा आगामी निर्वाचन गराउन कांग्रेस नेतृत्वको सरकारले आवश्यक व्यवस्था मिलाईसकेको बताए। कांग्रेस सभापति समेत रहेका प्रधानमन्त्री देउवाले कांग्रेसलाई अत्याधिक मतले जित दिलाउने गरी तयारी गर्न पनि आग्रह गरे। त्यस्तै उनले सर्वसुलभ ढंगले स्वास्थ्य सेवा उपलव्ध गराउन सरकार प्रतिवद्ध रहेको जिकिर गरे। आवश्यक बजेट छुट्टाएर स्वास्थ्य क्षेत्रको भौतिक संरचनाको निर्माण र स्वास्थ्य जनशक्तिको विकासका लागि विभिन्न कार्यक्रहरू आयोजना गरिएको उनले बताए। कोरोना लगायतका महामारीमा आफ्नो ज्यानको प्रवाह नगरि सेवा प्रदान गर्ने स्वास्थ्यकर्मीको मुलुकको विकासका लागि ठूलो योगदान हुने उनको विश्वास छ। उनले स्वास्थ्य सेवा महङ्गो हुँदा जनताले समयमा नै उपचार नपाई कष्कटर जीवन बिताउनुपर्ने भएकाले स्वास्थ्य सेवालाई सस्तो र सुलभ बनाउन जरुरी रहेको बताए।
बाबुराम भट्टराई पनि गोरखा २ बाटै चुनाव लड्ने,"गोरखा : नेपाल समाजवादी पार्टीका अध्यक्ष डा बाबुराम भट्टराईले माओवादी केन्द्रका वरिष्ठ उपाध्यक्ष नारायणकाजी श्रेष्ठको नाम सिफारिस भएको गोरखा क्षेत्र नं २ बाटै चुनाव लड्ने भएका छन्। नेकपा माओवादी केन्द्रको चुनाव चिन्ह लिएर निर्वाचनमा जाने सहमति गरेका उनले यसपटक पनि सोही क्षेत्रबाट चुनाव लड्ने दाबी गरे। यसअघि पनि उनले सोही क्षेत्रमा श्रेष्ठलाई पराजित गरेका थिए। गृहजिल्ला गोरखाका पत्रकारहरूसँग शनिबार कुराकानी गर्दै उनले यसअघि जितेको ठाउँबाट चुनाव लड्ने मापदण्डअनुसार सो क्षेत्रबाट आफू स्वतः उम्मेद्वार हुने दाबी गरे। 'यस अघिको निर्वाचनमा जसले जहाँबाट चुनाव जितेको हो उसले त्यही लिने भन्ने अन्तरिक समझदारी बनेको छ। त्यो अनुसार म स्वतः गोरखा २ बाट चुनाव लड्छु', उनले भने, 'यसपटक सबै दलको साझा उम्मेदवारको रूपमा अघि बढ्न चाहेको छु। गठबन्धनका कांग्रेस, माओवादीलगायत दलको त सहयोग हुनेछ। त्यो बाहेकका सबै दलहरुले पनि यसपटक मलाई गोरखाको प्रतिनिधित्व गर्ने अवसर दिनुहुनेछ भन्ने अपेक्षा छ।' पहिलो जसले जुन क्षेत्र जितेको छ त्यो लिने र एमालेले जितेको ठाउँ बाँडफाँट गर्ने सहमति भएकाले सोही अनुसार सिट बाँडफाँट हुने उनले बताए। यसअघि सो क्षेत्रबाट कांग्रेसका केन्द्रीय सदस्य सुरेन्द्रराज पाण्डेको नाम पनि सिफारिस भइसकेको छ। तर भट्टराईले भने आफूलाई कुनै दल विशेषको नेता वा उम्मेदवारभन्दा पनि सर्वमान्य उम्मेद्वार बन्न चाहेको खुलाएका छन्। 'अन्तिम टुङ्गो पार्टीको केन्द्रीय समितिले लगाउँछ, गठबन्धनले लगाउँछ', उनले भने, 'गोरखा २ मा गठबन्धनबाट म नै उम्मेद्वार भन्नेमा ढुक्क छु।' गठबन्धनभित्र सिट बाँडफाँटको विषय पेचिलो हुनुलाई उनले सहजका साथ लिएको जनाएका छन्। 'खाजा बाँडफाँट गर्दा त समय लिन्छ, यो त राजनीतिक शक्ति, सत्ताको बाँडफाँट हो। समय लागिहाल्छ', उनी भन्छन्, 'दुई, चारसिट तलमाथि होला, केही दिन ढिला होला अन्तत मिल्छ।' यो निर्वाचनमा सुशासन र समृद्धिको ठोस मार्गचित्र बनाएर आफू अघि बढ्ने डाक्टर भट्टराईले बताए। यसअघि प्रधानमन्त्री हुँदा छोटो अवधिमा धेरै काम गर्न नसकेको बताउँदै उनले विगतमा थालेका काम पूरा गर्ने योजना रहेको बताए। उनले चुनावपछि माओवादीसित पार्टी एकताका विषयमा पनि छलफल भइरहेको बताए। 'नयाँ समाजवादी धार निर्माण गर्ने योजनाअनुसार एकै ठाउँमा उभिएर जाने हो', उनले भने।"
गठबन्धनले सिधा आँखाले एमालेलाई हेर्न सकेको छैनः अध्यक्ष बराल,"नुवाकोट : अनेरास्ववियुकी अध्यक्ष सुनिता बरालले देशको पहिलो दल नेकपा एमालेविरुद्ध सत्तारूढ दलहरूले सत्ताकै लागि घेराबन्दी गर्न खोजेको बताइन्। उनले एमालेको विकल्प कुनै पनि दल नरहेका कारण एमालेप्रतिको जनलहर देखेर सत्ताकै लागि अन्य दलले अपवित्र गठबन्धन गरेकोसमेत बताइन्। उनले मंसिर ४ को निर्वाचनमा एमालेलाई बहुमत ल्याउन कसैले पनि रोक्न नसक्नेसमेत ठहर गरिन्। अध्यक्ष बरालले देश विकास र परिवर्तन गर्ने दल एमाले भएको कारण एमालेका सकारात्मक कार्यप्रति विक्षिप्त भएर अन्य दलहरूले एउटै उद्देश्य सत्तामा जानकै लागि मात्र अपवित्र गठबन्धन गरेको आरोप लगाइन्। उनले जस्तोसुकै गठबन्धन आएपनि एमालेप्रति जनताको विस्वास नघटेको बताइन्। उनले अबको प्रदेश र संघीय निर्वाचनमा एमालेले स्पष्ट बहुमत ल्याउने दावी गरिन्। सत्तामा रहेका दलको गठबन्धनको सत्ता स्वार्थलाई आम जनताले बुझिसकेका कारण अब वैशाख ३० को स्थानीय तहको निर्वाचनमा जस्तो जनता नझुक्किनेसमेत बताइन्। जनताको बिस्वासका कारण एमालेले अबको निर्वाचनमा बहुमत ल्याउने र अनेरास्ववियुले यसमा साथ दिने बताइन्। उनले एमालेलाई अनेरास्ववियुको साथ र जनताको साथ एमालेलाई रहेका कारण एमाले एक दलविरुद्ध बनेको गठबन्धनको कुनै अर्थ नरहने बताइन्। कार्यक्रममा एमाले केन्द्रीय सदस्य तथा नुवाकोट इन्चार्ज विन्दा ढुंगाना, केन्द्रीय सदस्य उषाकिरण तिम्सिना, एमाले बागमती प्रदेश अध्यक्ष केशवराज पाण्डे, प्रतिनिधि सभा सदस्य नारायणप्रसाद खतिवडा, एमाले जिल्ला अध्यक्ष तथा बागमतीका पूर्व राज्यमन्त्री बद्री मैनाली, अनेरास्ववियु नुवाकोटका अध्यक्ष विष्णुहरि रिमाल सत्यलगायतले अबको निर्वाचनमा एमालेलाई विजयी बनाउन विद्यार्थी, युवा, किसान, मजदुर, कर्मचारी सबै क्षेत्रको साथ रहेको वताए।"
विप्लव कार्यकर्तालाई प्रधानमन्त्री देउवाले कांग्रेसमा प्रवेश गराए,काठमाडौं : नेकपा विप्लव समूहका एक दर्जन नेताहरु नेपाली कांग्रेसमा प्रवेश गरेका छन्। शनिबार विहान प्रधानमन्त्री निवास बालुवाटारमा कांग्रेस सभापति एवं प्रधानमन्त्री शेरबहादुर देउवाले उनीहरुलाई नेपाली कांग्रेसको सदस्यता दिएर पार्टी प्रवेश गराएका हुन्। कांग्रेस केन्द्रीय सदस्य रमेश लेखकको पहलमा उनीहरु कांग्रेस प्रवेश गरेका हुन्।
देशभर विकास र समृद्धिको सन्देश दिने मेरो सङ्कल्प छ : अध्यक्ष दाहाल,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डले विकास र समृद्धिको सन्देश दिने आफ्नो संकल्प रहेको बताएका छन् । नेपाल विद्युत् प्राधिकरणले भरतपुरमा सुरु गर्न लागेको वितरण प्रणाली भूमिगत तथा सुदृढीकरण कार्यको शिलान्यास गर्दै अध्यक्ष दाहालले संकल्पमा जनताको निरन्तर सहयोग रहने कुरामा आफू विश्वस्त रहेको बताए। जनताको चाहना विकास र समृद्धि भएको उल्लेख गर्दै उनले भने, शिक्षा, स्वास्थ्य, रोजगारी र सुरक्षा जनताको चाहना हो । भूमिगत विद्युतीकरणले जनताको सुरक्षा र नगरको सौन्दर्यता बढाउने उनको भनाइ थियो । भरतपुर महानगरपालिकाका प्रमुख रेनु दाहालले महानगरपालिकाको प्रयास र समन्वयका कारण छिटो काम सुरु भएको भन्दै ठेकेदार कम्पनीलाई समयमा काम सम्पन्न गर्न आग्रह गरे । सो अवसरमा नेपाल विद्युत् प्राधिकरणका कार्यकारी निर्देशक कुलमान घिसिङले परियोजनाको काम दुई वर्षमा सम्पन्न गर्ने गरी काम गर्नुपर्नेमा जोड दिए । प्राधिकरणले अहिले रु १६ अर्ब नाफा गरेको उनले जानकारी दिए । अहिले दैनिक रु १० करोडदेखि रु १२ करोडसम्म बिजुली बेचिरहेको उनको भनाइ थियो ।"
भरतपुरमा विद्युतीय तारलाई भूमिगत बनाउन सुरु,"चितवन : भरतपुर महानगरपालिकामा विद्युतीय तारलाई भूमिगत बनाउन थालिएको छ । महानगरपालिकाका मुख्य बजार क्षेत्रका विद्युत वितरणतारलाई भूमिगत बनाउन थालिएको हो । भरतपुर महानगर कार्यालयको अगाडि पूर्वपश्चिम राजमार्गमा शनिबार पूर्व प्रधानमन्त्री पुष्पकमल दाहाल र नेपाल विद्युत प्राधिकरणका कार्यकारी निर्देशक कुलमान घिसिङले शिलन्यास गरेका हुन् । गैचीले खनेर उनीहरुले कामको सुरुवात गरेका थिए । पहिलो चरणमा बाइवास , पुल्चोक , केन्द्रीय बस ट्रमिनल चोकसम्मको रिङरोडमा विद्युतीय तार भूमिगत गरिनेछ । भरतपुर महानगरका अनुसार यो दुई अर्ब ५८ करोड भन्दा बढीको लागतमा दुई वर्षमा सकिने योजना हो । नेपाल सरकार, नेपाल विद्युत प्राधिकरणको संयुक्त लगानी र एशियाली विकास बैंकको ऋण सहयोगमा गरिएको हो । महानगर प्रमुख रेनु दाहालले आगामी दिनमा यो योजना अन्य ठाँउमा पनि विस्तार गरिने बताइन् । पहिलो चरणमा रिङरोडका तारलाई भूमिगत बनाउँछौं, त्यसवपछि अन्य ठाँउमा निरन्तरता दिनेछौं , दाहालले भनिन् , भूमिगत बनेपछि सहरको सौन्दर्यकरणसंगै सुरक्षित हुनेछ ।, पूर्वप्रधानमन्त्री पुष्पकमल दाहालले यसलाई विकास मात्रै होइन जनताको सुरक्षासँग सम्बन्धित आयोजनाको रुपमा रहेको चर्चा गरे । पोखराभरतपुर वितरण प्रणाली सुदृढीकरण आयोजना अन्तरगत तार भूमिगत गर्न लागिएको हो । भारतीय कम्पनी टाटा प्रोजेक्ट्स प्रालिले ठेक्का सम्झौता गरेको छ । नेपाल सरकार र प्राधिकरणको संयुक्त लगानी तथा एशियाली विकास बैंकको ऋण सहयोगमा गरिएको आयोजना दुईवर्षभित्र सम्पन्न गर्ने सम्झौतामा उल्लेख छ । प्राधिकरणका कार्यकारी निर्देशक कुलमान घिसिङले सुरक्षा र सौन्दर्यताको काम भएको बताए । विद्युत वितरणलाई भूमिगत बनाउनुको उद्देश्य गुणस्तरीय र सुरक्षित सेवा हो। , उनले भने । विद्युतीय तार भूमिगत गर्ने कार्य भरतपुरमा निर्माणधीन ६ लेन सडक, बाइपासरोड र आँपटारीदेखि पुलचोकसम्मको रोडमा पहिलो चरणमा गरिने भएको हो। सो क्षेत्रको काम सुरु गरिएको छ ।"
नेकपा एकीकृत समाजवादी बर्दियाले गर्यो उम्मेदवारको नाम सिफारिस,"गुलरिया : नेपाल कम्युनिष्ट पार्टी एकीकृत समाजवादी बर्दियाले आगामी मंसिर ४ गते हुने प्रदेश सभा तथा प्रतिनिधि सभा सदस्य निर्वाचनका लागि उम्मेदवारको नाम सिफारिस गरेको छ। पार्टीले जिल्लाका दुई संघीय र चार प्रदेशका लागि महिला सहितका प्रत्यक्ष तथा समानुपातिक उम्मेदवारको नाम सिफारिस गरेको हो। प्रतिनिधि सभा सदस्य क्षेत्र नम्बर १ को उम्मेदवारका लागि कौशिला सिंह ठकुरी, बखत बहादुर खड्का र दिगेन्द्र राज आलेलाई सिफारिस गरिएको नेकपा एस बर्दियाका अध्यक्ष प्रेम पोखरेलले बताए। प्रदेश सभा सदस्यका लागि बर्दिया क्षेत्र नम्बर १ (क) तर्फ डिलबहादुर केसी, यमुना बिक र डोङला थारू छन्। क्षेत्र नम्बर १ (ख) तर्फ प्रेम प्रसाद पोख्रेल, कमला घिमिरे र नारायण प्रसाद चौधरी तथा हरिशचन्द्र यादव (मधेसी कोटा) बाट सिफारिस भएका छन्। प्रतिनिधि सभा सदस्य क्षेत्र नम्बर २ मा लोकमणि आत्रेय, वैद्यनाथ झा, जुना कार्की र बिसतिया थारू (थारू जनजाति कोटा) सिफारिस गरिएको छ। प्रदेश सभा सदस्य क्षेत्र नम्बर २ (क) तर्फ दुर्गा बहादुर रिमाल, लक्ष्मीकान्त शर्मा, शान्ति चौधरी (थारू कोटा) र सुसिला थापा मगर जनजाति कोटामा छन्। क्षेत्र नम्बर २ (ख) तर्फ बमबहादुर रावल, शुजना थापा क्षेत्री, अग्नि प्रसाद अर्याल र पुनाराम थारू (थारू जनजाति कोटा) सिफारिस गरिएको अध्यक्ष पोखरेलले जानकारी दिए।"
"नुवाकोटमा प्रत्यक्षमा डा महत र तामाङ सिफारिस, समानुपातिकमा केसी","नुवाकोट : आगामी मङ्सिर ४ गते हुने प्रतिनिधिसभा र प्रदेशसभा सदस्य निर्वाचनका लागि नुवाकोटमा नेपाली कांग्रेसबाट एक सय २७ उम्मेदवार सिफारिस भएका छन्। दुई निर्वाचन क्षेत्र रहेको प्रतिनिधिसभातर्फ १४ र चार निर्वाचन क्षेत्र रहेको प्रदेशसभा सदस्यतर्फ एक सय १३ जनालाई (प्रत्यक्ष र समानुपातिक दुवै निर्वाचन प्रणाली समेत) सम्बन्धित कार्यसमिति बैठकले उम्मेदवार सिफारिस गरेको हो। निर्वाचन क्षेत्र नं १ बाट प्रत्यक्षमा दुई र समानुपातिकतर्फ छ तथा निर्वाचन क्षेत्र नं २ बाट प्रत्यक्ष र समानुपातिकतर्फ तीनतीन जना उम्मेदवार सिफारिस भएका छन्। क्षेत्र नं १ बाट प्रत्यक्षतर्फ नेपाली कांग्रेसका प्रवक्ता डा प्रकाशशरण महत र केन्द्रीय सदस्य डा रामशरण महतलाई सिफारिस गरिएको क्षेत्रीय सभापति धुव्र श्रेष्ठलेले जानकारी दिए। उनका अनुसार समानुपातिकतर्फ छ जनालाई सिफारिस गरिएको छ। प्रत्यक्षमा समेत नाम समावेशभएका डा रामशरणणलाई समानुपातिकतर्फ १ नं मा सिफारिस गरिएको छ। अन्य उम्मेदवारमा डा केदारनरसिंह केसी, कल्पना नेपाली, कृष्णबहादुर लामा, प्रकाश गोतामे र सीता मिजार छन्। यस्तै, प्रतिनिधिसभा निर्वाचन क्षेत्र नं २ बाट प्रत्यक्षतर्फ तीनजनाको नाम सिफारिस गरिएको छ। प्रत्यक्षतर्फ केन्द्रीय सदस्य बहादुरसिंह लामा (तामाङ) सहित राज्यलक्ष्मी पाँडे (श्रेष्ठ) र लालीमाया तामाङलाई सिफारिस गरिएको हो। केन्द्रीय सदस्य अजुर्ननरसिंह केसीलाई समानुपातिकतर्फ सिफारिस गरिएको क्षेत्रीय सभापति जगतबहादुर तामाङले जानकारी दिए। उनका अनुसार समानुपातिकतर्फ केन्द्रीय सदस्य केसीसहित धुव्रप्रसाद अधिकारी र रुक्मिणी सेढाइँलाई सिफारिस गरिएको छ। यसैगरी, निर्वाचन क्षेत्र नं १ को प्रदेशसभा सदस्यका लागि प्रदेश 'क'बाट प्रत्यक्षतर्फ निवर्तमान सभापति जगदिश्वरनरसिंह केसी, महेन्द्र थिङलगायत १३ जनालाई सिफारिस गरिएको छ। समानुपातिकतर्फ पार्टी सभापति रमेशकुमार महत, डा केदारनरसिंह केसीसहित ३० जनालाई सिफारिस गरिएको कार्यबाहक सभापति उपेन्द्र दाहालले जानकारी दिए। प्रदेश 'ख'बाट प्रत्यक्षतर्फ पार्टी जिल्ला सभापति रमेशकुमार महत, जगदिश्वरनरसिंह केसी, अर्जुनप्रसाद न्यौपाने, वैकुण्ठ मिश्रसहित आठ जनाको नाम सिफारिस गरिएको प्रदेश सभापति रामजी पौडेलले जानकारी दिए। समानुपातिकतर्फ सभापति पौडेलसहित १५ जनाको नाम सिफारिस गरिएको छ। यस्तै, निर्वाचन क्षेत्र नं २ को प्रदेश 'क' बाट प्रत्यक्षतर्फ जगदिश्वरनरसिंह केसी, रमेशकुमार महतसहित २१ जनाको नाम सिफारिस गरिएको प्रदेश सभापति वैकुण्ठ पाण्डेले जानकारी दिए। उनका अनुसार समानुपातिकतर्फ जिल्ला सचिव श्रीराम श्रेष्ठसहित १७ जनाको नाम सिफारिस गरिएको छ। निर्वाचन क्षेत्र नं २ को प्रदेश 'ख' बाट प्रत्यक्षतर्फ जगतबहादुर तामाङ, फैसिङ तामाङ र राजकुमार भट्टराईलाई सिफारिस गरिएको प्रदेश सभापति गणेशमान तामाङले जानकारी दिए। उनका अनुसार समानुपातिकतर्फ चोकराज शाक्य, सुरेन्द्रराज अधिकारीसहित ११ जनाको नाम सिफारिस गरिएको छ। पार्टीको विधान र परिपत्रअनुसार प्रदेश उम्मेदवारको लागी सिफारिस गरिएका नाम प्रदेश कार्यसमितिले क्षेत्रीय कार्यसमितिमा पठाएको छ भने प्रदेशबाट आएको नामावलीमा क्षेत्रले केही संशोधन गरेर जिल्लामा पठाएको जनाएको छ। यस्तै, प्रतिनिधिसभा सदस्य उम्मेदवारका लागी क्षेत्रीय कार्यसमिति बैठकले सिफारिस गरेर जिल्ला कार्यसमितिलाई शुक्रबार बुझाएको हो। प्रदेश र क्षेत्रीय कार्यसमितिबाट सिफारिस भएर आएका उम्मेदवारको नामावली जिल्ला कार्यसमितिको बैठकले अनुमोदन गरेर बागमती प्रदेश कार्यसमितिमा पठाउने जिल्ला सचिव वैकुण्ठ मिश्रले जानकारी दिए। रासस"
हेटौँडाबाट गाँजासहित दुईजना पक्राउ,हेटौँडा : मकवानपुर प्रहरीले हेटौँडा उपमहानगरपालिका१० राप्ती पुल नजिकैबाट आज शनिबार ७४ किलो ७० ग्राम गाँजासहित दुईजनालाई पक्राउ गरेको छ। पक्राउ पर्नेमा नुवाकोटको विदुर नगरपालिका१३ का ३१ वर्षीय प्रकाश तामाङ र पर्साको ठोरी गाउँपालिका३ बर्मानगरका ३४ वर्षीया चन्द्रकुमारी श्रेष्ठ छन्। जिल्ला प्रहरी कार्यालय मकवानपुरका प्रहरी नायब उपरीक्षक टेकबहादुर कार्कीका अनुसार चितवनबाट हेटौँडातर्फ आउँदै गरेको बागमती प्रदेश०१०२५च १९४२ नंको तरकारी बोक्ने गाडीलाई जाँच गर्दा उक्त परिमाणको गाँजा बरामद गरिएको हो। प्रहरीले उनीहरूको साथबाट ३१ हजार रुपैयाँ पनि बरामद गरेको छ।
बाख्रा गोठालो गएकी किशोरीको लडेर मृत्यु,जाजरकोट : जाजरकोटको कुशे गाउँपालिका२ टालेगाउँमा भीरबाट लडेर एक किशोरीको ज्यान गएको छ। शनिबार बाख्रा चराउन गोठालो गएकी १८ वर्षीया लिला सिंहको ज्यान गएको हो। स्थानीय छविराज सिंहका अनुसार वडा नं २ को कालिका डाँडा नजिकै रहेको पाखा भीरबाट लडेर ज्यान गएको हो। शुक्रबार राष्ट्रिय परीक्षा बोर्डले सार्वजनिक गरेको कक्षा १२ को परीक्षामा उर्तीण भएकी थिइन्।
जटिल अवस्थाकी गर्भवतीको हेलिकप्टरबाट उद्धार,"जाजरकोट : चार दिनदेखि सुत्केरी बेथाले छट्पटाइरहेकी जाजरकोटकी एक गर्भवतीको हेलिकप्टरबाट उद्धार गरिएको छ। जिल्लाको नलगाड नगरपालिका८, लुपानाकी २७ वर्षीया लक्ष्मी वलीको हवाई उद्धार गरिएको हो। दल्लीबाट हवाई उद्धार गरेर प्रदेश अस्पताल सुर्खेत लगिएको छ। लक्ष्मीको गर्भमा रहेका जुम्ल्याहा बच्चामध्ये एक बच्चाको पेटमै मृत्यु भएपछि उनको अवस्था जटिल भएको नलगाड स्वास्थ्य शाखाका प्रमुख प्रचण्ड कार्कीले बताए। अवस्था जटिल भएपछि उनलाई शुक्रबार प्राथमिक स्वास्थ्य केन्द्र दल्लीमा ल्याइएको थियो। तर प्राथमिक स्वास्थ्य केन्द्रमा पनि सुत्केरी गराउन नसकिएपछि रिफर गरिएको थियो। स्वास्थ्य संस्थामा पेटमा रहेका बच्चा निकाल्न नसेको र अवस्था जटिल भएपछि तत्काल सुविधा सम्पन्न अस्पताल लैजान सिफारिस गरिएको स्वास्थ्य शाखा प्रमुख कार्कीले बताए। स्थानीयको आग्रहमा पत्रकार प्रकाश पन्त र जाजरकोटका प्रमुख जिल्ला अधिकारी रामबहादुर शाहीको पहलमा राष्ट्रपति महिला उत्थान कार्यक्रमबाट हवाई उद्धार गरिएको हो। नेपाली सेनाको हेलिकोप्टरले शनिबार बिहान लक्ष्मीलाई उद्धार गरेर प्रदेश अस्पताल सुर्खेत लगेको नलगाड नगरपालिकाकी उपप्रमुख सरिता सिंहले बताइन।"
नेचुङमा निर्माणाधीन बीओपी भवन अन्तिम चरणमा,"जोमसोम : कोरला नाकास्थित लोमान्थाङ२ छोसेरको नेचुङमा निर्माणधीन सशस्त्र प्रहरी बोर्डर आउट पोस्ट (बीओपी) भवन निर्माण अन्तिम चरणमा पुगेको छ। चीनको स्वशासित क्षेत्र तिब्बतसँग सिमाना जोडिएको नाकामा निर्माण हुँदै गरेको बीओपीको ९० प्रतिशत काम सकिएको छ। सीमा सुरक्षाका लागि सरकारले २०७७ असारमा बीओपी स्थापना गरेको थियो। त्यहाँ सशस्त्र प्रहरी निरीक्षकको कमाण्डमा २१ जना सशस्त्रका सुरक्षाकर्मीको व्यवस्थापन गरिएको छ। बीओपीको सशस्त्रका पूर्व अतिरिक्त महानिरीक्षक नारायणबाबु थापाले उद्घाटन गरेका थिए। सशस्त्रको भौतिक संरचना निर्माण नभएकाले बीओपीलाई छोसेको नेचुङ भन्सारको स्वामित्वमा रहेको क्वारेन्टिन भवनमा राखिएको छ। नेचुङमा बीओपी स्थापना भएलगत्तै ६ महिनापछि पूर्वाधार निर्माण गर्न सरकारले बजेट उपलब्ध गराएको थियो। पूर्व गृह सचिव महेश्वर न्यौपाने र पूर्व सशस्त्र प्रहरी बलका महानिरीक्षक शैलेन्द्र खनाल लगायतको टोलीले भवन शिलन्यास गरेका थिए। भवन निर्माणका लागि ६ करोड ३५ लाख लागतमा नापी कन्ट्रक्सनसँग बोलपत्रमार्फत ठेक्का सम्झौता गरिएको थियो। त्यहाँ बाह्रै महिना सशस्त्र प्रहरीका सुरक्षाकर्मी बस्न सक्ने गरी भौतिक संरचना निर्माण थालिएको थियो। सम्झौताअनुसार भवन निर्माण आर्थिक वर्ष २०७७०७८ को असारमा सकिनुपर्ने थियो। निर्माण कम्पनीले बीओपी भवन निर्माणको काम गर्दै जादा कोरोना, हिमपात, अत्यधिक चिसो र बेनीजोमसोम सडकमा बाढीपहिरो र नदी कटानका कारण निर्माण सामग्री ढुवानीमा असहज हुँदा भवन निर्माणले गति लिन सकेको थिएन। निर्माणधीन दुई तले ५५ कोठे बीओपी भवनको प्राविधिक पक्ष हेर्ने जिम्मा लिएका सशस्त्र प्रहरी उपरीक्षक (एसपी) इन्जिनीयर सञ्जय मण्डलले बीओपीको ९० प्रतिशत भौतिक प्रगती भइसकेको जानकारी दिए। 'बीओपी भवन निर्माण अन्तिम चरणमा पुगेको छ। भवनको संरचना तयार भइसकेको छ', उनले भने, 'अब भवन रंङरोगन गर्ने र फिनिसिंङ गर्ने लगायतका काम बाँकी छन्। चालु आर्थि वर्षभित्र सबै काम सकिने छ।' नाकाको सीमावर्ती क्षेत्रको सुरक्षा निगरानी, सम्भावित अपराध नियन्त्रण र स्थानीय नागरिकलाई शान्ति सुरक्षाको प्रत्याभूति दिलाउने उद्देश्यले बीओपी स्थापना गरिएको हो। सशस्त्रको बीओपीले कोरलाको १६ देखि ३२ नम्बर सीमा स्तम्भवको अनुमगन गरिसकेको छ। सरकारले उत्तरदक्षिण व्यापारिक मार्ग विस्तार गर्ने दीर्घकालीन लक्ष्यअनुसार कोरला क्षेत्रमा बीओपी स्थापना गरेको थियो। भारतीय नाकाबन्दीपछि कोरला नाका क्षेत्र आसपास सुरक्षा उपस्थित मजवुत पार्न सशस्त्र प्रहरीलाई नेचुङमा ३३, जनपथ प्रहरीलाई १३, अध्यागमनलाई १२, भन्सारलाई १०९ रोपनी र लोमान्थाङ तलको थुर्लुङफाँटमा १२७१ रोपनी जग्गा सरकारको नाममा दर्ता भइसकेको छ। यस्तै नेचुङमा व्यवस्थापन गरिएको जग्गा कोरला नाकाभन्दा टाढा अपायक भएकाले पछिल्लो समय उत्तरी कोरला नाकाको दश गजा क्षेत्रको दाँया र बाँया गरी १ हजार रोपनी जग्गा भन्सार लगायतका संरचना निर्माण गर्न जग्गा प्राप्ति गरी सरकारको नाममा लालपुर्जासमेत बनिसकेको छ। लोमान्थाङको थुर्लुङ फाँटमा नेपाली सेनाले भौतिक संरचना निर्माण गरी क्याम्प समेत बसिसकेको छ। उपल्लो मुस्ताङमा सुरक्षा उपस्थित बलियो बन्दै गएपछि सीमाक्षेत्रका बासिन्दाले शान्ति सुरक्षाको प्रत्यक्ष अनुभूति गर्न पाएका छन्।"
पछिल्लो २४ घण्टामा देशभर १० वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा १० वटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एकजनाको मृत्यु भएको छ भने चारजना घाइते भएका छन्। प्राधिकरणले सार्वजनिक गरेको विवरण अनुसार आगलागी, पहिरो, जनावरको आक्रमण र घर भत्किने लगायतका घटना भएका छन्। घटनाबाट पाँच लाख ५४ हजार रुपैयाँ बराबरको क्षति भएको छ।"
नाथम कलेज सञ्चालनमा राजनीतिक चलखेल,"नेपालगन्ज : पर्यटन तथा होटल व्यवस्थापन अध्ययन प्रतिष्ठान नेपाल (नाथम)ले नेपालगन्जमा सञ्चालन गर्न लागेको कलेजमा राजनीतिक चलखेलको आशंका गरिएको छ। नाथम कलेज स्थापनाबारे नाट्टा बाँकेले शनिबार नेपालगन्जमा आयोजना गरेको कार्यक्रममा यहाँका पर्यटन व्यवसायीहरूले संस्कृति, पर्यटन तथा नागरिक उड्ययन मन्त्रालयले बजेट नदिएर कलेज सञ्चालनको योजना अलपत्र पार्न खोजिएको बताए। कलेज निर्माणका अभियानकर्ता नाट्टा बाँकेका अध्यक्ष श्रीराम सिग्देलका अनुसार नेपालगन्ज उपमहानगरपालिकाले वडा नं १९ मा कलेजका लागि एक बिघा जग्गा उपलब्ध गराएको छ। भवन निर्माण नहुँदै कक्षा सञ्चालनका लागि उपमहानगरपालिकाले कन्या कलेजको भवनको व्यवस्था गरेको छ। चालु आर्थिक वर्षदेखि नै कक्षा सञ्चालनको तयारी भए पनि मन्त्रालयले बजेट नदिँदा पढाइ हुन सकेको छैन। लुम्बिनी, कर्णाली र सुदूरपश्चिम प्रदेशका होटल तथा पर्यटन क्षेत्रका लागि योग्य जनशक्ति उत्पादनका लागि नाथम कलेज नेपालगन्जमा सञ्चालन गर्न साढे दुई वर्षदेखि पहल सुरु गरिएको थियो। कार्यक्रममा सिग्देलले भने, 'नाथम कलेजले सञ्चालन गर्ने पर्यटन तथा होटल म्यानेजमेन्टका एकेडेमिक कक्षा र छोटो अवधिका सीपमूलक ननएकेडेमिक तालिमबाट पश्चिम नेपालकै पर्यटन क्षेत्रले लाभ पाउँछ। यसलाई कुनै पनि हालतमा रोक्नुहुदैन।' नेपालगन्ज उद्योग वाणिज्य संघका महासचिव चिरञ्जीवी ओली पनि सरकारले बजेट नदिँदा भौतिक पूर्वाधार निर्माण नभएर नाथम कलेज सञ्चालन नहुनुलाई दुःखद मान्छन्। उनले भने, 'कलेजका लागि जग्गा प्राप्त भइसकेको छ। भौतिक पूर्वाधार निर्माण गर्न बजेटको अभाव छ। सरकारले तुरुन्त बजेटको व्यवस्था गरोस्। यही हाम्रो माग हो।' नाट्टाका निवर्तमान केन्द्रीय अध्यक्ष गुरागाईका अनुसार, नाथम कलेजबाट उच्च शिक्षा लिएका विद्यार्थीहरूलाई विश्वका स्तरीय पर्यटन तथा होटल प्रतिष्ठानले रोजगारीमा सहजै लिने भएकाले पनि पश्चिममा बढ्दो होटल व्यवसायमा रोजगारी सिर्जना हुने बताउँछन्। कार्यक्रममा नाथमका केन्द्रीय प्रिन्सिपल रामकैलाश विच्छाले नाथम स्थापनाको ५० वर्ष पुगेकाले कलेजलाई प्रदेश स्तरमै विस्तार गर्न सके होटल र पर्यटन क्षेत्रले दक्ष जनशक्ति पाउने बताए। कार्यक्रमका प्रमुख अतिथि भौतिक पूर्वाधार तथा यातायात मन्त्री मोहम्मद इस्तियाक राईले संस्कृति, पर्यटन तथा नागरिक उड्ययन मन्त्री जीवनराम श्रेष्ठलाई फोन गरेर तीन प्रदेशका युवालाई लाभ मिल्ने गरी नाथम कलेज सञ्चालनमा कम्तीमा १० करोड बजेट विनियोजन गर्न आग्रह गरेका थिए। मन्त्री राईले पश्चिममा पर्यटन क्षेत्रको गुणात्मक विकासका लागि पनि नाथम कलेज सञ्चालन हुन आवश्यक रहेको बताए। उनको जोड थियो, 'यो बहुपयोगी छ। बहुआवश्यक छ। मेरो मन्त्रालयको क्षेत्राधिकारभित्र नपर्ने भए पनि जिल्लावासीको नाताले कलेज स्थापनामा मेरो पहल हुनेछ।' सो अवसरमा बाँकेका पर्यटन व्यवसायीहरूले मन्त्री राईलाई नाथम कलेजको भौतिक पूर्वाधार निर्माणका लागि पहल गरिदिन माग गर्दै ज्ञापन पत्र बुझाएका थिए। पर्यटन मन्त्रालयले नाथम बोर्ड मार्फत राजधानी काठमाडौं बाहिर कलेज स्थापना गर्न सम्भाव्यता अध्ययन गरिएको थियो। त्यसक्रममा कार्यदलले नेपालगन्ज, बर्दिबास र बिर्तामोडमा कलेज स्थापना हुने उपयुक्त हुने सिफारिस गरेको थियो। मन्त्रालयले बर्दिबासबाट अध्ययन सुरु गर्ने तयारी गरेको छ। मधेस प्रदेशका ८ जिल्लालाई लक्षित गरेर कक्षा सञ्चालन गर्नुभन्दा साबिकको मध्य र सुदूरपश्चिमाञ्चल क्षेत्र (हालका लुम्बिनी, कर्णाली र सुदूरपश्चिम प्रदेशका २४ जिल्ला)ले लाभ लिनसक्ने भएकाले लुम्बिनी प्रदेशमा नाथमले कक्षा सञ्चालन गर्नुपर्ने सरोकारवालाको माग छ।"
विपन्न विद्यार्थीलाई शैक्षिक सामग्री र सरसफाई किट वितरण,"जाजरकोट : नेपाल रेडक्रस सोसाइटी जाजरकोटले कोभिड१९ पूर्व तयारी तथा प्रतिकार्य कार्यक्रमअन्तर्गत जाजरकोटमा विपन्न विद्यार्थीहरूलाई शैक्षिक सामग्री र सरसफाई किट वितरण गरेको छ। जिल्लाका तीन विद्यालयका तीन सय छात्रछात्रालाई उक्त सामग्री वितरण गरिएको हो। रेडक्रसको अन्तर्राष्ट्रिय महासंघ आईएफआरसीको आर्थिक सहयोग, नेपाल रेडक्रस सोसाइटी केन्द्रीय कार्यालयको समन्वय र नेपाल रेडक्रस सोसाइटी कर्णाली प्रदेशको कोभिड१९ पूर्व तयारी तथा प्रतिकार्य कार्यक्रमअन्तर्गत जाजरकोटमा विद्यार्थीहरूलाई शैक्षिक सामग्री र सरसफाई किट वितरण गरिएको हो। जिल्लाको भेरी नगरपालिका१ मा रहेको भेरी त्रिवेणी मावि रिम्ना, नलगाड नगरपालिका ३ मा रहेको सुर्यादय मावि कैना र बारेकोट गाउँपालिकामा रहेको विरेन्द्र ऐेश्वय मावि लिम्सामा अध्ययनरत एक सय विद्यार्थीलाई शैक्षिक सामग्री र एक सय बढी विद्यार्थीलाई महिनावारी स्वच्छता सामग्री र सरसफाई किट प्रदान गरिएको छ। विपन्न बालबालिकालाई झोला, स्कुल पोशाक, एक दर्जन कपी, एक दर्जन डटपेन, एक दर्जन सिसाकलम, ज्यामिति बक्स, बोटल र रुमाल प्रदान गरिएको कार्यक्रमका फोकल पर्सन भीम बहादुर साउदले बताए। विद्यालयलाई सरसफाई सम्बन्धिमा सामग्रीहरू पनि वितरण गरिएको थियो। जसमा ब्रस, हारपिक, फिनायल, साबुन, टायल, डष्टविन, फिल्टर, स्यानेटरी प्याड, टाबेल, नेलकटर, ग्लोब, फोहोर जलाउन भाडा, ऐना, बाल्टिन, माकस, स्यानिटाइजर प्रदान गरिएको छ। त्यस्तै उक्त विद्यालयका किशोरीलाई महिनाबारी स्वच्छतासम्बन्धी सामग्री पनि वितरण गरिएको थियो। जिल्लाको छेडागाड नगरपालिका, कुशे गाउँपालिका, भेरी नगरपालिका, नलगाड नगरपालिका र बारेकोट गाउँपालिकामा विभिन्न गतिविधि गर्दै आएको छ। जिल्लामा विशेषगरि कोभिड१९ को खोपबारे जनस्थरमा चेतना जगाउनुका साथै सरकारले ल्याएको खोप र खोपु अभियानलाई प्रभावकारी रूपमा अगाडि बढाउन सहयोगी निकायका रूपमा कार्य गरिरहेको सभापति हरिबहादुर बस्नेतले बताए। विद्यालयमा रेडक्रसबाट सञ्चालन भएको कार्यक्रमले शिक्षक विद्यार्थीलाई निकै फाइदा पुगेको र आगामी दिनमा सरसफाईको क्षेत्रमा विद्यालयले नै अग्रसर भई काम गर्नपर्ने भेरी त्रिवेणी माविका शिक्षक रुद्र वलीले बताए।"
दुर्घटनामा मन्त्रीका पिएसोसहित दुई प्रहरीको मृत्यु,धरान : सवारी दुर्घटनामा परेर प्रदेश १ का श्रम तथा रोजगार मन्त्री प्रताप प्रकाश हाङ्गामका पिएसोसहित दुई प्रहरीको मृत्यु भएको छ। मोटरसाइकलमा सवार मन्त्रीका पिएसो प्रहरी हवल्दार दुर्गानन्द चौधरी र मोरङको धनपति बोडर आउट पोस्टमा कार्यरत सशस्त्र प्रहरी सहायक हवलदार प्रकाश गोजेवारको मृत्यु भएको जिल्ला प्रहरी कार्यालय सुनसरीका प्रवक्ता डिएसपी राजकुमार राइले बताए। शनिबार सुनसरीको कोशी गाउँपालिकास्थित पूर्व पश्चिम राजमार्गको लौकहीमा पिक अफ भेनले ठक्कर दिँदा दिएको थियो। पश्चिमबाट पूर्वतर्फ आउँदै गरेको को२ च २६४९ नम्बरको मोटरसाइकललाई पूर्वबाट पश्चिमतर्फ जाँदै गरेको बा६० प ४४९२ नम्बरको भेनले ठक्कर दिएको थियो। दुर्घटनामा परी गम्भीर घाइते भएका दुवैको इनरुवा अस्पतालमा उपचारका क्रममा मृत्यु भएको उनले जानकारी दिएका छन। सप्तरीको सप्तकोसी नगरपालिका३ घर भएका दुवैजना बिदामा घर गएर कार्यालय फर्कदै गर्दा दुर्घटनामा परेको बताइएको छ। मोटरसाइकललाई ठक्कर दिने भेन चालक सुनसरी कोसी गाउपालिकाका २१ वर्षीय दिपक गोसाइलाई नियन्त्रणमा लिएर अनुसन्धान थालिएको डिएसपी राईले बताए।
बलामी समुदाय जुटे संस्कृति संरक्षणमा,"काठमाडौं : अल्पसंख्यक बलामी समुदाय आफ्नो धर्म, संस्कृति, परम्पराको संरक्षणमा जुटेका छन्। समाजसेवी मोहनबहादुर बलामीको नेतृत्वमा टेकानपुर संस्कृतिक संरक्षण समिति नै बनाएर उनीहरु धर्म, संस्कृति, परम्पराको संरक्षणमा लागेका छन्। बलामी समुदायको संस्कृति परम्परा संरक्षणका लागि बनाएको समितिको शनिबार एक समारोहका उद्घाटन गरिएको छ। उद्घाटनमा बोल्दै बागमती प्रदेश सभाका सदस्य रमा आले मगरले नेपाल कला र संस्कृतिले भरीपूर्ण देश भएको बताउँदै यसको संरक्षण एकीकृतरुपमा गर्नुपर्ने बताइन्। 'हाम्रो देश अथाह कला संस्कृतिले भरिएको छ। यो नेपालमा मात्रै सिमिति राख्नु हुँदैन। यसलाई विश्वमा लैजान सकिन्छ,' उनले भनिन्। नगरपालिकाका प्रमुख घनश्याम गिरीले चन्द्रगिरी नगरपालिकालाई संस्कृति सहर बनाउने योजना आफूहरुको रहेको बताए। उनले नगरपालिका भित्रका धर्म, संस्कृति,कला, जात्रा चाडपर्वलाई सूचीकृत गर्न लागिरहेको बताए। 'चन्द्रागिरी संस्कृति सहर हो। हामीले नगरपालिकामा रहेको धर्म, संस्कृति, कला, जात्रा मेला, चाडपर्वको एकीकृत ढंगबाट सूचीकृत गर्न लागिरहेका छौं,' उनले भने। उनले धर्म,संस्कृति, जात्रा मेला, चाडपर्व, सम्पदाको व्यवस्थापनदेखि आर्थिक सहयोग गर्न तयार रहेको बताए। वडाध्यक्ष कृष्णप्रसाद खड्गीले आफूहरु संस्कृतिमा धनी भए पनि यसलाई धन्न भने गहे भएको बताए। 'हामी संस्कृतिमा धनी छौं। तर संस्कृति चलाउँदा चलाउँदै गरिब भैसक्यौं,' उनले भने। उनले संस्कृति, परम्परालाई पनि आयमुलक बनाउनतिर लाग्नुको विकल्प नभएको बताए। उनले धार्मिक पर्यटनको विकासमा जोड दिए। उनले बिकास निर्माण, धर्म संस्कतिको संरक्षणमा राजनीति नगर्न पनि आग्रह गरे। यो कार्यक्रममा संस्कृतिविद् चुन्दा बज्राचार्य र रविन्द्र रिजाल लगायतले संस्कृति, सम्पदाको संरक्षणको विषयमा बोलेका थिए। यो कार्यक्रममा वलामी समुदाय जेष्ठ सदस्य, थकालीहरुलाई पनि सम्मान गरिएको थियो। अध्यक्ष मोहन बलामीले बलामी समुदाय छुटै संस्कति परम्परा रहेको बताए। उनका अनुसार यो समुदाय मकवानपुर, काभ्रे, धादिग, चितवन नुवाकोटमा बसोबास छ। बलामी समुदायका परम्परागत नाच, कला, संस्कृतिको पनि यो कार्यक्रममा प्रस्तुति गरिएको समितिका सचिव श्याम बलामीले जानकारी दिए।"
कैलाली क्षेत्र नम्बर ५ मा आरजु सर्वसम्मत,काठमाडौं : आगामी मंसिर ४ गते हुने प्रतिनिधिसभा सदस्यको निर्वाचनका लागि कैलाली क्षेत्र नम्बर ५ बाट डा आरजु राणा देउवा सिफारिस भएकी छन् । नेपाली कांग्रेसकी केन्द्रीय सदस्य तथा प्रधानमन्त्री शेरबहादुर देउवा पत्नी समेत रहेकी देउवाको नाम कैलाली ५ बाट एकल सिफारिसमा परेको हो । निर्वाचन क्षेत्र नं ५ प्रदेश सभा क्षेत्र (क) र (ख) क्षेत्रीय कार्यसमितिहरूले प्रतिनिधिसभा सदस्य निर्वाचनका लागि कैलाली५ बाट बुधबारै सहमति जुटाए पनि बिहिबार देउवाको एकल नाम सिफारिस गरेका थिए । कैलाली क्षेत्र नम्बर ५ कांग्रेसका सभापति भीम पडालले दुवै प्रदेशबाट प्रतिनिधिसभाको उम्मेदवारका लागि राणाको नाम मात्रै सिफारिस भएको जानकारी दिएका छन् । कांग्रेस केन्द्रीय सदस्य नृपबहादुर वडले कैलाली५ बाट प्रतिनिधिसभाका लागि आरजु राणाको नाम एकल सिफारिस भएको बताए । राणा ०७४ को निर्वाचनमा पनि क्षेत्र नम्बर ५ बाटै उम्मेदवार थिइन् । उनी वाम गठबन्धनका नारदमुनि रानासँग ५ हजारभन्दा बढी मतान्तरले पराजित भएकी थिइन् । रानाले २७ हजार २०२ मत ल्याएका थिए भने राणाले २२ हजार ३२२ मत पाएकी थिइन् ।
"दुर्घटनामा एक जनाको मृत्यु, एक घाइते",इनरुवा : सुनसरीको इटहरी२ मा पिकअपको ठक्करबाट गए राति एक मोटरसाइकल चालकको मृत्यु भएको छ भने अर्का एक घाइते भएका छन्। मृत्यु हुनेमा मोटरसाइकल चालक इटहरी२ का २८ वर्षीय लोमस दाहाल रहेको जिल्ला प्रहरी कार्यालयले जनाएको छ। इटहरी२ गङ्गामार्गस्थित कोसी राजमार्गमा धरानबाट इटहरीतर्फ आउँदै गरेको प्रदेश१०२००२च ४६६२ नंको पिकअप गाडीले सोही दिशातर्फ आउँदै गरेको को१६प ५७२० नंको मोटरसाइकललाई ठक्कर दिँदा लोमसको मृत्यु भएको हो। सोही दुर्घटनामा मोटरसाइकलमा सवार इटहरी५ का २९ वर्षीय सरोज गुरागाईँ सख्त घाइते भएको प्रहरीले जनाइएको छ। घाइते गुरागाईँको विराटनगरस्थित न्यूरो अस्पतालमा उपचार भइरहेको प्रहरीले जनाएको छ। पिकअप गाडी तीव्र गतिमा रहेका कारणले दुर्घटना भएको प्रहरीको प्रारम्भिक अनुसन्धानबाट खुलेको छ। दुवै सवारीसाधन इटहरी प्रहरीको नियन्त्रणमा रहेको र फरार पिकअप चालकको खोजी भइरहेको प्रहरीले जनाएको छ।
दार्चुलामा गौराको रौनक,"दार्चुला : जिल्लाको मालिकार्जुन गाउँपालिका३ मा गौरा पर्व सुरु भएको छ। आज अष्टमी तिथिका दिन लाग्ने गौरा जिल्लाकै ठूली गौरा हुने पौराणिक किंवदन्ती रहेको मालिकार्जुन पर्यटन विकास पूर्वाधारका सचिव जनक सिंह धामीले बताए। दार्चुलामा हुने गौरा पर्व प्रदेशकै ठुली हुने उनले बताए। विशेषगरि महिलाहरूले मनाउने पर्वमा भक्तजनको घुइँचो रहेको छ। उक्त पर्वमा मालिकार्जुन गाउँपालिका अधिकाश मानिसहरू ,शैल्य शिखर नगरपालिका, महाकाली नगरपालिका र लेकम गाउँपालिकाका मानिस आउने गरेका छन्। श्रदालु भक्तजनले उक्त मन्दिरमा पूजा आराधना गरी भेटी चढाउने गर्छन्। मालिकार्जुन मन्दिरमा चढाएको भेटी एकैदिन कम्तिमा ५०६० हजारसम्म हुने अनुमान गरिएको छ। मालिकार्जुन मन्दिरमा लागेको गौरा पर्व निकै शान्त र मर्यादित भएको मालिकार्जुन गाउँपालिकाका अध्यक्ष हिरा सिंह धामीले बताए।"
भारतमा बस दुर्घटना हुँदा चार नेपालीको मृत्यु,"काठमाडौं : भारतको उत्तर प्रदेश बाराबङ्कीमा आज बिहान भएको सवारी दुर्घटनामा चार नेपालीको मृत्यु भएको छ। १४ जना घाइते भएका छन्। नेपालगञ्ज सीमावर्ती बजार रुपैडियाबाट गोवा जान लागेको युपि३२पिटी ३९४४ नंको बसलाई तीव्र गतिमा आएको ट्रकले ठक्कर दिँदा सो घटना भएको हो। भारतीय प्रहरीका अनुसार डवलडेकरको बस बारबङ्की नजिकै टायर पञ्चर भएपछि परिवर्तन गर्न लाग्दा तीव्र गतिमा आएको ट्रकले पछाडिबाट ठक्कर दिएको थियो। सो घटनामा परी बाँके राप्तीसोनारी गाउँपालिका बिनौना गाउँका प्रेम थारू, शीतल थारू, दाङ बेलतापुरका चक्रबहादुर वलीको मृत्यु भएको र एक मृतकको सनाखत हुनसकेको छैन। उक्त दुर्घटनामा परेका बाँके बैजापुरका ५० वर्षीय रावत, ४० वर्षीय अमरबहादुर, बारबर्दियाकी ३५ वर्षीया रीताकुमारी थारू, दाङका २८ वर्षीय कृष्ण, रुकुमका ४० वर्षीय कालीबहादुर र तनहुँका ४० वर्षीय हरिशरणको अवस्था जटिल रहेकाले उनीहरूलाई लखनउस्थित ट्रमा सेन्टरमा उपचारका लागि पठाइएको छ। सल्यान घुइयाबारीका २९ वर्षीय बहादुर राना, पद्मा राना, बाँके बिनौनाका १७ वर्षीय मनोज, मनमती कौर, १९ वर्षीय सुनील थारू, १६ वर्षीय विजय थारू, १८ वर्षीय हरि योगी र सन्तोषको बाराबङ्कीस्थित जिल्ला अस्पतालमा उपचार भइरहेको छ।"
माटो जोगाऔं अभियानमा सम्झौता,"काठमाडौं : विश्वप्रसिद्ध सद्गुरु, जग्गी वासुदेवको माटो जोगाऔं अभियानअन्तर्गत नेपाल सरकारसँग सम्झौता भएको छ। नेपाल सरकारको तर्फबाट वन तथा वातावरण मन्त्री र कृषि तथा पशुपक्षी विकास मन्त्रालय र माटो जोगाऔं अभियानबीच ललितपुरस्थित गोदावरी सनराइज सम्मेलन केन्द्रमा शुक्रबार हस्ताक्षर भएको छ। हस्ताक्षरका बारेमा जानकारी दिँदै वन तथा वातावरण मन्त्री प्रदीप यादवले माटो जोगाएर पृथ्वीको खेतीयोग्य माटोमा जैविक शक्ति बढाउनका लागि सद्गुरुको विश्वव्यापी अभियानमा नेपाल जोडिएको बताए। उनले भने, यो अभियानमा जोडिन पाउनु नै सकारात्मक कुरा भएका कारण माटो विनाश हुनबाट जोगाउन तत्काल नीतिगत पहलका लागि जनचेतना जगाउन र राजनीतिक सहमति निर्माण गर्न गरेको ईशा फाउन्डेसनको पहलमा सहकार्य गरेर जान सकिने भएकाले नै हस्ताक्षर गरिएको हो। मन्त्री यादवले उक्त कार्यक्रममा सद्गुरुको अभियान ३० हजार किलोमिटर यात्रालाई सम्मान गर्न र सघाउन नेपाल सरकारको वन तथा वातावरण मन्त्रालयमार्पत देशभरिमा ३० हजार वृक्षरोपण गर्ने मैले घोषणा गरेका छन्। वृक्षरोपण यसै महिनादेखि सुरु गरिने पनि उनले बताए। उक्त वृक्षरोपण विशेषगरी खोलानाला, पोखरी र भूक्षय हुने ठाउँहरूमा गरिनेछ, उनले भने। करिब ८ हजार युवा सहभागी रहेको उक्त कार्यक्रममा नेपालबाट माटो जोगाऔं अभियानका अभियन्तासमेत रहेका अनिलकेशरी शाहले भने संसारभरिको माटो कसरी जोगाउन सकिन्छ भनेर अभियान चलाउँदै हिँडेको ईशा फाउन्डेसनले नेपालको माटोको विषयमा पनि अध्ययन गरेर प्रतिवेदन पनि बुझाएको बताए। जसमा अन्य क्षेत्रको माटोभन्दा नेपालको माटो केही स्वस्थ देखिएको समेत देखिएको सद्गुरुले बताउँदै आएका छन्। थप सुरक्षित बनाउनका लागि नेपाल सरकार र सबै क्षेत्र आआफ्नो स्थानबाट पहलीकरणमा जुट्नुपर्ने बेला भएको शाहले भने माटो जोगाउनुपर्ने प्राकृतिक स्रोत हो भनेर बुझाउनकै लागि कार्यक्रमको आयोजना गरिएको पनि उनले बताए। माटो जोगाऔं अभियान माटोको विनाशलाई सम्बोधन गर्नको लागि ईशा फाउन्डेसन नामको लाभरहित मानव सेवी संस्थानका संस्थापक सद्गुरुद्वारा पहल गरिएको विश्वव्यापी अभियान हो। माटोलाई स्वस्थ राखिरहनको लागि विश्वभरिका मानिसलाई एकजुट गर्नुका साथै उब्जाउयोग्य माटोमा जैविक पदार्थको मात्रा वृद्धि गर्नको लागि हरेक राष्ट्रमा राष्ट्रिय नीति निर्माण र कार्यान्वयन गर्न सबै राष्ट्रका नेतृत्वकर्ताहरूलाई सहयोग गर्ने अभियानको उद्देश्य रहेको छ। माटोको विनाशको संकटलाई सबैसामु छर्लंग पार्नको लागि सद्गुरुले गत मार्चमा २७ राष्ट्रहरूमा एक सय दिने यात्रा सुरु गरेका थिए। यात्राको सुरुवातदेखि ८० राष्ट्रहरूले माटो जोगाऔं अभियानलाई समर्थन गरिसकेका छन्। सद्गुरुले कार्यक्रममा बोल्दै माटो जोगाउनका लागि सबैले समाधान खोज्नुपर्ने बताए, उनले भने, हामीले प्रकृृतिलाई थप बिगार्दै छौं। माटोलाई हामीले आमा मान्छौं। हामीले हाम्रो आमाको दूध खाएर बसेका छौं। तिनै आमालाई हामीले अहिले नै जोगाउन लागेनौं भने कहिले जोगाउने ? सद्गुरुले नेपालले समयमै आफ्नो स्वस्थ माटोलाई चिन्न सकोस् भन्दै नेपाल सरकारको सहकार्यलाई माटो जोगाउन नेपालले समयमै तदारुकता देखाउने कुरामा विश्वस्त रहेको बताए। आमालाई हामीले उत्खनन गर्दै क्षय गर्दै लग्यौं भने हामी पूरै सकिन्छौं। हाम्रो शरीरको ६० प्रतिशत भाग नै माइक्रोअर्गानिज्मले बनेको हुन्छ। यो अत्यन्तै गम्भीर कुरा छ। समयमै सजग हुनुपर्छ।"
मोरङमा युवती र महिलामाथि सामूहिक बलात्कार,"विराटनगर : मोरङका अलगअलग स्थानमा युवती र महिलामाथि सामूहिक बलात्कार भएको छ। विराटनगर र जहदा गाउँपालिकामा एकैरात घटना भएको प्रहरीले जनाएको छ। घटना गत बिहीबार रातिको हो। विराटनगर महानगरपालिका१४ जतुवाको महतो टोलस्थित नहरमा १८ वर्षीया युवतीमाथि ५ जनाको समूहले सामूहिक बलात्कार गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। घटना अनुसार युवती राति ९:३० बजेतिर चिनजानकै एक जना युवासँग गफ गरेर बसिरहेकी थिइन्। त्यही बेला मादक पदार्थ सेवन (मापसे) गरेर आइपुगेको ५ जनाको समूहले दुवै जनालाई नियन्त्रणमा लियो। नियन्त्रणमा लिएर कुटपिट गर्न थालियो। उनीहरुमाथि लाट्ठी, भाटा र मुक्का प्रहार गरिएको प्रहरीले जनाएको छ। उक्त समूहको नियन्त्रणबाट युवा फुत्किएर भाग्न सफल भए। तर त्यही समूहले युवतीलाई भने आफ्नो कब्जामा लिएर सामूहिक बलात्कार गरेको प्रहरीले जनाएको छ। प्रहरीका अनुसार फुत्किएर भागेका युवाले गाउँमा गएर होहल्ला गर्न थालेपछि स्थानीय भेला भए। स्थानीय भेला हुन थालेपछि युवतीलाई छाडेर बलात्कारमा संलग्नहरु फरार बनेका थिए। प्रहरीका अनुसार कुटपिटबाट युवाको टाउको, अनुहार, कुहिना लगायत शरीरका विभिन्न भागमा चोट लागेको छ। युवतीको पनि शरीरका केही भागमा चोट रहेको प्रहरीले जनाएको छ। दुवै जनाको विराटनगरस्थित कोसी अस्पतालमा उपचार गरिएको छ। रातको समयमा मापसे गरेर आइपुगेको ५ जनाको समूहले गफ गरेर बसिरहेका युवा र युवतीलाई सुरुमा नियन्त्रणमा लिएको पाइयो। कुटपिट हुन थालेपछि युवा फुत्किएर भाग्न सफल भएछन्, प्रहरी स्रोतले भन्यो, भाग्न खोज्दा युवतीलाई भने लखेट्दै गएर नियन्त्रणमा लिएपछि सामूहिक बलात्कार गरेको खुलेको छ। स्थानीय भेलाजम्मा हुन थालेपछि घटनास्थलबाट बलात्कारमा संलग्नहरु फरार बनेका हुन्। घटनामा संलग्न रहेकामध्ये एक जनालाई पक्राउ गरिएको डीएसपी श्रेष्ठले बताए। उनका अनुसार विराटनगर१४ का २९ वर्षीय सन्तोष मण्डललाई नियन्त्रणमा लिएर घटनाको अनुसन्धान सुरु गरिएको छ। बलात्कारमा संलग्न अन्य युवाहरु फरार रहेको र खोजी तीव्र पारिएको जानकारी श्रेष्ठले दिए। त्यस्तै मोरङको जहदा गाउँपालिका७ मा पनि एक महिलामाथि सामूहिक बलात्कार गरिएको छ। घरमा सुतिरहेकी अन्दाजी ३५ वर्षीया महिलालाई चिनजानकै दुई युवाले काम छ भन्दै बोलाएर खेतमा पुर्याएपछि सामूहिक बलात्कार गरेको डीएसपी श्रेष्ठले बताए। दुई युवा पुगेर घरमा सुतिरहेकी महिलालाई काम छ भन्दै राति अन्दाजी १० बजेतिर बोलाएछन्। चिनजानकैले बोलाएपछि महिला पनि गइछन्। तर केही परको खेतमा लगेर सामूहिक बलात्कार गरेको पाइयो, उनले भने, मुख थुनेर पालैपालो बलात्कार गरेको प्रारम्भिक अनुसन्धानबाट खुलेको छ। घरमा फर्किएर महिलाले आफ्ना पतिलाई सुनाएपछि घटना सार्वजनिक भएको। घटनाका बारेमा प्रहरीमा शुक्रबार दिउँसो १ बजेतिर मात्रै जानकारी आयो। घटना सार्वजनिक हुनेवित्तिकै बलात्कारमा संलग्न जहदा७ का अन्दाजी २४ वर्षीय डोमा भनिने राहुल साह र २८ वर्षीय सञ्जय सोरेनलाई पक्राउ गरिएको डीएसपी श्रेष्ठले बताए। उनका अनुसार भारततिर भाग्न खोज्दै गर्दा दुवै जनालाई पक्राउ गर्न प्रहरी सफल भएको हो। पीडितले दिएको किटानी जाहेरीका आधारमा साह र सोरेनविरुद्ध जबरजस्ती करणी मुद्दा चलाउने तयारी प्रहरीले गरेको छ।"
मूर्त अमूर्त सम्पदामा प्राचीन नेपाल,"नेपालको प्राचीनता भौगोलिक स्थितिजन्य छ। भौगोलिक स्थिति पहाड शिखर, खोंच, ताल, तलैया र नदीनालायुक्त अवस्थितिले झकिझकाउ छ। काठमाडौं उपत्यकाको चर्चा गर्दा यो नागदहै थियो। सृष्टिको मिरमिरे उषाकालमा यहाँको तापक्रम अत्यन्त चिसो थियो। जनघनत्व वृद्धि, वनजंगल विनाश, वन्य जीवजन्तुको संहार वर्तमान अवस्था भोगाइका कारक तत्त्व रहेको छ। युरिया मल, नाइट्रोजन बाष्पबाट बन्छ। वैज्ञानिक चमत्कारमा रमाउँदा तापमानको समस्याग्रम्य छ सारा विश्व जगतै। प्रकृति प्रदत्त सृष्टि स्थिति, अवशान शाश्वत सत्य। प्राचीन नेपालको प्रतिविम्बसित अविभाज्य सत्य। युरिया मल नाइट्रोजनबाट बन्छ। नाइट्रोजन ओजन लेयरबाट प्राप्त हुन्छ। एटम्, नाइट्रोजन, हाइड्रोजन आदि शक्तिशाली विनाशकारी बमहरू प्रकृतिको दोहनबाटै बनिन्छ। यसको प्रयोग समुचित तवरले भइरहेको छैन। प्रकृति, पर्यावरण र पृथ्वीकै विनाशतर्फ उन्मुख उग्र प्रहार भइरहेछ। मुखले रामराम गराईमा सखापमुखी ध्वाङ्ध्वाङ् वर्तमानको व्यथा बनेको छ। यो सिंगो हिमशिखर आठचुलीयुक्त राष्ट्र नेपालको कपाल दुखाइ होइन। यावत् भूगोलकै पनि। सगरमाथाझ्यामोलोङ्मामाउन्ट एभरेस्ट (८८४९ मि), कञ्चनजंघा (८५८६ मि), ल्होत्से (८५१६ मि), मकालु (८४६३ मि), छोयु (८६०१ मि), धौलागिरि (८१६७ मि), मनास्लु (८१६३ मि), अन्नपूर्ण (८०९१ मि) नेपाली वक्षस्थलका आठ शिखरवर्ती हिमचुली। विश्वका अनेकानेक भागमा रहेका कयौं हिमचुलीका दुर्दशा कहालीलाग्दा छन्। फलस्वरूप विश्वतापमान अचाक्ली भत्भतिँदो छ। तापमान चुलिएर युरोपेली मुलुकका वयोवृद्धहरू भुटुक्किँदैछन्। आमसञ्चारका माध्यम सुसूचित गराउँदै छन्। यी सन्दर्भहरू विश्व परिवेशकै हुन्। हाम्रो नेपाल पनि विश्व परिवेशकै भएर सान्दर्भिक प्रसंग। कति मूर्तरूप भएर अझै भित्रभित्र लेसिएका अमूर्त पक्ष रहेका छन्। प्राचीन नेपालको प्रतिविम्ब जसका मूर्त र अमूर्त पक्षका सरोकार जनाउन फुर्सदले फुर्सद दिएन। २०७९ भदौ ४ शनिबारको अन्नपूर्ण पोस्ट दैनिकको फुर्सदमा गोपीकृष्ण ढुंगानाको आवरण कथा पठन गरें। मनमस्तिष्कलाई डोर्यायो। सांस्कृतिक सम्पदा मनको चाहनामूलक। मनको धोको मेटाउनु आत्मसन्तोष। आत्मसन्तुष्टि दीर्घायुको संकेत। रचनाको आरम्भमै तीनवटा प्रतीकात्मक मूर्ति देखें। मूर्ति भन्नु मूर्तरूप। स्पष्ट साकार हेरिने, देखिने वस्तु तत्त्व। वस्तुतत्त्व तात्विक दर्शनयुक्त हुन्छ। तिनै तात्विक ज्ञान जुन स्पष्ट छैन हुन्न, अमूर्त तत्त्व। मूर्त कलाकृतिसित गाँसिएका ब्रह्मज्ञान बोधिचक्षु खुल्नुसितै उघ्रिन्छ। यी र यस्तै सरोकारलाई भन्ठान्छु मूर्तताभित्रको अमूर्त पक्ष। अमूर्त पक्षका सरोकार सागरीय गहनता जस्तै। जति डुबुल्किएर गोटाखोरिन सकियो उत्ति नै तात्विक तत्त्व हस्तगत हुने। चिन्तनको शौख र प्राप्ति यस्तै यसको सुखानुभूति अनुपम आनन्दमयी। भवतु सब्व मंगलम्। बुद्धमार्गी उद्गार उद्घोषण गर्छन्। सर्वे भवन्तु सुखिन, सर्वे सन्तु निरामया। सर्वे भद्राणि पश्यन्तु माकश्चिद् दुःख भाग्जनः। पूर्वीय जीवन दर्शन अभिमुखीकरण गर्छन्। यिनमा अन्तरनिहित अर्थोभाव व्याख्या अमूर्त पक्षको उत्खनन। सञ्चार एवं साहित्यकर्मी ढुंगानाको आलेख प्राचीन नेपालको प्रतिविम्ब पाशुपत क्षेत्रकै अनेकानेक पक्षका विम्बका सेरोफेरो चहार्छ। यस परिप्रेक्ष्य हुटहुटीलाग्दो सन्दर्भ पशुपति शब्द नै छ। पशुहरूका मालिक शब्दार्थ। आराध्य महादेव पशुहरूका नाथमालिक। लाग्छ, सृष्टिका प्रथम मुहूर्तमा महादेवले रूप धारण गरेथे। प्रथम जन्म उनले हिमवत् खण्डमा लिए, पाए। हिमवत् खण्ड पुराण वर्णन गर्छन्। हिमवत् खण्ड त सृष्टिका प्रथम भूमि। महादेव उत्पत्ति हिमालकै काखमा भएको। महादेवकी अर्धांगिनी पार्वती हिमालकै काखमा भएकी। मूर्त आकृतिका अमूर्त कथा यिनै। अब लागौं प्राचीन नेपालको प्रतिविम्बतर्फ। अग्रभागमै तीन वस्तुगत चित्र अंकित छन्। पहिलो शिविलिङको प्रस्तर मूर्ति। त्यो मूर्ति सबै शैवहरूले आँखा चिम्ली भावपूर्ण आस्थापूर्वक ढोग्छन्। सबैले जे भजे, भाजे उही बन्छ धर्म, आस्था। परन्तु, शिवलिंग नै हुन्। जलहरि अर्को विम्ब बोक्छ। योनिकै। लिंग स्वरूप, योनी स्वरूप महादेव पार्वतीकै। स्त्री पुरुष दाम्पत्य जीवन वाहकबाहिनी। लोकले ग्रहण गरेको चलन रीति बन्छ। रीति स्थिति बन्छ। रीतिस्थिति संस्कार बन्छ। संस्कार अनेक स्वरूप, संस्कृति बन्छ। संस्कृति जीवनचर्या। ती समग्रमा समाजको स्वरूप बन्छ। समाजले आफ्नो स्वरूप बनाएको कुनै चालचलनसित समाज समुदायको जीवन पद्धति बन्छ। यससितै गाँजिएका यावत् पक्ष प्रिय पवित्र ठानिँदै व्यवहृत रहन्छ। युगयुगीन पर्यन्त। यिनै मान्यतालाई पुख्र्यौली देन सम्झन्छौं हामी। जगेर्ना गर्छाैं गौरवपूर्ण शानले। भक्तपुरे म गौरवान्वित छु शान, मान, नामैमा। बाँच्नुको बचाइ। जिउनुको जीवन्तता। जलहरि प्रतीक पार्वतीकै। प्रतीकात्मकतामा पार्वती पर्वत पुत्री। पर्वतकै गर्भगृहबाट प्रजनितजन्मेकी शैलजा। शैलजा शैलपुत्री। जलहरि उनकै योनी। योनी मुत्राशय। मुत्राशय मुत्रद्वार। शिवको शिरबाट टप्टप् टप्किएका जल प्रवाहित हुने जलहरिजलधारा प्रवाहित हुने अंग। कत्रो विम्ब बोक्छ यो। विम्ब संस्कृतिका गुह्यधन। विवेचना, विश्लेषण, संश्लेषण आदिसित रमाउने जीवन पद्धतिमा रमाउनु आल्हाद मेरो अवशान उन्मुख बाँच्नुको आनन्दी क्षणहरू। प्राचीन नेपालको प्रतिविम्बसित रमाई छम्छमाएको क्षण मेरो मातृभूमि खोपृङ्, ख्वप, भादगाउँ, भक्तपुरलाई अनि। सिंगो हिमवत् खण्ड नेपाल भूमिलाई। पार्वतीकै पौराणिक, ऐतिहासिक सन्दर्भलाई माला गाँसेर गीति कविकिरण खरेलले गीत रचे। गाए गीत, हिमालको छोरी हुँ म, पार्वती हो नाउँ नितान्त संगीतमय बोल। सुरिलो स्वर। आकर्षकहृदयस्पर्शी। प्रसंग बसका प्रसंग यताध्य रामायणम्। शिवलिंगजलहरी हाम्रा। पाश्चात्य संसार पनि यस प्रतीकात्मक मूर्तिलाई फालिक सिम्बोल नै भन्छन्। यसका साथै एक वखल पनि सँगै चित्रित छन्। झट्ट हेर्दा त्यो नि लघुआकृति मूलक देखिन्छ शिवलिंगकै। एकै परिवेशमा जमघट गर्दा एक समान चिन्तनधारी सोक्त बन्दोरहेछ। यसबाट अनुभूत भएछु। यसै परिवेशमा केही ग्रन्थावलीहरू देखाइएका छन्। लाग्छ ती पूर्वीय दर्शनमा आधारित प्राचीन ग्रन्थावली हुन्। प्राचीन नेपालको प्रतिविम्ब आलेखमा पशुपति संग्रहालयका वर्णन पढें। घतलाग्दा यथेष्ट ऐतिहासिक महत्त्वका सांस्कृतिक सम्पदाका उल्लेखहरू पढ्दा नवनीत झिल्काका झलक देखें। पखेटाधारी प्राणी हुँदो हुँ त हुरक्क उडेर दर्शनार्थी बन्दो हुँ। हुन त ग्वंगः (भाले कुखुरो) नै। लुइँचे घरानको परिनछु। लुइँचे स्वतन्त्र निर्बन्ध वन्य प्राणी। हरियाली तन्नेरी अवस्थाजन्य स्वच्छन्दताका प्रतीक घर गृहस्थ सामाजिक घरपालुवा ग्वंग उन्मुक्तिका विम्ब आत्मसात् गरोइन। विवश छु। संग्रहालयका सांस्कृतिक सौन्दर्य पुरातात्त्िवक वस्तुका खानीकै झझल्को उदायो मनमस्तिष्कभरि। अंशुवर्माकालीन मुद्राहरू, बेलायतमा छापिएका हिमालकै पृष्ठभूमिमा शिवका तपश्यामुद्राधारी शदीयौं पुराना हुलाक टिकट पुरातात्त्िवक सांस्कृतिक सम्पदा नै श्री ५ त्रिभुवनका श्रीपेच कल्कीअंकित कागजी मुद्रादेखि राजा महेन्द्र, वीरेन्द्र, ज्ञानेन्द्रकालीन कागजी मुद्राहरू साँच्चै गौरवगाथाका वर्णन घट्लाग्दा आकर्षण।"
जहाँ कृषि क्रान्ति चलेको छ,"गुल्मी : गुल्मी हुँगाका भुवन खराल स्नातक पढ्न बुटवल झरे। पढाइ सकेपछि विदेश जाने तयारीमा जुटे। तर, विदेशको प्रयास सफल भएन। गाउँमा जग्गाजमिन बाँझै थियो। खराल गाउँ फर्के। तरकारी खेती सुरु गरे। सुरुमा १२ रोपनी जग्गामा खुर्सानीलगायतका तरकारी गरे। त्यसबाट राम्रै आम्दानी भयो। अनि हौसिए। त्यसपछि निर्णय नै गरे अब विदेश नजाने, गाउँमै खेती गर्ने। २१ वर्षको उमेरमै व्यावसायिक खेती सुरु गरेका खराल गुल्मीकै ठूलो क्षेत्रमा खेती गर्नेमध्येका एक हुन्। युवा जोस, सोच र प्रविधिलाई आधुनिक खेती प्रणालीमा प्रयोग गरेका खरालले गाउँमै पैसा फलाएका छन्। आजभोलि खराल ५ सय ४० रोपनीमा तरकारी खेती गर्छन्। घरछेउकै १ सय ४० रोपनीमा मुला, गोलभेँडा, काउली फलाएका छन्। गाउँको जमिन अपुग भएपछि पाल्पाको अर्गेलीमा चार सय रोपनी जग्गा भाडामा लिएका छन्। त्यहाँ गोलभेँडा र काउली खेती गरेका छन्। अहिले त गाउँमा भाडामा जग्गा पाइँदैन, खरालले भने, गाउँ नजिक जमिन नपाएपछि अर्गेलीमा खेती गरेको छु। उनको फर्ममा १५ जना मजदुरले रोजगारी पनि पाएका छन्। तरकारी टिप्ने र रोप्ने बेला ३० जनासम्म मजदुर चाहिन्छन्। तर, मजदुरी गर्ने मान्छे भेटिन गाह्रो हुने गरेको खराल बताउँछन्। खरालले गत वर्ष ८ सय क्विन्टल गोलभेँडा बिक्री गरेका थिए। काउली र बन्दा ३ सय क्विन्टल, रातोमुला सय क्विन्टल बिक्री गरेका थिए। यी तीनवटा तरकारी मात्रै ३८ लाखको बिक्री गरेका थिए। त्यसमा उनको १२ लाख मात्रै लगानी थियो। यसबाट मात्रै उनलाई एक वर्षमा २६ लाख आम्दानी भएको थियो। मौसम चिनेर व्यावसायिक खेती गर्ने हो भने कृषिबाट पनि राम्रो कमाइ हुँदोरहेछ, उनी भन्छन्, चार रोपनीमा गोलभेँडा खेती छ। अन्य धेरै जमिनमा अकबरे खुर्सानी, मुला र काउली फलिरहेका छन्। गुल्मीको छत्रकोट, रुरु गाउँपालिकाका हरेक गाउँमा व्यावसायिक कृषि फस्टाए गाउँको जमिन अपुग भएपछि पाल्पाको अर्गेलीमा चार सय रोपनी जग्गा भाडामा लिएर खेती तरकारी र फलफूल खेती फैलिएपछि गाउँमा नै युवाले रोजगारी चाडबाडको बीचमा बिक्री गर्दा राम्रो मूल्य आउनेमा उनी ढुक्क कृषकको काममा पैंचो पसलले ७ वर्षदेखि सघाउँदै एउटै गाउँले बेच्छ ५ करोडको कृषि उपज गुल्मीका १५ हजार व्यावसायिक किसानमध्ये खराल एक उदाहरणीय पात्र हुन्। गुल्मीको छत्रकोट, रुरु गाउँपालिकाका हरेक गाउँमा व्यावसायिक कृषि फस्टाएको छ। यहाँका युवाले कृषिमा लागेर वार्षिक लाखौं आम्दानी गर्दै आएका छन्। रुरु१ मिनामकोटका ३४ वर्षीय करामबहादुर नेपाली काउली स्याहार्दै छन्। चाडबाड नजिकिँदै छन्। चाडबाडको बीचमा बिक्री गर्दा राम्रो मूल्य आउनेमा उनी ढुक्क छन्। मकै रोप्ने गरिएको १६ रोपनी बारीमा उनले तरकारी खेती मात्रै गरेका छन्। अहिले एउटा बोट पनि मकै रोपिनँ, नेपालीले भने, मकैभन्दा तरकारीमै फाइदा रहेछ। यस वर्ष काउलीबाट मात्रै साढे ५ लाख आम्दानी गर्ने तर्खरमा छन्। गएको वर्ष पनि उनले त्यति नै आम्दानी गरेका थिए। यो भनेको शाखा अधिकृतले वर्षभरि पाउने तलबभन्दा धेरै हो। बिक्री नहोला कि भन्ने चिन्ता छैन, नेपालीले भने, तरकारी रोपेर फलाउन सक्नुपर्यो। बिक्री हुनेमा कुनै समस्या छैन। हुँगाका अर्का किसान नीलकण्ठ न्यौपाने तरकारी बेचेरै वार्षिक ३५ लाखको कारोबार गर्छन्। छोराछोरी बुटवलमा पढ्छन्। न्यौपाने श्रीमतीसहित गाउँकै बारीमा काम गर्छन्। उनको फार्ममा दैनिक ५ जना कामदारले काम गर्छन्। उखु, गुण, खुर्सानी, गोलभेँडा मैले धेरै बेच्छु, उनले भने, वर्षको २० लाख जति आम्दानी गर्न कुनै कठिनाइ छैन। तरकारी लिन घरमै गाडी आइपुग्छ। तरकारी टिपेर राखिदिने काम मात्रै आफूहरूले गर्ने गरेको न्यौपाने बताउँछन्। किसानका लागि सबैभन्दा ठूलो समस्या भनेको बाँदर आतंक हो। जहाँ बाँदर लाग्छ, किसानले त्यहाँ खुसार्नी खेती गरेका छन्। खुसार्नीलाई बाँदरले पनि क्षति पुर्याउँदैन। बजारमा अकबरे खुसार्नीको माग पनि उच्च छ। त्यसैकारण यहाँका किसानहरू थोरै जमिनमा मात्रै मकै खेती लगाउने गरेको बताउँछन्। सिँचाइको पर्याप्त सुविधा छैन। तर, पनि किसानहरू तरकारी खेतीमा हौसिएका छन्। भीरमा यसरी फल्यो सुन गुल्मी हुँगा रुक्सेका रामकृष्ण कँडेलको बारी भिरालो छ। चिउरे चट्टानमा रहेका ससाना बारीमा मुस्किलले चारपाथी जौ फल्थ्यो। मकै बोक्न डोकोसमेत आवश्यक हुँदैनथ्यो। दुई भैंसी, दुईचार बाख्रा पालेका रामकृष्णलाई मकैले बढीमा तीन महिनामात्रै खान पुग्थ्यो। तरकारी घरमै खान पनि धौ धौ थियो। २०७२ तिर रामकृष्णको बारीले मुहार फेर्यो। आफ्नो बारीमा के फल्छ भन्ने प्राविधिक ज्ञान नभएका उनले जब सीप सिके त्यही बारीमा सुन फल्यो। किसानले खेती गर्न जाने सुन फल्दो रैछ,, कँडेलले भने, मेरा बाले जीवन काटे। मैले ३५ वर्ष बिताएँ। तर, अहिलेजस्तो उब्जनी कहिल्यै भएन। चार पाथी जौ हुने बारीमा काँक्रा लगाएका छन्। बीचबीचमा अकबरे खुर्सानी, डिलमा सिस्नु रोपेका छन्। यो वर्ष काँक्रा बोक्दा बोक्दा काँध खुइलियो, उनले कपडा उप्काउँदै भने, काँध खुइलिएको मेहनत पनि राम्रै आयो। उनले झन्डै चार लाखको काँक्रा बिक्री गरे। अकबरी खुर्सानी पाकेर टिप्ने बेला भएको छ। सिस्नो काटेर छानामाथि सुकाएका छन्। सिस्नोको सिजन भदौ १५ पछिमात्रै भित्रिने भएकाले हुँगाका किसानले त्यसको तयारी थालेका छन्। बारीमा गोलभेँडा, कफी, सुन्तलाका बोटसमेत प्रशस्तै छन्। ४५ रोपनी बारीमा नफलेको फलफूल र तरकारी सायदै होला। हेरचाह गरेर खेती गरे त हुँदो रैछ, उनले भने, तर अहिले मात्रै बुद्धि आयो। रामकृष्ण हुँगाकै सबैभन्दा बढी कृषि उपज बेच्ने किसान हुन्। उनले जिल्ला कृषि ज्ञान केन्द्र गुल्मीबाट उत्कृष्ट पुरस्कारसमेत पाएका छन्। कृषि उत्पादनबाट वार्षिक १५ लाखभन्दा बढी आम्दानी गर्छन्। हन्डर खाएपछि तरकारी खेती ध्रुव न्यौपानेले फेन्सी पसल चलाए। होटल व्यवसाय गरे। जागिर पनि खाए। तर, केही पार लागेन। विभिन्न व्यवसायमा हन्डर खाएपछि न्यौपाने गाउँ फर्के। आजभोलि गोलभेँडा बारीमा उनका दिन बित्छन्। चार वर्षदेखि गोलभेँडा र काउली खेती गरिरहेका छन्। बारीलाई चिन्न नसकेर १५ वर्ष भौतारिएँ, उनले भने, बल्ल सही काम गरेजस्तो भएको छ। पहाडको बाँझो बारीको डल्ला फुटाउन थालेपछि बल्ल आनन्द मिल्यो। न्यौपानेले बारीमा ६५ सय बोट गोलभेँडा लगाएका छन्। फल दिन सुरु गरिसकेको गोलभेँडाबाट आठ लाख आम्दानी हुने अपेक्षा छ। गत वर्ष उनले सात लाख रुपैयाँ कमाएका थिए। एउटै बोटबाट ५६ किलो गोलभेँडा उत्पादन भएपछि उनले चार वर्षदेखि यही खेती गर्दै छन्। बिक्री नहोला भन्ने डर भएन, कति धेरै फलाउने भन्ने चिन्ता मात्रै छ, उनले भने। छत्रकोट १ का पूर्ववडाध्यक्ष धातानन्द भण्डारीले भने गाउँपालिकाले किसानकै पक्षमा धेरै काम गरेको बताउँछन्। जसले धेरै उत्पादन गरेर बिक्री गर्छ, उसलाई पेन्सन दिने नीति पालिकाले बनाएको छ, उनले भने, अनुदान सहयोगका लागि पनि निर्णय भएका छन्। बिक्रीमा सघाउँछ पैंचो गुल्मीका यी क्षेत्रमा उत्पादन हुने कृषि उपज सिधै बुटवल झर्छ। त्यसपछि तराईका अन्य क्षेत्रमा वितरण हुन्छन्। बसे पनि सहर, गाउँकै खाने रहर नारा लेखिएका ट्रकहरू किसानको बारीमा पुगेर फसल उठाउँछन्। यो काममा पैंचो पसलले ७ वर्षदेखि काम गर्दै आएको छ। पैंचोको बलेटक्सार संकलन केन्द्रले किसानले उत्पादन गरेका जुनसुकै उपज पनि खरिद गर्छ। भुटुक, गिठा, अमला, सिस्नो, तामा, भुइँकटहर, रुख कटहर, सागपात, अमिलो सबै खरिद गर्छ, पंैचोले। त्यसकै कारण गुल्मीका झन्डै १५ हजार किसान व्यावसायिक खेतीमा लागेका छन्। पैंचो पसलका प्रबन्ध निर्देशक ध्रुव न्यौपाने भन्छन्, किसानले बजार खोजेका थिए, हामीले बजार दियौं, अहिले गाउँमा व्यावसायिक तरकारी खेती गर्ने हुइँम नै चलेको छ। किसानको उत्पादन संकलन गर्न पैंचो पसलले ३६ वटा संकलन केन्द्र बनाएको छ। गुल्मी र पाल्पाका किसानले तिनै संकलन केन्द्रबाट आफ्नो उत्पादन बिक्री गर्दै आएका छन्। पैंचोले तरकारी खरिद गर्न थालेपछि हुँगाका ७२ वर्षीय डिल्लीराज कँडेलले दुई चार किलो गिठा बिक्री गर्ने गरेका छन्। थोरै तरकारी बेचे पनि नुनतेल खान पुगेको छ, उनले भने। एउटै गाउँले बेच्छ ५ करोडको कृषि उपज रुरु गाउँपालिका५, बम्घा गाउँले वार्षिक ५ करोडको कृषि उपज सहर पठाउँछ। सदरमुकाम तम्घास र बुटवल मुख्य बजार हुन्। कुनै समय डोकोमा तरकारी राखेर उल्लीखोला बजार झर्ने बम्घाका हिमलाल पुरी अहिले बुटवलमा तरकारी पठाउँछन्। बम्घामा अहिले गोलभेँडा, करेला, सिमी, बोडी, गोभी लगाइएको छ। पाँच रोपनीमा खेती गरिरहेका हिमलाल वर्षमा साढे ३ लाख कमाउँछन्। बम्घामा धेरै जमिन छैन, भाडामा लिन चाहे पनि पाइँदैन। सबै किसानहरू यही व्यवसाय गरेर जीविको चलाउँछन्। बम्घाबाट वर्षमा साढे २ करोडको हरियो तरकारीमात्रै बिक्री हुन्छ। दूध, खसीबोकासमेत गरेर ५ करोडको कृषि उपज बिक्री हुने गरेको स्मार्ट कृषि गाउँ कार्यक्रमका अध्यक्ष चेतनारायण श्रेष्ठ बताउँछन्। बम्घा आलुका लागि प्रसिद्ध छ। यहाँको आलु बजारमा अत्यधिक माग हुन्छ। अन्य सिजनमा किसानहरू हरियो तरकारी लगाएर बिक्री गर्छन्। एक किलो आलु लगाउँदा १५ किलो उत्पादन हुने गरेको छ। बम्घाको दुग्ध सहकारीका अध्यक्ष कुलचन्द्र पुरीले ६० जना किसानले साढे २ करोडको दूध बिक्री गर्ने गरेको बताउँछन्। सबै दूध सहकारीमा जम्मा भएर पठाउने गरिएको छ। रुरु५ का वडाध्यक्ष हरि ज्ञवालीले थोरेपाडीमा २४ सय अनुदान दिएर व्यावसायिक भैंसीपालन सुुरु गरिएको बताउँछन्। अहिले दूधबाटै मासिक १० लाखसम्म आम्दानी गर्ने किसानहरूसमेत रहेकाले उनले बताए। अनि बने व्यवसायी आठ वर्षअघिसम्म गुल्मी, पाल्पाका किसान सामान्य खेती किसानीमा थिए। जब २०७१ मा पैंचो पसलले किसानको तरकारी किन्न थाल्यो, किसानले व्यावसायिक उत्पादन थाले। अहिले १५ हजार किसान व्यावसायिक रूपमा कृषिमा लागेका छन्। उनीहरूको सबै उत्पादन पैंचोले खरिद गर्छ। किसानलाई मूल्य नपाइएला कि भन्ने चिन्ता छैन। पैंचो पसलका प्रबन्ध निर्देशक न्यौपाने भन्छन्, गाउँका किसानको उत्पादन देख्दा आफैं अचम्ममा छौं। पैंचोले किसानको हरेक उत्पादन बजारभाउ अनुसार खरिद गर्छ। त्यसका लागि विभिन्न स्थानमा संकलन केन्द्र खोलिएका छन्। मध्याह्न १२ बजे मूल्य निर्धारण हुन्छ। किसानहरूले संकलन केन्द्रमा तरकारी ल्याउँछन्। आफ्नो पैसा बैंक खातामा आउँछ। गुल्मीको बलेटक्सारबाट सुरु भएको संकलन केन्द्र धेरै स्थानमा पुगिसकेको छ। भुटुक, गिठादेखि बाँसका तामासम्म किसानले बिक्री गर्न ल्याउँछन्। पैंचोले ती कच्चा पदार्थ प्रयोग गरेर अचार, जाम, ससलगायत अन्य उत्पादन संकलन गर्दै आएको छ। गुल्मीको रिडीमा रहेको सो उद्योगको उत्पादन सातै प्रदेशमात्रै होइन खाडी मुलुकसहित अमेरिका, अस्ट्रेलिया निर्यात हुन थालेको छ। पैंचोका उत्पादनले अन्तर्राष्ट्रिय गुणस्तर पाएका छन्। विभिन्न सहरमा शाखा सञ्चालनमा छन्। बुटवलका विभिन्न स्थानमा हरियो तरकारी बिक्री केन्द्र छन्। किसानलाई प्राविधिकदेखि अन्य सहयोग गर्दै आएको छ। १८ जना कृषि प्राविधिकहरूले निःशुल्क सेवा गर्दै आइरहेका छन्। विभिन्न स्थानमा चार सय जनाले प्रत्यक्ष रोजगारी पाएका छन्। सिँचाइ र खेताला अभाव अहिले गाउँमा श्रम गर्ने युवा छैनन्। युवा शक्ति नहुँदा मजदुर पाउन कठिन छ। दिगामकी किसान शारदा न्यौपानेले खेताला नपाउँदा तरकारी टिप्न नसकेर नोक्सान हुने गरेको बताइन्। अन्नपूर्णसँग कुराकानी गरिरहँदा उनको बारीमा ५ जना खेतालाले खुर्सानी टिपिरहेका थिए। काम गर्ने मान्छे पाइने हो भने कृषि उत्पादन अझै बढाउन सकिन्छ, उनले भनिन्। गाउँमा सिँचाइको पनि उस्तै अभाव छ। आकाशेपानीको भरमा व्यावसायिक कृषि भइरहेको छ। किसान भुवन खरालले सिँचाइका क्षेत्रमा सरकारी लगानी गरिदिनुपर्ने बताउँछन्। खेताला नपाइनु ठूलो समस्या छ, पाए पनि सीप सिकेका छैनन्, उनले भने, लामो खडेरी पर्दा बाली नोक्सानी हुने गर्छ। पहाडमा सिँचाइका लागि पोखरी उपयुक्त विकल्प हुने किसानहरू बताउँछन्। युवालाई प्रोत्साहन गर्न ज्ञान केन्द्र कृषि ज्ञान केन्द्रले पनि युवाहरू व्यावसायिक खेतीमा लगाउन प्रेरित गरिरहेको छ। स्थायी टनेल २० वटा बनाउनेलाई ६० प्रतिशतसम्म अनुदान दिँदै आएको छ। यसमा युवालाई बढी प्राथमिकतामा राख्ने गरिएको ज्ञान केन्द्र गुल्मीका प्रमुख नवराज भण्डारी बताउँछन्। कृषि उत्पादनको बजारीकरणमा सरकारी संयन्त्रले काम गर्न सक्ने अवस्था छैन, उनी भन्छन्, निजी क्षेत्रले गरेका महत्त्वपूर्ण कामलाई प्रोत्साहनको नीति हुनुपर्छ। व्यावसायिक किसानहरू थोरै भए पनि कृषि उत्पादन वृद्धि गर्न सकिने उनको भनाइ छ। रुरु क्षेत्र गाउँपालिकाका अध्यक्ष यदु ज्ञवाली किसानलाई प्रोत्साहन गर्न बारीमा डुल्छन्। सिँचाइ, बीउमा केही सहयोगसमेत पालिकाले गरेको छ। उनले उत्पादनका आधारमा अनुदान दिने नीतिमा काम भइरहेको बताए।"
मधेश प्रदेशका मुख्य न्यायाधिवक्ता झाले बुझाए राजीनामा,"जनकपुरधाम : मधेश प्रदेशका मुख्यन्यायाधिवक्ता दीपेन्द्र झाले आफ्नो पदबाट राजीनामा दिएका छन्। प्रतिनिधिसभामा उम्मेदवार बन्ने तयारी गरेका झाले शनिबार मुख्यमन्त्री लालबाबु राउतलाई राजीनामा बुझाएका हुन्। आजै जनता समाजवादी पार्टीमा विधिवत् प्रवेश गरेर निर्वाचनमा उम्मेदवारी दिने घोषणा गर्न लागेका झाले उम्मेदवार बन्नु अगाडि पदबाट राजीनामा दिएको बताएका छन्। झालाई जसपाका अध्यक्ष उपेन्द्र यादवले पार्टी प्रवेश गराउने कार्यक्रम रहेको छ। झा महोत्तरी क्षेत्र नम्बर३ बाट प्रतिनिधिसभा निर्वाचनमा उम्मेदवार बन्न लागेका हुन्। 'मैले मधेश प्रदेशको कानुन व्यवस्था र यस क्षेत्रका जनताको हितमा कानुन निर्माणका लागि आफ्नो ओहदामा रहेसम्म सक्दो प्रयत्न गरेको छु। अब आफ्नो क्षेत्रका जनताहरूको विकास र उनीहरूको सम्वृद्धिका लागि प्रत्यक्ष रूपमै संलग्न हुन निर्वाचनमा लड्ने तयारी गरेको छु,' झाले अन्नपूर्णकर्मीसँग कुरा गर्दै भने, मेरा एजेन्डाहरूमा सबैभन्दा बढी महत्व विकासलाई नै दिइएको छ र जनताले मलाई पत्याउनेछन् भन्ने विश्वास छ।' झाले मुख्य न्यायाधिवक्ता रहँदा संघीय सरकारविरुद्ध प्रदेशका अधिकारका लागि विभिन्न मुद्दाहरु दर्ता गराएका हुन्। उनको सक्रियतामा सर्वोच्च अदालतमा मधेश सरकारले संघीय सरकारविरुद्ध आठवटा मुद्दा दर्ता गराएको हो।"
हात्तीको आक्रमणबाट स्कुटरमा सवार महिलाको मृत्यु,झापा : झापामा जंगली हात्तीको आक्रमणबाट फेरि एक जनाको ज्यान गएको छ। हात्तीको आक्रमणबाट बुद्धशान्ति गाउँपालिका५ निवासी ३४ वर्षीया सम्झना श्रेष्ठको मृत्यु भएको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार शुक्रबार साँझ ५ बजेर ४० मिनेटको समयमा मेचीनगर नगरपालिका९ स्थित थोप्लेविरान सामुदायिक वन जाने भित्री सडक खण्डमा मे ७ प २०४६ नम्बरको स्कुटरमा सवार श्रेष्ठलाई हात्तीले आक्रमण गरेको थियो। वनभित्रबाट निस्किएको हात्तीले उनलाई सडकमै आक्रमण गरेको प्रहरीले जनाएको छ। हात्तीको आक्रमणबाट गम्भीर घाइते भएका उनलाई उपचारका लागि आम्दा अस्पताल धुलाबारी पठाएको र उनको उपचारको क्रममा साँझ साढे ६ बजे मृत्यु भएको डीएसपी पाठकले बताए। चार दिन अघि मात्र जंगलीको हात्तीको आक्रमणबाट बाह्रदशी गाउँपालिका१ निवासी ८० वर्षीय वृद्ध देवीबहादुर अधिकारीको मृत्यु भएको थियो
प्रेस स्वतन्त्रतामा आघात पुर्याउने विधेयक,"काठमाडौं : नेपालको संविधानले प्रस्तावनामै पूर्ण प्रेस स्वतन्त्रता प्रत्याभूत गरेको छ। तर, सरकारले संसद्मा एउटा यस्तो विधेयक पेस गरेको छ, जुन ऐन बन्यो भने गैरन्यायिक निकायले मिडिया सञ्चालक र पत्रकारलाई १० लाख रुपैयाँसम्म जरिबाना गर्न सक्छ। प्रतिनिधिसभामा शुक्रबार पेस गरिएको मिडिया काउन्सिल विधेयक को दफा १८ (१) मा भनिएको छ, काउन्सिलबाट जारी भएको आचारसंहिताविपरीत कुनै सामग्री प्रकाशनप्रसारण गरेको कारण मर्यादा वा प्रतिष्ठामा आँच पुर्याएको भनी सम्बन्धित व्यक्तिले दफा १६ बमोजिम दिएको उजुरी उपर दफा १७ बमोजिम जाँचबुझ गर्दा कसैको मर्यादा वा प्रतिष्ठामा आँच पुगेको देखिएमा काउन्सिलले सम्बन्धित आमसञ्चार माध्यम, प्रकाशक, सम्पादक, पत्रकार वा संवाददातालाई २५ हजारदेखि १० लाख रुपैयाँसम्म जरिबाना गर्न सक्नेछ। जब कि मिडिया काउन्सिलको गठन प्रेस काउन्सिलभन्दा खासै फरक छैन। यसको अध्यक्ष कुनै पनि विषयमा स्नातक उत्तीर्ण गरी पत्रकारिता क्षेत्रमा कम्तीमा १० वर्षको अनुभव भएको व्यक्तिलाई सरकारले नियुक्त गर्नेछ। राजनीतिक आस्थाका आधारमा सरकारले नियुक्त गर्ने अध्यक्ष नेतृत्वको काउन्सिललाई यति ठूलो न्यायिक अधिकार दिँदा दुरुपयोगको जोखिम बढ्ने प्रेस तथा कानुनका विज्ञहरूले टिप्पणी गरेका छन्। तत्कालीन सञ्चारमन्त्री गोकुल बाँस्कोटाले २०७६ मा पेस गरेको यो विधेयक विरोधका कारण सरकारले फिर्ता लिएको थियो। सरकारले समाचार लेखेकै आधारमा पत्रकारलाई १० लाख रुपैयाँसम्म जरिबाना हुन सक्नेलगायतका प्रावधान समेटेर २७ वैशाख २०७६ मा राष्ट्रियसभामा यो विधेयक दर्ता गरेको थियो। राष्ट्रियसभाको विधायन व्यवस्थापन समितिले विधेयकमाथिको दफावार छलफलका क्रममा पत्रकारिता गर्न छुट्टै परीक्षा पास गरेर लाइसेन्स लिनुपर्ने प्रावधान थपेर पारित गरेको थियो। दुवै प्रावधान हटाएर राष्ट्रियसभाले २७ साउन २०७८ मा पारित गरेर पठाएको विधेयक एक वर्षपछि प्रतिनिधिसभाले स्वीकृत गरेको हो। सभामुख अग्निप्रसाद सापकोटाका अनुसार ७२ घण्टाभित्र सांसदहरूले विधेयकमाथि संशोधन प्रस्ताव राख्न सक्छन्। संविधानविद् डा विपिन अधिकारीले हचुवाका भरमा जरिबाना तोक्ने कानुन ल्याउन नहुने प्रतिक्रिया दिए। दफा १८ का विषयमा उनले भने, जरिबानाको प्रावधानले तजबिजी अधिकार धेरै दिन्छ। २५ हजार देखि १० लाख भनिएको छ। क्राइटेरिया छुट्ट्याइएको छैन। यसको दुरुपयोग हुन सक्छ। नेपाल पत्रकार महासंघका अध्यक्ष विपुल पोख्रेलले यसअघि महासंघले संशोधन गर्न भनी पटकपटक ध्यानार्कषण गर्दै आएको बुँदालाई संशोधन नगरिए वा नहटाइएमा मिडिया विधेयक मान्य नहुने बताए। उनले भने, यस विधेयकमा केही असहमति जनाएका र हामीले पटकपटक ध्यानाकर्षण गराएका बुँदामाथि छलफल गर्न भनेका हौं। कतिपय प्रावधान मान्य छैन। दण्ड जरिबानाको पनि हामीले विरोध गरेका हौं। यो मान्य हुने छैन। महासंघका पूर्वअध्यक्ष तारानाथ दाहालले पनि पुरानै विधेयक पेस गरेकामा आपत्ति जनाए। उनले ३ बुँदा सच्याउनुपर्ने बताए। काउन्सिलको काम, कर्तव्य, नियन्त्रण र सचेत गराउने हो, कारबाही गर्ने होइन। मिडियालाई प्रोत्साहन गर्ने, सचेत गराउने, नियमन गर्ने, नमाने कालोसूचीमा राख्ने हो, उनले भने, यसले सजाय गर्न मिल्दैन। कारबाही गर्ने अदालतले हो। त्यस्तै पत्रकारलाई लाइसेन्स लिने, जाँच गर्ने काम विश्वमै नभएको उनले बताए। यसअघि प्रतिनिधिसभामा विधेयक पेस गर्दै सञ्चार तथा सूचना प्रविधिमन्त्री ज्ञानेन्द्रबहादुर कार्कीले आमसञ्चारमाध्यमलाई थप व्यवस्थित बनाउन मिडिया काउन्सिल विधेयक ल्याउनु परेको बताए। उनले प्रतिनिधिसभा बैठकमा राष्ट्रियसभाको सन्देशसहितको नेपाल मिडिया काउन्सिल विधेयक, २०७६ माथि विचार गरियोस् भनी प्रस्ताव प्रस्तुत गरेका थिए। उक्त प्रस्तावमाथिको छलफलका क्रममा उनले आम सञ्चारमाध्यमलाई स्वच्छ, पारदर्शी, व्यावसायिक, मर्यादित र उत्तरदायी बनाउन, पत्रकारिताको विकास गर्न तथा पेसागत आचरण कायम राख्न आवश्यक महसुस गरी सरकारले विधेयक प्रस्तुत गरेको बताएका हुन्। पत्रकारिताका क्षेत्रमा नियमनका लागि साबिकको प्रेस काउन्सिल नेपाल भए पनि यसको कार्यक्षेत्र सीमित रहेको र सञ्चारमाध्यमका सबै विधालाई समेट्न नसकेका सन्दर्भमा यो विधेयक अघि बढाएको मन्त्री कार्कीले बताए। उनले भने, विश्वमै यस प्रकारको प्रयोग छ। आम सञ्चारमाध्यमलाई थप व्यवस्थित बनाउन विधेयकको तर्जुमा गरिएको हो। प्रतिनिधिसभाका सदस्यहरूले मिडिया काउन्सिल स्वायत्त र प्रभावकारी हुनुपर्नेमा जोड दिएका छन्। उक्त प्रस्तावमाथिको छलफलमा सांसदहरूले मिडियालाई अनुगमन तथा व्यवस्थित गर्न काउन्सिल सक्षम हुनेगरी गठन गर्नुपर्नेमा जोड दिए। सांसद खगराज अधिकारीले मिडिया काउन्सिलसम्बन्धी विधेयक धेरै महत्त्वपूर्ण रहेको बताउँदै काउन्सिललाई स्वायत्त बनाउनका लागि सोहीअनुसार गठनको व्यवस्था गर्न सुझाव दिए। सांसद अञ्जना विशुंखेले विधेयकको स्वागत र समर्थन गर्दै पत्रकारिताको विकास, संरक्षण र संवद्र्धन गर्न नियामक निकायको व्यवस्था गरिएको बताइन्। सांसद गोकुल बाँस्कोटाले विधेयक केही विकृत भएर आएको बताउँदै काउन्सिल स्वायत्त बनाउन लागि यसको गठन प्रक्रिया पनि सोहीअनुसार हुनुपर्नेमा जोड दिए। यसमा अनुगमनको प्रणालीलाई प्रभावकारी बनाउनुपर्ने र अपूरो कुरालाई पूर्ण बनाउनपर्नेमा उनको जोड थियो। उनले यसअघि सरकारले नियुक्ति गर्ने पाँच जना निर्वाचन प्रक्रियाबाट आउनुपर्छ भन्दा रोकिएको स्मरण गरे। नेपाल मजदुर किसान पार्टीका सांसद प्रेम सुवालले काउन्सिलका पदाधिकारी निर्वाचनबाट चयन हुने व्यवस्था गर्न सके स्वायत्त हुने धारणा व्यक्त गरे। सांसद खेमप्रसाद लोहनीले आम सञ्चारमाध्यमलाई सदुपयोग हुनुपर्ने गरी व्यवस्थित गर्नुपर्ने बताउँदै समाजमा सूचनाका लागि मिडियाको अहम् भूमिका रहेको उल्लेख गरे। उक्त विधेयकमाथि विचार गरियोस् भन्ने प्रस्ताव बैठकको बहुमतले स्वीकृत गरेको छ। नागरिकता विधेयक हुबहु पारित काठमाडौं (अन्नपूर्ण): राष्ट्रपतिले १५ बुँदे सन्देशसहित पुनर्विचारका लागि फिर्ता पठाएको नागरिकता ऐन संशोधन गर्न बनेको विधेयक शुक्रबार राष्ट्रियसभाबाट पनि हुबहु पारित भएको छ। नेपाल नागरिकता (पहिलो संशोधन) विधेयक, २०७९ प्रतिनिधिसभा र राष्ट्रियसभाबाट पारित गरी प्रमाणीकरणका लागि गत साउन १६ गते राष्ट्रपतिसमक्ष पठाइएको थियो। राष्ट्रपति भण्डारीले नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको उक्त विधेयक संसद्बाट पुनर्विचार हुन आवश्यक देखिएको भन्दै गत साउन २९ गते प्रतिनिधिसभामा फिर्ता पठाएकी थिइन्। राष्ट्रपतिबाट फिर्ता आएको सो विधेयक यही भदौ २ गते प्रतिनिधिसभाबाट बिनासंशोधन पुनः बहुमतबाट पारित भएको थियो। प्रतिनिधिसभामा उपस्थित एक सय ९५ सांसदमध्ये उक्त विधेयक पारित गर्ने पक्षमा एक सय ३५ र यथास्थितिमा विधेयक पारित गर्न नहुने पक्षमा ६० मत परेको थियो। संविधानको धारा ११३ (४) मा राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गर्नुपर्ने व्यवस्था छ।"
