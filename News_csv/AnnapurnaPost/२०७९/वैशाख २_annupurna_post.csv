शीर्षक,विवरण
भैरहवामा यो वर्षकै बढी गर्मी,बुटवल : भैरहवामा यो वर्षकै बढी गर्मी भएको छ। तातो हावा चलेका कारण जनजीवन असामान्य भएको हो। भैरहवाको तापक्रम शुक्रबार ४० डिग्री नाघेको छ। भैरहवा विमानस्थलका अनुसार पछिल्लो २४ घण्टामा भैरहवाको तापक्रम ४० दशमलव २ डिग्री पुगेको हो। रुपन्देहीको दक्षिणी क्षेत्रमा दिनभर तातो हावा चलेको थियो। उत्तरी क्षेत्रमा भने बिहिबार पानी परेका कारण केही शितल छ। शुक्रबार भैरहवापछि जनकपुर र नेपालगञ्जमा बढी तापक्रम छ। जनकपुरमा ३९५ र नेपालगञ्जमा ३९ डिग्री तापक्रम पुगेको छ। भैरहवा क्षेत्रमा तातो हावा चलेपछि सडकमा मानिसहरु निस्किन सकेका छैनन्। बाली भित्र्याउने बेला गर्मी ह्वात्तै बढेपछि किसान समस्यामा छन्। तराईमा अहिले गहु भित्र्याउने चटारो रहेको छ।
एमालेविरुद्ध पूर्व राजावादीहरु लागेका छन् : ओली,"नुवाकोट : नेकपा एमालेका अध्यक्ष केपी शर्मा ओलीले आफू र आफ्नो दलविरुद्ध पूर्व राजावादीहरु लागेको बताएका छन्। एमालेप्रतिको जनलहर देखेर पूर्व राजावादीहरुले अनेक आरोप र षड्यन्त्र गरिरहेको ओलीको आरोप छ। नुवाकोटको बट्टार बजारमा आयोजित बृहत् जनसभा कार्यक्रमलाई शुक्रबार सम्बोधन गर्दै उनले एमालेप्रति जनताको साथ देखेर अत्तालिएकाहरुले मेरै जिल्ला र मेरै नगरपालिकामा पूर्व राजावादीहरुसँग प्रतिस्पर्धा गर्न नसक्ने भनेर अर्को षड्यन्त्र बुनिरहेको बताए। उनले एमालेलाई पराजित गर्ने शक्ति राजावादीमात्र होइन, जुनसुकै वादीहरु मिलेर आए पनि नसक्ने बताए। सर्वोच्च अदालतबाट बनेको गठबन्धनको सरकारले देशमा जनताको पक्षमा केही गर्न नसकेको उनले आरोप लगाए। एमालेलाई घेराबन्दी गर्ने नाममा पाँच दलले बनाएको गठबन्धन मकैको ढोडको लौरो भएको उनको भनाइ थियो। एमालले गरेको विकासप्रति लज्जित भएकाले अनेक जालझेल गरेर प्रतिपक्षमा पुर्याइए पनि देशमा जनताको पक्षमा एमालेले विकासको लहर ल्याएको उनले बताए। उनले एमाले एकक्षणका लागि प्रतिपक्षमा भए पनि अब सबै चुनावपछि फेरि सत्तामा जाने बताए। 'अहिले एमाले केही क्षणका लागि प्रतिपक्षमा छ, अब एमाले प्रतिपक्षमा बस्ने जमाना होइन,' उनले भने।"
उच्चलेकबाट बस्ती झरेको जिउँदो कस्तुरी लेकमै छाडियो,"जोमसोम : जैविक विविधतामा महत्वपूर्ण मानिएको संरक्षित वन्यजन्तु कस्तुरी उच्चलेकबाट जोमसोमको बस्तीमा झरेको छ। मुस्ताङमा पहिलो पटक उच्चलेकबाट बस्तीमा झरेको यो पहिलो घटना भएको अन्नपूर्ण संरक्षितक्षेत्र आयोजना एक्याप जोमसोमले जनाएको छ। हिमाली तथा उच्चपहाडी क्षेत्र अन्तर्गत समून्द्री सतहदेखि करिब ३५ सय मिटर भन्दा माथिको उचाईमा कस्तुरीको मुख्य बासस्थान हुने गर्छ। तर बिहिबार मुस्ताङको घरपझोङ५ कुम्ले बनक्षेत्रबाट ठिनी हुँदै कस्तुरी बस्तीमा झरेको हो। एक्याप जोमसोमका अनुसार बस्ती झरेको उक्त कस्तुरी कश्मिरी प्रजाती रहेको बताईएको छ।कस्तुरी दुई प्रजातीका हुन्छन्। हिमाली कस्तुरी र कश्मिरी कस्तुरी। बिहिबार बिहान करिव ६ बजे बस्ती छिरेको कश्मिरी प्रजातीको कस्तुरीलाई सुरुवातमा डिउटीमा खटिएका प्रहरीले देखेका थिए। जोमसोम नजिकैको बस्ती नजिक स्याउ बारीमा कुकुरले कस्तुरी लखेट्दै गरेको देखेपछि प्रहरी टोलीले कुकुरको आक्रमणबाट कस्तुरी जोगाउने प्रयास गर्दा जिल्ला प्रशासन कार्यालय मुस्ताङको चौरमा पुग्यो। त्यहाँ प्रहरीको टोलीले कस्तुरीलाई नियन्त्रणमा लिन सफल भयो। त्यसपछि प्रहरीले एक्यापको टोलीलाई खबर गर्यो। प्रहरीको सूचना पाएपछि एक्याप टोली बिहान ७ बजे कस्तुरी नियन्त्रण लिएको स्थानमा पुग्यो। एक्यापले नियन्त्रणमा लिएको कस्तुरी कार्यालयमा राखेर शारिरीक स्वास्थ्य परिक्षणल गरेको एक्याप जोमसोमकी प्राकृतिक श्रोत संरक्षण सहायक धनु गुरुङले जानकारी दिए। उनका अनुसार कस्तुरीको शारिरीक परीक्षण गर्दा कुनै घाउ चोटपटक नलागेको र कस्तुरीको स्वास्थ्य अवस्था सामान्य रहेको उनले बताईन्। भेटिएको कस्तुरी अन्दाजी २ वर्ष उमेरको रहेको छ। समून्द्री सतहको ३५ सय मिटरमा बस्ने कस्तुरी २७ सय मिटरको उचाईमा झर्नु अनौठो घटना भएको प्राकृतिक श्रोत संरक्षण सहायक गुरुङले सुनाईन्। उनले कस्तुरीको मुख्य आहारा घाँस खाने र अहिले उच्चलेकमा घांस पलाईसकेकाले बस्तीमा झर्नुपर्ने कारण नभएको तर्क गरिन्। हिमचितुवाको आहारा कस्तुरी र नाउर हुने गरेको र बस्ती झरेको कस्तुरी पनि हिमचितुवाले लखेट्दै बस्ती नजिक ल्याएको त्यहाँ फेरी कुकुरले लखेटेकोको हुनसक्ने उनको अनुमान छ। मुस्ताङका उच्चलेकमा कश्मिरी र मनाङमा हिमाली प्रजातीको कस्तुरी पाईने गरेको एक्यापले बताएको छ। पछिल्लो समय मानव र हिमचितुवाबीचको द्धन्दले यहाका पशुपालक समस्यामा पर्ने गरेका छन्। मुस्ताङको घरपझोङ र थासाङ गाउँपालिका विभिन्न गाउँमा हिमचितुवा खोर भित्रै पसेर भेडाच्यांग्रा खाईदिने र क्षति पुर्याउने गरेको छ। बस्ती झरेको कस्तुरी पनि हिमचितुवाकै आक्रमणबाट जोगिन बस्ती झरेको हुनसक्ने अनुमान गरिएको छ। उच्चलेकबाट बस्ती झरेको कस्तुरीलाई शुक्रबार करिव ३८ सय मिटरको उचाईमा अवस्थित घरपझोङ५ को यारुझो भ्यूटावर नजिकैको कुम्ले बनक्षेत्रमा छाडिएको छ। मुस्ताङका प्रजिअ नेत्रप्रसाद शर्मासहित एक्याप,डिभिजन बन कार्यालय,संरक्षणक्षेत्र व्यवस्थापन समिति,घरपझोङ गाउँपालिका, राष्ट्रिय अनुसन्धान र पत्रकारसहितको संयुक्त टोलीले कस्तुरीलाई उच्चलेकको जंगलमा छोडिएको प्राकृतिक श्रोत संरक्षण सहायक गुरुङले जानकारी दिईन्। अन्नपूर्ण संरक्षितक्षेत्रका सरक्षित वन्यजन्तु कस्तुरी पछिल्लो समय चोरी शिकारी गर्ने तस्करी हिमचितुवाको आक्रमणमा पर्ने गरेका घटना छन्। भाले कस्तुरीको वीणा महङ्गो मुल्यमा बिक्री हुने हुँदा कस्तुरीको चोरी शिकारी हुने गर्छ। केही महिना अघि मुस्ताङका उच्चलेकमा शिकारीका पाँसोमा परी करिब एक दजर्न कस्तुरी मरेका थिए।"
पञ्चकन्या ग्रुपका उपाध्यक्ष सुप्रबल जनसेवाश्रीद्वारा विभूषित,"काठमाडौं : पञ्चकन्या ग्रुपका उपाध्यक्ष धुव्र कुमार श्रेष्ठ सुप्रबल जनसेवाश्रीद्वारा विभूषित भएका छन्। शीतल निवासमा आयोजित एक समारोहकाबीच राष्ट्रपति विद्यादेवी भण्डारीले एक समारोहका बीच सुप्रबल जनसेवाश्री तृतीय श्रेणी पदकबाट विभूषित गरेकी हुन्। नेपाल सरकारको निर्णय अनुसार संविधान दिवसको अवसरमा नेपाली उद्योग तथा व्यवसायिक क्षेत्रबाट आम जनताको सेवा र देशको आर्थिक समृद्धिमा अनवरत रुपमा सेवा र योगदान पुर्याएबापत कदर र सम्मान स्वरुप श्रेष्ठलाई सुप्रबल जनसेवाश्री तृतीय श्रेणी पदकबाट विभूषित गरिएको हो। राष्ट्रपति कार्यालयले वैशाख १ गतेका दिन संविधान दिवसमा वितरण गर्ने निर्णय भएको पदक वितरण गर्ने गर्दछ। ५० वर्ष पुरानो नेपालको प्रतिष्ठित व्यवसायिक घराना पञ्चकन्या ग्रुपले डण्डी पाइप ट्याङ्की लगायत निर्माण साम्रागीको उत्पादन तथा इन्सुरेन्स, हाइड्रोपावर , बैकिङ क्षेत्रमा समेत लगानी गदै आएको छ।"
लुम्बिनीको पूर्वाधार प्राधिकरणमा साढे २ वर्षमा तीन निर्देशक,बुटवल : प्रदेशको पूर्वाधार निर्माणका लागि गठन भएको पूर्वाधार विकास प्राधिकरणमा तेस्रो कार्यकारी निर्देशक नियुक्त भएका छन्। मुख्यमन्त्री शंकर पोखरेलको नेतृत्वको सरकारले प्राधिकरण गठन गरेको थियो। गठन भएको साढे २ वर्षमा तीन जना निर्देशक नियुक्त भएका छन्। निर्देशक परिवर्तन भइरहे पनि प्राधिकरणले अहिलेसम्म कुनै ठोस काम गर्न सकेको छैन। प्रदेशको राजधानी निर्माणलाई लक्षित गरेर गठन भएको प्राधिकरणले ठूला पूर्वाधार निर्माणको काम पनि गर्छ। साढे दुई वर्षको अवधिमा तीन वटा नेतृत्व आएको छ। तर यो संस्थाको उपलब्धिमूलक कामभन्दा पनि अनियमिततामा बढी संलग्नता देखिएको छ। शुक्रबार मात्रै नयाँ सिइयोमा प्युठानका छबिराज पोख्रेलले शपथ लिएका छन्। माओवादी कार्यकर्ता रहेका उनलाई चैत २५ गते मन्त्रीपरिषदले नियुक्त गर्ने निर्णय गरेको हो। प्रमुख कार्यकारी निर्देशक अनन्तराज घिमिरेले राजीनामा दिएपछि नयाँ सिइओ नियुक्त गरेको हो। मुख्यमन्त्री कुलप्रसाद केसीकै नेतृत्वको प्राधिकरण समितिले लुम्बिनी प्रादेशिक अस्पतालको भवन निर्माणमा डेढ अर्व घोटला गर्न खोजेको भन्दै घिमिरेले राजिनामा दिएका थिए। घिमिरे केसी नेतृत्वकै सरकारले नियुक्त गरेका व्यक्ति हुन्। प्राधिकरण र मुख्यमन्त्री केसी लुम्बिनी अस्पतालको भवन निर्माणको टेण्डरको अनियमितता प्रसाद विवादमा मुछिएका छन्। यसअघिको सरकारले पहिलो कार्यकारी निर्देशकमा धु्रबकुमार मजगैयालाई नियुक्त गरेको थियो। एमाले नेतृत्वको सरकार फेरिएपछि उनलाई हटाएर घिमिरेलाई कार्यकारी निर्देशक बनाइएको थियो। यो विषय सर्बाेच्चमा समेत पुगेको थियो। नवनियुक्त निर्देशकलाई शुक्रबार मुख्यमन्त्री केसीले शपथ गराउदै प्रदेश राजधानी निर्माण प्रदेश सरकारको पहिलो योजना भएकोले त्यसलाई छिटो पूर्णता दिन निर्देशन दिए। नवनियुक्त प्रमुख कार्यकारी निर्देशक प्यूठान जिल्ला ओखरकोट निवासी हुन्। सपथ ग्रहणमा निर्देशक पोख्रेलले सरकारले दिएको जिम्मेवारी पूरा गर्नका लागि तयार रहेको बताए।
बालयौन दुर्व्यवहारको आरोपमा पक्राउ परेका विरुद्ध मुद्दा दर्ता,धनगढी : कैलालीको धनगढी उपमहानगरपालिका४ का स्थानीय जगत कुँवरविरुद्ध बालयौन दुर्व्यवहारको मुद्दा दर्ता भएको छ। सोही ठाँउकी ११ वर्षीया बालिकालाई बाल यौन दुर्व्यवहार गरेको आरोपमा पक्राउ परेका ५३ वर्षीय कुवरमाथि यौन दुर्व्यवहारको मुद्दा दर्ता भएको हो। जिल्ला प्रहरी कार्यालय कैलालीका प्रहरी नायव उपरीक्षक वेदप्रसाद जोशीले पक्राउ परेका व्यक्तिमाथि आवश्यक कारबाही हुने बताए। बाल यौन दुर्व्यवहारको आरोपमा पक्राउ परेका व्यक्ति माथि जाहेरी आएपछि आज मुद्दा दर्ता भएको छ उनले भने। म्याद थप गरेर कारबाही प्रक्रियामा पनि अघि बढी सकेको छ । पीडित बालिकाले दिएको जाहेरीमा बुधबार करिब १:३० बजे घरमै आएर संवेदनशील अङ्गमा छोएर जबरस्ती गर्न खोजेको उल्लेख गरिएको छ। कुवँरलाई बुधवार नै पक्राउ गरी वडा प्रहरी कार्यालय धनगढीले हिरासतमा राखेको थियो। उनी पक्राउ परेपछि उनका आफन्तहरूले पीडित परिवारहरूलाई अश्लील शब्द प्रयोग गरी गाली बेइज्जतीसहित कुटपिट गर्न गएपछि छिमेकीले जोगाएका थिए।
एसियन कप छनोट शिक्षण सुरु,"काठमाडौं : एएफसी एसियन कप छनोट तयारीको लागि नेपाली राष्ट्रिय फुटबल टोलीले प्रशिक्षण सुरुआत गरेको छ। पुरेश्वरस्थित दशरथ रङ्गशालामा आजदेखि सुरु भएको प्रशिक्षणमा नेपाली टोलीका मुख्य प्रशिक्षक अब्दुल्लाह अल्मुताइरीले २५ खेलाडीलाई बोलाएका छन्। ती खेलाडीमा किरणकुमार लिम्बु, दीप कार्की, विशाल श्रेष्ठ, अनन्त तामाङ, अन्जन विष्ट, एरिक विष्ट, आयुष घलान, विकास खवास, विमल घर्तीमगर, दर्शन गुरुङ, देवेन्द्र तामाङ, दिनेश राजवंशी र गौतम श्रेष्ठ छन्। यसैगरी मनिष डाँगी, नवयुग श्रेष्ठ, पुजन उपरकोटी, रोहित चन्द, सन्तोष तामाङ, सुजल श्रेष्ठ, सुमन अर्याल, सुमन लामा, सुनिल बल, सुरज ज्यू ठकुरी, तेज तामाङ र विशाल राई छन्। मुख्य प्रशिक्षक अल्मुताइरीले एसियन कप छनोटको लागि नेपाललाई धेरै मेहनत आवश्यक रहेको जनाउँदै अहिले छनोट नहुने उल्लेख गरे। उनले आफूहरु निकै कठिन समूहमा र एसियन कप छनोटमा उत्कृष्ट खेल प्रर्दशन गर्न सक्दो प्रयास गर्ने बताए। छनोटमा नेपाल समूह ए मा छ। नेपालको समूहमा कुवेत, इन्डोनेसिया र जोर्डन छन्। नेपालको समूहको छनोट खेलहरु भने कुवेतमा आयोजना हुनेछ। हरेक समूहका शीर्ष टोली र पाँच समूहको उत्कृष्ट दोस्रो टोली चीनमा आयोजना हुने एसियन कप २०२३ मा छनोट हुनेछन्। छनोट खेल आगामी जुन ८ देखि १४ तारिखसम्म हुनेछ। यसमा नेपालले जुन ८ मा जोर्डनसँग खेल्दै छनोट प्रतियोगिताको उद्घाटन गर्नेछ। त्यस्तै नेपालले आफ्नो दोस्रो खेल जुन ११ मा कुवेतको सामना गर्नेछ भने जुन १४ मा नेपालले इन्डोनेसियासँग खेल्नेछ।"
संस्कृतिविद् सत्यमोहन जोशी अस्पताल भर्ना,काठमाडौं : संस्कृतिविद् सत्यमोहन जोशी अस्पताल भर्ना भएका छन्। जोशी बिहीबार किष्ट अस्पताल भर्ना भएको उनका बहिनी कादेबी जोशीले अन्नपूर्णलाई जानकारी दिइन्। छातीमा असजिलो भएपछि उनलाई किष्टमा भर्ना गरिएको हो। यसअघि पनि जोशीलाई छाती र पिसाबमा संक्रमण भएर भर्ना गरिएको थियो।
गठबन्धनविरुद्ध नबोल्न कांग्रेसको निर्देशन,"काठमाडौं : नेपाली कांग्रेसले स्थानीय तहको निर्वाचनमा चुनावी तालमेल र गठबन्धनविरुद्ध नबोल्न निर्देशन दिएको छ। केन्द्रीय निर्वाचन परिचालन समितिको शुक्रबार बसेको बैठकले स्थानीय तहमा गठबन्धनविरुद्ध नजान र नबोल्न निर्देशन दिएको हो। त्यस्तै चुनावी सभाहरूलाई चुस्त र छरितो बनाउन आग्रह गरेको छ। चुनावी सभा र प्रचारप्रसार समेतमा गठबन्धनलाई सामेल गरी व्यवस्थित गर्न निर्देशन दिएको हो। बैठकले स्थानीय तह, वडा र टोलमा हुने चुनावी सभाको मापदण्ड तय गरेको हो। मापदण्ड अनुसार चुनावी सभा र प्रचारप्रसारका कार्यक्रम चुस्त र छरितो हुनुपर्ने छ। चुनावीसभा बढी दुई घण्टासम्म मात्रै सञ्चालन गर्नुपर्ने छ। नेपाली कांग्रेसका उपसभापति समेत रहेकां स्थानीय तह निर्वाचन परिचालन समितिका संयोजक पूर्णबहादुर खड्काले चुनावमा गठबन्धनलाई निरन्तरता दिनुपर्ने बताए। गठबन्धनलाई साथसाथै लैजानुपर्छ। गठबन्धन बिना कांग्रेस पनि बलियो हुन सक्दैन,' उनले भने। कांग्रेसले स्थानीय तह निर्वाचनका लागि सबै प्रदेश, पालिकामा केन्द्रीय प्रतिनिधि पठाउने भएको छ।"
कारागारबाट सुरुङ खनेर भागेका शाही पक्राउ,कर्णाली : प्रहरीले २१ वर्षअघि सुर्खेत जिल्ला कारागारबाट सुरुङ खनेर फरार भएका प्रतिवादीलाई पक्राउ गरेको छ। सर्वस्वसहित जन्मकैदको सजाय भोगिरहेका सुर्खेतको बराहताल गाउँपालिका८ का ४७ वर्षीय भक्तबहादुर शाहीलाई प्रहरीले आज पक्राउ गरेको हो। जिल्ला प्रहरी कार्यालयले फरार प्रतिवादी शाहीलाई अदालत उपस्थित गराइसकेको जनाएको छ। प्रहरीका अनुसार विसं २०५२ चैत २ गते जिल्ला अदालतको फैसला बमोजिम जन्मकैद सजायमा कारागारमा रहेका शाही २०५८ माघ २ गते सुरुङ खनेर फरार भएका थिए। विशेष सुराकीका आधारमा प्रदेश प्रहरी ब्युरो र प्रहरी चौकी बड्डीचौरबाट खटिएको प्रहरी टोलीले बराहताल गाउँपालिकास्थित भट्टेघारीबाट शाहीलाई पक्राउ गर्न सफल भएको हो। रासस
"प्रादेशिक अस्पतालको टेण्डर प्रकरणमा मुख्यमन्त्रीलाई चोख्याइयो, बनावटी प्रतिवेदन पेस गरेको प्रतिपक्षीको आरोप","रुपन्देही : लुम्बिनी प्रादेशिक अस्पतालको भवन निर्माण टेण्डरमा भएको विवादमा मुख्यमन्त्री कुलप्रसाद केसीको संलग्नता नभएको प्रतिवेदन छानविन समितिले बुझाएको छ। छानविन समितिमा प्रदेश सरकारका मुख्यन्यायधिवक्ता श्रीकृष्ण सुवेदी, सचिव राजेन्द्र थापा र महेशचन्द्र न्यौपाने रहेका थिए। समितिले बोलपत्र आह्वानअघि भएको विभिन्न निर्णय र प्रक्रियाका आधारमा प्रतिवेदन दिएको छ। यद्यपि छानविन समितिमा प्राधिकरणकै समितिका सदस्य राखिएको भन्दै प्रतिवेदनलाई प्रायोजित भनिएको छ। प्रतिपक्षी दल नेकपा एमालेले बनावटी प्रतिवेदनले मुख्यमन्त्रीलाई चोख्याएको जनाएको छ। सो प्रतिवेदनले मुख्यमन्त्रीले बोलपत्रको मापदण्ड, योग्यताका विषयमा कुनै निर्णय नगरेको जनाएको छ। कार्यकारी निर्देशकले बोर्ड बैठकमा पेस गर्ने भन्ने पत्र पठाएको तर त्यसमा मुख्यमन्त्रीले कुनै निर्णय नगरेको प्रतिवेदनमा जनाइएको छ। तत्कालीन निर्देशक घिमिरेले मुख्यमन्त्रीको निश्चित ठेकेदारले टेण्डर गर्न पाउने गरी ठेक्का निकाल्न दवाव दिएको भन्दै राजीनामा दिएका थिए। सरकारले भने यसमा निर्देशक नै दोषी रहेको र कारबाही गर्नै लाग्दा राजीनामा दिएको बताउँदै आएको छ।"
आगलागीमा परी पाँच वर्षीय बालकको मृत्यु,"राजविराज : सप्तरीको बोदे बर्साइन नगरपालिकामा भएको आगलागीमा एक बालकको जलेर मृत्यु भएको छ। बोदे बर्साइन नगरपालिका१० अमरैया टोलमा आज अपराह्न आगलागी हुँदा शत्रुघन यादवका पाँच वर्षीय छोरा शैलेश यादवको जलेर मृत्यु भएको सप्तरी प्रहरीले जनाएको छ। शत्रुघनकै गोठमा आगलागी हुँदा गोठमा सुतिरहेका बालकको मृत्यु भएको हो। आगलागीमा शत्रुघन, मिन्टु यादव र ओम यादवको सगोलको गोठ, रघुनन्दन यादवको घर, जागेश्वर यादवको पक्की घरको झ्याल जल्दा १६ लाख रुपैँया बराबरको क्षति भएको जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्लेले बताए। शत्रुघनको गोठबाट रघुनन्दन यादव र जागेश्वर यादवको घरमा आगो सल्किएको स्थानीयवासीले बताए। आगलागीलाई एक घण्टाको प्रयासमा स्थानीय बासिन्दा, नेपाल तथा सशस्त्र प्रहरीले नियन्त्रणमा लिएका छन्।"
महानगर र उपमहानगरको उम्मेदवार टुंगो लगाउन कांग्रेसले बोलायो कार्यसम्पादन बैठक,काठमाडौं : नेपाली कांग्रेसको कार्यसम्पादन बैठक भोलि (शनिबार) बस्ने भएको छ। महानगर र उपमहानगरको प्रमुख र उपप्रमुखको उम्मेदवारी सम्बन्धमा छलफल गर्न कांग्रेसले बैठक बोलाएको मुख्य सचिव कृष्णप्रसाद पौडेलले जानकारी दिए। उनका अनुसार बैठक पार्टी कार्यालय सानेपामा दिउँसो २ बजे बस्ने छ। देशभरि ६ महानगर र ११ वटा उपमहानगर रहेका छन्। सत्ता साझेदार दलहरुले चुनावी गठबन्धन गर्ने बताइरहेका बेला कुन महानगर र उपमहानगरमा आफूहले दाबी गर्ने विषयमा छलफल हुने कांग्रेसका एक नेताले बताए। त्यस्तै कुन महानगर र उपमहानगरमा कोसलाई उम्मेदवार बनाउने विषयमासमेत छलफल हुने ती नेताले बताए। कांग्रेस नेतृत्वमाथि चुनावी गठबन्धन नगर्न चर्को दबाब आइरहेको छ।
बागमती प्रदेशमा दुर्घटनामा परी एक वर्षमा ३६० को मृत्यु,"काठमाडौं : विगत एक वर्षमा बागमती प्रदेशमा भएका दुर्घटनामा परी ३६० जनाको मृत्यु भएको छ। बागमती प्रदेश ट्राफिक प्रहरी कार्यालयका अनुसार काठमाडौँ, भक्तपुर र ललितपुरबाहेकका १० जिल्लामा भएको दुर्घटनामा परी उनीहरुले ज्यान गुमाएका हुन्। कार्यालयका प्रमुख प्रहरी उपरिक्षक सुशीलसिंह राठौरका अनुसार एक हजार ६४७ दुर्घटना हुँदा उनीहरुको मृत्यु भएको हो। यस्तै तीन हजार ३८९ जना घाइते भएका छन्। घाइतेमध्ये दुई हजार ५२० सामान्य र ८६९ जना गम्भीर घाइते भएको कार्यालयको तथ्याङ्कले जनाएको छ। गत वर्ष वैशाखमा भएको १३५ दुर्घटनामा परी ३४ जनाको मृत्यु भएको थियो। ती दुर्घटनामा २३१ घाइते भएका थिए। जेठमा भएका ८७ दुर्घटनामा परी १९ जनाको मृत्यु भएको छ भने १३० घाइते भएको कार्यालयको तथ्याङ्कमा उल्लेख छ। कार्यालयका अनुसार असारमा भएका १२३ दुर्घटनामा परी १८ जनाको मृत्यु भएको थियो। सोही दुर्घटनामा २१२ घाइते भएका थिए। साउनमा १५० दुर्घटनामा २४ जनाको मृत्यु भयो भने २४२ घाइते भएका छन्। यस्तै भदौमा भएका ११८ दुर्घटनामा परी २२ जनाले ज्यान गुमाएका थिए। दुई सय ७८ जना घाइते भएका थिए। असोजमा भएका १५८ दुर्घटनामा ३६ जनाले ज्यान गुमाए भने ३७५ जना घाइते भएका थिए। कात्तिकमा भएका १६३ सवारी दुर्घटनामा ४३७ जना घाइते भएका थिए भने ४१ ज्यानले ज्यान गुमाएका छन्। मङ्सिरमा भएका १५५ दुर्घटनामा ३५ जनाको मृत्यु भएको थियो। सोही दुर्घटनामा ३६३ घाइते भएका छन्। पुसमा भएका दुर्घटनामा ३१ जनाको मृत्यु भएको छ। एक सय १४ दुर्घटनामा २२० जना घाइते भएका थिए। माघमा ३४ जनाको सवारी दुर्घटनामा परी मृत्यु भएको छ भने १२२ दुर्घटनामा १७७ जना घाइते भएका छन्। फागुनमा भएका १७५ दुर्घटनामा परी ३४ जनाले ज्यान गुमाएका छन् भने ३८९ घाइते भएका छन्। चैतमा भएका १४७ दुर्घटनामा ३२ जनाले ज्यान गुमाएको कार्यालयले जनाएको छ। कार्यालयका अनुसार सोही दुर्घटनामा परी ३३५ घाइते भएका छन्। बागमती प्रदेशमा वर्षभरि भएका दुर्घटनामा दुई हजार ४०७ सवारीसाधन परेका छन्। ती दुर्घटनामा सबैभन्दा बढी मोटरसाइकल परेको कार्यालयको तथ्याङ्कले देखाएको छ। कार्यालयका प्रमुख राठौरका अनुसार एक हजार २०१ मोटरसाइकल दुर्घटनामा परेका हुन्। यस्तै जीप, कार र भ्यान ३६३, ट्रक, ट्याङ्कर ३०२, बस १६१, ९७ टिपर, ८४ ट्र्याक्टर, ७३ ट्याम्पो, ६४ शारीरिक शक्तिबाट चल्ने, ३४ माइक्रो र २८ अन्य सवारीसाधन दुर्घटनामा परेको उनले बताए।"
सशस्त्रको प्रवक्तामा डिआइजी खड्का,"काठमाडौं : सशस्त्र प्रहरी बल, नेपालको प्रवक्तामा सशस्त्र प्रहरी नायब महानिरीक्षक विदुर खड्कालाई तोकिएको छ। संगठनसँग सम्बन्धित सूचना तथा जानकारी, संगठनको कार्यक्षेत्रभित्रका समाचार तथा सम्पादन भएका जनसरोकारका विषयका सूचना प्रवाह गर्ने जिम्मेवारीसहित उनलाई प्रवक्ता तोकिएको सशस्त्र प्रहरीले जनाएको छ। यसअघि प्रवक्तामा प्रहरी वरिष्ठ उपरीक्षक कमलप्रसाद तिउसिना थिए।"
चोलेन्द्रविरुद्धको महाअभियोग प्रस्तावसम्बन्धी कागजात झिकाउन सर्वोच्चको आदेश,"काठमाडौं : सर्वोच्च अदालतको संवैधानिक इजलासले निलम्वनमा परेका प्रधानन्यायाधीश चोलेन्द्रशम्शेर जबराविरुद्ध दर्ता भएको महाभियोगसम्बन्धी कागजात झिकाउने आदेश गरेको छ। कायममुकायम प्रधानन्यायाधीश दीपककुमार कार्की, न्यायाधीशहरू ईश्वरप्रसाद खतिवडा, डा आनन्दमोहन भट्टराई, प्रकाशमानसिंह राउत र तेजबहादुर केसीको संवैधानिक इजलासले आज उक्त यस्तो आदेश गरेको हो। अधिवक्ता पुन्यप्रसाद खतिवडासमेतको गत चैत ११ गते अदालतमा बसेर कार्यसम्पादन गरिरहेको प्रधानन्यायाधीशलाई महाअभियोग लगाउनु असंवैधानिक भएको उल्लेख गर्दै खारेज गर्नुपर्नेमा माग गर्दै रिट निवेदन दायर गरेका थिए। अदालतले संसद् सचिवालयमा दर्ता भएको महाभियोग दर्तासम्बन्धी सबै कागजात मगाउने आदेश गरेको छ। प्रधानन्यायाधीश राणाविरुद्ध गत फागुन १ गते सत्तारुढ दलका ९८ सांसदले महाभियोग दर्ता गरेका थिए।"
गणतन्त्रको बाटो असफल भयो : लिङ्देन,"चितवन : राष्ट्रिय प्रजातन्त्र पार्टीका अध्यक्ष राजेन्द्र लिङदेनले नेपालको गणतन्त्रको बाटो पूर्ण रुपमा असफल भएको बताएका छन्। देशका ठूला दहलरुले विदेशीको प्रभावमा परेर राजसंस्था फालेको अरोप लगाए। राप्रपा चितवनले भरतपुरमा आयोजना गरेको आमसभालाई सम्बोधन गर्दै उनले पन्ध्र वर्षको गणतन्त्रको यात्रा असफल भएको बताउँदै राजसंस्था र हिन्दु राष्ट्र नेपालको स्थायित्वको आधार भएको बताए। काँग्रेस, एमाले र माओवादीलाई बाटो सच्चाउन आग्रह गरेका छन्। हाम्रो छिमेकमा सिक्किम भन्ने देश थियो। त्यहाँ पनि यहाँ जस्तै विदेशीहरुले प्रजातन्त्रको नाममा राजसंस्थाको विरुद्ध आन्दोलन गर्न उक्साउदा राजसंस्थाको अन्त्य भो। आज विश्व मानचित्रमा सिक्किम भन्ने देश कही पनि छैन, उनले भने , आज त्यही खतरा आज हाम्रो देशलाई पनि छ। नेपालको स्थायीत्वको लागि अभिभावकीय संस्था राजसंस्था चाहिन्छ भनेर हामी हिडेका हौं। अध्यक्ष लिङ्देनले सिमित राजनैतिक दल र तीनका नेताले देशलाई बन्धक बनाएको आरोप लगाए। त्यसबाट जनताले उन्मुक्ति खोजेको बताए। बत्तिस वर्षसम्म मौका पाएका दलले जनताले छुन पाउने देख्न पाउने भोग्न पाउने गरी केही परिवर्तन भएन ,उनले भने,फेरी पनि यीनै नेतालाई भोट दिएर देश बन्छ भन्नु साढेको टाङमुनि बाल्टी थाप्नु जस्तै हो। अब विकल्प खोज्ने बेला आएको छ। उनले निर्वाचनमा हजार पटक सोचेर मात्रै भोट हाल्न आग्रह गरेका छन्। मुलुकले निकास पाउन नसकेको भन्दै ठुला दलका कारण मुलुकमा अस्थिरता आएको आरोप लगाए। पटक पटक सत्ता हाँकेका दलहरुले जनताले महसुस गर्ने खालको केही काम नगरेको बताए। तपाईंले दिने एउटा भोट गलत मान्छेलाई पर्यो भने पुरै देशले दुख पाउँछ उनले भने छोरी दिदा तपाईंले दश पटक सोच्नुहुन्छ भने अब भोट दिँदा हजार पटक सोचेर मात्रै दिनुहोस्। बाउ बाजेको पार्ट भनेर भावी सन्ततीले सराप्ने बाटो नदिनुहोस्।"
उद्योग बाणिज्य संघ दैलेखको अध्यक्षमा विक,"दैलेख : दैलेख उद्योग बाणिज्य संघको अध्यक्षमा कुल बहादुर विक चयन भएका छन्। संघको शुक्रबार सम्पन्न १० औं वार्षिक साधारण सभा तथा ९ औं अधिवेशनले अध्यक्षमा विकलाई सर्वसम्मत चयन गरेको हो। २०७४ मा भएको संघको ९ औं वार्षिक साधारण सभा तथा ८ औं जिल्ला अधिवेशनबाट अध्यक्षमा निर्वाचित भएका विक दोस्रो कार्यकालका लागि पुन अध्यक्षमा चयन भएका हुन्। सफल व्यवसायीकोरुपमा परिचित विक दैलेख बजारमा वर्षौ वर्षदेखि सञ्चालनमा रहेको भैरहवा सुनचाँदी पसलको प्रोपराइटर समेत हुन्। समाजसेवी विकले कोरोना भाइरस (कोभिड१९) को संक्रमण रोकथाम तथा नियन्त्रणमा महत्वपूर्ण सहयोग पुर्याएका थिए। उनले जिल्लास्थित विभिन्न निकायहरुलाई स्वास्थ्य सामग्री वितरण लगायतका काम गरेका थिए। संघको अध्यक्षमा चयन भएका विकले व्यवसायीहरुको हकहितमा सधै कटिबद्ध रहेको प्रतिक्रिया दिएका छन्। यसअघि कोरोना संक्रमण लगायतका कारणले योजना लिए अनुरुप काम गर्न पाएनौं, अब संघका सबै पदाधिकारी र सदस्यहरु एकताबद्ध भएर व्यवसायीहरुको हकहितका लागि नविनतम् कामहरु गरिनेछ,अध्यक्ष विकले भने। संघको अगामी बैठकले पदाधिकारी चयन गर्नेछ।"
सिरहाले उचाल्यो उपाधि,"राजविराज : सप्तरीमा शुक्रबार सम्पन्न मदन भण्डारी स्मृति गोल्ड कप फुटबल प्रतियोगिताको उपाधि सिरहाले हासिल गरेको छ। सप्तकोसी नगरपालिका फत्तेपुरमा सम्पन्न फाइनल खेलमा गाइघाट फुटबल क्लब उदयपुरलाई ३० गोल अन्तरले पराजित गर्दै सहलेस फुटबल क्लब सिरहाले उपाधि हासिल गरेको हो। उपाधिसँगै सिरहाले नगद २ लाख रुपियाँसहित ट्रफी, मेडल र प्रमाणपत्र प्राप्त गरेको छ। सिराहाको तर्फबाट मार्टिनले २ गोल गरे भने रुप लामाले १ गोल गरे। उपविजेता उदयपुरले १ लाख नगद रुपैयाँसहित ट्रफी, मेडल, प्रमाणपत्र प्राप्त गरेको छ। सिरहाले बागमती फुटबल क्लब सर्लाहीलाई तथा उदयपुरले आयोजक सप्तरीलाई पराजित गर्दै फाइनल प्रवेश गरेको थियो। प्रतियोगिताको समापन समारोहमा प्रमुख अतिथि मदन भण्डारी स्पोर्ट्स एकेडेमीका अध्यक्ष ध्रुब आचार्यले विजेता र उपविजेता टिमलाई पुरस्कार बितरण गरे। राष्ट्रियस्तरका खेलाडीहरू सम्मिलित प्रतियोगितामा प्रदेश नम्बर १ र मधेस प्रदेशका ८ ओटा जिल्लाका टिमको सहभागिता रहेको थियो।"
सत्ता गठबन्धनलाई स्थानीय निर्वाचनमा पत्तासाफ हुनेगरी धूलो चटाइन्छ : अध्यक्ष ओली,"बेंसीसहर : नेकपा एमालेका अध्यक्ष केपी शर्मा ओलीले वैशाख ३० मा हुने स्थानीय चुनावमा पाँच दलीय गठबन्धनलाई परास्त गरेर छाड्ने दावी गरेका छन्। शुक्रबार लमजुङ सदरमुकाम बेसीसहरमा आयोजित नेकपा एमालेको बृहत कार्यकर्ता भेलालाई सम्बोधन गर्दै ओलीले परमादेशबाट आएको गठबन्धनलाई परास्त पार्न एमाले काफी भएको बताए । 'हामी झ्यालबाट हैन, जस्केलाबाट बाट हैन, भेन्टिलेटरबाट हैन, परमादेशबाट हैन, जनताबाट चुनिएर फेरि पाँच वर्ष सरकार चलाउने गरी आउँछौं, 'ओलीले भने । खाउँला ,पाउँला भनेर हैन, देशका निम्ति केही गरौंला, सम्वृद्ध नेपाल र सुखी नेपाली बनाउन नेकपा एमाले अघि बढिरहेको ओलीले बताए । नेकपा एमाले एकढिक्का र एक नीतिका साथ अघि बढेको उनको भनाइ छ। नेकपा एमालेसँग एक्लै लड्न गठबन्धन डराएको ओलीले बताए । निर्वाचन भन्ने वित्तिकै गठबन्धनको सातो गएको उनले बताए । एमाले फुटेपनि एक्लै लड्न सकिन्न भनेर कांग्रेसका ठूला नेताहरुले नै भन्ने गरेको उनले बताए। उनले एमाले नफुटेको बरु केही चोइटिएको बताए । 'काँडो बिजेजस्तो भएको थियो, आज काँडो झिकेजस्तो भएको छ । पिलो आएजस्तो भएको थियो, पिलो निचोरिएको जस्तो भएको छ । संगठन झन गतिशिल बनेको छ, 'ओलीले भने । निर्वाचन भाँड्न खोज्ने पाँच दलीय गठबन्धनका कारण स्थानीय निर्वाचन ढिलो भएको उनले औंल्याए । कानुन बमोजिम दुई महिनाअघि नै स्थानीय तहको निर्वाचन भइसक्नु पर्ने उनले बताए । सत्ता गठबन्धनलाई घिसारेर निर्वाचनमा ल्याइएको र अब पत्तासाफ हुनेगरी धुलो चटाइने उनले बताए । उनले वर्तमान सरकार भरतप्रति लम्पसार परेको आरोप लगाए। आफूले भारतसँग आँखा जुधाएर सीमा र अन्य विषयमा कुरा उठाए पनि वर्तमान प्रधानमन्त्रीले चुक्क समेत बोल्न नसकेको बताए । उनले भारत र चीनसँग बाटो खोल्न, गुमेको भूमि फिर्ता गर्न एमाले नेतृत्वका सरकार आउनुपर्ने बताए । लमजुङ आएका एमाले अध्यक्ष केपी शर्मा ओली। तस्बिर : नवीनराज कुइँकेल"
एकैदिन १४ जनाविरुद्ध भ्रष्टाचार मुद्दा,"काठमाडौं : मोहन्याल गाउँपालिकाका पदाधिकारी तथा कर्मचारी र न्यू वडिमालिका निर्माण सेवाका ठेकेदारबीच मिलेमतोमा सम्झौता भइ भ्रष्टाचार भएको पाइएको छ। गाउँकार्यपालिकाबाट निर्णय भएर मिनाहा गराएर सवाँ ५४ लाख भ्रष्टाचार गरेको पाइएको अख्तियार दुरुपयोग अनुसन्धान आयोगले जनाएको छ। यो मुद्दामा अध्यक्ष स्वर्गीय नवल सिहं रावल, उपाध्यक्ष पुजादेवी बुढामगर, वडा अध्यक्षहरु, प्रमुख प्रशासकिय अधिकृत र निर्माण व्यवसायीसमेत १४ जना तथा एक निर्माण कम्पनीविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले कार्यवाहक अध्यक्ष कार्यबाहक अध्यक्ष पुजादेवी बुढा मगर, वडा नं २ का वडा अध्यक्ष देवीदत्त उपाध्याय, वडा नं १ का वडा अध्यक्ष नविन पुन मगर, वडा नं ७ का वडा अध्यक्ष खर प्रसाद अधिकारी, वडा नं ५ का वडा अध्यक्ष छविलाल हौजाली मगर, वडा नं ४ का वडा अध्यक्ष टेकबहादुर बोगटी, वडा नं ६ का वडा अध्यक्ष टिकाराम भण्डारी, वडा नं ३ का वडा अध्यक्ष नन्दराम गिरी, गाउँकार्यपालिका सदस्यहरु राधिका दमाई, तारा शर्मा र विशाल कुमार पहराईलाई प्रतिवादी बनाएको छ । उनीहरुविरुद्ध ५४ लाख १८ हजार ५६८ विगो कायम गरी विशेष अदालतमा मुद्दा दायर भएको छ । घरेलु तथा साना उद्योग कार्यालय धनगढी कैलालीमा दर्ता भएको न्यू वडिमालिका निर्माण सेवा र सोका प्रोप्राइटर मकर बहादुर शाहविरुद्ध अख्तियारले मुद्दा हालेको छ । तत्कालिन प्रशाकीय अधिकृत गणेशदत्त ओझालाई प्रतिवादी बनाइएको छ । निर्माण सेवा र शाह तथा प्रशाकीय अधिकृत ओझाविरुद्ध ५६ लाख ३४८ विगो मागिएको छ । उनीहरुविरुद्ध भ्रष्टाचार निवारण ऐन बमोजिम सजायको मागसहित मुद्दा दायर गरिएको अख्तियारका प्रवक्ता श्यामप्रसाद भण्डारीले जानकारीदिए ।"
"विप्लवको बटमलाइन तीन बुँदे सहमति कार्यान्वयन, स्थानीय तहको निर्वाचन सार्न सरकारलाई दबाब","काठमाडौं : नेत्रविक्रम चन्द विप्लव नेतृत्वको नेकपाले स्थानीय तहको निर्वाचन मिति सार्न सरकारलाई आग्रह गरेको छ। आफ्नो सहभागिता सुनिश्चित गर्न ३० वैशाखको निर्वाचन सार्न आग्रह गरेको हो। नेकपाका स्थायी समिति सदस्य एवं प्रवक्ता खड्गबहादुर विश्वकर्मा प्रकाण्डले शुक्रबार गृहमन्त्री बालकृष्ण खाँणलाई भेटी आफूहरु पनि निर्वाचनमा सहभागी हुन चाहेको बताए। उनले निर्वाचनको वातावरण तत्काल बनेकाले ३० वैशाखको निर्वाचन मिति स्थगित गर्न आग्रहसमेत गरे। गृहमन्त्रीज्युसँग आसन्न निर्वाचन सार्न आग्रह गरेका छौं। उहाँले हामी हाम्रो आग्रहलाई गम्भीररुपमा लिएको बताउनुभएको छ,' उनले अन्नपूर्णसँग भने। उनले गृहमन्त्री खाँणलाई सरकारसँग भएको तीन बुँदे सहमति कार्यान्वय गर्न माग गरेका थिए। पछिल्लो समय विप्लव नेतृत्वको नेकपा स्थानीय मिति सार्न शीर्ष नेतृत्वलाई दबाब दिँदै आएको छ। यसअघि पनि विप्लवसहितका नेताहरुले प्रधानमन्त्री शेरबहादुर देउवालाई भेटेर चुनाव मिति सार्न दबाबा दिएका थिए। सरकारले निर्वाचन मिति घोषणा गरेर आफूहरुसँग गरेको तीन बुँदे सहमतिको उल्लघंन गरेको विप्लवले आरोप लगाउँदै आएको छ। चुनाव भनेको राष्ट्रिय कार्यक्रम हो। तीन बुँदे सहमति गरिसकेपछि सबै मुद्दाहरुका विषयमा वार्ता र सम्वादमार्फत् हल गर्नुपर्छ। आफ्नै ढंगले निर्वाचन घोषणा गर्नु हामीसँग गरिएको सम्झौता विपरीत हो,' प्रकाण्डले भने। उनले जबरजस्ती निर्वाचन गरिए शान्ति प्रक्रिया या भाँडिने चेतावनी दिए। उनले बन्दीहरुलाई तत्काल रिहाइ गर्नुपर्ने र आफूहरुविरुद्ध लगाइएका सबै प्रकारका मुद्दाहरु खारेज हुनुपर्ने माग सरकासँग गर्दै आएको छ। 'हाम्रो मुख्य कुरा नै तीन बुँदे सहमतिअन्तर्गत हामीमाथि लगाइएको सबै मुद्दाहरु खारेज गरियोस्। हाम्रा नेताकार्यकर्ताहरुको रिहाइ होस्। त्यसपछि हामी पनि चुनावमा जान्छौं। सौहार्दपूर्ण वातावरणमा चुनाव गरौं भनेका हौं,' उनले भने।"
चुनावी तालमेलको विरोधमा बैठकस्थल बाहिर प्रदर्शन र नाराबाजी,"विराटनगर : चुनावी तालमेलको विरोधमा विराटनगरमा कांग्रेस कार्यकर्ताहरुले शुक्रबार दिउँसो प्रदर्शन र नाराबाजी गरेका छन्। चुनावी तालमेलका लागि भागबण्डा मिलाउन सत्ता गठबन्धनको जिल्लास्तरीय कार्यदलको बैठक बसिरहेका बेला कार्यकर्ता प्रदर्शनमा उत्रिएका हुन्। बैठक विराटनगरस्थित कांग्रेस मोरङको पार्टी कार्यालयमा बसेको थियो। बैठक जारी रहेका बेला तालमेल गर्न नहुने माग राखेर प्रदर्शन र नाराबाजी गर्दै कांग्रेस विराटनगर महानगरपालिका६ का कार्यकर्ता पार्टी कार्यालय पुगेका हुन्। कार्यकर्ताले कांग्रेसका जिल्ला सभापति डिगबहादुर लिम्बूलाई विराटनगर महानगरपालिकाभित्र चुनावी तालमेल नगर्न खबरदारी गरेका छन्। उनीहरुले कांग्रेसजस्तो ठूलो पार्टीलाई विराटनगरभित्र तालमेलको आवश्यकता नरहेको बताए। गठबन्धनमा रहेका ४ दलले गठन गरेको जिल्लास्तरीय कार्यदलमा नेपाली कांग्रेसबाट मोरङ उपसभापति भक्तिनाथ माझी, माओवादी केन्द्रबाट जिल्ला संयोजक विजय विश्वास, जसपाका जिल्ला अध्यक्ष राजकुमार यादव र नेकपा एकीकृत समाजवादी पार्टीका नेता उद्धव पोखरेल छन्। नाराबाजी र प्रदर्शन गर्दै कांग्रेस कार्यकर्ता पार्टी कार्यालयमा प्रवेश गरेपछि कार्यदलको बैठकमा रहेका नेताहरुले कार्यालयको ढोका बन्द गरेका थिए। चुनावी तालमेल गर्दा विराटनगर६ माओवादीको भागमा पर्ने भएपछि कांग्रेस कार्यकर्ता विरोधमा उत्रिएका हुन्। उनीहरु चुनावी तालमेलको विपक्षमा छन्। वडामा कांग्रेस एक्लैले चुनाव जित्छ। कोहीसँग पनि गठबन्धन गर्न आवश्यक छैन, कांग्रेस विराटनगर६ का युवा नेता अक्षय सहनीले भने, तालमेलका नाममा वडाभित्र पार्टीलाई कमजोर देखाउने प्रयास हुँदैछ। त्यो हामीलाई मान्य छैन। उनले तालमेलको विपक्षमा रहेर आफूहरुले पार्टीलाई दबाब दिँदै निरन्तर खबरदारी गरिरहने बताए । कार्यदलका सदस्य एवं जसपा जिल्ला अध्यक्ष राजकुमार यादवले जिल्लास्तरीय गठबन्धनको अन्तिम निर्णय शनिबारसम्म भइसक्ने जानकारी दिए। मोरङमा चुनावी तालमेलको विषयलाई लिएर चार दलबीच निरन्तर संवाद र छलफल भइरहेको छ, उनले भने, गठबन्धनको सम्भावना बलियो बनेर गएको छ। कांग्रेस मोरङ सभापति डिगबहादुर लिम्बूले चुनावी तालमेलका लागि जिल्ला स्तरीय कार्यदलले निर्णय लिने बताए। मोरङमा सम्मानजनक तालमेकाले पक्षमा कांग्रेस छ। तर विराटनगर महानगरमा कांग्रेस एक्लै चुनावमा जान सक्छ, उनले भने, कार्यकर्ताहरुले विराटनगरभित्र तालमेल नगर्न खबरदारी गरिरहेका छन्। उनीहरुको पनि मनोभावना र चाहनाको सम्मान गर्नुपर्ने छ। चुनावी तालमेलको विरोधमा उत्रिएकाहरुलाई लिम्बूले कार्यकर्ताको भावना अनुसार पार्टी अघि बढ्ने आश्वासनसमेत दिएका छन्। नेपाली कांग्रेस विराटनगरमा चुनावी तालमेल नगर्ने पक्षमा छ। यसअघि कांग्रेसबाटै विजयी भएका भीम पराजुली अहिले विराटनगरको मेयर छन्। २०७४ सालको निर्वाचनमा अरु दलले तालमेल गरे पनि कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। मेयरमा २३ हजार ३१ मत ल्याउँदै कांग्रेसका पराजुली निर्वाचित भएका हुन्। उनका प्रतिस्पर्धी एमालेलोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याएर पराजित भएका छन्। माओवादी र संघीय समाजवादीकातर्फका मेयरका उम्मेदवार समाजवादी नेता उमेशकुमार यादवले १४ हजार ९ सय ५८ मत ल्याएका थिए।"
अभियुक्तको बयान : लागुऔषधको नशा चढ्दै गएपछि हत्या गर्यौं,"काठमाडौं : गत पुसको ३ गते कैलाली जानकी९ अमरावती जंगलमा २५ वर्षीय अर्जुन दासको विभत्स अवस्थामा शव भेटियो। रुखमा बाँधिएका दासको टाउको छिनाली अत्यन्तै क्रूर तरिकाले हत्या भएको थियो। हत्या आरोपीहरु फरार थिए। महानगरीय अपराध महाशाखाको टोलीले रुपन्देहीको बेलहिया नाकाबाटा बिहीबार राति घटनाका मुख्य योजनाकारसहित ४ जनालाई प्रक्राउ गरेको छ। मिनभवनस्थित अपराध महाशाखा परिसरमा प्रहरीले आरोपी ४ जनालाई सार्वजनिक गरेको छ। अर्जुन दासको हत्यामा जानकी९ कैलालीका १९ वर्षीय सुमित साउद, सोही ठाउँका बम बहादुर बोहोरा, रोनी परियार भन्ने दिलीप दास र मनोज भण्डारीको संग्लनता देखिएको छ। प्रारम्भिक अनुसन्धान क्रममा उनीहरुले हत्या आरोप स्वीकार गरेको प्रहरीले जनाएको छ। अनुसन्धानका लागि उनीहरुलाई शुक्रबार नै कैलाली पठाइएको छ। अपराध महाशाखाका प्रवक्ता कृष्ण कोइरालाका अनुसार हत्यालगत्तै भारत पसेका उनीहरु विभिन्न सहरमा लुकेर बसेका थिए। उनीहरु कहिले मुम्बईमा गई होटलमा भाँडा माझ्ने काम गर्थे भने कहिले मजदुरीको काम गरी पेट पाल्थे। भारतका विभिन्न सहरमा उनीहरु भौँतारिरहेका थिए। लागुऔषध किन्न पैसा जुट्नासाथ सेवन गर्थे र सामाजिक सञ्जालमा विभिन्न भिडियो पोष्ट गर्थे। पीडितका परिवारलगायत प्रहरीसमेतलाई धम्काउँदै उनीहरुले म्यासेज गरेको पाइएको छ। विभत्स हत्याको कारण मोबाइल चोरी जानकी९ कैलालीका कमल साउदको मोबाइल हराएपछि एउटै समूहमा बसेर लागुऔषध सेवन गर्ने उनीहरुबीच झगडा सुरु भएको थियो। अपराध महाशाखाका प्रमुख एसएसपी बसन्त कुँवरका अनुसार ४ महिनाअघि कैलालीमा भएको विभत्स हत्याको आरोपी प्रक्राउ नपरेको खबर बाहिर आइरहेको थियो। रुखमा बाँधेर टाउको छिनाल्नु सानो अपराध थिएन। यस्तो समूहले अन्य अपराध घटाउनसक्ने प्रबल सम्भावना थियो। त्यसैले पनि अपराध महाशाखाले आरोपी प्रक्राउ गर्न टोली नै खटाएको थियो। विशेष सहयोगी र स्रोतको सहयोगमा हत्यारा प्रक्राउ गर्न सफल भएको एसएसपी कुँवरले जानकारी दिए। हत्यामा संग्लन ५ जना अझै फरार छन्। अनुसन्धानलाई नेतृत्व गरेका प्रवक्ता कृष्ण कोइरालाका अनुसार लागुऔषध सेवनका क्रममा घटना घटेको हो। लागुऔषध 'नाइट्राभेट'को अत्यधिक डोज सेवन गरेर १० जनाको समूहले अर्जुन दासको हत्या गरेको थियो। प्रहरीका अनुसार हत्यामा संग्लन अन्यको खोजी भइरहेको छ। कमल साउद, अर्जुन दास, मनोज भण्डारी, बमबहादुर बोहोरा, सुमित साउद, दिलीप दास, विवेक सिंह, शुसिल मयाल, बादल विकलगायतको समूह निरन्तर लागुऔषध सेवन गर्ने गर्थे। लागुऔषध सेवनका लागि नजिकैको अमरावती जंगलमा पुग्ने गरेको प्रहरीको भनाइ छ। कमल साउद 'नाइट्राभेट' नामक लागुऔषधको अवैधरुपमा बेचबिखन गरेको खुलेको छ। अर्जुन उनकै घरमा काम गर्थे। कसरी भयो हत्या? घटनाको केही दिनअघि कमल साउदको मोबाइल घरबाटै हरायो। उनै कमल साउद अहिले जबरजस्ती करणीको अभियोगमा पुर्पक्षका लागि थुनामा छन्। प्रहरीका अनुसार घटनाको केही दिनअघि कमल र सुमितसँगै बसेका थिए। सोही क्रममा कमल साउदको मोबाइल हरायो। चोरीको शंकामा उनले सुमित साउदलाई कुटपिट गरे। तर मोबाइल चोरी भने अर्जुन दासले गरेका थिए। कमलको घरमा काम गर्नजाने क्रममा अर्जुन दासले मोबाइल चोरेर छिमेकी हर्के भाटलाई राख्न दिएका थिए। अर्जुनले मोबाइल चोरेको थाहा पाएपछि सुमितले कुटपिट गर्ने योजना बनाए। योजनाअनुसार आफ्ना साथीहरुलाई पनि भेला गरेर जंगलमा बोलाए। जहाँ लागुऔषध खानका लागि अर्जुन दास पनि पुगेका थिए। उनीहरुले अर्जुन दासलाई कुटपिट गरी यातना दिए। रुखमा बाँधिदिए। त्यही बसेर लागुऔषध खान थाले। लागुऔषधको नशा चढ्दै गएपछि रुखमा बाँधेका अर्जुनको हत्या गर्ने योजना बनाए। सँगै गएका सुशील मयालले खुकुरी उपलब्ध गराएका थिए। साजको रुखमा बाँधिएका अर्जुनलाई लागुऔषधको नशामा सुमित, मनोज, दिलीप र बमबहादुर मिलेर हत्या गरेका थिए। हत्या गरेपछि पनि उनीहरु रातभर जंगलमै बसेका थिए। अपराध महाशाखाका प्रमुख कुँवरका अनुसार लागुऔषध दुर्व्यसनी बढ्दै जाँदा समाजमा यस्ता क्रूर अपराध बढ्दै गएको छ। आवेग र रिसको झोकमा मानिस मार्नेसम्मको हर्कत देखिन थालेको छ। लागुऔषध दुर्व्यसनी रोक्नका लागि समाजमा शिक्षा र चेतना फैलाउन आवश्यक भएको बताउँदै उनले घरपरिवारले आफ्ना सन्तान के गर्देछन्? निकै विचार गर्नुपर्ने बताए।"
देशैभर आफ्नो सामर्थ्यले चुनाव लड्छौं : अध्यक्ष लिङ्देन,"चितवन : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आगामी स्थानीय तहको निर्वाचनमा गठबन्धन गर्ने विषयमा निर्णय नभएको स्पष्ट गरेका छन्। शुक्रबार पत्रकारसँग कुराकानी गर्दै अध्यक्ष लिङ्देनले अन्य पार्टीसँग औपचारिकरुपमा गठबन्धनको कुरा नचलाएको स्पष्ट पारेका छन्। 'अन्य पार्टीसँग पनि औपचारिक गठबन्धन गरेर चुनाव लड्ने निर्णय गरेको छैन । यस खालका कुराकानीहरु कुनै दलसँग पनि चलाएको छैन,' उनले भने। आसन्न निर्वाचनमा राप्रपा देशैभर आफ्नो सामथ्र्यले लड्ने उनले बताए । उनले भने, 'केही स्थानीय तहमा आवश्यकताअनुसार तालमेल भयो भने बेग्लै कुरा हो । हामीले स्थानीय तहलाई त्यसै छोड्दिने निर्णय गरेका छौँ।' शिक्षाको विकास र सुधार नभएसम्म अन्य विकासले पूर्णता नपाउने जनाउँदै उनले स्थानीय तहमा राप्रपाले निर्वाचन जितेका ठाउँहरुमा निःशुल्क शिक्षा दिने बताए । उनले भने, 'कक्षा १२ सम्म निशुल्क शिक्षा दिने गरी तयारी गरेका छौँ ।' फरक प्रसङ्गमा अध्यक्ष लिङ्देनले राजनीतिलाई पेशा व्यवसाय मान्नेहरु पार्टीबाट बाहिरिएको बताए । उनले भने,' राजनीतिलाई परिवारको श्रीवृद्धि मान्नेहरु पार्टीबाट बाहिरिएका छन् ।'"
चिनियाँ दूतावासद्वारा अमेरिकी सांसदको ताइवान भ्रमणको कडा विरोध,"वासिङ्टन : संयुक्त राज्य अमेरिकास्थित चिनियाँ दूतावासले कंग्रेसका दुवै सदनका छ जना अमेरिकी सांसदको चीनको ताइवान क्षेत्रको भ्रमणको कडा विरोध गरेको छ। मिडियाको अनुरोधको जवाफ दिँदै, दूतावासका प्रवक्ताले भने, 'उक्त भ्रमणले एकचीन सिद्धान्त र तीन चीनअमेरिका संयुक्त विज्ञप्तिको शर्तहरूको गम्भीर उल्लङ्घन गर्छ।' 'हामी अमेरिकी पक्षलाई एक चीन नीतिको पालना गर्ने आफ्नो प्रतिबद्धताको सम्मान गर्न, एक चीन सिद्धान्त र तीन चीनअमेरिकी संयुक्त विज्ञप्तिको दृढतापूर्वक पालना गर्न, ताइवानसँगको सबै प्रकारका आधिकारिक अन्तरक्रियाहरू तुरुन्तै बन्द गर्न र गलत संकेतहरू पठाउनबाट जोगिन आग्रह गर्दछौं। 'ताइवान स्वतन्त्रता' पृथकतावादी शक्तिहरूलाई, नत्र यसले चीनअमेरिका सम्बन्ध र ताइवान स्ट्रेटमा शान्ति र स्थायित्वलाई अझ कमजोर बनाउन नपरोस्,"" प्रवक्ताले भनेका छन्। 'चिनियाँ पक्षले आफ्नो सार्वभौमसत्ता र क्षेत्रीय अखण्डताको दृढतापूर्वक रक्षा गर्न कडा कदम चाल्ने छ,' प्रवक्ताले थपे। सिनेटको विदेश सम्बन्ध समितिका अध्यक्ष बब मेनेन्डेज, न्यू जर्सीका डेमोक्र्याट र दक्षिण क्यारोलिना रिपब्लिकन लिन्डसे ग्राहमको नेतृत्वमा अमेरिकी कङ्ग्रेसको प्रतिनिधिमण्डल बिहीबार ताइवान आइपुगेको हो।"
काठमाडौंबासीले कुहिने र नकुहिने फोहोर छुट्टाछुट्टै नदिए पाँच सय जरिवाना तिराइने,"काठमाडौं : काठमाडौं महानगरपालिकाले फोहोर बर्गीकरण गर्न फोहोर उत्पादनकर्तालाई आग्रह गरेको छ। महानगरले सूचना जारी गर्दै वैशाख १ गतेदेखि स्रोतमा नै फोहोरको पृथकीकरण (कुहिने र नकुहिने फोहोर छुट्याउन) गर्न आग्रह गरेको हो। जैविक (कुहिने) र अजैविक (नकुहिने) फोहोर छुट्याउने जिम्मेवारी फोहोर उत्पादनकर्ताको नै भएकाले फोहर पृथकीकरण गरी जैविक (कुहिने) फोहोर संकलन गर्न आउने दिन जैविक (कुहिने) फोहोरमात्रै संकलन गर्ने र अजैविक (नकुहिने) फोहोर संकलन गर्न आउने दिन अजैविक (नकुहिने) फोहोरमात्रै संकलन गर्ने जानकारी गराइन्छ। यसरी स्रोतमा नै फोहोरको पृथकीकरण नगरेमा फोहोर संकलन नगर्ने र काठमाडौं महानगरपालिका वातावरण तथा प्राकृतिक स्रोत संरक्षण ऐन, २०७७ को दफा ५१(थ) तथा फोहोरमैला व्यवस्थापन ऐन, २०६८ को दफा ३८ (थ) अनुसार कसूर मानी प्रत्येकपटक पाँच सय रुपैँया जरिवना हुने व्यहोरा सम्बन्धित सबैको जानकारीको लागि यो सूचना प्रकाशित गरिएको छ, सूचना भनिएको छ।"
पोता राजिष्ट्रेशन अड्डाबाट सुरु भएको लेख्य को १०० वर्ष पूरा,"सिन्धुली : शुक्रबारबाट नेपालमा पोता राजिष्ट्रेशन अड्डाबाट सुरु भएको लेख्य प्रमाण दर्ताको १०० वर्ष पूरा भएको छ। नेपालमा मालपोत असुलीगर्न जग्गा जमिनलाई अचल सम्पतीकोरुपमा स्वीकार गरी विस १९७९ बैशाख १ गते देखि पोता राजिष्ट्रेशन अड्डाबाट लिखत सुरु भएको हो। उक्त दिनको स्मरणमा शुक्रबार देशैभर मालपोत रजिष्ट्रेशन लिखत पारितको शतवार्षिकीको अयोजना समेत गरिएको छ। नेपालमा वैदिककालदेखिनै भूमिलाई राज्यको अधिनमा राखि भूमिको उपभोग गर्नेले राज्यलाई निश्चित कुत तिर्नु पर्ने प्रचलन थियो। कुनैबेला जिम्माल र मुखियाले लिखत पारित गराउने गरेको इतिहास पनि छ। माल अड्डाले कर्मचारीलाई तलवसमेत खुवाउने गरेको थियो। त्यतिबेला सरकारको मुख्य आम्दानीको श्रोत यही भूमि व्यवस्था थियो। नेपालमा लिच्छवीकलामा जग्गाको प्रशासन विकेन्द्रित थियो। त्यसबेला गाउँका पाञ्चालीले जग्गाको प्रशासनको काम गर्थे। राजा जयस्थीति मल्लले जग्गाको नापजाँच गराउने र विर्ता जग्गा विक्री गर्न र बन्धक राख्न पाउने नियम बसालेको इतिहास छ। यसअघि महिषपाल तथा किराँतको शासनमा जग्गाधनी पूर्जाजस्तै लेख्य नामको दर्ता प्रमाणपत्र दिइन्थ्यो। आज त्यही प्रमाणपत्र जग्गाधनी प्रमाणपत्रका नाममा राजिष्ट्रेशन हुने गरेको मालपोत कार्यालय सिन्धुलीका प्रमुख निलराज पौडेलको भनाई छ। माल अड्डा, पोता राजिष्ट्रेशन अड्डा हुँदै सुरु भएको लिखत पारित गर्ने कार्य मालपोत कार्यालयसम्म आइपुग्दा सयवर्ष भएको छ। त्यही अवसरमा देशैभर लिखत पारितको शतवार्षिकी कार्यक्रमको आयोजना गरिएको हो, उनले भने। विस १९७९ बैशाख १ गतेदेखि पोता राजिष्ट्रेशन अड्डाले जग्गाजमिन किनबेच हुँदा राजिष्ट्रेशन गर्नुपर्ने व्यवस्थाको सुरुवात गरेको थियो। अचल सम्पतीको किनबेच गर्दा सरकारी कार्यालयबाट प्रमाणीत नगर्दा जालसाजि हुन सक्ने भएपछि रजिष्ट्रेशन पारित गर्न कुत (कर लिन) सुरु गरिएको थियो। यो व्यवस्था काठमाण्डौ, ललितपुर, भक्तपुर, पाल्पा, धनकुटा र मधेशका सबै जिल्लामा विस १०७९ बैशाख १ गतेबाट सुरु भएको मालपोत कार्यालयका वरिष्ठ नायब सुब्बा गोविन्द कोइरालाको भनाई छ। पहाडतर्फ पल्लो किराँत, तेह्रथुममा पनि सोही समयमा सुरु भएको हो। काभ्रे, दोलखा, नुवाकोट, धादिङ, स्याङ्जा, गुल्मी, डोटीमा विस १९८५बाट सुरु भएको बताइन्छ। ओखलढुंगा, इलाम, प्युठान, सल्यान, दैलेख, लगायतका जिल्लामा १९९० देखि रजिष्ट्रेशन गर्ने कानुनी व्यवस्था गरिएको थियो, कोइरालाले भने। पछि माल अड्डा खुलेपछि देशैभरका जिल्लामा जमिनको रजिष्ट्रेशन पारित गर्न सुरु गरिएको थियो। विस २००० साल कात्तिक १ गतेबाट मानु छुट्टीएको र मानु जोडिएको लिखत पनि राजिष्ट्रेशन गर्नु पर्ने बाध्यात्मक कानुनी व्यवस्था भयो। पहिले राजिष्ट्रेशन गर्दा पहडामा २५ र मधेशमा ५० देखि माथीको लिखत राजिष्ट्रेशन गर्नु पर्ने व्यवस्था भएको भुमि व्यवस्था तथा अभिलेख विभागका कानुन अधिकृत गोकुल भुजेलको भनाई छ।पछि मुलुकी (सातौं संसोधन)ऐन २०३४ लागु भएपछि जतिसुकै रुपैयाँको लिखत पनि पारित गर्नु पर्ने व्यवस्था गरिएको हो, उनले भने। मुलुकी देवानी संहिता ऐन २०७४ को परिच्छेद १४ को दफा ४६ (१) मा लिखत पारित गर्नु पर्ने कानुनी व्यवस्था भएको र कानुनी रुपमानै जग्गाको हक हस्तान्तरण औपचारीक रुपमा सूवात भएको सय वर्ष पुरा भएको प्रमुख जिल्ला अधिकारी रमेश न्यौपानेको भनाई छ। यो हाम्रोलागि गौरवपूर्ण इतिहास हो। यसलाई सम्मान गर्दै निजी सम्पतीको लिखत गर्नु, अभिलेखिकरणलाई व्यवस्थित गर्नु चुनौतीपूर्ण भएपनि सरकारले युग अनुसारको काम गर्दै आएको छ। यसलाई अझ व्यवस्थित गर्दै नागरीकबाट गुनासो नआउनेगरी काम गर्नसक्नुपर्छ, उनले भने। अन्य सरकारी अड्डाको तुलनामा मालपोत र नापी कार्यालयका सेवाका बारेमा नागरीकस्तरबाट धेरै गुनासा आउने गरेको बताउँदै न्यौपानेले काम गर्दा सम्बेदनशिल भएर सेवाग्राहीलाई सन्तुष्ट बनाउने गरी काम गर्न निर्देशनसमेत दिए। सिन्धुलीमा शुक्रबार मालपोत कार्यालय र नापी कार्यालयको संयुक्त आयोजनामा शतवार्षिकी कार्यक्रमको आयोजना गरिएको हो। नापी कार्यालय सिन्धुलीका प्रमुख सरोज श्रेष्ठले प्रविधिको अधिकतम प्रयोग गर्दै सय वर्षको इतिहासमा लिखत पास गर्ने कार्य प्रविधियुक्त हुँदै गएको बताए। कार्यक्रममा सेवा आरम्भको सय वर्ष पुगेको अवसरमा शुक्रबार सिन्धुलीका दुई सेवाग्राहीलाई सम्मान गर्दै सेवाको सुरुवातसमेत गरिएको थियो। मालपोत कार्यालयका पहिलो सेवाग्राही शान्ता भुजेल र नापी कार्यालयका हेमलाल देवकोटालाई प्रमुख जिल्ला अधिकारी न्यौपानेले खादा लगाएर सम्मान गरिएको मालपोत कार्यालय सिन्धुलीका सूचना अधिकारी पुरुषोत्तम दाहालले जनाए।"
६ वर्षीया बालिकालाई बलात्कार गर्ने ५५ वर्षीय पुरुष पक्राउ,"वीरगन्ज : ६ वर्षीया नाबालिकालाई बलात्कार गरेको आरोपमा ५५ वर्षीय पुरुषलाई प्रहरीले पक्राउ गरेको छ। पक्राउ पर्नेमा बाराको प्रसौनी गाँउपालिका५ स्थायी घर भइ हाल पर्साको वीरगन्ज महानगरपालिका१६ मा बस्दै आएका ५५ वर्षीय पलट चौधरी रहेका छन्। प्रहरीका अनुसार गत चैत २६ गते चौधरीको घर अगाडि खेल्न आएका बेला ६ वर्षीया ती बालिकालाइ चौधरीले ललाइफकाइ आफ्नो कोठामा लगेर बलात्कार गरेका थिए। पीडित बालिकाले आफूसंग भएको दुष्कर्म बारे शुक्रबार मात्रै अभिभावकलाई जानकारी दिएकी थिइन्। त्यसपछि पीडित बालिकाका अभिभावकले शुक्रबार नै प्रहरीमा जाहेरी दिएको र त्यहि जाहेरीको आधारमा आरोपित चौधरीलाई उनको घरबाटै नियन्त्रणमा लिएको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। पीडित बालिकालाई स्वास्थ्य परिक्षणका लागि नारायणी अस्पताल पठाइएको उनले बताए। पक्राउ परेका चौधरीलाई भने प्रहरी हिरासतमा राखेर अनुसन्धान भइरहेको र शुक्रबार बिदा परेकाले आइतबार मात्रै उनलाई पर्सा जिल्ला अदालतमा पेश गरिने खनालले बताए। खनालका अनुसार नेपालको कानुनमा १० वर्ष मुनिका बालिका, पूर्ण अशक्त, अपाङगता भएका र ७० वर्षिया महिलालाई जबरजस्ति करणी गर्ने अभियुक्तलाई जन्मकैद सजायको प्रावधान रहेको छ।"
५५ जना कोरोनामुक्त हुँदा १४ संक्रमित थपिए,काठमाडौं : नेपालमा शुक्रबार थप १४ जनामा कोरोना संक्रमण पुष्टि भएको छ। ३९०३ नमूना परीक्षण गर्दा थप १४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। पीसीआर विधिबाट परीक्षण भएका ३ हजार ३० नमूनामा १४ नमूनाको रिपोर्ट पोजिटिभ आएको हो। मन्त्रालयका अनुसार सोही समयमा थप ५५ जना कोरोनामुक्त भएका छन्। हाल कोरोना सक्रिय संक्रमितको संख्या ४३८ रहेको छ। पछिल्लो २४ घन्टामा थप ७८९४ जनाले कोरोनाविरुद्धको खोप लगाएको मन्त्रालयले जनाएको छ।
पालिकाको भागबण्डा नमिल्दा गठबन्धनको बैठक पटकपटक स्थगित,"गोरखा : पालिका बाँडफाँटमा कुरो नमिल्दा गठबन्धन दलको शुक्रबार पाँचौ पटक बसेको बैठक पनि निश्कर्षबिना स्थगित भएको छ। भागबण्डामा कुरा अड्केपछि आइतबारसम्मका लागि बैठक स्थगित गरिएको नेपाली कांग्रेसका सहसचिव लुमनाथ लामिछानेले जानकारी दिए। कुनै पनि दल आआफ्नो अडानबाट टसका मस भएनन्। त्यसैले प्रसस्त गृहकार्य गरी आइतबार फेरि बस्ने भनेर उठ्यौँ, लामिछानेले भने। उनका अनुसार कांग्रेसले यसअघि जितेका सबै पालिका आफूहरुले पाउनु पर्ने दाबी गरिरहेको छ। माओवादीले भने ११ पालिकामध्य बराबरी भागबण्डा गर्नुपर्ने अडान गरिरहेको छ। जनता समाजवादी पार्टीले तीन पालिका दाबी गरेको छ। माग दाबीमा सबै दल अडिग रहेपनि बैठक अत्यन्त सौहाद्र्र रहेको र आइतबार निश्कर्षमा पुगिने जसपाका जिल्ला अध्यक्ष यानप्रसाद भट्टले जानकारी दिए। केन्द्रमा भएको पार्टी गठबन्धनको मर्म र भावनालाई कुल्चने काम गोरखाका कांग्रेस, माओवादीले गर्ने छैनन् भन्ने आशा गरेका छौँ, उनले भने, तर आशंका गर्ने ठाउँ पनि छन्। एकीकृत समाजवादीका जिल्ला अध्यक्ष यादव बस्नेतले भने भागबण्डाको बिषय टुंगोमा पुग्नै लागेको बताएका छन्। सबै पार्टी एउटाएउटा खुड्किलो ओर्लन बाँकी छ, उनले भने, केहीदिन अघिसम्म धुम्म तुवाँलो लागेको जस्तो दृश्य थियो तर शुक्रबारको बैठकले आँधीहुरीले तुवाँलो बढारेर लगेपछिको जस्तो छ्याङ्ग हुन लागेको छ। बजार हल्ला भएजस्तो नभै मुख्य दलहरु अडानबाट लचिलो देखिएको उनले बताए। संयन्त्रको बैठकमा नेपाली कांग्रेसका सभापति नन्दप्रसाद न्यौपाने, सहसचिव लुमनाथ लामिछाने, कोषाध्यक्ष बलराम खड्का, माओवादीका अध्यक्ष लेखबहादुर थापा र लोकप्रसाद बञ्जरा, जनता समाजवादी पार्टीका अध्यक्ष यानप्रसाद भट्ट र सचिव विपिनचन्द्र ढकाल र नेकपा एकीकृत समाजवादीका अध्यक्ष यादव बस्नेत र जुद्ध विलास भण्डारी सहभागी थिए।"
पहिचान र अधिकार उल्ट्याउन खोज्ने तत्वविरुद्ध एकजुट होऔं : प्रचण्ड,"सर्लाहीः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले पहिचान र अधिकार उल्ट्याउन खोज्ने तत्वविरुद्ध एकजुट हुनुपर्ने बताएका छन् । सर्लाहीमा पार्टी प्रवेश कार्यक्रमलाई सम्बोधन गर्दै प्रचण्डले माओवादीकै कारण पहिचान र अधिकार संस्थागत भएको दावी गरे। उनले भने, 'पहिचान र अधिकारको लडाइँ माओवादीले लडेको हो । यसलाई उल्ट्याउन खोज्ने तत्वविरुद्ध फेरि एक जुट हुन जरुरी छ।' अध्यक्ष दाहालले पार्टी प्रवेश गरेकाहरुलाई उचित जिम्मेवारी दिइने बताए। उनले भने, 'धेरै युवाहरु माओवादीमा प्रवेश गरेका छन्।सबैलाई उचित जिम्मेवारी दिनुपर्छ।' केहि समय पहिले माओवादी बारेमा भ्रम रहेको भन्दै संविधान उल्ट्याउने षड्यन्त्रविरुद्ध संघर्ष गरेर सफलता प्राप्त गरेको उनले बताए।"
यस्तो छ ३० वर्षीया युवतीको काठमाडौंको विकास गर्न ८ खम्बे मोडेल,"काठमाडौं : आसन्न स्थानीय तहको निर्वाचनमा सबैको नजर यतिबेला काठमाडौं महानगरपालिकामा छ। काठमाडौं महानगरमा प्रमुख राजनीतिक दलहरुले उम्मेदवार चयन गर्न नसकिरहेका बेला धेरै जनाले स्वतन्त्र उम्मेदवारीको घोषणा गरिसकेका छन्। काठमाडौं२१ की सुनिता डंगोलले पनि स्वतन्त्र उम्मेदवारी घोषणा गरेकी छन्। ३० वर्षीया सुनिताले 'सोसियल वर्कमा' स्नातकोत्तर गरेकी छन्। आवाजविहीनहरुको आवाजलाई 'पोलिसी लेभलमा' पुर्याउन उनले काठमाडौंमा उम्मेदवारी दिएकी हुन्। सुनिताले काठमाडौंको विकास गर्न ८ खम्बे मोडलसहितको प्रतिबद्धता पत्र सार्वजनिक गरेकी छन्। उनको ८ खम्बे विकास मोडेलमा स्वच्छ वातावरण, यातायात व्यवस्थापन, राजधानीका रुपमा पूर्वाधार विकास, सँस्कृति नगर, सामाजिक विकास, डिजिटल काठमाडौं, युवा, खेलकुद, रोजगारी तथा उद्यमशीलता र रिसर्च एन्ड डेभ्लपमेन्ट समेटिएका छन्। उनले ८ खम्बे विकास मोडलको कार्यान्वयका लागि अल्पकालीन, मध्यकालीन र दीर्घकालीन योजनाहरुसमेत अघि सारेका छन्। अल्पकालीन योजनाअन्तर्गत काठमाडौंका मुख्य सडक र चोक गल्लीहरुको सफाइ, स्मार्ट सार्वजनिक सौचालयको निर्माण, सडकपेटीमा अति आवश्यक पूर्वाधारहरु जडान गर्ने, सजिलै सूचना प्राप्त गर्न अत्याधुनिक सूचना केन्द्र स्थापना गर्ने, पोखरी र ढुंगेधारा, इनारहरुलाई पुनर्जीवन गरी संरक्षण र सम्वर्द्धन गर्ने नीति अवलम्बन गरेकी छन्। स्थानीय नेपाल भाषाको पठनपाठन, जेष्ठ नागरिकलाई वार्षिक ३० हजार रुपैँया भत्ता र इनोभेसन हबहरु स्थापना गर्ने उनले नीति लिएकी छन्। त्यस्तै ट्राफिक अनुशासन पालन गर्ने, सार्वजनिक जग्गा, सत्तल पाटी, पौवा, मठ मन्दिर र सम्पदाहरुको संरक्षण गर्ने, जात्रा, पर्व तथा अन्य साँस्कृतिक क्रियाकलापको संरक्षण तथा प्रवर्द्धन गर्ने, शिक्षाको गुणस्तर, स्थानीय नेपाल भाषाको पठनपाठन, जेष्ठ नागरिकलाई वार्षिक ३० हजार रुपैँया भत्ता र इनोभेसन हबहरु स्थापना गर्ने उनले नीति लिएकी छन्। उनले अन्यायमा परेका महिलाहरुको संरक्षणका लागि 'ओमन सेल' बनाएर महिलाहरुलाई आत्मरक्षाको तालिमलगायतको व्यवस्था गर्नेसमेत प्रतिवद्धता पत्रमा उल्लेख गरेकी छन्। त्यस्तै मध्यकालीन योजनामा डिजिटल काठमाडौंको अवधारणा, महानगरीय ब्रोडब्यान्ड नेटवर्क स्थापना र महानगर स्मार्ट कार्डको नीति उनले लिएकी छन्। स्मार्ट प्रविधिमार्फत् इगर्भनेन्स प्रणाली लागू गर्ने, महानगरबासीले करसमेत तिर्न सकिने केएमसी एप बनाउने, धुँवा धुलोमुक्त हरियाली सहरको रुपमा विकास गर्ने, बालउद्यान, स्मार्ट युथ पार्क, फेमिली पार्क, योग पार्क तथा खेल मैदानहरु निर्माण गरिने, कौसी खेती र बगैँचा कार्यक्रमको अभियान सञ्चालन गर्ने, स्मार्ट पार्किङको व्यवस्था गर्ने र सामुदायिक स्वास्थ्य केन्द्रलाई प्रवर्द्धन गरी निशुल्क स्वास्थ्य परीक्षण तथा औषधि सेवा उपलब्ध गराउने उनको प्रतिवद्धता पत्रमा उल्लेख छ। त्यस्तै दीर्घकालीन योजनामा स्मार्ट सिटीको विकास, सहर सफा राख्ने अभियान, अस्तव्यस्त यातायातलाई व्यवस्थित र आधुनिकीकरण गर्ने, अनिवार्य स्वास्थ्य बीमा, सामुदायिक आवास, स्वरोजगारका अवसर सिर्जना गर्ने र दैनिक साँस्कृतिक सामाजिक गतिविधिहरुलाई जीवन्त राख्ने गतिविधिहरु सञ्चालन गर्ने नीति अवलम्बन गरेकी छन्।"
बुद्धकृष्णले छेडे नवौँ तथा अन्तिम पटक जिब्रो (तस्बिर),भक्तपुर : बुद्धकृष्ण बाग श्रेष्ठले नवौं तथा अन्तिम पटक जिब्रो छेडेका छन्। मध्यपुरथिमि नगरपालिका बोडेमा हरेक नयाँ वर्षको वैशाख २ गते मनाइने जिब्रो छेड्ने जात्रामा श्रेष्ठले नवौँ पटक जिब्रो छेडेका हुन्। मध्यपुरथिमि नगरपालिकाले सञ्चालन गरेको नेपाल कोरियामैत्री नगरपालिका अस्पतालमा लामो समयदेखि एम्बुलेन्स चालकका रुपमा कार्यरत बुद्धकृष्णले यसवर्ष अन्तिम पटक जिब्रो छेडेर जात्रालाई निरन्तरता दिएका हुन्। उमेरका कारण अर्को वर्ष जिब्रो नछेड्ने बुद्धकृष्णले बताएका छन्। जिब्रो छेड्ने व्यक्तिले तीन दिनअघिदेखि केही नखाई व्रत बस्नुपर्छ। व्रत बसेदेखि जिब्रो नछेडेसम्म सुत्नसमेत नहुने र जिब्रो छेड्दा पीडा नहोस् भनेर सात दिनअघिदेखि नै नुनसमेत खानु हुँदैन। व्रत बस्नेले जिब्रो छेड्नुअघि शक्ति प्राप्त होस् भन्ने कामनासहित बोडे क्षेत्रका विभिन्न देवीदेवताको पूजाआजा गर्ने र जिब्रो छेड्ने पाँचो गणेशको पाटीमा पुगेपछि जात्राका नकर्मी नाइकेले एक महिना अगाडिदेखि तयार पारेर तेलमा डुबाएर राखेको फलामको १० इञ्च लामो सुइरो जिब्रोमा छेडेर महादीप बोकेर एक घण्टा नगर परिक्रमा गरिन्छ। नगरपरिक्रमा बोडेको महालक्ष्मी मन्दिरमा पुगेर सुइरो झिकेपछि जात्राको समापन हुने र भोज खाने प्रचलन छ । परापूर्वकालदेखि चल्दै आएको जिब्रो छेड्ने जात्रा कोरोना सङ्क्रमणका कारण बीचमा रोकिए पनि त्यसपछि फेरि जात्राले निरन्तरता पाउँदै आएको छ। जात्रा मध्यपुरथिमि बोडेका श्रेष्ठ थरीले प्राचीन पाँचो गणेश मन्दिर परिसरमा हजारौँ भक्तजनको उपस्थितिमा जिब्रो छेड्ने प्रचलन छ। जिब्रो छेडिसकेपछि ती व्यक्तिले अर्धचन्द्राकार महादीप बोकेर बोडे सहर परिक्रमा गर्ने र बोडेकै महालक्ष्मी मन्दिरको परिक्रमापछि उक्त सुइरो जिब्रोबाट झिकेर महालक्ष्मी मन्दिरमै ठोकेर घाउमा महालक्ष्मी मन्दिरको माटो लगाउने प्रचलन छ। हालसम्म १२ जनाले जिब्रो छेडेका छन्।
नेपालले जिम्बाबेसँग एक दिवसीय र टी२० सिरिज खेल्ने,काठमाडौं : नेपालभन्दा बलियो राष्ट्र मानिएको जिम्बाबेसँग नेपाली राष्ट्रिय क्रिकेट टोलीले एक दिवसीय र टी२० सिरिज खेल्ने भएको छ। नेपाल क्रिकेट संघ(क्यान)का अनुसार नेपालले जिम्बाबेसँग ३ एक दिवसीय र ३ टी२० सिरीज खेल्ने भएको हो। नेपालले मार्च ३० देखि मे ४ सम्म एक दिवसीय र मे ६ देखि ९ मे सम्म टी२० सिरिज घरेलु मैदानमा खेल्ने क्यानले जनाएको छ। जिम्बाबे एकदिवसीय खेलमा विश्ववरियातामा १३ औं नेपाल १८ औं स्थानमा रहेको छ भने टी२० मा जिम्बाबे ११ औं नेपाल १२ औं स्थानमा रहेको छ।
गायिका मेलिना राईले सार्वजनिक गरिन् हुनेवाला पतिको तस्बिर,काठमाडौं : नेपालकी चर्चित गायिका मेलिना राईले प्रेमी सार्वजनिक गरेकी छन्। उनले फेसबुकमार्फतु हुनेवाला पतिको तस्बिर सार्वजनिक गरेकी हुन्। उनले 'नयाँ सुरुवात' भन्दै सञ्जीव बराइलीसँगको तस्बिर सार्वजनिक गरेकी हुन्। सञ्जीवलाई ट्यागसमेत गरेकी मेलिनाले 'टुबीहजबेन्ड' भन्दै ह्यासट्याग राखेकी छन्। सञ्जीव म्युजिक अरेन्जरका साथै नेपालका चर्चित गिटारिस्ट हुन्। यी जोडीले यसैवर्ष विवाह गर्ने योजना बनाएका छन्।
मतदाता गनेर होइन मुद्दा र शक्ति सन्तुलनका आधारमा गठबन्धन : उपाध्यक्ष बस्नेत,"ओखलढुंगा : नेकपा एकिकृत समाजवादी पार्टीका केन्द्रीय कमिटी उपाध्यक्ष तथा प्रदेश नं १ का ईञ्चार्ज घनेन्द्र बस्नेतले निर्वाचनमा हुने गठबन्धन सम्मानजनक उपस्थितिका आधारमा हुने बताएका छन्। निर्वाचन हुने गठबन्धन संस्कृति नेपालमा नौलो अभ्यास भएकाले यसलाई संख्याका हिसाबमा हेर्न नहुने वस्नेतको भनाइ छ। ओखलढुंगाका नेता कार्यकर्ताहरुलाई नयाँ वर्षको पहिलो दिन सम्बोधन गर्दै उनले अहिलेको गठबन्धन संविधान र गणतन्त्र रक्षाका लागि भएको प्रष्ट पारे। उनले कस्को कति मतदाता छन्, भन्ने कुरा मात्रै गठबन्धनको विषय प्रधान नहुने बताए। जिल्लाको राजनीतिक अवस्था र निर्वाचन परिचालनको तयारी बारे छलफल गर्न र नेता कार्यकर्ताहरुसँग नयाँ वर्ष २०७९ को शुभकामना साटासाट गर्न पोलिटब्यूरो सदस्य धर्मराज निरौलासहित ओखलढुंगा आएका बस्नेतले गठनबन्धन बचाएर प्रगतिशिल शक्तिले देशको नेतृत्व गनु पर्नेमा जोड दिए। हिजोको संख्या हेरेर भन्दा पनि अहिलेको आवश्यकता र राष्ट्रिय शक्ति शन्तुलनको अवस्था हेरेर गठबन्धन गर्ने कार्यमा लाग्न उनले नेताहरुलाई आग्रह गरे। पोलिटब्यूरो सदस्य धर्मराज निरौलाले पार्टीको सांगठनिक अवस्था र जिल्लाको वस्तुगत आवश्यकताका आधारमा दलहरुबीच सहकार्य र गठबन्धन गर्नु उपयुक्त हुने सुझाव दिएका छन्। नेताहरुले जिल्लाको वस्तुगत तथा सांगठानिक रिपोर्ट बुझ्दै उच्च मनोवलका साथ निर्वाचनमा होमिन निर्देशन दिएका छन्। जिल्ला अध्यक्ष हंशराज वाग्लेले जिल्ला पार्टीको राजनीतिक तथा सांगठानिक अवस्थाबारे नेताहरुलाई जानकारी गराएका थिए। उनले गठनबन्धन गर्दा जिल्लाका २७ वडा र २ पालिकामा पार्टीको दावी रहने सांगठानिक अवस्था रहेको बताएका थिए। जिल्लाको गठनबन्धनको प्रगतिबारे बताउँदै वाग्लेले एकिकृत समाजवादीले कम्तिमा १८ वडा, २ उपप्रमुख र २ प्रमुख नपाए चुनावी रणनीति फरक हुने त्यसका लागि आन्तरिक तयारी रहेकोसमेत बताएका छन्। गठबन्धन भएमा यसमा केही तलमाथि हुन सक्ने भएपनि मुद्दा र राष्ट्रिय शक्तिका हिसाबले एकिकृत समावादी अहिले गठबन्धनको प्रमुख पार्टी रहेको बताए।"
उद्योगले आवश्यकताअनुसारको सुपारी आयातको अनुमति पाउँछ : मन्त्री बडू,"काठमाडौं : उद्योग, वाणिज्य तथा आपूर्तिमन्त्री दिलेन्द्रप्रसाद बडूले उद्योगले आवश्यकताअनुसारको कच्चा पदार्थ (सुपारी) आयातको अनुमति पाउने बताएका छन्। आज प्रतिनिधि सभाअन्तर्गतको उद्योग तथा वाणिज्य र श्रम तथा उपभोक्ता हित समितिको बैठकमा उनले उद्योगको आवश्यकताअनुसार नै सरकारले सुपारी आयातको अनुमति खुलाएको बताए। उनले व्यवसायीले कच्चा पदार्थ ल्याउने तर उद्योगीले आवश्यक कच्चा पदार्थ नपाउने गुनासो बढेपछि सरकारले औद्योगिक प्रयोजनका लागि मात्र सुपारी आयातको अनुमति दिइएको जिकिर गरे। उद्योगीको गुनासोपछि हामीले कच्चा पदार्थ आवश्यक पर्ने उद्योगलाई मात्र कच्चा पदार्थ आयातको अनुमति दिनुपर्छ भनेर नै तोकेका हौँ। यसअघिको सरकारले अपारदर्शी निर्णय गर्दा अहिले समस्या देखिएको हो, हामीले आयातलाई व्यवस्थित गर्दैछौँ, कच्चा पदार्थ नपाएकै कारण कुनै पनि उद्योग बन्द हुँदैनन्, उनले भने। उनले सरकारले सुपारी आयातलाई व्यवस्थित गर्ने काम गरिरहेको भन्दै आयात खुलाउनुपर्नेमा जोड दिए। समितिले अध्ययन गर्ने भन्दै सुपारी आयातको अनुमति रोकेको रहेछ। तपाईंहरुले अध्ययन गरिसक्नुभयो, सुझाव भए केही पाऊँ, होइन भने अहिले रोकिएको आयात खुलाऊँ, उनले भने। उनले आयात खुलाउनुपर्ने माग गरेपछि समितिका सभापति विमल श्रीवास्तवले आइतबार थप छलफल गरेर थप निर्णय गरिने बताए। गत चैत २३ गते समितिले उद्योग, वाणिज्य तथा आपूर्ति मन्त्रालयका सचिव, उद्योग विभाग र वाणिज्य विभागका महानिर्देशकसँग छलफल गर्दै तत्काल सुपारीको आयात रोक्न निर्देशन दिएको थियो। समितिको निर्देशनअनुसार वाणिज्य विभागले हाल सुपारी आयातको अनुमति रोकेको छ। समितिको बैठकमा सहभागी पान तथा गुट्खा उद्योगका प्रतिनिधिले कच्चा पदार्थ नहुँदा उद्योग बन्द हुने अवस्थामा पुगेको बताएका थिए। श्रीराम टोबाको उद्योगका प्रतिनिधि रघु घिमिरेले पर्याप्त मात्रामा सुपारी नहुँदा उद्योग बन्द हुने अवस्थामा पुगेको बताए। हामीसँग १० दिनका लागि पुग्ने सुपारीको मौज्दात छ, सहजरूपमा सुपारी आयात गर्न नपाउँदा क्षमताभन्दा कम गुट्खा उत्पादन गरेर अन्य जनशक्ति सुपारी खोज्न लाग्नुपरेको छ, उनले भने, हामीले हाम्रो जनशक्तिलाई झापाका सुपारी किसानको घरघरमा पुर्याएका छौँ। किसानको घरघरमा गएर ल्याएको सुपारीले हाम्रो उद्योग धानेको छ। यस्तै पान व्यवसायी संघका अध्यक्ष टेकबहादुर अधिकारीले सरकारकै कारण रोजगारी गुम्ने खतरा बढेको बताए। हामी पाना व्यवसायी आफैँ स्वरोजगार बनेका छौँ, आवश्यकताअनुसारको सुपारी नहुँदा व्यवसाय नै गुम्ने खतरा बढ्यो, उनले भने, देशभर ६० हजार पान पसलले एक लाख २५ हजारलाई रोजगारी दिएको छ, सुपारी नहुँदा उनीहरुको रोजगारी जानसक्छ।"
एमाले भातृसंस्था नेतृत्वमा आएपछि स्वास्थ्य सेवाका १०औं तहका कर्मचारीविरुद्ध अख्तियारमा उजुरी,"काठमाडौं : स्वास्थ्य सेवा समूहअन्तर्गतका १०औं तहका कर्मचारी कानुनलाई लत्याउँदै एमाले निकट संगठनमा आबद्ध भएपछि अख्तियार दुरुपयोग अनुसन्धान आयोगमा उजुरी परेको छ। उनीहरुले स्वास्थ्य सेवा ऐन २०५३ र स्वास्थ्य सेवा नियमावली २०५५ विपरीत पार्टीमा आबद्ध भएको भन्दै अख्तियारमा उजुरी परेको हो। स्वास्थ्य सेवा विभाग, पूर्वाधार विकास शाखा प्रमुख डा झलक शर्मा गौतम र राष्ट्रिय ट्रमा सेन्टरमा कार्यरत डा सन्तोष पौडेल एमालेको भातृ संस्था स्वास्थ्य संगठनको नेतृत्वमा आएका हुन्। गत चैत २५२८ मा भएको महाधिवेशनबाट राष्ट्रिय स्वास्थ्यकर्मी संघ नेपालको अध्यक्षमा डा गौतम र डा पौडेल महासचिवमा चयन भएका हुन्। स्वास्थ्य सेवा ऐन, २०५३ मा ट्रेड युनियनसम्बन्धी व्यवस्थामा कार्यालय प्रमुख भई काम गर्नुपर्ने अधिकृत स्तरका कर्मचारी र चिकित्सकबाहेक आठौं तह वा सोभन्दा मुनिका कर्मचारीहरुले आफ्नो पेसागत हकहितका लागि राष्ट्रियस्तरका कर्मचारीहरुको ट्रेड युनियन गठन गरी सदस्यता लिने व्यवस्था छ। जबकि डा गौतम र डा पौडेल १०औं तहका कर्मचारी हुन्। ऐनविपरीत संघको नेतृत्वमा आएको भन्दै शुक्रबार अख्तियारमा बेनामे उजुरी परेको छ। एक स्वास्थ्यकर्मीले दिएको उजुरीपत्रमा भनिएको छ, स्वास्थ्य सेवा ऐनको दफा ५४ मा राजनीतिक वा अवाञ्छनीय पार्न नहुने, दफा ५५ मा राजनीतिमा भाग लिन नहुने र सोही ऐनको दफा (९२) (क) मा ट्रेड युनियनसम्बन्धी व्यवस्थामा आठौं तहदेखि माथिका चिकित्सक वा विभागीय प्रमुखलाई बन्देज गरेको छ। यी चिकित्सकहरु नेकपा एमाले पार्टीका नेताको पछि लाग्ने र पार्टी सरकारमा हुँदा विभिन्न लाभका पदहरु लिने गर्छन्। ट्रेड युनियनमा रहेर कामकाज गर्नसमेत बन्देज गरेको अवस्थामा ऐन कानुनको खिल्ली उडाउँदै पार्टीको कार्यकर्ता बन्ने अनि व्यक्तिगत फाइदाको लागि मरिहत्ते गर्ने चिकित्सकहरुलाई हदैसम्मको कारबाही गरी पाउँ। पुष्टि गर्ने भिडियो तथा तस्बिरहरु यसै साथ नत्थी गरेको छु। यसअघि डा गौतम स्वास्थ्य सेवा विभागअन्तर्गत खोप शाखा प्रमुख भएर जिम्मेवारी सम्हालेका थिए भने डा पौडेल ट्रमा सेन्टरको निर्देशक भइसकेका छन्। केही दिनअघि राष्ट्रिय स्वास्थ्यकर्मी संघ नेपालको महाधिवेशन काठमाडौंमा सम्पन्न भएको थियो। महाधिवेशनको उद्घाटन एमाले अध्यक्ष केपी शर्मा ओलीले गरेका थिए। अख्तियारका प्रवक्ता श्यामप्रसाद भण्डारीले प्राप्त उजुरीमाथि अघि बढ्ने बताए। उनले अन्नपूर्णसँग भने, उजुरीको गाम्भीर्यताका आधारमा अघि बढ्छौं। उजुरीमाथि थप अध्ययन गर्छौं।"
नयाँ वर्षमा रनको नयाँ मोडेलका जुत्ता,"काठमाडौं : वर्षौंदेखि आफ्नो उत्पादन बिक्री गरेर उपभोक्ताको मन जित्न सफल रन सुज ईण्डष्ट्रिज प्रा लि ले नयाँ वर्ष लक्षित नयाँ २५ मोडलका जुत्ताहरु बजारमा ल्याएको छ। स्पोर्टस्मा १५ नयाँ मोडलका र पार्टी, क्याजुयल गरी २५ मोडलका जुत्ताहरु बजारमा ल्याएको छ। स्पोर्टस् शुजमा युवा लगायत सबै उमेर समूहसम्मका डिजाइनहरु रहेका छन्। स्वदेशमै उत्पादित जुत्ता चप्पलहरुको प्रयोगले हाल उत्पन्न भएको तरलता अभाव तथा स्वदेशी आत्मनिर्भरतामा समेत सहयोग पुग्ने र आम देशबासी ग्राहकहरुले स्वदेशी उत्पादनको प्रयोगमा टेवा पुर्याउने कम्पनीका अध्यक्ष रुद्र न्यौपानेले बताए। रनका नयाँ मोडलका जुत्ताहरुमा उच्च गुणस्तरीय कच्चा पदार्थहरुको प्रयोग गरी बनाइएको, लचिलो सोलका साथै चार एमएम को लचकदार इनसोलको प्रयोग गरी निकै आरामदायी हुनुका साथै सर्वसुलभ मुल्य रहेको कम्पनीले जनाएको छ। रनका जुत्ताहरुमा ग्राहकहरुले ६ महिनाको वारेन्टीसमेत पाउने गरेका छन्। रन शुजको उपत्यका बाहिर पोखरा, बुटवल, विराटनगर, बाग्लुङ्ग, नेपालगञ्ज, अत्तरिया, धनगढी लगायत स्थानहरुमा र उपत्यका भित्र पाँच वटा आधिकारिक शोरुमसहित ७५ वटै जिल्लाहरुमा बिक्री वितरण हुँदै आएको छ र चाडै निर्यातको तयारीमा कम्पनी लागेको छ। उद्योगले हाल ६०० भन्दा धेरै मोडलका पार्टी शुज, स्पोर्टस शुज, क्याजुअल शुज, लोफर, स्कुलकलेज शुज तथा लेडिज र जेन्स चप्पल उत्पादन गरिरहेको छ।"
कुमारी बैंकको 'कुमारी डबल धमाका',"काठमाडौं : कुमारी बैंकले नव वर्ष २०७९ को अवसरमा 'कुमारी डबल धमाका' नामक मुद्दती निक्षेप ल्याएको छ । आफ्ना ग्राहकलाई सुविधा दिने क्रममा बैंकले यो धमाका ल्याएको हो। निक्षेपमा राखिएको रकम ७ वर्षमा दुई गुणा हुने तथा प्राप्त ब्याज जम्मा रकममा नै बढोतरी हुँदै जाने यस मुद्दती निक्षेपमा, न्युनतम मौज्दात रु १०,००० रहेको छ । सो मुद्दती निक्षेपमा सजिलै ९० सम्म कर्जा सुविधासमेत रहेको बैंकले जानकारी गराएको छ । आफ्ना सेवाहरुलाई डिजिटल मैत्री बनाउँदै ग्राहकहरुलाई सरल र सहज सेवा प्रदान गर्ने उद्देश्यले बैंकले विभिन्न नयाँ सेवाहरु संचालनमा ल्याएको छ । आफ्ना देशव्यापी १९७ शाखासंजाल, १७७ एटिएम, ४३ शाखारहित बैंकिंग इकाई तथा १६ एक्टेन्सन काउन्टर मार्फत अत्याधुनिक वित्तिय सेवा सुविधा दिँदै आएको कुमारी बैंकले आगामी दिनमा पनि अझ प्रभावकारी तथा ग्राहकमुखी सेवा विस्तार गर्दै जाने प्रतिबद्धता जनाएको छ ।"
"'नेपाल सबै मुलुकको बगैचा हुनुपर्छ, भूराजनीतिक लडाइँको थलो होइन'","काठमाडौंः नेपालका लागि चिनियाँ राजदूत होउ यान्छीले नेपाल सबै मुलुकका लागि सौहार्द दर्साउने बगैचा बन्नुपर्ने बताएकी छिन् । चिनियाँ सरकारको मुखपत्र ग्लोबल टाइम्सलाई अन्तर्वार्ता दिँदै यान्छीले नेपाल भूराजनीतिक दृष्टिकोणले खेल मैदान बन्न नहुने बताएकी हुन् । अमेरीकी सहयोग परियोजना(एमसीसी) संसदबाट अनुमोदन भएको बारे सोधिएको प्रश्नमा राजदूत यान्छीले यस्तो धारणा राखेकी हुन् । राजदुत यान्छीले नेपाल र चीनको सम्बन्धलाई कसैले पनि विस्थापित गर्न नसक्ने दावी गरेकी छिन् । उनले अन्तर्राष्ट्रिय विमानस्थल, सडक, उर्जालगायतका भौतिक पूर्वाधार निर्माणमा नेपाल र चीनबीच सहकार्य भइरहेको अन्तवार्तामा बताएकी छन्। नेपालले सन् २०१७ मा बीआरई परियोजनामा हस्ताक्षर गरेको थियो । उनले भनिन्, 'मलाई विश्वास छ कि दुई देशबीचको ठूलो सहयोगमा कुनै पनि कुराले हस्तक्षेप गर्न सक्दैन । बीआरआईबाट नेपाली जनता लाभान्वित भएका छन् र भइरहेका छन् । यसमा मलाई पूर्ण विश्वास छ ।' हालै भएको चिनियाँ विदेश मन्त्रीको नेपाल भ्रमण सफल रहेको उनले दावी गरिन्।"
मेगा बैंककी कामु सिइओ रविना देशराज श्रेष्ठ सरकारबाट विभुषित,"काठमाडौँ : मेगा बैंक नेपाल लिमिटेडकी कायममुकायम प्रमुख कार्यकारी अधिकृत रविना देशराज श्रेष्ठ विभुषित भएकी छन्। राष्ट्रपति विद्यादेवी भण्डारीले बिहीबार राष्ट्रपति भवनमा आयोजित विशेष समारोहमा कामु सिइओ श्रेष्ठलाई प्रबल जनसेवाश्री (चुतर्थ) प्रदान गरेका हुन्। नेपाल सरकार, मन्त्रिपरिषद्ले गत असोज ३ गते संविधान दिवस २०७८ को अवसरमा बैंकिङ क्षेत्रका तर्फबाट श्रेष्ठलाई विभुषण प्रदान गर्ने घोषणा गरेको थियो। मेगा बैंक संचालक समितिको बुधबारको बैठकले उनलाई कायममुकायम सिइओको जिम्मेवारी समेत प्रदान गरेको छ । कामु सिइओ श्रेष्ठ स्थापनाकालदेखि नै मेगा बैंकमा कार्यरत छन्। यसअघि पनि उनले एसियास्तरीय २१ सेञ्चुरी गोल्डेन फोनिक्स अवार्ड लगायत चार वटा अन्तर्राष्ट्रिय अवार्ड तथा बैंकिङ र सामाजिक क्षेत्रका थुप्रै पुरस्कार र सम्मान पाइसकेकी छन्। ३१ वर्षदेखि नेपालको बैंकिङ क्षेत्रमा सेवारत श्रेष्ठ बिजनेश र ग्रामीण बैंकिङमा विशेष दख्खल राख्ने बैंकर हुन्। भारतको कोलकत्तास्थित मदन टेरेसाज होम फर द ओल्ड एण्ड चिल्ड्रेनबाट आफ्नो करिअर सुरु गरेकी श्रेष्ठ त्यसपछि स्ट्याण्डर्ड चार्टर्ड बैंक, नबिल बैंकमा समेत काम गरेकी थिइन्।"
स्थानीय निर्वाचनमा सहभागी हुन सकारात्मक : प्रकाण्ड,काठमाडौं : आसन्न स्थानीय तह निर्वाचनमा सहभागी हुन सकारात्मक रहेको नेत्रविक्रम चन्द 'विप्लव' नेतृत्वको नेपाल कम्युनिस्ट पार्टी (नेकपा) का प्रवक्ता खड्गबहादुर विश्वकर्माले बताएका छन्। शुक्रबार गृहमन्त्री बालकृष्ण खाडसँगको भेटमा प्रकाण्डले आफूहरु निर्वाचनमा सहभागी हुन सकारात्मक रहेको बताएका हुन्। गृहमन्त्री खाण र प्रकाण्डबीच स्थानीय तह निर्वाचनमा नेकपाको सहभागीताबारे छलफल भएको थियो। निर्वाचनमा सहभागिताका लागि नेकपाले विभिन्न आरोपमा जेलमा रहेका पार्टीका नेता कार्यकर्ता रिहाई गर्नुपर्ने र लगाइएका मुद्दा फिर्ता लिनुपर्ने माग राखेको जनाइएको छ। वार्तामा गृहमन्त्री खाणले कानुनअनुरुप फिर्ता लिन मिल्ने मुद्दा फिर्ता लिने प्रक्रिया सुरु भएको बताएका थिए। सरकारले कानुन बमोजिम फिर्ता लिन मिल्ने मुद्दा फिर्ता लिने बताएपछि वार्ता सहमतिको नजिक पुगेको नेकपाले जनाएको छ। पटकपटक भएका वार्ता सकारात्मक रहेकाले सहमतिको अन्तिम चरणमा पुगेको दुबै पक्षले बताएका छन् ।
अर्थतन्त्रमा सस्तो राजनीति,"राजनीति खराब हुँदैन। तर, यसलाई सञ्चालन गर्ने पद्धक्तिले यसको अर्थलाई पनि मजबुत बनाउँछ। खराब व्यक्तिको हातमा परे खराब नतिजा निस्कने र सहीकोमा परे सही। यसको जति महत्व छ, त्यसलाई सस्तो बनाइदा समग्र क्षेत्रमा असर देखिन थालेको छ। पछिल्लो समय अर्थतन्त्रमा सस्तो राजनीति घुसेको छ। सरकारले गभर्नरलाई निलम्बन गर्नु पनि यसको एउटा उदाहरण हो। गभर्नरलाई निलम्बन गर्नुलाई दुईवटा दृष्टिकोणबाट हेर्न सकिन्छ। अहिलेसम्म सरकारले के कारणले कारबाही हुँदैछ भनेर वा छानबिन गर्ने कमिटीलाई पनि नियुक्ति दिएको छैन। वाइडबडीमा छानबिन गर्ने भनिए पनि के भयो थाहा छैन। यो कुराले पनि अर्थ राख्छ। अहिले गभर्नरको केशमा यस्तो नहोस्। सूचना बाहिर आएपछि प्रधानमन्त्री र अर्थमन्त्रीले हस्तक्षेप गरेको कुरालाई सहन नगरिएको कारणले उनीमाथि बदला लिइयो भन्ने समाचारहरू आएका छन्। त्यसको भोलिपल्ट जसले नियुक्त गरेको छ त्यो ठाडै छ। नियुक्त गरेको गभर्नरलाई प्रतिशोध लिने कारणले आफूहरूले गरेका गल्ती छोप्न कारबाही गरेको बाहिर देखिन्छ। यो सबै काल्पनिक कुराहरू पनि हुन सक्छन्। यो विषयमा अनुसन्धान हुनै पर्छ। वास्तवमा केन्द्रीय बैंक स्वायत्त हुन्छ। मौद्रिक नीति डिजाइन र कार्यान्वयन गर्नको निमित्त स्वतन्त्र हुनुपर्छ। यसो भएन भने अर्थतन्त्रमा ठूलो जोखिम निम्तिन सक्छ। केन्द्रीय बैंक नोट छाप्ने संस्था हो। तर, सरकार भने लोकप्रियताका लागि अर्बौंको नोट छापेर बाँडिदिए जनता खुसी हुन्छन् भन्ने सोचमा छ। यो गलत धारणा हो। तर, त्यो अर्बौं रुपैयाँ अर्थतन्त्रमा आइसकेपछि त्यसलाई परिणत गर्न सोही बराबरको वस्तु र सेवा, सोहीअनुसार उत्पादन तथा उपलब्ध गर्न सकिन्न। वस्तु नहुने मुद्रा अधिक हुँदा मूल्यवृद्धि अचाक्लि हुन्छ। यो हँुदा डोकोमा पैसा लगेर झोलामा काँक्रो, तरकारी ल्याएर फर्कनु पर्ने अवस्था आउँछ। यो अवस्था सिर्जना गर्न दिने कि नदिने ? यी सबै कुराका लागि नेपाल राष्ट्र बैंक ऐन २०५८ ले बैंक वित्त र वित्तीय व्यवस्थापनका निमित्त अर्थ मन्त्रालयले केन्द्रीय बैंकलाई निर्देशन दिन सक्ने छ, भनिएको छ। सो निर्देशन पालना गर्ने राष्ट्र बैंक भनिएको छ। अब यसलाई अवस्थाको आधारमा स्वायत्त भन्ने कि के भनेर बुझन जरुरी छ। सबैतर्फबाट हेर्दा मौकै नदिइ गभर्नरलाई निलम्बन गर्ने भनिएको छ। जबकी सम्माननीय प्रधानन्यायाधीशले संस विघटन भएको गलत हो भनियो। अदालतमै आएर सांसदहरूले भेरीफाई गरे। यसपछि आएको सरकारलाई परमादेशबाट आएको सरकार भनेर संस्थागत गरियो। यो विधिसंवत होकी होइन ? यो पोलिटिकल डिमिट्रिङ हो। यस्तो किसिमले भएको छ यो उनीहरू ले नै जानुन्। यस्तो किसिमबाट आएको सरकारले एउटा निर्णय गरेको छ। यी सबै किसिमको परिस्थिति रहँदा गभर्नरमाथि छानबिन गर्ने परिस्थिति आएको हुनाले गभर्नरमाथिको निर्णय लिएको हो। प्रधानन्यायाधीशलाई पनि त स्पष्टीकरण दिने मौका नदिई निलम्बन गरिएको थियो। धेरैलाई न्याय दिन्छु भन्ने मान्छे पनि अन्यायमा परेर बस्ने अवस्था आएको रहेछ। यसैले न्यायिक समिति भनेर गठन गरिएको छ। त्यसलाई स्वतन्त्र रूपले काम गर्न दिउँ। बाहिर यसलाई राजनीतीकरण गर्न थालियो। वास्तवमा अर्थतन्त्र र मुलुकै सञ्चालन गर्नको निमित्त धम्की डर त्रासले मात्रै हुँदैन। उचित किसिमको वातावरण बनाउने हो। अर्कोतर्फ काम गरिरहेको गभर्नरलाई निलम्बन गरेर वातावरण बिगारे। यिनले चुनाव गर्न नदिन पनि यसो गरेका हुन भन्ने आएको छ। यो आर्थिक विषय भएकाले अब एक महिनाभित्र यसको निर्णय आओस्। निर्दोश व्यक्तिले दोषी भनेर करार हुनुपर्ने परिस्थिति नेपालमा आउँछ जस्तो लाग्दैन। गभर्नर मसँग पनि काम गरेको व्यक्ति हो। उहाँले एउटा राम्रै काम गर्दा ठूलो धम्की सहनुभएको थियो। दिनमा ३ वटा अख्तियारबाट चिठी आउँथ्यो। इमान्दारपूर्वकभन्दा गभर्नर अधिकारीको विषयमा अन्यथा मान्नुपर्ने विषय होइन। तर, सरकारले यसपटक कतिपय कुराहरूमा छानबिन गर्नुपर्ने देख्यो। यो प्रक्रिया अगाडि गइसकेको छ। यसैले त्यो पद्धतिलाई अवरोध नगरौं। अर्थतन्त्रको क्षेत्रमा वास्तविक तथ्य र तथ्यांकहरू आउनुपर्छ। ४५ वर्षअघि बैंकको पुँजीवृद्धि गर्ने योजना ल्याइयो। तत्कालीन समय वाणिज्य बैंकहरू को चुक्तापुँजी दुई वर्षमै २ अर्ब रुपैयाँलाई ८ अर्ब रुपैयाँ नपुर्याउ विस्तारै लिएर जाऊँ भनिएको थियो। विस्तारै गरे ट्रान्समिसन हुन समय लाग्दैन भनेर सुझाव दिएका थियौं। तर, तत्कालीन गभर्नरले यसलाई तोकिएको सीमा भित्रै गर्न भने। तर, जुन मोडलबाट पुँजी वृद्धि गर्नुपर्ने थियो, त्यसो भएन। चुक्तपुँजीमा बरू हकप्रद सेयर जारी गरेर, बोनस सेयरको गणना गरेर लगियो। यसो गर्दा ३४ वर्षसम्म बोनसको रूपमा पाउने रकम आम जनतासम्म पुग्थ्यो। तर, यो सबै पुँजी एकीकृत भएर बैंंकमा गयो। पुँजीले बैंकहरू बलियो त भए। तर, अहिले हामीसँग लगानी गर्ने पैसै छैन। यसैले बेंकको पुँजी वृद्धिले मात्रै काम गर्दैन भन्ने देखियो। यद्यपि अहिले तरलताको अभाव विगतमा भूकम्प, नाकाबन्दी, कोभिड महामारी, भ्रष्टाचारलगायतका कारणले पनि भूमिका खेलेको देखिन्छ। यो बीचमा पुँजी वृद्धि गरिसकेपछि बैंकहरू धेरै नाफा गर्नुपर्छ भन्ने सोचे। जसले गर्दा बेंकहरूले आक्रामक तरिकाले लगानी बढाए। यस्तो लगानी गर्दा निक्षेप बढी हुनुपथ्र्यो। तर, कर्जा प्रवाहको तुलनामा निक्षेप वृद्धि हुन सकेन। निक्षेपको तुलनामा ४ गुणा लगानी भयो पछि पुँजी आउने ठाउँ नै भएन। अर्कोतर्फ सरकारले पुँजीगत खर्च गर्नै सकेको छैन। अर्बौं रुपैयाँ अर्थतन्त्रमा आइसकेपछि त्यसलाई परिणत गर्न त्यही बराबरको वस्तु, सेवा र सोहीअनुसार उत्पादन गर्न सकिन्न । पछिल्लो समय मात्रै २५६८ प्रतिशत हाराहारीमा मात्रै भएको छ। अबको ३ महिनामा सरकारले बाँकी ७५ प्रतिशतको खर्च गर्न सक्छ त ? फेरि त्यही असारे विकासमा जाने परिस्थितिहरू देखिएको छ। पुँजीगत खर्च नभएको कारणले पनि लगानी योग्य पुँजीमा पनि प्रभाव परेको हो। यी सबैको गठजोडको रूपमा एकैचोटी आउँदा सरकारमाथि मार परेको छ। वास्तवमा यो क्षेत्रमा कामै नगरेका, बुद्धि नभएको अर्थमन्त्रीले सम्हालेकाले यस्तो भएको हो भनेर अधिकांशले टिप्पणी गरेको देखियो। तर, यसअघि अर्थमन्त्री जनार्दन शर्मा जलस्रोत मन्त्री हुँदा सबै ज्ञान अगाडि नै लिएर आएका थिएनन्। तर, त्यतिबेला पनि राम्रै काम गरे भनेर प्रशंसा गरिएको थियो। गृहमन्त्री हुने बेलामा पनि बेठीक काम गरेको भन्ने देखिएको थिएन। तर, अर्थमन्त्री हुँदा भने धेरै आरोप खेप्नुको कारण लामो समयदेखि सञ्चित हुँदै आएका समस्याहरू हुन्। साथै, अघिल्लो सरकारले ल्याएको बजेट प्रतिस्थापन गरियो। यो सरकारले गर्दा सात दिन त पाँच पैसा पनि खर्च गर्न नसक्ने अवस्था सिर्जना भयो। ढिला आएको प्रतिस्थापन बजेटले लिएका कतिपय नीति कार्यान्वयन गर्न नसक्नु र ढिलासुस्तीजस्ता कारणले अर्थतन्त्रमा समस्या आएको हो। प्रतिस्थापन बजेट कार्यान्वयन गर्नेै सिलसिलामा ढिलासुस्ती भयो। यसबीच कतिपय कर्मचारी फेरबदलसमेत गरे। कतिपय ठाउँमा पहिलामा परियोजनालाई खारेज गरेर नयाँ ल्याए। अब राम्रोसँग गृहकार्य नगरी नयाँ परियोजना थपेपछि कार्यान्वयन गर्न सकिने अवस्था आएन। यी सबै कारणले गर्दा लिक्विडिटी क्रञ्च अर्थात् तरलता अभावको समस्या देखिएको हो। धेरैभन्दा धेरै नेताहरू ले संकलन गरेर राखेकाले पनि बैंकमा तरलता अभाव भएको भन्ने आशंका छ। स्थानयी चुनाव भाँडिने अवस्था आएन भने त्यति बेला केही खर्च होलाकी भनेर अपेक्षा गर्न सकिन्छ। यसले बैंकको तरलतामा अलीअली सहयोग पुर्याउला तर पूरै समाधान भने गर्न सक्दैन। यी सबै कारणलाई हेर्दा मुलुकको अर्थतन्त्र अगाडि लैजाने हो भने अनावश्यक ढंगबाट राजनीति अर्थमा नघुसाऔं। यहाँ राजनीति घुसेको देखिन्छ। अर्थराजनीति हुन्छ तर यो छुट्टै विधा हो। यसकारण अर्थतन्त्रमा पनि सस्तो किसिमको राजनीति घुसाउने काम गरियो भने मुलुकलाई पछाडि धकेलिन्छ। यसकारण यसो नगर्न अपिल गर्दछु। क्षेत्री पूर्वगभर्नर हुन् गठबन्धनको बन्धनमा कांग्रेस को ठीक, को दोषी बुझ्नुपर्छ वितरणमुखी नहोस् बजेट नेतृत्वको गैरजिम्मेवारीले संकट अर्थतन्त्र : चरित्र फेरियो, बहस उस्तै झनै दबाबमा अर्थतन्त्र निजी क्षेत्रलाई प्रोत्साहन आवश्यक परिसूचक चिन्ताजनक निर्वाचनमा नागरिक दायित्व"
अमेरिकाले दिने ८० अर्ब अनुदान सहायता स्वीकार गर्ने सरकारको निर्णय,"काठमाडौं : सरकारले विश्व बैंक समूहको अन्तर्राष्ट्रिय विकास संस्थाबाट प्राप्त हुने करिब १८ अर्ब बराबरको सहुलियतपूर्ण ऋण सहायता स्वीकार गर्ने निर्णय गरेको छ । बुधबार बसेको मन्त्रिपरिषद् बैठकको निर्णय सार्वजनिक गर्दै सूचार तथा सूचना प्रविधिमन्त्री ज्ञानेन्द्रबहादुर कार्कीले संयुक्त राज्य अमेरिकाको अन्तर्राष्ट्रिय विकासका लागि सहयोग निकायबाट प्राप्त हुने करिब ७९ अर्ब ७१ करोड रुपैयाँ अनुदान सहायता रकम स्वीकार गर्ने निर्णय भएको जानकारी दिए । यस्तै,सरकारले फुकोट कर्णाली अर्ध जलाशययुक्त जलविद्युत आयोजनाको लागि कालिकोटको सान्नीत्रिवेणी गाउँपालिकाको करिब २८० रोपनी जग्गा प्राप्ति गर्न स्वीकृति दिएको छ । सशस्त्र प्रहरी बल नेपालको सशस्त्र प्रहरी महानिरीक्षक पदमा सशस्त्र प्रहरी अतिरिक्त महानिरीक्षक पुष्पराम केसीलाई बढुवा नियुक्त गर्ने निर्णय गरेको छ । भूमि व्यवस्था, सहकारी तथा मायादेवी गाउँपालिकालाई आधारभूत अस्पताल, गाउँपालिकाको प्रशासकीय भवनलगायतका कार्यका लागि सार्वजनिक जग्गा प्रयोग गर्न स्वीकृति दिने निर्णय मन्त्रिपरिषद बैठकले गरेको छ। भूमि व्यवस्था, सहकारी तथा कर्जन्हा नगरपालिका सिरहालाई प्रशासकीय भवन निर्माण गरी प्रयोग गर्नका गरिबी निवारण मन्त्रालय लागि सार्वजनिक जग्गा प्रयोग गर्न स्वीकृति दिएको छ । यस्तै, बैठकले राष्ट्रिय आवास कम्पनी लिमिटेडको अध्यक्ष रामआधार कापरको राजीनामा स्वीकृत गर्ने निर्णय गरेको छ ।"
पोखरा महानगरको मेयरउपमेयर छान्न एमालेभित्र चुनाव : ककसले गराए उम्मेदवारी दर्ता ?,"पोखरा :पोखरा महानगरपालिकाको मेयर तथा उपमेयरको उम्मेदवार छनौट गर्न एमालेमा उम्मेदवारी दर्ता भएको छ। मेयर उपमेयरमा आकांक्षी बढेपछि एमाले पोखराले आन्तरिक चुनावबाट उम्मेदवार छान्न लागेको हो। पोखराको मेयर उम्मेदवारका लागि १२ र उपमेयरका लागि ९ जनाले उम्मेदवारी दर्ता गराएका छन्। मेयर उपमेयरमा आकांक्षी बढेपछि एमाले पोखराले आन्तरिक चुनावबाट उम्मेदवार छान्न लागेको हो। मेयरमा २ जना र उपमेयरमा ३ जना महिलाले उम्मेदवारी दर्ता गराएका छन्। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारील उम्मेदवारी दर्ता गराएका छन्। यस्तै, विनकुमारी गुरुङ, सुष्मा पौडेल, देवका पहारी त्रिपाठी, टिकाराम पंगेनी, तेजनारायण अधिकारी, जीवन प्रसाद आचार्य, बलराम गायक, शोभामोहन पौडेल र बामदेव ढुंगानाले उमपेयरमा उम्मेदवारी दर्ता गराएका छन्। सहमति जुट्न नसकेपछि पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्न लागेको हो। अघिल्लो निर्वाचनमा पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। पोखरा महानगर कमिटी १ सय १० सदस्यीय छ। मेयर तथा उपमेयर उम्मेदार छान्न कमिटीका सदस्यले मतदान गर्नेछन्।"
हिमाली स्याउ बगानमा फुल्न थाले फूल,"जोमसोम : मुस्ताङ स्याउ उत्पादनको राजधानी मानिन्छ। यहाँ बर्सेनि ६ हजार देखि ७ हजार मेट्रिक टन स्याउ उत्पादन हुँने गरेको छ। बर्सेनि असोजकार्तिकमा स्याउ टिपेपछि मंसिरपुस महिनाम यहाँका स्याउ बगैँचा उजाड हुन्छन्। हिउँदेयाम सकिएर वसन्त ऋतु सुरु भएपछि यहाँका स्याउ बगैँचामा फूल फूल्न थाल्छ। अहिले मुस्ताङका स्याउ बगैँचामा ढकमक्क स्याउको फूल फूल्न थालेको छ। स्याउ बगैँचा भित्रको बोटमा फूल्न थाल्न फूल्न थालेपछि यहाँको पर्यटकीय आर्कषणसमेत बढाई दिएको छ। कोभिडपछि मुस्ताङ आएका पर्यटकहरुले स्याउ बगैँचामा पुगेर फोटो सेसन गर्ने र टिकटक बनाएर सामाजिक संञ्जालमा अपलोड गरेको पाईन्छ। यतिबेला बेनीजोमसोम राजमार्गमा पर्ने मार्फा, स्याङ र जोमसोम लगायतका स्याउ बगैँचामा पुगेर फोटो खिच्ने गरेको पर्यटन व्यवसायीहरु बताउँछन्। मुस्ताङका स्याउ बगैँचाबाट स्याउ टिपेपछि हिउँदेयाममा यहाँका किसानले स्याउ बगैँचा ब्यवस्थापन लाग्छन्। स्याउ बोटमा फैलिएका अनाधिकृत हागाँबिगाँ काँटछाट गर्ने, रोग नियन्त्रण गर्न औषधिको प्रयोग गर्ने आदी गर्छन्। मुस्ताङमा भदौदेखि स्याउ फल्न थाल्छ। यहाँ उत्पादित स्याउ खरिद गर्न जिल्ला बाहिरका र स्थानीय ब्यापारी किसानको बगैँचामै पुग्ने गर्छन्। स्याउ बिक्री गरेर करोडौं रुपैयाँ मुस्ताङ भित्रिने गरेको छ।"
"लागुऔषध सेवन गरी कैलालीका दासको हत्या, ४ पक्राउ","काठमाडौं : प्रहरीले कैलालीका अर्जुन दासको हत्या आरोपमा ४ जनालाई पक्राउ गरेको छ । महानगरीय अपराध महाशाखाले शुक्रबार पत्रकार सम्मेलन गरी दासको हत्यामा संलग्न ४ जनालाई सार्वजनिक गरेको हो । पक्राउ पर्नेहरुमा मनोज भण्डारी,दिलिप दास,सुमित साउद र बम बहादुर बोहोरा रहेका छन् । उनीहरुले दासको पुस ३ गते लागुऔषध सेवन गरी हत्या गरेका थिए। उनीहरुले कुटपिट गर्दै घाइते बनाएर स्थानीय साजको रुखमा बाँधी खुकुरीले घाँटी छिनालेर हत्या गरेको प्रहरीले बताएको छ। पक्राउ परेका उनीहरुलाई थप अनुसन्धानका लागि कैलाली पठाइएको प्रहरीले बताएको छ। दासको हत्या गरी उनीहरु सबै भारतमा लुकीछिपी बस्दै आएको प्रहरीले बताएको छ । भैरहवा आएका बेला प्रहरीले बिहीबार नेपाल भारत सीमा क्षेत्रको बेलहिया नाकाबाट उनीहरुलाई पक्राउ गरेको हो । कैलालीका दासको शव विभत्स अवस्थामा स्थानीय अमरावती सामुदायिक वनभित्र फेला परेको थियो । विभत्स शव भेटेपछि स्थानीयले प्रहरीलाई खबर गरेका थिए । दास हत्या प्रकरणमा अन्य व्यक्तिहरुको समेत संलग्न भएको हुनसक्ने भन्दै प्रहरीले थप अनुसन्धान अघि बढाएको छ ।"
विश्व स्वास्थ्य संगठनका महानिर्देशक डाटेड्रोस एड्हानोम गेहब्रेयसस नेपाल आउने,"काठमाडौंः विश्व स्वास्थ्य संगठन (डब्लुएचओ) का महानिर्देशकडाटेड्रोस एड्हानोम गेहब्रेयसस नेपाल आउने भएका छन् । स्वास्थ्य तथा जनसंख्या मन्त्रालयको निमन्त्रणामा टेड्रोस नेपाल आउन लागेका हुन् । स्वास्थ्य सचिव डा रोशन पोखरेलले विश्व स्वास्थ्य संगठनका महासचिव डाटेड्रोस आउने पुष्टि गरे । उनले अन्नपूर्णसँग भने, हाम्रो निमन्त्रणमा उहाँ आउन लाग्नु भएको हो । यो सद्भाव भ्रमण हो ।' उनी वैशाख ८ (२१ अप्रिल) मा नेपाल आउन लागेका हुन्। नेपालमा रहँदा डा टेड्रोससहितको टोलीले प्रधानमन्त्री शेरबहादुर देउवा, परराष्ट्रमन्त्री नारायण खड्का, स्वास्थ्य तथा जनसंख्यामन्त्री विरोध खतिवडासँग भेटघाट गर्ने कार्यक्रम तय भएको छ ।"
कांग्रेस चुनाव परिचालन समितिको बैठक बस्दै,"काठमाडौं : नेपाली कांग्रेस चुनाव परिचालन समितिको बैठक बस्दैछ । बैठकमा स्थानीय तह निर्वाचनमा उम्मेदवार सिफारिस, छनोट तथा गठबन्धनको साझा उम्मेदवारलाई कसरी जिताउने भन्ने विषयमा छलफल हुने कांग्रेसले जनाएको छ । बैठक १ बजेदेखि सुरु हुनेछ । पार्टी उपसभापति पूर्णबहादुर खड्काको संयोजकत्वमा चुनाव परिचालन समिति गठन भएको थियो ।"
लमजुङको घलेगाउँ सुखीगाउँ घोषणा,"बेंसीसहर : सार्क राष्ट्रकै नमुना पर्यटकिय गाउँकोरुपमा विख्यात लमजुङको घलेगाउँ पुग्दा मुग्ध नहुने को होला र? लमजुङको क्होँलासोँथर गाउँपालिकामा पर्ने स्मार्ट घलेगाउँ पुग्दा लमजुङ, मनास्लु, अन्नपूर्ण, माछापुच्छ्रे, गणेश हिमाल आदि दर्जर्नौ हिमश्रृङ्खलाहरुको चित्ताकर्षक दृश्य, गुरुङ संस्कृति र परम्परा अनि स्थानीय उत्पादनका आर्गनिक खानपानका साथै गाउँलेहरुको न्यानो आथित्यले पर्यटकलाई लट्ठै पार्दछ। करिब दुई दशकको आन्तरिक पर्यटन विकासले घलेगाउँलाई दक्षिण एसियामै नमुना ग्रामीण पर्यटकीय गाउँकारुपमा प्रख्यात बनायो भने घलेगाउँको त्यो पर्यटकिय ज्वरोले लमजुङका अन्य गुरुङ गाउँहरुलाई पनि छोयो। त्यसपछि त लमजुङका धेरैजसो गाउँहरुमा होमस्टे सुरु गरियो। २०५६ सालबाट घलेगाउँमा होमस्टे सुरु भएको हो। स्याङ्जाको सिरुवारीको सिको गर्दै घलेगाउँले होमस्टे सुरु गरेपछि लमजुङमा होमस्टेको लहर चल्न थाल्यो। २०६५ मा पहिलोपटक घलेगाउँ दक्षिण एसियाली मुलुकको नमुना पर्यटकीय गाउँ सार्क भिलेज घोषित भयो। यो गाउँ दुईपटक सार्क राष्ट्रको नमुना गाउँ घोषणा भइसकेको छ। सुरुमा १० घरबाट घरबास कार्यक्रमको अवधारणा अनुरुप होमस्टे सञ्चालन गरिएको गाउँमा अहिले दलित समुदायका दुई घरसहित घले र गुरुङका गरी ४२ घरमा होमस्टे सञ्चालनमा छन्। क्व्होलासोंथर गाउँपालिका अध्यक्षसमेत रहेका पर्यटन व्यवस्थापन समितिका अध्यक्ष प्रेम घलेका अनुसार हरेक होमस्टेको आम्दानी मासिक सरदर ५० हजार रुपैयाँ भन्दा बढी छ। घलेगाउँका होमस्टेले मात्रै वर्षमा करिब २ करोड रुपैयाँ बढी भित्राउँछन, घलेले भने, पर्यटनबाटै आर्थिक समृद्धि सम्भव भन्ने कुरा घलेगाउँबासीले देखाइरहेका छन्। सडक, खानेपानी, स्वास्थ्य, शिक्षा केही नभएको गाउँलाई कसरी सुखी बनाउन सकिन्छ भनेर तत्कालीन गाविस अध्यक्ष प्रेमबहादुर घलेले छलफल चलाए। उनले गाउँमा पाहुना बोलाउन थाले। काठमाडौं, पोखराका सरकारी कर्मचारी घलेगाउँ आउन थाले। २०५७ वैशाख २३ मा प्रथम महोत्सव गरी घलेगाउँमा १२ घर होमस्टे स्थापना ग । गाउँको प्रचारप्रसार गर्न २०५८ वैशाखमा घलेगाउँ कला महोत्सव आयोजना भयो। समुद्री सतहदेखि २१ सय मिटर उचाइको घलेगाउँमा प्रकृति, संस्कृति र रहनसहन देखाएर, गाउँमै उत्पादित खाद्य पदार्थ खुवाएर उनीहरूले आम्दानी गर्न थाले। घलेगाउँबारे देशविदेशमा प्रचार हुँदै गयो। तत्कालीन विद्रोही माओवादी १२ बुँदे सम्झौता गर्दै खुला राजनीतिमामा आएपछि बनेको अन्तरिम सरकारमा गण्डकी प्रदेशका संस्थापक मुख्यमन्त्री पृथ्वीसुब्बा गुरुङ संस्कृति, पर्यटन तथा नागरिक उड्डयनमन्त्री थिए। उनको पहलमा २०६४ फागुनमा घलेगाउँलाई दक्षिण एसियाको नमुना गाउँ (सार्क भिलेज) घोषणा भयो। घलेगाउँ २०७० मा पनि सार्क भिलेज बन्न सफल भयो। सडक, बिजुली, टेलिफोन, इन्टरनेट, खानेपानी, विद्यालय, स्वास्थ्यलगायतको आधारभूत सुविधा पुगेपछि घलेगाउँलाई २०७६ मंसिर १७ मा स्मार्ट भिलेजको सुरुवात भएको घोषणा गरियो। गाउँ पर्यटन प्रवर्द्धन मञ्च (भिटोफ) ले नेपालकै उत्कृष्ट होमस्टेकोरुपमा पुरस्कृत गर्यो। आधारभूत मापदण्ड पूरा भएकाले शुक्रबार पूर्व प्रधानमन्त्री एवं नेकपा एमालेका अध्यक्ष केपी शर्मा ओलीले घलेगाउँलाई सुखी गाउँ घोषणा गरेका छन्। घोषणासभा कार्यक्रममा गण्डकी प्रदेशका संस्थापक मुख्यमन्त्री एवं एमालेका उपमहासचिव पृथ्वीसुब्बा गुरुङलगायतका नेताहरुको उपस्थिती थियो। सो अबसरमा पूर्वप्रधानमन्त्री ओलीले घलेगाउँ स्मृति स्तम्भको उद्घाटन गरे। क्व्होलासोंथर गाउँपालिका३ मा पर्ने घलेगाउँमा १ सय ३० घर छन्। विदेश गएकासमेत घलेगाउँ आएर होमस्टे चलाउन थालेका छन्। घलेगाउँमा यो अवधिमा सवा २ लाख बढी पर्यटकले अवलोकन गरेका छन्। पर्यटन समितिका सविच उमलबहादुर विकका अनुसार अन्य होमस्टे सञ्चालन नगरेकाहरुले हस्तकलाका सामग्री तयार पार्छन्। घलेगाउँका बासिन्दाको आम्दानीका स्रोत थपिँदै गएको छ। घलेगाउँमा गुरुङ जातिको कर्मकाण्डीय वेद तथा शास्त्र सिक्ने र सिकाउने पाठशाला क्होइँबो निर्माण गरिएको छ। गोर्खा पार्क, भ्युटावर, स्वर्गभूमि रंगशाला, बास्केटबल कोर्ट, उत्तरकन्या मन्दिर, चियाबारीलगायतका फराकिलो ठाउँले पर्यटकलाई आकर्षित गर्ने गरेको छ। घलेगाउँमा परम्परागत संस्कृति घाँटु, सोरठी, सेर्गालगायत नाच गाउँका प्रमुख सांस्कृतिक विशेषता हुन्। पाहुनालाई स्वागत गर्न गाइने र नाचिने यालमी यस ठाउँकै मौलिकता बोकेको प्राचीन गीत हो। लमजुङ हिमालसँगै माछापुच्छ्रे, अन्नपूर्ण, डा हर्क हिमाल, हिमालचुली, मनास्लु, गणेश हिमालले घलेगाउँलाई रमणीय तुल्याएको छ। २०७३ माघ २२ मा राष्ट्रपति विद्यादेवी भण्डारीले यहाँ परम्परागत गुरुङ संग्रहालय उद्घाटन गरेकी थिइन। लमजुङ सदरमुकाम बेंसीसहरबाट ६ घण्टा हिँड्नुपर्ने घलेगाउँ अहिले डेढ घण्टामै मोटरमा पुगिन्छ। काठमाडौंबाट तनहुँको डुम्रे हुँदै बेंसीसहरसम्मको १७२ किलोमिटर छ। प्रदेश राजधानी पोखरादेखि बेंसीसहर ११० किलोमिटरको दूरीमा पर्छ। बेंसीसहरबाट घलेगाउँ पुग्न बेंसीसहरबाट २४ किलोमिटरको यात्रा गर्नुपर्छ। पछिल्लो समय लमजुङ होमस्टेको हव बन्दै गएको छ। लमजुङका सबैजसो स्थानीय तहमा होमस्टे सञ्चालनमा आएका छन्। बेसीशहरचामे सडक निर्माणले अन्नपूर्ण पदमार्ग संकटमा परिरहेका बेला वरीपरीका गाउँहरुले होमस्टे सञ्चालन गरी पर्यटक तानिरहेका छन्। यहाँका दर्जनभन्दा बढी गाउँ घुम्न पर्यटक आउँछन। वर्षमा एक लाख हाराहारी संख्यामा पुग्ने पर्यटक लमजुङको ग्रामीण क्षेत्र घुम्छन्। गाउँगाउँमा रहेका होमस्टेमा स्वदेशी देखि विदेशी पर्यटकहरु पुग्ने गरेका छन्। सहरको कोलाहल छल्न गाउँ छिर्ने आन्तरिक तथा बाह्य पर्यटकले नै ग्रामीण पर्यटन धानेको छ। संघीय संरचनापछिको ४ नगरपालिका र ४ गाउँपालिकाको स्थानीय तह सबैमा ग्रामीण पर्यटकीय गाउँ छन्।"
फेरि सत्याग्रह सुरु गर्ने डागोविन्द केसीको चेतावनी,"काठमाडौंः चिकित्सा शिक्षा सुधारका अभियन्ता डागोविन्द केसीले अस्पताललाई गैरचिकित्सकको नेतृत्व नदिने व्यवस्था मिलाउन सरकारसँग माग गरेका छन् । डाकेसीले आफ्ना माग सम्बोधन नभए सत्याग्रह थाल्ने चेतावनी समेत दिएका छन् । उनले सबै सरकारी अस्पतालको दरबन्दी तत्काल हालको बेड संख्या अनुसार बढाउन माग गरेका छन् । जनसंख्याको वृद्धि अनुसार सरकारी स्वास्थ्य केन्द्र र अस्पतालको निर्माण, स्तरोन्नति र गुणस्तर वृद्धि सुनिश्चित हुनुपर्ने, संविधानले सबैका लागि निःशुल्क आधारभूत स्वास्थ्य सेवा सुनिश्चित गरेकाले सरकारी अस्पतालमा टिकट, ल्याब परीक्षण र एक्सरेलगायत आधारभूत स्वास्थ्य सेवाका लागि शुल्क लिन निषेध गर्नुपर्नेलगायत उनको माग छ। डा केसीले स्वास्थ्य विज्ञान प्रतिष्ठानसम्बन्धी छाता ऐन जारी गर्न सरकारको ध्यानाकर्षण गराएका छन् । विभिन्न प्रतिष्ठानमा जनशक्तिको अभाव पूर्ति गर्दै दाङलगायत मधेस र गण्डकी प्रदेशमा तुरुन्त सरकारी मेडिकल शिक्षण संस्था निर्माण सुरु गरिनुपर्ने डाकेसीको माग छ ।"
मध्यपुर थिमीमा मनाइयो सिन्दुर जात्रा (तस्बिरसहित),भक्तपुर : बिस्केट जात्राको अवसरमा मध्यपुरथिमिका स्थानीयले शुक्रबार बिहानैदेखि हर्षोल्लासका साथ सिन्दुर खेलेर सुथः सिया जात्रा म नाएका छन्। बिहानैदेखि मध्यपुरथिमिको टोल टोलबाट विभिन्न देवताको मूर्तिलाई खटमा विराजमान गराई खट बोकेर सिन्दुर खेल्दै पूजाआजाका साथ यो जात्रा मनाइएको हो। यो जात्रा बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालेको थियो। बिहीबारदेखि विष्णुवीर र दक्षिण बाराहीको खटसमेत मन्दिरमा राखिएको थियो। बिहानै सिद्धिकालीको खट ल्याएर आफ्ना गणसहित बालकुमारी प्रवेश गराएपछि यो जात्रा सुरु भएको थियो। जात्रामा मध्यपुरथिमि नगरपालिकाका प्रमुख मदनसुन्दर श्रेष्ठलगायत जनप्रतिनिधिको पनि सहभागिता रहेको छ।
ललितपुर महानगरपालिकाः कांग्रेसबाट ७ जना मेयर उम्मेदवारका लागि सिफारिस,"काठमाडौं : ललितपुर महानगरपालिकाको मेयर उम्मेदवारका लागि कांग्रेसबाट सातजनाको नाम सिफारिस भएको छ । नेपाली कांग्रेसले हालका मेयर चिरीबाबु महर्जनसहित सातजनाको नाम सिफारिस गरेको हो । कांग्रेसको ललितपुर महानगर कमिटीले महर्जनसहित उपमेयर गीता सत्याल, महानगर सभापति शुभानन धाख्वा, पूर्वसभापति राजेश महर्जन, महाधिवेशन प्रतिनिधिहरू भरतलाल न्याछ्ओ, प्रेमकृष्ण महर्जन र अनन्तप्रकाश श्रेष्ठको नाम सिफारिस गरेको हो । सिफारिसमध्ये एकजनालाई केन्द्रीय कार्यसमितिले उम्मेदवारका रुपमा खडा गर्नेछ ।"
इलाममा सडक महोत्सव,"इलाम : तेस्रो सूर्योदय महोत्सवमा पारखीहरुको आकर्षण स्थानीय कृषि उत्पादन र घरेलु सामग्रीमा देखिएको छ। मेची राजमार्गको फिक्कल बजार खण्डमा लागेको महोत्सवमा स्थानीय दुग्ध, कृषि र घरेलु उद्योगमा उत्पादन गरेका कपडा, पुस्प स्टलहरुमा आगन्तुकहरुको आकर्षण देखिएको थियो। वैशाख १ देखि सुरु भएको दुई दिने महोत्सवमा कलाकार रोसन गुरुङ, निन्छमा राई, मन्त्र व्याण्डलगायतका कलाकारले गित प्रस्तुत गरेको आयोजक संस्थाका सचिव युवराज प्रधानले जानकारी दिए। महोत्सवको उद्घाटन गर्दै प्रदेश नं १ का पर्यटन तथा संस्कृति मन्त्री खिनु लङ्वा लिम्बूले पर्यटन पूर्वाधार निर्माण गरी पर्यटन प्रवर्द्धनका काममा १ नम्बर प्रदेश सरकार प्रतिवद्ध रहेको बताए। सूर्योदय होटल व्यवसायी संघ र आयम यूनाइटेड क्लब फिक्कलको संयुक्त आयोजनामा नयाँ वर्षसँगै सुरु भएको तेस्रो सूर्योदय सडक महोत्सव २०७९ को उद्घाटन गर्दै मन्त्री लिम्बूले इलाममा पर्यटकीयस्थलहरु धेरै रहेकाले पूर्वाधार निर्माणमा प्रदेश सरकार प्रतिवद्ध रहेको बताएकी हुन्। कोभिड१९ ले थलिएको पर्यटन क्षेत्रलाई उकास्न, पर्यटन प्रवर्द्धन र विकासका लागि प्रदेश सरकार र आफ्नो मन्त्रालय योजनाबद्ध तरिकाले अघि बढ्ने बताइन्।"
"पोखरामा एमालेको मेयर उम्मेदवार छान्ने निर्वाचन स्थगित, आकांक्षी सबैको नाम सिफारिस","पोखरा : नेकपा एमाले पोखरा नगर कमिटीले पोखरा महानगरमा मेयरको उम्मेदवार छान्न सुरु गरेको निर्वाचन प्रक्रिया रोकेको छ । निर्वाचन प्रक्रिया रद्द गर्दै आकांक्षी सबैको नाम सिफारिस गर्ने निर्णय कमिटीले गरेको हो । मेयरमा १२ र उपमेयरमा ११ जनाले पार्टीमा आन्तरिक निर्वाचनका लागि उम्मेदवारी दर्ता गराएका थिए । शुक्रबार निर्वाचनका लागि तालिका सार्वजनिक भई प्रक्रिया अघि बढेको थियो । जिल्ला पार्टी कार्यालयमा सुरु भएको प्रक्रिया स्थगित गरी सबैको नाम सिफारिस गर्ने सहमति जुटेको नेकपा एमाले पोखरा नगर कमिटी सचिव जीवन आचार्यले जानकारी दिए । मेयरको उम्मेदवार बन्न पार्टीको नगर कमिटीले आकांक्षीबीच निर्वाचन प्रक्रिया सुरु गर्दा १२ जना आकांक्षीले उम्मेदवारी दर्ता गराएका थिए । उपमेयमा ९ जना उम्मेदवार थिए । मेयरका लागि केन्द्रीय सदस्यहरु भीम कार्की, कृष्णबहादुर थापा, राजीव पहारी र मीनाकुमारी गुरुङ, प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति ढुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारी आकांक्षी छन् । उपमेयरमा पोखरा १९ का वडाध्यक्ष शोभामोहन पौडेल, वामदेव ढुंगाना, टीकाराम पंगेनी, तेजनारायण अधिकारी, देवका पहारी, जीवनप्रसाद आचार्य, बिनुकुमारी गुरुङ, बलराम गायक र सुष्मा पौडेल आकांक्षी छन् । २०७४ को स्थानीय चुनावमा मेयर र उपमेयर उम्मेदवार सर्वसम्मत हुन नसकेपछि आन्तरिक मतदानबाट निर्णय गरिएको थियो । त्यति बेला मानबहादुर जिसी मेयर र मञ्जुदेवी गुरुङ उपमेयरका उम्मेदवार बने । दुवैले चुनाव जितेका थिए ।"
टाउकोमा चोट लागेपछि मन्त्री रेग्मी वीर अस्पताल भर्ना,"काठमाडौं : महिला, बालबालिका तथा ज्येष्ठ नागरिकमन्त्री उमा रेग्मी अस्पताल भर्ना भएकी छन्। टाउकोमा चोट लागेपछि मन्त्री रेग्मीलाई उपचारका लागि वीर अस्पताल भर्ना गरिएको हो। मन्त्री रेग्मी सुत्ने क्रममा टाउको अकस्मात भित्तामा ठोक्किएर चोट लागेको थियो। टाउको ठोक्किएसँगै ज्वरो आउने र टाउको अत्यधिक दुख्ने समस्या भएपछि उनी एक हप्तादेखि मन्त्रीनिवास ललितपुरको पुल्चोकमा आराम गरेर बसेकी थिइन्। उनलाई टाउकोमा थप समस्या भएपछि उपचारका लागि बुधबार वीर अस्पताल भर्ना गरिएको मन्त्री रेग्मीकी बहिनी छलीकुमारी शर्माले जानकारी दिइन्। वीर अस्पतालमा एमआरआई गरेपछि मन्त्री रेग्मीको टाउकोको बाहिरी भागमा रगत जमेको पत्ता लागेको छ। जमेको रगत पातलो बनाउन उपचार अगाडि बढाइएको अस्पतालले जनाएको छ। रासस"
गृहमन्त्री खाड र सिके राउतबीच वार्ता,"काठमाडौं : गृहमन्त्री बालकृष्ण खाड र सिके राउत नेतृत्वको जनमत पार्टीबीच भेटवार्ता भएको छ । गृहमन्त्री खाड र जनमत पार्टीका अध्यक्ष सिके राउतबीच शुक्रबार गृह मन्त्रालयमा भेटवार्ता भएको हो। भेटका क्रममा राउत नेतृत्वको संगठनसँग विगतमा भएका सहमति कार्यान्वयनबारे छलफल भएको जनाइएको छ। वार्तामा सरकारका तर्फबाट गृहमन्त्री खाणसहित महान्यायाधीवक्ता खम्मबहादुर खाती, गृहसचिव टेकनारायण पाण्डे र सहसचिव फणिन्द्रमणि पोखरेल सहभागी थिए । जनमत पार्टीका तर्फबाट अध्यक्ष राउतसहित उपाध्यक्षत्रय बसन्त कुशवाह, दिपक साह र नरेन्द्र साह तथा महासचिव चन्दन सिंह सहभागी थिए। वार्तामा जनमत पार्टीले आफूहरू स्थानीय तह निर्वाचन प्रयोजनार्थ निर्वाचन आयोगमा दल दर्ता गराएको र त्यसअघि आफूहरूसँग सरकारले गरेका सम्झौता कार्यान्वयन गर्न माग गरेको थियो । विभिन्न आरोपमा थुनामा रहेका पार्टीका नेता कार्यकतालाई रिहा गर्नुपर्ने, अभिव्यक्ति, स्वतन्त्रता र नागरिक हकको सम्मान हुनुपर्ने माग पार्टीले राखेको थियो । त्यस्तै, जनमत पार्टीले आफूहरूले गरेको कृषि आन्दोलनका क्रममा पक्राउ परेका नेता कार्यकता रिहा र कृषिसम्बन्धी आफूहरूका माग प्रस्तुत गर्दै पूरा गर्न आग्रह गरेको थियो । मधेस आन्दोलनका क्रममा भएको सहमति कार्यान्वयन हुनुपर्ने माग पार्टीको थियो । सरकारका तर्फबाट गृहमन्त्री खाणले मुलधारको राजनीतिमा आएर निर्वाचन आयोगमा दल दर्ता गर्दै निर्वाचनमा जाने तयारी गर्नु स्वागतयोग्य काम भएको बताए । उनले जनमत पार्टीसँग पूर्ववर्ती सरकारले गरेको सहमतिबमोजिम कानुन अनुरुप फिर्ता लिन मिल्ने मुद्दा फिर्ता लिन पहल गर्ने बताए। वार्ताका क्रममा जनमत पार्टीले राष्ट्रिय मान्यता प्राप्त गरेको दललाई मात्र दलको चुनाव चिन्हबाट निर्वाचन लड्न पाउने व्यवस्था हटाउन माग गरिएको थियो । गृहमन्त्री खाणले सबै राजनीतिक दलले आफ्नो दलको चुनाव चिन्ह पाउने व्यवस्थ गर्न निर्वाचन आयोगलाई आग्रह गरेको र त्यसै अनुरुप आयोगले निर्णय गरिसकेको जानकारी दिए। अदालतमा रहेका बन्दी रिहा गर्न पनि पहल गर्ने गृहमन्त्री खाणले बताए । त्यस्तै संविधान संशोधन गर्न गठबन्धन सरकार सकारात्मक रहेको उनले बताए। जनमत पार्टीले राखेका कृषिसम्बन्धी मुद्दामा योजना आयोग र अर्थमन्त्रालयसँग छलफल गरेर आगामी आर्थिक वर्षको बजेटमा समावेश गर्न पहल गर्ने गृहमन्त्री खाणले बताए। जनमत पार्टीका अध्यक्ष राउतले किसान आन्दोलनका माग कुनै न कुनै रूपमा सम्बोधन होस् भन्ने आफूहरूको माग रहेको बताएका थिए।"
"अर्थतन्त्र : चरित्र फेरियो, बहस उस्तै","अहिले मुलुकमा बढी चर्चा भइरहेको विषयमध्ये एउटामा पर्छ आर्थिक क्षेत्र। अर्थतन्त्र कसरी बलियो बनाउने भन्ने बहस हुनु राम्रो कुरा पनि हो। अर्थतन्त्रलाई सही दिसाबाट भाग्न नदिन राष्ट्र बैंकले सही भूमिका खेल्न सक्छ। नियमन गर्ने निकायलाई सरकारले हस्तक्षेप गर्न हुँदैन। सरकार छोडेको चार महिना नपुग्दै आलोचना गर्न मिल्दैन पनि। जसले जति कुरा गरे पनि विगतमा उठेका प्रश्न आज पनि उठेका छन्। हिजो उठेको प्रश्न कसैका लागि गलत थियो। आज अरू कसैका लागि गलत हुन्छ। यसबाट हामी पार पाउँदैनौं। अब गभर्नरको कुरा गरौं। निरपेक्षतामा गभर्नर किन जानुभयो भन्न त सुहाउँला कि। तर, कसरी जानुभयो भन्नेमा कतै जोडिन्छ। उहाँलाई गभर्नर बनाउँदा मज्जाले सहयोग गर्ने अर्थमन्त्री हुँदाखेरी राष्ट्र, मन्त्रालय कता हो, अर्थ मन्त्रालय कता हो भन्ने अवस्था थियो। कुन चाहिँ कार्यालय कहाँसम्म पुगेको छ भन्नेमा खोज्नै गाह्रो हुन्थ्यो। त्यसैले निरपेक्षतामा नहेरौं। धेरै जना गभर्नर नियुक्ति गर्ने तरिकाका विषयमा म पनि कुनै न कुनै रूपमा संलग्न भएँ। २०५६ सालमा तिलक रावल गभर्नरमा नियुक्ति हुँदा अर्थमन्त्री महेश आचार्यले राजीनामा गर्नुभएको थियो। त्यो बेला कृष्णप्रसाद भट्टराई प्रधानमन्त्री हुनुहुन्थ्यो। त्योभन्दा पछाडि गभर्नर नियुक्ति गर्दा अर्थमन्त्री र प्रधानमन्त्री फरक हुँदा बालुवाटार तथा मन्त्रिपरिषद्मा तानातान तथा घम्साघम्सी भयो। अर्थमन्त्रीले एउटा प्रस्ताव लिन खोज्दा प्रधानमन्त्रीले सुन्न नचाहेर निस्कनुभयो। मन्त्रिपरिषद्को निर्णय परिपक्क हुन नपाउँदै राजाले सबैलाई बर्खास्त गरे। डेपुटी गभर्नर खोज्नै पर्ने भएर त्यतिबेला अर्थमन्त्रीले विजयनाथ भट्टराईलाई गभर्नर बनाउन सिफारिस गरेका थिए। त्यतिका ठूलो परिवर्तन पछाडि पनि विजयनाथ भट्टराईले कामु भएर काम गरे। शेरबहादुर देउवा प्रधानमन्त्री र भरतमोहन अधिकारी अर्थमन्त्री हुँदा कांग्रेस र एमाले गभर्नर नियुक्तिमा लडाइँ गरिरहेका थिए। प्रधानमन्त्रीले विजयनाथ भट्टराई गभर्नर बनाएरै छाडे। अहिले पनि गभर्नर बनाउँदा तत्कालीन प्रधानमन्त्री केपी शर्मा ओलीले त्यसै गरेका थिए। डेपुटी गभर्नर बनाउँदा पनि त्यस्तै भयो। यी हाम्रा स्थायी समस्या हुन्। म छायामन्त्री भए पनि वस्तविक रूपमा अर्थमन्त्री त हुन पाइन। सरकार बनाउँदा अर्को पार्टीको अर्थमन्त्री चाहिने भयो। त्यसले गर्दा पनि अहिलेको अवस्था आएको हुन सक्छ। अर्थमन्त्रीले नेपालको समग्र वित्तीय क्षेत्र विश्लेषण गर्न सक्नुपर्छ। त्यसो नभएको यथार्थ हो। को ठीक, को दोषी बुझ्नुपर्छ वितरणमुखी नहोस् बजेट नेतृत्वको गैरजिम्मेवारीले संकट ३ खर्बको पुँजीगत खर्च घटाउन पाइँदैन भन्ने सुझाव आजका अर्थमन्त्रीलाई मात्र होइन, हिजोका अर्थमन्त्रीलाई पनि ज्ञान थिएन। पात्र फेरिँदै जान्छ। तर, आधारभूत विषय फेरिएको छैन। शेरबहादुर देउवा अघिल्लो पटक प्रधानमन्त्री हुँदा २ सय ७३ अर्ब पुँजीगत खर्च थियो। अहिले पनि त्यो पुग्दैन। दुईतिहाइको सरकार थियो, अहिलेको गज्जबको सरकारको अवस्था पनि उस्तै छ। तर, अहिले पनि २ सय ७३ अर्ब पुँजीगत खर्च हुन नसक्नु विडम्बना भयो। यो स्थायी समस्या नै हो। हाम्रो शिक्षा रोजगारीसँग जोडिएको छैन। फजुल छलफल भइरहेको छ। मौलिक रूपमा अर्थतन्त्रको चरित्र फेरिसक्यो बहस फेरिएको छैन। मान्छे बिर्सिदियौं, प्रश्न र उत्तर एकै छन्। पात्र फेरिएकाले कुन कुर्सीमा बसेको आधारमा जवाफ दिन्छ भन्ने मात्र हो। यसलाई स्वीकार गर्ने कि अस्वीकार ? अर्थतन्त्रमा आज आएर मात्रै समस्या सिर्जना भएको होइन। तरलता, ब्याजदर, विदेशी विनिमय सबै हेर्दा हिजोको सरकार हुँदा एउटा आज अर्कै भन्न मिल्दैन। सहीलाई सही र बेठीकलाई बेठीक भन्न सक्नु पनि पर्छ। ७ प्रतिशत आर्थिक वृद्धि गर्छु भनेर हिजोका अर्थमन्त्रीले भनेकै हुन्। अहिले पनि त्यही अर्थमन्त्रीले त्यही भन्दै हुनुहुन्छ। कोभिडले केही हुँदैन भनेर जिम्मेवारीमा रहेकाले अर्थमन्त्रीले भनिरहेकाले पढेको र नपढेको अर्थमन्त्री हुँदा पनि केही फरक अनुभूति भएको छैन। जति पढे पनि उही हो, नपढे पनि उही हो भन्ने गरिन्छ। केही हदसम्म त्यस्तो परिस्थिति देखा परेको छ। अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौति विषयक अन्तर्क्रियाका सहभागी । प्रोफेसनल स्ट्यान्डभन्दा बाहिर निस्कन कठिन हुन्छ। तर, केहीलाई म प्रधानमन्त्री भएपछि विकास किन नहुने भन्ने भ्रम हुन्छ। नवौं योजना बनाउँदा २० महिनामा २० हजार युनिट निकाल्छौं भनियो। गल्तीले २२ हजार लेखिएछ भनेर शुद्धाशुद्धीमा लेखिएको छ। २२ हुने ठाउँमा २० हजार भयो भनियो। यो २०५२ सालको कुरा हो। २६ वर्ष पूरा भयो। तर, अहिले पनि हाम्रो हालत उस्तै छ। केही गर्नु नै छैन भने जे भने पनि भयो। बजेट बनाउँदा १० वर्षमा १५ हजार मेगावट भनिन्छ। अर्को मन्त्री आएमा त्यही त भन्नु भएन। ५ वर्षमा ७ हजार, २० वर्षमा २५ हजार भनिन्छ। त्यसरी परिवर्तन भएको छैन। परिवर्तन हुँदैन पनि। भुक्तानी सन्तुलनमा कृषिले नै सहज गराउँछ। एक डेढ दशकयता अर्थतन्त्रको आधारभूत संरचना परिवर्तन भएको छ। आज १२०० अर्ब राजश्व पुग्दैछ। अर्थतन्त्र परिवर्तन भयो। आयात कसले रोक्ने ? अहिले ४५ प्रतिशत आयात भइरहेको छ। आयात रोक्न सक्ने हामीसँग क्षमता नै छैन। १५२० वर्षमा अर्थतन्त्रको संरचनामा परिवर्तन आइरहेको छ। रेमिन्ट्यासको कोणबाट विश्लेषण गरे मात्रै ठीक बाटोमा जान सकिन्छ। रेमिट्यान्सका आम्दानी कुन तहको हुने, शिक्षा कस्तो हुने ? जोसुकै सरकारमा गए पनि प्रवृत्ति फेरिएको छैन। फेरिन्छ भन्ने पनि लागेको छैन। अर्थतन्त्र त्यही लयमा हिँडेको छ। भोकुसेनल एजुकेसन दिँदा रेमिट्यान्स राम्रो आउनसक्छ। हाम्रो शिक्षा रोजगारीसँग जोडिएको छैन। फजुल छलफल भइरहेको छ। मौलिक रूपमा अर्थतन्त्रको चरित्र फेरिसक्यो बहस फेरिएको छैन। स्वास्थ्यमा ३० वर्षमा १७ प्रतिशतले स्वास्थ्य महँगो भएको छ। जिन्दगीमा कमाउने त्यसपछि स्वास्थ्यमा खर्च गर्ने प्रवृत्ति बढेको छ। स्वास्थ्य बिमा प्रभावकारी हनुपर्छ। माछामासु, अण्डा, चामल, फलफूल ल्याउनु नपरोस् भन्ने हो तर त्यसो हुन सकिरहेको छैन। चुनावले तरलतामा राहत आउँछ। आर्थिक वर्ष सकिँदैछ। मूल्यवृद्धि ४ प्रतिशतबाट अहिले बढ्नु आर्थिक वृद्धिकै कारण हो। त्यतिबेला कोभिडमा कसैले किन्दैन्थ्यो। अहिले बढेको छ। भाषण गरेर मात्र विरोध गरेर पुग्दैन। हिजो चकलेट आयात खोलिएकै थियो। आज छोहरा नहुने ? आयात गर्न चकलेट ठिक हो कि, छोहरा ठीक कि सुपारी भन्ने बहस गर्न छोडिदिनुहोस्। आसेपासे पुँजीवाद मौलायो। जोसुकै सरकारमा गए पनि प्रवृत्ति फेरिएको छैन। कोही आएर फेरिएको छैन। फेरिन्छ भन्ने पनि लागेको छैन। अर्थतन्त्र त्यही लयमा हिँडेको छ। हाम्रो कन्सेफेन्सी पनि त्यही ढंगले हिँडेको छ। जादु हुनेवाला छैन। अर्थमन्त्रीले सिरानीमा पैसा राखेको बेकारको कुरा गर्नुभयो। १८ हजार मान्छेको ज्यान गइसकेपछि गणतन्त्रको बाटोमा गयौं। त्यतिबेलादेखि नै आसेपासे पुँजीवाद झन्झन् बढ्दै गयो। ३ वर्षअघि पनि त्यस्तै भयो। हाम्रा तिरका कुरा किन गर्ने ? सरकार आएर नयाँ चिज केही बिगार गरेको छैन। अस्तिको सरकारले गज्जब केही गरेको थिएन। एउटा बाटोमा अर्थतन्त्र हिँडिरहेको छ। अर्थतन्त्रको स्वरूप फेरियो। तर, हामीले चिनेका छैनौं। यो रूपमा हिँड्ने हो भने भुक्तानीमा समस्या झन् बढ्दै जान्छ। अर्थतन्त्रमा संरचनागत समस्या थिए, छन् र सजिलै निस्केर जानेछन्। राष्ट्र बैंकको बारेमा सेन्ट्रल बैंकमा एउटा दल तलैसम्म पुग्यो हामीले ध्यान दिनुपर्छ भनेर कराएकै होे तर ध्यान नदिइकनै चलेको थियो। त्यसले गर्दा अहिले निरपेक्षतामा गभर्नर निकालेको ठीक कि बेठीक भन्न गाह्रो भयो। अर्थतन्त्रका सबै समस्याहरू गभर्नरलाई निकालेका कारणले समाधान हुँदैन। गभर्नरको टाउकोमा हालेर उम्किन खोज्नु हुँदैन। यसले गठबन्धनलाई फाइदै गर्छ भन्ने सोचे के हुन्छ ? श्रीलंकाको अवस्थामा नपुगे पनि जोखिमलाई कम आकलन गर्न हुँदैन। पात्र को भन्नेबाट बहस हुँदा जाने बाटो श्रीलंका नै हो। त्यसकारण संरचनागत सुधारमा ध्यान दिनुपर्छ। डा रिजाल नेपाली कांग्रेसका नेता हुन्"
"दक्षिण अफ्रिकामा भीषण बाढी, ३०० भन्दा बढीको मृत्यु","दक्षिण अफ्रिका : पूर्वी दक्षिण अफ्रिकामा आएको भीषण बाढीका कारण अहिलेसम्म तीन सयभन्दा बढीको मृत्यु भएको छ । चार दिनदेखि त्यहाँ निरन्तर वर्षा भइरहेको छ। सबैभन्दा धेरै विनाश क्वाजुलुनाताल प्रान्तको डरबन क्षेत्रमा भएको छ, जुन देशको तेस्रो धेरै जनसंख्या भएको शहर हो। यहाँ केही मानिस भाग्यले बाँचेर निस्किए पनि उनीहरुसँग अरु केही बाँकी छैन। हराएका मानिसको खोजी कार्य भइरहेको छ। बाढी आएको क्षेत्रमा पानी, खाना, बिजुली लगायतका आवश्यक सामग्रीको अभाव छ। दक्षिण अफ्रिकाकादक्षिण अफ्रिकाका राष्ट्रपति सिरिल रामाफोसा हिजो सो क्षेत्रको अनुगमनमा गएका थिए। उनले यो विनाशले जलवायु परिवर्तनसँग जुध्न अहिले कति महत्त्वपूर्ण छ भन्ने देखाएको बताए। बीबीसी"
सुनको मूल्य ५ सय बढ्यो,"काठमाडौं : सुनको मूल्य आज प्रतितोला ५ सय रुपैयाँले बढेको छ। नेपाल सुनचाँदी व्यवसायी महासंघका अनुसार छापावाला सुन प्रतितोला ५ सय रुपैयाँले बढेर १ लाख २ हजार रुपैयाँ कायम गरिएको छ। यस्तै तेजावी सुन प्रतितोला १ लाख १ हजार ५ सय रुपैयाँ तोकिएको छ। यसअघि, बुधबार छापावाल सुन तोलाको १ लाख १ हजार ५०० रुपैयाँमा कारोबार भएको थियो । शुक्रबार चाँदीको भाउ पनि प्रतितोला १५ रुपैयाँले बढेर १४१५ रुपैयाँका किनबेच भइरहेको छ। बुधबार चाँदीको मूल्य प्रतितोला १४०० रुपैयाँ निर्धारण गरिएको थियो।"
निस्वार्थ सेवाको खुसी,"एउटा देशमा एक जना राजा थिए। उनले सानो प्रयोग गर्ने निर्णय गरे। उनले सडकको बीचमा एउटा विशाल ढुंगा राख्न लगाएका थिए। त्यसपछि उनले ढुंगाको छेउमा लुकेर बसे। उनी यो ढुंगा कसले पन्छाउँछ भनेर हेर्न चाहन्थे। पहिले, केही धनी व्यापारीहरू हिँडे। राजाले सडक राम्रोसँग मर्मत नगरेको गुनासो गरे। व्यापारीको समूह पनि हिँडे। ढुंगा पन्छाउने भन्दा पनि आफू सडक पारे हुने मात्र जुक्ति लगाए। उनीहरू पनि ढुंगाको वरिपरि घुमेर उल्टै रमाइलो मात्र माने। त्यसपछि एक किसान परिवारका लागि खानाले भरिएको हात बोकेर घर जाँदै थिए। जब उनले ढुंगा देखे तब हातमा बोकेको सामानको पोको भुइँमा राखे। सडकको बीचमा भएको बडेमाको ढुंगोलाई बाटोबाट हटाउने प्रयास गरे। त्यसलाई सार्न उनलाई केही समय लाग्यो। तर, उनी अन्ततः सफल भए। यदि तपाईं चुनौतीपूर्ण क्षणहरू धकेल्न सक्षम हुनुहुन्छ भने प्रयास गर्नु पहिलेभन्दा धेरै राम्रो काम गर्न सक्नुहुन्छ। काम सकेपछि किसानले साथमा ल्याएको घर लैजाने सामान बोक्न खोजे। त्यतिबेला उनले बाटोको बीचमा एउटा झोला देखे। जहाँ यसअघि त्यही बडेमाको ढुंगो थियो। झोला खोलेर हेर्दा उनले सुनको सिक्काले भरिएको देखे। साथमा राजाको चिठ्ठी पनि थियो जहाँ लेखिएको थियो, झोलाको सुन किसानले जिम्मेवारपूर्वक सडकको ढुंगो पन्छाएर दायित्व पूरा गरेवापतको इनाम हो। नैतिक शिक्षा : किसानलाई राजाले सिकाएका थिए कि तपाईंले सामना गर्नुहुने हरेक बाधाले अवसर प्रदान गर्नेछ। यदि हामी पनि चुनौतीपूर्ण क्षणहरूमा जुध्ने प्रयास गर्र्यौं भने सक्षम हुनुहुनेछ। कथाले व्यक्तिगत जिम्मेवारीको पाठ पनि सिकाएको छ।"
सीवाईसी नेपाल लघुवित्तको आईपीओ खुल्यो,काठमाडौं : सिवाईसी नेपाल लघुवित्त वित्तीय संस्था लिमिटेडले आजदेखि आईपीओ निष्काशन तथा बिक्री खुला गरेको छ। कम्पनीले ३ करोड ९५ लाख ३३ हजार ६ सय रुपैयाँ बराबरको आईपीओ जारी गरेको हो। प्रतिकित्ता १०० अंकित मूल्यका दरले ३ लाख ९५ हजार ३३६ कित्ता साधारण सेयर नेष्काशन खुला गरेको हो। यो मध्ये ५ प्रतिशत अर्थात् १९ हजार ७६६ कित्ता सामूहिक लगानी कोष र ०५ प्रतिशत अर्थात् ६ हजार ८२ कित्ता कर्मचारीहरुका लागि छट्याइएको छ। बाँकी ३ लाख ६९ हजार ४८८ कित्ताका लागि सर्वसाधारणले आवेदन दिन सक्नेछन्। लगानीकर्ताहरुले छिटोमा वैशाख ६ र ढिलोको वैशाख १६ गते आवेदन दिन सक्ने कम्पनीले जनाएको छ। लगानीकर्ताले न्युनतम १० कित्तादेखि अधिकतम १ हजार कित्ताका लागि आवेदन दिन सक्नेछन्। आईपीओ निष्काशन तथा बिक्री प्रबन्ध ग्लोबल आईएमई क्यापिटल लिमिटेड रहेको छ। इच्छुक आवेदकले सीआस्वा सदस्य बैंक तथा वित्तीय संस्था र मेरो सेयर वेबसाइट तथा एपमार्फत आवेदन दिन सक्नेछन्। हाल लघुवित्तको चुक्ता पूँजी ८ करोड २१ लाख ८ हजार २४० रुपैयाँ छ। आईपीओ बाँडफाँटपछि लघुवित्तको चुक्ता पूँजी १२ करोड १६ लाख ४१ हजार ८४० रुपैयाँ पुग्ने कम्पनीले जनाएको छ।
प्रिन्स र रशिलालाई उपाधि,"काठमाडौं : रिभाइभ लिजर पार्कका प्रिन्स दाहाल र त्रिभुवन आर्मी क्लबकी रशिला महर्जनले दोस्रो प्रधानमन्त्री कप राष्ट्रिय खुला र्याङकिङ ब्याडमिन्टन प्रतियोगिताको उपाधि जितेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा बिहीबार भएको पुरुष एकलको फाइनलमा प्रिन्सले आर्मीका नवीन श्रेष्ठलाई २१ १७, २११० ले पराजित गर्दै उपाधि जितेका हुन्। एपीएफका दीपेश धामी र आर्मीका प्रफुल महर्जनले तेस्रो स्थान हात पारे। यसैगरी महिला एकलको भिडन्तमा रशिलाले आर्मीकै अनुमाया राईलाई २११२, २११८ ले पराजित गर्दै उपाधि जितिन्। महिला एकल भिडन्तमा आर्मीकी प्रार्थना देउवा र एपीएफकी जेशिका गुरुङले तेस्रो स्थान हात पारे। प्रतियोगिताको उपाधि विजेताले एक लाख १५ हजार नगद पुरस्कार प्राप्त गरे। यसैगरी उपविजेताले ५५ हजार र तेस्रो स्थान हासिल गर्ने खेलाडीले जनही १५ हजार पाए। पुरुष युगलमा रिभाइभ लिजर पार्कका प्रिन्स र आर्मीका नवीनको जोडीले उपाधि जिते। प्रिन्स र नवीनको जोडीले आर्मीका पविन लिङथेब र सुरोज महर्जनको जोडीलाई १८२१, २१९, २११८ को सेटमा पराजित गरे। एपीएफका दीपेश धामी र विजित थापा मगर एवं कास्कीका विधान अधिकारी र विशाल खड्काको जोडीले तेस्रो स्थान हात पारे। पुरुष युगलतर्फका विजेताले ५० हजार, दोस्रो हुनेले २५ हजार र तेस्रो स्थान हात पार्ने खेलाडीले १० हजार पुरस्कार प्राप्त गरे। यू१५ पुरुष एकलमा सिल्क ग्रुपका कविर केसीले एनआरएनका साहिल चन्दलाई २११९, २११७ को सेटमा हराउँदै उपाधि पक्का गरे। स्पोर्ट्स हबका सुनिल कार्की र उदयपुरका रुमुहाङ राईले तेस्रो स्थान हात पारे। यू१९ पुरुष एकलमा आर्मीका सन्तोष पनेरुले सिल्क ग्रुपका नरेन्द्र बमलाई २११२, १९२१, २११७ ले हराउँदै उपाधि जिते। यू१९ महिला एकलमा आर्मीकी पार्थना देउवाले आर्मीकै रोज पाण्डेलाई २११९, १३२१, २११४ ले पराजित गरिन्। यू१५ महिला एकलमा आर्मीकी रोज पाण्डेले बीबीएकी रोजी राईलाई २१६, २११० ले हराउँदै उपाधि जितिन्।"
सिवाइसी नेपालको आइपिओ बिक्री खुला,काठमाडौं : सिवाइसी नेपाल लघुवित्त वित्तीय संस्था लिमिटेडले आजदेखि प्राथमिक सार्वजनिक निष्काशन (आइपिओ)को बिक्री खुला गर्ने भएको छ । कम्पनीले प्रतिकित्ता रु १०० अङ्कित तीन करोड ९५ लाख ३३ हजार ६०० बराबरका तीन लाख ९५ हजार ३३६ कित्ता साधारण शेयर निष्काशन तथा बिक्री खुला गर्न लागेको हो । कम्पनीले कूल निष्काशनमध्ये पाँच प्रतिशत अर्थात् १९ हजार ७६६ कित्ता शेयर सामूहिक लगानी कोष र जारी पूँजीको शून्य दशमलव पाँच प्रतिशत अर्थात् छ हजार ८२ कित्ता कर्मचारीलाई सुरक्षित गरी बाँकी रहने तीन लाख ६९ हजार ४८८ कित्ता शेयर सर्वसाधारणलाई छुट्याइएको छ । सर्वसाधारणले न्यूनतम १० कित्तादेखि अधिकतम एक हजार कित्ता शेयर खरिदका लागि आवेदन दिन सक्ने कम्पनीले सार्वजनिक गरेको सूचनामा उल्लेख छ । साथै निष्काशन गरिएको शेयर खरिदका लागि यही वैशाख ६ गतेसम्म आवेदन दिन सकिने र सो समयावधिसम्म मागबमोजिम आवेदन नआए वैशाख १६ गतेसम्म निष्काशन खुला रहने कम्पनीले जनाएको छ । सर्वसाधारणले नेपाल धितोपत्र बोर्डबाट स्वीकृतप्राप्त गरेका सम्पूर्ण सी आस्वा सदस्य बैंक तथा वित्तीय संस्था र तिनका शाखा कार्यालयका साथै अनलाइनबाट मेरो शेयर प्रयोग गरेर आवेदन दिन सकिने कम्पनीको सार्वनजिक सूचनामा उल्लेख छ । कम्पनीको धितोपत्र निष्काशन तथा बिक्री प्रबन्धक ग्लोबल आइएमई क्यापिटल लिमिटेड रहेको छ । कम्पनीलाई केयर रेटिङ संस्था केयर नेपाल लिमिटेडले केयर एनपी बिबी माइनस इस्युअर रेटिङ प्रदान गरेको छ । रासस
निर्वाचनमा नागरिक दायित्व,"नेपाल कहिल्यै पराधीन हुन नपरेको गाथा निरन्तर गाइँदा नेपाली गौरवको अनुभूति गर्छन्। प्राकृतिक स्रोतसाधन र मेहनती जनशक्तिको पनि यहाँ कमी छैन। झन् प्रकृतिको त यसले वरदान नै पाएको छभन्दा अत्युक्ति नहोला। यी र यस्ता तमाम सकारात्मक यथार्थका बाबजुद देशले यथोचित विकास गर्न नसकेकोमा भने सबैको मत्यैक छ। आखिर किन त ? यसको जवाफ पनि प्रत्येक नेपालीलाई मात्र नभई यो देशप्रति चासो राख्ने जति सबैलाई राम्रै थाहा छ। तथापि, यसको समाधान हुन सकिरहेको छैन। व्यवस्था गतिलो भएन भनौं भने देशले राजतन्त्र, राणाशासन, पञ्चायत, प्रजातन्त्र, लोकतन्त्र हुँदै गणतन्त्रसम्मको परीक्षण व्यहोरिसकेको छ। तर, व्यवस्था परिवर्तन भए पनि देश हाँक्ने जिम्मा लिएका पात्र र तिनका प्रवृत्ति नफेरिएबाट परिणाम पनि फेरिन सकेको छैन। राजनीतिज्ञहरूमा नैतिकता, इमानदारिता, जवाफदेहिता र कर्तव्यपालनाको अभावका कारण समस्या आएकामा स्वयं दलहरू पनि स्विकार्छन्। तर, उनीहरूले आफूभित्रका वास्तविक समस्या पहिचान गर्न नसक्नु अनि पहिचान गरेर पनि निराकरण गर्नुपर्ने हो। तर त्यसको साटो खोट जति अन्य दललाई थोपरेर आफू पानीमाथिको ओभानो बन्न खोज्दा समस्याले निकास पाउन सकेको छैन। दलहरूको कार्यशैली र प्रवृत्ति भन्न त हाम्रा नेताहरू आफूले राजनीति देश र जनताका लागि गरेको दलील दिन्छन्। ज्ञातव्य छ, उनीहरू व्यक्तिगत अभीष्ट र दलप्रति त अब्बल देखिए। परन्तु, नागरिक र देशप्रतिको बफादारिता अत्यन्त गौढ देखिन्छ। देशमा अनगिन्ती नेताहरू छन्। तर, जुठोपुरोको आसमा नेतृत्वको चाप्लुसी गर्नेको बेग्लै कुरा। अन्यथा, तटस्थ नागरिकको शिर श्रद्धाले झुक्ने नेताको भने खडेरी नै परेको देखिन्छ। बीपी कोइराला भन्ने गर्थे नेतृत्वले गलत गर्दा पनि टुलुटुलु हेरेर बस्ने कार्यकर्ता या त चरम अवसरवादी हुन् या त दास हुन्। विडम्बना, केही समयअघि यहाँका ठूला तीन दलले जेनतेन पूरा गरेका महाधिवेशनलाई दृष्टिगत गरौं। लाग्छ, नेतृत्वले जस्तोसुकै गलत कदम चाले पनि उस्तै परे सोको बचाउ गर्नै पर्ने, नभए पनि टुलुटुलु हेरेर बस्नेबाहेकको खैरियत देखिएन। उत्तराधिकारी ठानिएकाहरूले नेतृत्वलाई चुनौती दिने आँट गर्न नसक्नु र जेनतेन गरेकाले फराकिलो हार बेहोरेकाले पनि पार्टीपंक्ति नेतृत्वप्रति अनुचित मात्रामा कति प्रभावित छ भन्ने स्पष्ट हुन्छ। साथै, नेतृत्वमा पुगेपछि यिनले शक्तिको कति दुरुपयोग गरिरहेका छन् र पद गुम्न नदिन चाल्नुपर्ने कदमबारे उनीहरूसँग कस्तो अद्भुत कौशल छ भन्ने तथ्यलाई पुष्टि गर्छ। झुटो अभिव्यक्ति दिएर जनसमुदायलाई दिग्भ्रमित पार्नुमा त दलीय नेतृत्वबीच प्रतिस्पर्धा नै चलिरहन्छ। फलतः राजनीति भनेकै जाल, झेल, तिकडम, फट्याइँ, बलमिच्याइँ आदि अनहोनीबाट आफ्नो दुनो सोझ्याउने र आफ्ना आसेपासेलाई पोस्ने व्यवसायमा परिणत हुनु खेदजनक छ। त्यसै पनि जनसंख्याको अनुपातमा राजनीतिमा लाग्नेहरूको संख्या यहाँ अत्यधिक छ। दलहरूबीच सदस्य संख्या थप्ने होडबाजीले निरन्तरता पाउँदै आएको छ, जसमा बिचौलिया, बाहुबली आदि प्राथमिकतामा पर्छन्। त्यसो त, राजनीतिमा लागेका सबै पात्र गलत भनियो भने उनीहरूप्रति पूर्वाग्रही रहेको ठहर्छ। तर, भन्नै पर्ने यति हो कि गलत पात्रको बाहुल्यले सहीलाई ओझेलमा पार्दै आएका छन्। अनि, न्यूनतामा रहेका आदर्श पात्रहरू एकजुट हुन नसक्दा पृथक्पृथक् उनीहरू निरीह साबित भएका छन्। आगामी निर्वाचनहरूमा दलहरूसँगको अपेक्षा देशमा अहिले स्थानीय निर्वाचन सन्निकट छ। साथै २०७९ सालमा नै प्रदेशसभा र संसदीय निर्वाचन पनि गर्नै पर्ने बाध्यता छ। तर, दलहरू आफ्ना कर्मबाट नभई अरूलाई कमसल देखाएर आफू अब्बलै रहेको भ्रान्तिमा देखिन्छन्। विडम्बना तमाम विकृति, विसंगतिका वाहक पूर्वपरीक्षित तर असफल दलहरू नै पुनः ठूलो दल बनेर सत्तामा आउने हाँक देखाइरहेका छन्। त्यसमा पनि उनीहरूले आफ्ना गल्ती महसुस गरेर हिजो मबाट यो यो कमजोरी भएकै हो। असल पात्र पहिचान गरेर मतदान गर्नुभन्दा पनि जित्नेलाई भोट हालेमा मतको सदुपयोग हुने सोच हावी छ। म विगतको आफ्नोे भूमिकाप्रति आत्मलोचना गर्छु। आइन्दा जनतामा अनुचित भ्रम सिर्जना गर्ने धृष्टता गर्दिनँ। सक्ने र सम्भव हुनेकुरा मात्र गर्छु। आइन्दा क्षमतावान् र निष्ठावान् नागरिकलाई योग्यतानुसारको उचित अवसर प्रदान गर्छु। कसैप्रति पनि भेदभाव र अन्याय हुन नदिनमा आफ्नो प्रयास रहनेछ भनेर प्रायश्चितसहित जनतासँग माफी माग्छन् भने बेग्लै कुरा। अन्यथा, चुनावको मुखमा पनि उनीहरू निर्वाचित भएपछि आफूले गर्ने कामको फेहरिस्त सुनाउँलान्भन्दा अन्य दलको खेदो खन्नेछन्। यसरी आआफ्ना पल्ला भारी बनाउने कसरतमा छन्। यिनले आफ्ना लागि अन्तिम मौका भनेर छद्मभेषी याचना गर्दैमा या दल विशेषले उठाएको उम्मेदवार भन्दैमा अनुचित खलपात्रले पुनः निर्वाचित हुने मोह त्याग्न सक्नुपर्छ। आसन्न निर्वाचनमा नागरिकको दायित्व देश र जनताका दुरवस्थाका लागि राजनीतिक दलहरू त मूलभूत रूपमा दोषी छन् नै। तर, उनीहरूलाई मात्र दोष थोपरेर अरूले कदापि उन्मुक्ति पाउने छैनन्। आखिर उनीहरूलाई त्यहाँ पुर्याएको पनि त हामीले नै हो। विचारणीय छ, जब दलहरूले दलबाहेकका लागि कहिल्यै कुनै घाँस हाल्दैनन्योगदान गर्दैनन् भने कुनै पनि दलको झोला नबोकेका हामी नागरिक के गर्ने ? के अब पनि पटकपटक परीक्षित तिनै दलहरूलाई सत्तामा पुर्याउने त ? तर, यसका लागि हाम्रा सोचमा व्यापक परिवर्तनको खाँचो छ। किनभने एकातिर हामी पहिल्यैदेखि बाबु, बाजे, आफन्त संलग्न दललाई छोडेर कहाँ अरूलाई भोट हाल्ने भन्ने मान्यतामा जकडिएका हुन्छौं। अर्कोतिर, असल पात्र पहिचान गरेर मतदान गर्नुभन्दा पनि जित्नेलाई भोट हालेमा मतको सदुपयोग हुने सोच हावी छ। फेरि कतिपय जनमानसले मेरो एक भोटले के नै फरक पर्ला र भन्ने सोच पालेको पाइन्छ। कोहीले भनेजस्तो काम कसैले गर्ने होइनन्, अब म त कसैलाई पनि भोट नहाल्ने जस्ता सोच बनाएको पाइन्छ। त्यसो त, सर्वाेच्च अदालतले राइट टु रिजेक्ट कार्यान्वयन गर्न सात वर्षअघि नै आदेश गरे। तैपनि नालायक शासकहरूको अकर्मण्यताका कारण हालसम्म पनि नियम नबनेबाट सोको कार्यान्वयन हुन सकेको छैन। यद्यपि, असलपात्रको अभावमा जनताहरू कम कमसलहानिकारक पात्रलाई भोट हाल्न अभिशप्त छन्। तर, कथं कदाचित भोट नै हालिएन भने त झन् ढाँट र भ्रमको खेती गरेर पटकपटक सोझासाझा जनतालाई झुक्याएका दलहरूले अझै पनि सोही या अझ खतरनाक अस्त्र प्रयोग गरेर पुनः बाजी मार्न सक्छन्। त्यसो हुँदा त्यसो गर्नु झन् ठूलो नादानी हुने निश्चित छ। विगतको समीक्षासहित भविष्यमा चालिनुपर्ने कदम त्यसो त, देशमा उन्नत राजनीतिक व्यवस्था रहेको र जनसंख्याको ठूलो हिस्सा राजनीतिमा लागेकोलाई सम्भवतः अधिकांशले जनतामा लोकतन्त्रमाथिको बलियो आस्थाका रूपमा पनि अथ्र्याउँदा हुन्। तर, यहाँको अन्तर्य नितान्त बेग्लै छ। लोकतन्त्रको आवरणमा देश र जनताका नाम भने भजाउने। तर, देशकै शोषण गर्न पछि नपर्ने, अनि पद र सुविधा जति राजनीतिमा संलग्नको पेवा बनाउने। फलतः बुद्धिजीवीहरू पलायन हुने शृंखला जारी छ। समान अवसर र समन्याय कागज र नारामा मात्र सीमित छ। देशमा योग्य र कर्मठ नागरिकको कमी छैन। तर, दुर्भाग्य, राज्यका महत्त्वपूर्ण र आकर्षक सबै पद या त राजनीतिक भागबन्डामा या लिलामीमा बाँडिन्छन्। निर्वाचन सन्निकट आउँदा दलहरूले व्याप्त विकृति, विसंगति न्यून गर्ने र देश उत्थानका लागि गर्नुपर्ने असंख्य कार्यमध्ये केहीको सुरुवातसम्म गरेर जनताका मन जित्नुपर्ने हो। तर, उनीहरू पुनः निर्वाचित भएपछि आआफूले गर्ने कामको फेहरिस्त पेस गर्नुपर्ने हो। त्यसको साटो अरूको बदख्वाई गरेर र हावादारी चुनावी गफ फर्माएर आफ्नो पल्ला भारी बनाउन सकिन्छ कि भन्ने आत्मरतिमा छन्। समष्टिमा, यथास्थितिमा हामी कोही पनि सन्तुष्ट नरहेको स्विकारिरहेका छौं। आखिर, हामीले नै बिगारेपछि सपार्ने जिम्मेवारी पनि त हाम्रै हो। सच्चिने पहिलो दायित्व स्वाभाविकरूपमा दलहरूका नेतृत्वको हो। कथम् सुध्रिँदैनन् भने आबद्धहरूले देश र नागरिकप्रति बफादार भई त्यस्ताको गुलामी गरेर दलमा टाँसिराख्ने मोह त्याग्नुपर्यो। तर, दुवै सम्भावना अत्यन्तै न्यून देखिन्छ। त्यस अवस्थामा नागरिक समाजले मनन् गर्नैपर्ने यक्ष प्रश्न यहाँ तेर्सिन्छ, दलमा आबद्ध भनिएका ३०३२ लाखको पिछलग्गु बनेर अढाई करोडभन्दा बढी अन्यले देशलाई थप भड्खारोमा किन हाल्ने ? त्यसैले, हरेक विवेकशील नागरिक र विशेषगरी प्रबुद्ध वर्गले जनसरोकार र देशप्रतिको गहन दायित्व मनन् गरुन्। अनि एकजुट भएर योग्यतम् पात्र निर्वाचित गराउने अभिभारा पूर्ण जिम्मेवारीकासाथ वहन गर्नुको विकल्प देखिँदैन।  अधिकारी नागरिक उड्डयन प्राधिकरणका पूर्वमहानिर्देशक हुन्।"
काठमाडौंमा मेयरको उम्मेदवारका लागि एमालेका ५ जना सिफारिस,"काठमाडौं : काठमाडौं महानगर पालिकाको मेयरमा उम्मेदवार बन्नका लागि नेकपा एकाले काठमाडौं नगर कमिटीले ५ जनाको नाम सिफारिस गरेको छ। सिफारिस भएकामा काठमाडौं महानगरका वर्तमान मेयर विद्यासुन्दर शाक्य, पूर्वमन्त्री रामवीर मानन्धर, प्रदेशसभा सदस्य केशव स्थापित छन्। त्यस्तै नगर कमिटीका अध्यक्ष निर्मल देउला र जिल्ला कमिटी सदस्य इन्दिरा पन्त पनि उम्मेदवारको सिफारिसमा परेका छन्। कमिटीका अध्यक्ष देउलाले नगर कमिटीबाट सिफारिस भएपछि सोही आधारमा जिल्लाले सिफारिस गर्ने जानकारी दिए। उनले जिल्ला कमिटीले आफूलाई लागेको रायसहित प्रदेश र प्रदेशबाट केन्द्र जाने बताए। केन्द्रले तल्ला कमिटीका सुझावका आधारमा निर्णय गर्ने उनले बताए। उपप्रमुखको उम्मेदवारका विषयमा छलफल जारी छ । नगरका १६ वडामा अध्यक्षको उम्मेदवार सर्वसम्मत भइसकेको र अरु वडामा छलफलका क्रममा रहेको देउलाले उल्लेख गरे।"
पोखरा महानगरपालिकाको मेयर उम्मेदवार छान्न एमालेभित्र आज मतदान हुँदै,"पोखरा : सहमति जुट्नन नसकेपछि पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्दैछ। एमाले पोखरा महानगर कमिटीका अध्यक्ष दिलीप न्यौपानेका अनुसार मेयरका आकांक्षी कार्यकर्ताहरुको मतका आधार छनोट गर्न शुक्रबार निर्वाचन हुन लागेको हो। अघिल्लो पालि पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। पोखराको मेयरमा एमालेबाट १२ र उपमेयरमा ११ जनाले आकांक्षा देखाएका छन्। पोखरा महानगर कमिटी १ सय १० सदस्यीय छ। कमिटीका सदस्यले मतदान गर्नेछन्। मेयर र उपमेयरको नाम सिफारिस गर्ने प्रयोजनका लागि गठित निर्वाचन कमिटीले पार्टीको विधान तथा निर्वाचन नियमावली (संशोधन सहित) २०६९को अधिनमा रहेर निर्वाचन गर्न लागेको अध्यक्ष न्यौपानेले जानकारी दिए। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारी आकांक्षी छन्। महानगर उपमेयरमा पोखरा १९ का वडाध्यक्ष शोभामोहन पौडेल, वामदेव ढुंगाना, टीकाराम पंगेनी, तेजनारायण अधिकारी, सञ्जीवबहादुर कोइराला, देवका पहारी, जीवनप्रसाद आचार्य, बैनबहादुर अधिकारी क्षेत्री, हरिमाया गुरुङ, बलराम गायक र सुष्मा पौडेल आकांक्षी हुन्।"
झनै दबाबमा अर्थतन्त्र,"नेपालको अर्थतन्त्र पछिल्लो समय दबाबमा छ। परिसूचकहरू चिन्ताजनक अवस्थामा छन्। अर्थतन्त्रबारे धेरै चिन्ता र मनोवैज्ञानिक दबाब बढ्दा त्यसले सिर्जना गर्ने नकारात्मक असर धेरै छन्। अहिलेको अवस्था भनेकै अर्थतन्त्रलाई बचाउनु हो। यसलाई बचाउन पहिले गर्ने कार्य नै परिसूचकहरू कहाँनेर छन् भनेर हेर्नु हो। तर, यसलाई थाम्नुपर्ने मुख्य दायिŒव बोकेका मन्त्रालय, निकाय र व्यक्तिनै अलमलमा छन्। अल्झनमा देखिन्छन्। विवादमा मुछिएका छन्। यो मुलुकाको लागि दुर्भाग्यको कुरा हो। मुलुकमा यस वर्ष नै आयात अकासिएको छ। जुन ढंगले अकासिएको हो त्यसमा अलिकति राष्ट्र बैंकले नै ब्रेक लगाएको छ। राष्ट्र बैंकले प्रतितपत्र (एलसी) खोल्नका लागि हतोत्साहित पनि गयो। केन्द्रीय बैंकले ४० शीर्षकका १३ सयवटा वस्तुहरूको आयातमा शतप्रतिशत मार्जिन राख्नुपर्ने व्यवस्था गयो। यस्तो निर्णयले पछिल्लो केही समय आयात घट्न सक्छ भन्ने लाग्छ। यो आयातको दर यही मात्रामा बढ्ने हो भने २२ खर्बभन्दा बढी नाघ्ने आंकलन सरकारी निकायहरूको छ। आयातमा केही नियन्त्रण हुँदाहुँदै पनि आयात २० खर्ब नाघ्छ भन्ने छ। त्यसकारणले अब यो आयात धान्नका लागि स्रोतको जोहो कसरी गर्ने भन्ने छ। यसको स्रोत वार्षिक रूपमा विदेशी मुद्रा आउने ठाउँ नै हो। यस्तो ठाउँ भनेको रेमिट्यान्स भित्रनेद्वार मात्रै हो। यहाँबाट करिब वार्षिक साढे ९ खर्ब रेमिट्यान्स भित्रिन्छ। निर्यात डेढ खर्ब गरेर कुल करिब ११ खर्ब विदेशी मुद्रा नेपालको स्रोत देखिन्छ। अहिलेको अवस्थामा ९ खर्बको खाडललाई पूर्ति गर्ने अवस्था देखिँदैन। निर्यात तत्काल बढ्न सक्दैन। पर्यटक आगमनमा छलाङ मार्ने अवस्था छैन। अन्तर्राष्ट्रिय जगतमा नै मूल्यवृद्धि बढिरहेको छ। रूस र युक्रेनको युद्धले गर्दा पेट्रोलियम पदार्थको मूल्यको चाप अन्तर्राष्ट्रिय जगतको अर्थतन्त्रमा परेको छ। यसको असर हाम्रो अर्थतन्त्रमा पनि परेको छ। जस कारण मूल्यवृद्धि ७ प्रतिशतभन्दा माथि गएको ८ महिनाको तथ्यांकमा छ। अहिलेसम्म आइपुग्दा १० प्रतिशत माथि गएको अनुमान गर्न सकिन्छ। पेट्रोलियम पदार्थको मूल्यवृद्धि बढेपछिको मुद्रास्फीतिको तथ्यांकमा त्यो हुनसक्छ। यो वर्ष दोहोरो अंकमा मूल्यवृद्धि जानसक्छ। विदेशी मुद्राको सञ्चिति पनि घटिरहेको छ। यसमा साउनदखि हालसम्म ५ खर्बभन्दा बढी ऋण प्रवाह भएको छ। यसमध्ये १ सय २५ अर्ब पुनर्कर्जामा गएको छ। ३ सय ७५ अर्ब नयाँ लोन गएको छ। तर, फ्रेस लोन जाँदा पनि रोजगारी सिर्जना, उत्पादकत्वमा वृद्धि, आयात प्रतिस्थापन, आर्थिक वृद्धि जस्ता पक्षमा सहयोग नगरेको देखिन्छ। यो ऋण जाने ठाउँ भनेकै आयातमा हो। उपभोग्य वस्तुको आयातमा ऋण गइरहेको छ। यसले विदेशी मुद्रा संचिति तल झर्नमा भूमिका खेलिरहेको देखिन्छ। रातारात आयात रोक्न पनि सकिँदैन। यसको सोझो असर राजश्वमा पर्छ। राजस्व कम हुने बित्तिकै आगामी आर्थिक वर्षको बजेटमा पैसा दिन सकिँदैन। हाम्रो खर्चको स्रोत भन्सा विन्दुबाट संकलन हुने राजस्वमा बढी निर्भर हुँदै गएको छ। यस कारण नियन्त्रणमुखी हिसाबमा हामी जान जरुरी छ। पुँजीगत खर्च नभएर पनि अर्थतन्त्रमा समस्या परेको भनिन्छ। तर, सरकारको ढुकुटीमा ४० अर्बभन्दा कम बचत छ। ५० अर्बभन्दा बढी ठेकेदारलाई दिनुपर्ने छ। ४० अर्ब विदेशी ऋणको साँवा ब्याज भुक्तानी गर्नुपर्नेछ। अहिलेसम्म करिब २६ प्रतिशत पुँजीगत खर्च भएको छ। पुँजीगत खर्चलाई बढाउने भन्ने होइन सरकारसँग पैसा छैन। अब त रोक्नुपर्ने स्थिति नै भएको देखिन्छ। यसकारणले अर्थतन्त्रका यी सूचकहरू सकारात्मक छैनन्। प्रदेश र स्थानीय सरकारलाई दिने पैसा होल्ड गरेर राखेको हुनाले टेजरीमा धेरै देखिन्छ। तर, अहिलेको व्यवस्थाले संघीय सरकारले त्यसलाई खर्च गर्न पाउँदैन। त्यसलाई घटाउँदा ४० अर्ब को हाराहारीमा मात्र सरकारको ढुकुटीमा मौज्दात बाँकी छ। यहीबीचमा १ खर्ब कृषि कर्जा गएको छ। गत वर्षको कृषिको आयात ३ खर्ब नाघेको छ। यसबीचमा राष्ट्र बैंकको स्ट्यान्डबाई ऋण सविधा (एसएलएफ)बाट मात्रै ५३ खर्ब रुपैयाँ बाहिरिएको छ। बैंकको निक्षेप बढेर पैसा दिन पाएको भए त्यो सहजस्थिति हुन्थ्यो। तर, राष्ट्र बैंक केन्द्रित हुनुपर्ने अवस्था छ। व्यवसायीहरू सरकारसँग आश्रित हुनुपर्ने अवस्था छ। त्यसैले दीर्घकालीन ऋण प्रवाह पनि हुन नसक्ने अवस्था छ। यसको असर राष्ट्र बैंकले गर्दै आएको पुनर्कर्जा प्रवाहमा परेको छ। राष्ट्र बैंकले अहिले पुनर्कर्जालाई बन्द गरेको छ। सबै रूपलाई नियाल्दा अर्थतन्त्रमा समस्या छ। अर्थमन्त्रीले भनेजस्तो अर्थतन्त्र सहज स्थितिमा छैन। यो सबैले बुभ्न सक्ने अवस्थामा कमजोर बनेको छ। त्यसको मतलब श्रीलंका नै बनिसक्यो भन्ने पनि होइन। संकटग्रस्त अवस्थमा अर्थतन्त्र पुगेको छ। किनभने पहिलापहिला पनि छोटो समयका लागि तरलता देखिन्थ्यो र समाधान हुन्थ्यो। अहिले धेरै महिनादेखि तरलता समस्या समाधान भएको छैन। यसले अर्थतन्त्रमा केही गम्भीर समस्या भएको देखाउँछ। अर्थमन्त्रीले भनेजस्तो अर्थतन्त्र सहज स्थितिमा छैन। त्यसको मतलब श्रीलंका नै बनिसक्यो भन्ने पनि होइन। संकटग्रस्त अवस्थमा अर्थतन्त्र पुगेको छ। विदेशी मुद्रा संचिति ६७ महिना झरिसक्यो। विदेशी मुद्रा आउने क्रम बढेको छैन। वैदशिक ऋण लिएर वा अनुदान लिएर सञ्चिति बढाउन सक्ने अवस्था छैन। किनभने यस वर्ष ५७ अर्ब वैदशिक अनुदान आउने प्रक्षेपण गरेकामा १३ अर्ब मात्र आएको छ। अहिले अन्तर्राष्ट्रिय व्यापारको अवस्थाले धेरै रकम आउला जस्तो पनि छैन। ऋणको भुक्तानी नै ४० अर्ब छ। यसकारण ऋण आएर ऋण कै भुक्तानीमा ठिक्क हुने देखिन्छ। ऋण आएर चालू खाता घाटा होस् या भुक्तानी सन्तुलन (बीओपी)को घाटा होस्। यी कुरा घटाउन सक्ने अवस्था छैन। यो समस्यालाई समाधान गर्न नै नसकिने भन्ने पनि होइन। यो समयमा राष्ट्र बैंकको गभर्नर निलम्बन गर्नु एकदम गलत हो। यो सचिवको सरुवा गरेजस्तो होइन। यो स्वायत्त ऐनद्वारा गठित संस्था हो। हिजो कारबाही हुँदा अदालतले सफाइको दिएको नजिरहरू छन्। अहिले पनि त्यही होला। तर, देशले दुःख पाउँछ। गभर्नर निलम्बनमा परेको बेला नोट पनि छाप्न पाइन्न। यो प्रक्रिया लम्बिएर गए त्यहाँसम्म यसले असर गर्छ। सर्वोच्चले छाड्न मानेन, अघि सरे अर्थमन्त्री को ठीक, को दोषी बुझ्नुपर्छ वितरणमुखी नहोस् बजेट नेतृत्वको गैरजिम्मेवारीले संकट अर्थतन्त्र : चरित्र फेरियो, बहस उस्तै दोस्रो कुरा गभर्नर माथि जुन आरोप लगाइएको छ त्यो न्यायोचित छैन। असक्षम भनेको के हो ? सक्षम भनेको के हो ? अर्थ मन्त्रालयले गर्ने काम राष्ट्र बैंकले गर्न सक्दैन। अर्थमन्त्रीले अर्थतन्त्रको जिम्मेवारी नलिनुपर्ने हुन्छ। यसको जवाफदेही सबैभन्दा पहिला अर्थमन्त्रीले बन्नुपर्छ। काम गर्न नसके आफंैले राजीनामा दिने हो। त्यो जिम्मेवारी पनि छैन। केही समयदेखि राष्ट्र बैंकले प्रतिबन्धात्मक औजारहरू परिचालन गरेको थियो। त्यसले त अर्थतन्त्रलाई सहज नै बनाउँथ्यो। बरु सरकारले १ खर्ब बराबरको अनावश्यक वस्तुहरूको आयात गर्न स्वीकृति दिएको छ। झन् त्यसले विदेशी मुद्रा संचिति तल झारेको छ। चाहिँदो वस्तुमा आयात गर्नुपर्नेमा सरकारले त्यसो गरेन। अहिले आवश्यक नभएको वस्तु आयात गरेको छ। त्यस्ता वस्तुमा आयातमा रोक लगाएको भएर त गभर्नर हटाएको होइन ? प्रश्न सबैको छ। १ खर्बको आयात वाणिज्य मन्त्रालयमा अड्किरहेको छ। गभर्नर हटाउने मुख्य कारण यी हुन सक्छन्। यस्ता कामहरू सरकार आफैंले गर्न खोजेको देखिन्छ। जुन गर्नु नहुने हो। समस्यामा अर्थतन्त्रलाई पारेर दोष अर्कोतिर थुपारिरहेको छ। अन्तर्राष्ट्रिय जगतमा सम्पत्ति शुद्धीकरणको मुद्दालाई विशेष रूपमा हेरिन्छ। छानबिनमा भएको कुरालाई राष्ट्र बैंकले दिनुपर्छ भनेर तोक लगाएर पठाउन मिल्छ ? यो गैरकानुनी कुरा हो। प्रधानमन्त्री अध्यक्ष भएको संवैधानिक परिषद्ले प्रधानन्यायाधीश नियुक्त गर्छ। मैले नियुक्त गरेको प्रधानन्यायाधीशले ज्यान मुद्दा लागेको मेरो मान्छेलाई सफाइ दे भन्न मिल्छ ? त्यसलाई छोड्दिनुपर्यो भनेर प्रधानमन्त्रीले लेख्न सक्छन् ? यो त्यस्तै मुद्दा हो। राष्ट्र बैंकले अर्थमन्त्रीले भनेको नमाने बापत कारबाही गर्ने। यसो गरेर अब अन्तर्राष्ट्रिय जगतलाई के उत्तर दिने ? हाम्रो देशको न्याय प्रणाली के छ भनेर विदेशीहरूले सोध्लान्। नेपालमा आँखा गाडेर बसेका विदेशीहरू छन्। यसले हाम्रो देशको प्रतिष्ठा गिराउने काम गरेको छ। अहिलेको अवस्थामा नचाहिँदो काम भएको छ। राष्ट्रले दुःख पाउने र अर्थतन्त्रले दुःख पाउने काम भएको छ। अब यो भयो भने कार्यवाहक वा निमित्त गभर्नर दिएको बेलामा प्रेसर बढी बिल्डअप हुनसक्छ। प्रधानमन्त्री वा अर्थमन्त्रीले आदेश दिए भने गभर्नरले रोक्न सक्थे। निमित्तले रोक्न सक्दैनन्। गभर्नर कारबाहीमा परेको ठाउँमा निमित्तले के भन्ला ? हस् हजुर भनेर जे पनि काम गर्छन् त्यो सबैले बुझेको कुरा हो। यस्तो अवस्थाले अर्थतन्त्र झन् बर्बादतर्फ जान्छ। केही दिनबाट परिपत्र(एलसी) बन्द थियो। गभर्नर निलम्बनमा पर्ने बित्तिकै सोमबारबाट एलसी खोलिएको छ। त्यही गर्नका लागि निलम्बन गरेको हो भन्ने कुरा प्रष्ट भएको छ। यसले देशको परिस्थिति ठीक छैन भन्ने देखिन्छ। तत्काल लागि गर्नुपर्ने कुरा भनेको प्रतिबन्धित उपायहरू तिर नै जाने हो। यो भनेको अनुपयुक्त, अनावश्यक आयातलाई रोक्नै पर्छ। केही बन्द गर्नुपर्ने। केही वस्तु केही समयका लागि पनि बन्द गर्नुपर्छ। केहीलाई परिमाणमा सीमित गर्नुपर्ला। केही वस्तुहरूको हकमा कर बढाएर आयातलाई हतोत्साहित गर्नुपर्ला या अहिलेको एलसीबाट रोक्न खोजेको जस्तो केही तरिका अपनाउनुपर्ला। यसमा २ वटा पक्ष पनि छन्। एउटा उत्पादन बढाउनुपर्यो। तत्काल उत्पादन बढ्दैन भने आयात वा खर्च घटाउनुपर्यो। सँगसँगै उत्पादन वृद्धिका लागि केहि उपायहरू अवलम्बन गर्नुपर्छ। जस्तो अहिले हाम्रो बिजुली बिक्री भएन भन्छौ। भारतबाट केही समय अघि प्रतियुनिट भारु २० मा बिजुुली किनेका छौं। नेपालमा ९ देखि ११ रुपैयाँ युनिटमा बेचिन्छ। हामी ऊर्जामा नै समस्यामा छौं। यसका लागि हामीले व्यावसायिक कम्पनीहरूलाई १५ रुपैयाँ प्रतियुनिट लिने र उद्योग चलाउने हो भने ४ रुपैयाँ युनिटमा बिजुली दिने गरी अनुदान दिन सकिन्छ। तर, सर्त भनेको उत्पादकत्व वृद्धि हुनुपर्छ। रोजगारी सृजना हुनुपर्छ। यसका लागि नीतिमा सुधार गर्नुपर्छ। केही समयका लागि प्रबद्र्धनात्मक र उत्पादकत्व वृद्धि गर्ने नीतिको व्यवस्था गरौं। केही यस्ता उपायहरू अपनाउन पर्छ। सँगसँगै अस्थायी रूपले गर्ने उपायमा विप्रेषण अप्रवाहमा हुने मुख्य १५ देशहरूसँग समन्वय गरी सिस्टमबाट नै रेमिट्यान्स पठाउन आग्रह गर्न सकिन्छ। यसमा केही अनुदानको व्यवस्था गर्न सकिन्छ। तर, पठाउने रकम सिस्टमबाट नै आउनपर्छ। हुन्डीलाई हतोत्साहित गर्नुपर्छ। यस्ता केहि उपाय अपनाएर अर्थतन्त्रलाई सुधार्न आवश्यक छ। समस्यालाई वेवास्ता गरेर लम्बाउन हुँदैन। पाण्डे पूर्वअर्थमन्त्री हुन्।"
बालबालिका गिद्धलाई खोलामा बगाउँदै : कसले मार्यो?,"दैलेख : बिहीबार साँझको पाँच बजेको थियो। डुङ्गेश्वर गाउँपालिका१ चुप्राको गैरीस्थित लोहोरे खोलाको बगरमा केही बालबालिका गिद्ध घिसारेर खोलातर्फ ल्याउँदै थिए। झण्डै दुई सय मिटर टाढाबाट देखिएको त्यो दृष्यले मलाई तान्यो। मैले टाढैबाट दृष्य क्यामरामा कैद गरें। बालबालिकाले गिद्धलाई लोहोरे खोलामा बगाउन ल्याएका रहेछन्। बालबालिकाले गिद्धलाई घिसार्दै ल्याएको दृष्यले आश्चर्यचकित भएर मैले उनीहरुलाई सोँधे, 'यो गिद्ध कसरी मर्यो ? कसले मारेको हो ?' एक बालकले जवाफ दिए, हामीले मारेको होइन, कुखुराका चल्ला खाइदिन्छ भनेर गाउँका खै कोको दाइहरुले ढुंगाले हानेर मारेका हुन् रे। हामीले त खोलामा बगाउन ल्याएका मात्र हौं। स्थानीय बासिन्दाहरुले भने गिद्ध के कारणले मरेको हो भन्नेबारे थाहा नभएको बताए। स्थानीय एक महिलाले भनिन्' हामीले रुखमनि मरेको अवस्थामा देखेका हौँ। मरेको गिद्धलाई खोलामा बगाउन ल्याएको विषय जानकारी गराएपछि प्रदेश वन निर्देशनालय सुर्खेतका सहायक वन अधिकृत नवराज पौडेलले गिद्धलाई यसरी मार्न नपाइने बताए। गिद्धलाई संरक्षण गर्नुपर्नेमा उल्टो मार्नु भनेको सरासर गलत हो, यदि स्थानीयले गिद्धलाई मारेको हो भन्ने पुष्टि भयो भने कानून अनुसार कारबाही हुन्छ, उनले भने। डिभिजन वन कार्यालय दैलेखका डिभिजनल वन अधिकृत टेकबहादुर रावल गिद्ध मार्न नपाइने र चुप्रामा गिद्ध मारेर खोलामा बगाएको विषयमा छानविन गर्ने बताए। लामो समयदेखि गिद्ध अनुसन्धानमा संलग्न पोखराका हेमन्त ढकालका अनुसार यो एक भल्चर प्रजातिको हिमाली गिद्ध हो। उनले गिद्धको संरक्षणका लागि सचेतनामुलक कार्यक्रमको आवश्यकता रहेको बताए। गिद्ध संरक्षण अहिलेको आवश्यकता हो', ढकाल भन्छन् गिद्ध के कारणले मरेको हो वा कसले मारेको हो भन्नेबारे यकिन गर्नुपर्छ। गिद्धको संरक्षणका लागि समुदाय र विद्यालयस्तरमा सचेतनामुलक कार्यक्रम गर्नुपर्ने उनको भनाइ छ। गिद्ध शिकारी चरा समूह अन्तरगत पर्ने ठूला मांसहारी पंक्षी हो। गिद्धले आफैँ शिकार नगरी मरेका जनावरको मासु अर्थात सिनो मात्र खाने गर्दछन्। गिद्धले मरेका जनावरको सिनो र फालेको मासुजन्य फोहर पदार्थलाई खाएर वातावरणलाई प्रदुषित, दुर्गन्धित र रोगमुक्त बनाउन महत्वपूर्ण भूमिका निर्वाह गर्छ।"
रौता र ताप्लिमा मेलाको रौनक,"उदयपुर : उदयपुरका ऐतिहासिक धार्मिक तथा पर्यटकीय क्षेत्र रौतापोखरी र ताप्लि पोखरीमा धार्मिक मेला लागेको छ। नयाँ वर्षको अवसरमा रौतामाई गाउँपालिका६ स्थित रौतापोखरी र ताप्लि गाउँपालिका२ ओख्लेको ताप्लि पोखरीमा मेला लागेको हो। ऐतिहासिक तथा धार्मिक महत्व बोकेका यी दुवै स्थलको नामबाटै गाउँपालिकाको नामाकरण गरिएको छ। कोभिड१९ का कारण विगत दुई वर्षदेखि हुन नसकेको मेला यस वर्ष स्थानीयले भव्य रुपमा मनाएका छन्। मेला हेर्न र पूजाआराधना गर्न उदयपुर, सिरहा, सप्तरी, मोरङ, सुनसरी, धनुषा, खोटाङलगायतका जिल्ला र छिमेकी मुलुक भारतबाटसमेत दर्शनार्थीको भीड लागेको स्थानीय मनोज कार्कीले जानकारी दिए। उनले सोच्दै नसोचेका ठाउँबाट समेत भक्तजनको घुइँचो लागेकाले व्यवस्थापनमा कठिनाइ भएको बताए। दुई वर्षदेखि मेला लागेको थिएन, यस वर्ष पनि सामान्य रुपले मनाउने योजना थियो। तर, स्वस्तस्र्फुत रुपमा दर्शनार्थीको भीड बढेपछि आयोजकलाई व्यवस्थापनमा कठिनाइ भएको छ, उनले भने। रौता भगवतीको दर्शन गरेमा मनोकामना पूरा हुने विश्वास भएकाले नयाँ वर्षमा भगवतीको दर्शन गर्न आउने भक्तजनको संख्या वर्षेनी वढ्दै गएको उनी बताउँछन्। रौता र ताप्लि क्षेत्र पर्यटकीय स्थल भएकाले त्यस क्षेत्रमा मानिसको भीड लाग्ने गरेको छ। नयाँ वर्षको पहिलो दिन बिदाको सदुपयोग गर्दै कर्मचारीदेखि व्यापारीसमेतको बाक्लो उपस्थित रहेको थियो। सदरमुकाम क्षेत्रका अधिकांश व्यापारी पसल नै बन्द गरी मेला भर्न पुगेका थिए। युवा युवतीहरूको जमघटले रौता र ताप्लि पोखरीको वातावरणलाई थप रमणीय र रौनक बनाएको स्थानीय बताउँछन्। सांगीतिक कार्यक्रमसँगै उनीहरूले रमाइलो गरेका थिए। परिवारसहित सर्वसाधरण पुगेकाले मेलाको रौनक र व्यापार निकै बढेको स्थानीय सन्तोष काफ्लेले बताए। उदयपुरको प्रसिद्ध धार्मिक एवं पर्यटकीय स्थल रौतापोखरी दुवै क्षेत्रमा गाउँपालिकाले प्रदेश र संघीय सरकारको सहयोगमा पर्यटक लोभ्याउने र धार्मिक आस्थाको केन्द्र बनाउने गरी संरचनाहरू निर्माण गरेका कारण मेला भर्न जानेहरू आकर्षित भएका हुन्। रौता पोखरीलाई धार्मिक आस्थाको केन्द्र बनाउन पोखरी र मन्दिर संरक्षण, मन्दिर आसपासका क्षेत्रमा विभिन्न देवीदेवताका मठमन्दिर निर्माण, शालिक निर्माण गरिएका छन्। यसैगरी पर्यटकको सुविधाका लागि पदमार्ग निर्माण गर्नुका साथै ठाउँठाउँमा पहिचान झल्काउने स्थलहरू बनाइएको रौतामाई गाउँपालिकाका अध्यक्ष गजेन्द्रबहादुर खड्काले जानकारी दिए। रौतापोखरीको महत्व झल्कने गरी र त्यहाँ भएका किम्वदन्तीहरूलाई तीर्थयात्री र पर्यटकले सहजै बुझ्ने गरी होडिङ बोर्ड, देवताका मुर्ती, स्तम्भहरू निर्माण गरिएको छ, उनले भने, यसका अलावा डाँडामा भ्युटावर, सेल्फी खिच्ने स्थलसँगै मनमोहक दृष्यावलोकन गर्न सकिन्छ। ९३ रोपनी धार्मिक वन क्षेत्रमा अवस्थित रौता पोखरीलाई पर्यटकीय क्षेत्रका रुपमा विकास गर्न गाउँपालिकाले केन्द्र र प्रदेश सरकारको सहयोगमा एक किलोमिटर पदमार्ग निर्माण, प्रवेशद्वारमा गणेशको मुर्ति र अन्य स्थानमा शिवपार्वती, यलम्वर, गौतमबुद्धलगायतका मुर्तिहरू राखिएको गाउँपालिका उपाध्यक्ष कुमारी ठकुरीले बताइन्। गाईघाटबाट ४६ किलोमिटर दूरीमा रहेको रौता पोखरी समुन्द्री सतहदेखि पाँच हजार नौ सय मिटरको उचाइमा छ। त्यसैगरी ताप्लि पोखरी समुन्द्री सतहबाट झन्डै सात हजार फिटको उचाइमा रहेको छ। यो पोखरी ७५ मिटर चौडाइ र तीन सय मिटर लम्बाईको छ।"
परिसूचक चिन्ताजनक,"अर्थतन्त्रका धेरै परिसूचक खस्कँदो र चिन्ता गर्नुपर्ने अवस्थामा छन्। तर अर्थमन्त्रीले यसलाई जसरी ढाकछोप गर्न खोज्ने, दोषारोपण गर्ने प्रवृत्ति देखाई रहनु भएको छ। त्यो शोभनीय छैन। २ सय ५० रुपैयाँँमा पाइने खाने तेल अहिले ३ सय २५ मा किन्नुपर्ने अवस्था छ। पेट्रोल आयातबाट चल्ने भएकाले हाम्रो नियन्त्रणमा छैन। अन्तर्राष्ट्रिय बजारमै मूल्य बढेकाले पेट्रोल यहाँ पनि ह्वात्तै बढेको छ। पेट्रोलको मूल्य १ सय ६० पुग्दा अर्थतन्त्रमा धेरै समस्या सिर्जना भएको छ। मूल्यवृद्धि अकासिएको छ। यसले सबै पक्षलाई समस्यामा पारेको छ। तर पनि हामीले मुद्रास्फीति १ डिजिट भनेर भट्टयाउन छाडेका छैनौं। जबकि २ डिजिट पहिल्यै पुगिसकेको छ। कोभिडले संसारकै अर्थतन्त्र संकुचित भयो। त्यसको बाछिटा नेपालमा नपर्ने कुरो भएन। कोभिडका कारण मात्रै देशको अर्थतन्त्र खस्केको होइन। आर्थिक नीतिको व्यवस्थापन अभावले अर्थतन्त्रका सूचक बिग्रिएका हुन्। काम गर्नेभन्दा पनि भाषण गर्ने अर्थमन्त्री भएकाले अर्थतन्त्र डामाडोल भएको हो। अर्थतन्त्र रातारात बिग्रने होइन। बिस्तारै बिग्रिँदै जाने हो। बेलैमा आवश्यक कदम चालेमा सुधार गर्न सकिन्छ। तर, समस्या आउँदै छ भन्ने थाहा पाएपछि अर्थमन्त्रीले निराकरणको योजना बनाउनुपथ्र्यो। उहाँ पहिल्यैदेखि बिग्रेको हो भन्दै ढाकछेप गर्नमा व्यस्त हुनुहुन्छ। अहिले तीनवटै अंग क्षतविच्छेद भएको अवस्था छ। संसद् कोमामा छ। प्रधानन्यायाधीशलाई अविश्वासको प्रस्ताव ल्याइएको छ। सही निर्णय पनि गलत समयमा गर्यो भने त्यसको परिणाम राम्रो आउँदैन। कहिलेकाहीँ गलत निर्णय पनि सही समयमा गर्यो भने बरु त्यसले राम्रो नतिजा दिन्छ। अहिले गभर्नर र राष्ट्र बैंकलाई चलाउनु दुवै उपयुक्त थिएन। निर्णय पनि गलत, समय गलत थियो। यसले अर्थमन्त्रीको साख मात्र गिर्दैन। प्रधानमन्त्रीलाई समेत असर गर्छ। त्यतिमात्र होइन यसको दूरगामी असरले सम्पूर्ण जनताले दुःख पाउँछन्। त्यसकारण संवेदनशील हुनुपथ्र्यो। कोभिडले विश्वभर रोजगारी गुम्यो। नेपालभित्र पनि उद्योग, व्यापार चल्न छोडे। विदेशमा पनि त्यस्तै समस्या छ। पछिल्लो समयमा कतारबाट अन्य देशको तुलनामा बढी रेमिट्यान्स आइरहेको छ। तर, सधैं त्यस्तो नहुन सक्छ। कतारमा रेमिट्यान्स बढी भए पनि त्यहाँ पनि समस्या छ। विश्वकप सकिएपछि त्यहाँ पनि रोजगारीमा संकुचन आउन सक्छ। कुल ग्रार्हस्थ्य उत्पादनमा रेमिट्यान्सको हिस्सा २३ प्रतिशत छ। पछिल्लो समयमा रेमिट्यान्स घट्दै गएको छ। रेमिट्यान्स घटेको र आयात बढेका कारण अर्थतन्त्रमा समस्या आएको छ। आयात बढ्दै गएपछि राष्ट्र बैंकले कडाइ गर्यो। ४० वस्तुमा शतप्रतिशत मार्जिन र ६ मा ५० प्रतिशत मार्जिन राख्नुपर्ने व्यवस्था गर्यो। तर, अर्थ मन्त्रालयले आयात सहज गर्न दबाब बढायो। गभर्नरको निणर्यलाई मानेर आयात रोक्दा यस्तो खाडल पर्दैनथ्यो। तर पनि अर्थमन्त्रीले दम्भ देखाइरहनुभएको छ। अर्थमन्त्रीले आफैं जान्नुपर्छ, नसके विज्ञका कुरा सुन्नुपर्छ। अर्थतन्त्र सुधार्न बिजुली व्यापार बढाउनुपर्छ। बंगलादेशले नेपालबाट विद्युत् लिन चाहन्छ। बंगलादेशले ९ हजार मेगावट किन्छु भनेको छ। तर उडेर जाँदैँन। बाटो देऊ भन्ने हाम्रो कूटनीतिले सोचिएन। त्यो अवसर किन नलिने, भारतमा मात्रै किन निर्भर रहने ? हामी कूटनीतिमा कमजोर छौं। हाम्रो बिजुली दक्षिण एसियाभर बिक्री हुन सक्छ। यो विदेशी मुद्रा आउने राम्रो स्रोत पनि हो। एक परिवारले १० वटा गमलामा खुर्सानी रोपेमा पनि आयात रोकिन्छ। साना कुराबाटै उभो लाग्ने हो। हामीले परियोजना अघि बढाउने, बिजुली दिने भनेका छौं तर व्यवहारमा धेरै कठिनाइ छ। पछिल्लो समय बिजुली गाडीको प्रयोग बढ्दै गएको छ। तर, चार्जिङ स्टेसनमा ध्यान दिइएको छैन। सधैं घरमा चार्ज गर्न सम्भव पनि हुँदैन। चार्जिङ समस्याले पिरोल्छ। ३ वर्षदेखि वार्षिक योजनामा १० वटा चार्जिङ स्टेसन स्थापना गर्ने भनिएको छ। तर अहिलेसम्म गरिएको छैन। पेट्रोलका गाडीमै कमिसन आउने भएकाले कोही पनि बिजुली गाडी किन्न मान्दैनन्। कहिलेसम्म इन्धनको मार खेपिराख्ने हो ? यसले सञ्चितिमा मार परेको छ। अब रेमिट्यान्समा मात्र भर परेर हुँदैन। विदेशमा श्रमिकले पसिना बगाउने, हामीले पेट्रोल किनेर गाडी चढ्न मिल्दैन। नैतिकताले नदिने भएकाले अब संवेदनशील हुनुपर्छ। इन्धनको प्रतिस्थापन गर्न जरुरी छ। कृषिमा अनुदान उत्पादनका आधारमा दिनुपर्छ। बाख्राको खोर देखाएर धेरै ठाउँबाट अनुदान लिने गरिन्छ। परिणामका आधारमा अनुदान दिने गरेमा राम्रो हुन्छ। तरकारी, फलफूल पाक्ने सिजनमा उताबाट आउने ट्रक रोक्नुपर्छ। कानुनी रूपमा नमिले जुन रूपमा पनि गर्नुपर्छ। नेपाली उत्पादन बढाउनुपर्छ। अनावश्यक वस्तु ल्याउनु भएन। यसो गरे कृषिजन्य वस्तु खपतमा धेरै सहज हुन्छ। र हामी आत्मनिर्भरको बाटोमा जान सक्छौं। एक परिवारले १० वटा गमलामा खुर्सानी रोपेमा पनि आयात रोकिन्छ। साना कुराबाटै उभो लाग्ने हो। यसतर्फ सोच्न जरुरी छ। सोच दीर्घकालीन राख्नुपर्छ। जुनै समयमा पनि क्राइसिस आउन सक्छ। श्रीलंकासँग नेपालको तुलना गर्न मिल्दैन किनभने त्यहाँको ऋण र राजस्वको बनावट फरक छ। तर, बेलैमा सजग हुनैपर्छ। क्राइसिस बढेको छ। बैंकले मुद्दती निक्षेपको पैसा दिँदैनन्। अर्थतन्त्र नकारात्मक अवस्थामा हुँदा पनि सरकारी निकायले ढाकाछोप गर्न छोडेका छैनन्। यो ढाकछोप गर्ने विषय होइन। तर, अर्थतन्त्र सुधार गर्नका लागि कुनै कदम नचाल्ने भन्ने हुँदैन। हातखुट्टा छाडेर सुत्ने विषय पनि होइन। राम्रोसँग समन्वय गर्दै जानुपर्छ। यसो हुन सके सामाधान हुँदै जान्छ। संसद् मरेको होइन, मारिएको हो। रामै्रसँग मारिएको छ। बरु विघटन हुँदा ६ महिनामा चुनाव भइसक्थ्यो, नयाँ निर्वाचित आइसक्थे होलान्। पछिल्लो समयमा संसद् ब्युँझाएको छु भन्ने तर कोमामा राख्ने काम गरियो। बोल्न पनि नसक्ने अवस्थामा छ। यसबाट सरकारलाई अध्यादेश ल्याउन सजिलो भएको छ। सरकारले जहिले पनि संसद् सुतिरहे हुन्थ्यो भन्ने सोच्दो रहेछ। मैले अध्यादेशबाट सरकार चलाउन पाए हुन्थ्यो भन्ने हुँदो हो। यसले गर्दा महत्त्वपूर्ण विषयमा संसद्मा छलफल गर्न पाइएको छैन। अहिले तीनवटै अंग क्षतविच्छेद भएको अवस्था छ। संसद् कोमामा छ। प्रधानन्यायाधीशलाई अविश्वासको प्रस्ताव ल्याइएको छ। गभर्नरलाई निलम्बित गरिएको अवस्था छ। संसद् मात्र मरेको नभई सबै अंग क्षत्विच्छेद बनाइएको छ। अर्थतन्त्रका सूचक खराब भएका बेला अर्थ मन्त्रालय र राष्ट्र बैंकबीच समन्वय हुनुपर्ने हो। संकट समाधानमा हातेमालो गर्नुपर्ने हो। तर, तमासा देखाइरहेका छन्। यो राम्रो संकेत होइन। पौड्याल राष्ट्रियसभा सदस्य हुन् ।"
ट्विटर किन्ने प्रयास सफल हुन्छ कि हुँदैन थाहा छैन : एलन मस्क,"भ्यानकुभर : टेस्ला र स्पेसएक्सका मालिक एलन मस्कले ट्वीटर किन्ने आफ्नो प्रयास सफल हुन्छ कि हुँदैन भन्नेमा आफू निश्चित नभएको बताए। क्यानडाको भ्यानकुभरमा आयोजित 'टेड २०२२; सम्मेलनमा उनले यस्तो बताएका हुन् । मस्कले ट्वीटरले उनको प्रस्ताव अस्वीकार गरेमा आफूसँग प्लान बी रहेको पनि बताए। तर, उनले आफ्नो योजनाबारे केही बताएनन् । उक्त कार्यक्रममा उनले ट्वीटरलाई अझ ओपन र पारदर्शी बन्न आवश्यक रहेको बताए । उनले भने, ' ट्वीटर अभिव्यक्ति स्वतन्त्रताको सन्दर्भमा समावेशी हुनुपर्छ।' एलन मस्कले ट्वीटर किन्न करिब ४० अर्ब डलरको अफर गरेको खबर बाहिरिएपछि उनको यो बयान आएको हो । मस्कले ट्वीटरको सेयरको बदलामा ५४२० डलर अफर गरेका छन् । यसपछि, ट्विटरका सीईओ पराग अग्रवालले बिहीबार आफ्ना कर्मचारीहरूलाई आफ्नो कम्पनीले प्रस्तावको मूल्याङ्कन गरिरहेको बताए। रिपोर्टका अनुसार अग्रवालले कर्मचारीहरूसँगको बैठकमा ट्वीटरलाई यस अफरको बन्धकमा नराखिएको बताए ।"
मुस्ताङमा विकास खर्च न्यून,"जोमसोम : हिमाली जिल्ला मुस्ताङमा संघीय तथा प्रदेश मातहतका कार्यालयहरूको पुँजिगत विकास खर्च न्यून रहेको पाइएको छ। जिल्ला स्थित ३० वटा संघीय सरकारी कार्यालय र प्रदेशतर्फका १४ वटा सरकारी कार्यालयहरूले चालु वर्ष २०७८०७९ को तेश्रो त्रैमासिकसम्म आइपुग्दा अपेक्षा गरे अनुरुपको खर्च हुन नसकेको कोष तथा लेखा नियन्त्रक कार्यालय मुस्ताङले जनाएको छ। चालु आर्थिक वर्षका लागि संघीयतर्फको कुल वार्षिक बजेट २ अर्ब ५ करोड २४ लाख रहेकोमा चालु वर्षको चैत्र मसान्तसम्ममा चालुतर्फ १ अर्ब ३६ करोड ३६ लाख बजेट खर्च भएको छ। संघीय पुँजिगततर्फ १ अर्ब ५६ करोड ४४ लाख बजेटमध्ये ५३ करोड ९७ लाख खर्च भएको हो। संघतर्फको चालुमा ६६ प्रतिशत र पुँजिगत विकास खर्चतर्फ ३५ प्रतिशत खर्च भएको कोष तथा लेखा नियन्त्रक डालेश्वर अर्यालले जानकारी दिए। यस्तै, प्रदेशतर्फको कुल चालु वार्षिक बजेट ३५ करोड ११ लाख ३७ हजारमध्ये १४ करोड ९० लाख खर्च भएको छ। प्रदेशकै पुँजिगत विकास खर्च ४४ करोड २५ लाखमध्ये १२ करोड ४४ लाख मात्रै खर्च भएको छ। प्रदेशतर्फको चालुमा ४२ प्रतिशत र पुँजिगत विकास खर्चतर्फ २८ प्रतिशत मात्र खर्च भएको कोष नियन्त्रक अर्यालले बताए। मुस्ताङमा गत आर्थिक वर्षमा चालुतर्फ ८७ प्रतिशत र पुँजिगत विकास खर्च ७४ प्रतिशत भएको थियो। गतवर्ष संघतर्फको चालु बजेट २ अर्ब १४ करोड ७४ लाखमध्ये १ अर्ब ८८ करोड ७९ लाख र संघीय पुँजिगततर्फ १ अर्ब ४३ करोड ५९ लाख मध्ये १ अर्ब ६ करोड ७८ लाख खर्च भएको थियो। गत वर्ष प्रदेशतर्फको चालुमा ७६ प्रतिशत र पुँजिगततर्फ ८० प्रतिशत खर्च भएको थियो। जसमा प्रदेशतर्फको चालुमा ३३ करोड ३३ लाख बजेट मध्ये २५ करोड ५४ लाख खर्च भएको थियो भने पुँजिगततर्फ ६१ करोड ३८ लाख मध्ये ४८ करोड ५७ लाख बजेट खर्च भएको थियो। गत वर्षको बजेट खर्चको तथ्यांक हेर्दा अबको चौथो त्रैमासिकसम्ममा ३९ प्रतिशत पँुजिगत खर्च गर्नुपर्ने देखिन्छ भने शतप्रतिशत बजेट खर्च गर्न ६५ प्रतिशत बजेट खर्च गर्नुपर्ने देखिन्छ। प्रदेशतर्फ गत वर्षको तुलनामा बजेट खर्च गर्न अबको तीन महिनामा ५२ प्रतिशत खर्च गर्नुपर्ने र शतप्रतिशत खर्च गर्न ७२ प्रतिशत बजेट खर्च गर्नुपर्ने देखिन्छ। प्रदेशतर्फ मुख्य बजेट निकासा हुने कार्यालय पूर्वाधार विकास कार्यालयले चालु वर्षको नौ महिनामा २२ प्रतिशत र खानेपानी जलस्रोत तथा सिँचाइ सवडिभिजन कार्यालयले २८ प्रतिशत मात्र बजेट खर्च गरेका छन्। पूर्वाधार विकास कार्यालय मुस्ताङको पुँजिगत विकास बजेट २३ करोड २८ लाखमध्ये ५ करोड ५७ लाख खर्च भएको छ। खानेपानी जलस्रोत तथा सिँचाइ सवडिभिजनको १५ करोड ६६ लाख विकास बजेटमध्ये ४ करोड ४२ लाख खर्च भएको हो। उत्तरदक्षिण जोड्ने राष्ट्रिय गौरवको (बेनीजोमसोमकोरला)सडक आयोजनाले चालु आव २०७८०७९ को तेश्रो त्रैमासिक अर्थात् चैत्र मसान्तसम्ममा कुल बजेट १ अर्ब ३८ करोड बजेटमध्ये ४९ करोड १२ लाख मात्रै बजेट खर्च गरेको छ। आयोजनाले चालु वर्षको ९ महिनामा कुल बजेटको ३६ प्रतिशत मात्र खर्च गरेको कोष नियन्त्रक डालेश्वर अर्यालले जानकारी दिए। राष्ट्रिय गौरवको आयोजना कालिगण्डकी करिडोर सडकले गत वर्ष १ अर्ब २४ करोड पुँजिगत बजेटमा ९३ करोड खर्च गरेको थियो। करिडोरले गत वर्ष कुल बजेटको ७५ प्रतिशत खर्च गरेको थियो। गत वर्षको तुलनामा करिडोर सडकले अबको ३ महिनामा थप ३९ प्रतिशत बजेट खर्च गर्नुपर्ने देखिन्छ। शतप्रतिशत खर्च गर्न थप ६४ प्रतिशत बजेट खर्च गर्नुपर्ने हुन्छ।"
महिला उम्मेदवारको व्यवस्था संविधानविपरीत,"काठमाडौं : महिला अधिकार सुनिश्चित गर्न बनेको संविधानको अधिकारमाथि कटौती गर्ने गरी निर्वाचन आयोगले गरेको निर्णयप्रति महिला गैरसरकारी संस्था महासंघले भर्त्सना गरेको छ। आयोगले स्थानीय निर्वाचनमा प्रमुख, उपप्रमुख वा अध्यक्ष र उपाध्यक्षमध्ये कुनै एक पदमा मात्र उम्मेदवारी दर्ता गराउँदा महिलालाई उम्मेदवार बनाउनुपर्ने ऐन संशोधन गरी महिलालाई प्राथमिकता दिनुपर्ने भनी संशोधन गरेकोमा महासंघको ध्यानाकर्षण भएको हो। संविधानको धारा ३८(४) ले राज्यका हरेक संरचनामा महिलाको ३३ प्रतिशत सहभागिता हुनुपर्ने प्रावधानको कटौती गर्ने गरी कानुनको व्याख्या र शंशोधन गरेकोप्रति आपत्ति रहेको महासंघकी अध्यक्ष प्राडा शशी अधिकारीले बताइन्। त्यसैले महासंघले आयोगले कानुनमा भएको कुनै पनि दलले स्थानीय तहका उम्मेदवार उठाउँदा एक मात्र उम्मेदवार भएको ठाउँमा महिला नै हुनुपर्ने बाध्यात्मक प्रावधान राख्नुपर्ने महासंघको अडान छ। महिलालाई प्राथमिकता दिनुपर्ने जस्ता भाषा राखेर महिला अधिकारलाई नअलमल्याउन र स्थानीय तह निर्वाचन ऐन २०७३ को १७ को ९४० मा व्यवस्था भएबमोजिम महिला अनिवार्य हुनुपर्ने प्रावधानलाई बाध्याकारी बनाउनुपर्नेसहितको निर्देशन दलहरूलाई दिन संस्थाले अनुरोध गरेको छ।"
एमालेमा फर्किए एकीकृत समाजवादी दैलेखका जिल्ला सचिव,"दैलेख : नेकपा (एकीकृत समाजवादी) दैलेख जिल्ला सचिव मानबहादुर खड्का नेकपा एमालेमा फर्किएका छन्। खड्कालाई नेकपा एमालेका केन्द्रीय सदस्य धर्मराज रेग्मी तथा एमाले दैलेखका अध्यक्ष रविन्द्रराज शर्माले पार्टीमा स्वागत गरेका छन्। एमाले दैलेखको पार्टी कार्यालयमा आयोजित एक कार्यक्रममा खड्कालाई एमालेमा स्वागत गरिएको हो। उक्त अवसरमा एमाले नेताहरु नन्दकिशोर बस्नेत, दानबहादुर थापा, चन्द्रा रेग्मी, याम नारायण उपाध्याय, शान्तिप्रसाद शर्मा लगाएको उपस्थिति थियो। २०४६ सालदेखि नेकपा एमालेको विभिन्न जिम्मेवारीमा रहँदै आएका खड्का एमाले विभाजनपछि एकीकृत समाजवादीका जिल्ला सचिव बनेका थिए। विस २०५४ सालमा नेकपा एमालेको तर्फबाट तत्कालीन कट्टी गाविसको उपाध्यक्षमा निर्वाचित भएका खड्का जिल्लाको कम्युनिष्ट आन्दोलनमा सकारात्मक र इमान्दार राजनीतिक कार्यकर्ताको परिचन बनाएको छन्। एमालेमा फर्किएका नेता खड्काले पार्टी विभाजनपछि नेकपा (एकिकृत समाजवादी) को जिल्ला सचिवको रुपमा रहेर काम गर्दा सहयोग गर्ने सबैलाई धन्यवाद ज्ञापनसमेत गरेका छन्। उनले कम्युनिष्ट आन्दोलनको रक्षा, पार्टी एकताको सुद्धृढीकरण र जनताको पक्षमा आफूलाई समर्पित गर्न नेकपा एमालेमै फर्किएको बताए। नेता खड्काले पार्टी विभाजनपछि नेकपा एमाले भन्दा बाहिर रहेएका सबै नेता कार्यकर्तालाई पार्टी एकता र कम्युनिष्ट आन्दोलनका रक्षाको लागि नेकपा एमालेमा गोलबन्द हुन आह्वानसमेत गरेका छन्।"
निजी क्षेत्रलाई प्रोत्साहन आवश्यक,"सबैभन्दा पहिले अर्थतन्त्र कोल्याप्स हुन लागिसक्यो भन्ने प्रचार बन्द गर्नुपर्छ। निजी क्षेत्रको जहिले पनि मनोबल बढाउनुपर्छ। निजी क्षेत्र भनेको नेपाल भित्रमात्रै व्यापार गर्ने होइन, अन्तर्राष्ट्रिय रूपमा पनि जोडिएको छ। देश र देशको अर्थतन्त्र बचेमात्रै सबै बाँच्न सक्छन्। यसैले अर्थतन्त्रका बारेमा नकारात्मक कुरा नगरौं। बैंकिङ क्षेत्र त्यति खराब भएको छैन। बैंकिङ क्षेत्रले जति पनि पैसा तिर्न तयार छ। आत्तिनु पर्दैन। बैंकिङ क्षेत्र बिग्रिएको छैन। समग्र अर्थतन्त्रमा पहिलो पाटो वित्तीय क्षेत्र बिग्रिएको छैन। तर, समस्या हुँदै नभएको नभएको होइन, छन्। वित्तीय क्षेत्रमा कमजोरी देखिएको छ। सरकारले समयमा पुँजीगत खर्च सकेको छैन। यद्यपि राजस्व संकलन सन्तोषजनक छ। त्यसैले डराउनुपर्ने अवस्था छैन। विदेशी विनिमय सञ्चितिमा अझै ६७ महिनाको वस्तु तथा सेवा आयात धान्ने अवस्था छ। ६ महिनाभन्दा कम धान्ने क्षमता भयो भने पनि खत्तम भयौं भन्ने होइन। वैदेशिक व्यापारमा विदेशी मुद्रा दुई किसिमको चाहिन्छ। यसमा व्यापार भुक्तानी र क्यापिटल भुक्तानीका लागि। सामान्यतया व्यापारको भुक्तानीका लागि तीन महिनासम्मको निक्षेप हुँदा पनि आत्तिनुपर्ने अवस्था हँुदैन। किनभने योभन्दा बढी धान्न सक्ने अवस्थामा छौं। क्यापिटल फ्लोमा त्यति समस्या छैन। अहिलेसम्म पुँजी फिर्ता लैजाने खालका लगानी त्यति धेरै भित्र्याउन सकेका छैनौं। अर्कातर्फ विदेशी मुद्रामा ऋण पनि अत्यधिक लिएको छैन। यसले गर्दा विदेशी मुद्राको दबाब तुरुन्तै पर्दैन। कुल गार्हस्थ्य उत्पादन (जीडीपी)मा विदेशी मुद्राको दबाब धेरै नपरेकाले आत्तिनु पर्ने अवस्था नभएको हो। यसकारण अब सबैले व्यापार, व्यवसाय गर्न आत्मविश्वास बढाइदिनुस्। कमजोर नबनाउनुस्। अफवाहले राजनीतिक फाइदा होला। तर यसले व्यवसायीलाई असर गर्छ। निजी क्षेत्र जहिले पनि मनोबल बढाउन खोज्छ। किनभने अन्तर्राष्ट्रिय मिडियाले नेपालमा वित्तीय संकट भनेर आउँदा झसंग पार्छ। आज एउटा प्रतीतपत्र (एलसी) खोल्दा अन्तर्राष्ट्रिय बजारमा प्रभाव पर्छ। नेपालको अर्थतन्त्र त्यति अप्ठ्यारो अवस्थामा पुगिसकेको छैन। म सन् १९९५ देखि बैंकिङमा आबद्ध छु। सो बेला फरेइन एक्सचेन्ज एन्ड मनी डिलर्स एसोसिएसनको प्रेस अध्यक्षका रूपमा कार्यरत हुँदा डलर दर ५७ रुपैयाँ थियो। भारतले एउटा परीक्षण गर्दा डलरको भाउ एकैचोटी ६३६५ रुपैयाँ पुगेको थियो। सो बेलामा पनि अर्थतन्त्र अब कस्तो होला भन्ने चिन्ता परेको थियो। त्यस्तै, सन् २००१ तिर नेपाल बैंक र राष्ट्रिय वाणिज्य बैंकको रिपोर्ट बाहिरिएपछि नेपालको अर्थतन्त्र कोल्याप्स हुन्छ भनेर हल्ला गरिएको थियो। तर यस्तो भएन। भूकम्प आएपछि पनि मुलुकको अर्थतन्त्र कोल्याप्स हुन्छ भन्ने थियो। यसबाट पनि पुनर्उत्थान भयो। अहिलेको कमजोर अवस्था भनेको शोधनान्तर घाटा र बैंकमा लगानी योग्य पुँजी (तरलता) अभावको हो। सन् १९९५ मा नेपाल बैंकमा ट्रेजरी चिफको रूपमा काम गर्दा १२ प्रतिशत ब्याजदरमा सरकारी बन्ड (ऋणपत्र) किनेका थियौं। ट्रेजरी बिलको ब्याजदर ९१० प्रतिशतसम्म हुन्थ्यो। अहिले अधिकतम ७ प्रतिशतमा छ। यस हिसाबले अहिलेको ब्याजदर धेरै तल हो। यसअघि १८२० प्रतिशतमा ब्याज दिएर व्यवसाय भएको इतिहास छ। अहिले १११२ प्रतिशतसम्मको कर्जा ब्याजदर तोकिएकाले त्यति डराउनुपर्ने अवस्था छैन। निजी क्षेत्रले जहिले पनि अर्थतन्त्रबाट उत्प्रेरण चाहन्छ। यो दिने कस्ले ? अर्थतन्त्र चलाउने निजी क्षेत्र होइन, राजनीति क्षेत्रले हो। राजनीतिज्ञले भनेका कतिपय कुराले अन्तर्राष्ट्रिय बजारमा प्रभाव पार्ने भएकाले विचार पुर्याउनुपर्छ। तरलता अभावको समस्या प्रत्येक वर्ष, प्रत्येक दिन आइनै रहने समस्या हो। कुनैबेला १२ प्रतिशत ब्याजदरको सीमा पनि तोकियो र कुनैबेला यसलाई खुला छोड्नुपर्छ पनि भनियो। आजभन्दा ५ वर्षअघि पनि तरलता अभावको समस्या देखिएको थियो। अर्थतन्त्र संकटमा भनेर नतर्साऔं, अफवाहले राजनीतिक फाइदा होला, व्यवसायीलाई असर गर्छ कोभिड महामारीका कारण २०७६ चैत्र ११ गतेदेखि लकडाउन भयो। जहिले पनि व्यवसाय र राजनीतिमा पछाडिको ऐना सफा हुन्छ। तर अगाडिको ऐना धमिलो हुन्छ। यसमा पछाडि के भएको थियो भन्ने बहस गर्न सजिलो हुन्छ। लकडाउनमा व्यवसाय शून्य थियो। त्यो बेला व्यवसायीले सरकारलाई आत्मविश्वासका साथ जीवनरक्षाका लागि लकडाउन गरौं, अर्थतन्त्र लडेर पनि बनाउँला भनेका हुन्। त्यो अवस्थामा निजी क्षेत्रले सरकारलाई अर्थतन्त्रबारे खराब नबोल्दिनुस् हामी सपोर्ट गर्छौं भनेको छ। अर्थतन्त्रमा परेको पीडालाई निजी क्षेत्रले लिन सक्छौं भनिरहेका बेला अर्थतन्त्र खराब छ भन्नु ठीक होइन। अर्थतन्त्र आज मात्रै होइन विसं २०४८ सालदेखि नै खराब हुन थालेको हो। अहिले नेपाल राष्ट्र बैंकबाट पाँच खर्ब रुपैयाँबराबरको पुनर्कर्जाबापतको रकम राखिएको छ। यसअन्तर्गत २ खर्ब ५० अर्ब रुपैयाँ बैंकिङ प्रणालीमा गएको छ। सुरुमा ऋण लगेका ऋणीलाई बैंकले मूल्यांकन गरेर फेरि सहुलियत ब्याजदरमा पुनर्कर्जा दिन राष्ट्र बैंकले सो रकम प्रणालीमा पठाउने गर्छ। यसले गर्दा पनि केही हदसम्म लगानी योग्य पुँजी (तरलता) मा सहजता हुन्छ। यो वर्ष ५ खर्ब ४१ अर्ब रुपैयाँभन्दा बढी कर्जा सिर्जना भएको छ। कोभिडपछिको अवस्थाबाट उठ्नका लागि यत्तिका कर्जा प्रवाह भएको हो। कोभिडका बेला अर्थतन्त्र तल झरेको थियो। त्यो बेला उद्योगको उपलब्धि २० प्रतिशतमा झरेको थियो। उद्योगको उपलब्धि यसरी झरेका बेला राष्ट्र बैंकले विभिन्न किसिमका नीतिगत सुविधा दिएको थियो। सो सुविधामा वाणिज्य बैंकले पनि वित्तीय सुविधा दिनु परेको अवस्था थियो। वाणिज्य बैंकले भुक्तानी भएको ब्याजको १० प्रतिशत ब्याज फिर्ता गरेका थिए। यसरी फिर्ता गर्दा वाणिज्य बैंकलाई करिब १५ अर्ब रुपैयाँ घाटा भएको थियो। अर्थतन्त्र एकआपसमा मिलेर चलिरहेको अवस्था हो। त्यो बेलामा अर्थतन्त्रलाई सबैले समर्थन गरेकाले अहिले पनि सोही हिसाबले अगाडि बढ्नुपर्छ। अहिले बैंकले कर्जा दिन सकेन भनेर तरलताको विवाद गरिरहेका छौं, तर बैंकले पाँच सय अर्ब रुपैयाँ हाराहारीमा कर्जा दिइसकेका छन्। एउटा दुई हजार लिटरको ट्यांकीमा १ हजार ९ सय लिटर पानी बाँडिसकेपछि अब दिन सकिँदैन भन्नु ठीक कि बेठीक ? त्यसैले यो तरलताको विषय हामीले उब्जाएका हौं। प्रणालीले सिर्जना गरेको होइन। अब आयातलाई प्रतिबन्ध गर्ने कि व्यवस्थापन गर्ने भन्ने ठूलो चुनौती छ। आयातलाई व्यवस्थापन गर्नुपर्छ। अहिले आयात व्यवस्थापन गर्न सरकारका लागि सही मौका हो। केही उच्च मूल्यका सामानमा भन्सार बढाइदिनु उपयुक्त हुन्छ। भन्सार बढाइदिँदा जसको क्षमता छ, उसले किन्न सक्छ। जसको क्षमता छैन उसले किन्दैन। यसबाट फाइदा लिन सकिन्छ। उच्च मूल्यका वस्तुको भन्सार बढाउन त मिल्दैन बरु अन्य रिकभरी शुल्क भनेर लिए पनि फाइदा हुन्छ। तरलताको समस्या समाधान हुन्छ। डराउनु पर्दैन। हाम्रो अर्थतन्त्र बलियो छ। बलियो बनाउछौं। निजी क्षेत्र यसको समर्थनमा छ। सबैले यतिबेला निजी क्षेत्रको मनोबल बढाइदिनुस्। मनोबल घटाउने काम नगरियोस्। भट्टराई नेपाल उद्योग परिसंघका बैंकिङ समिति सभापति हुन्।"
नेपालगन्ज रंगशाला नेपाली झन्डामय,नेपालगन्ज : नेपालगन्ज रंगशालाभित्र चारैतिर झन्डा नै झन्डा फहराइरहेको थियो। रंगशालाको भीआईपी प्यारापिट त झन्डामय नै भएको थियो। अन्तरालले बास नेपालको संयोजनमा बिहीबार साँझ नेपाली राष्ट्रिय झन्डा महोत्सव तथा सातौं झन्डा दिवस मनाउन रंगशालामा नेपाली राष्ट्रिय झन्डाको प्रदर्शन गरेको हो। नेपाली राष्ट्रिय झन्डा महोत्सवका परिकल्पनाकार तथा अन्तरालका कार्यकारी निर्देशक जयनारायण शाहले नेपाली झन्डाबारे जनस्तरमा जानकारी गराउने उद्देश्यले विगत सात वर्षदेखि नयाँ वर्षकै दिन झन्डा दिवस मनाउन थालिएको बताए। नेपाल देशको स्थापनाकालसँगै झन्डा सुरु भएकाले गौरवमय इतिहासबारे हरेक नागरिकलाई जानकारी दिन महोत्सव आयोजना गरेको बताए। बासका कार्यकारी निर्देशक नमस्कार शाहले ७७ जिल्लामै झन्डा दिवस मनाएको बताए ।
अर्थमन्त्री जनार्दन शर्माको अनर्थ कदम,"अर्थमन्त्री जनार्दन शर्माले अर्थशास्त्रका सामान्य र आधारभूत मान्यता बुझ्दैनन् भन्ने आरोप थियो। तर पछिल्लो घटनाक्रमले त्यसोमात्रै होइन, उनी बदनियतपूर्ण कर्म गर्न पनि हिच्किचाउँदैनन् भन्ने पो देखाउँदैछ। उनले राष्ट्र बैंकमाथि नांगो हस्तक्षेप गरेका छन्। आफ्नो क्षेत्राधिकारभित्रै पर्दै नपर्ने विषयमा हात हालेका छन्। अमेरिकाबाट आएको सन्देहास्पद ४० करोड रुपैयाँ फुकुवाका लागि तोकादेश गर्नुले उनको बदनियत उदांगिएको छ। अछामका पृथ्वीबहादुर शाहको नामका ११ कम्पनीका नाममा अमेरिकाबाट आएको ४० करोड रुपैयाँ सन्देहास्पद भएको हुँदा राष्ट्र बैंकले फुकुवा गरेको थिएन। शाहले सोझै अर्थमन्त्री शर्मालाई निवेदन गरे। शर्माले चैत १३ गते मन्त्रालयका सचिवलाई तोक आदेश गरे, के कति कारणले खाता रोक्का भएको हो, स्पष्ट जानकारी माग गर्न र साथै खाता खुलाउन अनुरोध गरी पठाउने। सचिव मधुकुमार मरासिनीले सहसचिवलाई अर्को तोक लगाए। त्यसमा भनिएको थियो, माननीय मन्त्रीज्यूले भनेअनुसार गर्ने गराउने। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। आफूले भनेको नमान्ने र आफूहरूसँग सहमत नहुने जतिलाई सुराक, वर्ग दुश्मनको बिल्ला भिराइहाल्ने र सफायाको फर्मान जारी गरिहाल्ने द्वन्द्वकालको प्रवृत्ति थियो। त्यसको सिकार थुप्रै निर्दाेष नेपाली भएकै हुन्। त्यही शैलीमा शर्माले शाहको पैसा फुकुवा नगरेको झोक गभर्नर महाप्रसाद अधिकारीमाथि पोखे। निलम्बनै गरे। आफू अनुकूलका व्यक्तिहरू राखेर छानबिन समिति बनाएर उनलाई बर्खास्तको प्रपञ्च गरिसकेका छन्। सन्देहास्पद रकम भुक्तानी अनुमति राष्ट्र बैंकले दिन सक्दैन। नेपाल अन्तर्राष्ट्रिय स्तरको फाइनान्सियल एक्सन टास्क फोर्स (एफएटीएफ)को सदस्य हो राष्ट्र बैंक। त्यसको मान्यताविपरीत गए राष्ट्र बैंक नै कालोसूचीमा पर्छ। नेपालीको अन्तर्राष्ट्रिय कारोबार रोकिन्छ। त्यतिसम्म संवेदनशील कुरामा अर्थमन्त्रीले सामान्य कामकाज जस्तो गरी तोकादेश गर्नु लज्जाको विषय हो। एक त जस्तै सामान्य विषयमा पनि अर्थमन्त्रीले स्वायत्त संस्थालाई तोकादेश गर्नै मिल्दैन। वास्तवमा मुलुकलाई नै कालोसूचीमा पार्नेसम्मको हदैसम्मको हर्कत गर्न तम्सिएका अर्थमन्त्री नैतिक रूपमा च्यूत भएका छन्। उल्टै गभर्नरमाथि छानबिन गर्न लगाउनु चाहिँ साधुलाई शुली भन्ने उखानलाई चरितार्थ पार्न खोज्नु हो। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। अब छानबिनको दायरामा ल्याउनुपर्ने चाहिँ अर्थमन्त्री शर्मालाई हो। त्यो दायित्व प्रधानमन्त्री शेरबहादुर देउवामाथि छ। सन्देहास्पद ४० करोड फुकुवामा तोकादेशले उनको बदनियत कालोधनबाट आफ्नो स्वार्थपूर्ति गर्ने हो भनेर धेरैलाई शंका छ। राष्ट्रलाई नै दाउमा राखेर आफ्नो स्वार्थपूर्ति गर्न खोज्ने अर्थमन्त्रीलाई पदमा बस्ने नैतिक अधिकार छैन। उनी पदमा बसिरहँदा उनीमाथि छानबिन गर्न अप्ठ्यारो पर्छ। अनुसन्धानमाथि उनले प्रभाव पार्न सक्छन्। कानुनको सामान्य सिद्धान्तै हो, शंकाको घेरामा परेपछि र अनुसन्धान प्रभावित हुन सक्ने भएपछि जिम्मेवारीबाट अलग हुने। गभर्नरमाथिको निलम्बन फुकुवा गर्नुपर्छ। गभर्नरको निलम्बनले अर्थतन्त्रलाई सही बाटोमा डोर्याउने प्रक्रियालाई बाधा पुगेको छ। राष्ट्र जोगाउने, अर्थतन्त्र जोगाउने हो भने प्रधानमन्त्री देउवाले एकजना व्यक्तिको पद जोगाउनपट्टि लाग्नु हुँदैन। सत्ता गठबन्धन टुट्छ भने टुट्न दिनुपर्छ। सत्ताका लागि जे पनि गर्न तयार नहुने सन्देश उनले व्यवहारत दिन सके भने आउँदो चुनावमा उनैलाई लाभ हुनेछ। आखिर अहिलेको सत्ताको आयु कति नै छ र नैतिकता बिर्सेर टाँसिरहनुपर्ने ? प्रधानमन्त्रीले सही कदम चाले भने राष्ट्रलाई फाइदा हुन्छ। त्यसको राजनीतिक लाभ उनले आउँदा चुनावमा पाउने नै छन्। अर्थमन्त्रीको मतियार बन्नु प्रधानमन्त्री पदका लागि किमार्थ शोभनीय हुँदैन। गरिमामय जिम्मेवारीको ओज राख्ने, राष्ट्रलाई अभिभावकत्व दिने कर्ममा देउवा चुक्नु हुँदैन। आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले अर्थतन्त्र खस्काउने सरकार, निलम्बनमा पर्ने गभर्नर गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ संयोजक भण्डारी अर्थमन्त्रीका नजिकका दाइ अराजक अर्थमन्त्रीको दबाबमा प्रधानमन्त्रीले गलत निर्णय लिए : एमाले (पूर्णपाठ) अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री फर्सीमा अर्थमन्त्री शर्माको तस्बिर कोरेर युवाले कुर्सीमाथि किन राखे ? अर्थतन्त्रमा ठूलो संकट आएको छैन : अर्थमन्त्री शर्मा गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक"
"युक्रेनरुस युद्धको ५० दिन पूरा : राष्ट्रपति जेलेन्स्कीले भने, युक्रेन बचाउनेलाई सम्मान","किभ : युक्रेनका राष्ट्रपति भोलोडिमिर जेलेन्स्कीले रुससँगको युद्धको ५० दिन पूरा भएको अवसरमा राष्ट्रका नाममा सम्बोधन गर्दै युक्रेनलाई बचाउनेहरूलाई सम्मान गरेका छन् । जेलेन्स्कीले भने, 'एक बहादुर देशका अटल जनता, हामी रुसी आक्रमणको ५० दिनसम्म उभियौं, आक्रमण गर्नेले हामीलाई पाँच दिन दिएका थिए।' धेरै पश्चिमा नेताहरुसँगको वार्ता र भेटघाटलाई स्मरण गर्दै उनले भने, यी ५० दिनमा मैले विश्वका धेरै नेताहरुलाई विभिन्न तरिकाले भेटेको छु। राजनेताहरुले आफूसँग शक्ति नभएको जस्तो व्यवहार गरेको पनि देखेको छु। नेतृत्वमा रहेकाले भन्दा पनि गैरराजनीतिक मानिसहरूले धेरै गरेका छन्।' जेलेन्स्कीले मोस्क्वा जहाज डुबेको प्रत्यक्ष रूपमा उल्लेख नगरे पनि युक्रेनी सेनाको प्रशंसा गर्दै उनीहरूले रूसी जहाजहरू डुब्न सक्ने' भनेर देखाएको बताए। उनले भने, ५० दिन देशको रक्षा गर्न सक्नु हाम्रो लागि उपलब्धि हो, यो फेब्रुवरी २४ मा महत्त्वपूर्ण निर्णय लिएर देशका लागि लडेका युक्रेनका करोडौं जनताको उपलब्धि हो ।' बीबीसी"
टुँडालदेवीको हराएको गहना खोज्ने भाटभटेनी जात्रा सुरु,"काठमाडौं : टुँडालदेवीको हराएको गहना खोज्न प्रत्येक वर्ष मनाइने भाटभटेनी जात्रा आज शुक्रबारदेखि सुरु हुँदै छ। प्रत्येक वर्ष चैत्र शुक्ल चतुर्दशीदेखि सुरु गरिने भाटभटेनी जात्रा आजदेखि काठमाडौँ महानगरपालिका५ को हाँडीगाउँ र वडा नं ४ को टुँडालदेवी बालुवाटार क्षेत्रमा मनाइँदै छ। जात्राका लागि नक्सालको माने खटसमेत ल्याइने जात्रा सञ्चालन समितिका अध्यक्षसमेत रहेएका काठमाडौं५ का अध्यक्ष रमेश डङ्गोलले जानकारी दिए। भातको देउता बनाएर आज टुँडालदेवीमा लगिने जानकारी पनि उनले गराए। आज बेलुकीदेखि हुने जात्राका लागि सबै तयारी पूरा भएको जनाइएको छ। काठमाडौंमा मनाइने महत्वपूर्ण र अद्वितीय जात्रामध्ये भाटभटेनी पनि एक हो। यसलाई हाँडीगाउँ, टुँडालदेवी र गहना खोज्ने जात्रा भनेर पनि चिनिन्छ। यही जात्राका लागि भाटभटेनीलाई रङरोगन गर्न मन्दिरबाट बाहिर निकालिन्छ। यो जात्राको सुरु भएका सम्बन्धमा एउटा कथा प्रचलित छ। धेरै वर्ष पहिले चण्डोलको टुँडालदेवी, नक्सालको महालक्ष्मी, बालाजुको मनमैँजु र नुवाकोटी देवी स्नान गर्न भनी ठूलो ताल हाल गहनापोखरी भएको स्थानमा गएछन्। स्नान गर्ने क्रममा टुँडालदेवीको गहना पोखरीमा हराएछ। त्यसैबेलादेखि यो पोखरीको महत्व बढ्नाका साथै नाम पनि गहनापोखरी राखिएको रहेछ। रासस"
नेतृत्वको गैरजिम्मेवारीले संकट,"मुलुकको आर्थिक अवस्था निकै नाजुक भइसकेको छ। यसरी आर्थिक समस्या आउनु नौलो कुरा होइन। विगतमा पनि आएका थिए तर अहिलेको जस्तो संकटको उच्च बिन्दुमा पुगिएको थिएन। हामीलाई खुल्ला अर्थतन्त्रमा विश्वास भएन। निजी क्षेत्र र सर्वसाधारणको विश्वास धर्मरायो अर्थतन्त्र झनै संकटतर्फ जाने देखिन्छ। सन् १९२९ मा बैंकमा पैसा छैन रे भन्नेबित्तिकै सबै सर्वसाधारण बैंकमा लाइन बस्न गएका थिए। यसले बैंकिङ क्षेत्रमा समस्या ल्याएको थियो। सन् १९९२ मा ल्याटिन अमेरिकालगायत अन्य देशमा पनि क्राइसिस भएको थियो। यो कसरी नेपालसँग अन्तरसम्बन्धित छ भने बंैकिङ र खुल्ला अर्थतन्त्रमा समस्या आइसकेपछि पूरा अर्थव्यवस्था नै कोल्याप्स हुन्छ। सर्वसाधारणले तरलता समस्यालाई आर्थिक समस्याको रूपमा बुझेका छन्। यसको समाधानको उपाय के भनेर मात्रै हुँदैन। किनभने यसलाई एकांगी तवरले हेर्न मिल्दैन। सरकारको खर्चको अवस्था, कर्जा प्रवाह तथा लगानी, मुलुकको उत्पादनको अवस्थालगायतका विषयले प्रभाव पारेको हुन्छ। अहिले अर्थतन्त्रका प्रमुख सूचक हेर्दा र विश्लेषण गर्दा यो एक प्याराडक्स (विरोधाभास) हो। अर्थतन्त्र संकटको नजिक पुग्नुको मुख्य कारण नेतृत्व गैरजिम्मेवार भएरै हो। जिम्मेवार पदमा बस्ने मान्छे सेन्सिटिभ भएन भने र ऊ सबै कुरा ठीकठाक छ भनेर पन्छन्छ भने त्यो सबैभन्दा बढी चिन्ताको विषय हुन्छ। अहिले श्रीलंकासँग तुलना गर्न थालिएको छ। प्रवृत्तिका हिसाबले हामी श्रीलंका बन्नेतिर उन्मुख छौं। तर प्रकृति, चरित्र वा कारण हेर्ने हो भने फरक अवस्थामा छौं। श्रीलंकामा छोटो समयका उच्च ब्याजदरका ऋण र तर्कहीन सरकारको निर्णयलगायतका कारणले समस्या आएको हो। हाम्रोमा वैदेशिक ऋणको अवस्था त्यत्ति असहज स्थितिमा छैन। वैदेशिक ऋण कुल गार्हस्थ्यको ४२ प्रतिशतभन्दा बढेको छैन। तर, योबीचमा ऋणको परिमाण जसरी बढेको छ, त्यो चिन्ताजनक छ। ५७ वर्ष अघिसम्म कुल गार्हस्थ्यको करिब २२ प्रतिशत वैदेशिक ऋण थियो। अहिले ठ्याक्कै डबल भएको छ। दुई वा तीन वर्षमा यसले ५० प्रतिशत नाघ्ने देखिन्छ। यो आफैंमा चिन्ताको विषय हो। त्यस कारण प्रकृति मिल्दैन। प्रवृत्तिका हिसाबले हामी श्रीलंका बन्नेतिर उन्मुख छौं। तर प्रकृति, चरित्र वा कारण हेर्ने हो भने फरक अवस्थामा छौं। श्रीलंकामा छोटो समयका उच्च ब्याजदरका ऋण र तर्कहीन सरकारको निर्णयलगायतका कारणले समस्या आएको हो। साढे ४ महिनाअघि अर्थ समितिले अर्थतन्त्रका विज्ञको बैठक राखेको थियो। त्यो बैठकमा मैले अर्थतन्त्रका लक्षणहरू सकारात्मक छैनन् भनेको थिएँ। लक्षण पनि कस्तो भने कुनै एउटा परिसूचकमा समस्या आए पनि अर्को परिसूचकमा सुधार भए त्यसलाई अर्कातिरबाट मिलाउन सकिन्छ। र यहाँ त गुणात्मक रूपमा सूचकहरू प्रकट भइरहेका छन्। यसमा तपाईंहरूले एक ठाउँमा मात्र चलाएर हुँदैन। अन्तर परिसूचकहरूबीच समन्वय गरेर काम गर्न जरुरी रहेको छ, भनेर ध्यानाकर्षण गराएको थिएँ। अहिले समस्यालाई खण्डित गर्नेभन्दा पनि आफूले गरेको गल्तीलाई, आफ्नो असमक्षतालाई र गभर्नरलाई दोष दिइयो। यसरी ढाकछोप गर्ने, पन्छन खोज्ने स्थिति र प्रवृत्ति खतरा छ। २०५८ सालमा राष्ट्र बैंकको ऐन बनाउँदा डेपुटी गभर्नर बाहिरबाट ल्याउने भन्ने थियो हामीले त्यसो गर्न दिएनौँ। किनभने त्यतिबेला सरकारी बैंकको खराब कर्जाको अनुपात ६०६५ प्रतिशत पुुगेको थियो। यो क्राइसिसलाई व्यवस्थापन गर्न पुनर्संरचना गर्ने काम भयो ढिला नै भए पनि। यसको पाटोका रूपमा राष्ट्र बैंक ऐन र राष्ट्र बैंकको स्वायत्तता कायम भयो। अहिले जसरी त्यो स्वायत्ततालाई तुहाउने गरी गभर्नरलाई निलम्बन गरियो। यो धेरै घातक निर्णय हो। यसले कतै हाम्रो अर्थतन्त्र पछाडि फर्किरहेको भान हुन्छ। उदारवादी अर्थतन्त्रमा राष्ट्र बैंकको स्वायत्तता पूर्वसर्तअनुसार तय गरिएको हुन्छ। अहिले समस्या आएको छ। यसलाई आठ महिनाको तथ्यांकले पुष्टि गर्छ। चालू खाता गत वर्ष करिब एक खर्ब घाटामा रहेकामा यो वर्ष करिब चार खर्ब घाटामा गइसकेको छ। बैंकिङ क्षेत्रमा अभाव छ। आन्तरिक ऋण प्रवाह ७ प्रतिशत पुगिसकेको छ। ऋण प्रवाह गर्नेहरू ऋण दिन सक्ने अवस्थामा छैनन्। यसकारण पनि आयात प्रतिबन्ध गर्ने अवस्था आएको हो। सबैभन्दा ठूलो कुरा वैदेशिक मुद्रा सञ्चिति घटिरहेको छ। यस्तो अवस्थामा पनि अर्थतन्त्र ठीक छ भन्नु कति सही हो ? यो वर्षको आठ महिनाको तथ्यांक हेर्ने हो भने जसले पनि भन्न सक्छ, अर्थतन्त्र बिग्रिएकै छ। गत वर्ष शोधानान्तर बचत सकारात्मक थियो, मूल्यवृद्धि करिब ४ प्रतिशत थियो। यो क्राइसिसलाई हिजोको भनेर पन्छिन हुँदैन। हाम्रो अर्थतन्त्रको प्रकृति रेमिट्यान्स ल्याउने, आयात बढाउने सँगै आयातमा आधारित छ। यस कारण बाह्य आर्थिक क्रियाकलापको जोखिम पनि छ। अनि हाम्रो अर्थतन्त्रको संरचना परम्परागत छ। यसमा मार्जिन बढाउने, कमिसन बढाउनेजस्ता खेलका कारण पनि अर्थतन्त्र सुधार हुन नसकेको देखिन्छ। समस्या त छ, अब कसरी समाधान गर्ने ? यसका लागि हाम्रो मुख्य कार्य भनेको विदेशी मुद्रा सञ्चिति बढाउनु नै हो। पहिले पुँजीगत खर्च गर्ने क्षमता बढाउनुपर्छ। ३ खर्ब रुपैयाँ जति अनुत्पादक क्षेत्रमा खर्च गर्ने, कमिटी, समिति संस्थानमा लगाउने, केन्द्रमा होल्ड गर्ने, केन्द्र तथा संघमा हुने रेप्लिकेसन यी सबैलाई हाम्रो अर्थतन्त्रले धान्न सक्दैन। यसलाई कटाएर उत्पादक क्षेत्रमा खर्च गर्नुपर्ने देखिन्छ। यसले निजी क्षेत्रलाई पनि आधार दिनेछ। खर्च कटाउने भन्दै २० प्रतिशत सरकारी कर्मचारीको इन्धन कटौती गर्ने निर्णय हेर्दा नै यो सरकार अझै गम्भीर भइनसकेको भन्ने बुझिन्छ। सरकारले गरेका छौं, जस्तो गरेर भ्रम छर्ने काम गर्दैछ। यो अभावको समयमा नै हो केही सुधार गर्न सक्ने। अर्थतन्त्र संकटको नजिक पुग्नुको मुख्य कारण नेतृत्व गैरजिम्मेवार भएर नै हो। जिम्मेवार पदमा बस्ने मान्छे सबै कुरा ठीकठाक छ भनेर पन्छिन्छ भने त्यो सबैभन्दा बढी चिन्ताको विषय हो। वैदेशिक ऋण, वैदेशिक लगानी भित्र्याएर पनि अहिलेको अवस्थामा मुद्रा सञ्चिति बढाउन सकिन्छ। अर्को पर्यटन क्षेत्रमा फोकस गर्न सक्यौैैं भने विदेशी मुद्रा बढाउन मद्दत गर्छ। रेमिट्यान्समा अनुदान दिने, कालो अर्थतन्त्रलाई मौलाउनबाट रोक्ने गर्नुपर्छ। गभर्नरले अर्थमन्त्रीलाई दोष दिने अर्थमन्त्रीले गभर्नरलाई देखाउने यसरी समस्याको समाधान हुन सक्दैन। तीन खर्बको कृषि सामग्री आयात भइरहेको छ। यसका लागि सरकारले गम्भीर भएर सोच्न अति आवश्यक छ। कृषि सामग्रीको अनुदानलाई प्राथमिकता दिने र ती वस्तुमा आत्मनिर्भर हुने योजना ल्याउन आवश्यक छ। हरेक बजेटले २३ वटा कृषि वस्तुमा आत्मनिर्भर हुन्छौं भनेर सुन्दासुन्दा कान नै पाकिसकेको छ। संसारमा बजेट विश्वसनीय नीतिको रूपमा हेरिन्छ। तर यहाँ बजेटमा बोलिएका कुरालाई जनताले विश्वास गर्न सक्ने वातावरण बन्न सकेको छैन। यो सरकारकै कमजोरीले हो। ९१० वटा औद्योगिक उत्पादनमा २ वा ३ वर्षमा आत्मनिर्भर हुने भनेर हरेक वर्षको बजेटमा नै आइरहेको हुन्छ । तर त्यसको प्रतिफल बारेमा ध्यान पुुर्याउन सकिएको छैन। त्यसकारण कृषिमा लगानी गर्दा पहिल्यै त्यसको प्रतिफल सुनिश्चित गर्नुपर्छ। यसका साथै भारतको स्थिर विनिमय दरले पनि नेपालको अर्थतन्त्रलाई छायामा पार्ने काम गरिरहेको छ। यसमा सोच्ने बेला आएको छ। भारतसँगको तुलनामा उत्पादन तथा कारोबार लागत करिब २५ प्रतिशत बढी छ। यसले गर्दा प्रतिस्पर्धात्मक क्षमता खतम भएको छ। विनिमय दरलाई चलाउने हो भने आफैं नै अर्थतन्त्र सुधारतर्फ जान सहयोग पुग्छ। यसले व्यापार र विदेशी मुद्रा सञ्चितिमा पनि सहज हुुने थियो। अर्को भनेको हामी औद्योगिकीकरणको कुरा गर्छांै। तर, कच्चा पदार्थलगायत उत्पादित वस्तुमा एउटै किसिमको कर प्रणाली लागू गर्दै आइरहेका छौं। यसरी नेपालका स्रोत र साधनमा आधारित उद्योग कसरी प्रतिस्पर्धी रूपमा अघि बढ्न सक्छन् ? बरु झन् धराशायी हुन्छन्। यसले नेपाली उद्योगलाई नकारात्मक सन्देश दिइरहेको छ। समतल मैदान दिनका लागि छुट्टाछुट्टै कर प्रणाली लागू गर्नैपर्छ। समस्या एक ठाउँमा वा एउटा क्षेत्रमा मात्रै छैन। अहिलेको वित्तीय संकट समाधानका लागि समग्र विषयलाई समेटेर एकीकृत ठोस कार्यनीति ल्याउनुपर्छ। पुँजीगत खर्च वृद्धि, बैंकिङ क्षेत्रमा तरलता वृद्धि, उत्पादनशील क्षेत्रमा सार्वजनिक ऋण लगानी, उत्पादनशील क्षेत्रमा वैंक वित्तीय संस्थाको संस्थागत तथा व्यक्तिगत ऋण परिचालन, निजी क्षेत्रलाई लगानी प्रोत्साहन, बैंकिङ माध्यममा पैसा आकर्षित गर्ने व्यवस्थाजस्ता विषयलाई समेटेर आर्थिक नीति ल्याउनुपर्छ। एउटा पक्षलाई मात्र सम्बोधन गरेर हुँदैन। सबैसँग समन्वय गर्न आवश्यक छ। खनाल राष्ट्रिय योजना आयोगका पूर्वउपाध्यक्ष हुन्। को ठीक, को दोषी बुझ्नुपर्छ वितरणमुखी नहोस् बजेट"
"को ठीक, को दोषी बुझ्नुपर्छ","राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको छ। गभर्नरलाई कारबाही गर्ने प्रक्रिया ऐनमा भए पनि अर्थमन्त्रीको ढंग पुगेको छैन। सरकारले नेपाल राष्ट्र बैंकका गभर्नरलाई निलम्बन गर्दा बजारमा दुई खालका विचार आएका छन्। एकथरीले सरकारको नीतिमा असहयोग गरेका कारण गभर्नर हटाइएको भनेका छन्। अर्कोथरीले अर्थतन्त्र ओरालो लागिरहेका बेला समन्वय गरेर जानुपर्नेमा पदमुक्त गर्नुलाई गलत भनेका छन्। एक सिक्काका दुईवटा पाटा हुन्छन्। त्यसैले म यस विषयमा कुनै पक्षको विचार ठीक भन्दिनँ। कानुनी व्याख्या गर्दा साझा पक्षलाई ध्यान दिनुपर्छ। राष्ट्र बैंक ऐन २०५८ ले कस्तो व्यवस्था गरेको छ। को ठीक, को दोषी बुझ्नुपर्छ। राष्ट्र बैंक ऐनअन्तर्गत नै सरकारले गभर्नरलाई अनुसन्धान गर्न तानेको छ। राष्ट्र बैंक ऐनअन्तर्गत नै निलम्बन गरिएको अवस्था छ। अर्थतन्त्र समस्यामा भएका बेला विदेशी मुद्रा घट्ने, आयात बढ्ने अवस्थामा पुगेका बेला सबै मिलेर अर्थतन्त्र जोगाउनमा लाग्नुपर्ने हो। यो अवस्थामा चलाउनु हुँदैनथ्यो भन्ने एकथरीको बुझाइ छ। म यो कुरा ठीक, अर्को कुरा बेठीक नभनी तटस्थ भएर कानुनी पाटो केलाउन चाहन्छु। राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको छ। गभर्नरलाई कारबाही गर्ने प्रक्रिया ऐनमा भए पनि अर्थमन्त्रीले ढंग पुर्याएका छैनन्। अर्थमन्त्रीको सिफारिसअनुसार नियुक्ति र कारबाही मन्त्रिपरिषद्ले गर्ने व्यवस्था छ। तर राष्ट्र बैंकलाई सरकारले हस्तक्षेप गर्न हुँदैनथ्यो। ऐनको दफा १०६ ग मा मुद्रा, बैंकिङ र वित्त क्षेत्रमा सरकारले निर्देशन दिने व्यवस्था छ। कतिपयले राष्ट्र बैंकको स्वायत्तता हनन् भएको मान्छन्। तर, दैनिक प्रशासनका क्रममा त्यस्तो भए पनि अर्थ मन्त्रालय र राष्ट्र बैंकबीच समन्वय अति जरुरी छ। चेक एन्ड ब्यालेन्सको सिद्धान्त ऐनमा भएकाले गभर्नर कि अर्थमन्त्री कसको अधिकार माथि भन्ने प्रश्न नै हुँदैन। नीतिभन्दा बाहिर हिँड्न खोजे नियन्त्रण गर्न सक्ने अर्थ मन्त्रालयको जिम्मेवारी हो। तर, काम नराम्रो गरे भनेर अर्थमन्त्रीले हटाउन खोज्दैमा सक्दैन। गभर्नर काम गर्न अक्षम भए तथा बैंकिङ तथा वित्तीय क्षेत्रमा हानिनोक्सानी गर्ने काम गरे पनि सिधै हटाउन मिल्दैन। दफा २ मा पदमुक्त गर्न न्यायाधीशको अध्यक्षतामा तीन सदस्यीय जाँचबुझ समिति गठन गर्ने व्यवस्था छ। समितिले निष्पक्ष छानबिन गर्ने र सबै कागजात हेरेर दफा ५ बमोजिम काम गरे पदमुक्त हुन योग्य छ छैन जाँचेर प्रतिवेदन दिएपछि मात्रै पदमुक्त गर्न सक्छ। त्यसो गर्दा पनि प्राकृतिक न्यायको सिद्धान्तले सफाइको मौका दिनुपर्छ। समितिलाई गलत काम गरेको छैन भन्ने लागेमा हटाउन मिल्दैन। अनुसन्धानको प्रक्रिया सुरु भइसकेको छ। गलत काम नगरेको ठहरिएमा अर्थमन्त्रीले आफ्नो इच्छाले पदमुक्त गर्न पाउँदैन। प्रक्रिया अघि बढेकाले अनुसन्धान गर्न दिनुपर्छ। कानुनीरूपमा यस्तो हुन्छ। तर, नीतिगत कुराको आयाम हुँदैन। छानबिन समितिले कत्तिको निष्पक्ष छानबिन हुन्छ भन्ने पनि एउटा महत्त्वपूर्ण विषय हो। राष्ट्र बैंक ऐन २०१२ अनुसार तत्कालीन सरकारले गभर्नर दीपेन्द्रपुरुष ढकाललाई हटाएको थियो। त्यतिबेला हटाउन पाइने व्यवस्था भए पनि सर्वोच्च अदालतले पूर्वाग्राही भएकाले हटाएको हो भन्दै अन्तरिम आदेश जारी गरेको थियो। नेपालको अर्थतन्त्र उकास्न विदेशी लगानी अपरिहार्य छ। विदेशी लगानीबिना विकास सम्भव छैन। विदेशी लगानी तथा प्रविधि हस्तान्तरण ऐनमा पहिला ५० लाखसम्मको लगानी ल्याउन पाउने व्यवस्था थियो। तर, अहिले उक्त व्यवस्था संशोधन भई पाँच करोड पुर्याएको छ। यसले लगानीमा बाधा पुगेको देखिन्छ। साना उद्योगलाई पनि सहज हुनेगरी लगानी ल्याउन सक्ने व्यवस्था गर्नुपर्छ। त्यस्तै रेमिट्यान्स सुधार गर्नमा ध्यान दिनुपर्छ। पर्यटन हाम्रो नियन्त्रणमा छैन। पर्यटक अति आउँछन् भन्ने यकिन हुन्न। तर, योजना बनाएर लागे लाखौं पर्यटक भित्र्याउन सकिन्छ। नेपालमा बिजुली उत्पादनको प्रचुर सम्भावना छ। नेपालमै खपत बढाउनुपर्ने जरुरी पनि छ। भारतलाई बिजुली चाहिएको छ। हामीले बंगलादेश पनि बिजुली पठाउन सक्छौं। एक हजार मेगावाट मात्रै पठाउन सकिएमा पनि पैसा आउँछ। यसतर्फ किन काम नगर्ने ? त्यस्तै आयातमा पनि कडाइ गर्नैपर्छ। विलासी वस्तु ल्याउनुको जरुरी नै छैन। पेट खाली राखेर, लुगा नलगाएर आयात रोक्ने भन्ने हुँदैन। स्वदेशमा आम्दानी बढाउनै पर्छ। आम्दानी बढाएर अर्थतन्त्र उकास्नमा ध्यान केन्द्रित हुनुपर्छ। नेपालमा सबै गर्ने तर कानुन परिवर्तन नगर्ने चलन छ। यसले धेरै काममा बाधा पुगेका छन्। आम्दानी बढाउन गैरआवासीय नेपालीको डलर यहाँ ल्याउने व्यवस्था गर्नुपर्छ। उनीहरूको लगानी गर्न सहज व्यवस्था गरिदिए यहाँ भएको सम्पत्ति पनि परिचालन हुन्छ। बाहिरबाट थप लगानी आउँछ। अहिले सरकारले डलर खातामा लगानी गर्ने व्यवस्था गर्न लागेको छ। यसलाई अझै सरल, सहज र पूर्ण अनलाइनमैत्री बनाएर विदेशमा बस्ने नेपालीलाई आकर्षण गर्नुपर्छ। लगानी बढाउन दीर्घकालीन योजना बनाएर जान सकिन्छ। पर्यटन हाम्रो नियन्त्रणमा छैन। तर यसबाट पनि मनग्य लाभ लिन सकिन्छ। हामीले बिजुली उत्पादन गर्यौं भने बिक्रीमा समस्या छैन। भारत र बंगलादेशमा बिजुली बेच्न सकिन्छ। प्रोजेक्ट फाइनान्सिङमा सेयरमा पैसा हाल्ने मात्र हेरियो। यसमा सहजीकरण गर्न जरुरी छ। लगानी भिœयाउनका लागि कानुनी अल्झन हटाउनुपर्छ। कानुन पूर्णरूपमा सहज बनाउन सकियो भने विदेशबाट पर्याप्त मात्रामा लगानी आउँछ। लगानी सहज भएमा विदेशबाट आम्दानी बढाउन सकिन्छ। अरू सबै हुने तर कानुन परिमार्जनमा ढिलाइ हुँदा पनि लगानीकर्ता आकर्षित नभई विकर्षित भइरहेका छन्। यसतर्फ सरकार सचेत हुनैपर्छ। प्राडा पण्डित कानुनविद् हुन्।"
मिथिलामा आज जुडशितल पर्व मनाइँदै,"महोत्तरी : नयाँ वर्षको दोस्रो दिन शुक्रबार मिथिलाञ्चलमा हर्षोल्लासपूर्वक जुडशीतल पर्व मनाइँदै छ। एका बिहानै बुवाआमा, गुरु, मान्यजन एवम् आफूभन्दा जेठा व्यक्तिले सानालाई टाउकोमा पानी छर्किंदै आशीर्वाद दिएर जुडशितल पर्व मनाइन्छ। वर्षभरी सुख, समृद्धि, शान्ति, दीर्घायु एवं उत्तरोत्तर प्रगति होस् भन्ने कामना गर्दै सानालाई आशीर्वाद दिने र सानाले पनि मान्यजनबाट आशीर्वाद लिने प्रचलन रहिआएको छ । यसै दिन खेतबारीमा मलजल गर्ने र बोटबिरुवामा पानी हाल्ने गरिन्छ । जुडशितल पर्वमा एक दिनअघि पकाएको बासी भात चुल्हो देवतालाई चढाउने गरिन्छ । तराईका घरघरमा मिष्ठान परिकार भात, दाल, तरकारी, करही बरी, तरुवा, भुजुवालगायतको भोजन बनाएर खाने परम्परा रहेको छ । जुडशीतल पर्वलाई वैज्ञानिक एवं स्वास्थ्यको दृष्टिकोणले समेत महत्वपूर्ण मानिएको छ । शरीरमा हिलो र पानी हाल्नाले स्वास्थ्य लाभ हुने र छालाका रोगहरू समेत नलाग्ने विश्वास रहेको छ । गर्मीयाममा दादुराको प्रकोप बढ्ने गरेकाले शुद्ध माटो शरीरमा लगाउँदा यो रोग लाग्ने सम्भावना न्यून हुने गरेको चिकित्सकहरुको भनाइ छ । पहिले यो पर्वमा बिहान उठेर सम्पूर्ण गाउँवासी एकत्रित भएर एकलाई हिलो, माटो, पानी र खरानी दलेर खेल्ने गर्थे । अचेल यो परम्परा लोप हुँदै गइरहेको संस्कृतविद्हरू बताउँछन् । यता मधेश प्रदेश सरकारले जुडशितलको अवसरमा सार्वजानिक बिदा दिएको छ । आज यहाँका सार्वजानिक संस्था, शैक्षिकसंस्था लगायतका अर्ध सरकारी कार्यालयहरु समेत बन्द रहेका छन् ।"
वर्षको पहिलो दिन पोखरा पर्यटकमय,"पोखरा : लामो समय तुवालोले धुम्म भएको पोखराको आकाश नयाँवर्ष २०७९ को पहिलो दिन बिहानै खुल्यो। हिमाल टलक्क टल्किए। मठमन्दिरमा दर्शनार्थीको घुइँचो लाग्यो। फेवातालको मध्यभागमा रहेको बाराही मन्दिर दर्शन गर्न जान डुंगा पाउन पालो पर्खिनुपर्यो। विन्ध्यवासिनी, भद्रकाली मन्दिरमा पनि दर्शनार्थीको चहलपहल देखियो। नयाँवर्षको स्वागतमा फेवातालकिनार रातभर गुन्जायमान बनेको थियो। स्थानीयवासी मात्रै होइन, विदेशी पर्यटकसमेत गीतसंगीतमा झुम्मिएका थिए। कोरोना महामारीका कारण रोकिएको नववर्ष महोत्सव दुई वर्षपछि आयोजना गरिएको थियो। नयाँवर्षका दुई दिन पोखराका होटलमा ८० प्रतिशत अकुपेन्सी रहेको होटल संघ नेपाल पोखराका अध्यक्ष लक्ष्मण सुवेदीले बताए। उनका अनुसार यहाँका चल्तीका होटल एक हप्ताका लागि भरिभराउँछन्। कोरोना महामारीका कारण ठप्प बनेको पर्यटन उद्योग पर्यटक आगमनसँगै चलायमान हुन थालेको व्यवसायीले बताएका छन्। आन्तरिक र भारतीयमात्र होइन तेस्रो मुलुकका पर्यटक आगमन बढ्दो क्रममा देखिएको छ। नयाँ भेरियन्ट नआए पर्यटन उद्योगले लय समाउने गरी पर्यटक आगमन बढ्दो रहेको पोखरा पर्यटन परिषद्का अध्यक्ष गोपीबहादुर भट्टराईले बताए। संघका अध्यक्ष सुवेदीका अनुसार तेस्रो मुलुकका पर्यटक आगमन पनि बढ्दो क्रममा रहेकाले पर्यटन उद्योगमा नयाँ आशा पलाएको छ। पर्यटकीय सहर पोखराका होटलमा ४ अर्बभन्दा बढी लगानी रहेको सुवेदीको भनाइ छ। १ हजार २ सय होटलमा १५ हजारभन्दा बढी व्यक्तिले रोजगारी पाएका छन्। कोभिडका कारण पर्यटक आगमन शून्य रहँदा यति ठूलो लगानी जोखिममा परेको थियो। सरकारले राहत र पर्यटन प्रवद्र्धनमा सहयोग गर्नुपर्ने व्यवसायीले बताएका छन्। पोखराको पर्यटन उद्योगमा कुल लगानी ५ खर्बभन्दा बढी रहेको पोखरा पर्यटन परिषद्का अध्यक्ष भट्टराईको भनाइ छ। पोखरामा बर्सेनि कति पर्यटक आउँछन् भन्ने एकिन तथ्यांक अन्नपूर्ण संरक्षण क्षेत्र आयोजनाबाहेक अरू सरकारी निकायले राख्ने गरेका छैनन्। यहाँका व्यवसायी नेपालमा आउने पर्यटकमध्ये ४० प्रतिशत पोखरा आउने गरेको अनुमान गर्छन्। अन्नपूर्ण संरक्षण क्षेत्रमा सन् २०२२ को तीन महिनाको तथ्याकले पर्यटक आगमन बढ्दो देखाएको छ। जनवरीमा अन्नपूर्ण संरक्षण क्षेत्रमा ९ सय ७६ पर्यटक पदयात्रामा पुगेको तथ्यांक छ। त्यसमा सार्क मुलुकका ५ सय ३ र त्यसबाहेकका ४ सय ७३ जना रहेको अन्नपूर्ण संरक्षण क्षेत्र आयोजना (एक्याप)का सूचना अधिकारी अशोक सुवेदीको भनाइ छ। फेब्रुअरीमा पर्यटक आगमन १ हजार ५ सय ८७ छ। सार्क मुलुकका ५ सय ३० जना आउँदा त्यसबाहेकका १ हजार ५७ रहेको एक्यापको तथ्यांक छ। मार्चमा एकै महिना १२ हजार २ सय १९ पर्यटकले अन्नपूर्ण संरक्षण क्षेत्रमा पदयात्रा गरेको पाइएको छ। जसमा सार्क मुलुकका ७ हजार २ सय ६० र अन्य मुलुकका ४ हजार ९ सय ५९ जना छन्।"
"रणवीर र आलियाको विवाह सम्पन्न : कसरी भयो, कोको आएका थिए?","नयाँ दिल्ली : रणवीर र आलियाले अन्ततः विवाह गरेका छन्। हिजो बिहीबार रणवीर कपुर र अभिनेत्री आलिया भट्टको विवाह भएको हो। यो दिन उनीहरुको लागि मात्र नभइ उनीहरुका करोडौं फ्यान र सम्पूर्ण बलिउड उद्योगको लागि प्रतिक्षाको दिन थियो। विवाह एकदमै साधारण तरिकाले भएको भारतीय सञ्चार माध्यमहरुमा उल्लेख छ। रणवीर कपुर र आलिया भट्टले अन्य बलिउड स्टारले जसरी विवाहको लागि कुनै होटल अथवा मनपर्ने ठाउँ रोजेनन्। उनीहरुले आफ्नो घरमा नै सामान्य तरिकाले विवाह गरे। रणवीर कपूर मुम्बईको बान्द्राको पाली हिलमा रहेको वास्तु बिल्डिङको सातौं तलामा बस्थे। आलिया भट्ट सोही भवनको ५ औं मञ्जिलमा भाडाको घरमा बस्थिन्। विवाहका सबै संस्कार सो घरमा भएको हो। बिहीबार बिहान हल्दी लगाउने दिउँसो ३ बजे विवाहको साइत थियो। विवाहमा कपूर परिवार र भट्ट परिवारका नजिकका व्यक्तिहरू मात्र उपस्थित थिए। करीना कपूर, सैफ अली खान, लव रञ्जन, राहुल भट्ट, शाहिना भट्ट, सोनी राजदान, पूजा भट्ट, राहुल भट्ट, रीमा जैन, उनका छोरा अरमान जैन र अम्बानी परिवारका आकाश र श्लोका पनि उपस्थित थिए।"
नेताजीको नमस्कार !,"जनकपुरधाम : जनकपुरधाम उपमहानगरपालिकाका नगर प्रमुख लालकिशोर साह बुधबार आफ्नो गाडीमा जाँदै थिए। रामचोक पुग्दा उनको गाडी एक्कासी मध्यम गतिमा चल्योे। सडकको फुटपाथमा बसेका केही सर्वसाधारणलाई उनले गाडीबाटै हात जोडरे नमस्कार गर्दै मन्द मुस्कानसमेत दिए। मेयर साहबाट बिहानबिहानै नमस्कार पाउँदा ती स्थानीय पनि चकित भए र उनलाई नमस्कार फर्काए। त्यसपछि साहको गाडी तीव्र गतिमा अगाडि बढ्यो। मेयर साह नमस्कार गरेर फर्किसकेपछि स्थानीयमा चियोचर्चो हुन थाल्यो। सबैले एकै स्वरमा भने, नेताजीले नमस्कार गर्न थाल्नुभो। अब नेताहरूलाई चुनाव लागे जस्तो छ। साहको पछिल्लो साढे ४ वर्षको कार्यकाल उपलब्धीभन्दा विवादमै बढी बित्यो। हालसम्मको कार्यकालमा जनताको सम्पर्कमा आकलझुक्कल मात्रै आउने र आफ्ना कार्यकर्ता वा चिनजानबाहेकका व्यक्तिहरूको फोनसमेत उठाउन नरुचाउने मेयर साह यसपालिको स्थानीय निर्वाचनमा फेरि उम्मेदवार बन्ने दाउमा छन्। जनतासँग बिग्रेको सम्बन्धलाई उनी निर्वाचन नजिकिँदै जाँदा सुधार गर्न खोजिरहेका छन्। त्यसैले अलि बढी नमस्कार गर्न थालेका छन्, स्थानीय विजय साहले भने, अब नेताजीहरूले बढी नै हालखबर सोध्नेछन्। चुनावसम्म मात्रै हो, यस्तो नमस्कारहरू। निर्वाचनको समय नजिकिएसँगै जनप्रतिनिधि र उम्मेदवार बन्न आकांक्षी नेताहरूको जनस्तरमा दौडधुप निकै बढेको छ। गाउँका सडकहरूमा झण्डावाला गाडीहरू धुलो उडाउँदै घुम्न थालेका छन् भने उम्मेदवारहरू बाजागाजासहित जनताको घरदैलोमा पुग्न थालेका छन्। यति बेला हो जनतालाई नमस्कार गर्ने अनि झुटो वाचा गर्ने, महोत्तरीका कुमाइ ठाकुर भन्छन्, अहिले त नेताहरूले जे भन्यो त्यहीं वाचा गर्छन्। तर, यिनीहरूको विश्वास गर्न गाह्रो छ। नयाँ उम्मेदवार बनेकाहरूलाई जनतामाझ गएर आफ्नो कुरा राख्न सजिलो भए पनि जनप्रतिनिधिको भूमिकामा रहेका नेताहरूलाई जनता समक्ष जान कठिनाइ छ। आफ्नो कार्यकालमा जनताको भावनाविपरीत काम गरेका र फेरि चुनाव लड्ने मनसाय बनाइरहेका नेताहरूको कामलाई सर्वसाधारणले बढी नै समीक्षा गर्न थालेका छन्। आउँदो निर्वाचनमा अन्य पेसामा सफलता पाएका वर्चस्वशाली व्यक्तिहरूले पनि स्थानीय तहको प्रमुख, उपप्रमुखमा उम्मेदवारी घोषणा गरेका छन्। राजनीतिक दलमा आबद्ध नभएकोले आफू बढी इमान्दार र विकासप्रति जिम्मेवार हुने उनीहरूको तर्क छ। स्वतन्त्र रूपमा चुनावी मैदानमा उत्रिएका उम्मेदवारहरू पनि अहिले निरन्तर जनताको घरदैलोमा पुगेर प्रचारप्रसारमा लागेका छन्। मलाई राजनीति धेरै थाहा छैन्। तर, लोकतन्त्रमा जनता नै मालिक हुन्छन् भन्ने कुरा बुझेको छु, निर्माण व्यवसायीका रूपमा देशमै पहिचान स्थापित गरेका बलराम महतो भन्छन्, मैले आफ्नो व्यवसायबाट दाम निकै कमाइसके अब नाम कमाउने आकांक्षा छ र आफ्नो जन्मथलोको लागि केही योगदान गरेर जाऊँ भन्ने भावनाबाट चुनावी प्रतिस्पर्धामा उत्रेको छु। उनी जनकपुरधाम उपमहानगरपालिकाको मेयरमा स्वतन्त्र उम्मेदवारी घोषणा गरेका छन्। त्यस्तै, अहिले जनताले सबै नेताको कुरा सुन्ने तर, उनीहरूकोे विगतको समीक्षा गरेर मात्रै मत कसलाई दिने भन्ने निर्णय गर्ने बताउँछन्, स्थानीय शिव यादव। अब नेताहरूको खोक्रो भाषण, झुटो आश्वासन र नौटंकी नमस्कारको भरमा चुनाव जित्न कठिन हुने उनको भनाइ छ।"
दुर्घटनामा मोटरसाइकल चालकको मृत्यु,विराटनगर : मोरङको रतुवामाई नगरपालिका४ झुर्कियामा मोटरसाइकल दुर्घटना हुँदा बिहीबार राति एक जनाको मृत्यु भएको छ । भित्री सडक खण्डमा उत्तरबाट दक्षिणतर्फ जाँदै गरेको प्रदेश १०४००१ प ७६३१ नम्बरको मोटरसाइकल आफैँ अनियन्त्रित भएर दुर्घटनामा परेको प्रहरीले जनाएको छ । दुर्घटनामा सोही मोटरसाइकलका चालक रतुवामाई४ का २२ वर्षीय पंकज यादवको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मोटरसाइकल बाटो छेउको नालामा पल्टिएर दुर्घटना हुँदा गम्भीर घाइते भाएका यादवको राति ८:५० बजेतिर विराटनगरको गोल्डेन अस्पतालमा मृत्यु भएको हो । तीव्र गतिका कारण दुर्घटना भएको प्रहरीले जनाएको छ ।
वितरणमुखी नहोस् बजेट,"अहिले अर्थतन्त्रका सूचक अलि नकारात्मक अवस्थामा छन्। अर्थतन्त्रबारे पछिल्लो समय नेता तथा आमसञ्चारमार्फत आएको कुरालाई हेरेर डराउनुपर्ने अवस्था भने छैन। मुलुक अझै पनि सक्षम छ। बरु यसलाई कसरी व्यवस्थित गर्ने भन्नेतर्फ लाग्न जरुरी भएको छ। यसका लागि अल्पकालीन र दीर्घकालीन योजना ल्याउनुपर्छ। त्यत्तिकै परम्परागत रूपमा चलेर हुँदैन। वास्तवमा खास समस्या सरकारले बजेट निर्माण गर्दा देखिने गरेको छ। सरकारले पहिला ठूलो बजेट निर्माण गर्ने पछि आएर घटाउने प्रवृत्ति छ। सुरुमा ठूलो बजेट निर्माण गर्दा राजस्व उठाउने भार सरकारी निकायमा पर्छ। यसको मार अन्ततः निजी क्षेत्रको टाउकामा आइपुग्छ। यसैले बजेट निर्माण गर्दा पनि घाँटी हेरेर हाड निल्ने गरी हुनुपर्यो। हाम्रो आन्तरिक राजस्वले कति धान्न सक्छ भनेर पनि हेर्नुपर्छ। अथवा कुन कुनमा आन्तरिक ऋणले धान्न सक्छ र नभई नहुनेमा वैदेशिक सहायता लिने भन्नेतर्फ सोच्न जरुरी भएको छ। अहिलेसम्मको स्थिति हेर्दा, मुलुकभित्र जे सामान पनि आउन दिने काम भयो। यसबारे पनि पटकपटक सुझाएका थियौं। अहिले उठेको आन्तरिक राजस्वबाट चालू खर्चमा ९० प्रतिशत जति खर्च हुने गरेको छ। यो कहालिलाग्दो अवस्था हो। विकास निर्माणका लागि विनियोजन गर्ने बजेट पनि समयमा खर्च नहुने प्रवृत्ति छ। हालसम्म पुँजीगत खर्च करिब २५ प्रतिशत हाराहारीमा मात्रै खर्च भएको छ। खर्चका लागि सरकारले स्पष्ट नीति ल्याउन जरुरी छ। जसरी राष्ट्र बैंकले हरेक तीनतीन महिनामा मौद्रिक नीति समीक्षा गरेर कार्यदिशा ल्याउने गर्छ। यसले अर्थतन्त्र सुधार गर्न, आगामी कदम चाल्न मद्दत गर्छ। यसर्थ विकास खर्च गर्नेमा पनि तीनतीन महिनामा किन खर्च भएन ? कुनकुन ठाउँमा कति भएको छ ? भनेर सरकारले त्रैमासिक रूपमा समीक्षाको व्यवस्था गर्न जरुरी छ। किनभने यसो गर्दा कहाँनेर ल्याप्सेस छ थाहा हुन्छ। यसलाई अब आउने बजेटबाटै लागू गर्दा राम्रो हुन्छ। अहिले बैंकिङ प्रणालीमा लगानीयोग्य पुँजी (तरलता) को अभाव भएको छ। यसलाई व्यवस्थित गरियो भने समस्या सल्ट्याउन सजिलो हुन्छ। बैंकिङ प्रणालीमा कर्जापुँजीनिक्षेपअनुपात (सीसीडी रेसियो) ८५ प्रतिशतको व्यवस्थालाई खारेज गरेर कर्जानिक्षेप अनुपात (सीडी रेसियोे) ९० प्रतिशतसम्म हुनुपर्ने व्यवस्था लागू गरिएको छ। सीडी लागू भएपछि पुँजी अभाव हुँदा ब्याजदर पनि ह्वारह्वार्ती बढ्यो। यसबारे हामीले पटकपटक राष्ट्र बैंकलाई सुझाएका थियौं। त्यो पनि सुनुवाइ भएन। सो विधि वैज्ञानिक भए पनि मुलुकको यो अवस्थामा सीडीलाई ९० बाट बढाएर ९५ प्रतिशत पुर्याइयो भने तरलतामा केही कमी आउँछ। अहिलेसम्मको स्थिति हेर्दा, मुलुकभित्र जे सामान पनि आउन दिने काम भयो। यसबारे पनि पटकपटक सुझाएका थियौं। विदेशी सामान जे पनि उपभोग गर्ने तर निर्यात गर्ने बेला राम्रो छ भनेर पठाएको सामान गुणस्तर ठीक भएन, क्वारेन्टाइन मिलेन भनेर अस्वीकार गर्ने चलन छ। मुलुकले केही करोड खर्चेर भए पनि भन्सारको मुख्य नाकामा अन्तर्राष्ट्रिय तहको ल्याब स्थापना गरे निर्यात प्रवद्र्धन हुन्छ। यसले आयात पनि नचाहिने वस्तु, मिति नाघेको वस्तुलगायतका छ भने पनि नियन्त्रण गर्छ। यो तत्कालै गर्न सकिन्छ। कृषि क्षेत्रमा पनि उत्पादन बढाउनुपर्छ। कृषि प्रधान मुलुक भन्ने तर मासिक दुई खर्ब रुपैयाँ बढीको खानेकुराकै आयात भइरहेको छ। रेमिट्यान्स आप्रवाह झन्डै २ सय ४७ अर्ब जति घटेको अवस्था छ। डराउनुपर्ने अवस्था भने छैन। तर आयातलाई व्यवस्थित गर्न सके समस्या कम हुन्छ। नचाहिने, फजुल किसिमको आयात छ भने त्यसलाई संयन्त्र बनाउन जरुरी छ। यहाँ जनैदेखि दाँत कोट्याउने सिन्का, गुलाफको फूल पनि अर्बौंको आयात हुन्छ। यस्तो चाहिँ हुनु भएन। सरकार यसमा अलिकति सजग हुनुपर्छ। नभई नहुने कुरा आयात गरौं। हुन त मुलुक आयातमा आधारित छ। झन्डै ४८ प्रतिशत राजस्व भन्सारबाट आएर चालू खर्च भइरहेको अवस्था छ। हामीले मुलुकमा त्यो अवधारणालाई हटाएर कर, राजस्वबाट मात्रै मुलुक चलाउन सकिन्छ भन्ने मात्र सोच्नु भएन। सरकारको बजेट अलि वितरणमुखी छ। यो हुनु भएन। जुनसुकै मन्त्री आए पनि केके दिने गर्छन्। कतिपय स्थितिमा भत्ता दिएको पनि दोहोरो भएको छ। एउटै व्यक्तिलाई पेन्सन र वृद्धा भत्ता दिने काम चाहिँ नगरौं। सक्ने मान्छेलाई वृद्ध भत्ता दिन जरुरी छैन बरु नसक्नेलाई दिऊँ। यसलाई स्थानीय सरकारले व्यवस्थित र नियन्त्रित गर्न सक्छन्। अर्थतन्त्र खस्काउने सरकार, निलम्बनमा पर्ने गभर्नर अराजक अर्थमन्त्री, ढाकछोप गर्न गभर्नरमाथि कारबाही गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक सर्वोच्चले छाड्न मानेन, अघि सरे अर्थमन्त्री को ठीक, को दोषी बुझ्नुपर्छ कृषि क्षेत्रमा पनि उत्पादन बढाउनुपर्छ। कृषि प्रधान मुलुक भन्ने तर मासिक दुई खर्ब रुपैयाँ बढीको खानेकुराकै आयात भइरहेको छ। पेट्रोलियम पदार्थको आयात पनि मासिक दुई खर्ब माथिको छ। यी दुई आयातलाई घटाउन जरुरी छ। यसका लागि कृषिलाई केन्द्रित गरेर उत्पादन बढाए यसको आयात कम गर्न सकिन्छ। कृषि कर्जा खेत किन्नेलाई होइन खेती गर्ने किसानलाई दिनु पर्यो। कृषि कर्जाको नाममा जग्गा किनबेच गर्नेले कर्जा लिएका छन्। यसलाई सरकारले तत्कालै हेर्नुपर्छ। कृषि क्षेत्रलाई आत्मनिर्भर बनाउन आधुनिकीकरण, यान्त्रिकीकरण, वैज्ञानिककीरण तत्कालै गर्न जरुरी छ। यसरी पनि आयात घटाउन सकिन्छ। यससँगै अब हामी जलस्रोतमा पनि सम्पन्न भएका छौं। त्यसैले घरघर, चुल्होमा विद्युत् प्रयोग हुने वातावरण बनाउनु पर्यो। विद्युतीय सवारी प्रयोग गर्ने नीति ल्याउनु पर्यो। यसो गरे त्यति डराउनुपर्ने अवस्था छैन। हामीसँग प्रशस्त प्राकृतिक सम्पदा छ। हामी जडीबुटी, पर्यटनलगायतका क्षेत्रबाट कमाउन सक्छौं। अझ पिउने पानीबाट पनि आम्दानी गर्न सक्छौं। तर हाम्रो सोच चाहिँ नयाँ हुनुपर्यो। यत्तिकै चलिरहेको छ। चल्छ। भनेर हुँदैन। मल्ल नेपाल चेम्बर्स अफ कमर्सका अध्यक्ष हुन्।"
रुस युक्रेन युद्धको असर कम गर्न संयुक्त राष्ट्रसंघको आग्रह,"वासिङटन डिसी : संयुक्त राष्ट्रसंघीय महासचिव एन्टोनियो गुटर्रेसले रुस र युक्रेन युद्धका कारण संसारमा उत्पन्न भएका विभिन्न असरहरु घटाउने काममा लाग्न आग्रह गरेका छन्। उनले हाल विश्वमा रुस र युक्रेनको युद्धका कारण विभिन्न क्षेत्रमा असर परिरहेको र त्यसलाई कम गर्ने पक्षमा विश्वका नागरिकहरु लाग्नुपर्ने अवस्था रहेको बताए। उनले हाल यी दुई देशको युद्धका कारण खासगरी खाद्यान्न, इन्धन तथा वित्त प्रणालीमा असर परिरहेको बताए । यी दुई देशको युद्धका संसारका विशेषगरी विकासशील देशहरुमा धेरै असर परिरहेको छ । कतिपय स्थानमा यसको प्रत्यक्ष असर परेको र अन्य कतिपय स्थानमा युद्धको असर सिर्जना गरिएको उनले बताए । महासचिव गुटर्रेसले संसारका कतिपय देशहरुमा रुस युक्रेन युद्धका कारण असर गरिरहेकाले त्यसलाई कम गर्नका लागि विश्वव्यापी रुपमा प्रयास हुनु जरुरी रहेकोमा जोड दिएका छन्।"
कुलमान घिसिङलाई आयोगले सोध्यो स्पष्टीकरण,"काठमाडौं : माओवादी केन्द्रले चुनाव प्रचारमा नेपाल विद्युत् प्राधिकरणका प्रबन्ध निर्देशक कुलमान घिसिङलाई प्रयोग गरेकामा निर्वाचन आयोगले जवाफ मागेको छ। आयोगका सहायक प्रवक्ता सूर्यप्रसाद अर्यालले यो विषयमा आचारसंहिता आकर्षित भएकाले घिसिङ र माओवादीसँग जवाफ मागिएको बताए। के हो ? के भएको हो ? सात दिनभित्र आयोगलाई चित्तबुझ्दो जवाफ दिनहुन अनुरोध छ भनेर घिसिङ र माओवादी केन्द्रसँग जवाफ मागिएको छ, सहायक प्रवक्ता अर्यालले भने। माओवादीले आचारसंहिता उल्लंघन गरी बुधबार प्रचार सामग्रीमा घिसिङलाई प्रयोग गरेको थियो। पार्टी अध्यक्ष पुष्पकमल दाहाल प्रचण्डले आफ्नो फेसबुकमा घिसिङको तस्बिरसहितको सामग्री राखेका थिए। जसमा अध्यक्ष दाहाल, तत्कालीन ऊर्जामन्त्री जनार्दन शर्मा र घिसिङको तस्बिर राखिएको थियो। तर, चौतर्फी विरोधपछि दाहालले शर्मा र घिसिङको तस्बिर हटाई नयाँ सामग्री राखेका थिए। सार्वजनिक संस्था र सोमा कार्यरत कर्मचारीसमेतले पालना गर्नुपर्ने आचरणअन्तर्गत कुनै राजनीतिक दल वा उम्मेदवारको प्रचारप्रसार गर्न नहुने विषयसमेत रहेकोमा आचारसंहिता उल्लंघन गरेको आधारमा तपाईंलाई निर्वाचन आयोग ऐन, २०७३ को दफा २३ बमोजिम किन कारबाही हुनु नपर्ने हो ?, आयोगले भनेको छ। आयोगले गण्डकी प्रदेशका सभामुख नेत्रनाथ अधिकारीलाई निर्वाचन खर्चको सम्बन्धमा स्पष्टीकरण सोधेको छ। सहप्रवक्ता अर्यालले गण्डकी प्रदेशका सभामुख अधिकारीलाई निर्वाचन खर्च विषयमा जवाफ मागिएको जानकारी दिए। आयोगमा आफूले गलत विवरण बुझाएको भनी अभिव्यक्ति दिएको विषयमा गम्भीर ध्यानाकर्षण भएको जनाइएको छ। उनलाई पनि सात दिनभित्र चित्तबुझ्दो जवाफ उपलब्ध गराउन भनिएको छ। विभिन्न सञ्चारमाध्यममा निर्वाचन आयोगले तोकेको भन्दा बढी खर्च भएको, निर्वाचनमा खर्चको गलत विवरण बुझाएको भन्ने अभिव्यक्ति दिनु भएको भन्ने समाचार प्रकाशन तथा प्रसारण भएकोमा तपाईंको त्यस्तो अभिव्यक्ति दिनु भएको हो होइन ? आयोगका उपसचिव सुभावकुमार भट्टराईद्वारा सभामुख अधिकारीलाई सोधिएको प्रश्नमा लेखिएको छ। तपाईंले प्रदेशसभा सदस्य निर्वाचन २०७४ मा गर्नुभएको खर्च सम्बन्धमा प्रचलित कानुनबमोजिम आयोगमा बुझाउनु भएको विवरण ठीक होे होइन ?, आयोगले सभामुख अधिकारीलाई भनेको छ, तपाईंले निर्वाचन आयोगमा खर्चको विवरण बुझाउँदा यो विवरण सही होइन भनी कुनै फरक मत दर्ता गराउनु भएको थियो थिएन। यसअघि डा शंशाक कोइरालालाई पनि निर्वाचन खर्चको विषयमा आयोगले स्पष्टीकरण सोधेको थियो।"
"सर्वोच्चले छाड्न मानेन, अघि सरे अर्थमन्त्री","काठमाडौं : विवादास्पद व्यापारी पृथ्वीबहादुर शाह शंकास्पद ४० करोड रकम फुकुवा गराउन गत असारमै सर्वोच्च अदालत गएको पाइएको छ। नेपाल राष्ट्र बैंकले रोक्का राखेको उक्त रकम झिक्न पाउने गरी उनले अन्तरिम आदेश माग गरेका थिए। तर, सर्वोच्चले अन्तरिम आदेश दिन अस्वीकार गर्यो। बरु पाँच मुद्दा एकै प्रकृतिको रहेको भन्दै लगाउमा राख्न आदेश भयो। ती मुद्दा विचाराधीन रहेकै बेला अर्थमन्त्री जनार्दन शर्माले व्यापारी शाहको निवेदनमा तोक लगाएको देखिएको छ। यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन, न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले साउन २४ गते गरेको आदेशमा लेखिएको छ, साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लूओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमानुसार गर्नुहोला। शाहको टाइम्स टुडे पिस होलिडे इन्भायरोमेन्ट प्रालिका तर्फबाट दायर मुद्दामा यो आदेश भएको हो। उनले वल्र्ड एक्सपोर्ट एन्ड इम्पोर्ट प्रालिका तर्फबाट साउन ४ गते अर्को निवेदन दिएको कागजात अन्नपूर्ण पोस्ट्लाई प्राप्त भएको छ। उनले अमेरिकाबाट प्राप्त ४ करोड ८० लाख रकम ९ महिनादेखि रोक्का राखिएको त्यसमा जनाएका छन्। उनले नेपाल राष्ट्र बैंक, राष्ट्र बैंककै वित्त कम्पनी सुपरिवेक्षण, बैंक तथा वित्तीय संस्था नियमन, विदेशी विनिमय व्यवस्थापन गरी तीन विभाग, प्रहरी प्रधान कार्यालय, प्रहरीकै केन्द्रीय अनुसन्धान ब्युरो र प्रभु बैंकलाई विपक्षी बनाएका थिए। संवैधानिक कानुनका ज्ञाता पूर्णमान शाक्यका अनुसार अन्तरिम आदेश जारी नहुनुको अर्थ अदालतले शाहले मागेअनुसारको उपचार नदिएको हो। सर्वोच्चले अदालतले व्यापारी शाहलाई सहयोग गर्नुपर्ने अवस्था देखेन। राष्ट्र बैंकलाई रकम भुक्तानी नदेऊ भनेर आदेश पनि गरेको अवस्था होइन, वरिष्ठ अधिवक्ता शाक्य भन्छन्, राष्ट्र बैंक र सर्वोच्च अदालतले सहयोग नगरेपछि व्यापारी शाहको अरू कुनै उपचार बाँकी रहेन। शाहका ११ कम्पनी रहेको अर्थमन्त्री शर्माले चैत १३ गते तोक लगाएको कागजातले पुष्टि गर्छ। जसमा वल्र्ड ट्राभल्स एन्ड इन्भेस्टमेन्ट, वल्र्ड फस्र्ट होलिडे, वल्र्डवाइड रेमिट, फोर्टिन पिक रिजर्भ, पे यू सेन्टर, पे सेफ रेमिट, वाल्मार्ट, वल्र्ड फस्र्ट जब प्लेसमेन्ट, टाइम्स टुडे पिस होलिडे इन्भायरोमेन्ट, पृथ्वी मल्टिपर्पोज कोअपरेटिभ र वल्र्ड एक्सपोर्ट एन्ड इम्पोर्ट छन्। अमेरिकाबाट यिनै ११ कम्पनीका नाममा झन्डै ४० करोड रुपैयाँ आएको देखिन्छ। राष्ट्र बैंकले शंकास्पद रकम आएका बैंक खाता रोक्का राख्ने निर्णयपछि ३४ वर्षीय शाह त्यसविरुद्ध सर्वोच्च पुगेका थिए। तर, सर्वोच्चले अन्तरिम आदेश जारी नगरेपछि शाहले बैंक तथा वित्तीय खाता फुकुवा र भुक्तानी गर्ने गरी भूमिकासहितको निर्देशन दिन अर्थमन्त्री शर्मासमक्ष निवेदन दिए। मन्त्री शर्माले तोक लगाए। उक्त रकम छुटाउन नमानेका गभर्नरलाई सरकारले निलम्बन नै गरेको छ। सरकारले सर्वोच्च अदालतमाथि पनि अविश्वास गरेको देखिन्छ, पूर्वमहान्यायाधिवक्ता रमेश बडाल भन्छन्, अर्थमन्त्रीले हस्तक्षेप गर्नु भनेको अदालतमाथि पनि अविश्वास रहेको देखिन्छ। अर्थ मन्त्रालयले अदालतमाथि अविश्वास गर्नुपर्ने कुनै आधार कारण देखिँदैन। अन्तरिम आदेश दिन अस्वीकार गरेपछि अर्थमन्त्रीले हस्तक्षेप गर्नु भनेको सर्वोच्च अदालतमाथिको अविश्वास हो। अदालतमाथि अविश्वास गर्नुपर्ने कुनै आधार, कारण देखिँदैन। रमेश बडाल पूर्वमहान्यायाधिवक्ता सर्वोच्च अदालतले व्यापारी शाहलाई सहयोग गर्नुपर्ने अवस्था देखेन। सर्वोच्च र राष्ट्र बैंकले सहयोग नगरेपछि व्यापारी शाहको कुनै उपचार बाँकी रहेन। पूर्णमान शाक्य संवैधानिक कानुनका ज्ञाता पूर्वमहान्यायाधिवक्ता बडालका अनुसार राष्ट्र बैंकले खाता रोक्का गरेपछि आफ्नै किसिमले अनुसन्धान गरेपछि फुकुवा गर्न सक्छ। अमेरिकाबाट आएको रकम फेयर (शुद्ध) थियो भने राष्ट्र बैंकले खोल्दिन (फुकुवा गर्न) सक्थ्यो। अदालतमा मुद्दा विचाराधीन भए पनि फुकुवा गर्न फरक पर्दैनथ्यो, बडाल भन्छन्, यो विषय गम्भीर रहेछ। अहिले खाता फुकुवा गर्नुहुँदैन भन्ने निष्कर्षमा पुगेको हो। त्यही भएर नै अन्तरिम आदेश दिन अस्वीकार गर्यो। तोकमाथि तोक आदेश अर्थमन्त्री शर्माले चैत १३ गते अर्थ मन्त्रालयका सचिव मधुकुमार मरासिनीलाई तोक लगाउँदै के कारणले खाता रोक्का भएको हो ? स्पष्ट जानकारी माग गर्दै खाता खुलाउन अनुरोध गरी पठाउन तोक लगाए। अर्थसचिव मरासिनीले भोलिपल्ट चैत १४ गते मन्त्रीज्यूले भने अनुसार गर्ने गराउने भन्दै सहसचिवलाई तोक आदेश गरे। सहसचिवले चैत १४ गते नै शाखा अधिकृत अनिता म्याडमलाई नेपाल राष्ट्र बैंकलाई आवश्यक कार्यार्थ पत्राचार गर्ने तोक आदेश दिएको अर्थ मन्त्रालय स्रोतले बतायो। अर्थ मन्त्रालयको पत्राचारपछि गभर्नर महाप्रसाद अधिकारीले रोक्का गर्नुको कारणसहित लेखी पठाउन तोक आदेश दिएका थिए। राष्ट्र बैंकका कर्मचारीले भुक्तानी दिन नमिल्ने कानुनी अन्य कारण प्रष्ट्याउँदै पत्राचार गरेका थिए। जसबाट चिढिएका मन्त्री शर्माले गर्भनर अधिकारिविरुद्ध सार्वजनिक कार्यक्रममै आक्रोश व्यक्त गरेका थिए। उच्च अदालत पाटन बार एसोसिएसनका पूर्वअध्यक्ष भोजराज आचार्य अर्थमन्त्री शर्माले तोक आदेश नमान्दा गभर्नरलाई कारबाहीको प्रक्रिया अघि बढाउनु न्यायसंगत नभएको बताउँछन्। गभर्नरमाथि कारबाहीको प्रक्रिया अघि बढाउने कार्य प्रक्रियासम्मत, कानुनसम्मत, व्यवहारसंगत छैन। यो बदनियत र दुराशययुक्त छ। गैरकानुनी छ, अधिवक्ता पोखरेल भन्छन्, तोक आदेश नमान्दा छानबिन समिति बनाई गभर्नरलाई निलम्बन गर्दा कानुनको दुरुपयोग भएको छ। राष्ट्र बैंक स्रोतका अनुसार, व्यापारी शाहका विभिन्न कम्पनीका नाममा आएको रकम शंकास्पद छ। रकम रोक्का गरी फिर्ता पठाउन अमेरिकाको फानान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको छ। अर्थमन्त्री शर्माको आदेशअनुसार रकम भुक्तानी फर्ता दिएको अवस्थामा मनी लन्ड्रिङसम्बन्धी कालोसूचीमा मुलुक पर्छ। राष्ट्र बैंक स्रोतका अनुसार, अमेरिकाबाट आएको रकम माओवादी आफ्नै भएको शंका छ। द्वन्द्वकालमा बाहिर पठाइएको रकम स्वदेश भित्र्याउन विभिन्न समयमा प्रयास भयो। पार्टीकै अर्थमन्त्री भएको बेला रकम ल्याउन खोजिएको झैं लाग्छ। स्रोतले भन्यो। शाहका कम्पनीपिच्छे मुद्दा शाहले सर्वोच्चमा फरकफरक मितिमा विभिन्न कम्पनीको नाममा छुट्टाछुट्टै मुद्दा दायर गरेको सर्वोच्च स्रोतले बतायो। जसमध्ये वल्र्ड एक्सपर्ट एन्ड इम्पोर्ट प्रालिको नाममा प्रभु बैंकमा रहेको खातामा ४ करोड ८० लाख आएको पाइएको छ। जुन रकम २०७७ चैत तेस्रो साता कम्पनीको बैंक खातामा आएको थियो। खातामा जम्मा हुने गरी पठाइएको सो रकम शाहले झिक्न चलाउन नपाउने गरी नेपाल राष्ट्र बैंकले चैत १९ गते निर्देशन दिएको थियो। राष्ट्र बैंकले सबै वाणिज्य बैंकलाई पत्राचार गर्दै शाह र शाहका कम्पनीको खाता रोक्का राख्न निर्देशन भएको पाइएको छ। नेपाल प्रहरीको केन्द्रीय अनुसन्धान ब्युरो (सीआईबी)ले शाहको व्यक्तिगत र कम्पनीको खाता रोक्का राख्न प्रभु बैंकलाई पत्राचार गरेको थियो। शाहले पटकपटक निवेदन दिएका थिए। तर, बैंकबाट भुक्तानी नपाएपछि उनी सर्वोच्चमा निवेदनपत्र दायर गराएका थिए। व्यवसायी पृथ्वीबहादुर शाहले आफ्नो कम्पनी वल्र्ड एक्सपोर्ट एन्ड इम्पोर्टका तर्फबाट गत साउन ४ गते रोक्का रकम तत्काल झिक्न पाउने गरी अन्तरिम आदेश माग गर्दै सर्वोच्च अदालतमा दिएको निवेदन। विवादास्पद व्यापारी शाहले सर्वोच्च अदालतमा रकम भुक्तानीका लागि आफ्नो अन्य व्यक्तिको नाममा एकै प्रकृतिको ५ वटा मुद्दा छुट्टाछुट्टै मितिमा दायर गरेको पाइएको छ। उनले २०७८ असार २४ गते तीनवटा मुद्दा दायर गरेका थिए। भोलिपल्ट असार २५ गते अर्को मुद्दा दायर गरेका थिए। त्यस्तै अन्तिम पटक २०७८ साउन १२ गते अर्को थप मुद्दा दर्ता गरेको पाइएको छ। शाहले वल्र्ड एक्सपोर्ट एन्ड इम्पोर्ट प्रालिको तर्फबाट पृथ्वीबहादुर शाहको नाममा दायर मुद्दा विचाराधीन छ। यो मुद्दा २०७८ असार २४ गते दायर गरिएको थियो। त्यस्तै अर्को मुद्दा वल्र्ड फस्ट होलिडे प्रालिको तर्फबाट विजय विक्रम शाहको नामबाट दायर गरिएको थियो। यो पनि २०७८ असार २४ गते दायर गरिएको थियो। वल्र्ड वाइड रेमिट प्रालिको तर्फबाट पृथ्वीबहादुर शाहले सोही मिति २०७८ असार २४ गते मुद्दा दायर गरेका थिए। उनले पुनः टाइम्स टुडे पिस होलिडे इन्भायोरोमेन्ट प्रालिको तर्फबाट विनोद सुन्दासको नाममा अर्को मुद्दा २०७८ असार २५ गते दायर गरेको पाइएको छ। मिति २०७८ साउन १२ गते वल्र्ड एक्सपोर्ट एन्ड इम्पोर्ट प्रालिको तर्फबाट मुद्दा दायर गरेको पाइएको छ। उनले एकै प्रकृतिको पाँच मुद्दा दायर गरेको सर्वोच्च अदालतले जनाएको छ।"
कर्णाली प्रदेश : चुनावमा भाग लिने दलको सङ्ख्या कम,"जाजरकोट : विकास निर्माणमा पछाडि परेको भनिएको कर्णाली प्रदेशमा आसन्न स्थानीय तहको चुनावमा भाग लिने दलको सङ्ख्यासमेत कम देखिएको छ । अन्य प्रदेशको तुलनामा चुनावमा भाग लिने दलको सङ्ख्या कर्णालीमा कम देखिएको हो । कर्णालीकै हिमाली जिल्ला डोल्पामा ११ र प्रदेश राजधानी रहेको सुर्खेतमा २५ राजनीतिक दलले स्थानीय तहको चुनावमा भाग लिन लागेका छन् । रुकुमपश्चिममा १२, सल्यानमा १२, मुगुमा १५, जुम्लामा १४, हुम्लामा १५, कालिकोटमा २०, जाजरकोटमा १२ र दैलेखमा १४ दलले निर्वाचनमा भाग लिने प्रदेश निर्वाचन कार्यालय सुर्खेतका प्रमुख दुर्गा चालिसेले जानकारी दिए। उल्लेखित दलहरूले मात्रै निर्वाचनमा चुनाव चिह्न पाउनेछन् भने बाँकीले अन्य दलको चुनाव चिह्नमा निर्वाचन लड्नुपर्ने छ । डोल्पामा महिला मतदाता सङ्ख्या ११ हजार ३७९ र पुरुष ११ हजार ६१ रहेको छ । त्यस्तै सुर्खेतमा महिला मतदाता संख्या एक लाख ११ हजार ७१८ र पुरुष एक लाख ६३ हजार २५ रहेको छ । रुकुमपश्चिममा महिला ४५ हजार ७९९ र पुरुषको सङ्ख्या ४६ हजार ५४७ रहेको छ । सल्यानमा महिला मतदाता सङ्ख्या ७७ हजार ८११ र पुरुषको सङ्ख्या ७९ हजार ९०४ रहेको छ । मुगुमा महिला १६ हजार ७९५ र पुरुषको सङ्ख्या १८ हजार १६७ रहेको छ । जाजरकोटमा महिलाको सङ्ख्या ४९ हजार नौ, पुरुषको सङ्ख्या ५४ हजार ८५८ रहेको छ । त्यस्तै दैलेखमा महिला मतदाता सङ्ख्याको सङ्ख्या ७४ हजार ६८९ रहेको छ भने पुरुषको सङ्ख्या ७४ हजार ३८ रहेको छ । कर्णाली प्रदेशभरिको महिला मतदाता सङ्ख्या चार लाख ४९ हजार ३० रहेको छ भने पुरुषको सङ्ख्या चार लाख ५९ हजार ४०१ रहेको छ । नौ लाख आठ हजार ४३३ जनाले आसन्न चुनावमा मतदान गर्न पाउने निर्वाचन कार्यालयले जानकारी दिएको छ । जुम्ला, हुम्ला र कालिकोटको मतदाता सङ्ख्या प्रदेश निर्वाचन कार्यालयको वेबसाइटमा राखिएको छैन । रासस"
शंका हुने अभिव्यक्ति नदिन निर्वाचन आयोगको आग्रह,"काठमाडौं : निर्वाचनबारे शंका उत्पन्न हुने अभिव्यक्ति नदिन राजनीतिक दलका नेताहरूलाई निर्वाचन आयोगले आग्रह गरेको छ। निर्वाचनको तीव्र तयारी भइरहेका बेला नेताहरूले चुनाव सर्न सक्ने संशय व्यक्त गर्ने अभिव्यक्ति दिँदा अन्योल सिर्जना भएको आयोगका प्रवक्ता शालिग्राम शर्माले बताए। निर्धारित समयमै स्थानीय तहको निर्वाचन गर्न हामी तीव्रताका साथ लागिरहेका छौं। तर, निर्वाचन सम्बन्धमा संशय व्यक्त गर्ने अभिव्यक्तिहरू राजनीतिक दलका जिम्मेवार नेता एवं कार्यकर्ताबाट आएकोप्रति आयोगको ध्यानाकर्षण भएको छ, प्रवक्ता शर्माले हस्ताक्षर गरेको विज्ञप्तिमा भनिएको छ, निर्वाचनका विषयमा अन्योल सिर्जना गर्ने खालका यस्ता अभिव्यक्ति नदिन हुन सरोकारवाला सबैलाई आयोग आग्रह गर्दछ। वैशाख ३० मा हुने स्थानीय तहको निर्वाचन अब २८ दिन मात्रै बाँकी छ। यसैबीच निर्वाचनका लागि १ करोड ९४ लाख थान मतपत्रमध्ये ७० लाख ३३ हजार थान मतपत्र छपाइ सम्पन्न भएको छ। हालसम्म ७७ जिल्लामध्ये विकट जिल्लासहितका ३९ जिल्लाको मतपत्र छपिएको आयोगले जनाएको छ। हाल दैनिक ८ लाख मतपत्र छपाइ भइरहेको छ। त्यसैगरी, निर्वाचन पर्यवेक्षणका लागि निवेदन दिन तोकिएको मितिमा ६५ वटा राष्ट्रिय संस्थाले आयोगमा निवेदन दिएको छ। ती संस्थाबाट प्रस्तावित पर्यवेक्षकको संख्या २० हजार ४ सय ६७ छ। त्यसमा ११ हजार ६ सय ९४ पुरुष र ८ हजार ४सय ८२ महिला छन् भने अन्य २ सय ९१ जना छन्। निवेदनमाथि जाँचबुझ गरेर निर्वाचन पर्यवेक्षणका लागि अनुमति दिइने आयोगले जनाएको छ। आयोगका सहप्रवक्ता सूर्यप्रसाद अर्यालका अनुसार २०७४ को स्थानीय तहको निर्वाचनमा ५० वटा राष्ट्रिय संस्थाले पर्यवेक्षणका लागि अनुमति पाएका थिए। तीमध्ये ४७ वटा संस्थाले मात्रै पर्यवेक्षण गरेका थिए। अघिल्लो स्थानीय तहको निर्वाचनमा २१ हजार ९ सय जना पर्यवेक्षकले चुनावको पर्यवेक्षणमा सहभागी थिए।"
युक्रेनमा उच्चस्तरीय अधिकारी पठाइने : बाइडेन,"वासिङटन डिसी : अमेरिकी राष्ट्रपति जो बाइडेनले युक्रेनका राष्ट्रपति भोलोडिमिर जेलेन्स्कीसँग भेट गर्न अमेरिकाबाट उच्चस्तरीय अधिकारी युक्रेन पठाउने विचार गरिरहेको बताए। त्यो अधिकारी बाइडेन आफैं पनि हुन सक्छन्। अमेरिकी राष्ट्रपति बाइडेनलाई युक्रेन भ्रमणबारे प्रश्न सोधिएको थियो। यसबारे उनले भने, हामीले यो निर्णय लिइरहेका छौं।' आफू जान तयार हुनुहुन्छ कि भनेर सोध्दा उनले 'छु' भने। राष्ट्रपति बाइडेनको टिप्पणी पछि, व्हाइट हाउसका एक अधिकारीले भने अमेरिकी राष्ट्रपतिलाई युक्रेन पठाउने कुनै योजना नरहेको बताए। रुसयुक्रेन युद्ध सुरु भएपछि युक्रेनको छिमेकी राष्ट्र पोल्याण्डको भ्रमणमा जो बाइडेन र उपराष्ट्रपति कमला ह्यारिस पुगेका छन्। अमेरिकी सञ्चारमाध्यमका अनुसार विदेशमन्त्री एन्टोनी ब्लिन्केन वा रक्षामन्त्री लोयड अस्टिनले युक्रेनको भ्रमण गर्ने सम्भावना छ। धेरै युरोपेली नेताहरूले राष्ट्रपति जेलेन्स्कीसँग कुरा गरेका छन्। बेलायती प्रधानमन्त्री बोरिस जोनसनले पनि गत हप्ता युक्रेनको भ्रमण गरेका थिए। बीबीसी"
मोरङमा श्रीमानको कुटाइबाट श्रीमतीको मृत्यु,विराटनगर : मोरङको जहदा गाउँपालिका७ मा श्रीमानको कुटाइबाट श्रीमतीको मृत्यु भएको छ। जहदा७ का ३३ वर्षीय नारायण सोरेनले कुटपिट गर्दा श्रीमती ३२ वर्षीया पानो टुडुको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार नारायणले मादक पदार्थ सेवन (मापसे) गरेर गत चैत २९ गते पत्नी पानोलाई कुटपिट गरेको खुलेको छ। कुटपिटबाट घाइते भएकी उनको उपचारका क्रममा विराटनगरको कोसी अस्पतालमा बिहीबार राति ११ बजेतिर मृत्यु भएको श्रेष्ठले बताए। मापसे गरेर उत्पन्न विवादपछि घटना भएको प्रहरीले जनाएको छ। पत्नीको हत्यामा संलग्न नारायण फरार छन्। उनको खोजी तीव्र पारेर घटनाको अनुसन्धान थालिएको जानकारी डीएसपी श्रेष्ठले दिए।
अर्थमन्त्री जनार्दन शर्माको अनर्थ कदम,"अर्थमन्त्री जनार्दन शर्माले अर्थशास्त्रका सामान्य र आधारभूत मान्यता बुझ्दैनन् भन्ने आरोप थियो। तर पछिल्लो घटनाक्रमले त्यसोमात्रै होइन, उनी बदनियतपूर्ण कर्म गर्न पनि हिच्किचाउँदैनन् भन्ने पो देखाउँदैछ। उनले राष्ट्र बैंकमाथि नांगो हस्तक्षेप गरेका छन्। आफ्नो क्षेत्राधिकारभित्रै पर्दै नपर्ने विषयमा हात हालेका छन्। अमेरिकाबाट आएको सन्देहास्पद ४० करोड रुपैयाँ फुकुवाका लागि तोकादेश गर्नुले उनको बदनियत उदांगिएको छ। अछामका पृथ्वीबहादुर शाहको नामका ११ कम्पनीका नाममा अमेरिकाबाट आएको ४० करोड रुपैयाँ सन्देहास्पद भएको हुँदा राष्ट्र बैंकले फुकुवा गरेको थिएन। शाहले सोझै अर्थमन्त्री शर्मालाई निवेदन गरे। शर्माले चैत १३ गते मन्त्रालयका सचिवलाई तोक आदेश गरे, के कति कारणले खाता रोक्का भएको हो, स्पष्ट जानकारी माग गर्न र साथै खाता खुलाउन अनुरोध गरी पठाउने। सचिव मधुकुमार मरासिनीले सहसचिवलाई अर्को तोक लगाए। त्यसमा भनिएको थियो, माननीय मन्त्रीज्यूले भनेअनुसार गर्ने गराउने। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। आफूले भनेको नमान्ने र आफूहरूसँग सहमत नहुने जतिलाई सुराक, वर्ग दुश्मनको बिल्ला भिराइहाल्ने र सफायाको फर्मान जारी गरिहाल्ने द्वन्द्वकालको प्रवृत्ति थियो। त्यसको सिकार थुप्रै निर्दाेष नेपाली भएकै हुन्। त्यही शैलीमा शर्माले शाहको पैसा फुकुवा नगरेको झोक गभर्नर महाप्रसाद अधिकारीमाथि पोखे। निलम्बनै गरे। आफू अनुकूलका व्यक्तिहरू राखेर छानबिन समिति बनाएर उनलाई बर्खास्तको प्रपञ्च गरिसकेका छन्। सन्देहास्पद रकम भुक्तानी अनुमति राष्ट्र बैंकले दिन सक्दैन। नेपाल अन्तर्राष्ट्रिय स्तरको फाइनान्सियल एक्सन टास्क फोर्स (एफएटीएफ)को सदस्य हो राष्ट्र बैंक। त्यसको मान्यताविपरीत गए राष्ट्र बैंक नै कालोसूचीमा पर्छ। नेपालीको अन्तर्राष्ट्रिय कारोबार रोकिन्छ। त्यतिसम्म संवेदनशील कुरामा अर्थमन्त्रीले सामान्य कामकाज जस्तो गरी तोकादेश गर्नु लज्जाको विषय हो। एक त जस्तै सामान्य विषयमा पनि अर्थमन्त्रीले स्वायत्त संस्थालाई तोकादेश गर्नै मिल्दैन। वास्तवमा मुलुकलाई नै कालोसूचीमा पार्नेसम्मको हदैसम्मको हर्कत गर्न तम्सिएका अर्थमन्त्री नैतिक रूपमा च्यूत भएका छन्। उल्टै गभर्नरमाथि छानबिन गर्न लगाउनु चाहिँ साधुलाई शुली भन्ने उखानलाई चरितार्थ पार्न खोज्नु हो। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। अब छानबिनको दायरामा ल्याउनुपर्ने चाहिँ अर्थमन्त्री शर्मालाई हो। त्यो दायित्व प्रधानमन्त्री शेरबहादुर देउवामाथि छ। सन्देहास्पद ४० करोड फुकुवामा तोकादेशले उनको बदनियत कालोधनबाट आफ्नो स्वार्थपूर्ति गर्ने हो भनेर धेरैलाई शंका छ। राष्ट्रलाई नै दाउमा राखेर आफ्नो स्वार्थपूर्ति गर्न खोज्ने अर्थमन्त्रीलाई पदमा बस्ने नैतिक अधिकार छैन। उनी पदमा बसिरहँदा उनीमाथि छानबिन गर्न अप्ठ्यारो पर्छ। अनुसन्धानमाथि उनले प्रभाव पार्न सक्छन्। कानुनको सामान्य सिद्धान्तै हो, शंकाको घेरामा परेपछि र अनुसन्धान प्रभावित हुन सक्ने भएपछि जिम्मेवारीबाट अलग हुने। गभर्नरमाथिको निलम्बन फुकुवा गर्नुपर्छ। गभर्नरको निलम्बनले अर्थतन्त्रलाई सही बाटोमा डोर्याउने प्रक्रियालाई बाधा पुगेको छ। राष्ट्र जोगाउने, अर्थतन्त्र जोगाउने हो भने प्रधानमन्त्री देउवाले एकजना व्यक्तिको पद जोगाउनपट्टि लाग्नु हुँदैन। सत्ता गठबन्धन टुट्छ भने टुट्न दिनुपर्छ। सत्ताका लागि जे पनि गर्न तयार नहुने सन्देश उनले व्यवहारत दिन सके भने आउँदो चुनावमा उनैलाई लाभ हुनेछ। आखिर अहिलेको सत्ताको आयु कति नै छ र नैतिकता बिर्सेर टाँसिरहनुपर्ने ? प्रधानमन्त्रीले सही कदम चाले भने राष्ट्रलाई फाइदा हुन्छ। त्यसको राजनीतिक लाभ उनले आउँदा चुनावमा पाउने नै छन्। अर्थमन्त्रीको मतियार बन्नु प्रधानमन्त्री पदका लागि किमार्थ शोभनीय हुँदैन। गरिमामय जिम्मेवारीको ओज राख्ने, राष्ट्रलाई अभिभावकत्व दिने कर्ममा देउवा चुक्नु हुँदैन।"
परिसूचक चिन्ताजनक,"अर्थतन्त्रका धेरै परिसूचक खस्कँदो र चिन्ता गर्नुपर्ने अवस्थामा छन्। तर अर्थमन्त्रीले यसलाई जसरी ढाकछोप गर्न खोज्ने, दोषारोपण गर्ने प्रवृत्ति देखाई रहनु भएको छ। त्यो शोभनीय छैन। मूल्यवृद्धि अकासिएको छ। यसले सबै पक्षलाई समस्यामा पारेको छ। तर पनि हामीले मुद्रास्फीति १ डिजिट भनेर भट्टयाउन छाडेका छैनौं। जबकि २ डिजिट पहिल्यै पुगिसकेको छ। अहिले तीनवटै अंग क्षतविच्छेद भएको अवस्था छ। संसद् कोमामा छ। प्रधानन्यायाधीशलाई अविश्वासको प्रस्ताव ल्याइएको छ। सही निर्णय पनि गलत समयमा गर्यो भने त्यसको परिणाम राम्रो आउँदैन। कहिलेकाहीँ गलत निर्णय पनि सही समयमा गर्यो भने बरु त्यसले राम्रो नतिजा दिन्छ। अहिले गभर्नर र राष्ट्र बैंकलाई चलाउनु दुवै उपयुक्त थिएन। निर्णय पनि गलत, समय गलत थियो। यसले अर्थमन्त्रीको साख मात्र गिर्दैन। प्रधानमन्त्रीलाई समेत असर गर्छ। त्यतिमात्र होइन यसको दूरगामी असरले सम्पूर्ण जनताले दुःख पाउँछन्। त्यसकारण संवेदनशील हुनुपथ्र्यो। कोभिडले विश्वभर रोजगारी गुम्यो। नेपालभित्र पनि उद्योग, व्यापार चल्न छोडे। विदेशमा पनि त्यस्तै समस्या छ। पछिल्लो समयमा कतारबाट अन्य देशको तुलनामा बढी रेमिट्यान्स आइरहेको छ। तर, सधैं त्यस्तो नहुन सक्छ। कतारमा रेमिट्यान्स बढी भए पनि त्यहाँ पनि समस्या छ। विश्वकप सकिएपछि त्यहाँ पनि रोजगारीमा संकुचन आउन सक्छ। कुल ग्रार्हस्थ्य उत्पादनमा रेमिट्यान्सको हिस्सा २३ प्रतिशत छ। पछिल्लो समयमा रेमिट्यान्स घट्दै गएको छ। रेमिट्यान्स घटेको र आयात बढेका कारण अर्थतन्त्रमा समस्या आएको छ। आयात बढ्दै गएपछि राष्ट्र बैंकले कडाइ गर्यो। ४० वस्तुमा शतप्रतिशत मार्जिन र ६ मा ५० प्रतिशत मार्जिन राख्नुपर्ने व्यवस्था गर्यो। तर, अर्थ मन्त्रालयले आयात सहज गर्न दबाब बढायो। गभर्नरको निणर्यलाई मानेर आयात रोक्दा यस्तो खाडल पर्दैनथ्यो। तर पनि अर्थमन्त्रीले दम्भ देखाइरहनुभएको छ। अर्थमन्त्रीले आफैं जान्नुपर्छ, नसके विज्ञका कुरा सुन्नुपर्छ। अर्थतन्त्र सुधार्न बिजुली व्यापार बढाउनुपर्छ। बंगलादेशले नेपालबाट विद्युत् लिन चाहन्छ। बंगलादेशले ९ हजार मेगावट किन्छु भनेको छ। तर उडेर जाँदैँन। बाटो देऊ भन्ने हाम्रो कूटनीतिले सोचिएन। त्यो अवसर किन नलिने, भारतमा मात्रै किन निर्भर रहने ? हामी कूटनीतिमा कमजोर छौं। हाम्रो बिजुली दक्षिण एसियाभर बिक्री हुन सक्छ। यो विदेशी मुद्रा आउने राम्रो स्रोत पनि हो। एक परिवारले १० वटा गमलामा खुर्सानी रोपेमा पनि आयात रोकिन्छ। साना कुराबाटै उभो लाग्ने हो। हामीले परियोजना अघि बढाउने, बिजुली दिने भनेका छौं तर व्यवहारमा धेरै कठिनाइ छ। पछिल्लो समय बिजुली गाडीको प्रयोग बढ्दै गएको छ। तर, चार्जिङ स्टेसनमा ध्यान दिइएको छैन। सधैं घरमा चार्ज गर्न सम्भव पनि हुँदैन। चार्जिङ समस्याले पिरोल्छ। ३ वर्षदेखि वार्षिक योजनामा १० वटा चार्जिङ स्टेसन स्थापना गर्ने भनिएको छ। तर अहिलेसम्म गरिएको छैन। पेट्रोलका गाडीमै कमिसन आउने भएकाले कोही पनि बिजुली गाडी किन्न मान्दैनन्। कहिलेसम्म इन्धनको मार खेपिराख्ने हो ? यसले सञ्चितिमा मार परेको छ। अब रेमिट्यान्समा मात्र भर परेर हुँदैन। विदेशमा श्रमिकले पसिना बगाउने, हामीले पेट्रोल किनेर गाडी चढ्न मिल्दैन। नैतिकताले नदिने भएकाले अब संवेदनशील हुनुपर्छ। इन्धनको प्रतिस्थापन गर्न जरुरी छ। कृषिमा अनुदान उत्पादनका आधारमा दिनुपर्छ। बाख्राको खोर देखाएर धेरै ठाउँबाट अनुदान लिने गरिन्छ। परिणामका आधारमा अनुदान दिने गरेमा राम्रो हुन्छ। तरकारी, फलफूल पाक्ने सिजनमा उताबाट आउने ट्रक रोक्नुपर्छ। कानुनी रूपमा नमिले जुन रूपमा पनि गर्नुपर्छ। नेपाली उत्पादन बढाउनुपर्छ। अनावश्यक वस्तु ल्याउनु भएन। यसो गरे कृषिजन्य वस्तु खपतमा धेरै सहज हुन्छ। र हामी आत्मनिर्भरको बाटोमा जान सक्छौं। एक परिवारले १० वटा गमलामा खुर्सानी रोपेमा पनि आयात रोकिन्छ। साना कुराबाटै उभो लाग्ने हो। यसतर्फ सोच्न जरुरी छ। सोच दीर्घकालीन राख्नुपर्छ। जुनै समयमा पनि क्राइसिस आउन सक्छ। श्रीलंकासँग नेपालको तुलना गर्न मिल्दैन किनभने त्यहाँको ऋण र राजस्वको बनावट फरक छ। तर, बेलैमा सजग हुनैपर्छ। क्राइसिस बढेको छ। बैंकले मुद्दती निक्षेपको पैसा दिँदैनन्। अर्थतन्त्र नकारात्मक अवस्थामा हुँदा पनि सरकारी निकायले ढाकाछोप गर्न छोडेका छैनन्। यो ढाकछोप गर्ने विषय होइन। तर, अर्थतन्त्र सुधार गर्नका लागि कुनै कदम नचाल्ने भन्ने हुँदैन। हातखुट्टा छाडेर सुत्ने विषय पनि होइन। राम्रोसँग समन्वय गर्दै जानुपर्छ। यसो हुन सके सामाधान हुँदै जान्छ। संसद् मरेको होइन, मारिएको हो। रामै्रसँग मारिएको छ। बरु विघटन हुँदा ६ महिनामा चुनाव भइसक्थ्यो, नयाँ निर्वाचित आइसक्थे होलान्। पछिल्लो समयमा संसद् ब्युँझाएको छु भन्ने तर कोमामा राख्ने काम गरियो। बोल्न पनि नसक्ने अवस्थामा छ। यसबाट सरकारलाई अध्यादेश ल्याउन सजिलो भएको छ। सरकारले जहिले पनि संसद् सुतिरहे हुन्थ्यो भन्ने सोच्दो रहेछ। मैले अध्यादेशबाट सरकार चलाउन पाए हुन्थ्यो भन्ने हुँदो हो। यसले गर्दा महत्त्वपूर्ण विषयमा संसद्मा छलफल गर्न पाइएको छैन। अहिले तीनवटै अंग क्षतविच्छेद भएको अवस्था छ। संसद् कोमामा छ। प्रधानन्यायाधीशलाई अविश्वासको प्रस्ताव ल्याइएको छ। गभर्नरलाई निलम्बित गरिएको अवस्था छ। संसद् मात्र मरेको नभई सबै अंग क्षत्विच्छेद बनाइएको छ। अर्थतन्त्रका सूचक खराब भएका बेला अर्थ मन्त्रालय र राष्ट्र बैंकबीच समन्वय हुनुपर्ने हो। संकट समाधानमा हातेमालो गर्नुपर्ने हो। तर, तमासा देखाइरहेका छन्। यो राम्रो संकेत होइन। पौड्याल राष्ट्रियसभा सदस्य हुन् ।"
"को ठीक, को दोषी बुझ्नुपर्छ","राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको छ। गभर्नरलाई कारबाही गर्ने प्रक्रिया ऐनमा भए पनि अर्थमन्त्रीको ढंग पुगेको छैन। सरकारले नेपाल राष्ट्र बैंकका गभर्नरलाई निलम्बन गर्दा बजारमा दुई खालका विचार आएका छन्। एकथरीले सरकारको नीतिमा असहयोग गरेका कारण गभर्नर हटाइएको भनेका छन्। अर्कोथरीले अर्थतन्त्र ओरालो लागिरहेका बेला समन्वय गरेर जानुपर्नेमा पदमुक्त गर्नुलाई गलत भनेका छन्। एक सिक्काका दुईवटा पाटा हुन्छन्। त्यसैले म यस विषयमा कुनै पक्षको विचार ठीक भन्दिनँ। कानुनी व्याख्या गर्दा साझा पक्षलाई ध्यान दिनुपर्छ। राष्ट्र बैंक ऐन २०५८ ले कस्तो व्यवस्था गरेको छ। को ठीक, को दोषी बुझ्नुपर्छ। राष्ट्र बैंक ऐनअन्तर्गत नै सरकारले गभर्नरलाई अनुसन्धान गर्न तानेको छ। राष्ट्र बैंक ऐनअन्तर्गत नै निलम्बन गरिएको अवस्था छ। अर्थतन्त्र समस्यामा भएका बेला विदेशी मुद्रा घट्ने, आयात बढ्ने अवस्थामा पुगेका बेला सबै मिलेर अर्थतन्त्र जोगाउनमा लाग्नुपर्ने हो। यो अवस्थामा चलाउनु हुँदैनथ्यो भन्ने एकथरीको बुझाइ छ। म यो कुरा ठीक, अर्को कुरा बेठीक नभनी तटस्थ भएर कानुनी पाटो केलाउन चाहन्छु। राष्ट्र बैंक ऐन २०५८ मा चेक एन्ड ब्यालेन्सको सिद्धान्त अपनाइएको छ। गभर्नरलाई कारबाही गर्ने प्रक्रिया ऐनमा भए पनि अर्थमन्त्रीले ढंग पुर्याएका छैनन्। अर्थमन्त्रीको सिफारिसअनुसार नियुक्ति र कारबाही मन्त्रिपरिषद्ले गर्ने व्यवस्था छ। तर राष्ट्र बैंकलाई सरकारले हस्तक्षेप गर्न हुँदैनथ्यो। ऐनको दफा १०६ ग मा मुद्रा, बैंकिङ र वित्त क्षेत्रमा सरकारले निर्देशन दिने व्यवस्था छ। कतिपयले राष्ट्र बैंकको स्वायत्तता हनन् भएको मान्छन्। तर, दैनिक प्रशासनका क्रममा त्यस्तो भए पनि अर्थ मन्त्रालय र राष्ट्र बैंकबीच समन्वय अति जरुरी छ। चेक एन्ड ब्यालेन्सको सिद्धान्त ऐनमा भएकाले गभर्नर कि अर्थमन्त्री कसको अधिकार माथि भन्ने प्रश्न नै हुँदैन। नीतिभन्दा बाहिर हिँड्न खोजे नियन्त्रण गर्न सक्ने अर्थ मन्त्रालयको जिम्मेवारी हो। तर, काम नराम्रो गरे भनेर अर्थमन्त्रीले हटाउन खोज्दैमा सक्दैन। गभर्नर काम गर्न अक्षम भए तथा बैंकिङ तथा वित्तीय क्षेत्रमा हानिनोक्सानी गर्ने काम गरे पनि सिधै हटाउन मिल्दैन। दफा २ मा पदमुक्त गर्न न्यायाधीशको अध्यक्षतामा तीन सदस्यीय जाँचबुझ समिति गठन गर्ने व्यवस्था छ। समितिले निष्पक्ष छानबिन गर्ने र सबै कागजात हेरेर दफा ५ बमोजिम काम गरे पदमुक्त हुन योग्य छ छैन जाँचेर प्रतिवेदन दिएपछि मात्रै पदमुक्त गर्न सक्छ। त्यसो गर्दा पनि प्राकृतिक न्यायको सिद्धान्तले सफाइको मौका दिनुपर्छ। समितिलाई गलत काम गरेको छैन भन्ने लागेमा हटाउन मिल्दैन। अनुसन्धानको प्रक्रिया सुरु भइसकेको छ। गलत काम नगरेको ठहरिएमा अर्थमन्त्रीले आफ्नो इच्छाले पदमुक्त गर्न पाउँदैन। प्रक्रिया अघि बढेकाले अनुसन्धान गर्न दिनुपर्छ। कानुनीरूपमा यस्तो हुन्छ। तर, नीतिगत कुराको आयाम हुँदैन। छानबिन समितिले कत्तिको निष्पक्ष छानबिन हुन्छ भन्ने पनि एउटा महत्त्वपूर्ण विषय हो। राष्ट्र बैंक ऐन २०१२ अनुसार तत्कालीन सरकारले गभर्नर दीपेन्द्रपुरुष ढकाललाई हटाएको थियो। त्यतिबेला हटाउन पाइने व्यवस्था भए पनि सर्वोच्च अदालतले पूर्वाग्राही भएकाले हटाएको हो भन्दै अन्तरिम आदेश जारी गरेको थियो। नेपालको अर्थतन्त्र उकास्न विदेशी लगानी अपरिहार्य छ। विदेशी लगानीबिना विकास सम्भव छैन। विदेशी लगानी तथा प्रविधि हस्तान्तरण ऐनमा पहिला ५० लाखसम्मको लगानी ल्याउन पाउने व्यवस्था थियो। तर, अहिले उक्त व्यवस्था संशोधन भई पाँच करोड पुर्याएको छ। यसले लगानीमा बाधा पुगेको देखिन्छ। साना उद्योगलाई पनि सहज हुनेगरी लगानी ल्याउन सक्ने व्यवस्था गर्नुपर्छ। त्यस्तै रेमिट्यान्स सुधार गर्नमा ध्यान दिनुपर्छ। पर्यटन हाम्रो नियन्त्रणमा छैन। पर्यटक अति आउँछन् भन्ने यकिन हुन्न। तर, योजना बनाएर लागे लाखौं पर्यटक भित्र्याउन सकिन्छ। नेपालमा बिजुली उत्पादनको प्रचुर सम्भावना छ। नेपालमै खपत बढाउनुपर्ने जरुरी पनि छ। भारतलाई बिजुली चाहिएको छ। हामीले बंगलादेश पनि बिजुली पठाउन सक्छौं। एक हजार मेगावाट मात्रै पठाउन सकिएमा पनि पैसा आउँछ। यसतर्फ किन काम नगर्ने ? त्यस्तै आयातमा पनि कडाइ गर्नैपर्छ। विलासी वस्तु ल्याउनुको जरुरी नै छैन। पेट खाली राखेर, लुगा नलगाएर आयात रोक्ने भन्ने हुँदैन। स्वदेशमा आम्दानी बढाउनै पर्छ। आम्दानी बढाएर अर्थतन्त्र उकास्नमा ध्यान केन्द्रित हुनुपर्छ। नेपालमा सबै गर्ने तर कानुन परिवर्तन नगर्ने चलन छ। यसले धेरै काममा बाधा पुगेका छन्। आम्दानी बढाउन गैरआवासीय नेपालीको डलर यहाँ ल्याउने व्यवस्था गर्नुपर्छ। उनीहरूको लगानी गर्न सहज व्यवस्था गरिदिए यहाँ भएको सम्पत्ति पनि परिचालन हुन्छ। बाहिरबाट थप लगानी आउँछ। अहिले सरकारले डलर खातामा लगानी गर्ने व्यवस्था गर्न लागेको छ। यसलाई अझै सरल, सहज र पूर्ण अनलाइनमैत्री बनाएर विदेशमा बस्ने नेपालीलाई आकर्षण गर्नुपर्छ। लगानी बढाउन दीर्घकालीन योजना बनाएर जान सकिन्छ। पर्यटन हाम्रो नियन्त्रणमा छैन। तर यसबाट पनि मनग्य लाभ लिन सकिन्छ। हामीले बिजुली उत्पादन गर्यौं भने बिक्रीमा समस्या छैन। भारत र बंगलादेशमा बिजुली बेच्न सकिन्छ। प्रोजेक्ट फाइनान्सिङमा सेयरमा पैसा हाल्ने मात्र हेरियो। यसमा सहजीकरण गर्न जरुरी छ। लगानी भिœयाउनका लागि कानुनी अल्झन हटाउनुपर्छ। कानुन पूर्णरूपमा सहज बनाउन सकियो भने विदेशबाट पर्याप्त मात्रामा लगानी आउँछ। लगानी सहज भएमा विदेशबाट आम्दानी बढाउन सकिन्छ। अरू सबै हुने तर कानुन परिमार्जनमा ढिलाइ हुँदा पनि लगानीकर्ता आकर्षित नभई विकर्षित भइरहेका छन्। यसतर्फ सरकार सचेत हुनैपर्छ। प्राडा पण्डित कानुनविद् हुन्।"
वर्षको पहिलो दिन पोखरा पर्यटकमय,"पोखरा : लामो समय तुवालोले धुम्म भएको पोखराको आकाश नयाँवर्ष २०७९ को पहिलो दिन बिहानै खुल्यो। हिमाल टलक्क टल्किए। मठमन्दिरमा दर्शनार्थीको घुइँचो लाग्यो। फेवातालको मध्यभागमा रहेको बाराही मन्दिर दर्शन गर्न जान डुंगा पाउन पालो पर्खिनुपर्यो। विन्ध्यवासिनी, भद्रकाली मन्दिरमा पनि दर्शनार्थीको चहलपहल देखियो। नयाँवर्षको स्वागतमा फेवातालकिनार रातभर गुन्जायमान बनेको थियो। स्थानीयवासी मात्रै होइन, विदेशी पर्यटकसमेत गीतसंगीतमा झुम्मिएका थिए। कोरोना महामारीका कारण रोकिएको नववर्ष महोत्सव दुई वर्षपछि आयोजना गरिएको थियो। नयाँवर्षका दुई दिन पोखराका होटलमा ८० प्रतिशत अकुपेन्सी रहेको होटल संघ नेपाल पोखराका अध्यक्ष लक्ष्मण सुवेदीले बताए। उनका अनुसार यहाँका चल्तीका होटल एक हप्ताका लागि भरिभराउँछन्। कोरोना महामारीका कारण ठप्प बनेको पर्यटन उद्योग पर्यटक आगमनसँगै चलायमान हुन थालेको व्यवसायीले बताएका छन्। आन्तरिक र भारतीयमात्र होइन तेस्रो मुलुकका पर्यटक आगमन बढ्दो क्रममा देखिएको छ। नयाँ भेरियन्ट नआए पर्यटन उद्योगले लय समाउने गरी पर्यटक आगमन बढ्दो रहेको पोखरा पर्यटन परिषद्का अध्यक्ष गोपीबहादुर भट्टराईले बताए। संघका अध्यक्ष सुवेदीका अनुसार तेस्रो मुलुकका पर्यटक आगमन पनि बढ्दो क्रममा रहेकाले पर्यटन उद्योगमा नयाँ आशा पलाएको छ। पर्यटकीय सहर पोखराका होटलमा ४ अर्बभन्दा बढी लगानी रहेको सुवेदीको भनाइ छ। १ हजार २ सय होटलमा १५ हजारभन्दा बढी व्यक्तिले रोजगारी पाएका छन्। कोभिडका कारण पर्यटक आगमन शून्य रहँदा यति ठूलो लगानी जोखिममा परेको थियो। सरकारले राहत र पर्यटन प्रवद्र्धनमा सहयोग गर्नुपर्ने व्यवसायीले बताएका छन्। पोखराको पर्यटन उद्योगमा कुल लगानी ५ खर्बभन्दा बढी रहेको पोखरा पर्यटन परिषद्का अध्यक्ष भट्टराईको भनाइ छ। पोखरामा बर्सेनि कति पर्यटक आउँछन् भन्ने एकिन तथ्यांक अन्नपूर्ण संरक्षण क्षेत्र आयोजनाबाहेक अरू सरकारी निकायले राख्ने गरेका छैनन्। यहाँका व्यवसायी नेपालमा आउने पर्यटकमध्ये ४० प्रतिशत पोखरा आउने गरेको अनुमान गर्छन्। अन्नपूर्ण संरक्षण क्षेत्रमा सन् २०२२ को तीन महिनाको तथ्याकले पर्यटक आगमन बढ्दो देखाएको छ। जनवरीमा अन्नपूर्ण संरक्षण क्षेत्रमा ९ सय ७६ पर्यटक पदयात्रामा पुगेको तथ्यांक छ। त्यसमा सार्क मुलुकका ५ सय ३ र त्यसबाहेकका ४ सय ७३ जना रहेको अन्नपूर्ण संरक्षण क्षेत्र आयोजना (एक्याप)का सूचना अधिकारी अशोक सुवेदीको भनाइ छ। फेब्रुअरीमा पर्यटक आगमन १ हजार ५ सय ८७ छ। सार्क मुलुकका ५ सय ३० जना आउँदा त्यसबाहेकका १ हजार ५७ रहेको एक्यापको तथ्यांक छ। मार्चमा एकै महिना १२ हजार २ सय १९ पर्यटकले अन्नपूर्ण संरक्षण क्षेत्रमा पदयात्रा गरेको पाइएको छ। जसमा सार्क मुलुकका ७ हजार २ सय ६० र अन्य मुलुकका ४ हजार ९ सय ५९ जना छन्।"
"अर्थतन्त्र : चरित्र फेरियो, बहस उस्तै","अहिले मुलुकमा बढी चर्चा भइरहेको विषयमध्ये एउटामा पर्छ आर्थिक क्षेत्र। अर्थतन्त्र कसरी बलियो बनाउने भन्ने बहस हुनु राम्रो कुरा पनि हो। अर्थतन्त्रलाई सही दिसाबाट भाग्न नदिन राष्ट्र बैंकले सही भूमिका खेल्न सक्छ। नियमन गर्ने निकायलाई सरकारले हस्तक्षेप गर्न हुँदैन। सरकार छोडेको चार महिना नपुग्दै आलोचना गर्न मिल्दैन पनि। जसले जति कुरा गरे पनि विगतमा उठेका प्रश्न आज पनि उठेका छन्। हिजो उठेको प्रश्न कसैका लागि गलत थियो। आज अरू कसैका लागि गलत हुन्छ। यसबाट हामी पार पाउँदैनौं। अब गभर्नरको कुरा गरौं। निरपेक्षतामा गभर्नर किन जानुभयो भन्न त सुहाउँला कि। तर, कसरी जानुभयो भन्नेमा कतै जोडिन्छ। उहाँलाई गभर्नर बनाउँदा मज्जाले सहयोग गर्ने अर्थमन्त्री हुँदाखेरी राष्ट्र, मन्त्रालय कता हो, अर्थ मन्त्रालय कता हो भन्ने अवस्था थियो। कुन चाहिँ कार्यालय कहाँसम्म पुगेको छ भन्नेमा खोज्नै गाह्रो हुन्थ्यो। त्यसैले निरपेक्षतामा नहेरौं। धेरै जना गभर्नर नियुक्ति गर्ने तरिकाका विषयमा म पनि कुनै न कुनै रूपमा संलग्न भएँ। २०५६ सालमा तिलक रावल गभर्नरमा नियुक्ति हुँदा अर्थमन्त्री महेश आचार्यले राजीनामा गर्नुभएको थियो। त्यो बेला कृष्णप्रसाद भट्टराई प्रधानमन्त्री हुनुहुन्थ्यो। त्योभन्दा पछाडि गभर्नर नियुक्ति गर्दा अर्थमन्त्री र प्रधानमन्त्री फरक हुँदा बालुवाटार तथा मन्त्रिपरिषद्मा तानातान तथा घम्साघम्सी भयो। अर्थमन्त्रीले एउटा प्रस्ताव लिन खोज्दा प्रधानमन्त्रीले सुन्न नचाहेर निस्कनुभयो। मन्त्रिपरिषद्को निर्णय परिपक्क हुन नपाउँदै राजाले सबैलाई बर्खास्त गरे। डेपुटी गभर्नर खोज्नै पर्ने भएर त्यतिबेला अर्थमन्त्रीले विजयनाथ भट्टराईलाई गभर्नर बनाउन सिफारिस गरेका थिए। त्यतिका ठूलो परिवर्तन पछाडि पनि विजयनाथ भट्टराईले कामु भएर काम गरे। शेरबहादुर देउवा प्रधानमन्त्री र भरतमोहन अधिकारी अर्थमन्त्री हुँदा कांग्रेस र एमाले गभर्नर नियुक्तिमा लडाइँ गरिरहेका थिए। प्रधानमन्त्रीले विजयनाथ भट्टराई गभर्नर बनाएरै छाडे। अहिले पनि गभर्नर बनाउँदा तत्कालीन प्रधानमन्त्री केपी शर्मा ओलीले त्यसै गरेका थिए। डेपुटी गभर्नर बनाउँदा पनि त्यस्तै भयो। यी हाम्रा स्थायी समस्या हुन्। म छायामन्त्री भए पनि वस्तविक रूपमा अर्थमन्त्री त हुन पाइन। सरकार बनाउँदा अर्को पार्टीको अर्थमन्त्री चाहिने भयो। त्यसले गर्दा पनि अहिलेको अवस्था आएको हुन सक्छ। अर्थमन्त्रीले नेपालको समग्र वित्तीय क्षेत्र विश्लेषण गर्न सक्नुपर्छ। त्यसो नभएको यथार्थ हो। ३ खर्बको पुँजीगत खर्च घटाउन पाइँदैन भन्ने सुझाव आजका अर्थमन्त्रीलाई मात्र होइन, हिजोका अर्थमन्त्रीलाई पनि ज्ञान थिएन। पात्र फेरिँदै जान्छ। तर, आधारभूत विषय फेरिएको छैन। शेरबहादुर देउवा अघिल्लो पटक प्रधानमन्त्री हुँदा २ सय ७३ अर्ब पुँजीगत खर्च थियो। अहिले पनि त्यो पुग्दैन। दुईतिहाइको सरकार थियो, अहिलेको गज्जबको सरकारको अवस्था पनि उस्तै छ। तर, अहिले पनि २ सय ७३ अर्ब पुँजीगत खर्च हुन नसक्नु विडम्बना भयो। यो स्थायी समस्या नै हो। हाम्रो शिक्षा रोजगारीसँग जोडिएको छैन। फजुल छलफल भइरहेको छ। मौलिक रूपमा अर्थतन्त्रको चरित्र फेरिसक्यो बहस फेरिएको छैन। मान्छे बिर्सिदियौं, प्रश्न र उत्तर एकै छन्। पात्र फेरिएकाले कुन कुर्सीमा बसेको आधारमा जवाफ दिन्छ भन्ने मात्र हो। यसलाई स्वीकार गर्ने कि अस्वीकार ? अर्थतन्त्रमा आज आएर मात्रै समस्या सिर्जना भएको होइन। तरलता, ब्याजदर, विदेशी विनिमय सबै हेर्दा हिजोको सरकार हुँदा एउटा आज अर्कै भन्न मिल्दैन। सहीलाई सही र बेठीकलाई बेठीक भन्न सक्नु पनि पर्छ। ७ प्रतिशत आर्थिक वृद्धि गर्छु भनेर हिजोका अर्थमन्त्रीले भनेकै हुन्। अहिले पनि त्यही अर्थमन्त्रीले त्यही भन्दै हुनुहुन्छ। कोभिडले केही हुँदैन भनेर जिम्मेवारीमा रहेकाले अर्थमन्त्रीले भनिरहेकाले पढेको र नपढेको अर्थमन्त्री हुँदा पनि केही फरक अनुभूति भएको छैन। जति पढे पनि उही हो, नपढे पनि उही हो भन्ने गरिन्छ। केही हदसम्म त्यस्तो परिस्थिति देखा परेको छ। अन्नपूर्ण पोस्ट्ले मंगलबार आयोजना गरेको अर्थतन्त्रका संकट र चुनौति विषयक अन्तर्क्रियाका सहभागी । प्रोफेसनल स्ट्यान्डभन्दा बाहिर निस्कन कठिन हुन्छ। तर, केहीलाई म प्रधानमन्त्री भएपछि विकास किन नहुने भन्ने भ्रम हुन्छ। नवौं योजना बनाउँदा २० महिनामा २० हजार युनिट निकाल्छौं भनियो। गल्तीले २२ हजार लेखिएछ भनेर शुद्धाशुद्धीमा लेखिएको छ। २२ हुने ठाउँमा २० हजार भयो भनियो। यो २०५२ सालको कुरा हो। २६ वर्ष पूरा भयो। तर, अहिले पनि हाम्रो हालत उस्तै छ। केही गर्नु नै छैन भने जे भने पनि भयो। बजेट बनाउँदा १० वर्षमा १५ हजार मेगावट भनिन्छ। अर्को मन्त्री आएमा त्यही त भन्नु भएन। ५ वर्षमा ७ हजार, २० वर्षमा २५ हजार भनिन्छ। त्यसरी परिवर्तन भएको छैन। परिवर्तन हुँदैन पनि। भुक्तानी सन्तुलनमा कृषिले नै सहज गराउँछ। एक डेढ दशकयता अर्थतन्त्रको आधारभूत संरचना परिवर्तन भएको छ। आज १२०० अर्ब राजश्व पुग्दैछ। अर्थतन्त्र परिवर्तन भयो। आयात कसले रोक्ने ? अहिले ४५ प्रतिशत आयात भइरहेको छ। आयात रोक्न सक्ने हामीसँग क्षमता नै छैन। १५२० वर्षमा अर्थतन्त्रको संरचनामा परिवर्तन आइरहेको छ। रेमिन्ट्यासको कोणबाट विश्लेषण गरे मात्रै ठीक बाटोमा जान सकिन्छ। रेमिट्यान्सका आम्दानी कुन तहको हुने, शिक्षा कस्तो हुने ? जोसुकै सरकारमा गए पनि प्रवृत्ति फेरिएको छैन। फेरिन्छ भन्ने पनि लागेको छैन। अर्थतन्त्र त्यही लयमा हिँडेको छ। भोकुसेनल एजुकेसन दिँदा रेमिट्यान्स राम्रो आउनसक्छ। हाम्रो शिक्षा रोजगारीसँग जोडिएको छैन। फजुल छलफल भइरहेको छ। मौलिक रूपमा अर्थतन्त्रको चरित्र फेरिसक्यो बहस फेरिएको छैन। स्वास्थ्यमा ३० वर्षमा १७ प्रतिशतले स्वास्थ्य महँगो भएको छ। जिन्दगीमा कमाउने त्यसपछि स्वास्थ्यमा खर्च गर्ने प्रवृत्ति बढेको छ। स्वास्थ्य बिमा प्रभावकारी हनुपर्छ। माछामासु, अण्डा, चामल, फलफूल ल्याउनु नपरोस् भन्ने हो तर त्यसो हुन सकिरहेको छैन। चुनावले तरलतामा राहत आउँछ। आर्थिक वर्ष सकिँदैछ। मूल्यवृद्धि ४ प्रतिशतबाट अहिले बढ्नु आर्थिक वृद्धिकै कारण हो। त्यतिबेला कोभिडमा कसैले किन्दैन्थ्यो। अहिले बढेको छ। भाषण गरेर मात्र विरोध गरेर पुग्दैन। हिजो चकलेट आयात खोलिएकै थियो। आज छोहरा नहुने ? आयात गर्न चकलेट ठिक हो कि, छोहरा ठीक कि सुपारी भन्ने बहस गर्न छोडिदिनुहोस्। आसेपासे पुँजीवाद मौलायो। जोसुकै सरकारमा गए पनि प्रवृत्ति फेरिएको छैन। कोही आएर फेरिएको छैन। फेरिन्छ भन्ने पनि लागेको छैन। अर्थतन्त्र त्यही लयमा हिँडेको छ। हाम्रो कन्सेफेन्सी पनि त्यही ढंगले हिँडेको छ। जादु हुनेवाला छैन। अर्थमन्त्रीले सिरानीमा पैसा राखेको बेकारको कुरा गर्नुभयो। १८ हजार मान्छेको ज्यान गइसकेपछि गणतन्त्रको बाटोमा गयौं। त्यतिबेलादेखि नै आसेपासे पुँजीवाद झन्झन् बढ्दै गयो। ३ वर्षअघि पनि त्यस्तै भयो। हाम्रा तिरका कुरा किन गर्ने ? सरकार आएर नयाँ चिज केही बिगार गरेको छैन। अस्तिको सरकारले गज्जब केही गरेको थिएन। एउटा बाटोमा अर्थतन्त्र हिँडिरहेको छ। अर्थतन्त्रको स्वरूप फेरियो। तर, हामीले चिनेका छैनौं। यो रूपमा हिँड्ने हो भने भुक्तानीमा समस्या झन् बढ्दै जान्छ। अर्थतन्त्रमा संरचनागत समस्या थिए, छन् र सजिलै निस्केर जानेछन्। राष्ट्र बैंकको बारेमा सेन्ट्रल बैंकमा एउटा दल तलैसम्म पुग्यो हामीले ध्यान दिनुपर्छ भनेर कराएकै होे तर ध्यान नदिइकनै चलेको थियो। त्यसले गर्दा अहिले निरपेक्षतामा गभर्नर निकालेको ठीक कि बेठीक भन्न गाह्रो भयो। अर्थतन्त्रका सबै समस्याहरू गभर्नरलाई निकालेका कारणले समाधान हुँदैन। गभर्नरको टाउकोमा हालेर उम्किन खोज्नु हुँदैन। यसले गठबन्धनलाई फाइदै गर्छ भन्ने सोचे के हुन्छ ? श्रीलंकाको अवस्थामा नपुगे पनि जोखिमलाई कम आकलन गर्न हुँदैन। पात्र को भन्नेबाट बहस हुँदा जाने बाटो श्रीलंका नै हो। त्यसकारण संरचनागत सुधारमा ध्यान दिनुपर्छ। डा रिजाल नेपाली कांग्रेसका नेता हुन्"
"सर्वोच्चले छाड्न मानेन, अघि सरे अर्थमन्त्री","काठमाडौं : विवादास्पद व्यापारी पृथ्वीबहादुर शाह शंकास्पद ४० करोड रकम फुकुवा गराउन गत असारमै सर्वोच्च अदालत गएको पाइएको छ। नेपाल राष्ट्र बैंकले रोक्का राखेको उक्त रकम झिक्न पाउने गरी उनले अन्तरिम आदेश माग गरेका थिए। तर, सर्वोच्चले अन्तरिम आदेश दिन अस्वीकार गर्यो। बरु पाँच मुद्दा एकै प्रकृतिको रहेको भन्दै लगाउमा राख्न आदेश भयो। ती मुद्दा विचाराधीन रहेकै बेला अर्थमन्त्री जनार्दन शर्माले व्यापारी शाहको निवेदनमा तोक लगाएको देखिएको छ। यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन, न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले साउन २४ गते गरेको आदेशमा लेखिएको छ, साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लूओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमानुसार गर्नुहोला। शाहको टाइम्स टुडे पिस होलिडे इन्भायरोमेन्ट प्रालिका तर्फबाट दायर मुद्दामा यो आदेश भएको हो। उनले वल्र्ड एक्सपोर्ट एन्ड इम्पोर्ट प्रालिका तर्फबाट साउन ४ गते अर्को निवेदन दिएको कागजात अन्नपूर्ण पोस्ट्लाई प्राप्त भएको छ। उनले अमेरिकाबाट प्राप्त ४ करोड ८० लाख रकम ९ महिनादेखि रोक्का राखिएको त्यसमा जनाएका छन्। उनले नेपाल राष्ट्र बैंक, राष्ट्र बैंककै वित्त कम्पनी सुपरिवेक्षण, बैंक तथा वित्तीय संस्था नियमन, विदेशी विनिमय व्यवस्थापन गरी तीन विभाग, प्रहरी प्रधान कार्यालय, प्रहरीकै केन्द्रीय अनुसन्धान ब्युरो र प्रभु बैंकलाई विपक्षी बनाएका थिए। संवैधानिक कानुनका ज्ञाता पूर्णमान शाक्यका अनुसार अन्तरिम आदेश जारी नहुनुको अर्थ अदालतले शाहले मागेअनुसारको उपचार नदिएको हो। सर्वोच्चले अदालतले व्यापारी शाहलाई सहयोग गर्नुपर्ने अवस्था देखेन। राष्ट्र बैंकलाई रकम भुक्तानी नदेऊ भनेर आदेश पनि गरेको अवस्था होइन, वरिष्ठ अधिवक्ता शाक्य भन्छन्, राष्ट्र बैंक र सर्वोच्च अदालतले सहयोग नगरेपछि व्यापारी शाहको अरू कुनै उपचार बाँकी रहेन। शाहका ११ कम्पनी रहेको अर्थमन्त्री शर्माले चैत १३ गते तोक लगाएको कागजातले पुष्टि गर्छ। जसमा वल्र्ड ट्राभल्स एन्ड इन्भेस्टमेन्ट, वल्र्ड फस्र्ट होलिडे, वल्र्डवाइड रेमिट, फोर्टिन पिक रिजर्भ, पे यू सेन्टर, पे सेफ रेमिट, वाल्मार्ट, वल्र्ड फस्र्ट जब प्लेसमेन्ट, टाइम्स टुडे पिस होलिडे इन्भायरोमेन्ट, पृथ्वी मल्टिपर्पोज कोअपरेटिभ र वल्र्ड एक्सपोर्ट एन्ड इम्पोर्ट छन्। अमेरिकाबाट यिनै ११ कम्पनीका नाममा झन्डै ४० करोड रुपैयाँ आएको देखिन्छ। राष्ट्र बैंकले शंकास्पद रकम आएका बैंक खाता रोक्का राख्ने निर्णयपछि ३४ वर्षीय शाह त्यसविरुद्ध सर्वोच्च पुगेका थिए। तर, सर्वोच्चले अन्तरिम आदेश जारी नगरेपछि शाहले बैंक तथा वित्तीय खाता फुकुवा र भुक्तानी गर्ने गरी भूमिकासहितको निर्देशन दिन अर्थमन्त्री शर्मासमक्ष निवेदन दिए। मन्त्री शर्माले तोक लगाए। उक्त रकम छुटाउन नमानेका गभर्नरलाई सरकारले निलम्बन नै गरेको छ। सरकारले सर्वोच्च अदालतमाथि पनि अविश्वास गरेको देखिन्छ, पूर्वमहान्यायाधिवक्ता रमेश बडाल भन्छन्, अर्थमन्त्रीले हस्तक्षेप गर्नु भनेको अदालतमाथि पनि अविश्वास रहेको देखिन्छ। अर्थ मन्त्रालयले अदालतमाथि अविश्वास गर्नुपर्ने कुनै आधार कारण देखिँदैन। अन्तरिम आदेश दिन अस्वीकार गरेपछि अर्थमन्त्रीले हस्तक्षेप गर्नु भनेको सर्वोच्च अदालतमाथिको अविश्वास हो। अदालतमाथि अविश्वास गर्नुपर्ने कुनै आधार, कारण देखिँदैन। रमेश बडालपूर्वमहान्यायाधिवक्ता सर्वोच्च अदालतले व्यापारी शाहलाई सहयोग गर्नुपर्ने अवस्था देखेन। सर्वोच्च र राष्ट्र बैंकले सहयोग नगरेपछि व्यापारी शाहको कुनै उपचार बाँकी रहेन। पूर्णमान शाक्यसंवैधानिक कानुनका ज्ञाता पूर्वमहान्यायाधिवक्ता बडालका अनुसार राष्ट्र बैंकले खाता रोक्का गरेपछि आफ्नै किसिमले अनुसन्धान गरेपछि फुकुवा गर्न सक्छ। अमेरिकाबाट आएको रकम फेयर (शुद्ध) थियो भने राष्ट्र बैंकले खोल्दिन (फुकुवा गर्न) सक्थ्यो। अदालतमा मुद्दा विचाराधीन भए पनि फुकुवा गर्न फरक पर्दैनथ्यो, बडाल भन्छन्, यो विषय गम्भीर रहेछ। अहिले खाता फुकुवा गर्नुहुँदैन भन्ने निष्कर्षमा पुगेको हो। त्यही भएर नै अन्तरिम आदेश दिन अस्वीकार गर्यो। अर्थमन्त्री शर्माले चैत १३ गते अर्थ मन्त्रालयका सचिव मधुकुमार मरासिनीलाई तोक लगाउँदै के कारणले खाता रोक्का भएको हो ? स्पष्ट जानकारी माग गर्दै खाता खुलाउन अनुरोध गरी पठाउन तोक लगाए। अर्थसचिव मरासिनीले भोलिपल्ट चैत १४ गते मन्त्रीज्यूले भने अनुसार गर्ने गराउने भन्दै सहसचिवलाई तोक आदेश गरे। सहसचिवले चैत १४ गते नै शाखा अधिकृत अनिता म्याडमलाई नेपाल राष्ट्र बैंकलाई आवश्यक कार्यार्थ पत्राचार गर्ने तोक आदेश दिएको अर्थ मन्त्रालय स्रोतले बतायो। अर्थ मन्त्रालयको पत्राचारपछि गभर्नर महाप्रसाद अधिकारीले रोक्का गर्नुको कारणसहित लेखी पठाउन तोक आदेश दिएका थिए। राष्ट्र बैंकका कर्मचारीले भुक्तानी दिन नमिल्ने कानुनी अन्य कारण प्रष्ट्याउँदै पत्राचार गरेका थिए। जसबाट चिढिएका मन्त्री शर्माले गर्भनर अधिकारिविरुद्ध सार्वजनिक कार्यक्रममै आक्रोश व्यक्त गरेका थिए। उच्च अदालत पाटन बार एसोसिएसनका पूर्वअध्यक्ष भोजराज आचार्य अर्थमन्त्री शर्माले तोक आदेश नमान्दा गभर्नरलाई कारबाहीको प्रक्रिया अघि बढाउनु न्यायसंगत नभएको बताउँछन्। गभर्नरमाथि कारबाहीको प्रक्रिया अघि बढाउने कार्य प्रक्रियासम्मत, कानुनसम्मत, व्यवहारसंगत छैन। यो बदनियत र दुराशययुक्त छ। गैरकानुनी छ, अधिवक्ता पोखरेल भन्छन्, तोक आदेश नमान्दा छानबिन समिति बनाई गभर्नरलाई निलम्बन गर्दा कानुनको दुरुपयोग भएको छ।राष्ट्र बैंक स्रोतका अनुसार, व्यापारी शाहका विभिन्न कम्पनीका नाममा आएको रकम शंकास्पद छ। रकम रोक्का गरी फिर्ता पठाउन अमेरिकाको फानान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको छ। अर्थमन्त्री शर्माको आदेशअनुसार रकम भुक्तानी फर्ता दिएको अवस्थामा मनी लन्ड्रिङसम्बन्धी कालोसूचीमा मुलुक पर्छ।राष्ट्र बैंक स्रोतका अनुसार, अमेरिकाबाट आएको रकम माओवादी आफ्नै भएको शंका छ। द्वन्द्वकालमा बाहिर पठाइएको रकम स्वदेश भित्र्याउन विभिन्न समयमा प्रयास भयो। पार्टीकै अर्थमन्त्री भएको बेला रकम ल्याउन खोजिएको झैं लाग्छ। स्रोतले भन्यो। शाहले सर्वोच्चमा फरकफरक मितिमा विभिन्न कम्पनीको नाममा छुट्टाछुट्टै मुद्दा दायर गरेको सर्वोच्च स्रोतले बतायो। जसमध्ये वल्र्ड एक्सपर्ट एन्ड इम्पोर्ट प्रालिको नाममा प्रभु बैंकमा रहेको खातामा ४ करोड ८० लाख आएको पाइएको छ। जुन रकम २०७७ चैत तेस्रो साता कम्पनीको बैंक खातामा आएको थियो। खातामा जम्मा हुने गरी पठाइएको सो रकम शाहले झिक्न चलाउन नपाउने गरी नेपाल राष्ट्र बैंकले चैत १९ गते निर्देशन दिएको थियो। राष्ट्र बैंकले सबै वाणिज्य बैंकलाई पत्राचार गर्दै शाह र शाहका कम्पनीको खाता रोक्का राख्न निर्देशन भएको पाइएको छ। नेपाल प्रहरीको केन्द्रीय अनुसन्धान ब्युरो (सीआईबी)ले शाहको व्यक्तिगत र कम्पनीको खाता रोक्का राख्न प्रभु बैंकलाई पत्राचार गरेको थियो। शाहले पटकपटक निवेदन दिएका थिए। तर, बैंकबाट भुक्तानी नपाएपछि उनी सर्वोच्चमा निवेदनपत्र दायर गराएका थिए। व्यवसायी पृथ्वीबहादुर शाहले आफ्नो कम्पनी वल्र्ड एक्सपोर्ट एन्ड इम्पोर्टका तर्फबाट गत साउन ४ गते रोक्का रकम तत्काल झिक्न पाउने गरी अन्तरिम आदेश माग गर्दै सर्वोच्च अदालतमा दिएको निवेदन। विवादास्पद व्यापारी शाहले सर्वोच्च अदालतमा रकम भुक्तानीका लागि आफ्नो अन्य व्यक्तिको नाममा एकै प्रकृतिको ५ वटा मुद्दा छुट्टाछुट्टै मितिमा दायर गरेको पाइएको छ। उनले २०७८ असार २४ गते तीनवटा मुद्दा दायर गरेका थिए। भोलिपल्ट असार २५ गते अर्को मुद्दा दायर गरेका थिए। त्यस्तै अन्तिम पटक २०७८ साउन १२ गते अर्को थप मुद्दा दर्ता गरेको पाइएको छ। शाहले वल्र्ड एक्सपोर्ट एन्ड इम्पोर्ट प्रालिको तर्फबाट पृथ्वीबहादुर शाहको नाममा दायर मुद्दा विचाराधीन छ। यो मुद्दा २०७८ असार २४ गते दायर गरिएको थियो। त्यस्तै अर्को मुद्दा वल्र्ड फस्ट होलिडे प्रालिको तर्फबाट विजय विक्रम शाहको नामबाट दायर गरिएको थियो। यो पनि २०७८ असार २४ गते दायर गरिएको थियो। वल्र्ड वाइड रेमिट प्रालिको तर्फबाट पृथ्वीबहादुर शाहले सोही मिति २०७८ असार २४ गते मुद्दा दायर गरेका थिए। उनले पुनः टाइम्स टुडे पिस होलिडे इन्भायोरोमेन्ट प्रालिको तर्फबाट विनोद सुन्दासको नाममा अर्को मुद्दा २०७८ असार २५ गते दायर गरेको पाइएको छ। मिति २०७८ साउन १२ गते वल्र्ड एक्सपोर्ट एन्ड इम्पोर्ट प्रालिको तर्फबाट मुद्दा दायर गरेको पाइएको छ। उनले एकै प्रकृतिको पाँच मुद्दा दायर गरेको सर्वोच्च अदालतले जनाएको छ।"
नेताजीको नमस्कार !,"जनकपुरधाम : जनकपुरधाम उपमहानगरपालिकाका नगर प्रमुख लालकिशोर साह बुधबार आफ्नो गाडीमा जाँदै थिए। रामचोक पुग्दा उनको गाडी एक्कासी मध्यम गतिमा चल्योे। सडकको फुटपाथमा बसेका केही सर्वसाधारणलाई उनले गाडीबाटै हात जोडरे नमस्कार गर्दै मन्द मुस्कानसमेत दिए। मेयर साहबाट बिहानबिहानै नमस्कार पाउँदा ती स्थानीय पनि चकित भए र उनलाई नमस्कार फर्काए। त्यसपछि साहको गाडी तीव्र गतिमा अगाडि बढ्यो। मेयर साह नमस्कार गरेर फर्किसकेपछि स्थानीयमा चियोचर्चो हुन थाल्यो। सबैले एकै स्वरमा भने, नेताजीले नमस्कार गर्न थाल्नुभो। अब नेताहरूलाई चुनाव लागे जस्तो छ। साहको पछिल्लो साढे ४ वर्षको कार्यकाल उपलब्धीभन्दा विवादमै बढी बित्यो। हालसम्मको कार्यकालमा जनताको सम्पर्कमा आकलझुक्कल मात्रै आउने र आफ्ना कार्यकर्ता वा चिनजानबाहेकका व्यक्तिहरूको फोनसमेत उठाउन नरुचाउने मेयर साह यसपालिको स्थानीय निर्वाचनमा फेरि उम्मेदवार बन्ने दाउमा छन्। जनतासँग बिग्रेको सम्बन्धलाई उनी निर्वाचन नजिकिँदै जाँदा सुधार गर्न खोजिरहेका छन्। त्यसैले अलि बढी नमस्कार गर्न थालेका छन्, स्थानीय विजय साहले भने, अब नेताजीहरूले बढी नै हालखबर सोध्नेछन्। चुनावसम्म मात्रै हो, यस्तो नमस्कारहरू। निर्वाचनको समय नजिकिएसँगै जनप्रतिनिधि र उम्मेदवार बन्न आकांक्षी नेताहरूको जनस्तरमा दौडधुप निकै बढेको छ। गाउँका सडकहरूमा झण्डावाला गाडीहरू धुलो उडाउँदै घुम्न थालेका छन् भने उम्मेदवारहरू बाजागाजासहित जनताको घरदैलोमा पुग्न थालेका छन्। यति बेला हो जनतालाई नमस्कार गर्ने अनि झुटो वाचा गर्ने, महोत्तरीका कुमाइ ठाकुर भन्छन्, अहिले त नेताहरूले जे भन्यो त्यहीं वाचा गर्छन्। तर, यिनीहरूको विश्वास गर्न गाह्रो छ।नयाँ उम्मेदवार बनेकाहरूलाई जनतामाझ गएर आफ्नो कुरा राख्न सजिलो भए पनि जनप्रतिनिधिको भूमिकामा रहेका नेताहरूलाई जनता समक्ष जान कठिनाइ छ। आफ्नो कार्यकालमा जनताको भावनाविपरीत काम गरेका र फेरि चुनाव लड्ने मनसाय बनाइरहेका नेताहरूको कामलाई सर्वसाधारणले बढी नै समीक्षा गर्न थालेका छन्। आउँदो निर्वाचनमा अन्य पेसामा सफलता पाएका वर्चस्वशाली व्यक्तिहरूले पनि स्थानीय तहको प्रमुख, उपप्रमुखमा उम्मेदवारी घोषणा गरेका छन्। राजनीतिक दलमा आबद्ध नभएकोले आफू बढी इमान्दार र विकासप्रति जिम्मेवार हुने उनीहरूको तर्क छ। स्वतन्त्र रूपमा चुनावी मैदानमा उत्रिएका उम्मेदवारहरू पनि अहिले निरन्तर जनताको घरदैलोमा पुगेर प्रचारप्रसारमा लागेका छन्। मलाई राजनीति धेरै थाहा छैन्। तर, लोकतन्त्रमा जनता नै मालिक हुन्छन् भन्ने कुरा बुझेको छु, निर्माण व्यवसायीका रूपमा देशमै पहिचान स्थापित गरेका बलराम महतो भन्छन्, मैले आफ्नो व्यवसायबाट दाम निकै कमाइसके अब नाम कमाउने आकांक्षा छ र आफ्नो जन्मथलोको लागि केही योगदान गरेर जाऊँ भन्ने भावनाबाट चुनावी प्रतिस्पर्धामा उत्रेको छु। उनी जनकपुरधाम उपमहानगरपालिकाको मेयरमा स्वतन्त्र उम्मेदवारी घोषणा गरेका छन्। त्यस्तै, अहिले जनताले सबै नेताको कुरा सुन्ने तर, उनीहरूकोे विगतको समीक्षा गरेर मात्रै मत कसलाई दिने भन्ने निर्णय गर्ने बताउँछन्, स्थानीय शिव यादव। अब नेताहरूको खोक्रो भाषण, झुटो आश्वासन र नौटंकी नमस्कारको भरमा चुनाव जित्न कठिन हुने उनको भनाइ छ।"
अर्थमन्त्री जनार्दन शर्माको अनर्थ कदम,"अर्थमन्त्री जनार्दन शर्माले अर्थशास्त्रका सामान्य र आधारभूत मान्यता बुझ्दैनन् भन्ने आरोप थियो। तर पछिल्लो घटनाक्रमले त्यसोमात्रै होइन, उनी बदनियतपूर्ण कर्म गर्न पनि हिच्किचाउँदैनन् भन्ने पो देखाउँदैछ। उनले राष्ट्र बैंकमाथि नांगो हस्तक्षेप गरेका छन्। आफ्नो क्षेत्राधिकारभित्रै पर्दै नपर्ने विषयमा हात हालेका छन्। अमेरिकाबाट आएको सन्देहास्पद ४० करोड रुपैयाँ फुकुवाका लागि तोकादेश गर्नुले उनको बदनियत उदांगिएको छ। अछामका पृथ्वीबहादुर शाहको नामका ११ कम्पनीका नाममा अमेरिकाबाट आएको ४० करोड रुपैयाँ सन्देहास्पद भएको हुँदा राष्ट्र बैंकले फुकुवा गरेको थिएन। शाहले सोझै अर्थमन्त्री शर्मालाई निवेदन गरे। शर्माले चैत १३ गते मन्त्रालयका सचिवलाई तोक आदेश गरे, के कति कारणले खाता रोक्का भएको हो, स्पष्ट जानकारी माग गर्न र साथै खाता खुलाउन अनुरोध गरी पठाउने। सचिव मधुकुमार मरासिनीले सहसचिवलाई अर्को तोक लगाए। त्यसमा भनिएको थियो, माननीय मन्त्रीज्यूले भनेअनुसार गर्ने गराउने। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। आफूले भनेको नमान्ने र आफूहरूसँग सहमत नहुने जतिलाई सुराक, वर्ग दुश्मनको बिल्ला भिराइहाल्ने र सफायाको फर्मान जारी गरिहाल्ने द्वन्द्वकालको प्रवृत्ति थियो। त्यसको सिकार थुप्रै निर्दाेष नेपाली भएकै हुन्। त्यही शैलीमा शर्माले शाहको पैसा फुकुवा नगरेको झोक गभर्नर महाप्रसाद अधिकारीमाथि पोखे। निलम्बनै गरे। आफू अनुकूलका व्यक्तिहरू राखेर छानबिन समिति बनाएर उनलाई बर्खास्तको प्रपञ्च गरिसकेका छन्। सन्देहास्पद रकम भुक्तानी अनुमति राष्ट्र बैंकले दिन सक्दैन। नेपाल अन्तर्राष्ट्रिय स्तरको फाइनान्सियल एक्सन टास्क फोर्स (एफएटीएफ)को सदस्य हो राष्ट्र बैंक। त्यसको मान्यताविपरीत गए राष्ट्र बैंक नै कालोसूचीमा पर्छ। नेपालीको अन्तर्राष्ट्रिय कारोबार रोकिन्छ। त्यतिसम्म संवेदनशील कुरामा अर्थमन्त्रीले सामान्य कामकाज जस्तो गरी तोकादेश गर्नु लज्जाको विषय हो। एक त जस्तै सामान्य विषयमा पनि अर्थमन्त्रीले स्वायत्त संस्थालाई तोकादेश गर्नै मिल्दैन। वास्तवमा मुलुकलाई नै कालोसूचीमा पार्नेसम्मको हदैसम्मको हर्कत गर्न तम्सिएका अर्थमन्त्री नैतिक रूपमा च्यूत भएका छन्। उल्टै गभर्नरमाथि छानबिन गर्न लगाउनु चाहिँ साधुलाई शुली भन्ने उखानलाई चरितार्थ पार्न खोज्नु हो। सशस्त्र संघर्षको पृष्ठभूमि र त्यसमाथि द्वन्द्वकालमा सैन्य विभागमै रहेर नेतृत्वदायी भूमिका खेलेका थिए शर्माले। त्यसको धङधङ्गीले उनलाई छाडेको देखिएन। अब छानबिनको दायरामा ल्याउनुपर्ने चाहिँ अर्थमन्त्री शर्मालाई हो। त्यो दायित्व प्रधानमन्त्री शेरबहादुर देउवामाथि छ। सन्देहास्पद ४० करोड फुकुवामा तोकादेशले उनको बदनियत कालोधनबाट आफ्नो स्वार्थपूर्ति गर्ने हो भनेर धेरैलाई शंका छ। राष्ट्रलाई नै दाउमा राखेर आफ्नो स्वार्थपूर्ति गर्न खोज्ने अर्थमन्त्रीलाई पदमा बस्ने नैतिक अधिकार छैन। उनी पदमा बसिरहँदा उनीमाथि छानबिन गर्न अप्ठ्यारो पर्छ। अनुसन्धानमाथि उनले प्रभाव पार्न सक्छन्। कानुनको सामान्य सिद्धान्तै हो, शंकाको घेरामा परेपछि र अनुसन्धान प्रभावित हुन सक्ने भएपछि जिम्मेवारीबाट अलग हुने। गभर्नरमाथिको निलम्बन फुकुवा गर्नुपर्छ। गभर्नरको निलम्बनले अर्थतन्त्रलाई सही बाटोमा डोर्याउने प्रक्रियालाई बाधा पुगेको छ। राष्ट्र जोगाउने, अर्थतन्त्र जोगाउने हो भने प्रधानमन्त्री देउवाले एकजना व्यक्तिको पद जोगाउनपट्टि लाग्नु हुँदैन। सत्ता गठबन्धन टुट्छ भने टुट्न दिनुपर्छ। सत्ताका लागि जे पनि गर्न तयार नहुने सन्देश उनले व्यवहारत दिन सके भने आउँदो चुनावमा उनैलाई लाभ हुनेछ। आखिर अहिलेको सत्ताको आयु कति नै छ र नैतिकता बिर्सेर टाँसिरहनुपर्ने ? प्रधानमन्त्रीले सही कदम चाले भने राष्ट्रलाई फाइदा हुन्छ। त्यसको राजनीतिक लाभ उनले आउँदा चुनावमा पाउने नै छन्। अर्थमन्त्रीको मतियार बन्नु प्रधानमन्त्री पदका लागि किमार्थ शोभनीय हुँदैन। गरिमामय जिम्मेवारीको ओज राख्ने, राष्ट्रलाई अभिभावकत्व दिने कर्ममा देउवा चुक्नु हुँदैन।"
एमालेविरुद्ध पूर्व राजावादीहरु लागेका छन् : ओली,"नुवाकोट : नेकपा एमालेका अध्यक्ष केपी शर्मा ओलीले आफू र आफ्नो दलविरुद्ध पूर्व राजावादीहरु लागेको बताएका छन्। एमालेप्रतिको जनलहर देखेर पूर्व राजावादीहरुले अनेक आरोप र षड्यन्त्र गरिरहेको ओलीको आरोप छ। नुवाकोटको बट्टार बजारमा आयोजित बृहत् जनसभा कार्यक्रमलाई शुक्रबार सम्बोधन गर्दै उनले एमालेप्रति जनताको साथ देखेर अत्तालिएकाहरुले मेरै जिल्ला र मेरै नगरपालिकामा पूर्व राजावादीहरुसँग प्रतिस्पर्धा गर्न नसक्ने भनेर अर्को षड्यन्त्र बुनिरहेको बताए। उनले एमालेलाई पराजित गर्ने शक्ति राजावादीमात्र होइन, जुनसुकै वादीहरु मिलेर आए पनि नसक्ने बताए। सर्वोच्च अदालतबाट बनेको गठबन्धनको सरकारले देशमा जनताको पक्षमा केही गर्न नसकेको उनले आरोप लगाए। एमालेलाई घेराबन्दी गर्ने नाममा पाँच दलले बनाएको गठबन्धन मकैको ढोडको लौरो भएको उनको भनाइ थियो। एमालले गरेको विकासप्रति लज्जित भएकाले अनेक जालझेल गरेर प्रतिपक्षमा पुर्याइए पनि देशमा जनताको पक्षमा एमालेले विकासको लहर ल्याएको उनले बताए। उनले एमाले एकक्षणका लागि प्रतिपक्षमा भए पनि अब सबै चुनावपछि फेरि सत्तामा जाने बताए। 'अहिले एमाले केही क्षणका लागि प्रतिपक्षमा छ, अब एमाले प्रतिपक्षमा बस्ने जमाना होइन,' उनले भने।"
लुम्बिनीको पूर्वाधार प्राधिकरणमा साढे २ वर्षमा तीन निर्देशक,बुटवल : प्रदेशको पूर्वाधार निर्माणका लागि गठन भएको पूर्वाधार विकास प्राधिकरणमा तेस्रो कार्यकारी निर्देशक नियुक्त भएका छन्। मुख्यमन्त्री शंकर पोखरेलको नेतृत्वको सरकारले प्राधिकरण गठन गरेको थियो। गठन भएको साढे २ वर्षमा तीन जना निर्देशक नियुक्त भएका छन्। निर्देशक परिवर्तन भइरहे पनि प्राधिकरणले अहिलेसम्म कुनै ठोस काम गर्न सकेको छैन। प्रदेशको राजधानी निर्माणलाई लक्षित गरेर गठन भएको प्राधिकरणले ठूला पूर्वाधार निर्माणको काम पनि गर्छ। साढे दुई वर्षको अवधिमा तीन वटा नेतृत्व आएको छ। तर यो संस्थाको उपलब्धिमूलक कामभन्दा पनि अनियमिततामा बढी संलग्नता देखिएको छ। शुक्रबार मात्रै नयाँ सिइयोमा प्युठानका छबिराज पोख्रेलले शपथ लिएका छन्। माओवादी कार्यकर्ता रहेका उनलाई चैत २५ गते मन्त्रीपरिषदले नियुक्त गर्ने निर्णय गरेको हो। प्रमुख कार्यकारी निर्देशक अनन्तराज घिमिरेले राजीनामा दिएपछि नयाँ सिइओ नियुक्त गरेको हो। मुख्यमन्त्री कुलप्रसाद केसीकै नेतृत्वको प्राधिकरण समितिले लुम्बिनी प्रादेशिक अस्पतालको भवन निर्माणमा डेढ अर्व घोटला गर्न खोजेको भन्दै घिमिरेले राजिनामा दिएका थिए। घिमिरे केसी नेतृत्वकै सरकारले नियुक्त गरेका व्यक्ति हुन्। प्राधिकरण र मुख्यमन्त्री केसी लुम्बिनी अस्पतालको भवन निर्माणको टेण्डरको अनियमितता प्रसाद विवादमा मुछिएका छन्। यसअघिको सरकारले पहिलो कार्यकारी निर्देशकमा धु्रबकुमार मजगैयालाई नियुक्त गरेको थियो। एमाले नेतृत्वको सरकार फेरिएपछि उनलाई हटाएर घिमिरेलाई कार्यकारी निर्देशक बनाइएको थियो। यो विषय सर्बाेच्चमा समेत पुगेको थियो। नवनियुक्त निर्देशकलाई शुक्रबार मुख्यमन्त्री केसीले शपथ गराउदै प्रदेश राजधानी निर्माण प्रदेश सरकारको पहिलो योजना भएकोले त्यसलाई छिटो पूर्णता दिन निर्देशन दिए। नवनियुक्त प्रमुख कार्यकारी निर्देशक प्यूठान जिल्ला ओखरकोट निवासी हुन्। सपथ ग्रहणमा निर्देशक पोख्रेलले सरकारले दिएको जिम्मेवारी पूरा गर्नका लागि तयार रहेको बताए।
"प्रादेशिक अस्पतालको टेण्डर प्रकरणमा मुख्यमन्त्रीलाई चोख्याइयो, बनावटी प्रतिवेदन पेस गरेको प्रतिपक्षीको आरोप","रुपन्देही : लुम्बिनी प्रादेशिक अस्पतालको भवन निर्माण टेण्डरमा भएको विवादमा मुख्यमन्त्री कुलप्रसाद केसीको संलग्नता नभएको प्रतिवेदन छानविन समितिले बुझाएको छ। छानविन समितिमा प्रदेश सरकारका मुख्यन्यायधिवक्ता श्रीकृष्ण सुवेदी, सचिव राजेन्द्र थापा र महेशचन्द्र न्यौपाने रहेका थिए। समितिले बोलपत्र आह्वानअघि भएको विभिन्न निर्णय र प्रक्रियाका आधारमा प्रतिवेदन दिएको छ। यद्यपि छानविन समितिमा प्राधिकरणकै समितिका सदस्य राखिएको भन्दै प्रतिवेदनलाई प्रायोजित भनिएको छ। प्रतिपक्षी दल नेकपा एमालेले बनावटी प्रतिवेदनले मुख्यमन्त्रीलाई चोख्याएको जनाएको छ। सो प्रतिवेदनले मुख्यमन्त्रीले बोलपत्रको मापदण्ड, योग्यताका विषयमा कुनै निर्णय नगरेको जनाएको छ। कार्यकारी निर्देशकले बोर्ड बैठकमा पेस गर्ने भन्ने पत्र पठाएको तर त्यसमा मुख्यमन्त्रीले कुनै निर्णय नगरेको प्रतिवेदनमा जनाइएको छ। तत्कालीन निर्देशक घिमिरेले मुख्यमन्त्रीको निश्चित ठेकेदारले टेण्डर गर्न पाउने गरी ठेक्का निकाल्न दवाव दिएको भन्दै राजीनामा दिएका थिए। सरकारले भने यसमा निर्देशक नै दोषी रहेको र कारबाही गर्नै लाग्दा राजीनामा दिएको बताउँदै आएको छ।"
अमेरिकाले दिने ८० अर्ब अनुदान सहायता स्वीकार गर्ने सरकारको निर्णय,"काठमाडौं : सरकारले विश्व बैंक समूहको अन्तर्राष्ट्रिय विकास संस्थाबाट प्राप्त हुने करिब १८ अर्ब बराबरको सहुलियतपूर्ण ऋण सहायता स्वीकार गर्ने निर्णय गरेको छ । बुधबार बसेको मन्त्रिपरिषद् बैठकको निर्णय सार्वजनिक गर्दै सूचार तथा सूचना प्रविधिमन्त्री ज्ञानेन्द्रबहादुर कार्कीले संयुक्त राज्य अमेरिकाको अन्तर्राष्ट्रिय विकासका लागि सहयोग निकायबाट प्राप्त हुने करिब ७९ अर्ब ७१ करोड रुपैयाँ अनुदान सहायता रकम स्वीकार गर्ने निर्णय भएको जानकारी दिए । यस्तै,सरकारले फुकोट कर्णाली अर्ध जलाशययुक्त जलविद्युत आयोजनाको लागि कालिकोटको सान्नीत्रिवेणी गाउँपालिकाको करिब २८० रोपनी जग्गा प्राप्ति गर्न स्वीकृति दिएको छ । सशस्त्र प्रहरी बल नेपालको सशस्त्र प्रहरी महानिरीक्षक पदमा सशस्त्र प्रहरी अतिरिक्त महानिरीक्षक पुष्पराम केसीलाई बढुवा नियुक्त गर्ने निर्णय गरेको छ । भूमि व्यवस्था, सहकारी तथा मायादेवी गाउँपालिकालाई आधारभूत अस्पताल, गाउँपालिकाको प्रशासकीय भवनलगायतका कार्यका लागि सार्वजनिक जग्गा प्रयोग गर्न स्वीकृति दिने निर्णय मन्त्रिपरिषद बैठकले गरेको छ। भूमि व्यवस्था, सहकारी तथा कर्जन्हा नगरपालिका सिरहालाई प्रशासकीय भवन निर्माण गरी प्रयोग गर्नका गरिबी निवारण मन्त्रालय लागि सार्वजनिक जग्गा प्रयोग गर्न स्वीकृति दिएको छ । यस्तै, बैठकले राष्ट्रिय आवास कम्पनी लिमिटेडको अध्यक्ष रामआधार कापरको राजीनामा स्वीकृत गर्ने निर्णय गरेको छ ।"
उद्योगले आवश्यकताअनुसारको सुपारी आयातको अनुमति पाउँछ : मन्त्री बडू,"काठमाडौं : उद्योग, वाणिज्य तथा आपूर्तिमन्त्री दिलेन्द्रप्रसाद बडूले उद्योगले आवश्यकताअनुसारको कच्चा पदार्थ (सुपारी) आयातको अनुमति पाउने बताएका छन्। आज प्रतिनिधि सभाअन्तर्गतको उद्योग तथा वाणिज्य र श्रम तथा उपभोक्ता हित समितिको बैठकमा उनले उद्योगको आवश्यकताअनुसार नै सरकारले सुपारी आयातको अनुमति खुलाएको बताए। उनले व्यवसायीले कच्चा पदार्थ ल्याउने तर उद्योगीले आवश्यक कच्चा पदार्थ नपाउने गुनासो बढेपछि सरकारले औद्योगिक प्रयोजनका लागि मात्र सुपारी आयातको अनुमति दिइएको जिकिर गरे। उद्योगीको गुनासोपछि हामीले कच्चा पदार्थ आवश्यक पर्ने उद्योगलाई मात्र कच्चा पदार्थ आयातको अनुमति दिनुपर्छ भनेर नै तोकेका हौँ। यसअघिको सरकारले अपारदर्शी निर्णय गर्दा अहिले समस्या देखिएको हो, हामीले आयातलाई व्यवस्थित गर्दैछौँ, कच्चा पदार्थ नपाएकै कारण कुनै पनि उद्योग बन्द हुँदैनन्, उनले भने। उनले सरकारले सुपारी आयातलाई व्यवस्थित गर्ने काम गरिरहेको भन्दै आयात खुलाउनुपर्नेमा जोड दिए। समितिले अध्ययन गर्ने भन्दै सुपारी आयातको अनुमति रोकेको रहेछ। तपाईंहरुले अध्ययन गरिसक्नुभयो, सुझाव भए केही पाऊँ, होइन भने अहिले रोकिएको आयात खुलाऊँ, उनले भने। उनले आयात खुलाउनुपर्ने माग गरेपछि समितिका सभापति विमल श्रीवास्तवले आइतबार थप छलफल गरेर थप निर्णय गरिने बताए। गत चैत २३ गते समितिले उद्योग, वाणिज्य तथा आपूर्ति मन्त्रालयका सचिव, उद्योग विभाग र वाणिज्य विभागका महानिर्देशकसँग छलफल गर्दै तत्काल सुपारीको आयात रोक्न निर्देशन दिएको थियो। समितिको निर्देशनअनुसार वाणिज्य विभागले हाल सुपारी आयातको अनुमति रोकेको छ। समितिको बैठकमा सहभागी पान तथा गुट्खा उद्योगका प्रतिनिधिले कच्चा पदार्थ नहुँदा उद्योग बन्द हुने अवस्थामा पुगेको बताएका थिए। श्रीराम टोबाको उद्योगका प्रतिनिधि रघु घिमिरेले पर्याप्त मात्रामा सुपारी नहुँदा उद्योग बन्द हुने अवस्थामा पुगेको बताए। हामीसँग १० दिनका लागि पुग्ने सुपारीको मौज्दात छ, सहजरूपमा सुपारी आयात गर्न नपाउँदा क्षमताभन्दा कम गुट्खा उत्पादन गरेर अन्य जनशक्ति सुपारी खोज्न लाग्नुपरेको छ, उनले भने, हामीले हाम्रो जनशक्तिलाई झापाका सुपारी किसानको घरघरमा पुर्याएका छौँ। किसानको घरघरमा गएर ल्याएको सुपारीले हाम्रो उद्योग धानेको छ। यस्तै पान व्यवसायी संघका अध्यक्ष टेकबहादुर अधिकारीले सरकारकै कारण रोजगारी गुम्ने खतरा बढेको बताए। हामी पाना व्यवसायी आफैँ स्वरोजगार बनेका छौँ, आवश्यकताअनुसारको सुपारी नहुँदा व्यवसाय नै गुम्ने खतरा बढ्यो, उनले भने, देशभर ६० हजार पान पसलले एक लाख २५ हजारलाई रोजगारी दिएको छ, सुपारी नहुँदा उनीहरुको रोजगारी जानसक्छ।"
महानगर र उपमहानगरको उम्मेदवार टुंगो लगाउन कांग्रेसले बोलायो कार्यसम्पादन बैठक,काठमाडौं : नेपाली कांग्रेसको कार्यसम्पादन बैठक भोलि (शनिबार) बस्ने भएको छ। महानगर र उपमहानगरको प्रमुख र उपप्रमुखको उम्मेदवारी सम्बन्धमा छलफल गर्न कांग्रेसले बैठक बोलाएको मुख्य सचिव कृष्णप्रसाद पौडेलले जानकारी दिए। उनका अनुसार बैठक पार्टी कार्यालय सानेपामा दिउँसो २ बजे बस्ने छ। देशभरि ६ महानगर र ११ वटा उपमहानगर रहेका छन्। सत्ता साझेदार दलहरुले चुनावी गठबन्धन गर्ने बताइरहेका बेला कुन महानगर र उपमहानगरमा आफूहले दाबी गर्ने विषयमा छलफल हुने कांग्रेसका एक नेताले बताए। त्यस्तै कुन महानगर र उपमहानगरमा कोसलाई उम्मेदवार बनाउने विषयमासमेत छलफल हुने ती नेताले बताए। कांग्रेस नेतृत्वमाथि चुनावी गठबन्धन नगर्न चर्को दबाब आइरहेको छ।
सत्ता गठबन्धनलाई स्थानीय निर्वाचनमा पत्तासाफ हुनेगरी धूलो चटाइन्छ : अध्यक्ष ओली,"बेंसीसहर : नेकपा एमालेका अध्यक्ष केपी शर्मा ओलीले वैशाख ३० मा हुने स्थानीय चुनावमा पाँच दलीय गठबन्धनलाई परास्त गरेर छाड्ने दावी गरेका छन्। शुक्रबार लमजुङ सदरमुकाम बेसीसहरमा आयोजित नेकपा एमालेको बृहत कार्यकर्ता भेलालाई सम्बोधन गर्दै ओलीले परमादेशबाट आएको गठबन्धनलाई परास्त पार्न एमाले काफी भएको बताए । 'हामी झ्यालबाट हैन, जस्केलाबाट बाट हैन, भेन्टिलेटरबाट हैन, परमादेशबाट हैन, जनताबाट चुनिएर फेरि पाँच वर्ष सरकार चलाउने गरी आउँछौं, 'ओलीले भने । खाउँला ,पाउँला भनेर हैन, देशका निम्ति केही गरौंला, सम्वृद्ध नेपाल र सुखी नेपाली बनाउन नेकपा एमाले अघि बढिरहेको ओलीले बताए । नेकपा एमाले एकढिक्का र एक नीतिका साथ अघि बढेको उनको भनाइ छ। निर्वाचन भन्ने वित्तिकै गठबन्धनको सातो गएको उनले बताए । एमाले फुटेपनि एक्लै लड्न सकिन्न भनेर कांग्रेसका ठूला नेताहरुले नै भन्ने गरेको उनले बताए। उनले एमाले नफुटेको बरु केही चोइटिएको बताए । 'काँडो बिजेजस्तो भएको थियो, आज काँडो झिकेजस्तो भएको छ । पिलो आएजस्तो भएको थियो, पिलो निचोरिएको जस्तो भएको छ । संगठन झन गतिशिल बनेको छ, 'ओलीले भने । निर्वाचन भाँड्न खोज्ने पाँच दलीय गठबन्धनका कारण स्थानीय निर्वाचन ढिलो भएको उनले औंल्याए । कानुन बमोजिम दुई महिनाअघि नै स्थानीय तहको निर्वाचन भइसक्नु पर्ने उनले बताए । सत्ता गठबन्धनलाई घिसारेर निर्वाचनमा ल्याइएको र अब पत्तासाफ हुनेगरी धुलो चटाइने उनले बताए । उनले वर्तमान सरकार भरतप्रति लम्पसार परेको आरोप लगाए। आफूले भारतसँग आँखा जुधाएर सीमा र अन्य विषयमा कुरा उठाए पनि वर्तमान प्रधानमन्त्रीले चुक्क समेत बोल्न नसकेको बताए । उनले भारत र चीनसँग बाटो खोल्न, गुमेको भूमि फिर्ता गर्न एमाले नेतृत्वका सरकार आउनुपर्ने बताए । लमजुङ आएका एमाले अध्यक्ष केपी शर्मा ओली। तस्बिर : नवीनराज कुइँकेल"
यस्तो छ ३० वर्षीया युवतीको काठमाडौंको विकास गर्न ८ खम्बे मोडेल,"काठमाडौं : आसन्न स्थानीय तहको निर्वाचनमा सबैको नजर यतिबेला काठमाडौं महानगरपालिकामा छ। काठमाडौं महानगरमा प्रमुख राजनीतिक दलहरुले उम्मेदवार चयन गर्न नसकिरहेका बेला धेरै जनाले स्वतन्त्र उम्मेदवारीको घोषणा गरिसकेका छन्। काठमाडौं२१ की सुनिता डंगोलले पनि स्वतन्त्र उम्मेदवारी घोषणा गरेकी छन्। ३० वर्षीया सुनिताले 'सोसियल वर्कमा' स्नातकोत्तर गरेकी छन्। आवाजविहीनहरुको आवाजलाई 'पोलिसी लेभलमा' पुर्याउन उनले काठमाडौंमा उम्मेदवारी दिएकी हुन्। सुनिताले काठमाडौंको विकास गर्न ८ खम्बे मोडलसहितको प्रतिबद्धता पत्र सार्वजनिक गरेकी छन्। उनको ८ खम्बे विकास मोडेलमा स्वच्छ वातावरण, यातायात व्यवस्थापन, राजधानीका रुपमा पूर्वाधार विकास, सँस्कृति नगर, सामाजिक विकास, डिजिटल काठमाडौं, युवा, खेलकुद, रोजगारी तथा उद्यमशीलता र रिसर्च एन्ड डेभ्लपमेन्ट समेटिएका छन्। उनले ८ खम्बे विकास मोडलको कार्यान्वयका लागि अल्पकालीन, मध्यकालीन र दीर्घकालीन योजनाहरुसमेत अघि सारेका छन्। अल्पकालीन योजनाअन्तर्गत काठमाडौंका मुख्य सडक र चोक गल्लीहरुको सफाइ, स्मार्ट सार्वजनिक सौचालयको निर्माण, सडकपेटीमा अति आवश्यक पूर्वाधारहरु जडान गर्ने, सजिलै सूचना प्राप्त गर्न अत्याधुनिक सूचना केन्द्र स्थापना गर्ने, पोखरी र ढुंगेधारा, इनारहरुलाई पुनर्जीवन गरी संरक्षण र सम्वर्द्धन गर्ने नीति अवलम्बन गरेकी छन्। स्थानीय नेपाल भाषाको पठनपाठन, जेष्ठ नागरिकलाई वार्षिक ३० हजार रुपैँया भत्ता र इनोभेसन हबहरु स्थापना गर्ने उनले नीति लिएकी छन्। त्यस्तै ट्राफिक अनुशासन पालन गर्ने, सार्वजनिक जग्गा, सत्तल पाटी, पौवा, मठ मन्दिर र सम्पदाहरुको संरक्षण गर्ने, जात्रा, पर्व तथा अन्य साँस्कृतिक क्रियाकलापको संरक्षण तथा प्रवर्द्धन गर्ने, शिक्षाको गुणस्तर, स्थानीय नेपाल भाषाको पठनपाठन, जेष्ठ नागरिकलाई वार्षिक ३० हजार रुपैँया भत्ता र इनोभेसन हबहरु स्थापना गर्ने उनले नीति लिएकी छन्। उनले अन्यायमा परेका महिलाहरुको संरक्षणका लागि 'ओमन सेल' बनाएर महिलाहरुलाई आत्मरक्षाको तालिमलगायतको व्यवस्था गर्नेसमेत प्रतिवद्धता पत्रमा उल्लेख गरेकी छन्। त्यस्तै मध्यकालीन योजनामा डिजिटल काठमाडौंको अवधारणा, महानगरीय ब्रोडब्यान्ड नेटवर्क स्थापना र महानगर स्मार्ट कार्डको नीति उनले लिएकी छन्। स्मार्ट प्रविधिमार्फत् इगर्भनेन्स प्रणाली लागू गर्ने, महानगरबासीले करसमेत तिर्न सकिने केएमसी एप बनाउने, धुँवा धुलोमुक्त हरियाली सहरको रुपमा विकास गर्ने, बालउद्यान, स्मार्ट युथ पार्क, फेमिली पार्क, योग पार्क तथा खेल मैदानहरु निर्माण गरिने, कौसी खेती र बगैँचा कार्यक्रमको अभियान सञ्चालन गर्ने, स्मार्ट पार्किङको व्यवस्था गर्ने र सामुदायिक स्वास्थ्य केन्द्रलाई प्रवर्द्धन गरी निशुल्क स्वास्थ्य परीक्षण तथा औषधि सेवा उपलब्ध गराउने उनको प्रतिवद्धता पत्रमा उल्लेख छ। त्यस्तै दीर्घकालीन योजनामा स्मार्ट सिटीको विकास, सहर सफा राख्ने अभियान, अस्तव्यस्त यातायातलाई व्यवस्थित र आधुनिकीकरण गर्ने, अनिवार्य स्वास्थ्य बीमा, सामुदायिक आवास, स्वरोजगारका अवसर सिर्जना गर्ने र दैनिक साँस्कृतिक सामाजिक गतिविधिहरुलाई जीवन्त राख्ने गतिविधिहरु सञ्चालन गर्ने नीति अवलम्बन गरेकी छन्।"
गठबन्धनविरुद्ध नबोल्न कांग्रेसको निर्देशन,"काठमाडौं : नेपाली कांग्रेसले स्थानीय तहको निर्वाचनमा चुनावी तालमेल र गठबन्धनविरुद्ध नबोल्न निर्देशन दिएको छ। केन्द्रीय निर्वाचन परिचालन समितिको शुक्रबार बसेको बैठकले स्थानीय तहमा गठबन्धनविरुद्ध नजान र नबोल्न निर्देशन दिएको हो। त्यस्तै चुनावी सभाहरूलाई चुस्त र छरितो बनाउन आग्रह गरेको छ। चुनावी सभा र प्रचारप्रसार समेतमा गठबन्धनलाई सामेल गरी व्यवस्थित गर्न निर्देशन दिएको हो। बैठकले स्थानीय तह, वडा र टोलमा हुने चुनावी सभाको मापदण्ड तय गरेको हो। मापदण्ड अनुसार चुनावी सभा र प्रचारप्रसारका कार्यक्रम चुस्त र छरितो हुनुपर्ने छ। चुनावीसभा बढी दुई घण्टासम्म मात्रै सञ्चालन गर्नुपर्ने छ। नेपाली कांग्रेसका उपसभापति समेत रहेकां स्थानीय तह निर्वाचन परिचालन समितिका संयोजक पूर्णबहादुर खड्काले चुनावमा गठबन्धनलाई निरन्तरता दिनुपर्ने बताए। गठबन्धनलाई साथसाथै लैजानुपर्छ। गठबन्धन बिना कांग्रेस पनि बलियो हुन सक्दैन,' उनले भने। कांग्रेसले स्थानीय तह निर्वाचनका लागि सबै प्रदेश, पालिकामा केन्द्रीय प्रतिनिधि पठाउने भएको छ।"
मतदाता गनेर होइन मुद्दा र शक्ति सन्तुलनका आधारमा गठबन्धन : उपाध्यक्ष बस्नेत,"ओखलढुंगा : नेकपा एकिकृत समाजवादी पार्टीका केन्द्रीय कमिटी उपाध्यक्ष तथा प्रदेश नं १ का ईञ्चार्ज घनेन्द्र बस्नेतले निर्वाचनमा हुने गठबन्धन सम्मानजनक उपस्थितिका आधारमा हुने बताएका छन्। जिल्लाको राजनीतिक अवस्था र निर्वाचन परिचालनको तयारी बारे छलफल गर्न र नेता कार्यकर्ताहरुसँग नयाँ वर्ष २०७९ को शुभकामना साटासाट गर्न पोलिटब्यूरो सदस्य धर्मराज निरौलासहित ओखलढुंगा आएका बस्नेतले गठनबन्धन बचाएर प्रगतिशिल शक्तिले देशको नेतृत्व गनु पर्नेमा जोड दिए। हिजोको संख्या हेरेर भन्दा पनि अहिलेको आवश्यकता र राष्ट्रिय शक्ति शन्तुलनको अवस्था हेरेर गठबन्धन गर्ने कार्यमा लाग्न उनले नेताहरुलाई आग्रह गरे। पोलिटब्यूरो सदस्य धर्मराज निरौलाले पार्टीको सांगठनिक अवस्था र जिल्लाको वस्तुगत आवश्यकताका आधारमा दलहरुबीच सहकार्य र गठबन्धन गर्नु उपयुक्त हुने सुझाव दिएका छन्। नेताहरुले जिल्लाको वस्तुगत तथा सांगठानिक रिपोर्ट बुझ्दै उच्च मनोवलका साथ निर्वाचनमा होमिन निर्देशन दिएका छन्। जिल्ला अध्यक्ष हंशराज वाग्लेले जिल्ला पार्टीको राजनीतिक तथा सांगठानिक अवस्थाबारे नेताहरुलाई जानकारी गराएका थिए। उनले गठनबन्धन गर्दा जिल्लाका २७ वडा र २ पालिकामा पार्टीको दावी रहने सांगठानिक अवस्था रहेको बताएका थिए। जिल्लाको गठनबन्धनको प्रगतिबारे बताउँदै वाग्लेले एकिकृत समाजवादीले कम्तिमा १८ वडा, २ उपप्रमुख र २ प्रमुख नपाए चुनावी रणनीति फरक हुने त्यसका लागि आन्तरिक तयारी रहेकोसमेत बताएका छन्। गठबन्धन भएमा यसमा केही तलमाथि हुन सक्ने भएपनि मुद्दा र राष्ट्रिय शक्तिका हिसाबले एकिकृत समावादी अहिले गठबन्धनको प्रमुख पार्टी रहेको बताए।"
गृहमन्त्री खाड र सिके राउतबीच वार्ता,"काठमाडौं : गृहमन्त्री बालकृष्ण खाड र सिके राउत नेतृत्वको जनमत पार्टीबीच भेटवार्ता भएको छ । गृहमन्त्री खाड र जनमत पार्टीका अध्यक्ष सिके राउतबीच शुक्रबार गृह मन्त्रालयमा भेटवार्ता भएको हो। भेटका क्रममा राउत नेतृत्वको संगठनसँग विगतमा भएका सहमति कार्यान्वयनबारे छलफल भएको जनाइएको छ। वार्तामा सरकारका तर्फबाट गृहमन्त्री खाणसहित महान्यायाधीवक्ता खम्मबहादुर खाती, गृहसचिव टेकनारायण पाण्डे र सहसचिव फणिन्द्रमणि पोखरेल सहभागी थिए । जनमत पार्टीका तर्फबाट अध्यक्ष राउतसहित उपाध्यक्षत्रय बसन्त कुशवाह, दिपक साह र नरेन्द्र साह तथा महासचिव चन्दन सिंह सहभागी थिए। वार्तामा जनमत पार्टीले आफूहरू स्थानीय तह निर्वाचन प्रयोजनार्थ निर्वाचन आयोगमा दल दर्ता गराएको र त्यसअघि आफूहरूसँग सरकारले गरेका सम्झौता कार्यान्वयन गर्न माग गरेको थियो । विभिन्न आरोपमा थुनामा रहेका पार्टीका नेता कार्यकतालाई रिहा गर्नुपर्ने, अभिव्यक्ति, स्वतन्त्रता र नागरिक हकको सम्मान हुनुपर्ने माग पार्टीले राखेको थियो । त्यस्तै, जनमत पार्टीले आफूहरूले गरेको कृषि आन्दोलनका क्रममा पक्राउ परेका नेता कार्यकता रिहा र कृषिसम्बन्धी आफूहरूका माग प्रस्तुत गर्दै पूरा गर्न आग्रह गरेको थियो । मधेस आन्दोलनका क्रममा भएको सहमति कार्यान्वयन हुनुपर्ने माग पार्टीको थियो । सरकारका तर्फबाट गृहमन्त्री खाणले मुलधारको राजनीतिमा आएर निर्वाचन आयोगमा दल दर्ता गर्दै निर्वाचनमा जाने तयारी गर्नु स्वागतयोग्य काम भएको बताए । उनले जनमत पार्टीसँग पूर्ववर्ती सरकारले गरेको सहमतिबमोजिम कानुन अनुरुप फिर्ता लिन मिल्ने मुद्दा फिर्ता लिन पहल गर्ने बताए। वार्ताका क्रममा जनमत पार्टीले राष्ट्रिय मान्यता प्राप्त गरेको दललाई मात्र दलको चुनाव चिन्हबाट निर्वाचन लड्न पाउने व्यवस्था हटाउन माग गरिएको थियो । गृहमन्त्री खाणले सबै राजनीतिक दलले आफ्नो दलको चुनाव चिन्ह पाउने व्यवस्थ गर्न निर्वाचन आयोगलाई आग्रह गरेको र त्यसै अनुरुप आयोगले निर्णय गरिसकेको जानकारी दिए। अदालतमा रहेका बन्दी रिहा गर्न पनि पहल गर्ने गृहमन्त्री खाणले बताए । त्यस्तै संविधान संशोधन गर्न गठबन्धन सरकार सकारात्मक रहेको उनले बताए। जनमत पार्टीले राखेका कृषिसम्बन्धी मुद्दामा योजना आयोग र अर्थमन्त्रालयसँग छलफल गरेर आगामी आर्थिक वर्षको बजेटमा समावेश गर्न पहल गर्ने गृहमन्त्री खाणले बताए। जनमत पार्टीका अध्यक्ष राउतले किसान आन्दोलनका माग कुनै न कुनै रूपमा सम्बोधन होस् भन्ने आफूहरूको माग रहेको बताएका थिए।"
"'नेपाल सबै मुलुकको बगैचा हुनुपर्छ, भूराजनीतिक लडाइँको थलो होइन'","काठमाडौंः नेपालका लागि चिनियाँ राजदूत होउ यान्छीले नेपाल सबै मुलुकका लागि सौहार्द दर्साउने बगैचा बन्नुपर्ने बताएकी छिन् । चिनियाँ सरकारको मुखपत्र ग्लोबल टाइम्सलाई अन्तर्वार्ता दिँदै यान्छीले नेपाल भूराजनीतिक दृष्टिकोणले खेल मैदान बन्न नहुने बताएकी हुन् । अमेरीकी सहयोग परियोजना(एमसीसी) संसदबाट अनुमोदन भएको बारे सोधिएको प्रश्नमा राजदूत यान्छीले यस्तो धारणा राखेकी हुन् । राजदुत यान्छीले नेपाल र चीनको सम्बन्धलाई कसैले पनि विस्थापित गर्न नसक्ने दावी गरेकी छिन् । उनले अन्तर्राष्ट्रिय विमानस्थल, सडक, उर्जालगायतका भौतिक पूर्वाधार निर्माणमा नेपाल र चीनबीच सहकार्य भइरहेको अन्तवार्तामा बताएकी छन्। नेपालले सन् २०१७ मा बीआरई परियोजनामा हस्ताक्षर गरेको थियो । उनले भनिन्, 'मलाई विश्वास छ कि दुई देशबीचको ठूलो सहयोगमा कुनै पनि कुराले हस्तक्षेप गर्न सक्दैन । बीआरआईबाट नेपाली जनता लाभान्वित भएका छन् र भइरहेका छन् । यसमा मलाई पूर्ण विश्वास छ ।' हालै भएको चिनियाँ विदेश मन्त्रीको नेपाल भ्रमण सफल रहेको उनले दावी गरिन्।"
चुनावी तालमेलको विरोधमा बैठकस्थल बाहिर प्रदर्शन र नाराबाजी,"विराटनगर : चुनावी तालमेलको विरोधमा विराटनगरमा कांग्रेस कार्यकर्ताहरुले शुक्रबार दिउँसो प्रदर्शन र नाराबाजी गरेका छन्। चुनावी तालमेलका लागि भागबण्डा मिलाउन सत्ता गठबन्धनको जिल्लास्तरीय कार्यदलको बैठक बसिरहेका बेला कार्यकर्ता प्रदर्शनमा उत्रिएका हुन्। बैठक विराटनगरस्थित कांग्रेस मोरङको पार्टी कार्यालयमा बसेको थियो। बैठक जारी रहेका बेला तालमेल गर्न नहुने माग राखेर प्रदर्शन र नाराबाजी गर्दै कांग्रेस विराटनगर महानगरपालिका६ का कार्यकर्ता पार्टी कार्यालय पुगेका हुन्। गठबन्धनमा रहेका ४ दलले गठन गरेको जिल्लास्तरीय कार्यदलमा नेपाली कांग्रेसबाट मोरङ उपसभापति भक्तिनाथ माझी, माओवादी केन्द्रबाट जिल्ला संयोजक विजय विश्वास, जसपाका जिल्ला अध्यक्ष राजकुमार यादव र नेकपा एकीकृत समाजवादी पार्टीका नेता उद्धव पोखरेल छन्। नाराबाजी र प्रदर्शन गर्दै कांग्रेस कार्यकर्ता पार्टी कार्यालयमा प्रवेश गरेपछि कार्यदलको बैठकमा रहेका नेताहरुले कार्यालयको ढोका बन्द गरेका थिए। चुनावी तालमेल गर्दा विराटनगर६ माओवादीको भागमा पर्ने भएपछि कांग्रेस कार्यकर्ता विरोधमा उत्रिएका हुन्। उनीहरु चुनावी तालमेलको विपक्षमा छन्। वडामा कांग्रेस एक्लैले चुनाव जित्छ। कोहीसँग पनि गठबन्धन गर्न आवश्यक छैन, कांग्रेस विराटनगर६ का युवा नेता अक्षय सहनीले भने, तालमेलका नाममा वडाभित्र पार्टीलाई कमजोर देखाउने प्रयास हुँदैछ। त्यो हामीलाई मान्य छैन। उनले तालमेलको विपक्षमा रहेर आफूहरुले पार्टीलाई दबाब दिँदै निरन्तर खबरदारी गरिरहने बताए । कार्यदलका सदस्य एवं जसपा जिल्ला अध्यक्ष राजकुमार यादवले जिल्लास्तरीय गठबन्धनको अन्तिम निर्णय शनिबारसम्म भइसक्ने जानकारी दिए। मोरङमा चुनावी तालमेलको विषयलाई लिएर चार दलबीच निरन्तर संवाद र छलफल भइरहेको छ, उनले भने, गठबन्धनको सम्भावना बलियो बनेर गएको छ। कांग्रेस मोरङ सभापति डिगबहादुर लिम्बूले चुनावी तालमेलका लागि जिल्ला स्तरीय कार्यदलले निर्णय लिने बताए। मोरङमा सम्मानजनक तालमेकाले पक्षमा कांग्रेस छ। तर विराटनगर महानगरमा कांग्रेस एक्लै चुनावमा जान सक्छ, उनले भने, कार्यकर्ताहरुले विराटनगरभित्र तालमेल नगर्न खबरदारी गरिरहेका छन्। उनीहरुको पनि मनोभावना र चाहनाको सम्मान गर्नुपर्ने छ। चुनावी तालमेलको विरोधमा उत्रिएकाहरुलाई लिम्बूले कार्यकर्ताको भावना अनुसार पार्टी अघि बढ्ने आश्वासनसमेत दिएका छन्। नेपाली कांग्रेस विराटनगरमा चुनावी तालमेल नगर्ने पक्षमा छ। यसअघि कांग्रेसबाटै विजयी भएका भीम पराजुली अहिले विराटनगरको मेयर छन्। २०७४ सालको निर्वाचनमा अरु दलले तालमेल गरे पनि कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। मेयरमा २३ हजार ३१ मत ल्याउँदै कांग्रेसका पराजुली निर्वाचित भएका हुन्। उनका प्रतिस्पर्धी एमालेलोकतान्त्रिक गठबन्धनका उम्मेदवार एमाले नेता विनोद ढकालले १७ हजार ३ सय २१ मत ल्याएर पराजित भएका छन्। माओवादी र संघीय समाजवादीकातर्फका मेयरका उम्मेदवार समाजवादी नेता उमेशकुमार यादवले १४ हजार ९ सय ५८ मत ल्याएका थिए।"
पहिचान र अधिकार उल्ट्याउन खोज्ने तत्वविरुद्ध एकजुट होऔं : प्रचण्ड,"सर्लाहीः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले पहिचान र अधिकार उल्ट्याउन खोज्ने तत्वविरुद्ध एकजुट हुनुपर्ने बताएका छन् । सर्लाहीमा पार्टी प्रवेश कार्यक्रमलाई सम्बोधन गर्दै प्रचण्डले माओवादीकै कारण पहिचान र अधिकार संस्थागत भएको दावी गरे। उनले भने, 'पहिचान र अधिकारको लडाइँ माओवादीले लडेको हो । यसलाई उल्ट्याउन खोज्ने तत्वविरुद्ध फेरि एक जुट हुन जरुरी छ।' अध्यक्ष दाहालले पार्टी प्रवेश गरेकाहरुलाई उचित जिम्मेवारी दिइने बताए। उनले भने, 'धेरै युवाहरु माओवादीमा प्रवेश गरेका छन्।सबैलाई उचित जिम्मेवारी दिनुपर्छ।' केहि समय पहिले माओवादी बारेमा भ्रम रहेको भन्दै संविधान उल्ट्याउने षड्यन्त्रविरुद्ध संघर्ष गरेर सफलता प्राप्त गरेको उनले बताए।"
एकैदिन १४ जनाविरुद्ध भ्रष्टाचार मुद्दा,"काठमाडौं : मोहन्याल गाउँपालिकाका पदाधिकारी तथा कर्मचारी र न्यू वडिमालिका निर्माण सेवाका ठेकेदारबीच मिलेमतोमा सम्झौता भइ भ्रष्टाचार भएको पाइएको छ। गाउँकार्यपालिकाबाट निर्णय भएर मिनाहा गराएर सवाँ ५४ लाख भ्रष्टाचार गरेको पाइएको अख्तियार दुरुपयोग अनुसन्धान आयोगले जनाएको छ। यो मुद्दामा अध्यक्ष स्वर्गीय नवल सिहं रावल, उपाध्यक्ष पुजादेवी बुढामगर, वडा अध्यक्षहरु, प्रमुख प्रशासकिय अधिकृत र निर्माण व्यवसायीसमेत १४ जना तथा एक निर्माण कम्पनीविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले कार्यवाहक अध्यक्ष कार्यबाहक अध्यक्ष पुजादेवी बुढा मगर, वडा नं २ का वडा अध्यक्ष देवीदत्त उपाध्याय, वडा नं १ का वडा अध्यक्ष नविन पुन मगर, वडा नं ७ का वडा अध्यक्ष खर प्रसाद अधिकारी, वडा नं ५ का वडा अध्यक्ष छविलाल हौजाली मगर, वडा नं ४ का वडा अध्यक्ष टेकबहादुर बोगटी, वडा नं ६ का वडा अध्यक्ष टिकाराम भण्डारी, वडा नं ३ का वडा अध्यक्ष नन्दराम गिरी, गाउँकार्यपालिका सदस्यहरु राधिका दमाई, तारा शर्मा र विशाल कुमार पहराईलाई प्रतिवादी बनाएको छ । उनीहरुविरुद्ध ५४ लाख १८ हजार ५६८ विगो कायम गरी विशेष अदालतमा मुद्दा दायर भएको छ । घरेलु तथा साना उद्योग कार्यालय धनगढी कैलालीमा दर्ता भएको न्यू वडिमालिका निर्माण सेवा र सोका प्रोप्राइटर मकर बहादुर शाहविरुद्ध अख्तियारले मुद्दा हालेको छ । तत्कालिन प्रशाकीय अधिकृत गणेशदत्त ओझालाई प्रतिवादी बनाइएको छ । निर्माण सेवा र शाह तथा प्रशाकीय अधिकृत ओझाविरुद्ध ५६ लाख ३४८ विगो मागिएको छ । उनीहरुविरुद्ध भ्रष्टाचार निवारण ऐन बमोजिम सजायको मागसहित मुद्दा दायर गरिएको अख्तियारका प्रवक्ता श्यामप्रसाद भण्डारीले जानकारीदिए ।"
"पोखरामा एमालेको मेयर उम्मेदवार छान्ने निर्वाचन स्थगित, आकांक्षी सबैको नाम सिफारिस",पोखरा : नेकपा एमाले पोखरा नगर कमिटीले पोखरा महानगरमा मेयरको उम्मेदवार छान्न सुरु गरेको निर्वाचन प्रक्रिया रोकेको छ । निर्वाचन प्रक्रिया रद्द गर्दै आकांक्षी सबैको नाम सिफारिस गर्ने निर्णय कमिटीले गरेको हो । मेयरमा १२ र उपमेयरमा ११ जनाले पार्टीमा आन्तरिक निर्वाचनका लागि उम्मेदवारी दर्ता गराएका थिए । शुक्रबार निर्वाचनका लागि तालिका सार्वजनिक भई प्रक्रिया अघि बढेको थियो । जिल्ला पार्टी कार्यालयमा सुरु भएको प्रक्रिया स्थगित गरी सबैको नाम सिफारिस गर्ने सहमति जुटेको नेकपा एमाले पोखरा नगर कमिटी सचिव जीवन आचार्यले जानकारी दिए ।
टाउकोमा चोट लागेपछि मन्त्री रेग्मी वीर अस्पताल भर्ना,"काठमाडौं : महिला, बालबालिका तथा ज्येष्ठ नागरिकमन्त्री उमा रेग्मी अस्पताल भर्ना भएकी छन्। टाउकोमा चोट लागेपछि मन्त्री रेग्मीलाई उपचारका लागि वीर अस्पताल भर्ना गरिएको हो। मन्त्री रेग्मी सुत्ने क्रममा टाउको अकस्मात भित्तामा ठोक्किएर चोट लागेको थियो। टाउको ठोक्किएसँगै ज्वरो आउने र टाउको अत्यधिक दुख्ने समस्या भएपछि उनी एक हप्तादेखि मन्त्रीनिवास ललितपुरको पुल्चोकमा आराम गरेर बसेकी थिइन्। उनलाई टाउकोमा थप समस्या भएपछि उपचारका लागि बुधबार वीर अस्पताल भर्ना गरिएको मन्त्री रेग्मीकी बहिनी छलीकुमारी शर्माले जानकारी दिइन्। वीर अस्पतालमा एमआरआई गरेपछि मन्त्री रेग्मीको टाउकोको बाहिरी भागमा रगत जमेको पत्ता लागेको छ। जमेको रगत पातलो बनाउन उपचार अगाडि बढाइएको अस्पतालले जनाएको छ। रासस"
गणतन्त्रको बाटो असफल भयो : लिङ्देन,"चितवन : राष्ट्रिय प्रजातन्त्र पार्टीका अध्यक्ष राजेन्द्र लिङदेनले नेपालको गणतन्त्रको बाटो पूर्ण रुपमा असफल भएको बताएका छन्। देशका ठूला दहलरुले विदेशीको प्रभावमा परेर राजसंस्था फालेको अरोप लगाए। राप्रपा चितवनले भरतपुरमा आयोजना गरेको आमसभालाई सम्बोधन गर्दै उनले पन्ध्र वर्षको गणतन्त्रको यात्रा असफल भएको बताउँदै राजसंस्था र हिन्दु राष्ट्र नेपालको स्थायित्वको आधार भएको बताए। काँग्रेस, एमाले र माओवादीलाई बाटो सच्चाउन आग्रह गरेका छन्। हाम्रो छिमेकमा सिक्किम भन्ने देश थियो। त्यहाँ पनि यहाँ जस्तै विदेशीहरुले प्रजातन्त्रको नाममा राजसंस्थाको विरुद्ध आन्दोलन गर्न उक्साउदा राजसंस्थाको अन्त्य भो। आज विश्व मानचित्रमा सिक्किम भन्ने देश कही पनि छैन, उनले भने , आज त्यही खतरा आज हाम्रो देशलाई पनि छ। नेपालको स्थायीत्वको लागि अभिभावकीय संस्था राजसंस्था चाहिन्छ भनेर हामी हिडेका हौं। अध्यक्ष लिङ्देनले सिमित राजनैतिक दल र तीनका नेताले देशलाई बन्धक बनाएको आरोप लगाए। त्यसबाट जनताले उन्मुक्ति खोजेको बताए। बत्तिस वर्षसम्म मौका पाएका दलले जनताले छुन पाउने देख्न पाउने भोग्न पाउने गरी केही परिवर्तन भएन ,उनले भने,फेरी पनि यीनै नेतालाई भोट दिएर देश बन्छ भन्नु साढेको टाङमुनि बाल्टी थाप्नु जस्तै हो। अब विकल्प खोज्ने बेला आएको छ। उनले निर्वाचनमा हजार पटक सोचेर मात्रै भोट हाल्न आग्रह गरेका छन्। मुलुकले निकास पाउन नसकेको भन्दै ठुला दलका कारण मुलुकमा अस्थिरता आएको आरोप लगाए। पटक पटक सत्ता हाँकेका दलहरुले जनताले महसुस गर्ने खालको केही काम नगरेको बताए। तपाईंले दिने एउटा भोट गलत मान्छेलाई पर्यो भने पुरै देशले दुख पाउँछ उनले भने छोरी दिदा तपाईंले दश पटक सोच्नुहुन्छ भने अब भोट दिँदा हजार पटक सोचेर मात्रै दिनुहोस्। बाउ बाजेको पार्ट भनेर भावी सन्ततीले सराप्ने बाटो नदिनुहोस्।"
ललितपुर महानगरपालिकाः कांग्रेसबाट ७ जना मेयर उम्मेदवारका लागि सिफारिस,"काठमाडौं : ललितपुर महानगरपालिकाको मेयर उम्मेदवारका लागि कांग्रेसबाट सातजनाको नाम सिफारिस भएको छ । नेपाली कांग्रेसले हालका मेयर चिरीबाबु महर्जनसहित सातजनाको नाम सिफारिस गरेको हो । कांग्रेसको ललितपुर महानगर कमिटीले महर्जनसहित उपमेयर गीता सत्याल, महानगर सभापति शुभानन धाख्वा, पूर्वसभापति राजेश महर्जन, महाधिवेशन प्रतिनिधिहरू भरतलाल न्याछ्ओ, प्रेमकृष्ण महर्जन र अनन्तप्रकाश श्रेष्ठको नाम सिफारिस गरेको हो । सिफारिसमध्ये एकजनालाई केन्द्रीय कार्यसमितिले उम्मेदवारका रुपमा खडा गर्नेछ ।"
स्थानीय निर्वाचनमा सहभागी हुन सकारात्मक : प्रकाण्ड,काठमाडौं : आसन्न स्थानीय तह निर्वाचनमा सहभागी हुन सकारात्मक रहेको नेत्रविक्रम चन्द 'विप्लव' नेतृत्वको नेपाल कम्युनिस्ट पार्टी (नेकपा) का प्रवक्ता खड्गबहादुर विश्वकर्माले बताएका छन्। शुक्रबार गृहमन्त्री बालकृष्ण खाडसँगको भेटमा प्रकाण्डले आफूहरु निर्वाचनमा सहभागी हुन सकारात्मक रहेको बताएका हुन्। गृहमन्त्री खाण र प्रकाण्डबीच स्थानीय तह निर्वाचनमा नेकपाको सहभागीताबारे छलफल भएको थियो। निर्वाचनमा सहभागिताका लागि नेकपाले विभिन्न आरोपमा जेलमा रहेका पार्टीका नेता कार्यकर्ता रिहाई गर्नुपर्ने र लगाइएका मुद्दा फिर्ता लिनुपर्ने माग राखेको जनाइएको छ। वार्तामा गृहमन्त्री खाणले कानुनअनुरुप फिर्ता लिन मिल्ने मुद्दा फिर्ता लिने प्रक्रिया सुरु भएको बताएका थिए। सरकारले कानुन बमोजिम फिर्ता लिन मिल्ने मुद्दा फिर्ता लिने बताएपछि वार्ता सहमतिको नजिक पुगेको नेकपाले जनाएको छ। पटकपटक भएका वार्ता सकारात्मक रहेकाले सहमतिको अन्तिम चरणमा पुगेको दुबै पक्षले बताएका छन् ।
"विप्लवको बटमलाइन तीन बुँदे सहमति कार्यान्वयन, स्थानीय तहको निर्वाचन सार्न सरकारलाई दबाब","काठमाडौं : नेत्रविक्रम चन्द विप्लव नेतृत्वको नेकपाले स्थानीय तहको निर्वाचन मिति सार्न सरकारलाई आग्रह गरेको छ। आफ्नो सहभागिता सुनिश्चित गर्न ३० वैशाखको निर्वाचन सार्न आग्रह गरेको हो। नेकपाका स्थायी समिति सदस्य एवं प्रवक्ता खड्गबहादुर विश्वकर्मा प्रकाण्डले शुक्रबार गृहमन्त्री बालकृष्ण खाँणलाई भेटी आफूहरु पनि निर्वाचनमा सहभागी हुन चाहेको बताए। उनले निर्वाचनको वातावरण तत्काल बनेकाले ३० वैशाखको निर्वाचन मिति स्थगित गर्न आग्रहसमेत गरे। गृहमन्त्रीज्युसँग आसन्न निर्वाचन सार्न आग्रह गरेका छौं। उहाँले हामी हाम्रो आग्रहलाई गम्भीररुपमा लिएको बताउनुभएको छ,' उनले अन्नपूर्णसँग भने। उनले गृहमन्त्री खाँणलाई सरकारसँग भएको तीन बुँदे सहमति कार्यान्वय गर्न माग गरेका थिए। पछिल्लो समय विप्लव नेतृत्वको नेकपा स्थानीय मिति सार्न शीर्ष नेतृत्वलाई दबाब दिँदै आएको छ। यसअघि पनि विप्लवसहितका नेताहरुले प्रधानमन्त्री शेरबहादुर देउवालाई भेटेर चुनाव मिति सार्न दबाबा दिएका थिए। सरकारले निर्वाचन मिति घोषणा गरेर आफूहरुसँग गरेको तीन बुँदे सहमतिको उल्लघंन गरेको विप्लवले आरोप लगाउँदै आएको छ। चुनाव भनेको राष्ट्रिय कार्यक्रम हो। तीन बुँदे सहमति गरिसकेपछि सबै मुद्दाहरुका विषयमा वार्ता र सम्वादमार्फत् हल गर्नुपर्छ। आफ्नै ढंगले निर्वाचन घोषणा गर्नु हामीसँग गरिएको सम्झौता विपरीत हो,' प्रकाण्डले भने। उनले जबरजस्ती निर्वाचन गरिए शान्ति प्रक्रिया या भाँडिने चेतावनी दिए। उनले बन्दीहरुलाई तत्काल रिहाइ गर्नुपर्ने र आफूहरुविरुद्ध लगाइएका सबै प्रकारका मुद्दाहरु खारेज हुनुपर्ने माग सरकासँग गर्दै आएको छ। 'हाम्रो मुख्य कुरा नै तीन बुँदे सहमतिअन्तर्गत हामीमाथि लगाइएको सबै मुद्दाहरु खारेज गरियोस्। हाम्रा नेताकार्यकर्ताहरुको रिहाइ होस्। त्यसपछि हामी पनि चुनावमा जान्छौं। सौहार्दपूर्ण वातावरणमा चुनाव गरौं भनेका हौं,' उनले भने।"
देशैभर आफ्नो सामर्थ्यले चुनाव लड्छौं : अध्यक्ष लिङ्देन,"चितवन : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आगामी स्थानीय तहको निर्वाचनमा गठबन्धन गर्ने विषयमा निर्णय नभएको स्पष्ट गरेका छन्। शुक्रबार पत्रकारसँग कुराकानी गर्दै अध्यक्ष लिङ्देनले अन्य पार्टीसँग औपचारिकरुपमा गठबन्धनको कुरा नचलाएको स्पष्ट पारेका छन्। 'अन्य पार्टीसँग पनि औपचारिक गठबन्धन गरेर चुनाव लड्ने निर्णय गरेको छैन । यस खालका कुराकानीहरु कुनै दलसँग पनि चलाएको छैन,' उनले भने। आसन्न निर्वाचनमा राप्रपा देशैभर आफ्नो सामथ्र्यले लड्ने उनले बताए । उनले भने, 'केही स्थानीय तहमा आवश्यकताअनुसार तालमेल भयो भने बेग्लै कुरा हो । हामीले स्थानीय तहलाई त्यसै छोड्दिने निर्णय गरेका छौँ।'"
पालिकाको भागबण्डा नमिल्दा गठबन्धनको बैठक पटकपटक स्थगित,"गोरखा : पालिका बाँडफाँटमा कुरो नमिल्दा गठबन्धन दलको शुक्रबार पाँचौ पटक बसेको बैठक पनि निश्कर्षबिना स्थगित भएको छ। भागबण्डामा कुरा अड्केपछि आइतबारसम्मका लागि बैठक स्थगित गरिएको नेपाली कांग्रेसका सहसचिव लुमनाथ लामिछानेले जानकारी दिए। कुनै पनि दल आआफ्नो अडानबाट टसका मस भएनन्। त्यसैले प्रसस्त गृहकार्य गरी आइतबार फेरि बस्ने भनेर उठ्यौँ, लामिछानेले भने। उनका अनुसार कांग्रेसले यसअघि जितेका सबै पालिका आफूहरुले पाउनु पर्ने दाबी गरिरहेको छ। माग दाबीमा सबै दल अडिग रहेपनि बैठक अत्यन्त सौहाद्र्र रहेको र आइतबार निश्कर्षमा पुगिने जसपाका जिल्ला अध्यक्ष यानप्रसाद भट्टले जानकारी दिए। केन्द्रमा भएको पार्टी गठबन्धनको मर्म र भावनालाई कुल्चने काम गोरखाका कांग्रेस, माओवादीले गर्ने छैनन् भन्ने आशा गरेका छौँ, उनले भने, तर आशंका गर्ने ठाउँ पनि छन्। एकीकृत समाजवादीका जिल्ला अध्यक्ष यादव बस्नेतले भने भागबण्डाको बिषय टुंगोमा पुग्नै लागेको बताएका छन्। सबै पार्टी एउटाएउटा खुड्किलो ओर्लन बाँकी छ, उनले भने, केहीदिन अघिसम्म धुम्म तुवाँलो लागेको जस्तो दृश्य थियो तर शुक्रबारको बैठकले आँधीहुरीले तुवाँलो बढारेर लगेपछिको जस्तो छ्याङ्ग हुन लागेको छ। बजार हल्ला भएजस्तो नभै मुख्य दलहरु अडानबाट लचिलो देखिएको उनले बताए। संयन्त्रको बैठकमा नेपाली कांग्रेसका सभापति नन्दप्रसाद न्यौपाने, सहसचिव लुमनाथ लामिछाने, कोषाध्यक्ष बलराम खड्का, माओवादीका अध्यक्ष लेखबहादुर थापा र लोकप्रसाद बञ्जरा, जनता समाजवादी पार्टीका अध्यक्ष यानप्रसाद भट्ट र सचिव विपिनचन्द्र ढकाल र नेकपा एकीकृत समाजवादीका अध्यक्ष यादव बस्नेत र जुद्ध विलास भण्डारी सहभागी थिए।"
शंका हुने अभिव्यक्ति नदिन निर्वाचन आयोगको आग्रह,"काठमाडौं : निर्वाचनबारे शंका उत्पन्न हुने अभिव्यक्ति नदिन राजनीतिक दलका नेताहरूलाई निर्वाचन आयोगले आग्रह गरेको छ। निर्वाचनको तीव्र तयारी भइरहेका बेला नेताहरूले चुनाव सर्न सक्ने संशय व्यक्त गर्ने अभिव्यक्ति दिँदा अन्योल सिर्जना भएको आयोगका प्रवक्ता शालिग्राम शर्माले बताए। निर्धारित समयमै स्थानीय तहको निर्वाचन गर्न हामी तीव्रताका साथ लागिरहेका छौं। तर, निर्वाचन सम्बन्धमा संशय व्यक्त गर्ने अभिव्यक्तिहरू राजनीतिक दलका जिम्मेवार नेता एवं कार्यकर्ताबाट आएकोप्रति आयोगको ध्यानाकर्षण भएको छ, प्रवक्ता शर्माले हस्ताक्षर गरेको विज्ञप्तिमा भनिएको छ, निर्वाचनका विषयमा अन्योल सिर्जना गर्ने खालका यस्ता अभिव्यक्ति नदिन हुन सरोकारवाला सबैलाई आयोग आग्रह गर्दछ। वैशाख ३० मा हुने स्थानीय तहको निर्वाचन अब २८ दिन मात्रै बाँकी छ। यसैबीच निर्वाचनका लागि १ करोड ९४ लाख थान मतपत्रमध्ये ७० लाख ३३ हजार थान मतपत्र छपाइ सम्पन्न भएको छ। हालसम्म ७७ जिल्लामध्ये विकट जिल्लासहितका ३९ जिल्लाको मतपत्र छपिएको आयोगले जनाएको छ। हाल दैनिक ८ लाख मतपत्र छपाइ भइरहेको छ। त्यसैगरी, निर्वाचन पर्यवेक्षणका लागि निवेदन दिन तोकिएको मितिमा ६५ वटा राष्ट्रिय संस्थाले आयोगमा निवेदन दिएको छ। ती संस्थाबाट प्रस्तावित पर्यवेक्षकको संख्या २० हजार ४ सय ६७ छ। त्यसमा ११ हजार ६ सय ९४ पुरुष र ८ हजार ४सय ८२ महिला छन् भने अन्य २ सय ९१ जना छन्। निवेदनमाथि जाँचबुझ गरेर निर्वाचन पर्यवेक्षणका लागि अनुमति दिइने आयोगले जनाएको छ। आयोगका सहप्रवक्ता सूर्यप्रसाद अर्यालका अनुसार २०७४ को स्थानीय तहको निर्वाचनमा ५० वटा राष्ट्रिय संस्थाले पर्यवेक्षणका लागि अनुमति पाएका थिए। तीमध्ये ४७ वटा संस्थाले मात्रै पर्यवेक्षण गरेका थिए। अघिल्लो स्थानीय तहको निर्वाचनमा २१ हजार ९ सय जना पर्यवेक्षकले चुनावको पर्यवेक्षणमा सहभागी थिए।"
पोखरा महानगरपालिकाको मेयर उम्मेदवार छान्न एमालेभित्र आज मतदान हुँदै,"पोखरा : सहमति जुट्नन नसकेपछि पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्दैछ। एमाले पोखरा महानगर कमिटीका अध्यक्ष दिलीप न्यौपानेका अनुसार मेयरका आकांक्षी कार्यकर्ताहरुको मतका आधार छनोट गर्न शुक्रबार निर्वाचन हुन लागेको हो। अघिल्लो पालि पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। पोखराको मेयरमा एमालेबाट १२ र उपमेयरमा ११ जनाले आकांक्षा देखाएका छन्। पोखरा महानगर कमिटी १ सय १० सदस्यीय छ। कमिटीका सदस्यले मतदान गर्नेछन्। मेयर र उपमेयरको नाम सिफारिस गर्ने प्रयोजनका लागि गठित निर्वाचन कमिटीले पार्टीको विधान तथा निर्वाचन नियमावली (संशोधन सहित) २०६९को अधिनमा रहेर निर्वाचन गर्न लागेको अध्यक्ष न्यौपानेले जानकारी दिए। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारी आकांक्षी छन्। महानगर उपमेयरमा पोखरा १९ का वडाध्यक्ष शोभामोहन पौडेल, वामदेव ढुंगाना, टीकाराम पंगेनी, तेजनारायण अधिकारी, सञ्जीवबहादुर कोइराला, देवका पहारी, जीवनप्रसाद आचार्य, बैनबहादुर अधिकारी क्षेत्री, हरिमाया गुरुङ, बलराम गायक र सुष्मा पौडेल आकांक्षी हुन्।"
नेताजीको नमस्कार !,"जनकपुरधाम : जनकपुरधाम उपमहानगरपालिकाका नगर प्रमुख लालकिशोर साह बुधबार आफ्नो गाडीमा जाँदै थिए। रामचोक पुग्दा उनको गाडी एक्कासी मध्यम गतिमा चल्योे। सडकको फुटपाथमा बसेका केही सर्वसाधारणलाई उनले गाडीबाटै हात जोडरे नमस्कार गर्दै मन्द मुस्कानसमेत दिए। मेयर साहबाट बिहानबिहानै नमस्कार पाउँदा ती स्थानीय पनि चकित भए र उनलाई नमस्कार फर्काए। त्यसपछि साहको गाडी तीव्र गतिमा अगाडि बढ्यो। मेयर साह नमस्कार गरेर फर्किसकेपछि स्थानीयमा चियोचर्चो हुन थाल्यो। सबैले एकै स्वरमा भने, नेताजीले नमस्कार गर्न थाल्नुभो। अब नेताहरूलाई चुनाव लागे जस्तो छ। साहको पछिल्लो साढे ४ वर्षको कार्यकाल उपलब्धीभन्दा विवादमै बढी बित्यो। हालसम्मको कार्यकालमा जनताको सम्पर्कमा आकलझुक्कल मात्रै आउने र आफ्ना कार्यकर्ता वा चिनजानबाहेकका व्यक्तिहरूको फोनसमेत उठाउन नरुचाउने मेयर साह यसपालिको स्थानीय निर्वाचनमा फेरि उम्मेदवार बन्ने दाउमा छन्। जनतासँग बिग्रेको सम्बन्धलाई उनी निर्वाचन नजिकिँदै जाँदा सुधार गर्न खोजिरहेका छन्। त्यसैले अलि बढी नमस्कार गर्न थालेका छन्, स्थानीय विजय साहले भने, अब नेताजीहरूले बढी नै हालखबर सोध्नेछन्। चुनावसम्म मात्रै हो, यस्तो नमस्कारहरू। निर्वाचनको समय नजिकिएसँगै जनप्रतिनिधि र उम्मेदवार बन्न आकांक्षी नेताहरूको जनस्तरमा दौडधुप निकै बढेको छ। गाउँका सडकहरूमा झण्डावाला गाडीहरू धुलो उडाउँदै घुम्न थालेका छन् भने उम्मेदवारहरू बाजागाजासहित जनताको घरदैलोमा पुग्न थालेका छन्। यति बेला हो जनतालाई नमस्कार गर्ने अनि झुटो वाचा गर्ने, महोत्तरीका कुमाइ ठाकुर भन्छन्, अहिले त नेताहरूले जे भन्यो त्यहीं वाचा गर्छन्। तर, यिनीहरूको विश्वास गर्न गाह्रो छ।नयाँ उम्मेदवार बनेकाहरूलाई जनतामाझ गएर आफ्नो कुरा राख्न सजिलो भए पनि जनप्रतिनिधिको भूमिकामा रहेका नेताहरूलाई जनता समक्ष जान कठिनाइ छ। आफ्नो कार्यकालमा जनताको भावनाविपरीत काम गरेका र फेरि चुनाव लड्ने मनसाय बनाइरहेका नेताहरूको कामलाई सर्वसाधारणले बढी नै समीक्षा गर्न थालेका छन्। आउँदो निर्वाचनमा अन्य पेसामा सफलता पाएका वर्चस्वशाली व्यक्तिहरूले पनि स्थानीय तहको प्रमुख, उपप्रमुखमा उम्मेदवारी घोषणा गरेका छन्। राजनीतिक दलमा आबद्ध नभएकोले आफू बढी इमान्दार र विकासप्रति जिम्मेवार हुने उनीहरूको तर्क छ। स्वतन्त्र रूपमा चुनावी मैदानमा उत्रिएका उम्मेदवारहरू पनि अहिले निरन्तर जनताको घरदैलोमा पुगेर प्रचारप्रसारमा लागेका छन्। मलाई राजनीति धेरै थाहा छैन्। तर, लोकतन्त्रमा जनता नै मालिक हुन्छन् भन्ने कुरा बुझेको छु, निर्माण व्यवसायीका रूपमा देशमै पहिचान स्थापित गरेका बलराम महतो भन्छन्, मैले आफ्नो व्यवसायबाट दाम निकै कमाइसके अब नाम कमाउने आकांक्षा छ र आफ्नो जन्मथलोको लागि केही योगदान गरेर जाऊँ भन्ने भावनाबाट चुनावी प्रतिस्पर्धामा उत्रेको छु। उनी जनकपुरधाम उपमहानगरपालिकाको मेयरमा स्वतन्त्र उम्मेदवारी घोषणा गरेका छन्। त्यस्तै, अहिले जनताले सबै नेताको कुरा सुन्ने तर, उनीहरूकोे विगतको समीक्षा गरेर मात्रै मत कसलाई दिने भन्ने निर्णय गर्ने बताउँछन्, स्थानीय शिव यादव। अब नेताहरूको खोक्रो भाषण, झुटो आश्वासन र नौटंकी नमस्कारको भरमा चुनाव जित्न कठिन हुने उनको भनाइ छ।"
महिला उम्मेदवारको व्यवस्था संविधानविपरीत,"काठमाडौं : महिला अधिकार सुनिश्चित गर्न बनेको संविधानको अधिकारमाथि कटौती गर्ने गरी निर्वाचन आयोगले गरेको निर्णयप्रति महिला गैरसरकारी संस्था महासंघले भर्त्सना गरेको छ। आयोगले स्थानीय निर्वाचनमा प्रमुख, उपप्रमुख वा अध्यक्ष र उपाध्यक्षमध्ये कुनै एक पदमा मात्र उम्मेदवारी दर्ता गराउँदा महिलालाई उम्मेदवार बनाउनुपर्ने ऐन संशोधन गरी महिलालाई प्राथमिकता दिनुपर्ने भनी संशोधन गरेकोमा महासंघको ध्यानाकर्षण भएको हो। संविधानको धारा ३८(४) ले राज्यका हरेक संरचनामा महिलाको ३३ प्रतिशत सहभागिता हुनुपर्ने प्रावधानको कटौती गर्ने गरी कानुनको व्याख्या र शंशोधन गरेकोप्रति आपत्ति रहेको महासंघकी अध्यक्ष प्राडा शशी अधिकारीले बताइन्। त्यसैले महासंघले आयोगले कानुनमा भएको कुनै पनि दलले स्थानीय तहका उम्मेदवार उठाउँदा एक मात्र उम्मेदवार भएको ठाउँमा महिला नै हुनुपर्ने बाध्यात्मक प्रावधान राख्नुपर्ने महासंघको अडान छ। महिलालाई प्राथमिकता दिनुपर्ने जस्ता भाषा राखेर महिला अधिकारलाई नअलमल्याउन र स्थानीय तह निर्वाचन ऐन २०७३ को १७ को ९४० मा व्यवस्था भएबमोजिम महिला अनिवार्य हुनुपर्ने प्रावधानलाई बाध्याकारी बनाउनुपर्नेसहितको निर्देशन दलहरूलाई दिन संस्थाले अनुरोध गरेको छ।"
एमालेमा फर्किए एकीकृत समाजवादी दैलेखका जिल्ला सचिव,"दैलेख : नेकपा (एकीकृत समाजवादी) दैलेख जिल्ला सचिव मानबहादुर खड्का नेकपा एमालेमा फर्किएका छन्। खड्कालाई नेकपा एमालेका केन्द्रीय सदस्य धर्मराज रेग्मी तथा एमाले दैलेखका अध्यक्ष रविन्द्रराज शर्माले पार्टीमा स्वागत गरेका छन्। एमाले दैलेखको पार्टी कार्यालयमा आयोजित एक कार्यक्रममा खड्कालाई एमालेमा स्वागत गरिएको हो। उक्त अवसरमा एमाले नेताहरु नन्दकिशोर बस्नेत, दानबहादुर थापा, चन्द्रा रेग्मी, याम नारायण उपाध्याय, शान्तिप्रसाद शर्मा लगाएको उपस्थिति थियो। २०४६ सालदेखि नेकपा एमालेको विभिन्न जिम्मेवारीमा रहँदै आएका खड्का एमाले विभाजनपछि एकीकृत समाजवादीका जिल्ला सचिव बनेका थिए। विस २०५४ सालमा नेकपा एमालेको तर्फबाट तत्कालीन कट्टी गाविसको उपाध्यक्षमा निर्वाचित भएका खड्का जिल्लाको कम्युनिष्ट आन्दोलनमा सकारात्मक र इमान्दार राजनीतिक कार्यकर्ताको परिचन बनाएको छन्। एमालेमा फर्किएका नेता खड्काले पार्टी विभाजनपछि नेकपा (एकिकृत समाजवादी) को जिल्ला सचिवको रुपमा रहेर काम गर्दा सहयोग गर्ने सबैलाई धन्यवाद ज्ञापनसमेत गरेका छन्। उनले कम्युनिष्ट आन्दोलनको रक्षा, पार्टी एकताको सुद्धृढीकरण र जनताको पक्षमा आफूलाई समर्पित गर्न नेकपा एमालेमै फर्किएको बताए। नेता खड्काले पार्टी विभाजनपछि नेकपा एमाले भन्दा बाहिर रहेएका सबै नेता कार्यकर्तालाई पार्टी एकता र कम्युनिष्ट आन्दोलनका रक्षाको लागि नेकपा एमालेमा गोलबन्द हुन आह्वानसमेत गरेका छन्।"
काठमाडौंमा मेयरको उम्मेदवारका लागि एमालेका ५ जना सिफारिस,"काठमाडौं : काठमाडौं महानगर पालिकाको मेयरमा उम्मेदवार बन्नका लागि नेकपा एकाले काठमाडौं नगर कमिटीले ५ जनाको नाम सिफारिस गरेको छ। सिफारिस भएकामा काठमाडौं महानगरका वर्तमान मेयर विद्यासुन्दर शाक्य, पूर्वमन्त्री रामवीर मानन्धर, प्रदेशसभा सदस्य केशव स्थापित छन्। त्यस्तै नगर कमिटीका अध्यक्ष निर्मल देउला र जिल्ला कमिटी सदस्य इन्दिरा पन्त पनि उम्मेदवारको सिफारिसमा परेका छन्। कमिटीका अध्यक्ष देउलाले नगर कमिटीबाट सिफारिस भएपछि सोही आधारमा जिल्लाले सिफारिस गर्ने जानकारी दिए। केन्द्रले तल्ला कमिटीका सुझावका आधारमा निर्णय गर्ने उनले बताए। उपप्रमुखको उम्मेदवारका विषयमा छलफल जारी छ । नगरका १६ वडामा अध्यक्षको उम्मेदवार सर्वसम्मत भइसकेको र अरु वडामा छलफलका क्रममा रहेको देउलाले उल्लेख गरे।"
पोखरा महानगरको मेयरउपमेयर छान्न एमालेभित्र चुनाव : ककसले गराए उम्मेदवारी दर्ता ?,"पोखरा :पोखरा महानगरपालिकाको मेयर तथा उपमेयरको उम्मेदवार छनौट गर्न एमालेमा उम्मेदवारी दर्ता भएको छ। मेयर उपमेयरमा आकांक्षी बढेपछि एमाले पोखराले आन्तरिक चुनावबाट उम्मेदवार छान्न लागेको हो। पोखराको मेयर उम्मेदवारका लागि १२ र उपमेयरका लागि ९ जनाले उम्मेदवारी दर्ता गराएका छन्। मेयर उपमेयरमा आकांक्षी बढेपछि एमाले पोखराले आन्तरिक चुनावबाट उम्मेदवार छान्न लागेको हो। मेयरमा २ जना र उपमेयरमा ३ जना महिलाले उम्मेदवारी दर्ता गराएका छन्। मेयरका लागि केन्द्रीय सदस्यहरु मीनाकुमारी गुरुङ, भीम कार्की, कृष्णबहादुर थापा, राजीव पहारी र प्रदेश उपसचिव रश्मि आचार्य, प्राडा विश्वकल्याण पराजुली, पोखरा १३ का वडाध्यक्ष दर्शन लामा, नेताहरु पुष्पज्योति दुंगाना, पुष्पराज अधिकारी, दीपक पौडेल, बालसिंह काउछा मगर र सावित्री भण्डारील उम्मेदवारी दर्ता गराएका छन्। यस्तै, विनकुमारी गुरुङ, सुष्मा पौडेल, देवका पहारी त्रिपाठी, टिकाराम पंगेनी, तेजनारायण अधिकारी, जीवन प्रसाद आचार्य, बलराम गायक, शोभामोहन पौडेल र बामदेव ढुंगानाले उमपेयरमा उम्मेदवारी दर्ता गराएका छन्। सहमति जुट्न नसकेपछि पोखरा महानगरपालिकाको मेयर तथा उपमेयर छान्न नेपाल कम्युनिस्ट पार्टी (एमाले) पोखरा महानगर कमिटीले शुक्रबार पार्टीभित्रै निर्वाचन गर्न लागेको हो। अघिल्लो निर्वाचनमा पनि कार्यकर्ताहरुको मतका आधारमा एमालेले पोखराको मेयरमा मानबहादुर जिसीलाई चयन गरेको थियो। पोखरा महानगर कमिटी १ सय १० सदस्यीय छ। मेयर तथा उपमेयर उम्मेदार छान्न कमिटीका सदस्यले मतदान गर्नेछन्।"
"लागुऔषध सेवन गरी कैलालीका दासको हत्या, ४ पक्राउ","काठमाडौं : प्रहरीले कैलालीका अर्जुन दासको हत्या आरोपमा ४ जनालाई पक्राउ गरेको छ । महानगरीय अपराध महाशाखाले शुक्रबार पत्रकार सम्मेलन गरी दासको हत्यामा संलग्न ४ जनालाई सार्वजनिक गरेको हो । पक्राउ पर्नेहरुमा मनोज भण्डारी,दिलिप दास,सुमित साउद र बम बहादुर बोहोरा रहेका छन् । उनीहरुले दासको पुस ३ गते लागुऔषध सेवन गरी हत्या गरेका थिए। उनीहरुले कुटपिट गर्दै घाइते बनाएर स्थानीय साजको रुखमा बाँधी खुकुरीले घाँटी छिनालेर हत्या गरेको प्रहरीले बताएको छ। पक्राउ परेका उनीहरुलाई थप अनुसन्धानका लागि कैलाली पठाइएको प्रहरीले बताएको छ। दासको हत्या गरी उनीहरु सबै भारतमा लुकीछिपी बस्दै आएको प्रहरीले बताएको छ । भैरहवा आएका बेला प्रहरीले बिहीबार नेपाल भारत सीमा क्षेत्रको बेलहिया नाकाबाट उनीहरुलाई पक्राउ गरेको हो । कैलालीका दासको शव विभत्स अवस्थामा स्थानीय अमरावती सामुदायिक वनभित्र फेला परेको थियो । विभत्स शव भेटेपछि स्थानीयले प्रहरीलाई खबर गरेका थिए । दास हत्या प्रकरणमा अन्य व्यक्तिहरुको समेत संलग्न भएको हुनसक्ने भन्दै प्रहरीले थप अनुसन्धान अघि बढाएको छ ।"
"सर्वोच्चले छाड्न मानेन, अघि सरे अर्थमन्त्री","काठमाडौं : विवादास्पद व्यापारी पृथ्वीबहादुर शाह शंकास्पद ४० करोड रकम फुकुवा गराउन गत असारमै सर्वोच्च अदालत गएको पाइएको छ। नेपाल राष्ट्र बैंकले रोक्का राखेको उक्त रकम झिक्न पाउने गरी उनले अन्तरिम आदेश माग गरेका थिए। तर, सर्वोच्चले अन्तरिम आदेश दिन अस्वीकार गर्यो। बरु पाँच मुद्दा एकै प्रकृतिको रहेको भन्दै लगाउमा राख्न आदेश भयो। ती मुद्दा विचाराधीन रहेकै बेला अर्थमन्त्री जनार्दन शर्माले व्यापारी शाहको निवेदनमा तोक लगाएको देखिएको छ। यसमा निवेदकले अन्तरिम आदेश माग गरेको विषय लिखित जवाफ परेपछि अन्तिम सुनुवाइ हुँदाको बखत विचार गर्नुपर्ने प्रकृतिको भएकाले हाललाई अन्तरिम आदेश जारी गरिरहनुपरेन, न्यायाधीशद्वय अनिलकुमार सिन्हा र डा मनोजकुमार शर्माको संयुक्त इजलासले साउन २४ गते गरेको आदेशमा लेखिएको छ, साथै ०७७डब्लूओ१२४८, ०७७डब्लूओ१२४९, ०७७डब्लूओ१२५०, ०७७डब्लूओ१२५९ र ०७८डब्लूओ००६३ मुद्दासमेत एकै प्रकृतिको देखिएको हुँदा एकै लगाउमा राखी नियमानुसार गर्नुहोला। शाहको टाइम्स टुडे पिस होलिडे इन्भायरोमेन्ट प्रालिका तर्फबाट दायर मुद्दामा यो आदेश भएको हो। उनले वल्र्ड एक्सपोर्ट एन्ड इम्पोर्ट प्रालिका तर्फबाट साउन ४ गते अर्को निवेदन दिएको कागजात अन्नपूर्ण पोस्ट्लाई प्राप्त भएको छ। उनले अमेरिकाबाट प्राप्त ४ करोड ८० लाख रकम ९ महिनादेखि रोक्का राखिएको त्यसमा जनाएका छन्। उनले नेपाल राष्ट्र बैंक, राष्ट्र बैंककै वित्त कम्पनी सुपरिवेक्षण, बैंक तथा वित्तीय संस्था नियमन, विदेशी विनिमय व्यवस्थापन गरी तीन विभाग, प्रहरी प्रधान कार्यालय, प्रहरीकै केन्द्रीय अनुसन्धान ब्युरो र प्रभु बैंकलाई विपक्षी बनाएका थिए। संवैधानिक कानुनका ज्ञाता पूर्णमान शाक्यका अनुसार अन्तरिम आदेश जारी नहुनुको अर्थ अदालतले शाहले मागेअनुसारको उपचार नदिएको हो। सर्वोच्चले अदालतले व्यापारी शाहलाई सहयोग गर्नुपर्ने अवस्था देखेन। राष्ट्र बैंकलाई रकम भुक्तानी नदेऊ भनेर आदेश पनि गरेको अवस्था होइन, वरिष्ठ अधिवक्ता शाक्य भन्छन्, राष्ट्र बैंक र सर्वोच्च अदालतले सहयोग नगरेपछि व्यापारी शाहको अरू कुनै उपचार बाँकी रहेन। शाहका ११ कम्पनी रहेको अर्थमन्त्री शर्माले चैत १३ गते तोक लगाएको कागजातले पुष्टि गर्छ। जसमा वल्र्ड ट्राभल्स एन्ड इन्भेस्टमेन्ट, वल्र्ड फस्र्ट होलिडे, वल्र्डवाइड रेमिट, फोर्टिन पिक रिजर्भ, पे यू सेन्टर, पे सेफ रेमिट, वाल्मार्ट, वल्र्ड फस्र्ट जब प्लेसमेन्ट, टाइम्स टुडे पिस होलिडे इन्भायरोमेन्ट, पृथ्वी मल्टिपर्पोज कोअपरेटिभ र वल्र्ड एक्सपोर्ट एन्ड इम्पोर्ट छन्। अमेरिकाबाट यिनै ११ कम्पनीका नाममा झन्डै ४० करोड रुपैयाँ आएको देखिन्छ। राष्ट्र बैंकले शंकास्पद रकम आएका बैंक खाता रोक्का राख्ने निर्णयपछि ३४ वर्षीय शाह त्यसविरुद्ध सर्वोच्च पुगेका थिए। तर, सर्वोच्चले अन्तरिम आदेश जारी नगरेपछि शाहले बैंक तथा वित्तीय खाता फुकुवा र भुक्तानी गर्ने गरी भूमिकासहितको निर्देशन दिन अर्थमन्त्री शर्मासमक्ष निवेदन दिए। मन्त्री शर्माले तोक लगाए। उक्त रकम छुटाउन नमानेका गभर्नरलाई सरकारले निलम्बन नै गरेको छ। सरकारले सर्वोच्च अदालतमाथि पनि अविश्वास गरेको देखिन्छ, पूर्वमहान्यायाधिवक्ता रमेश बडाल भन्छन्, अर्थमन्त्रीले हस्तक्षेप गर्नु भनेको अदालतमाथि पनि अविश्वास रहेको देखिन्छ। अर्थ मन्त्रालयले अदालतमाथि अविश्वास गर्नुपर्ने कुनै आधार कारण देखिँदैन। अन्तरिम आदेश दिन अस्वीकार गरेपछि अर्थमन्त्रीले हस्तक्षेप गर्नु भनेको सर्वोच्च अदालतमाथिको अविश्वास हो। अदालतमाथि अविश्वास गर्नुपर्ने कुनै आधार, कारण देखिँदैन। रमेश बडालपूर्वमहान्यायाधिवक्ता सर्वोच्च अदालतले व्यापारी शाहलाई सहयोग गर्नुपर्ने अवस्था देखेन। सर्वोच्च र राष्ट्र बैंकले सहयोग नगरेपछि व्यापारी शाहको कुनै उपचार बाँकी रहेन। पूर्णमान शाक्यसंवैधानिक कानुनका ज्ञाता पूर्वमहान्यायाधिवक्ता बडालका अनुसार राष्ट्र बैंकले खाता रोक्का गरेपछि आफ्नै किसिमले अनुसन्धान गरेपछि फुकुवा गर्न सक्छ। अमेरिकाबाट आएको रकम फेयर (शुद्ध) थियो भने राष्ट्र बैंकले खोल्दिन (फुकुवा गर्न) सक्थ्यो। अदालतमा मुद्दा विचाराधीन भए पनि फुकुवा गर्न फरक पर्दैनथ्यो, बडाल भन्छन्, यो विषय गम्भीर रहेछ। अहिले खाता फुकुवा गर्नुहुँदैन भन्ने निष्कर्षमा पुगेको हो। त्यही भएर नै अन्तरिम आदेश दिन अस्वीकार गर्यो। अर्थमन्त्री शर्माले चैत १३ गते अर्थ मन्त्रालयका सचिव मधुकुमार मरासिनीलाई तोक लगाउँदै के कारणले खाता रोक्का भएको हो ? स्पष्ट जानकारी माग गर्दै खाता खुलाउन अनुरोध गरी पठाउन तोक लगाए। अर्थसचिव मरासिनीले भोलिपल्ट चैत १४ गते मन्त्रीज्यूले भने अनुसार गर्ने गराउने भन्दै सहसचिवलाई तोक आदेश गरे। सहसचिवले चैत १४ गते नै शाखा अधिकृत अनिता म्याडमलाई नेपाल राष्ट्र बैंकलाई आवश्यक कार्यार्थ पत्राचार गर्ने तोक आदेश दिएको अर्थ मन्त्रालय स्रोतले बतायो। अर्थ मन्त्रालयको पत्राचारपछि गभर्नर महाप्रसाद अधिकारीले रोक्का गर्नुको कारणसहित लेखी पठाउन तोक आदेश दिएका थिए। राष्ट्र बैंकका कर्मचारीले भुक्तानी दिन नमिल्ने कानुनी अन्य कारण प्रष्ट्याउँदै पत्राचार गरेका थिए। जसबाट चिढिएका मन्त्री शर्माले गर्भनर अधिकारिविरुद्ध सार्वजनिक कार्यक्रममै आक्रोश व्यक्त गरेका थिए। उच्च अदालत पाटन बार एसोसिएसनका पूर्वअध्यक्ष भोजराज आचार्य अर्थमन्त्री शर्माले तोक आदेश नमान्दा गभर्नरलाई कारबाहीको प्रक्रिया अघि बढाउनु न्यायसंगत नभएको बताउँछन्। गभर्नरमाथि कारबाहीको प्रक्रिया अघि बढाउने कार्य प्रक्रियासम्मत, कानुनसम्मत, व्यवहारसंगत छैन। यो बदनियत र दुराशययुक्त छ। गैरकानुनी छ, अधिवक्ता पोखरेल भन्छन्, तोक आदेश नमान्दा छानबिन समिति बनाई गभर्नरलाई निलम्बन गर्दा कानुनको दुरुपयोग भएको छ।राष्ट्र बैंक स्रोतका अनुसार, व्यापारी शाहका विभिन्न कम्पनीका नाममा आएको रकम शंकास्पद छ। रकम रोक्का गरी फिर्ता पठाउन अमेरिकाको फानान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको छ। अर्थमन्त्री शर्माको आदेशअनुसार रकम भुक्तानी फर्ता दिएको अवस्थामा मनी लन्ड्रिङसम्बन्धी कालोसूचीमा मुलुक पर्छ।राष्ट्र बैंक स्रोतका अनुसार, अमेरिकाबाट आएको रकम माओवादी आफ्नै भएको शंका छ। द्वन्द्वकालमा बाहिर पठाइएको रकम स्वदेश भित्र्याउन विभिन्न समयमा प्रयास भयो। पार्टीकै अर्थमन्त्री भएको बेला रकम ल्याउन खोजिएको झैं लाग्छ। स्रोतले भन्यो। शाहले सर्वोच्चमा फरकफरक मितिमा विभिन्न कम्पनीको नाममा छुट्टाछुट्टै मुद्दा दायर गरेको सर्वोच्च स्रोतले बतायो। जसमध्ये वल्र्ड एक्सपर्ट एन्ड इम्पोर्ट प्रालिको नाममा प्रभु बैंकमा रहेको खातामा ४ करोड ८० लाख आएको पाइएको छ। जुन रकम २०७७ चैत तेस्रो साता कम्पनीको बैंक खातामा आएको थियो। खातामा जम्मा हुने गरी पठाइएको सो रकम शाहले झिक्न चलाउन नपाउने गरी नेपाल राष्ट्र बैंकले चैत १९ गते निर्देशन दिएको थियो। राष्ट्र बैंकले सबै वाणिज्य बैंकलाई पत्राचार गर्दै शाह र शाहका कम्पनीको खाता रोक्का राख्न निर्देशन भएको पाइएको छ। नेपाल प्रहरीको केन्द्रीय अनुसन्धान ब्युरो (सीआईबी)ले शाहको व्यक्तिगत र कम्पनीको खाता रोक्का राख्न प्रभु बैंकलाई पत्राचार गरेको थियो। शाहले पटकपटक निवेदन दिएका थिए। तर, बैंकबाट भुक्तानी नपाएपछि उनी सर्वोच्चमा निवेदनपत्र दायर गराएका थिए। व्यवसायी पृथ्वीबहादुर शाहले आफ्नो कम्पनी वल्र्ड एक्सपोर्ट एन्ड इम्पोर्टका तर्फबाट गत साउन ४ गते रोक्का रकम तत्काल झिक्न पाउने गरी अन्तरिम आदेश माग गर्दै सर्वोच्च अदालतमा दिएको निवेदन। विवादास्पद व्यापारी शाहले सर्वोच्च अदालतमा रकम भुक्तानीका लागि आफ्नो अन्य व्यक्तिको नाममा एकै प्रकृतिको ५ वटा मुद्दा छुट्टाछुट्टै मितिमा दायर गरेको पाइएको छ। उनले २०७८ असार २४ गते तीनवटा मुद्दा दायर गरेका थिए। भोलिपल्ट असार २५ गते अर्को मुद्दा दायर गरेका थिए। त्यस्तै अन्तिम पटक २०७८ साउन १२ गते अर्को थप मुद्दा दर्ता गरेको पाइएको छ। शाहले वल्र्ड एक्सपोर्ट एन्ड इम्पोर्ट प्रालिको तर्फबाट पृथ्वीबहादुर शाहको नाममा दायर मुद्दा विचाराधीन छ। यो मुद्दा २०७८ असार २४ गते दायर गरिएको थियो। त्यस्तै अर्को मुद्दा वल्र्ड फस्ट होलिडे प्रालिको तर्फबाट विजय विक्रम शाहको नामबाट दायर गरिएको थियो। यो पनि २०७८ असार २४ गते दायर गरिएको थियो। वल्र्ड वाइड रेमिट प्रालिको तर्फबाट पृथ्वीबहादुर शाहले सोही मिति २०७८ असार २४ गते मुद्दा दायर गरेका थिए। उनले पुनः टाइम्स टुडे पिस होलिडे इन्भायोरोमेन्ट प्रालिको तर्फबाट विनोद सुन्दासको नाममा अर्को मुद्दा २०७८ असार २५ गते दायर गरेको पाइएको छ। मिति २०७८ साउन १२ गते वल्र्ड एक्सपोर्ट एन्ड इम्पोर्ट प्रालिको तर्फबाट मुद्दा दायर गरेको पाइएको छ। उनले एकै प्रकृतिको पाँच मुद्दा दायर गरेको सर्वोच्च अदालतले जनाएको छ।"
कांग्रेस चुनाव परिचालन समितिको बैठक बस्दै,"काठमाडौं : नेपाली कांग्रेस चुनाव परिचालन समितिको बैठक बस्दैछ । बैठकमा स्थानीय तह निर्वाचनमा उम्मेदवार सिफारिस, छनोट तथा गठबन्धनको साझा उम्मेदवारलाई कसरी जिताउने भन्ने विषयमा छलफल हुने कांग्रेसले जनाएको छ । बैठक १ बजेदेखि सुरु हुनेछ । पार्टी उपसभापति पूर्णबहादुर खड्काको संयोजकत्वमा चुनाव परिचालन समिति गठन भएको थियो ।"
कारागारबाट सुरुङ खनेर भागेका शाही पक्राउ,कर्णाली : प्रहरीले २१ वर्षअघि सुर्खेत जिल्ला कारागारबाट सुरुङ खनेर फरार भएका प्रतिवादीलाई पक्राउ गरेको छ। सर्वस्वसहित जन्मकैदको सजाय भोगिरहेका सुर्खेतको बराहताल गाउँपालिका८ का ४७ वर्षीय भक्तबहादुर शाहीलाई प्रहरीले आज पक्राउ गरेको हो। जिल्ला प्रहरी कार्यालयले फरार प्रतिवादी शाहीलाई अदालत उपस्थित गराइसकेको जनाएको छ। प्रहरीका अनुसार विसं २०५२ चैत २ गते जिल्ला अदालतको फैसला बमोजिम जन्मकैद सजायमा कारागारमा रहेका शाही २०५८ माघ २ गते सुरुङ खनेर फरार भएका थिए। विशेष सुराकीका आधारमा प्रदेश प्रहरी ब्युरो र प्रहरी चौकी बड्डीचौरबाट खटिएको प्रहरी टोलीले बराहताल गाउँपालिकास्थित भट्टेघारीबाट शाहीलाई पक्राउ गर्न सफल भएको हो। रासस
उच्चलेकबाट बस्ती झरेको जिउँदो कस्तुरी लेकमै छाडियो,"जोमसोम : जैविक विविधतामा महत्वपूर्ण मानिएको संरक्षित वन्यजन्तु कस्तुरी उच्चलेकबाट जोमसोमको बस्तीमा झरेको छ। मुस्ताङमा पहिलो पटक उच्चलेकबाट बस्तीमा झरेको यो पहिलो घटना भएको अन्नपूर्ण संरक्षितक्षेत्र आयोजना एक्याप जोमसोमले जनाएको छ। हिमाली तथा उच्चपहाडी क्षेत्र अन्तर्गत समून्द्री सतहदेखि करिब ३५ सय मिटर भन्दा माथिको उचाईमा कस्तुरीको मुख्य बासस्थान हुने गर्छ। तर बिहिबार मुस्ताङको घरपझोङ५ कुम्ले बनक्षेत्रबाट ठिनी हुँदै कस्तुरी बस्तीमा झरेको हो। एक्याप जोमसोमका अनुसार बस्ती झरेको उक्त कस्तुरी कश्मिरी प्रजाती रहेको बताईएको छ।कस्तुरी दुई प्रजातीका हुन्छन्। हिमाली कस्तुरी र कश्मिरी कस्तुरी। बिहिबार बिहान करिव ६ बजे बस्ती छिरेको कश्मिरी प्रजातीको कस्तुरीलाई सुरुवातमा डिउटीमा खटिएका प्रहरीले देखेका थिए। जोमसोम नजिकैको बस्ती नजिक स्याउ बारीमा कुकुरले कस्तुरी लखेट्दै गरेको देखेपछि प्रहरी टोलीले कुकुरको आक्रमणबाट कस्तुरी जोगाउने प्रयास गर्दा जिल्ला प्रशासन कार्यालय मुस्ताङको चौरमा पुग्यो। त्यहाँ प्रहरीको टोलीले कस्तुरीलाई नियन्त्रणमा लिन सफल भयो। त्यसपछि प्रहरीले एक्यापको टोलीलाई खबर गर्यो। प्रहरीको सूचना पाएपछि एक्याप टोली बिहान ७ बजे कस्तुरी नियन्त्रण लिएको स्थानमा पुग्यो। एक्यापले नियन्त्रणमा लिएको कस्तुरी कार्यालयमा राखेर शारिरीक स्वास्थ्य परिक्षणल गरेको एक्याप जोमसोमकी प्राकृतिक श्रोत संरक्षण सहायक धनु गुरुङले जानकारी दिए। उनका अनुसार कस्तुरीको शारिरीक परीक्षण गर्दा कुनै घाउ चोटपटक नलागेको र कस्तुरीको स्वास्थ्य अवस्था सामान्य रहेको उनले बताईन्। भेटिएको कस्तुरी अन्दाजी २ वर्ष उमेरको रहेको छ। समून्द्री सतहको ३५ सय मिटरमा बस्ने कस्तुरी २७ सय मिटरको उचाईमा झर्नु अनौठो घटना भएको प्राकृतिक श्रोत संरक्षण सहायक गुरुङले सुनाईन्। उनले कस्तुरीको मुख्य आहारा घाँस खाने र अहिले उच्चलेकमा घांस पलाईसकेकाले बस्तीमा झर्नुपर्ने कारण नभएको तर्क गरिन्। हिमचितुवाको आहारा कस्तुरी र नाउर हुने गरेको र बस्ती झरेको कस्तुरी पनि हिमचितुवाले लखेट्दै बस्ती नजिक ल्याएको त्यहाँ फेरी कुकुरले लखेटेकोको हुनसक्ने उनको अनुमान छ। मुस्ताङका उच्चलेकमा कश्मिरी र मनाङमा हिमाली प्रजातीको कस्तुरी पाईने गरेको एक्यापले बताएको छ। पछिल्लो समय मानव र हिमचितुवाबीचको द्धन्दले यहाका पशुपालक समस्यामा पर्ने गरेका छन्। मुस्ताङको घरपझोङ र थासाङ गाउँपालिका विभिन्न गाउँमा हिमचितुवा खोर भित्रै पसेर भेडाच्यांग्रा खाईदिने र क्षति पुर्याउने गरेको छ। बस्ती झरेको कस्तुरी पनि हिमचितुवाकै आक्रमणबाट जोगिन बस्ती झरेको हुनसक्ने अनुमान गरिएको छ। उच्चलेकबाट बस्ती झरेको कस्तुरीलाई शुक्रबार करिव ३८ सय मिटरको उचाईमा अवस्थित घरपझोङ५ को यारुझो भ्यूटावर नजिकैको कुम्ले बनक्षेत्रमा छाडिएको छ। मुस्ताङका प्रजिअ नेत्रप्रसाद शर्मासहित एक्याप,डिभिजन बन कार्यालय,संरक्षणक्षेत्र व्यवस्थापन समिति,घरपझोङ गाउँपालिका, राष्ट्रिय अनुसन्धान र पत्रकारसहितको संयुक्त टोलीले कस्तुरीलाई उच्चलेकको जंगलमा छोडिएको प्राकृतिक श्रोत संरक्षण सहायक गुरुङले जानकारी दिईन्। अन्नपूर्ण संरक्षितक्षेत्रका सरक्षित वन्यजन्तु कस्तुरी पछिल्लो समय चोरी शिकारी गर्ने तस्करी हिमचितुवाको आक्रमणमा पर्ने गरेका घटना छन्। भाले कस्तुरीको वीणा महङ्गो मुल्यमा बिक्री हुने हुँदा कस्तुरीको चोरी शिकारी हुने गर्छ। केही महिना अघि मुस्ताङका उच्चलेकमा शिकारीका पाँसोमा परी करिब एक दजर्न कस्तुरी मरेका थिए।"
लमजुङको घलेगाउँ सुखीगाउँ घोषणा,"बेंसीसहर : सार्क राष्ट्रकै नमुना पर्यटकिय गाउँकोरुपमा विख्यात लमजुङको घलेगाउँ पुग्दा मुग्ध नहुने को होला र? लमजुङको क्होँलासोँथर गाउँपालिकामा पर्ने स्मार्ट घलेगाउँ पुग्दा लमजुङ, मनास्लु, अन्नपूर्ण, माछापुच्छ्रे, गणेश हिमाल आदि दर्जर्नौ हिमश्रृङ्खलाहरुको चित्ताकर्षक दृश्य, गुरुङ संस्कृति र परम्परा अनि स्थानीय उत्पादनका आर्गनिक खानपानका साथै गाउँलेहरुको न्यानो आथित्यले पर्यटकलाई लट्ठै पार्दछ। करिब दुई दशकको आन्तरिक पर्यटन विकासले घलेगाउँलाई दक्षिण एसियामै नमुना ग्रामीण पर्यटकीय गाउँकारुपमा प्रख्यात बनायो भने घलेगाउँको त्यो पर्यटकिय ज्वरोले लमजुङका अन्य गुरुङ गाउँहरुलाई पनि छोयो। त्यसपछि त लमजुङका धेरैजसो गाउँहरुमा होमस्टे सुरु गरियो। २०५६ सालबाट घलेगाउँमा होमस्टे सुरु भएको हो। स्याङ्जाको सिरुवारीको सिको गर्दै घलेगाउँले होमस्टे सुरु गरेपछि लमजुङमा होमस्टेको लहर चल्न थाल्यो। २०६५ मा पहिलोपटक घलेगाउँ दक्षिण एसियाली मुलुकको नमुना पर्यटकीय गाउँ सार्क भिलेज घोषित भयो। यो गाउँ दुईपटक सार्क राष्ट्रको नमुना गाउँ घोषणा भइसकेको छ। सुरुमा १० घरबाट घरबास कार्यक्रमको अवधारणा अनुरुप होमस्टे सञ्चालन गरिएको गाउँमा अहिले दलित समुदायका दुई घरसहित घले र गुरुङका गरी ४२ घरमा होमस्टे सञ्चालनमा छन्। क्व्होलासोंथर गाउँपालिका अध्यक्षसमेत रहेका पर्यटन व्यवस्थापन समितिका अध्यक्ष प्रेम घलेका अनुसार हरेक होमस्टेको आम्दानी मासिक सरदर ५० हजार रुपैयाँ भन्दा बढी छ। घलेगाउँका होमस्टेले मात्रै वर्षमा करिब २ करोड रुपैयाँ बढी भित्राउँछन, घलेले भने, पर्यटनबाटै आर्थिक समृद्धि सम्भव भन्ने कुरा घलेगाउँबासीले देखाइरहेका छन्। सडक, खानेपानी, स्वास्थ्य, शिक्षा केही नभएको गाउँलाई कसरी सुखी बनाउन सकिन्छ भनेर तत्कालीन गाविस अध्यक्ष प्रेमबहादुर घलेले छलफल चलाए। उनले गाउँमा पाहुना बोलाउन थाले। काठमाडौं, पोखराका सरकारी कर्मचारी घलेगाउँ आउन थाले। २०५७ वैशाख २३ मा प्रथम महोत्सव गरी घलेगाउँमा १२ घर होमस्टे स्थापना ग । गाउँको प्रचारप्रसार गर्न २०५८ वैशाखमा घलेगाउँ कला महोत्सव आयोजना भयो। समुद्री सतहदेखि २१ सय मिटर उचाइको घलेगाउँमा प्रकृति, संस्कृति र रहनसहन देखाएर, गाउँमै उत्पादित खाद्य पदार्थ खुवाएर उनीहरूले आम्दानी गर्न थाले। घलेगाउँबारे देशविदेशमा प्रचार हुँदै गयो। तत्कालीन विद्रोही माओवादी १२ बुँदे सम्झौता गर्दै खुला राजनीतिमामा आएपछि बनेको अन्तरिम सरकारमा गण्डकी प्रदेशका संस्थापक मुख्यमन्त्री पृथ्वीसुब्बा गुरुङ संस्कृति, पर्यटन तथा नागरिक उड्डयनमन्त्री थिए। उनको पहलमा २०६४ फागुनमा घलेगाउँलाई दक्षिण एसियाको नमुना गाउँ (सार्क भिलेज) घोषणा भयो। घलेगाउँ २०७० मा पनि सार्क भिलेज बन्न सफल भयो। सडक, बिजुली, टेलिफोन, इन्टरनेट, खानेपानी, विद्यालय, स्वास्थ्यलगायतको आधारभूत सुविधा पुगेपछि घलेगाउँलाई २०७६ मंसिर १७ मा स्मार्ट भिलेजको सुरुवात भएको घोषणा गरियो। गाउँ पर्यटन प्रवर्द्धन मञ्च (भिटोफ) ले नेपालकै उत्कृष्ट होमस्टेकोरुपमा पुरस्कृत गर्यो। आधारभूत मापदण्ड पूरा भएकाले शुक्रबार पूर्व प्रधानमन्त्री एवं नेकपा एमालेका अध्यक्ष केपी शर्मा ओलीले घलेगाउँलाई सुखी गाउँ घोषणा गरेका छन्। घोषणासभा कार्यक्रममा गण्डकी प्रदेशका संस्थापक मुख्यमन्त्री एवं एमालेका उपमहासचिव पृथ्वीसुब्बा गुरुङलगायतका नेताहरुको उपस्थिती थियो। सो अबसरमा पूर्वप्रधानमन्त्री ओलीले घलेगाउँ स्मृति स्तम्भको उद्घाटन गरे। क्व्होलासोंथर गाउँपालिका३ मा पर्ने घलेगाउँमा १ सय ३० घर छन्। विदेश गएकासमेत घलेगाउँ आएर होमस्टे चलाउन थालेका छन्। घलेगाउँमा यो अवधिमा सवा २ लाख बढी पर्यटकले अवलोकन गरेका छन्। पर्यटन समितिका सविच उमलबहादुर विकका अनुसार अन्य होमस्टे सञ्चालन नगरेकाहरुले हस्तकलाका सामग्री तयार पार्छन्। घलेगाउँका बासिन्दाको आम्दानीका स्रोत थपिँदै गएको छ। घलेगाउँमा गुरुङ जातिको कर्मकाण्डीय वेद तथा शास्त्र सिक्ने र सिकाउने पाठशाला क्होइँबो निर्माण गरिएको छ। गोर्खा पार्क, भ्युटावर, स्वर्गभूमि रंगशाला, बास्केटबल कोर्ट, उत्तरकन्या मन्दिर, चियाबारीलगायतका फराकिलो ठाउँले पर्यटकलाई आकर्षित गर्ने गरेको छ। घलेगाउँमा परम्परागत संस्कृति घाँटु, सोरठी, सेर्गालगायत नाच गाउँका प्रमुख सांस्कृतिक विशेषता हुन्। पाहुनालाई स्वागत गर्न गाइने र नाचिने यालमी यस ठाउँकै मौलिकता बोकेको प्राचीन गीत हो। लमजुङ हिमालसँगै माछापुच्छ्रे, अन्नपूर्ण, डा हर्क हिमाल, हिमालचुली, मनास्लु, गणेश हिमालले घलेगाउँलाई रमणीय तुल्याएको छ। २०७३ माघ २२ मा राष्ट्रपति विद्यादेवी भण्डारीले यहाँ परम्परागत गुरुङ संग्रहालय उद्घाटन गरेकी थिइन। लमजुङ सदरमुकाम बेंसीसहरबाट ६ घण्टा हिँड्नुपर्ने घलेगाउँ अहिले डेढ घण्टामै मोटरमा पुगिन्छ। काठमाडौंबाट तनहुँको डुम्रे हुँदै बेंसीसहरसम्मको १७२ किलोमिटर छ। प्रदेश राजधानी पोखरादेखि बेंसीसहर ११० किलोमिटरको दूरीमा पर्छ। बेंसीसहरबाट घलेगाउँ पुग्न बेंसीसहरबाट २४ किलोमिटरको यात्रा गर्नुपर्छ। पछिल्लो समय लमजुङ होमस्टेको हव बन्दै गएको छ। लमजुङका सबैजसो स्थानीय तहमा होमस्टे सञ्चालनमा आएका छन्। बेसीशहरचामे सडक निर्माणले अन्नपूर्ण पदमार्ग संकटमा परिरहेका बेला वरीपरीका गाउँहरुले होमस्टे सञ्चालन गरी पर्यटक तानिरहेका छन्। यहाँका दर्जनभन्दा बढी गाउँ घुम्न पर्यटक आउँछन। वर्षमा एक लाख हाराहारी संख्यामा पुग्ने पर्यटक लमजुङको ग्रामीण क्षेत्र घुम्छन्। गाउँगाउँमा रहेका होमस्टेमा स्वदेशी देखि विदेशी पर्यटकहरु पुग्ने गरेका छन्। सहरको कोलाहल छल्न गाउँ छिर्ने आन्तरिक तथा बाह्य पर्यटकले नै ग्रामीण पर्यटन धानेको छ। संघीय संरचनापछिको ४ नगरपालिका र ४ गाउँपालिकाको स्थानीय तह सबैमा ग्रामीण पर्यटकीय गाउँ छन्।"
इलाममा सडक महोत्सव,"इलाम : तेस्रो सूर्योदय महोत्सवमा पारखीहरुको आकर्षण स्थानीय कृषि उत्पादन र घरेलु सामग्रीमा देखिएको छ। मेची राजमार्गको फिक्कल बजार खण्डमा लागेको महोत्सवमा स्थानीय दुग्ध, कृषि र घरेलु उद्योगमा उत्पादन गरेका कपडा, पुस्प स्टलहरुमा आगन्तुकहरुको आकर्षण देखिएको थियो। वैशाख १ देखि सुरु भएको दुई दिने महोत्सवमा कलाकार रोसन गुरुङ, निन्छमा राई, मन्त्र व्याण्डलगायतका कलाकारले गित प्रस्तुत गरेको आयोजक संस्थाका सचिव युवराज प्रधानले जानकारी दिए। महोत्सवको उद्घाटन गर्दै प्रदेश नं १ का पर्यटन तथा संस्कृति मन्त्री खिनु लङ्वा लिम्बूले पर्यटन पूर्वाधार निर्माण गरी पर्यटन प्रवर्द्धनका काममा १ नम्बर प्रदेश सरकार प्रतिवद्ध रहेको बताए। सूर्योदय होटल व्यवसायी संघ र आयम यूनाइटेड क्लब फिक्कलको संयुक्त आयोजनामा नयाँ वर्षसँगै सुरु भएको तेस्रो सूर्योदय सडक महोत्सव २०७९ को उद्घाटन गर्दै मन्त्री लिम्बूले इलाममा पर्यटकीयस्थलहरु धेरै रहेकाले पूर्वाधार निर्माणमा प्रदेश सरकार प्रतिवद्ध रहेको बताएकी हुन्। कोभिड१९ ले थलिएको पर्यटन क्षेत्रलाई उकास्न, पर्यटन प्रवर्द्धन र विकासका लागि प्रदेश सरकार र आफ्नो मन्त्रालय योजनाबद्ध तरिकाले अघि बढ्ने बताइन्।"
सशस्त्रको प्रवक्तामा डिआइजी खड्का,"काठमाडौं : सशस्त्र प्रहरी बल, नेपालको प्रवक्तामा सशस्त्र प्रहरी नायब महानिरीक्षक विदुर खड्कालाई तोकिएको छ। संगठनसँग सम्बन्धित सूचना तथा जानकारी, संगठनको कार्यक्षेत्रभित्रका समाचार तथा सम्पादन भएका जनसरोकारका विषयका सूचना प्रवाह गर्ने जिम्मेवारीसहित उनलाई प्रवक्ता तोकिएको सशस्त्र प्रहरीले जनाएको छ। यसअघि प्रवक्तामा प्रहरी वरिष्ठ उपरीक्षक कमलप्रसाद तिउसिना थिए।"
पोता राजिष्ट्रेशन अड्डाबाट सुरु भएको लेख्य को १०० वर्ष पूरा,"सिन्धुली : शुक्रबारबाट नेपालमा पोता राजिष्ट्रेशन अड्डाबाट सुरु भएको लेख्य प्रमाण दर्ताको १०० वर्ष पूरा भएको छ। नेपालमा मालपोत असुलीगर्न जग्गा जमिनलाई अचल सम्पतीकोरुपमा स्वीकार गरी विस १९७९ बैशाख १ गते देखि पोता राजिष्ट्रेशन अड्डाबाट लिखत सुरु भएको हो। उक्त दिनको स्मरणमा शुक्रबार देशैभर मालपोत रजिष्ट्रेशन लिखत पारितको शतवार्षिकीको अयोजना समेत गरिएको छ। नेपालमा वैदिककालदेखिनै भूमिलाई राज्यको अधिनमा राखि भूमिको उपभोग गर्नेले राज्यलाई निश्चित कुत तिर्नु पर्ने प्रचलन थियो। कुनैबेला जिम्माल र मुखियाले लिखत पारित गराउने गरेको इतिहास पनि छ। माल अड्डाले कर्मचारीलाई तलवसमेत खुवाउने गरेको थियो। त्यतिबेला सरकारको मुख्य आम्दानीको श्रोत यही भूमि व्यवस्था थियो। नेपालमा लिच्छवीकलामा जग्गाको प्रशासन विकेन्द्रित थियो। त्यसबेला गाउँका पाञ्चालीले जग्गाको प्रशासनको काम गर्थे। राजा जयस्थीति मल्लले जग्गाको नापजाँच गराउने र विर्ता जग्गा विक्री गर्न र बन्धक राख्न पाउने नियम बसालेको इतिहास छ। यसअघि महिषपाल तथा किराँतको शासनमा जग्गाधनी पूर्जाजस्तै लेख्य नामको दर्ता प्रमाणपत्र दिइन्थ्यो। आज त्यही प्रमाणपत्र जग्गाधनी प्रमाणपत्रका नाममा राजिष्ट्रेशन हुने गरेको मालपोत कार्यालय सिन्धुलीका प्रमुख निलराज पौडेलको भनाई छ। माल अड्डा, पोता राजिष्ट्रेशन अड्डा हुँदै सुरु भएको लिखत पारित गर्ने कार्य मालपोत कार्यालयसम्म आइपुग्दा सयवर्ष भएको छ। त्यही अवसरमा देशैभर लिखत पारितको शतवार्षिकी कार्यक्रमको आयोजना गरिएको हो, उनले भने। विस १९७९ बैशाख १ गतेदेखि पोता राजिष्ट्रेशन अड्डाले जग्गाजमिन किनबेच हुँदा राजिष्ट्रेशन गर्नुपर्ने व्यवस्थाको सुरुवात गरेको थियो। अचल सम्पतीको किनबेच गर्दा सरकारी कार्यालयबाट प्रमाणीत नगर्दा जालसाजि हुन सक्ने भएपछि रजिष्ट्रेशन पारित गर्न कुत (कर लिन) सुरु गरिएको थियो। यो व्यवस्था काठमाण्डौ, ललितपुर, भक्तपुर, पाल्पा, धनकुटा र मधेशका सबै जिल्लामा विस १०७९ बैशाख १ गतेबाट सुरु भएको मालपोत कार्यालयका वरिष्ठ नायब सुब्बा गोविन्द कोइरालाको भनाई छ। पहाडतर्फ पल्लो किराँत, तेह्रथुममा पनि सोही समयमा सुरु भएको हो। काभ्रे, दोलखा, नुवाकोट, धादिङ, स्याङ्जा, गुल्मी, डोटीमा विस १९८५बाट सुरु भएको बताइन्छ। ओखलढुंगा, इलाम, प्युठान, सल्यान, दैलेख, लगायतका जिल्लामा १९९० देखि रजिष्ट्रेशन गर्ने कानुनी व्यवस्था गरिएको थियो, कोइरालाले भने। पछि माल अड्डा खुलेपछि देशैभरका जिल्लामा जमिनको रजिष्ट्रेशन पारित गर्न सुरु गरिएको थियो। विस २००० साल कात्तिक १ गतेबाट मानु छुट्टीएको र मानु जोडिएको लिखत पनि राजिष्ट्रेशन गर्नु पर्ने बाध्यात्मक कानुनी व्यवस्था भयो। पहिले राजिष्ट्रेशन गर्दा पहडामा २५ र मधेशमा ५० देखि माथीको लिखत राजिष्ट्रेशन गर्नु पर्ने व्यवस्था भएको भुमि व्यवस्था तथा अभिलेख विभागका कानुन अधिकृत गोकुल भुजेलको भनाई छ।पछि मुलुकी (सातौं संसोधन)ऐन २०३४ लागु भएपछि जतिसुकै रुपैयाँको लिखत पनि पारित गर्नु पर्ने व्यवस्था गरिएको हो, उनले भने। मुलुकी देवानी संहिता ऐन २०७४ को परिच्छेद १४ को दफा ४६ (१) मा लिखत पारित गर्नु पर्ने कानुनी व्यवस्था भएको र कानुनी रुपमानै जग्गाको हक हस्तान्तरण औपचारीक रुपमा सूवात भएको सय वर्ष पुरा भएको प्रमुख जिल्ला अधिकारी रमेश न्यौपानेको भनाई छ। यो हाम्रोलागि गौरवपूर्ण इतिहास हो। यसलाई सम्मान गर्दै निजी सम्पतीको लिखत गर्नु, अभिलेखिकरणलाई व्यवस्थित गर्नु चुनौतीपूर्ण भएपनि सरकारले युग अनुसारको काम गर्दै आएको छ। यसलाई अझ व्यवस्थित गर्दै नागरीकबाट गुनासो नआउनेगरी काम गर्नसक्नुपर्छ, उनले भने। अन्य सरकारी अड्डाको तुलनामा मालपोत र नापी कार्यालयका सेवाका बारेमा नागरीकस्तरबाट धेरै गुनासा आउने गरेको बताउँदै न्यौपानेले काम गर्दा सम्बेदनशिल भएर सेवाग्राहीलाई सन्तुष्ट बनाउने गरी काम गर्न निर्देशनसमेत दिए। सिन्धुलीमा शुक्रबार मालपोत कार्यालय र नापी कार्यालयको संयुक्त आयोजनामा शतवार्षिकी कार्यक्रमको आयोजना गरिएको हो। नापी कार्यालय सिन्धुलीका प्रमुख सरोज श्रेष्ठले प्रविधिको अधिकतम प्रयोग गर्दै सय वर्षको इतिहासमा लिखत पास गर्ने कार्य प्रविधियुक्त हुँदै गएको बताए। कार्यक्रममा सेवा आरम्भको सय वर्ष पुगेको अवसरमा शुक्रबार सिन्धुलीका दुई सेवाग्राहीलाई सम्मान गर्दै सेवाको सुरुवातसमेत गरिएको थियो। मालपोत कार्यालयका पहिलो सेवाग्राही शान्ता भुजेल र नापी कार्यालयका हेमलाल देवकोटालाई प्रमुख जिल्ला अधिकारी न्यौपानेले खादा लगाएर सम्मान गरिएको मालपोत कार्यालय सिन्धुलीका सूचना अधिकारी पुरुषोत्तम दाहालले जनाए।"
चोलेन्द्रविरुद्धको महाअभियोग प्रस्तावसम्बन्धी कागजात झिकाउन सर्वोच्चको आदेश,"काठमाडौं : सर्वोच्च अदालतको संवैधानिक इजलासले निलम्वनमा परेका प्रधानन्यायाधीश चोलेन्द्रशम्शेर जबराविरुद्ध दर्ता भएको महाभियोगसम्बन्धी कागजात झिकाउने आदेश गरेको छ। कायममुकायम प्रधानन्यायाधीश दीपककुमार कार्की, न्यायाधीशहरू ईश्वरप्रसाद खतिवडा, डा आनन्दमोहन भट्टराई, प्रकाशमानसिंह राउत र तेजबहादुर केसीको संवैधानिक इजलासले आज उक्त यस्तो आदेश गरेको हो। अधिवक्ता पुन्यप्रसाद खतिवडासमेतको गत चैत ११ गते अदालतमा बसेर कार्यसम्पादन गरिरहेको प्रधानन्यायाधीशलाई महाअभियोग लगाउनु असंवैधानिक भएको उल्लेख गर्दै खारेज गर्नुपर्नेमा माग गर्दै रिट निवेदन दायर गरेका थिए। अदालतले संसद् सचिवालयमा दर्ता भएको महाभियोग दर्तासम्बन्धी सबै कागजात मगाउने आदेश गरेको छ। प्रधानन्यायाधीश राणाविरुद्ध गत फागुन १ गते सत्तारुढ दलका ९८ सांसदले महाभियोग दर्ता गरेका थिए।"
बागमती प्रदेशमा दुर्घटनामा परी एक वर्षमा ३६० को मृत्यु,"काठमाडौं : विगत एक वर्षमा बागमती प्रदेशमा भएका दुर्घटनामा परी ३६० जनाको मृत्यु भएको छ। बागमती प्रदेश ट्राफिक प्रहरी कार्यालयका अनुसार काठमाडौँ, भक्तपुर र ललितपुरबाहेकका १० जिल्लामा भएको दुर्घटनामा परी उनीहरुले ज्यान गुमाएका हुन्। कार्यालयका प्रमुख प्रहरी उपरिक्षक सुशीलसिंह राठौरका अनुसार एक हजार ६४७ दुर्घटना हुँदा उनीहरुको मृत्यु भएको हो। यस्तै तीन हजार ३८९ जना घाइते भएका छन्। घाइतेमध्ये दुई हजार ५२० सामान्य र ८६९ जना गम्भीर घाइते भएको कार्यालयको तथ्याङ्कले जनाएको छ। गत वर्ष वैशाखमा भएको १३५ दुर्घटनामा परी ३४ जनाको मृत्यु भएको थियो। ती दुर्घटनामा २३१ घाइते भएका थिए। जेठमा भएका ८७ दुर्घटनामा परी १९ जनाको मृत्यु भएको छ भने १३० घाइते भएको कार्यालयको तथ्याङ्कमा उल्लेख छ। कार्यालयका अनुसार असारमा भएका १२३ दुर्घटनामा परी १८ जनाको मृत्यु भएको थियो। सोही दुर्घटनामा २१२ घाइते भएका थिए। साउनमा १५० दुर्घटनामा २४ जनाको मृत्यु भयो भने २४२ घाइते भएका छन्। यस्तै भदौमा भएका ११८ दुर्घटनामा परी २२ जनाले ज्यान गुमाएका थिए। दुई सय ७८ जना घाइते भएका थिए। असोजमा भएका १५८ दुर्घटनामा ३६ जनाले ज्यान गुमाए भने ३७५ जना घाइते भएका थिए। कात्तिकमा भएका १६३ सवारी दुर्घटनामा ४३७ जना घाइते भएका थिए भने ४१ ज्यानले ज्यान गुमाएका छन्। मङ्सिरमा भएका १५५ दुर्घटनामा ३५ जनाको मृत्यु भएको थियो। सोही दुर्घटनामा ३६३ घाइते भएका छन्। पुसमा भएका दुर्घटनामा ३१ जनाको मृत्यु भएको छ। एक सय १४ दुर्घटनामा २२० जना घाइते भएका थिए। माघमा ३४ जनाको सवारी दुर्घटनामा परी मृत्यु भएको छ भने १२२ दुर्घटनामा १७७ जना घाइते भएका छन्। फागुनमा भएका १७५ दुर्घटनामा परी ३४ जनाले ज्यान गुमाएका छन् भने ३८९ घाइते भएका छन्। चैतमा भएका १४७ दुर्घटनामा ३२ जनाले ज्यान गुमाएको कार्यालयले जनाएको छ। कार्यालयका अनुसार सोही दुर्घटनामा परी ३३५ घाइते भएका छन्। बागमती प्रदेशमा वर्षभरि भएका दुर्घटनामा दुई हजार ४०७ सवारीसाधन परेका छन्। ती दुर्घटनामा सबैभन्दा बढी मोटरसाइकल परेको कार्यालयको तथ्याङ्कले देखाएको छ। कार्यालयका प्रमुख राठौरका अनुसार एक हजार २०१ मोटरसाइकल दुर्घटनामा परेका हुन्। यस्तै जीप, कार र भ्यान ३६३, ट्रक, ट्याङ्कर ३०२, बस १६१, ९७ टिपर, ८४ ट्र्याक्टर, ७३ ट्याम्पो, ६४ शारीरिक शक्तिबाट चल्ने, ३४ माइक्रो र २८ अन्य सवारीसाधन दुर्घटनामा परेको उनले बताए।"
६ वर्षीया बालिकालाई बलात्कार गर्ने ५५ वर्षीय पुरुष पक्राउ,"वीरगन्ज : ६ वर्षीया नाबालिकालाई बलात्कार गरेको आरोपमा ५५ वर्षीय पुरुषलाई प्रहरीले पक्राउ गरेको छ। पक्राउ पर्नेमा बाराको प्रसौनी गाँउपालिका५ स्थायी घर भइ हाल पर्साको वीरगन्ज महानगरपालिका१६ मा बस्दै आएका ५५ वर्षीय पलट चौधरी रहेका छन्। प्रहरीका अनुसार गत चैत २६ गते चौधरीको घर अगाडि खेल्न आएका बेला ६ वर्षीया ती बालिकालाइ चौधरीले ललाइफकाइ आफ्नो कोठामा लगेर बलात्कार गरेका थिए। पीडित बालिकाले आफूसंग भएको दुष्कर्म बारे शुक्रबार मात्रै अभिभावकलाई जानकारी दिएकी थिइन्। त्यसपछि पीडित बालिकाका अभिभावकले शुक्रबार नै प्रहरीमा जाहेरी दिएको र त्यहि जाहेरीको आधारमा आरोपित चौधरीलाई उनको घरबाटै नियन्त्रणमा लिएको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। पीडित बालिकालाई स्वास्थ्य परिक्षणका लागि नारायणी अस्पताल पठाइएको उनले बताए। पक्राउ परेका चौधरीलाई भने प्रहरी हिरासतमा राखेर अनुसन्धान भइरहेको र शुक्रबार बिदा परेकाले आइतबार मात्रै उनलाई पर्सा जिल्ला अदालतमा पेश गरिने खनालले बताए। खनालका अनुसार नेपालको कानुनमा १० वर्ष मुनिका बालिका, पूर्ण अशक्त, अपाङगता भएका र ७० वर्षिया महिलालाई जबरजस्ति करणी गर्ने अभियुक्तलाई जन्मकैद सजायको प्रावधान रहेको छ।"
बालयौन दुर्व्यवहारको आरोपमा पक्राउ परेका विरुद्ध मुद्दा दर्ता,धनगढी : कैलालीको धनगढी उपमहानगरपालिका४ का स्थानीय जगत कुँवरविरुद्ध बालयौन दुर्व्यवहारको मुद्दा दर्ता भएको छ। सोही ठाँउकी ११ वर्षीया बालिकालाई बाल यौन दुर्व्यवहार गरेको आरोपमा पक्राउ परेका ५३ वर्षीय कुवरमाथि यौन दुर्व्यवहारको मुद्दा दर्ता भएको हो। जिल्ला प्रहरी कार्यालय कैलालीका प्रहरी नायव उपरीक्षक वेदप्रसाद जोशीले पक्राउ परेका व्यक्तिमाथि आवश्यक कारबाही हुने बताए। बाल यौन दुर्व्यवहारको आरोपमा पक्राउ परेका व्यक्ति माथि जाहेरी आएपछि आज मुद्दा दर्ता भएको छ उनले भने। म्याद थप गरेर कारबाही प्रक्रियामा पनि अघि बढी सकेको छ । पीडित बालिकाले दिएको जाहेरीमा बुधबार करिब १:३० बजे घरमै आएर संवेदनशील अङ्गमा छोएर जबरस्ती गर्न खोजेको उल्लेख गरिएको छ। कुवँरलाई बुधवार नै पक्राउ गरी वडा प्रहरी कार्यालय धनगढीले हिरासतमा राखेको थियो। उनी पक्राउ परेपछि उनका आफन्तहरूले पीडित परिवारहरूलाई अश्लील शब्द प्रयोग गरी गाली बेइज्जतीसहित कुटपिट गर्न गएपछि छिमेकीले जोगाएका थिए।
संस्कृतिविद् सत्यमोहन जोशी अस्पताल भर्ना,काठमाडौं : संस्कृतिविद् सत्यमोहन जोशी अस्पताल भर्ना भएका छन्। जोशी बिहीबार किष्ट अस्पताल भर्ना भएको उनका बहिनी कादेबी जोशीले अन्नपूर्णलाई जानकारी दिइन्। छातीमा असजिलो भएपछि उनलाई किष्टमा भर्ना गरिएको हो। यसअघि पनि जोशीलाई छाती र पिसाबमा संक्रमण भएर भर्ना गरिएको थियो।
उद्योग बाणिज्य संघ दैलेखको अध्यक्षमा विक,"दैलेख : दैलेख उद्योग बाणिज्य संघको अध्यक्षमा कुल बहादुर विक चयन भएका छन्। संघको शुक्रबार सम्पन्न १० औं वार्षिक साधारण सभा तथा ९ औं अधिवेशनले अध्यक्षमा विकलाई सर्वसम्मत चयन गरेको हो। २०७४ मा भएको संघको ९ औं वार्षिक साधारण सभा तथा ८ औं जिल्ला अधिवेशनबाट अध्यक्षमा निर्वाचित भएका विक दोस्रो कार्यकालका लागि पुन अध्यक्षमा चयन भएका हुन्। सफल व्यवसायीकोरुपमा परिचित विक दैलेख बजारमा वर्षौ वर्षदेखि सञ्चालनमा रहेको भैरहवा सुनचाँदी पसलको प्रोपराइटर समेत हुन्। समाजसेवी विकले कोरोना भाइरस (कोभिड१९) को संक्रमण रोकथाम तथा नियन्त्रणमा महत्वपूर्ण सहयोग पुर्याएका थिए। उनले जिल्लास्थित विभिन्न निकायहरुलाई स्वास्थ्य सामग्री वितरण लगायतका काम गरेका थिए। संघको अध्यक्षमा चयन भएका विकले व्यवसायीहरुको हकहितमा सधै कटिबद्ध रहेको प्रतिक्रिया दिएका छन्। यसअघि कोरोना संक्रमण लगायतका कारणले योजना लिए अनुरुप काम गर्न पाएनौं, अब संघका सबै पदाधिकारी र सदस्यहरु एकताबद्ध भएर व्यवसायीहरुको हकहितका लागि नविनतम् कामहरु गरिनेछ,अध्यक्ष विकले भने। संघको अगामी बैठकले पदाधिकारी चयन गर्नेछ।"
बुद्धकृष्णले छेडे नवौँ तथा अन्तिम पटक जिब्रो (तस्बिर),भक्तपुर : बुद्धकृष्ण बाग श्रेष्ठले नवौं तथा अन्तिम पटक जिब्रो छेडेका छन्। मध्यपुरथिमि नगरपालिका बोडेमा हरेक नयाँ वर्षको वैशाख २ गते मनाइने जिब्रो छेड्ने जात्रामा श्रेष्ठले नवौँ पटक जिब्रो छेडेका हुन्। मध्यपुरथिमि नगरपालिकाले सञ्चालन गरेको नेपाल कोरियामैत्री नगरपालिका अस्पतालमा लामो समयदेखि एम्बुलेन्स चालकका रुपमा कार्यरत बुद्धकृष्णले यसवर्ष अन्तिम पटक जिब्रो छेडेर जात्रालाई निरन्तरता दिएका हुन्। उमेरका कारण अर्को वर्ष जिब्रो नछेड्ने बुद्धकृष्णले बताएका छन्। जिब्रो छेड्ने व्यक्तिले तीन दिनअघिदेखि केही नखाई व्रत बस्नुपर्छ। व्रत बसेदेखि जिब्रो नछेडेसम्म सुत्नसमेत नहुने र जिब्रो छेड्दा पीडा नहोस् भनेर सात दिनअघिदेखि नै नुनसमेत खानु हुँदैन। व्रत बस्नेले जिब्रो छेड्नुअघि शक्ति प्राप्त होस् भन्ने कामनासहित बोडे क्षेत्रका विभिन्न देवीदेवताको पूजाआजा गर्ने र जिब्रो छेड्ने पाँचो गणेशको पाटीमा पुगेपछि जात्राका नकर्मी नाइकेले एक महिना अगाडिदेखि तयार पारेर तेलमा डुबाएर राखेको फलामको १० इञ्च लामो सुइरो जिब्रोमा छेडेर महादीप बोकेर एक घण्टा नगर परिक्रमा गरिन्छ। नगरपरिक्रमा बोडेको महालक्ष्मी मन्दिरमा पुगेर सुइरो झिकेपछि जात्राको समापन हुने र भोज खाने प्रचलन छ । परापूर्वकालदेखि चल्दै आएको जिब्रो छेड्ने जात्रा कोरोना सङ्क्रमणका कारण बीचमा रोकिए पनि त्यसपछि फेरि जात्राले निरन्तरता पाउँदै आएको छ। जात्रा मध्यपुरथिमि बोडेका श्रेष्ठ थरीले प्राचीन पाँचो गणेश मन्दिर परिसरमा हजारौँ भक्तजनको उपस्थितिमा जिब्रो छेड्ने प्रचलन छ। जिब्रो छेडिसकेपछि ती व्यक्तिले अर्धचन्द्राकार महादीप बोकेर बोडे सहर परिक्रमा गर्ने र बोडेकै महालक्ष्मी मन्दिरको परिक्रमापछि उक्त सुइरो जिब्रोबाट झिकेर महालक्ष्मी मन्दिरमै ठोकेर घाउमा महालक्ष्मी मन्दिरको माटो लगाउने प्रचलन छ। हालसम्म १२ जनाले जिब्रो छेडेका छन्।
आगलागीमा परी पाँच वर्षीय बालकको मृत्यु,"राजविराज : सप्तरीको बोदे बर्साइन नगरपालिकामा भएको आगलागीमा एक बालकको जलेर मृत्यु भएको छ। बोदे बर्साइन नगरपालिका१० अमरैया टोलमा आज अपराह्न आगलागी हुँदा शत्रुघन यादवका पाँच वर्षीय छोरा शैलेश यादवको जलेर मृत्यु भएको सप्तरी प्रहरीले जनाएको छ। शत्रुघनकै गोठमा आगलागी हुँदा गोठमा सुतिरहेका बालकको मृत्यु भएको हो। आगलागीमा शत्रुघन, मिन्टु यादव र ओम यादवको सगोलको गोठ, रघुनन्दन यादवको घर, जागेश्वर यादवको पक्की घरको झ्याल जल्दा १६ लाख रुपैँया बराबरको क्षति भएको जिल्ला प्रहरी कार्यालय सप्तरीका प्रहरी नायव उपरीक्षक माधवप्रसाद काफ्लेले बताए। शत्रुघनको गोठबाट रघुनन्दन यादव र जागेश्वर यादवको घरमा आगो सल्किएको स्थानीयवासीले बताए। आगलागीलाई एक घण्टाको प्रयासमा स्थानीय बासिन्दा, नेपाल तथा सशस्त्र प्रहरीले नियन्त्रणमा लिएका छन्।"
काठमाडौंबासीले कुहिने र नकुहिने फोहोर छुट्टाछुट्टै नदिए पाँच सय जरिवाना तिराइने,"काठमाडौं : काठमाडौं महानगरपालिकाले फोहोर बर्गीकरण गर्न फोहोर उत्पादनकर्तालाई आग्रह गरेको छ। महानगरले सूचना जारी गर्दै वैशाख १ गतेदेखि स्रोतमा नै फोहोरको पृथकीकरण (कुहिने र नकुहिने फोहोर छुट्याउन) गर्न आग्रह गरेको हो। जैविक (कुहिने) र अजैविक (नकुहिने) फोहोर छुट्याउने जिम्मेवारी फोहोर उत्पादनकर्ताको नै भएकाले फोहर पृथकीकरण गरी जैविक (कुहिने) फोहोर संकलन गर्न आउने दिन जैविक (कुहिने) फोहोरमात्रै संकलन गर्ने र अजैविक (नकुहिने) फोहोर संकलन गर्न आउने दिन अजैविक (नकुहिने) फोहोरमात्रै संकलन गर्ने जानकारी गराइन्छ। यसरी स्रोतमा नै फोहोरको पृथकीकरण नगरेमा फोहोर संकलन नगर्ने र काठमाडौं महानगरपालिका वातावरण तथा प्राकृतिक स्रोत संरक्षण ऐन, २०७७ को दफा ५१(थ) तथा फोहोरमैला व्यवस्थापन ऐन, २०६८ को दफा ३८ (थ) अनुसार कसूर मानी प्रत्येकपटक पाँच सय रुपैँया जरिवना हुने व्यहोरा सम्बन्धित सबैको जानकारीको लागि यो सूचना प्रकाशित गरिएको छ, सूचना भनिएको छ।"
अभियुक्तको बयान : लागुऔषधको नशा चढ्दै गएपछि हत्या गर्यौं,"काठमाडौं : गत पुसको ३ गते कैलाली जानकी९ अमरावती जंगलमा २५ वर्षीय अर्जुन दासको विभत्स अवस्थामा शव भेटियो। रुखमा बाँधिएका दासको टाउको छिनाली अत्यन्तै क्रूर तरिकाले हत्या भएको थियो। हत्या आरोपीहरु फरार थिए। महानगरीय अपराध महाशाखाको टोलीले रुपन्देहीको बेलहिया नाकाबाटा बिहीबार राति घटनाका मुख्य योजनाकारसहित ४ जनालाई प्रक्राउ गरेको छ। मिनभवनस्थित अपराध महाशाखा परिसरमा प्रहरीले आरोपी ४ जनालाई सार्वजनिक गरेको छ। अर्जुन दासको हत्यामा जानकी९ कैलालीका १९ वर्षीय सुमित साउद, सोही ठाउँका बम बहादुर बोहोरा, रोनी परियार भन्ने दिलीप दास र मनोज भण्डारीको संग्लनता देखिएको छ। प्रारम्भिक अनुसन्धान क्रममा उनीहरुले हत्या आरोप स्वीकार गरेको प्रहरीले जनाएको छ। अनुसन्धानका लागि उनीहरुलाई शुक्रबार नै कैलाली पठाइएको छ। अपराध महाशाखाका प्रवक्ता कृष्ण कोइरालाका अनुसार हत्यालगत्तै भारत पसेका उनीहरु विभिन्न सहरमा लुकेर बसेका थिए। उनीहरु कहिले मुम्बईमा गई होटलमा भाँडा माझ्ने काम गर्थे भने कहिले मजदुरीको काम गरी पेट पाल्थे। भारतका विभिन्न सहरमा उनीहरु भौँतारिरहेका थिए। लागुऔषध किन्न पैसा जुट्नासाथ सेवन गर्थे र सामाजिक सञ्जालमा विभिन्न भिडियो पोष्ट गर्थे। पीडितका परिवारलगायत प्रहरीसमेतलाई धम्काउँदै उनीहरुले म्यासेज गरेको पाइएको छ। विभत्स हत्याको कारण मोबाइल चोरी जानकी९ कैलालीका कमल साउदको मोबाइल हराएपछि एउटै समूहमा बसेर लागुऔषध सेवन गर्ने उनीहरुबीच झगडा सुरु भएको थियो। अपराध महाशाखाका प्रमुख एसएसपी बसन्त कुँवरका अनुसार ४ महिनाअघि कैलालीमा भएको विभत्स हत्याको आरोपी प्रक्राउ नपरेको खबर बाहिर आइरहेको थियो। रुखमा बाँधेर टाउको छिनाल्नु सानो अपराध थिएन। यस्तो समूहले अन्य अपराध घटाउनसक्ने प्रबल सम्भावना थियो। त्यसैले पनि अपराध महाशाखाले आरोपी प्रक्राउ गर्न टोली नै खटाएको थियो। विशेष सहयोगी र स्रोतको सहयोगमा हत्यारा प्रक्राउ गर्न सफल भएको एसएसपी कुँवरले जानकारी दिए। हत्यामा संग्लन ५ जना अझै फरार छन्। अनुसन्धानलाई नेतृत्व गरेका प्रवक्ता कृष्ण कोइरालाका अनुसार लागुऔषध सेवनका क्रममा घटना घटेको हो। लागुऔषध 'नाइट्राभेट'को अत्यधिक डोज सेवन गरेर १० जनाको समूहले अर्जुन दासको हत्या गरेको थियो। प्रहरीका अनुसार हत्यामा संग्लन अन्यको खोजी भइरहेको छ। कमल साउद, अर्जुन दास, मनोज भण्डारी, बमबहादुर बोहोरा, सुमित साउद, दिलीप दास, विवेक सिंह, शुसिल मयाल, बादल विकलगायतको समूह निरन्तर लागुऔषध सेवन गर्ने गर्थे। लागुऔषध सेवनका लागि नजिकैको अमरावती जंगलमा पुग्ने गरेको प्रहरीको भनाइ छ। कमल साउद 'नाइट्राभेट' नामक लागुऔषधको अवैधरुपमा बेचबिखन गरेको खुलेको छ। अर्जुन उनकै घरमा काम गर्थे। कसरी भयो हत्या? घटनाको केही दिनअघि कमल साउदको मोबाइल घरबाटै हरायो। उनै कमल साउद अहिले जबरजस्ती करणीको अभियोगमा पुर्पक्षका लागि थुनामा छन्। प्रहरीका अनुसार घटनाको केही दिनअघि कमल र सुमितसँगै बसेका थिए। सोही क्रममा कमल साउदको मोबाइल हरायो। चोरीको शंकामा उनले सुमित साउदलाई कुटपिट गरे। तर मोबाइल चोरी भने अर्जुन दासले गरेका थिए। कमलको घरमा काम गर्नजाने क्रममा अर्जुन दासले मोबाइल चोरेर छिमेकी हर्के भाटलाई राख्न दिएका थिए। अर्जुनले मोबाइल चोरेको थाहा पाएपछि सुमितले कुटपिट गर्ने योजना बनाए। योजनाअनुसार आफ्ना साथीहरुलाई पनि भेला गरेर जंगलमा बोलाए। जहाँ लागुऔषध खानका लागि अर्जुन दास पनि पुगेका थिए। उनीहरुले अर्जुन दासलाई कुटपिट गरी यातना दिए। रुखमा बाँधिदिए। त्यही बसेर लागुऔषध खान थाले। लागुऔषधको नशा चढ्दै गएपछि रुखमा बाँधेका अर्जुनको हत्या गर्ने योजना बनाए। सँगै गएका सुशील मयालले खुकुरी उपलब्ध गराएका थिए। साजको रुखमा बाँधिएका अर्जुनलाई लागुऔषधको नशामा सुमित, मनोज, दिलीप र बमबहादुर मिलेर हत्या गरेका थिए। हत्या गरेपछि पनि उनीहरु रातभर जंगलमै बसेका थिए। अपराध महाशाखाका प्रमुख कुँवरका अनुसार लागुऔषध दुर्व्यसनी बढ्दै जाँदा समाजमा यस्ता क्रूर अपराध बढ्दै गएको छ। आवेग र रिसको झोकमा मानिस मार्नेसम्मको हर्कत देखिन थालेको छ। लागुऔषध दुर्व्यसनी रोक्नका लागि समाजमा शिक्षा र चेतना फैलाउन आवश्यक भएको बताउँदै उनले घरपरिवारले आफ्ना सन्तान के गर्देछन्? निकै विचार गर्नुपर्ने बताए।"
भैरहवामा यो वर्षकै बढी गर्मी,बुटवल : भैरहवामा यो वर्षकै बढी गर्मी भएको छ। तातो हावा चलेका कारण जनजीवन असामान्य भएको हो। भैरहवाको तापक्रम शुक्रबार ४० डिग्री नाघेको छ। भैरहवा विमानस्थलका अनुसार पछिल्लो २४ घण्टामा भैरहवाको तापक्रम ४० दशमलव २ डिग्री पुगेको हो। रुपन्देहीको दक्षिणी क्षेत्रमा दिनभर तातो हावा चलेको थियो। उत्तरी क्षेत्रमा भने बिहिबार पानी परेका कारण केही शितल छ। शुक्रबार भैरहवापछि जनकपुर र नेपालगञ्जमा बढी तापक्रम छ। जनकपुरमा ३९५ र नेपालगञ्जमा ३९ डिग्री तापक्रम पुगेको छ। भैरहवा क्षेत्रमा तातो हावा चलेपछि सडकमा मानिसहरु निस्किन सकेका छैनन्। बाली भित्र्याउने बेला गर्मी ह्वात्तै बढेपछि किसान समस्यामा छन्। तराईमा अहिले गहु भित्र्याउने चटारो रहेको छ।
हिमाली स्याउ बगानमा फुल्न थाले फूल,"जोमसोम : मुस्ताङ स्याउ उत्पादनको राजधानी मानिन्छ। यहाँ बर्सेनि ६ हजार देखि ७ हजार मेट्रिक टन स्याउ उत्पादन हुँने गरेको छ। बर्सेनि असोजकार्तिकमा स्याउ टिपेपछि मंसिरपुस महिनाम यहाँका स्याउ बगैँचा उजाड हुन्छन्। हिउँदेयाम सकिएर वसन्त ऋतु सुरु भएपछि यहाँका स्याउ बगैँचामा फूल फूल्न थाल्छ। अहिले मुस्ताङका स्याउ बगैँचामा ढकमक्क स्याउको फूल फूल्न थालेको छ। स्याउ बगैँचा भित्रको बोटमा फूल्न थाल्न फूल्न थालेपछि यहाँको पर्यटकीय आर्कषणसमेत बढाई दिएको छ। कोभिडपछि मुस्ताङ आएका पर्यटकहरुले स्याउ बगैँचामा पुगेर फोटो सेसन गर्ने र टिकटक बनाएर सामाजिक संञ्जालमा अपलोड गरेको पाईन्छ। यतिबेला बेनीजोमसोम राजमार्गमा पर्ने मार्फा, स्याङ र जोमसोम लगायतका स्याउ बगैँचामा पुगेर फोटो खिच्ने गरेको पर्यटन व्यवसायीहरु बताउँछन्। मुस्ताङका स्याउ बगैँचाबाट स्याउ टिपेपछि हिउँदेयाममा यहाँका किसानले स्याउ बगैँचा ब्यवस्थापन लाग्छन्। स्याउ बोटमा फैलिएका अनाधिकृत हागाँबिगाँ काँटछाट गर्ने, रोग नियन्त्रण गर्न औषधिको प्रयोग गर्ने आदी गर्छन्। मुस्ताङमा भदौदेखि स्याउ फल्न थाल्छ। यहाँ उत्पादित स्याउ खरिद गर्न जिल्ला बाहिरका र स्थानीय ब्यापारी किसानको बगैँचामै पुग्ने गर्छन्। स्याउ बिक्री गरेर करोडौं रुपैयाँ मुस्ताङ भित्रिने गरेको छ।"
मध्यपुर थिमीमा मनाइयो सिन्दुर जात्रा (तस्बिरसहित),भक्तपुर : बिस्केट जात्राको अवसरमा मध्यपुरथिमिका स्थानीयले शुक्रबार बिहानैदेखि हर्षोल्लासका साथ सिन्दुर खेलेर सुथः सिया जात्रा म नाएका छन्। बिहानैदेखि मध्यपुरथिमिको टोल टोलबाट विभिन्न देवताको मूर्तिलाई खटमा विराजमान गराई खट बोकेर सिन्दुर खेल्दै पूजाआजाका साथ यो जात्रा मनाइएको हो। यो जात्रा बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालेको थियो। बिहीबारदेखि विष्णुवीर र दक्षिण बाराहीको खटसमेत मन्दिरमा राखिएको थियो। बिहानै सिद्धिकालीको खट ल्याएर आफ्ना गणसहित बालकुमारी प्रवेश गराएपछि यो जात्रा सुरु भएको थियो। जात्रामा मध्यपुरथिमि नगरपालिकाका प्रमुख मदनसुन्दर श्रेष्ठलगायत जनप्रतिनिधिको पनि सहभागिता रहेको छ।
कर्णाली प्रदेश : चुनावमा भाग लिने दलको सङ्ख्या कम,"जाजरकोट : विकास निर्माणमा पछाडि परेको भनिएको कर्णाली प्रदेशमा आसन्न स्थानीय तहको चुनावमा भाग लिने दलको सङ्ख्यासमेत कम देखिएको छ । अन्य प्रदेशको तुलनामा चुनावमा भाग लिने दलको सङ्ख्या कर्णालीमा कम देखिएको हो । कर्णालीकै हिमाली जिल्ला डोल्पामा ११ र प्रदेश राजधानी रहेको सुर्खेतमा २५ राजनीतिक दलले स्थानीय तहको चुनावमा भाग लिन लागेका छन् । रुकुमपश्चिममा १२, सल्यानमा १२, मुगुमा १५, जुम्लामा १४, हुम्लामा १५, कालिकोटमा २०, जाजरकोटमा १२ र दैलेखमा १४ दलले निर्वाचनमा भाग लिने प्रदेश निर्वाचन कार्यालय सुर्खेतका प्रमुख दुर्गा चालिसेले जानकारी दिए। उल्लेखित दलहरूले मात्रै निर्वाचनमा चुनाव चिह्न पाउनेछन् भने बाँकीले अन्य दलको चुनाव चिह्नमा निर्वाचन लड्नुपर्ने छ । डोल्पामा महिला मतदाता सङ्ख्या ११ हजार ३७९ र पुरुष ११ हजार ६१ रहेको छ । त्यस्तै सुर्खेतमा महिला मतदाता संख्या एक लाख ११ हजार ७१८ र पुरुष एक लाख ६३ हजार २५ रहेको छ । रुकुमपश्चिममा महिला ४५ हजार ७९९ र पुरुषको सङ्ख्या ४६ हजार ५४७ रहेको छ । सल्यानमा महिला मतदाता सङ्ख्या ७७ हजार ८११ र पुरुषको सङ्ख्या ७९ हजार ९०४ रहेको छ । मुगुमा महिला १६ हजार ७९५ र पुरुषको सङ्ख्या १८ हजार १६७ रहेको छ । जाजरकोटमा महिलाको सङ्ख्या ४९ हजार नौ, पुरुषको सङ्ख्या ५४ हजार ८५८ रहेको छ । त्यस्तै दैलेखमा महिला मतदाता सङ्ख्याको सङ्ख्या ७४ हजार ६८९ रहेको छ भने पुरुषको सङ्ख्या ७४ हजार ३८ रहेको छ । कर्णाली प्रदेशभरिको महिला मतदाता सङ्ख्या चार लाख ४९ हजार ३० रहेको छ भने पुरुषको सङ्ख्या चार लाख ५९ हजार ४०१ रहेको छ । नौ लाख आठ हजार ४३३ जनाले आसन्न चुनावमा मतदान गर्न पाउने निर्वाचन कार्यालयले जानकारी दिएको छ । जुम्ला, हुम्ला र कालिकोटको मतदाता सङ्ख्या प्रदेश निर्वाचन कार्यालयको वेबसाइटमा राखिएको छैन । रासस"
दुर्घटनामा मोटरसाइकल चालकको मृत्यु,विराटनगर : मोरङको रतुवामाई नगरपालिका४ झुर्कियामा मोटरसाइकल दुर्घटना हुँदा बिहीबार राति एक जनाको मृत्यु भएको छ । भित्री सडक खण्डमा उत्तरबाट दक्षिणतर्फ जाँदै गरेको प्रदेश १०४००१ प ७६३१ नम्बरको मोटरसाइकल आफैँ अनियन्त्रित भएर दुर्घटनामा परेको प्रहरीले जनाएको छ । दुर्घटनामा सोही मोटरसाइकलका चालक रतुवामाई४ का २२ वर्षीय पंकज यादवको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार मोटरसाइकल बाटो छेउको नालामा पल्टिएर दुर्घटना हुँदा गम्भीर घाइते भाएका यादवको राति ८:५० बजेतिर विराटनगरको गोल्डेन अस्पतालमा मृत्यु भएको हो । तीव्र गतिका कारण दुर्घटना भएको प्रहरीले जनाएको छ ।
मोरङमा श्रीमानको कुटाइबाट श्रीमतीको मृत्यु,विराटनगर : मोरङको जहदा गाउँपालिका७ मा श्रीमानको कुटाइबाट श्रीमतीको मृत्यु भएको छ। जहदा७ का ३३ वर्षीय नारायण सोरेनले कुटपिट गर्दा श्रीमती ३२ वर्षीया पानो टुडुको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार नारायणले मादक पदार्थ सेवन (मापसे) गरेर गत चैत २९ गते पत्नी पानोलाई कुटपिट गरेको खुलेको छ। कुटपिटबाट घाइते भएकी उनको उपचारका क्रममा विराटनगरको कोसी अस्पतालमा बिहीबार राति ११ बजेतिर मृत्यु भएको श्रेष्ठले बताए। मापसे गरेर उत्पन्न विवादपछि घटना भएको प्रहरीले जनाएको छ। पत्नीको हत्यामा संलग्न नारायण फरार छन्। उनको खोजी तीव्र पारेर घटनाको अनुसन्धान थालिएको जानकारी डीएसपी श्रेष्ठले दिए।
बालबालिका गिद्धलाई खोलामा बगाउँदै : कसले मार्यो?,"दैलेख : बिहीबार साँझको पाँच बजेको थियो। डुङ्गेश्वर गाउँपालिका१ चुप्राको गैरीस्थित लोहोरे खोलाको बगरमा केही बालबालिका गिद्ध घिसारेर खोलातर्फ ल्याउँदै थिए। झण्डै दुई सय मिटर टाढाबाट देखिएको त्यो दृष्यले मलाई तान्यो। मैले टाढैबाट दृष्य क्यामरामा कैद गरें। बालबालिकाले गिद्धलाई लोहोरे खोलामा बगाउन ल्याएका रहेछन्। बालबालिकाले गिद्धलाई घिसार्दै ल्याएको दृष्यले आश्चर्यचकित भएर मैले उनीहरुलाई सोँधे, 'यो गिद्ध कसरी मर्यो ? कसले मारेको हो ?' एक बालकले जवाफ दिए, हामीले मारेको होइन, कुखुराका चल्ला खाइदिन्छ भनेर गाउँका खै कोको दाइहरुले ढुंगाले हानेर मारेका हुन् रे। हामीले त खोलामा बगाउन ल्याएका मात्र हौं। स्थानीय बासिन्दाहरुले भने गिद्ध के कारणले मरेको हो भन्नेबारे थाहा नभएको बताए। स्थानीय एक महिलाले भनिन्' हामीले रुखमनि मरेको अवस्थामा देखेका हौँ। मरेको गिद्धलाई खोलामा बगाउन ल्याएको विषय जानकारी गराएपछि प्रदेश वन निर्देशनालय सुर्खेतका सहायक वन अधिकृत नवराज पौडेलले गिद्धलाई यसरी मार्न नपाइने बताए। गिद्धलाई संरक्षण गर्नुपर्नेमा उल्टो मार्नु भनेको सरासर गलत हो, यदि स्थानीयले गिद्धलाई मारेको हो भन्ने पुष्टि भयो भने कानून अनुसार कारबाही हुन्छ, उनले भने। डिभिजन वन कार्यालय दैलेखका डिभिजनल वन अधिकृत टेकबहादुर रावल गिद्ध मार्न नपाइने र चुप्रामा गिद्ध मारेर खोलामा बगाएको विषयमा छानविन गर्ने बताए। लामो समयदेखि गिद्ध अनुसन्धानमा संलग्न पोखराका हेमन्त ढकालका अनुसार यो एक भल्चर प्रजातिको हिमाली गिद्ध हो। उनले गिद्धको संरक्षणका लागि सचेतनामुलक कार्यक्रमको आवश्यकता रहेको बताए। गिद्ध संरक्षण अहिलेको आवश्यकता हो', ढकाल भन्छन् गिद्ध के कारणले मरेको हो वा कसले मारेको हो भन्नेबारे यकिन गर्नुपर्छ। गिद्धको संरक्षणका लागि समुदाय र विद्यालयस्तरमा सचेतनामुलक कार्यक्रम गर्नुपर्ने उनको भनाइ छ। गिद्ध शिकारी चरा समूह अन्तरगत पर्ने ठूला मांसहारी पंक्षी हो। गिद्धले आफैँ शिकार नगरी मरेका जनावरको मासु अर्थात सिनो मात्र खाने गर्दछन्। गिद्धले मरेका जनावरको सिनो र फालेको मासुजन्य फोहर पदार्थलाई खाएर वातावरणलाई प्रदुषित, दुर्गन्धित र रोगमुक्त बनाउन महत्वपूर्ण भूमिका निर्वाह गर्छ।"
रौता र ताप्लिमा मेलाको रौनक,"उदयपुर : उदयपुरका ऐतिहासिक धार्मिक तथा पर्यटकीय क्षेत्र रौतापोखरी र ताप्लि पोखरीमा धार्मिक मेला लागेको छ। नयाँ वर्षको अवसरमा रौतामाई गाउँपालिका६ स्थित रौतापोखरी र ताप्लि गाउँपालिका२ ओख्लेको ताप्लि पोखरीमा मेला लागेको हो। ऐतिहासिक तथा धार्मिक महत्व बोकेका यी दुवै स्थलको नामबाटै गाउँपालिकाको नामाकरण गरिएको छ। कोभिड१९ का कारण विगत दुई वर्षदेखि हुन नसकेको मेला यस वर्ष स्थानीयले भव्य रुपमा मनाएका छन्। मेला हेर्न र पूजाआराधना गर्न उदयपुर, सिरहा, सप्तरी, मोरङ, सुनसरी, धनुषा, खोटाङलगायतका जिल्ला र छिमेकी मुलुक भारतबाटसमेत दर्शनार्थीको भीड लागेको स्थानीय मनोज कार्कीले जानकारी दिए। उनले सोच्दै नसोचेका ठाउँबाट समेत भक्तजनको घुइँचो लागेकाले व्यवस्थापनमा कठिनाइ भएको बताए। दुई वर्षदेखि मेला लागेको थिएन, यस वर्ष पनि सामान्य रुपले मनाउने योजना थियो। तर, स्वस्तस्र्फुत रुपमा दर्शनार्थीको भीड बढेपछि आयोजकलाई व्यवस्थापनमा कठिनाइ भएको छ, उनले भने। रौता भगवतीको दर्शन गरेमा मनोकामना पूरा हुने विश्वास भएकाले नयाँ वर्षमा भगवतीको दर्शन गर्न आउने भक्तजनको संख्या वर्षेनी वढ्दै गएको उनी बताउँछन्। रौता र ताप्लि क्षेत्र पर्यटकीय स्थल भएकाले त्यस क्षेत्रमा मानिसको भीड लाग्ने गरेको छ। नयाँ वर्षको पहिलो दिन बिदाको सदुपयोग गर्दै कर्मचारीदेखि व्यापारीसमेतको बाक्लो उपस्थित रहेको थियो। सदरमुकाम क्षेत्रका अधिकांश व्यापारी पसल नै बन्द गरी मेला भर्न पुगेका थिए। युवा युवतीहरूको जमघटले रौता र ताप्लि पोखरीको वातावरणलाई थप रमणीय र रौनक बनाएको स्थानीय बताउँछन्। सांगीतिक कार्यक्रमसँगै उनीहरूले रमाइलो गरेका थिए। परिवारसहित सर्वसाधरण पुगेकाले मेलाको रौनक र व्यापार निकै बढेको स्थानीय सन्तोष काफ्लेले बताए। उदयपुरको प्रसिद्ध धार्मिक एवं पर्यटकीय स्थल रौतापोखरी दुवै क्षेत्रमा गाउँपालिकाले प्रदेश र संघीय सरकारको सहयोगमा पर्यटक लोभ्याउने र धार्मिक आस्थाको केन्द्र बनाउने गरी संरचनाहरू निर्माण गरेका कारण मेला भर्न जानेहरू आकर्षित भएका हुन्। रौता पोखरीलाई धार्मिक आस्थाको केन्द्र बनाउन पोखरी र मन्दिर संरक्षण, मन्दिर आसपासका क्षेत्रमा विभिन्न देवीदेवताका मठमन्दिर निर्माण, शालिक निर्माण गरिएका छन्। यसैगरी पर्यटकको सुविधाका लागि पदमार्ग निर्माण गर्नुका साथै ठाउँठाउँमा पहिचान झल्काउने स्थलहरू बनाइएको रौतामाई गाउँपालिकाका अध्यक्ष गजेन्द्रबहादुर खड्काले जानकारी दिए। रौतापोखरीको महत्व झल्कने गरी र त्यहाँ भएका किम्वदन्तीहरूलाई तीर्थयात्री र पर्यटकले सहजै बुझ्ने गरी होडिङ बोर्ड, देवताका मुर्ती, स्तम्भहरू निर्माण गरिएको छ, उनले भने, यसका अलावा डाँडामा भ्युटावर, सेल्फी खिच्ने स्थलसँगै मनमोहक दृष्यावलोकन गर्न सकिन्छ। ९३ रोपनी धार्मिक वन क्षेत्रमा अवस्थित रौता पोखरीलाई पर्यटकीय क्षेत्रका रुपमा विकास गर्न गाउँपालिकाले केन्द्र र प्रदेश सरकारको सहयोगमा एक किलोमिटर पदमार्ग निर्माण, प्रवेशद्वारमा गणेशको मुर्ति र अन्य स्थानमा शिवपार्वती, यलम्वर, गौतमबुद्धलगायतका मुर्तिहरू राखिएको गाउँपालिका उपाध्यक्ष कुमारी ठकुरीले बताइन्। गाईघाटबाट ४६ किलोमिटर दूरीमा रहेको रौता पोखरी समुन्द्री सतहदेखि पाँच हजार नौ सय मिटरको उचाइमा छ। त्यसैगरी ताप्लि पोखरी समुन्द्री सतहबाट झन्डै सात हजार फिटको उचाइमा रहेको छ। यो पोखरी ७५ मिटर चौडाइ र तीन सय मिटर लम्बाईको छ।"
निस्वार्थ सेवाको खुसी,"एउटा देशमा एक जना राजा थिए। उनले सानो प्रयोग गर्ने निर्णय गरे। उनले सडकको बीचमा एउटा विशाल ढुंगा राख्न लगाएका थिए। त्यसपछि उनले ढुंगाको छेउमा लुकेर बसे। उनी यो ढुंगा कसले पन्छाउँछ भनेर हेर्न चाहन्थे। पहिले, केही धनी व्यापारीहरू हिँडे। राजाले सडक राम्रोसँग मर्मत नगरेको गुनासो गरे। व्यापारीको समूह पनि हिँडे। ढुंगा पन्छाउने भन्दा पनि आफू सडक पारे हुने मात्र जुक्ति लगाए। उनीहरू पनि ढुंगाको वरिपरि घुमेर उल्टै रमाइलो मात्र माने। त्यसपछि एक किसान परिवारका लागि खानाले भरिएको हात बोकेर घर जाँदै थिए। जब उनले ढुंगा देखे तब हातमा बोकेको सामानको पोको भुइँमा राखे। सडकको बीचमा भएको बडेमाको ढुंगोलाई बाटोबाट हटाउने प्रयास गरे। त्यसलाई सार्न उनलाई केही समय लाग्यो। तर, उनी अन्ततः सफल भए। यदि तपाईं चुनौतीपूर्ण क्षणहरू धकेल्न सक्षम हुनुहुन्छ भने प्रयास गर्नु पहिलेभन्दा धेरै राम्रो काम गर्न सक्नुहुन्छ। काम सकेपछि किसानले साथमा ल्याएको घर लैजाने सामान बोक्न खोजे। त्यतिबेला उनले बाटोको बीचमा एउटा झोला देखे। जहाँ यसअघि त्यही बडेमाको ढुंगो थियो। झोला खोलेर हेर्दा उनले सुनको सिक्काले भरिएको देखे। साथमा राजाको चिठ्ठी पनि थियो जहाँ लेखिएको थियो, झोलाको सुन किसानले जिम्मेवारपूर्वक सडकको ढुंगो पन्छाएर दायित्व पूरा गरेवापतको इनाम हो। नैतिक शिक्षा : किसानलाई राजाले सिकाएका थिए कि तपाईंले सामना गर्नुहुने हरेक बाधाले अवसर प्रदान गर्नेछ। यदि हामी पनि चुनौतीपूर्ण क्षणहरूमा जुध्ने प्रयास गर्र्यौं भने सक्षम हुनुहुनेछ। कथाले व्यक्तिगत जिम्मेवारीको पाठ पनि सिकाएको छ।"
कुलमान घिसिङलाई आयोगले सोध्यो स्पष्टीकरण,"काठमाडौं : माओवादी केन्द्रले चुनाव प्रचारमा नेपाल विद्युत् प्राधिकरणका प्रबन्ध निर्देशक कुलमान घिसिङलाई प्रयोग गरेकामा निर्वाचन आयोगले जवाफ मागेको छ। आयोगका सहायक प्रवक्ता सूर्यप्रसाद अर्यालले यो विषयमा आचारसंहिता आकर्षित भएकाले घिसिङ र माओवादीसँग जवाफ मागिएको बताए। के हो ? के भएको हो ? सात दिनभित्र आयोगलाई चित्तबुझ्दो जवाफ दिनहुन अनुरोध छ भनेर घिसिङ र माओवादी केन्द्रसँग जवाफ मागिएको छ, सहायक प्रवक्ता अर्यालले भने। माओवादीले आचारसंहिता उल्लंघन गरी बुधबार प्रचार सामग्रीमा घिसिङलाई प्रयोग गरेको थियो। पार्टी अध्यक्ष पुष्पकमल दाहाल प्रचण्डले आफ्नो फेसबुकमा घिसिङको तस्बिरसहितको सामग्री राखेका थिए। जसमा अध्यक्ष दाहाल, तत्कालीन ऊर्जामन्त्री जनार्दन शर्मा र घिसिङको तस्बिर राखिएको थियो। तर, चौतर्फी विरोधपछि दाहालले शर्मा र घिसिङको तस्बिर हटाई नयाँ सामग्री राखेका थिए। सार्वजनिक संस्था र सोमा कार्यरत कर्मचारीसमेतले पालना गर्नुपर्ने आचरणअन्तर्गत कुनै राजनीतिक दल वा उम्मेदवारको प्रचारप्रसार गर्न नहुने विषयसमेत रहेकोमा आचारसंहिता उल्लंघन गरेको आधारमा तपाईंलाई निर्वाचन आयोग ऐन, २०७३ को दफा २३ बमोजिम किन कारबाही हुनु नपर्ने हो ?, आयोगले भनेको छ। आयोगले गण्डकी प्रदेशका सभामुख नेत्रनाथ अधिकारीलाई निर्वाचन खर्चको सम्बन्धमा स्पष्टीकरण सोधेको छ। सहप्रवक्ता अर्यालले गण्डकी प्रदेशका सभामुख अधिकारीलाई निर्वाचन खर्च विषयमा जवाफ मागिएको जानकारी दिए। आयोगमा आफूले गलत विवरण बुझाएको भनी अभिव्यक्ति दिएको विषयमा गम्भीर ध्यानाकर्षण भएको जनाइएको छ। उनलाई पनि सात दिनभित्र चित्तबुझ्दो जवाफ उपलब्ध गराउन भनिएको छ। विभिन्न सञ्चारमाध्यममा निर्वाचन आयोगले तोकेको भन्दा बढी खर्च भएको, निर्वाचनमा खर्चको गलत विवरण बुझाएको भन्ने अभिव्यक्ति दिनु भएको भन्ने समाचार प्रकाशन तथा प्रसारण भएकोमा तपाईंको त्यस्तो अभिव्यक्ति दिनु भएको हो होइन ? आयोगका उपसचिव सुभावकुमार भट्टराईद्वारा सभामुख अधिकारीलाई सोधिएको प्रश्नमा लेखिएको छ। तपाईंले प्रदेशसभा सदस्य निर्वाचन २०७४ मा गर्नुभएको खर्च सम्बन्धमा प्रचलित कानुनबमोजिम आयोगमा बुझाउनु भएको विवरण ठीक होे होइन ?, आयोगले सभामुख अधिकारीलाई भनेको छ, तपाईंले निर्वाचन आयोगमा खर्चको विवरण बुझाउँदा यो विवरण सही होइन भनी कुनै फरक मत दर्ता गराउनु भएको थियो थिएन। यसअघि डा शंशाक कोइरालालाई पनि निर्वाचन खर्चको विषयमा आयोगले स्पष्टीकरण सोधेको थियो।"
टुँडालदेवीको हराएको गहना खोज्ने भाटभटेनी जात्रा सुरु,"काठमाडौं : टुँडालदेवीको हराएको गहना खोज्न प्रत्येक वर्ष मनाइने भाटभटेनी जात्रा आज शुक्रबारदेखि सुरु हुँदै छ। प्रत्येक वर्ष चैत्र शुक्ल चतुर्दशीदेखि सुरु गरिने भाटभटेनी जात्रा आजदेखि काठमाडौँ महानगरपालिका५ को हाँडीगाउँ र वडा नं ४ को टुँडालदेवी बालुवाटार क्षेत्रमा मनाइँदै छ। जात्राका लागि नक्सालको माने खटसमेत ल्याइने जात्रा सञ्चालन समितिका अध्यक्षसमेत रहेएका काठमाडौं५ का अध्यक्ष रमेश डङ्गोलले जानकारी दिए। भातको देउता बनाएर आज टुँडालदेवीमा लगिने जानकारी पनि उनले गराए। आज बेलुकीदेखि हुने जात्राका लागि सबै तयारी पूरा भएको जनाइएको छ। काठमाडौंमा मनाइने महत्वपूर्ण र अद्वितीय जात्रामध्ये भाटभटेनी पनि एक हो। यसलाई हाँडीगाउँ, टुँडालदेवी र गहना खोज्ने जात्रा भनेर पनि चिनिन्छ। यही जात्राका लागि भाटभटेनीलाई रङरोगन गर्न मन्दिरबाट बाहिर निकालिन्छ। यो जात्राको सुरु भएका सम्बन्धमा एउटा कथा प्रचलित छ। धेरै वर्ष पहिले चण्डोलको टुँडालदेवी, नक्सालको महालक्ष्मी, बालाजुको मनमैँजु र नुवाकोटी देवी स्नान गर्न भनी ठूलो ताल हाल गहनापोखरी भएको स्थानमा गएछन्। स्नान गर्ने क्रममा टुँडालदेवीको गहना पोखरीमा हराएछ। त्यसैबेलादेखि यो पोखरीको महत्व बढ्नाका साथै नाम पनि गहनापोखरी राखिएको रहेछ। रासस"
मिथिलामा आज जुडशितल पर्व मनाइँदै,"महोत्तरी : नयाँ वर्षको दोस्रो दिन शुक्रबार मिथिलाञ्चलमा हर्षोल्लासपूर्वक जुडशीतल पर्व मनाइँदै छ। एका बिहानै बुवाआमा, गुरु, मान्यजन एवम् आफूभन्दा जेठा व्यक्तिले सानालाई टाउकोमा पानी छर्किंदै आशीर्वाद दिएर जुडशितल पर्व मनाइन्छ। वर्षभरी सुख, समृद्धि, शान्ति, दीर्घायु एवं उत्तरोत्तर प्रगति होस् भन्ने कामना गर्दै सानालाई आशीर्वाद दिने र सानाले पनि मान्यजनबाट आशीर्वाद लिने प्रचलन रहिआएको छ । यसै दिन खेतबारीमा मलजल गर्ने र बोटबिरुवामा पानी हाल्ने गरिन्छ । जुडशितल पर्वमा एक दिनअघि पकाएको बासी भात चुल्हो देवतालाई चढाउने गरिन्छ । तराईका घरघरमा मिष्ठान परिकार भात, दाल, तरकारी, करही बरी, तरुवा, भुजुवालगायतको भोजन बनाएर खाने परम्परा रहेको छ । जुडशीतल पर्वलाई वैज्ञानिक एवं स्वास्थ्यको दृष्टिकोणले समेत महत्वपूर्ण मानिएको छ । शरीरमा हिलो र पानी हाल्नाले स्वास्थ्य लाभ हुने र छालाका रोगहरू समेत नलाग्ने विश्वास रहेको छ । गर्मीयाममा दादुराको प्रकोप बढ्ने गरेकाले शुद्ध माटो शरीरमा लगाउँदा यो रोग लाग्ने सम्भावना न्यून हुने गरेको चिकित्सकहरुको भनाइ छ । पहिले यो पर्वमा बिहान उठेर सम्पूर्ण गाउँवासी एकत्रित भएर एकलाई हिलो, माटो, पानी र खरानी दलेर खेल्ने गर्थे । अचेल यो परम्परा लोप हुँदै गइरहेको संस्कृतविद्हरू बताउँछन् । यता मधेश प्रदेश सरकारले जुडशितलको अवसरमा सार्वजानिक बिदा दिएको छ । आज यहाँका सार्वजानिक संस्था, शैक्षिकसंस्था लगायतका अर्ध सरकारी कार्यालयहरु समेत बन्द रहेका छन् ।"
मध्यपुर थिमीमा मनाइयो सिन्दुर जात्रा (तस्बिरसहित),भक्तपुर : बिस्केट जात्राको अवसरमा मध्यपुरथिमिका स्थानीयले शुक्रबार बिहानैदेखि हर्षोल्लासका साथ सिन्दुर खेलेर सुथः सिया जात्रा म नाएका छन्। बिहानैदेखि मध्यपुरथिमिको टोल टोलबाट विभिन्न देवताको मूर्तिलाई खटमा विराजमान गराई खट बोकेर सिन्दुर खेल्दै पूजाआजाका साथ यो जात्रा मनाइएको हो। यो जात्रा बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालेको थियो। बिहीबारदेखि विष्णुवीर र दक्षिण बाराहीको खटसमेत मन्दिरमा राखिएको थियो। बिहानै सिद्धिकालीको खट ल्याएर आफ्ना गणसहित बालकुमारी प्रवेश गराएपछि यो जात्रा सुरु भएको थियो। जात्रामा मध्यपुरथिमि नगरपालिकाका प्रमुख मदनसुन्दर श्रेष्ठलगायत जनप्रतिनिधिको पनि सहभागिता रहेको छ।
