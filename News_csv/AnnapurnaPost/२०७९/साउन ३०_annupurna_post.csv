शीर्षक,विवरण
"जलस्रोतमा धनी, सिँचाइमा गरिब","धान रोप्ने मुख्य महिना असार र साउन हुन्। तर अझै पनि मुलुकका धेरै खेत बाँझै छन्। रोपिएका धानका बोटले पानी पाएका छैनन्। यस्तो किन भयो भने धानबाली लगाइने खेतसम्म सिँचाइ सुविधा अपुग छ। मुलुकभर २६ लाख हेक्टर खेतीयोग्य जमिन छ। त्यसमध्ये एक तिहाइमा मात्रै सिँचाइ सुविधा छ। जब कि खेतीयोग्य जमिनमध्ये ८० प्रतिशतमा मुख्यबाली धानखेती हुन्छ। धान नै मुख्य खाद्यबाली हो। त्यही धानका लागि सिँचाइ सुविधा छैन। जब कि मुलुक कृषिप्रधान हो। देशको अर्थतन्त्रमा योगदान गर्ने सबैभन्दा ठूलो क्षेत्र भनेकै कृषि हो। त्यसैले नै जुन वर्ष धान धेरै फल्छ, अर्थतन्त्र उकासिन्छ, नत्र टाक्सिन्छ। अझ सिँचाइ सुविधा नभएकै कारण राम्ररी पानी पर्यो र धान सप्रन पायो भने अर्थतन्त्र पनि राम्रो हुन्छ नत्र धानखेतमा जस्तै अर्थतन्त्रमा पनि सुक्खा लाग्छ। त्यसैले नेपालको अर्थतन्त्र मनसुनमा भर पर्छ भनिन्छ। सत्य पनि त्यस्तै छ। राणाकालमै प्रधानमन्त्री चन्द्रशमशेरले १९८५ मा नहर बनाएर योजनाबद्ध सिँचाइको सुरुआत गरेका थिए। उनले त्यसरी व्यवस्थित सिँचाइ सुरु गरेको झन्डै सय वर्ष पुग्दैछ। तर खेतीयोग्य जमिन सबैमा सिँचाइ पुग्न सकेको छैन। दशकौंअघि सुरु भएका थुप्रै सिँचाइ आयोजना अझै पूरा भएका छैनन्। जस्तो बाँकेमा सिक्टा। कैलालीमा रानीजमरा कुलेरिया। यी त राष्ट्रिय गौरवकै आयोजना पनि हुन्। तर काम कति सुस्त र भ्रष्ट छ भने सिक्टामा अर्बाैं रुपैयाँ बगिसक्यो तर पानी बग्न सकेको छैन। भेरी बबई डाइभर्सनको काम पनि भनेको बेला सकिने छेकछन्द छैन। काम त आखिर यही राज्यकै हो। तर एउटा मन्त्रालयबाट भइरहेको काममा अर्काे मन्त्रालयबाट हुनुपर्ने प्रक्रिया पूरा हुन समय लागेको लाग्यै छ। रुख कटानसम्बन्धी प्रस्ताव वनमा अडकएको छ। यस्तो त नेपालमा जताततै हुन्छ। भेरी बबईमा पनि भएकै छ। जानकारहरू भन्छन्, पानी बग्ने सतहभन्दा खेतीयोग्य जमिन माथि हुँदा सिँचाइ पुर्याउन कठिन भइरहेको छ। यो त साह्रै हाँसो उठ्दो र दुनियाँका अगाडि लालमर्दाे तर्क हो। किनभने पानी त आखिर तलै बग्छ। जमिनमाथि नै हुन्छ। तलको पानी माथि जमिनका ल्याउन कुनै ठूलो आविष्कारको जरुरी छैन। नेपालले नयाँ वैज्ञानिक आविष्कार गर्नु पर्दैन। वैज्ञानिकहरूले उहिल्यै पानी तान्ने यन्त्र बनाइसकेका छन्। नभए अलि माथिल्लो भागमा बाँध बाँधेर पानीलाई नहरकुलोबाट खेततिर सोझ्याउन सकिन्छ। यो अति सामान्य काम हो। यस्तो काम किन भएको छैन भने हाम्रो सरकारको ध्यान कृषिमा छैन। कृषिमा आत्मनिर्भर हुने भन्ने नारा त सरकारमा जानेहरू लगाइरहन्छन्। तर कृषि उत्पादन बढाउन सिँचाइ चाहिन्छ, मल चाहिन्छ भनेर त्यतापट्टि गर्नुपर्ने काम गर्दैनन्। सिँचाइ त रेल कुदाउने, सुरुङमार्ग बनाउनेजस्तो महत्त्वाकांक्षी योजना वा सपना पनि होइन। यो त केवल बाँध बाँध्ने र नहरबाट खेतबारीमा पानी पुर्याउने वा पम्पले तानेर तलको पानी माथि लैजाने विधिमात्रै हो। यस्तो विधिका लागि न दक्ष जनशक्तिकै अभाव हुन्छ, न कुनै प्रविधिकै। तर अभाव केवल सरकारी इच्छाशक्ति र योजना कार्यान्वयनमा छ। होइन भने ६ हजार खोलानाला भएको मुलुकका किसान सिँचाइ अभावमा पिरोलिनुपर्ने थिएन। किसानले पानीका लागि आकाशको भर पर्नुपर्ने थिएन। पानी परेन भनेर बाजा बजाउने, भ्यागुताको बिहे गरिदिने जस्तो अन्धविश्वासी परम्पराको पछि लाग्नुपर्ने थिएन। अपार जलस्रोतको धनी मुलुक सिँचाइमा गरिब भएर कृषि उपज आयात गरी गरी बाँच्नु हदैसम्मको लज्जाजनक कुरा हो।"
अबको युग हाइड्रोजन ऊर्जा,"सन् १७७६ मा बेलायती वैज्ञानिक हेनेरी केभेन्डिसले सबैभन्दा हलुका, गन्धरहित, रंगरहित र अति प्रज्वलनशील गुण भएको तत्त्व पत्ता लगाए। सन् १७८३ मा फ्रान्सेली वैज्ञानिक लाभोइसेरले उक्त तत्त्वलाई हाइड्रोजन ग्याँस को नाम दिए। यो ग्याँस स्वतन्त्र रूपमा पाइँदैन। कुनै तत्त्वसित मिलेर बसेको हुन्छ। जस्तैः पानी। हाइड्रोजन र अक्सिजन मिलेर पानी बनेको हुन्छ। यसलाई विद्युतीय विच्छेदन प्रक्रियाबाट हाइड्रोजन र अक्सिजन तत्त्वमा छुट्ट्याइन्छ। हाइड्रोजनका गुणहरूले गर्दा यसलाई इन्धनको रूपमा प्रयोग गर्न सकिन्छ। यो जीवश्म इन्धनले प्राकृतिक ग्याँस पेट्रोलियम र कोइलाजस्ता इन्धनलाई विस्थापन गर्न सक्ने क्षमता राख्दछ। त्यसैकारण हाइड्रोजन ग्याँस इन्धनका रूपमा प्रयोग गर्न थालिएको छ। हाल विश्वभर हरित हाइड्रोजन ऊर्जा लगभग ७० मिलियन मेट्रिकट्रन उत्पादन भइसकेको छ। प्राकृतिक ग्याँस मिथेनबाट ७६ प्रतिशत, कोइलाबाट २२ प्रतिशत र विद्युत् विच्छेदनबाट दुई प्रतिशत हिस्सा यसको उत्पादनले ओगटेको छ। हाइड्रोजन ऊर्जा ग्याँस र तरल अवस्थामा प्रयोग गर्न सकिन्छ। हाइड्रोजन ग्याँस अन्य ऊर्जासित मिसाएर भण्डारण गरी लामो समयसम्म प्रयोग गर्न सकिन्छ। हाइड्रोजन ग्याँसलाई ऊर्जाको रूपमा कसरी सरल, सुलभ तथा सस्तो बनाउने भन्नेमा विगतदेखि नै अध्ययनअनुसन्धान भइरहेका थिए। सन् १९२७ मा नर्वेले पानी विच्छेदन प्रक्रियाद्वारा १३५ मेगावट हाइड्रोजन ऊर्जा उत्पादन गरी युरिया मल कारखाना स्थापना गर्यो। जैविक इन्धन तथा पानी विच्छेदन विधिबाट उत्पादित हाइड्रोजन ऊर्जामा कार्बन उत्र्सजन हँुदैन। त्यसैले यसलाई हरित ऊर्जा भनिन्छ। सन् ९० को दशकदेखि विश्वव्यापी उष्णताको मूल कारण हरितगृह ग्याँसको कार्बन नै हो। विश्वव्यापी उष्णताले मानव समुदायमा जलवायु परिवर्तनको प्रभाव पारिस्थितिक प्रणाली प्रभावित भइरहेको छ। जलवायु परिवर्तनसम्बन्धी वार्षिक बैठकहरूले (कोप) कार्बन उत्र्सजन कम गर्न वैकल्पिक ऊर्जाको रूपमा हाइड्रोजन ऊर्जालाई प्राथमिकता दिएको छ। सन् २०१५ मा फ्रान्सको राजधानी पेरिसमा सम्पन्न २१औं कोप सम्मेलनमा जलवायु परिवर्तनको प्रभाव कम गर्न विश्वको तापक्रम १५ डिग्री सेल्सियसभन्दा माथि बढ्न नदिने प्रतिबद्धता जनाइएको थियो। विश्वका १९६ राष्ट्रका सरकार प्रमुख तथा राष्ट्र प्रमुखसहित अन्य गैरसरकारी संस्थाका नेताहरूले उक्त सम्झौतामा सहमति जनाएका थिए। सन् २०१९ देखि वैकल्पिक ऊर्जाको रूपमा हाइड्रोजनलाई प्राथमिकता दिन थालिएको हो। विश्वभर जैविक इन्धनलाई विस्थापित गरी कार्बन उत्सर्जन शून्यमा झार्न हाइड्रोजन ऊर्जालाई प्राथमिकता दिइएको छ। यसमा सरकार तथा निजी क्षेत्रका कम्पनीहरू उत्साहित भएर लगानी गरिरहेका छन्। सन् २०१८ मा फ्रान्स, सन् २०१९ मा अस्ट्रेलिया, जापान, कोरिया, नेदरल्यान्ड, सन् २०२० मा क्यानडा, चिली, युरोपियन युनियन, जर्मनी, पोर्चुगल, रुस, स्पेन, सन् २०२१ मा चेक रिपब्लिक, नर्वे, वेलायत, हंगेरी, चीन, भारतलगायतका देशहरूले हाइड्रोजन ऊर्जालाई लक्षित गरी रणनीतिक योजना बनाइसकेका छन्। नीतिगत कार्यक्रमहरू सार्वजनिक गर्ने क्रम विश्वभर जारी छ। निजी क्षेत्रका कम्पनीहरूले पनि यसमा ठूलो लगानी गरेका छन्। जर्मनीको प्रख्यात अल्स्टोम यातायात कम्पनीले हाइड्रोजन ऊर्जाद्वारा रेल सञ्चालनमा ल्याएको छ। यसैगरी दक्षिण कोरियाले पानीजहाजमा, फ्रान्सको एयरबस कम्पनीले विमानमा, जापानको टोयटा कम्पनीले कारमा, कोरियाको हुन्डाई कम्पनीले ट्रकमा, जापानको जेसीभी कम्पनीले स्काभेटरमा, युरोपको सिमेक्स कम्पनीले सिमेन्ट उद्योगमा, अमेरिकाको माइक्रोसफ्ट कम्पनीले क्याटरपिलर ब्रान्डका जेनेरेटरमा, भारतमा टाटा मोटर्सले ठूला गाडीहरूमा हाइड्रोजन ऊर्जा प्रयोगमा ल्याएका छन्। चीनले सन् २०२२ को फेब्रुअरीमा सम्पन्न हिउदे ओलम्पिकमा हाइड्रोजन ऊर्जाद्वारा सञ्चालित चार सय बसहरू प्रयोगमा ल्याएको थियो। हाइड्रोजन ग्याँस तुलानात्मक रूपले सस्तो बन्दै गएको छ। त्यसैकारण विकसित देश तथा समुदायको ध्यान यसतर्फ खिचिएको छ। सन् १९२७ मा विश्वमा सर्वप्रथम हाइड्रोजन उर्जा प्रयोगमा ल्याएको नर्वेले सन् २०२५ देखि जैविक इन्धनमा आधारित सवारीसाधन किनबेच गर्न पूर्णरूपमा प्रतिबन्ध लगाउने योजना छ। नर्बेले जैविक इन्धनका सवारीसाधनलाई प्रत्येक वर्ष पाँच प्रतिशतका दरले कर वृद्धि गर्दै पुराना प्रविधिका गाडीहरूलाई विस्थापित गर्ने रणनीति बनाएको छ। जर्मनीले सन् २०२४ देखि जैविक इन्धनलाई प्रतिस्थापनको सुरुवात गर्दैछ। सन् २०३५ सम्म पूर्णरूपमा प्रतिबन्ध गर्ने जर्मनीको योजना छ। बेलायतले सन् २०२४ अक्टोवरदेखि कोइलाबाट चल्ने उद्योगधन्दा बन्द गर्ने कानुनी प्रावधान तयार गरिसकेको छ। चीनले सन् २०६० मा सम्पूर्ण जैविक इन्धन प्रतिबन्ध गरी शून्य कार्बन उत्सर्जनको लक्ष्य राखेको छ। यसको प्रारम्भिक चरणमा चीनले चौधौं पञ्चवर्षीय योजना (२०२१२०२५) मा हरित हाइड्रोजन ऊर्जाको विकास गर्न १५२६ विलियन अमेरिकी डलर लगानी गर्ने उद्देश्य लिएको छ। जापानका टोयटा, निसान, होन्डालगायतका कार उत्पादन कम्पनीहरूको संयुक्त कम्पनी हाइड्रोजन समाज खडा गरी कार उत्पादनको विश्व बजार कब्जा गर्ने तयारी गरेको छ। अस्ट्रेलियाले आफ्नो मरुभूमि क्षेत्रलाई सौर्य र वायु ऊर्जा उत्पादन गरी हाइड्रोजन ऊर्जा व्यापार विस्तारको योजना बनाएको छ। यसैगरी तेल उत्पादन गर्ने देशहरूमध्ये साउदी अरबले ७ जुलाई २०२१ मा विश्वको सबैभन्दा ठूलो हाइड्रोजन ऊर्जाको योजना प्रकाशित गरेको छ। उसको ४ हजार मेगावट क्षमताको सौर्य तथा वायु ऊर्जा उत्पादन गर्न ५ विलियन अमेरिकी डलर लगानी गर्ने योजना छ। यसबाट उत्पादित अमोनिया विश्व बजारमा बिक्री गराई लगभग ७ सय विलियन अमेरिकी डलरको विश्व बजारमा राज गर्ने योजना बनाएको छ। सन् २०२१ मे १७ मा युनाइटेड अरब इमिरेटले पहिलो हाइड्रोजन ऊर्जा केन्द्र स्थापना गरी व्यापार सुरु गरेको छ। यसैगरी ओमनले १९ मे २०२१ मा बृहत् मरुभूमि क्षेत्रमा २५ गिगावट क्षमताको सौर्य तथा वायु ऊर्जा उत्पादन गर्ने योजना सार्वजनिक गरेको छ। ओमनले कोरिया र जापानको बजारलाई लक्षित गरी नेपालमा हाइड्रोजन ग्याँस उत्पादन केन्द्र राख्नका लागि प्रस्ताव गरेको अपुष्ट खबर छ। छिमेकी देश भारतले १५ अगस्ट २०२१ मा नयाँ दिल्लीमा आयोजित ७२आंै स्वतन्त्र दिवसको अवसरमा हाइड्रोजनको उत्कृष्ट केन्द्र २०२१ स्थापना गरी राष्ट्रिय हरित हाइड्रोजन नीति तथा भावी रूपरेखा २०२१ घोषणा गरेको थियो। भारतले अरेवियन देशहरूबाट वार्षिक १६० विलियन अमेरिकी डलरबराबरको अप्रशोधित कच्चा तेल आयात गर्दछ। यस आयातलाई विस्थापित गर्न भारतको प्रमुख मरुभूमि गुजरात र राजस्थानमा सौर्य तथा वायु ऊर्जा केन्द्रहरू स्थापना गरी हाइड्रोजन ऊर्जा उत्पादन गर्ने योजना सार्वजनिक गरेको छ। फलाम, रासायनिक मल, एसिड, युरिया तथा आल्मोनियमजस्ता रसायनहरू उत्पादन गर्र्ने उद्योगलाई एकै ठाउँमा उत्पादन गर्न हाइड्रोजन ऊर्जामा आधारित एकीकृत औद्योगिक क्षेत्र स्थापना गर्ने अवधारणासमेत बनाएको छ। यस अभियानलाई गति दिन २०२१ को अगस्टदेखि मथुराको भारतीय तेल प्रशोधन केन्द्रलाई भारतको पहिलो हाइड्रोजन ऊर्जा उत्पादन केन्द्रको रूपमा परिणत गरी दैनिक एक टन हाइड्रोजन इन्धन उत्पादन सुरु गरेको छ। यसका लागि भारतले वार्षिक १२ त्रिलियन रुपैयाँ लगानी गर्ने योजना घोषणा गरेको छ। सन् २०४७ मा स्वतन्त्र भएको सय वर्ष पुग्ने अवसरलाई लक्षित गरी भारतले इन्धनमा आत्मनिर्भर हुने लक्ष्य राखेको छ। भारतका प्रधानमन्त्री नरेन्द्र मोदीले इन्धनमा आत्मनिर्भर नभएसम्म वास्तविक रूपमा आफ्नो देश स्वतन्त्र हुँदैन भन्ने भनाई सन् २०२१ अगस्ट १५ मा राखेका थिए। यसैगरी सन् १९६९ मा एपोलो ११ मा हाइड्रोजन इन्धन प्रयोग गरी अमेरिकाले इतिहास रचेको थियो। राष्ट्रपति जो वाइडेन प्रशासनले सन् २०२० मा हाइड्रोजन ऊर्जा अमेरिकी रणनीति रूपरेखा तयार गरेको छ। यसको अध्ययन अनुसन्धान गर्न सन् २०२० देखि प्रतिवर्ष न्यूनतम लगभग दुई विलियनभन्दा बढी डलर बजेट व्यवस्था गरेको छ। यसलाई कार्यान्वयन गर्न चार चरणमा कुल बजेट लगभग ९५ विलियन अमेरिकी डलर लगानी गर्ने योजना छ। यसले अमेरिकी अर्थतन्त्र, वातावरण संरक्षण, रोजगारी सिर्जना र ऊर्जा उपयोगिताको क्षेत्रमा उल्लेखनीय योगदान पुग्ने विश्वास गरेको छ। सन् २०२० मा एसियाली विकास बैंकले गरेको अध्ययन प्रतिवेदनले नेपालमा हरित हाइड्रोजन ऊर्जा उत्पादनको बलियो सम्भावना देखाएको छ। जलस्रोतमा दोस्रो धनी देश नेपालले पानीलाई विद्युतीय विच्छेदन प्रविधिबाट प्रसस्तै मात्रामा हाइड्रोजन ग्याँस उत्पादन गर्न सक्छ। नेपालका पानीमा लवण (नुन) को मात्रा कम भएकाले उत्पादनमा कम खर्च लाग्छ। सामुद्रिक पानीमा लवण मात्रा बढी भएकोले प्रसोधन गर्न बढी खर्चिलो हुन्छ। यसबाहेक नेपालमा ५० हजार मेगावाट सौर्य ऊर्जा उत्पादन क्षमता र २२ जिल्लाबाट लगभग ६३० मेगावाट वायु ऊर्जा उत्पादन गर्न सकिने प्रक्षेपण गरिएको छ। आधुनिक समाजमा ऊर्जा विश्व समुदायका जीवन सञ्चालन गर्ने प्रमुख साचो वा मौरीको रानुजस्तै हो। त्यसैले नेपालसित भएको प्राकृतिक स्रोतको उपयोग गर्ने सुवर्ण अवसर आएको छ। यसतर्फ सरोकारवालाको ध्यान गएको अवस्थामा अर्थतन्त्रमा मात्र नभई वातावरणीय दृष्टिकोणले पनि महत्त्वपूर्ण योगदान पुर्याउन सकिन्छ। विश्व ऊर्जा बजारको मागलाई मध्यनजर गरी सन् २०२१ मा काठमाडांै विश्वविद्यालय धुलिखेलले हरित हाइड्रोजन ऊर्जा अध्ययन केन्द्र स्थापना गरेको छ। यस केन्द्रले हाइड्रोजन ऊर्जामा आधारित नेपाली बजारको मागसित मिल्ने गरी विद्यमान प्रविधिलाई रूपान्तरण गरी नेपाल सरकारलाई हस्तान्तरण गर्ने योजना छ। यसका लागि केन्द्रले नेपाल आयल निगम, वैकल्पिक ऊर्जा प्रवद्र्धन केन्द्रसित सहकार्य गरेको छ। यही २०७८ माघ २६ गते धुलिखेल नगरपालिका, रोटरी क्लब अफ धुलिखेल र काठमाडौं विश्वविद्यालयको बीचमा दुई वर्षभित्र काठमाडौं र धुलिखेल बीचमा हाइड्रोजन बस चलाउने लिखित सम्झौता भएको छ। साथै विज्ञ समूहले तयार गरेको नेपालमा हरित हाइड्रोजन ऊर्जाको २० वर्षे मार्गचित्रको प्रारम्भिक प्रतिवेदन २०७८ फागुन ६ गते नेपाल सरकारलाई हस्तान्तरण गरिसकेको छ। यसले नेपालीका लागि मात्र नभई विश्वभरका मानव समुदाय र वातावरणको हितमा उल्लेखनीय योगदान पुग्नेछ। साथै यस महत्त्वपूर्ण कार्यले विश्वसामु नेपालले गरेका प्रतिबद्धता पूरा गर्न मार्ग निर्देश गरी विश्व वातावरण संरक्षणमा उल्लेखनीय योगदान पुग्ने विश्वास गर्न सकिन्छ। गुरुङ संरक्षणविद् हुन्।"
"नागरिकता विधेयक फिर्ता, मिलाउन १५ बुँदे सुझाव","काठमाडौं : संघीय संसद्ले पुनर्विचार गर्न आवश्यक भएको भन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित आइतबार फिर्ता पठाएकी छन्। यसबारे राष्ट्रपति कार्यालयले प्रेस विज्ञप्ति जारी गर्दै भनेको छ, राष्ट्रपतिज्यूसमक्ष प्रतिनिधिसभाका सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधिसभामा फिर्ता पठाउनुभएको छ। संघीय संसद् (प्रतिनिधिसभा र राष्ट्रियसभा)बाट पारित भई मिति २०७९०४१६ मा नेपालको संविधानको धारा ११३ को उपधारा (१) बमोजिम प्रमाणीकरणका लागि प्रस्तुत हुन आएको नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९को विधेयक देहायको सन्देशसहित नेपालको संविधानको धारा ११३ को उपधारा (३) बमोजिम प्रतिनिधिसभामा फिर्ता पठाएको छु : १ नेपालको संविधानको भाग२, धारा १० देखि १५ अन्तर्गत नेपालको नागरिकता प्राप्त गर्न योग्य हरेक नेपाली नागरिकले सहज र सरल ढंगबाट नेपाली नागरिकताको प्रमाणपत्र प्राप्त गर्न समुचित कानुनी प्रबन्ध गर्नु राज्यको दायित्व हो। संविधानद्वारा सुनिश्चित गरिएका मौलिक अधिकारसम्पन्न एवं कर्तव्यबोधयुक्त नागरिकबाट नै मुलुकको राष्ट्रियता, राष्ट्रिय एकता, सार्वभौमिकता तथा राष्ट्रिय अखण्डतालाई सुदृढ बनाउने संविधाननिर्दिष्ट उद्देश्य हासिल हुने भएकाले नागरिकता प्राप्तिको प्रक्रिया प्रत्येक नेपालीको आत्मसम्मान तथा राष्ट्रको एकतासँग गहिरो गरी गाँसिएको संवेदनशील विषय हो। सार्वभौम संसद्बाट विषयवस्तुको गाम्भीर्यलाई मनन् गरी नागरिकताको प्राप्ति, समाप्ति एवं पुन :प्राप्तिको प्रक्रियाका स्पष्ट प्रावधानहरू व्यवस्थित गर्नुका साथै नागरिकता प्राप्त हुने क्रममा यदाकदा देखिन सक्ने बाधा अड्चनहरूसमेत सम्बोधन हुन यथोचित कानुनको निर्माण गरिनु व्यवस्थापिकीय कर्तव्य नै हो। संविधानको धारा १० मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने सुनिश्चित गरिएको हुनाले कानुनको तत्काल आवश्यकता रहेका बारेमा कुनै प्रकारको सन्देह वा द्विविधा रहेको छैन। २ जननिर्वाचित संविधानसभाद्वारा जारी गरिएको नेपालको संविधानबमोजिम नागरिकता प्राप्तिका सम्बन्धमा बन्नुपर्ने पहिलो संघीय ऐन भएकाले प्रस्तुत विधेयकको पृष्ठभूमिमा इतिहासदेखि वर्तमानसम्म विभिन्न समयमा जारी भएका संविधान तथा कानुनद्वारा नागरिकतासम्बन्धी विषयमा गरिएका व्यवस्थालाई सारांशमा स्मरण गर्नु उपयुक्त हुन्छ। योग्य नेपाली नागरिकले नेपाल सरकारको सम्बन्धित निकायबाट नागरिकताको इजाजतपत्र (प्रमाणपत्र) प्राप्त गर्न सक्ने गरी विक्रम सम्वत् २००९ सालमा पहिलो नागरिकता ऐन जारी भएको देखिन्छ। उक्त ऐनअन्तर्गत नेपाल राज्यको बासिन्दाबाट नेपालमै जन्मेको, बाबु वा आमामध्ये एकजना नेपालमा जन्म भई नेपालमा नै स्थायी वासस्थान कायम गर्ने उद्देश्य लिएर सपरिवार बसोबास गर्दै आएको, र नेपाली पुरुषसँग कानुन एवं रीतपूर्वक वैवाहिक सम्बन्ध भएको विदेशी महिला नेपालको नागरिक ठहर हुने प्रावधान उल्लेख भएको पाइन्छ। विक्रम सम्वत् २०१९ सालमा नागरिकतासम्बन्धी विषयलाई संविधानमा समेटी त्यसअन्तर्गत २०२० सालमा जारी भएको नागरिकतासम्बन्धी नेपाल कानुनलाई पुन : व्यवस्थापन गर्न बनेको ऐनले नागरिकता प्राप्तिलाई पितृत्वमा केन्द्रित गर्दै मूलत : पुरानै ऐनबमोजिमका आधार लिएर वंशज, जन्मसिद्ध र अंगीकृत भनी वर्गीकरण गरेको देखिन्छ। उक्त ऐनमा २०३२ सालको संविधान संशोधनबाट वंशज र जन्मसिद्ध नागरिकताका प्रावधानहरू यथावत् राखी कुनै विदेशी व्यक्तिले रीतपूर्वक प्राप्त गर्न सक्ने नेपालको अंगीकृत नागरिकताका सम्बन्धमा नयाँ व्यवस्था लागू भयो। यसबमोजिम नेपाली उत्पत्तिको व्यक्तिको हकमा दुई वर्ष, नेपाली नागरिकसँग वैवाहिक सम्बन्ध भएको विदेशी स्वास्नीमानिसको हकमा कम्तीमा पाँच वर्ष र सोबाहेक अरूको हकमा कम्तीमा पन्ध्र वर्षको अवधिसम्म नेपालमा बसोवास गरेको शर्त पूरा भएपछि अंगीकृत नागरिकता प्राप्त हुन सक्ने प्रावधान कायम गराइएको देखिन्छ। यस सन्दर्भमा नागरिकताबारे हाम्रो अभ्यासका ऐतिहासिक पक्षमाथि पर्याप्त विवेचना हुन आवश्यक देखिन्छ। ३ ऐतिहासिक जनआन्दोलनपश्चात् मुलुकको सार्वभौमसत्ता नेपाली जनतामा निहित रहने लोकतन्त्रको शाश्वत मान्यता अवलम्बन गर्दै २०४७ सालमा जारी नेपाल अधिराज्यको संविधानले नागरिकताका सम्बन्धमा पुरानै कानुनी प्रचलन र अभ्यासलाई नै अपनाएको देखिन्छ। उक्त संविधानको भाग २, धारा (८), (९) र (१०) ले वंशजको नागरिकतालाई पूर्णरूपले पितृत्वको आधारमा केन्द्रित गरी वैवाहिक अंगीकृत नागरिकताको हकमा धारा ९ (५) बमोजिम नेपाली नागरिकसँग वैवाहिक सम्बन्ध भएकी विदेशी महिलाले विदेशको नागरिकता त्याग्ने कारबाही चलाएपछि नेपालको नागरिकता प्राप्त गर्न सक्ने व्यवस्था गरेको पाइन्छ। नेपाल अधिराज्यको संविधान २०४७ अन्तर्गत निर्वाचित विभिन्न सरकारहरूद्वारा नागरिकता प्राप्तिउपर जनस्तरमा विद्यमान सवालहरूको उपयुक्त ढंगले समाधान गर्न उच्चस्तरीय नागरिकता आयोग र नागरिकता आयोग सुझाव कार्यान्वयन समिति गठन भएका थिए, जसको प्रतिवेदन समेतका आधारमा विक्रम सम्वत् २०५६५२४ गते तत्कालीन प्रतिनिधिसभामा नेपाल नागरिकता ऐन, २०२० लाई छैटौं संशोधन गर्न विधेयक दर्ता भएको देखिन्छ। प्रतिनिधिसभाले छलफल गरी २०५७ जेठ २९ गते पारित गरेको उक्त विधेयक राष्ट्रियसभाबाट अस्वीकृत भएकोमा प्रतिनिधिसभाबाट पुन : पारित भई अर्थ विधेयकका रूपमा राष्ट्रप्रमुख समक्ष प्रमाणीकरणका लागि २०५७०८१६ मा पेस भएको देखिन्छ। तत्कालीन संविधानले राष्ट्रप्रमुखलाई गम्भीर कानुनी वा संवैधानिक प्रश्नमा सर्वोच्च अदालतबाट राय लिन सक्ने अधिकार प्रदान गरेको सन्दर्भ समेतका आधारमा उक्त विधेयकले ऐनको स्वरूप ग्रहण गर्न नसकेको बिदितै छ। यसबीचमा नागरिकताका कतिपय उचित सवालहरू थाती रहँदै आएको पक्ष पनि सार्वजनिक जानकारीमा उपलब्ध रहेकै छ। ४ नेपाली जनताको बलिदानीपूर्ण संघर्षको प्रतिफलस्वरूप मुलुक संघीय लोकतान्त्रिक गणतन्त्रको युगमा प्रवेश गरिसकेपछि नागरिकतासम्बन्धी पुराना प्रश्नहरूका साथै लैंगिक समानताको दृष्टिकोणबाट नागरिकतालाई हेरिनुपर्ने तथा बदलिँदो आर्थिक र सामाजिक परिस्थितिका कारण उत्पन्न भएका नागरिकतासम्बन्धी गम्भीर प्रश्नहरूलाई सम्बोधन गर्नुपर्ने दायित्व मुलुकका सामु उपस्थित भएका छन्। नेपाली नागरिकहरू विभिन्न पेसागत तथा व्यावसायिक कारणले विश्वका विभिन्न मुलुकहरूमा पुगी आफ्नो कर्मदेशको नागरिकता लिए पनि जन्मभूमिप्रतिको दायित्वबोधले नेपालमा कुनै न कुनै प्रकारको संलग्नता कायम राख्ने उद्देश्यका लागि संविधानको धारा १४ बमोजिम संघीय कानुन निर्माण हुनु अनिवार्य भएको छ। त्यसैगरी, नेपालमा बसोबास गरी वंशज बाहेकको नागरिकता प्राप्त गरेका व्यक्तिका सन्तानलाई प्रदान गरिने नागरिकताबारे राज्यको तर्फबाट न्यायपूर्ण स्पष्टता आवश्यक रहेको छ। देशको सामाजिकआर्थिक जीवनबाट सीमान्तकृत रहेको वर्ग र समुदायलाई माथि उठाइ जति धेरै सम्मान महसुस गराउन सकिन्छ, त्यति नै हाम्रो राष्ट्रियता बलियो हुँदै जान्छ। भविष्यमा परिवेश अझ बदलिँदै जाँदा तदनुरूपका नयाँ सवालहरू उत्पन्न हुँदै जाने भएकाले हाम्रो आजको दायित्व इतिहासदेखि कायम रहेका कतिपय पक्षमा न्यायोचित सुधार गरी नागरिकको जीवनलाई सहज बनाउनु हो। तसर्थ, सार्वभौम जनताका प्रतिनिधिहरू समक्ष नागरिकताबारे हाम्रो उतारचढावयुक्त इतिहासको वस्तुनिष्ठ समीक्षा गर्दै वर्तमानका लागि त्यसबाट उत्सर्जित शिक्षा एवं भविष्यका लागि मार्गदर्शन समेत स्थापित हुने गरी कानुनको निर्माण गर्ने जन अपेक्षा एवं संवैधानिक दायित्व रहेकोतर्फ सम्मानित सदनको यथेष्ट ध्यान आकृष्ट हुनु आवश्यक छ। ५ यस क्रममा नेपाल नागरिकता ऐन, २०६३ ले नागरिकताका केही ज्वलन्त सवालहरूको सम्बोधन गर्ने प्रयास गरेको देखिन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक पर्छ। संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। ६ करिब तीन वर्ष प्रतिनिधिसभामा रहेको उक्त विधेयकले कानुनको स्वरूप ग्रहण गर्न नसक्दा नागरिकता प्राप्तिका सवालहरूलाई तत्काल सम्बोधन गर्न आवश्यक देखिएकाले उक्त विधेयक र हाल प्रस्तुत विधेयककै समेत कतिपय प्रावधानहरू समान रहेको नेपाल नागरिकता (पहिलो संशोधन) अध्यादेश २०७८ साल जेठ ९ गते जारी भएको स्मरणीय छ। लोकतान्त्रिक विधि निर्माण प्रक्रियामा सरकारद्वारा तत्काल जारी हुनुपर्ने भनी मन्त्रिपरिषद्को निर्णयका आधारमा प्रधानमन्त्रीद्वारा सिफारिस गरिएको कुनै पनि अध्यादेशको औचित्य केवल जननिर्वाचित संसद्बाट मात्र परीक्षण हुन सक्छ। प्रधानमन्त्रीद्वारा विधिवत् प्रस्ताव गरिएको अध्यादेशलाई राष्ट्राध्यक्षले अध्ययन गरी पुनर्विचार गर्ने व्यवस्था संविधानबाट निर्दिष्ट नभएको हुनाले त्यस प्रक्रियाका बारेमा सार्वभौम संसद्बाट मात्र समीक्षा वा पुनरावलोकन हुनसक्ने लोकतान्त्रिक एवं संवैधानिक अभ्यास रही आएको छ। विक्रम सम्वत् २०७५ सालमा प्रतिनिधिसभामा पेस भएको नागरिकता विधेयकउपर छलफल जारी रहेको समेतका विषयगत एवं प्रक्रियागत कारणहरू औंल्याउँदै सम्मानित सर्वोच्च अदालतको आदेशबाट उक्त अध्यादेश निस्क्रिय भई हाल सोसम्बन्धी रिट खारेज भइसकेको भए तापनि पूर्ण फैसला आउन बाँकी देखिन्छ। विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। ७ आमाको नामबाट सन्तानले सम्मानपूर्वक नागरिकता प्राप्त गर्नु आमा र सन्तान दुवैको नैसर्गिक अधिकार हो। सन्तानले नागरिकता प्राप्त गर्ने प्रक्रियामा प्रजननसँग सम्बन्धित आमाको मौलिक हक, गोपनियता, निजी जीवन, आत्मसम्मान र गरिमा संविधानबमोजिम सुरक्षित गरिनुपर्छ। योग्य नेपाली नागरिकले नागरिकता प्राप्त गर्न असमर्थ भएकै कारण संविधानप्रदत्त अधिकारको उपयोग र कर्तव्यको पालना गर्नबाट बञ्चित हुनुहुँदैन। संघीय लोकतान्त्रिक गणतन्त्रलाई संस्थागत गर्न सुदृढ नागरिक एकता नै पहिलो र अनिवार्य शर्त भएको हुनाले नागरिकताको माध्यमबाट राष्ट्रिय एकतामा प्राप्त हुने सामथ्र्यलाई मध्यनजर गरी यी प्रश्नहरूमाथि अत्यन्तै गम्भीरतापूर्वक चिन्तन र विमर्श हुन अत्यावश्यक छ। १ नेपालको संविधानको धारा १० (२) बाट नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि प्रस्तुत विधेयकको कुनै पनि प्रावधानले प्रादेशिक पहिचानलाई सम्बोधन गरेको देखिँदैन। संविधानको धारा ११ को उपधारा (६), (७), (८) अन्तर्गत सबै प्रकारका अंगीकृत नागरिकता प्राप्त गर्न, सोही धाराको उपधारा (९) बमोजिम सम्मानार्थ नागरिकता प्राप्त गर्न तथा धारा १३, १४ र १५ बमोजिम नागरिकताका प्रावधान सक्रिय हुन संघीय कानुन आवश्यक पर्ने व्यहोरा तत्तत् धारा र उपधाराहरूमा उल्लिखित देखिन्छ। वर्तमान संविधानअन्तर्गत नागरिकताका बारेमा जारी हुनुपर्ने पहिलो ऐन भएको हुनाले संविधान प्रदत्त सबै किसिमका नागरिकताका प्रावधानहरूको तथा नागरिकतासम्बन्धी हाल प्रचलनमा रहेका कानुनको समेत प्रस्तुत विधेयकबाट नै संविधानसम्मत व्यवस्थापन गरिनुपर्ने विषयमा सम्मानित सदनको ध्यानाकर्षण हुन उपयुक्त देखिन्छ। २ संविधानको धारा ११ सहितका अंगीकृत नागरिकताको सवालमा विश्वका विभिन्न मुलुकको व्यवस्था तथा असल अभ्यासको अध्ययन र अवलोकन गरी त्यसलाई हाम्रो मुलुकको सापेक्षता सम्बोधन हुने गरी सार्वभौम नेपाली जनताका प्रतिनिधिहरूको यथेष्ट ध्यानाकर्षण हुनु आवश्यक देखिएको छ। हाल अवलम्बन गरिंँदै आएको अंगीकृत नागरिकता प्रणाली नै हाम्रो असल अभ्यास र यथार्थ हो भने यसका बारेमा सोही अनुरूपको साझा धारणा निर्माण गरी नागरिकताको सन्दर्भमा बारम्बार उठ्ने बहसलाई स्थायी रूपमा समाधान गर्न दृष्टि पुग्नुपर्छ। ३ अंगीकृत नागरिकताकै सन्दर्भमा विक्रम सम्वत् २०३२ सालमा लागू गरिएको व्यवस्था लामो समयसम्म कायम रहन नसकेको देखिनुका पछाडि के कस्ता कारणहरू विद्यमान थिए भन्ने पर्याप्त अध्ययन भएको खण्डमा त्यसले प्रस्तुत विधेयकलाई र भविष्यमा हुने नागरिकतासम्बन्धी कानुनी सुधारका प्रयासलाई समेत ठूलो मद्दत गर्ने देखिन्छ। यसतर्फ सम्मानित संसद्को यथेष्ट ध्यानाकर्षण हुन आवश्यक छ। नेपाल सरकारका सम्बद्ध निकायहरूले समेत यसबारेमा खोज अनुसन्धान गरी व्यवस्थापिकालाई सहयोग गर्न सक्ने अवस्था रहेकातर्फ पनि उत्तिकै ध्यान आकृष्ट हुन आवश्यक देखिन्छ। ४ वर्तमान विधेयकको विषयवस्तुलाई लैंगिक समानताको दृष्टिबाट हेरिँदा यसमा प्रशस्त छलफल र सुधारका सम्भावनाहरू देखिन्छन्। आमाको नामबाट सन्तानलाई प्राप्त हुने नागरिकताका सन्दर्भमा प्रस्तुत विधेयकले नेपाल नागकिता ऐन, २०६३ को दफा ३ मा संविधानबमोजिम निम्न अनुसारका उपदफाहरूसमेत थप्न प्रस्ताव गरेको देखिन्छ : उपदफा (५) नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजको आधारमा नेपालको नागरिकता प्राप्त गर्नेछ। उपदफा (६) उपदफा (२) मा जुनसुकै कुरा लेखिएको भए तापनि विदेशी नागरिकसँग विवाह गरेकी नेपाली महिला नागरिकबाट नेपालमा जन्मिएको व्यक्तिले नेपालको नागरिकता लिँदाका बखत निजको आमा र बाबु दुवै नेपाली नागरिक रहेछन् भने नेपालमा जन्मिएको त्यस्तो व्यक्तिले वंशजको नागरिकता प्राप्त गर्नेछ। उपदफा (७) उपदफा (५) बमोजिम नागरिकता प्राप्त गरेको कुनै व्यक्तिको बाबु विदेशी रहेको ठहरिएमा त्यस्तो व्यक्तिले वंशजको आधारमा प्राप्त गरेको नागरिकता कायम रहने छैन र निजले बाबुको नागरिकताको आधारमा विदेशी मुलुकको नागरिकता प्राप्त नगरेको भनी तोकिएबमोजिम स्वघोषणा गरी वंशजको आधारमा प्राप्त गरेको नागरिकताको प्रमाणपत्र बुझाएमा अंगीकृत नागरिकता प्राप्त गर्नेछ। यी प्रवाधानलाई कार्यात्मक रूप दिने प्रयोजनका लागि नेपाल नागरिकता ऐन, २०६३ को दफा ८ मा आमा र नागरिकता प्राप्त गर्ने व्यक्तिको अलगअलग स्वघोषणा तोकिएको ढाँचामा हुने व्यवस्थाउपर ध्यान आकृष्ट हुन आवश्यक देखिन्छ। ५ बालबालिकालाई परिवार र राज्यबाट जन्म दर्ता, पहिचान सहितको नामकरण, शिक्षा, स्वास्थ्य, पालन पोषण, उचित स्याहारलगायतका अधिकार प्राप्त हुने विषयलाई संविधानको धारा ३९ ले मौलिक हकका रूपमा परिभाषित गरेको छ। जन्मदर्ता र नामकरण नागरिकताको प्राप्तिसँग प्रत्यक्ष रूपले जोडिएका हुन्छन्। बालबालिकाको जन्म र पालनपोषणमा आमा र बाबु दुवैको भूमिका हुनुपर्ने भए तापनि सामाजिक, आर्थिक, संरचनात्मक एवं भवितव्य जस्ता कारणबाट कतिपय बालबालिकाहरू एकल अभिभावकत्वअन्तर्गत रहनुपर्ने अवस्था छ भने, आजको विज्ञान र प्रविधिले एकल मातृत्वलाई पनि सम्भव बनाएको पक्षलाई समेत ध्यान दिएर हेरिनु आवश्यक भएको छ। ६ आमाको नामबाट नागरिकता प्राप्त हुने विषयलाई हाम्रो संविधानका विभिन्न प्रावधानको सापेक्षतामा हेर्न सकिन्छ। संविधानको धारा ३८ ले महिलालाई लैंगिक भेदभावबिना समान वंशीय हकका साथै सुरक्षित मातृत्व र प्रजनन स्वास्थ्यको विशिष्ट अधिकार तथा पारिवारिक मामिलामा दम्पतीको समान हक हुने व्यवस्थालाई मौलिक अधिकारका रूपमा सुनिश्चित गरेको विषय मनन् गर्नु सबैभन्दा महत्वपूर्ण हुन आउँछ। प्रजनन र मातृत्वलाई संविधानले आमाको मौलिक हक मानिसकेपछि नागरिकताका लागि ऐनद्वारा खोजी गरिने बाबु बारेको स्वघोषणाले एकातिर संविधानसँग तादात्म्य कायम गर्नुपर्छ भने अर्कोतिर यसले आमाको आत्मसम्मानमाथि के कति न्याय गर्न सक्छ भन्ने प्रश्न झनै गम्भीर र विचारणीय हुन जान्छ। यो प्रश्न संविधानको धारा १६ लाई सँगै राखेर गरिएको खण्डमा अझ प्रासंगिक र स्पष्ट हुन सक्छ। यस धाराले हरेक नागरिकलाई सम्मानपूर्वक बाँच्न पाउने मौलिक हक सुनिश्चित गरेको छ। यसमा कुनै अपवाद लागू हुन नसक्नेतर्फ समेत सम्मानित संसद्को ध्यानाकर्षण हुनु आवश्यक छ। ७ नेपालको नागरिकता प्राप्त गर्न योग्य व्यक्तिको जन्म राज्यका कानुनी प्रबन्ध वा तिनले परिकल्पना गरेका सीमा वा हाम्रा स्थापित सामाजिक मान्यताका आधारमा मात्र भएको छैन। कतिपय प्रजनन अन्यायपूर्ण एवं शोषणयुक्त सम्बन्धबाट समेत भएको देखिने हुँदा ती सबै आधारलाई यहाँ उल्लेख गर्नु संवेदनशीलता एवं सभ्यताका दृष्टिले पनि उपयुक्त हुँदैन। हाम्रो संविधानको लैंगिक समानतासम्बन्धी मार्गदर्शनबमोजिम आमाको नामबाट प्राप्त हुने नागरिकतामा आमालाई नै केन्द्रमा राखिने गरी पुनर्विचार हुनु सान्दर्भिक हुन्छ। प्रजननबारे आमाको गोपनियतालाई आफ्नै सन्तानले नागरिकता प्राप्त गर्ने क्रममा सन्तान र राज्यका निकायसामु बाबुका बारेमा स्वघोषणाबाट अभिलेखीकरण गरिँदा महिलामाथि लामो समयदेखि हुँदै आएका सबै प्रकारका विभेद अन्त्य गर्न हामीले गरेका संघर्षहरू निस्फल भएर जाने त होइनन् ? भन्ने प्रश्नले हामी सबैलाई घच्घच्याउन आवश्यक छ। तसर्थ, नियमावलीमा छोड्न लागिएको स्वघोषणासम्बन्धी व्यवस्थालाई ऐनबाट नै आमा र सन्तान दुवैप्रति सम्मान र न्याय हुने गरी पुनर्विचार हुन सम्मानित सदनको ध्यानाकर्षण हुनु आवश्यक देखिन्छ। ८ अत : प्रस्तुत विधेयकका सन्दर्भमा आवश्यक पुनर्विचार गरियोस् भन्ने उपर्युक्त सन्देशसहित नेपालको संविधानको धारा ११३ (३) बमोजिम प्रतिनिधिसभामा फिर्ता गरिदिएको छु। नागरिकतासम्बन्धी संघीय कानुन आवश्यक भएको पक्षलाई मनन् गर्दै उल्लिखित विषयउपर सम्मानित सदनमा गहन छलफल गरी प्राप्त भएका निष्कर्षसहित विधेयकमा आवश्यक सुधार गरी पुन : प्रमाणीकरणका लागि पेस हुने अपेक्षा गर्दछु। प्रतिनिधिसभाले साउन ७ गते शुक्रबार यस्तो प्रावधानसहित नागरिकता संशोधन विधेयक बहुमतले पारित गरेको थियो। साउन १२ गते राष्ट्रियसभाबाट पारित भएको थियो। त्यसपछि राष्ट्रपतिसमक्ष प्रमाणीकरणका लागि पठाइएको थियो। विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाई दुई हप्तामै फास्ट ट्र्याकबाट विधेयक पारित गरियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। जब कि सत्तापक्ष र विपक्षी दलका ४५ सांसदले ९४ वटा विषयमा संशोधन प्रस्ताव राखेका थिए। राष्ट्रपति कार्यालयका प्रवक्ता सागर आचार्यले विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले प्रतिनिधिसभामा फिर्ता पठाइएको बताए। सत्तारुढ दल कांग्रेसले विधेयक फिर्तालाई आश्चर्यजनक भनेको छ। प्रमुख सचेतक चित्रलेखा यादवले संसद्को दुवै सदनले पास गरेको विधेयकलाई फिर्ता पठाउनु दु :खद् भएको बताइन्। नागरिकताविहीन नेपालीका लागि यो साँच्चै नै दु :खद् हो। राष्ट्रपतिले ती नागरिकताविहीन नागरिकको अपमान गर्नुभयो, उनले भनिन्। अर्का सत्तारुढ दल माओवादी केन्द्रका प्रमुख सचेतक देव गुरुङले पुनर्विचार गर्न भनी फिर्ता भएको विधेयकको विषयमा कसरी जाने भन्नेबारे दल र सभामुखले पुनर्विचार गर्ने बताए। पुनर्विचार कुन प्रसंगमा हो, कुन विचार खोज्नुभएको हो ? १५ बुँदे सन्देश पढ्न पाएको छैन, नेता गुरुङले भने, सभामुखले के भन्नुहुन्छ ? दलहरूबीच के सहमति हुन्छ ? संविधान र प्रक्रियाअनुसार अगाडि बढ्ने उनको भनाइ थियो। प्रमुख प्रतिपक्षी एमालेका प्रमुख सचेतक विशाल भट्टराईले राष्ट्रपतिले नागरिकता विधेयक फिर्ता गर्नु स्वागतयोग्य भएको बताए। एमालेले ३३ वटा संशोधन हालेर बैवाहिक अंगीकृत नागरिकताको हकमा सातवर्षे प्रावधान राख्न खोज्दा बहुमतको बलमा सत्तापक्षले पारित गर्यो, नेता भट्टराईले भने, अब राष्ट्रपतिले पुनर्विचार गर्नुपर्छ भनेपछि बहुमत अल्पमतबाट माथी उठेर सातवर्षे प्रावधान राखेर पास गर्न सत्तापक्ष तयार हुनुपर्छ। राष्ट्रपतिले जे गर्नुभयो, जनताको भावनाअनुसार गर्नुभएको छ। संविधानविद् डा विपिन अधिकारीले विधेयक फिर्ता गर्ने अधिकार राष्ट्रपतिलाई संविधानले प्रदान गरेको बताए। राष्ट्रिय हितका लागि संसद्ले एकपटक पुनर्विचार गर्नु आवश्यक छ भन्ने राष्ट्रपतिलाई लाग्यो। र, विधेयक फिर्ता पठाउनुभयो, डा अधिकारीले भने, हरेक विधेयक राष्ट्रपतिबाट यसरी फिर्ता पठाइँदैन। नागरिकता विधेयक एक पल्टका लागि फिर्ता पठाउनुभयो। त्यसको विषयवस्तु धेरै महत्वपूर्ण र मुलुकका लागि दीर्घकालीन प्रभाव पर्न सक्ने विषयवस्तु भएकाले राष्ट्रपतिले संविधानले दिएको अधिकार प्रयोग गर्नुभएको हो। राष्ट्रपतिको आग्रहअनुसार प्रतिनिधिसभाले विधेयकका महत्वपूर्ण विषयवस्तुमा विचार विमर्श गरेर संशोधित रूपमा वा सोही रूपमा फिर्ता पठाउन सक्ने उनको भनाइ छ। त्यसपछि राष्ट्रपतिले त्यसलाई प्रमाणीकरण गर्नुपर्छ, उनले भने। संवैधानिक कानुनका ज्ञाता डा भीमार्जुन आचार्यले राष्ट्रपतिबाट विधेयक फिर्ता पठाउनु तीन कारणले स्वाभाविक भएको बताए। संविधानले राष्ट्रपतिलाई अधिकार दिएको छ। संविधानको धारा १११ को उपधारा ३ अनुसार राष्ट्रपतिले आवश्यक ठानेमा उत्पत्ति भएको प्रतिनिधिसभामा सन्देशसहित पुनर्विचारका लागि विधेयक फिर्ता पठाउन सक्छ। संविधानमा लेखिएकै अधिकार प्रयोग गर्दा खेरी अन्यथा भन्न मिल्दैन, डा आचार्यले भने, संवैधानिक कानुनको मूल्य मान्यता र संसदीय शासन पद्धतिको अभ्यासलाई हेर्दा पनि आलंकारिक राष्ट्रपतिले पनि राष्ट्र र संविधानको संरक्षकको हैसियतमा देश, समाज र संविधान अनुकूलको कुनै काम भएन भन्ने मनमा लाग्यो भने त्यो असहमति व्यक्त गर्नका लागि फिर्ता पठाउने चलन छ। त्यसैले संवैधानिक कानुनको मान्यता र संसदीय अभ्यासको हिसाबले पनि यसलाई अन्यथा भन्न मिल्दैन। उनले दुई दशकअघि तत्कालीन राजा वीरेन्द्र शाहले नागरिकता संशोधन विधेयकमा लालमोहर नलगाएको घटना स्मरण गरे। नेपालको संसदीय अभ्यास हेर्दा पनि २०४७ सालको संविधानअन्तर्गत पनि तत्कालीन राजा वीरेन्द्रले सर्वोच्च अदालतको राय मागेर नागरिकता संशोधन विधेयक अस्वीकृत गरेको उनले बताए। संविधान, संवैधानिक कानुनको मान्यता र संसदीय अभ्यासको हिसाबले हेर्दा पनि विधेयक फिर्ता गर्नुलाई अन्यथा भन्न मिल्दैन, डा आचार्यले भने, संसद्मा फिर्ता भइसकेपछि अहंकार नलिई सन्देशलाई गम्भीरतापूवर्क लिनुपर्छ। पुनर्विचार गरेर संविधान र राष्ट्रको हितसँग नमिलेको छ भने मिलाएर प्रमाणीकरणका लागि पठाउनुपर्छ। यसलाई स्वाभाविक रूपमा लिनुपर्छ। प्रथम राष्ट्रपति डा रामवरण यादवले तत्कालीन प्रधानसेनापति रुक्मांगद कटवाल प्रकरणमा आफ्नो असहमति जाहेर गरेका थिए। अहिले राष्ट्रपति भण्डारीले नागरिकता विधेयक प्रमाणीकरण गर्न अस्वीकार गरेको डा आचार्यले बताए। सर्वोच्च अदालतका पूर्वन्यायाधीश बलराम केसीले भने राष्ट्रपतिले विधेयक फिर्ता पठाउनु उचित नभएको बताए। यही अध्यादेशलाई एमाले सरकारमा छँदा पठाइएको थियो। राष्ट्रपतिले तुरुन्तै प्रमाणीकरण गर्नुभयो। अहिले संसद्बाट बहुमतले पारित गरेर पठाएको हो। राष्ट्रपतिले प्रमाणीकरण गर्नुपथ्र्यो, केसीले भने, राष्ट्रपति त देशको अभिभावक हो। संविधानको पालना र रक्षा गर्छु भनेर शपथग्रहण गर्नुभएको छ। निष्पक्षता देखाउनुभएन। राजनीति गर्नुभयो। विधेयक असंवैधानिक भएको भए फिर्ता गर्नु उपयुक्त हुन्थ्यो। यो विधेयक असंवैधानिक होइन। उनले विधेयक संविधानसँग बाँझिएको राष्ट्रपतिले देखाउन नसकेको बताए। संविधानले अधिकार दिएको भए पनि अधिकारको दुरुपयोग गर्नुभयो, उनले भने। माओवादी केन्द्रका नेता एवं वरिष्ठ अधिवक्ता रामनारायण बिडारीले एमालेलाई फाइदा पुर्याउने र जनतालाई भ्रममा राख्ने उद्देश्य राखेर विधेयक फिर्ता पठाइएको दाबी गरे। विधेयक फिर्ता पठाउनुपर्ने कुनै कारण नै छैन। एमालेको राजनीति राष्ट्रपतिबाट भयो, बिडारीले भने। पूर्वसभामुख दमननाथ ढुंगानाले असाधारण भए पनि राष्ट्रपतिबाट विधेयक फिर्ता गर्नु प्रक्रियागत भएको बताए। उनले भने, विधेयक फिर्ता प्रकरणबाट राष्ट्रपतिले आफ्नो पार्टीको पक्ष लिएको नदेखियोस। जनमानसले नठानोस्। नागरिकताविहीन नेपालीका लागि यो दु :खद कुरा हो। राष्ट्रपतिले ती नागरिकताविहीन नागरिकको अपमान गर्नुभयो। चित्रलेखा यादव, प्रमुख सचेतक, कांग्रेस पुनर्विचार कुन प्रसंगमा हो ? १५ बुँदे सन्देश पढ्न पाएको छैन। सभामुखले के भन्नुहुन्छ ? दलहरूबीच के सहमति हुन्छ ? संविधान र प्रक्रियाअनुसार अगाडि बढ्ने होे। देव गुरुङ, प्रमुख सचेतक, माओवादी केन्द्र एमालेले वैवाहिक अंगीकृत नागरिकताको हकमा सातवर्षे प्रावधान राख्न खोज्दा बहुमतको बलमा सत्तापक्षले पारित गर्यो। राष्ट्रपतिले जे गर्नुभयो, जनताको भावनाअनुसार गर्नुभएको छ। विशाल भट्टराई, प्रमुख सचेतक, एमाले राष्ट्रिय हितका लागि संसद्ले एकपटक पुनर्विचार गर्नु आवश्यक छ भन्ने राष्ट्रपतिलाई लाग्यो। र, विधेयक फिर्ता पठाउनुभयो। हरेक विधेयक यसरी फिर्ता पठाइँदैन। डा विपिन अधिकारी, संविधानविद् यही अध्यादेश एमाले सरकारमा छँदा पठाइएको थियो। राष्ट्रपतिले तुरुन्तै प्रमाणीकरण गर्नुभयो। अहिले संसद्बाट बहुमतले पारित गरेर पठाएको हो। राष्ट्रपतिले प्रमाणीकरण गर्नुपथ्र्यो। बलराम केसी,पूर्वन्यायाधीश"
प्रहरी समायोजन माग्दै मन्त्रीकै धर्ना,"जनकपुरधाम : प्रहरी समायोजनको मुद्दा लिएर मधेश प्रदेशका मुख्यमन्त्री लालबाबु राउतसहित मन्त्रीहरू आइतबारदेखि धर्ना बसेका छन्। प्रहरी प्रशासन प्रदेश सरकारलाई हस्तान्तरण गर्नुपर्ने माग सहित मधेश सरकारका मुखिया र मन्त्रीहरू जनकपुरस्थित प्रदेश प्रमुखको कार्यालय परिसरमै धर्नामा बसेका हुन्। प्रदेश प्रमुखको सचिवालय प्रांगणमा टेन्ट लगाएर धर्नामा बसेका मुख्यमन्त्री र मन्त्रीहरूले साउन २२ गते प्रदेश प्रमुख मार्फत संघिय सरकारलाई प्रदेश समायोजनको विषयमा सातदिने अल्टिमेटम सहित ध्यानाकर्षणपत्र बुझाएको थियो। तर, संघीय सरकारबाट कुनै सुनवाई नभएपछि धर्ना सुरु गरिएको हो। संघ सरकारविरुद्ध एक सातासम्म धर्ना यथावत रह्ने मधेश प्रदेशका गृह तथा सञ्चारमन्त्री भरत प्रसाद साहले बताए। संघीय सरकारसँग पटक पटक प्रहरी समायोजनको लागि आग्रह गर्दा पनि कुनै सुनवाई नगरेपछि अन्ततः धर्ना बस्न बाध्य भएको मुख्यमन्त्री लालबाबु राउतले बताए। उनले संघीयताको सफल कार्यान्वयनको लागि पनि मधेश सरकारलाई यो कदम चाल्नु परेको दाबि गरे। २०७६ माघ २८ गते राष्ट्रपतिबाट प्रमाणीकरण भई सकेको प्रहरी समायोजन ऐन कार्यान्वयनमा ढिलाई हुनुले थुप्रै आशंकाहरू जन्माएको राउतको भनाई छ। प्रहरी विनाको सरकारको कल्पना गर्न सकिदैन्। संघ सरकारलाई दबाव दिन हामीले ४ वर्षपूर्वनै प्रहरी ऐन बनायौं। मधेश सरकारकै दबावमा संघ सरकारले पनि प्रहरी समायोजन ऐन ल्याएको पनि साढे दुई वर्ष बित्न लागेको छ। प्रहरी समायोजनको लागी प्रधानमन्त्री देखि सबै दलका शीर्ष नेताहरूलाई ध्यानाकर्षण गरायौ। तर, पनि कार्यान्वयनमा आनाकानी भइ रहेकोले बाध्यभएर आन्दोलनमा उत्रिएका हौं, मुख्यमन्त्री राउतले भने। आफूहरूको धर्ना प्रति संघीय सरकारले गम्भीरता नदेखाए एक सातापछि अझ सशक्त आन्दोलनमा उत्रिने चेतावनी समेत दिएका छन्। पहिलो दिन धर्नामा मुख्यमन्त्री राउतसहित मन्त्री, प्रदेशसभा सदस्यहरू लगायतको सहभागीता रहेको थियो।"
कार्यकर्ता भर्ना गर्न मन्त्रालयमा ५२२ अस्थायी अधिकृत थपिँदै,"काठमाडौं : सरकारले ६ वटा मन्त्रालयका लागि ५ सय २२ अस्थायी दरबन्दी स्वीकृत गरेको छ। तर, ती दरबन्दी आवश्यकताभन्दा पनि कार्यकर्ता भर्ना गर्ने मनसायले नै खडा गरेको सरकारको निर्णयलाई नजिकबाट नियाल्नेहरू बताउँछन्। यो गलत प्रवृत्ति हो। हामीले यसमा अब्जेक्सन गरेका थियौं तर, सरकारले लामो समयदेखि अटेर गरिरहेको छ, लोकसेवा आयोगका पूर्वअध्यक्ष उमेशप्रसाद मैनाली भन्छन्। सरकारका प्रवक्तासमेत रहेका सञ्चार तथा सूचना प्रविधिमन्त्री ज्ञानेन्द्रबहादुर कार्कीका अनुसार भौतिक पूर्वाधार तथा यातायात मन्त्रालयमा सबैभन्दा बढी ३ सय ५५ वटा पद स्वीकृत गरिएको छ। यस्तै कानुन न्याय तथा संसदीय मामिला मन्त्रालयमा ५८, ऊर्जा मन्त्रालयमा ५१, कृषि तथा पशुपन्छी मन्त्रालयमा २०, युवा तथा खेलकुद मन्त्रालयमा १५ र सञ्चार तथा सूचना प्रविधि मन्त्रालयमा १५ वटा राजपत्रांकित श्रेणीका पदहरूको अस्थायी दरबन्दी स्वीकृत भएको छ। लोकसेवा आयोगको प्रक्रियालाई छलेर सरकारले यसरी अस्थायी दरबन्दी स्वीकृत गरेको छ। निजामती सेवा ऐनमा ज्यालादारी वा करारमा नियुक्त नै गर्न नपाइने व्यवस्था छ। संघीय मामिला तथा सामान्य प्रशासन मन्त्रालयका अनुसार हाल २५ हजारको हाराहारीमा करारका कर्मचारी छन्। स्थानीय तहदेखि मन्त्रालयअन्तर्गतका विभिन्न परियोजना, आयोजनामा अस्थायी दरबन्दी सिर्जना गरेर कर्मचारी भर्ना गरिँदै आएको छ। उनीहरू हटाउन पनि सरकारले सक्दैन, प्रत्येक वर्ष म्याद थप्दै राख्ने गरेको छ। यति मात्रै होइन नयाँ भर्ना पनि हुने गरेका छन्। धेरैजसो कार्यकर्ता, आफन्तहरू यस्ता आयोजना परियोजनामा भर्ना हुने गरेका छन्। आयोजना प्रमुखलगायतका केही स्थायी कर्मचारी मन्त्रालयले पठाउने गर्छ भने बाँकी कर्मचारी करार वा अस्थायी भर्ना हुने गरेका छन्। लोकसेवा आयोगका पूर्वअध्यक्ष मैनाली साउनमा प्रत्येक वर्ष अस्थायी दरबन्दी नवीकरण गर्ने प्रवृत्ति रहेको बताउँछन्। उनका अनुसार माथिल्लो पदमा मात्रै स्थायी कर्मचारी पठाइने गरिएको छ। सामान्य प्रशासन मन्त्रालयका प्रवक्ता एवं सहसचिव वसन्त अधिकारी अस्थायी संरचना (विभिन्न आयोजना, परियोजाहरू) मा निजामती सेवाकै स्थायी कर्मचारी पठाइने बताउँछन्। दरबन्दी मात्रै अस्थायी हो, तर हामी स्थायी कर्मचारीबाटै त्यहाँ पदपूर्ति हुन्छ, उनले भने। उनले कार्यालय सहयोगी र सवारी चालक मात्रै करारमा भर्ना गर्ने दाबी गरे। तर, लोकसेवा आयोगका पूर्वअध्यक्ष मैनाली माथिल्लो पदमा मात्रै स्थायी कर्मचारी नियुक्त हुने र अरू सबै करारका कर्मचारी राख्ने गरेको बताउँछन्। लामो समयदेखि कार्यरत रहेको कारण हटाउन नसकेर प्रत्येक वर्ष दरबन्दी सिर्जना गर्ने गरिएको उनको भनाइ छ । कतिपयले त लामो समय काम गरेका हुन्छन्, मानवीय कारण हटाउन गह्रो होला। यसलै रिन्यू हुने काम हुन्छन्, उनले भने। लोकसेवा आयोगका पूर्वसदस्य गोविन्दप्रसाद कुसुम कार्यकर्ता भर्ना गर्ने मनसायबाट नै यसरी अस्थायी दरबन्दी सिर्जना गर्ने गरिएको बताउँछन्। यसरी यति धेरै अस्थायी दरबन्दी सिर्जना गर्नुको भित्र मनसाय अर्कै हो। यो सबै कार्यकर्ता भर्ना गर्र्ने मनसायबाटै भएको हुनुपर्छ, उनले भने। पछिल्लो समयमा यस्तो प्रवृत्ति बढ्दै गएकोमा उनले चिन्ता व्यक्त गरे। स्वच्छ प्रशासनका लागि यो राम्रो कदम नभएको उनी बताउँछन्। कुनै नयाँ परियोजना आएमा दुईचार जना स्थायी कर्मचारी पठाउने पोलिसी विगतदेखि नै भए पनि यति धेरै करार र अस्थायी स्वीकृति लिनु शंकाको उपज भएको उनले थपे। निर्वाचन घोषणा भइसकेपछि यी धेरै कर्मचारीको अस्थायी दरबन्दी स्वीकृत गर्ने कुरामा थप आशंका उब्जाउने उनी बताउँछन्। सरकारले १० प्रतिशत दरबन्दी कटौती गर्ने कुरा गरिरहेको छ। बजेट भाषणमा नै १० प्रतिशत दरबन्दी कटौती गर्ने भनिएको छ। तर, फेरि यसरी अस्थायी दरबन्दी स्वीकृत गर्नुको कारण के हो ? पूर्वसदस्य कुसुम प्रश्न गर्छन्। लोकसेवा आयोगका अध्यक्ष माधवप्रसाद रेग्मीले अस्थायी र करार कर्मचारी भर्ना गर्न नमिल्ने बताए। उनले विकासे आयोजनाहरू अस्थायी दरबन्दी सिर्जना गरेर स्थायी कर्मचारीले नै पठाउने चलन रहेको बताए। विकासे आयोजनामा अस्थायी प्रवृत्तिको दरबन्दी हरेक वर्ष रिन्यू हुन्छ। त्यहाँ स्थायी कर्मचारी सरकारले पठाउँछ, आफू विगतमा आयोजना प्रमुखसमेत भएर काम गरेको अनुभव सुनाउँदै रेग्मीले भने,कार्यालय सहयोगी र सवारी चालकचाहिँ करारमा नियुक्ति हुन्छन्। तर, यसरी कर्मचारी भर्ना गर्न मिल्दैन। उनका अनुसार कुनैकुनै परियोजना र आयोजनाले कम्प्युटर अपरेटर करारमा नियुक्ति गर्ने गरेका छन्।"
"जलस्रोतमा धनी, सिँचाइमा गरिब","धान रोप्ने मुख्य महिना असार र साउन हुन्। तर अझै पनि मुलुकका धेरै खेत बाँझै छन्। रोपिएका धानका बोटले पानी पाएका छैनन्। यस्तो किन भयो भने धानबाली लगाइने खेतसम्म सिँचाइ सुविधा अपुग छ। मुलुकभर २६ लाख हेक्टर खेतीयोग्य जमिन छ। त्यसमध्ये एक तिहाइमा मात्रै सिँचाइ सुविधा छ। जब कि खेतीयोग्य जमिनमध्ये ८० प्रतिशतमा मुख्यबाली धानखेती हुन्छ। धान नै मुख्य खाद्यबाली हो। त्यही धानका लागि सिँचाइ सुविधा छैन। जब कि मुलुक कृषिप्रधान हो। देशको अर्थतन्त्रमा योगदान गर्ने सबैभन्दा ठूलो क्षेत्र भनेकै कृषि हो। त्यसैले नै जुन वर्ष धान धेरै फल्छ, अर्थतन्त्र उकासिन्छ, नत्र टाक्सिन्छ। अझ सिँचाइ सुविधा नभएकै कारण राम्ररी पानी पर्यो र धान सप्रन पायो भने अर्थतन्त्र पनि राम्रो हुन्छ नत्र धानखेतमा जस्तै अर्थतन्त्रमा पनि सुक्खा लाग्छ। त्यसैले नेपालको अर्थतन्त्र मनसुनमा भर पर्छ भनिन्छ। सत्य पनि त्यस्तै छ। राणाकालमै प्रधानमन्त्री चन्द्रशमशेरले १९८५ मा नहर बनाएर योजनाबद्ध सिँचाइको सुरुआत गरेका थिए। उनले त्यसरी व्यवस्थित सिँचाइ सुरु गरेको झन्डै सय वर्ष पुग्दैछ। तर खेतीयोग्य जमिन सबैमा सिँचाइ पुग्न सकेको छैन। दशकौंअघि सुरु भएका थुप्रै सिँचाइ आयोजना अझै पूरा भएका छैनन्। जस्तो बाँकेमा सिक्टा। कैलालीमा रानीजमरा कुलेरिया। यी त राष्ट्रिय गौरवकै आयोजना पनि हुन्। तर काम कति सुस्त र भ्रष्ट छ भने सिक्टामा अर्बाैं रुपैयाँ बगिसक्यो तर पानी बग्न सकेको छैन। भेरी बबई डाइभर्सनको काम पनि भनेको बेला सकिने छेकछन्द छैन। काम त आखिर यही राज्यकै हो। तर एउटा मन्त्रालयबाट भइरहेको काममा अर्काे मन्त्रालयबाट हुनुपर्ने प्रक्रिया पूरा हुन समय लागेको लाग्यै छ। रुख कटानसम्बन्धी प्रस्ताव वनमा अडकएको छ। यस्तो त नेपालमा जताततै हुन्छ। भेरी बबईमा पनि भएकै छ। जानकारहरू भन्छन्, पानी बग्ने सतहभन्दा खेतीयोग्य जमिन माथि हुँदा सिँचाइ पुर्याउन कठिन भइरहेको छ। यो त साह्रै हाँसो उठ्दो र दुनियाँका अगाडि लालमर्दाे तर्क हो। किनभने पानी त आखिर तलै बग्छ। जमिनमाथि नै हुन्छ। तलको पानी माथि जमिनका ल्याउन कुनै ठूलो आविष्कारको जरुरी छैन। नेपालले नयाँ वैज्ञानिक आविष्कार गर्नु पर्दैन। वैज्ञानिकहरूले उहिल्यै पानी तान्ने यन्त्र बनाइसकेका छन्। नभए अलि माथिल्लो भागमा बाँध बाँधेर पानीलाई नहरकुलोबाट खेततिर सोझ्याउन सकिन्छ। यो अति सामान्य काम हो। यस्तो काम किन भएको छैन भने हाम्रो सरकारको ध्यान कृषिमा छैन। कृषिमा आत्मनिर्भर हुने भन्ने नारा त सरकारमा जानेहरू लगाइरहन्छन्। तर कृषि उत्पादन बढाउन सिँचाइ चाहिन्छ, मल चाहिन्छ भनेर त्यतापट्टि गर्नुपर्ने काम गर्दैनन्। सिँचाइ त रेल कुदाउने, सुरुङमार्ग बनाउनेजस्तो महत्त्वाकांक्षी योजना वा सपना पनि होइन। यो त केवल बाँध बाँध्ने र नहरबाट खेतबारीमा पानी पुर्याउने वा पम्पले तानेर तलको पानी माथि लैजाने विधिमात्रै हो। यस्तो विधिका लागि न दक्ष जनशक्तिकै अभाव हुन्छ, न कुनै प्रविधिकै। तर अभाव केवल सरकारी इच्छाशक्ति र योजना कार्यान्वयनमा छ। होइन भने ६ हजार खोलानाला भएको मुलुकका किसान सिँचाइ अभावमा पिरोलिनुपर्ने थिएन। किसानले पानीका लागि आकाशको भर पर्नुपर्ने थिएन। पानी परेन भनेर बाजा बजाउने, भ्यागुताको बिहे गरिदिने जस्तो अन्धविश्वासी परम्पराको पछि लाग्नुपर्ने थिएन। अपार जलस्रोतको धनी मुलुक सिँचाइमा गरिब भएर कृषि उपज आयात गरी गरी बाँच्नु हदैसम्मको लज्जाजनक कुरा हो।"
नागरिकता विधेयक फिर्ता भएपछि लोसपाले भन्यो मुलुकमा असन्तुष्टिहरु बढ्न सक्छ,"काठमाडौं : लोकतान्त्रिक समाजवादी पार्टी (लोसपा)ले नागरिकता विधेयकमा राष्ट्रपतिको कदमबाट मधेसमा चिन्तित र निराशा बढाएको बताएको छ। अध्यक्ष महन्थ ठाकुरले हस्ताक्षर गरेको विज्ञप्तिमा नागरिकता समस्याको सम्बोधन समयमा नभए मुलुकमा असन्तुष्टिहरु बढेर जाने उल्लेख छ। 'मधेसलगायत देशका विभिन्न भागमा रहेका नागरिकहरु यस कदमबाट चिन्तित र निराश छन्। नागरिकता समस्याको सम्बोधन समयमा भएन भने मुलुकमा असन्तुष्टिहरु बढेर जाने र त्यसबाट विभिन्न समस्याहरु उत्पन्न हुने परिस्थितिबाट इन्कार गर्न सकिँदैन। यस नागरिकता विधेयकलाई अविलम्ब पारित गर्न गराउन लोसपा सरकासँग जोडदार माग गर्दछ,' विज्ञप्तिमा भनिएको छ। प्रतिनिधिसभा र राष्ट्रियसभाबाट पारित भइसकेको अवस्थामा राष्ट्रपति विद्यादेवी भण्डारीबाट प्रमाणित नभई फिर्ता पठाइएकोमा लोसपाले गम्भीर ध्यानाकर्षण भएको जनाएको छ। नागरिकताको अभावमा लाखौं नेपाली नागरिक राज्यविहीनताको अवस्थामा रहेको, उच्च शिक्षा हासिल गर्नेदेखि रोजीरोटीको समस्या, नोकर, व्यापारव्यवसायको समस्या विदेश भ्रमण, वैदेशिक रोजगार, मतदानलगायतको समस्याको दिनानुदिन सामना गर्नुपरिरहेको अवस्थामा विधेयक फिर्ताले झन् जटिल बनाएको पार्टीको बुझाइ छ।"
ओली निवास पुगेर त्रिपाठीले गरे चुनावी तालमेलको प्रस्ताव,"काठमाडौं : नेकपा एमाले अध्यक्ष केपी शर्मा ओली र जनता प्रगतिशिल पार्टीका अध्यक्ष हृदयेश त्रीपाठीबीच भेटवार्ता भएको छ। त्रिपाठी सोमबार बालकोट पुगेर चुनावी तालमेलका लागि ओलीलाई प्रस्ताव गरेका छन्। विसं २०७४ सालमा तत्कालीन राष्ट्रिय जनता पार्टीबाट अलग हुँदै स्वतन्त्र बनेका थिए। उनीसँगै स्वतन्त्र बनेका बृजेशकुमार गुप्ता एमाले प्रवेश गरे पनि त्रिपाठीले नयाँ पार्टी गठन गरेका थिए। उनले अध्यक्ष ओलीसँग समसमायिक राजनीतिक विषयमा छलफल भएको बताए। 'समसमायिक राजनीतिक विषयमा छलफल भएको हो। आउँदो चुनावमा कसरी तालमेल गरेर सँगै जान सकिन्छ भन्ने विषयमा पनि कुराकानी भयो,' अन्नपूर्णसँग उनले भने। उनीहरुबीच राष्ट्रपति विद्या देवी भण्डारीले आइतबार फिर्ता पठाएको नागरिकता विधेयक सम्बन्धमा पनि छलफल भएको छ। नागरिकता विधेयकको विषयमा अध्ययन गर्न बाँकी रहेको ओलीको भनाइ उद्धृत गर्दै उनले भने, चुनावी तालमेल सामान्य कुरा हो। हामी पनि मलेर जाँउ भन्ने विषयमा गहन छलफल भएको हो,' उनले भने।"
राप्रपामा तालमेलसम्बन्धी निर्णय गर्ने जिम्मा अध्यक्ष लिङ्देनलाई,"काठमाडौं : राष्ट्रिय प्रजातन्त्र पार्टीमा तालमेलसम्बन्धी निर्णय गर्ने अधिकार पार्टी अध्यक्ष राजेन्द्र लिङ्देनलाई दिइएको छ। राप्रपा केन्द्रीय कार्यसम्पादन समितिको बैठकले लिङ्देनलाई आगामी प्रतिनिधि सभा र प्रदेश सभाको निर्वाचनमा विभिन्न राजनितिक दलसँग गठबन्धन, तालमेल र सहकार्यका लागि आवश्यक निर्णय र पहलकदमी लिन जिम्मेवारी प्रदान गर्ने निर्णय गरेको हो। सरकारद्वारा मंसिर ४ गतेका लागि प्रतिनिधिसभा र प्रदेश सभाको निर्वाचन घोषणा हुनु सकारात्मक र स्वागतयोग्य भएको बताएको छ। राप्रपाले आफ्नो सम्पूर्ण सामर्थ्य आगामी निर्वाचनमा लगाउन निर्णय गरेको छ। देशलाई बलियो राष्ट्रवादी प्रजातान्त्रिक शक्तिको टड्कारो आवश्यकता हुँदै गइरहेको अवस्थामा निर्वाचनको माध्यमबाट राप्रपालाई आम जनतामा स्थापित गराउन पार्टीको सबै संयन्त्र परिचालन गर्ने निर्णय गरेको छ। पार्टीका अध्यक्ष राजेन्द्र लिङ्देनको अध्यक्षतामा केन्द्रीय निर्वाचन परिचालन समिति र संसदीय समिति गठन गरिएको छ।"
भोटभन्दा देशका लागि राजनीति गर्न खोज्दा दु:ख पाइयो : रवीन्द्र मिश्र,"काठमाडौंः विवेकशील साझा पार्टीका निवर्तमान अध्यक्ष रवीन्द्र मिश्रले स्थानीय निर्वाचनमा राम्रो नतिजा नआउँदा राजीनामा दिएको बताएका छन् । सामाजिक सञ्जालमार्फत् निवर्तमान अध्यक्ष मिश्रले नतीजा सोचेअनुरुप नआएकै कारण राजीनामा दिएको बताएका हुन् । प्रष्ट छुः स्थानीय निर्वाचनमा अलि राम्रो नतिजा आएको भए राजीनामा दिने थिइन। तर, नतिजा अति नराम्रो भयो। राजीनामा दिएँ । वास्तविकता यही हो । हल्ला धेरै किसिमको चलाइयो। अढाई महिनापछि साथीहरूले राजीनामा स्वीकृत गरिदिएका छन् र नेतृत्व हस्तान्तरण भएको छ। त्यसबाट राहत मिलेको छ,'उनले भने,' नयाँ नेतृत्वलाई ह्रिदयदेखिको शुभकामना अर्पण गर्दछु ' तर, अझ ठूलो चुनौतीको पहाड चड्न बाँकी रहेको उनको भनाइ छ। उनले भोटको लागि भन्दा देशको लागि राजनीति गर्न खोज्दा अलि दु:ख पाइएको र जुन स्वभाविक भएको बताएका छन्। । उनले विगतको यात्रा सहज नभएको र आगामी यात्रा पनि सहज नहुने बताएका छन्। उनले भने, आउँदा दिनहरूमा म पार्टीभित्र र बाहिर मेरा दृष्टिकोणहरूबारे सक्दो व्याख्या गर्ने प्रयास गर्नेछु । विश्वास दिलाउन प्रयास गर्नेछु। सकेँ भने, सकिहाले, सकिन भने मुस्कुराउन र थप प्रयास गर्न छोड्ने छैन। गरेरै छोड्ने हो, परिवर्तन हेरेरै मर्ने हो । अधिकांश मानिसहरू बोल्नै नसक्ने, बोल्यो कि चौतर्फी आक्रमणमा पर्ने र दानवीकरण हुने विषयमा बोल्दा यति धेरै दमित भावनाहरू शानदाररूपमा समर्थनमा उत्रिएलान् भन्ने मैले सोचेको थिइन । आँट गरेर आफूलाई अभिव्यक्त गर्ने सबैप्रति नमन गर्दछु । '"
राष्ट्रपतिले नागरिकता विधेयक फिर्ता पठाउनु स्वागतयोग्य : ईश्वर पोखरेल,काठमाडौं : नेकपा एमालेका बरिष्ठ उपाध्यक्ष ईश्वर पोखरेलले नागरिकता विधेयक फिर्ता पठाएर राष्ट्रपतिले मुलुकको हितका लागि स्वागतयोग्य काम गरेको बताएका छन्। अनेरास्ववियु केन्द्रीय कमिटीले सोमबार काठमाडौंमा आयोजना गरेको गोष्ठिमा पोखरेलले संघीय संसदले पारित गरेको विधेयक मुलुकको हितमा नरहेकै कारण राष्ट्रपतिबाट फिर्ता भएको बताएका हुन्। उनले केवल चुनावी स्वार्थका लागि विदेशीसँगको साँठगाँठमा गठबन्धन सरकारले हतार हतार नागरिकतासम्बन्धी नयाँ विधेयक ल्याएको आरोप लगाए। यसअघि एमाले ल्याएको नागरिकता सम्बन्धी अध्यादेश र अहिले सरकारले ल्याएको विधेयक एउटै भन्नु सरासर गलत भएको उनले बताए। संसदीय समितिको प्रतिवेदनलाई लत्याएर सरकारले ल्याएको नागरिकता विधेयक देशको राष्ट्रिय स्वाधिनताविपरीत रहेकाले मान्य नहुने पोखरेलले बताए। अब नागरिकतासम्बन्धी कानुन निर्माणका लागि नयाँ ढंगले सुरु गर्नुपर्ने उनले बताए।
'सिन्दुर हाल्ने वित्तिकै विदेशी बुहारीलाई नागरिकता दिने चलन छैन',"धनगढी : नेकपा एमालेका सचिव तथा सुदूरपश्चिम प्रदेश इञ्चार्ज लेखराज भट्टले राष्ट्रपतिले नागरिकता विधेयक प्रमाणीकरण नगरी फिर्ता गर्नु स्वागतयोग्य रहेको बताएका छन्। प्रेस चौतारी नेपाल कैलालीको प्रशिक्षण कार्यक्रममा बोल्दै नेता भट्टले यस्तो बताएका हुन्। 'नागरिकता विधेयक फिर्ता गरेर राष्ट्रपतिले देशको स्वाभिमान जोगाउनुभयो, कुनै पनि देशमा सिन्दुर हाल्ने वित्तिकै विदेशी बुहारीलाई नागरिकता दिने चलन छैन, हाम्रो देशमा मात्रै यस्तो राष्ट्रघाती कदम चालिएको छ' नेता भट्टले भने। उनले छिमेकी भारतमा पनि ७ वर्ष नपुग्दासम्म नागरिकताको प्रक्रिया नै सुरु नहुने प्रावधान रहेको बताए। 'सार्क मुलुकको कुरा गर्ने हो भने भारतमा ७ वर्ष नपुग्दा नागरिकताको प्रक्रिया नै सुरु हुदैन, अफगानिस्तानले पनि ७ वर्षमा नागरिकता दिन्छ, मालदिभ्सले १२ वर्षपछि मात्रै विदेशी बुहारीलाई नागरिकता दिन्छ, भुटानमा त बिहे गरेर बच्चा जन्मेको २ वर्षपछि मात्रै आमाले नागरिकता पाउने प्रावधान छ। बंगलादेशले पनि २ वर्षभन्दा अगाडि नागरिकताको प्रक्रिया सुरु गर्दैन, नेपालमा मात्रै किन यस्तो?' नेता भट्टले प्रश्न गरे। उनले उत्तरमा चीन र दक्षिणमा भारत जस्ता बिसाल जनसंख्या भएको देशमा विवाह हुने वित्तिकै नागरिकता दिने प्रावधान राखिनु दुभाग्यपूर्ण र देशको हितविपरीत भएको बताए। 'अहिले एमालेले पनि विवाह गर्ने वित्तिकै नागरिकता दिने प्रावधानसहितको विधेयक ल्याएको थियो भनेर गठबन्धनले झुटको खेती गरिरहेको छ, म स्पष्ट पार्न चाहन्छु, नेकपा एमालेले ७ वर्ष पछि मात्रै विदेशी बुहारीले नागरिकता पाउने प्रावधानसहितको विधेयक ल्याएको हो, यसमा भ्रममा नपर्न अनुरोध गर्दछु' नेता भट्टले भने। उनले गठबन्धन देश बनाउन नभएर आफ्नो परिवारका व्यक्ति बनाउन, आफ्नो स्वार्थ पूर्ती गर्नका लागि बनेको आरोप लगाए। 'कसैका बुहारी, छोरी, ज्वाई भाई भतिजा बनाउन गठबन्धन होला, कसैले पुस्तौं पुस्तासम्मका लागि भ्रष्टाचार गरेर अकुत सम्पत्ति कमाउन गठबन्धन होला तर देशहितमा भने गठबन्धन छैन' उनले भने। 'मंसिरको चुनावमा स्वार्थको गठबन्धन र नेकपा एमालेबीचको भिन्नता छुट्टीने छ।' नेता भट्टले नेकपा एमालेको पालामा सुदूरपश्चिममा गरिएका विकास निर्माणका काममा अहिलेको सरकारले पुरै बजेट कटौती गरेको आरोप लगाए। 'सुख्खा बन्दरगाहको ठेक्काको चरणमा जाने तयारी थियो, तर यो सरकारले अहिले नीति तथा कार्यक्रममा सम्भाव्यता अध्ययनको बजेट राखेको छ। औद्योगिक क्षेत्रको पनि पूर्वाधार निर्माण आधा भइसक्ने समय हो। तर सरकारले बजेट काटिदिएको छ। मेडिकल कलेजका लागि ६ अर्बका संरचना बनेका छन्। तर सरकार त्यो सञ्चालन गर्दैन' नेता भट्टले भने। प्रशिक्षण कार्यक्रममा प्रेस चौतारीका अध्यक्ष गणेश बस्नेतले वर्तमान सरकारको रवैयाको विरोध गर्न सबै पत्रकारहरुलाई आग्रह गरे। उनले देशको स्वाभीमान बचाउन, राष्ट्रयताको रक्षाका लागि सबै पत्रकारहरू एकजुट भएर लाग्न आग्रह गरे।"
दसबुँदे सम्झौता कार्यान्वयन गराउन मुक्त कमलरीहरु काठमाडौंमा,"काठमाडौं : सरकारसँग भएको दस बुँदे सम्झौता कार्यान्वयन गराउन मुक्त कमलरीहरु काठमाडौं आएका छन्। सोमबार पत्रकार सम्मेलन गर्दै उनीहरुले तत्काली मुक्त कमलरी संघर्ष समितिसँग गरिएको सम्झौता कार्यान्वय गर्नुपर्ने माग गरे। तत्कालीन मुक्त कमलरी संघर्ष समितिले ९ वर्षअघि काठमाडौं केन्द्रित आन्दोलन गरेको थियो। त्यहो आन्दोलनका क्रममा सरकारले विसं २०७० जेठ २४ गते १० बुँदे सम्झौता गरेको थियो। दस बुँदे समेटिएको कमलरी परिचय पत्र वितरण, हत्या गरेका कमलरीलाई न्याय, कमलरी पुनःस्थापना आयोग गठन, कमलरीहरुलाई सिपमुलक तालिमलगायत माग पूरा हुनुपर्ने उनीहरुको भनाइ छ। मुक्त कमलरी आशा चौधरीले सरकारले प्रदान गर्दै आएको छात्रवृत्ति स्नातककोत्तर तहसम्म व्यवस्था गरी समयानुकूल वृद्धि गर्नुपर्ने बताइन्। २०७८ असार मसान्तपश्चात् खान, बस्नको स्पष्ट प्रबन्ध नहुँदा अध्ययन गरिरहेका १० जना मुक्त कमलरीहरु घर न घाटका भएका छन्। उनीहरुको उचित सम्बोधन नहुने हो भने मुक्त कमलरीहरु पुनः कमलरी बस्न जानुपर्ने बाध्यात्मक परिस्थितिको सिर्जना हुने निश्चितप्राय छ, उनले भनिन्। त्यस्तै महिमा चौधरीले दाङ, कैलाली र कन्चनपुरमा अवस्थित छात्रावासमा रहेका १६६ जनाको तत्काल आवासीय सुविधाको व्यवस्थापन गर्न सरकारसँग माग गरिन्। स्थानीय तहमार्फत् मुक्त कमलरीको निःशुल्क शिक्षाको व्यवस्था मिलाइयोस्, उनले भनिन्। उनले मुक्त कमलरीले सञ्चालन गर्दै आएको सहकारीका लागि प्रदेश तथा स्थानीय तहले जग्गा र भवनको व्यवस्था मिलाउन पहल गर्नसमेत सरकारसँग आग्रह गरिन्। त्यस्तै निर्मला चौधरीले मुक्त कमलरीहरुलाई शिक्षा, सिप, रोजगार र जमिनसहितको पुनःस्थापनाका लागि मुक्त कमलरी पुनंस्थापना आयोग गठन गर्नुपर्ने बताइन्। उनले भनिन्, सरकारले आयोग गठन गरेर तत्कालै मुक्त कमलरीहरुको पुनःस्थापना गरोस्। त्यस्तै मन्जिता चौधरीले मुक्त कमलरीको हत्या, बेपत्ता र यौनहिंसाजस्ता घटना भइरहेको भन्दै त्यसमा अनुसन्धान गरी दोषीलाई कारबाही गर्नुपर्ने बताइन्। उनले पीडितलाई न्याय दिन सरकारले पहल गर्नुपर्नेमा जोड दिइन्। मुक्त कमलरीहरुले जारी गरेको विज्ञप्ति नेपालको पश्चिमी जिल्लाहरु विशेष गरी दाङ्ग, बाँके, बर्दिया, कैलाली र कञ्चनपुरमा व्याप्त रहेको कमलरी प्रथाको मानव अधिकारको क्षेत्रमा क्रियाशील विभिन्न नागरिक अगुवा तथा संघ संस्था समेतको संयुक्त तथा निरन्तर अभियान र दवावको परिणामस्वरुप कमलरी प्रथालाई नेपाल सरकारले यसलाई अवैध घोषणा गर्दै १३ असार २०७० मा कमलरी मुक्त घोषणा गरेको व्यहोरा अवगत गराउन चाहन्छौं । साथै २०७० जेठ २४ गते कमलरी प्रथा उन्मूलनको लागि संयुक्त संघर्ष समिति र नेपाल सरकारवीच भएको संझौतामा मुक्त कमलरीको हकहितका साथै विद्यमान कमलरी छात्रवृत्रिको रकम बृद्धिका लागि विद्यमान शिक्षा निर्देशिका संशोधन गर्ने विषयमा समेत सहमति भएको (सहमतिको बुँदा नं ५) व्यहोरा स्मरण गराउन चाहन्छौं । नेपालले लोक कल्याणकारी र समाजवाद उन्मूख शासन व्यवस्थालाई आत्मसात गरेको छ । त्यसै अनुरुप नेपालको संविधान (२०७२)मा मुक्त कमलरी लगायत विपन्न वर्गको पहिचान गरी उनिहरुको लागि बसोबासका लागि घर घडेरी तथा विविकोपार्जनका लागि कृषि योग्य जमीन वा रोजगारीको व्यवस्था गर्ने विषयलाई संबिधानले प्राथमिकतामा राखेको छ (धारा ५१ ञ को ६) । त्यसैगरी संबिधानको मौलिक हकमा आर्थिक रुपले विपन्न नागरिकलाई कानून बमोजिम निःशुल्क उच्च शिक्षाको हकको प्रत्याभूति गरिएको छ (धारा ३१ को उपधारा (३) । महिलाको हक अन्र्तगत महिलालाई शिक्षा लगायतका क्षेत्रमा सकारात्मक विभेदका आधारमा विशेष अवसर प्राप्त गर्ने हक सुनिश्चित गरिएको छ (धारा ३८ को उपधारा (५) । त्यसैगरी जोखिममा रहेका बालबालिकालाई राज्यबाट विशेष संरक्षण र सुविधा पाउने हक हुने विषयलाई समेत संबिधानले सुनिश्चित गरेको छ (धारा ३९ को उपधारा (९) । उपरोक्तमा उल्लेखित संबैधानिक प्रत्याभूतिका अतिरिक्त स्थानीय सरकार सञ्चालन ऐन, २०७४ मा वडा समितिको काम, कर्तव्य र अधिकार अन्र्तगत कमलरी प्रथा लगायतका कुरितीको अन्त्य गर्ने दायित्व तोकेको छ । (दफा १२(ग)को उपदफा ३२) । कमैया श्रम (निषेध गर्ने) सम्वन्धी ऐन, २०५८ ले नेपाल सरकारले मुक्त कमैयालाई तोकिए बमोजिम बसोवास, रोजगार तथा आय आर्जनको व्यवस्था गर्ने उल्लेख छ (दफा १४) । त्यसैगरी कमैया श्रम (निषेध गर्ने) सम्वन्धी नियमावली, २०६७ ले मुक्त कमैयाको वर्गिकरण गर्ने (दफा ३) र पचियपत्र वितरण गर्ने दायित्व सरकारलाई सुम्पेको छ । जर्वजस्ती श्रममा लगाउने कार्य विरुद्धको अभिसन्धी ९ँयचअभम ीबदयच ऋयलखभलतष्यल( ज्ञढघण्, ल्भउब िचबतषष्भम यल द्दण्ण्द्द०का साथै सन् १९८९ मा पारित गरेको बालअधिकार सम्बन्धी अन्तराष्ट्रिय अभिसन्धीले समेत बालबालिकालाई जर्वजस्ती श्रममा लगाउन निषेध गर्नुका साथै बालबालिकाको सर्वोत्तम हित र शिक्षाको अधिकारलाई सुनिश्चित गर्ने दायित्व राज्यमा निहित गरेको छ । महिलाको अधिकार सम्वन्धी महासन्धी ९ऋभ्म्ब्ध्०लगायतका मानव अधिकार दस्ताबेजहरुमा बालिका र महिलाको हक अधिकारलाई उच्च प्राथमिकता दिने विषयमा नेपाल सरकारले विभिन्न तहमा प्रतिबद्दता जनाउँदै आएको छ । एकातर्फ बालवालिकाहरुलाई श्रममा लगाउन नपाइनेकानूनी व्यवस्था हुँदाहुँदै कानून विपरित कमलरी राख्ने कार्य औपचारिकरुपमा अन्त्यको घोषणा गरिएको भएतापनि अझैपनि बालवालिकाहरुलाई श्रममा लगाउने कार्य निरन्तर नै रहेको छ भने अर्कोतर्फ मुक्त कमलरीका लागि उच्च शिक्षासम्मको पहुँचको लागि विद्यमान कानून कार्यान्वयनमा तीन तहका सरकारवीचमा आवश्यक समन्वय हुन नसक्दा हाल केही छात्रावासमा अध्ययनरत मुक्त कमलरी र विशेष गरी आफ्ना परिवार र आवासविहिन मुक्त कमलरीहरुको उच्च शिक्षा लगायत आवास तथा जिविकोपार्जनको अधिकार नै खोसिने अवस्थामा पुगेको छ । यसै सन्र्दभमा मुक्त कमलरीका लागि शिक्षा निर्देशिका २०६८ अनुसार हालसम्म मुक्त कमलरीहरुले पाउदै आएको छात्रवृति तथा छात्रवास सुविधा हाल कटौति हुन लागेको देखिन्छ । कक्षा १२ सम्म अध्ययन गरिरहेका छात्राहरुलाई यो छात्रवृति सुविधा प्राप्त गरेतापनि तत्पश्चातको अध्ययनको लागि छात्रवृति सुविधा तथा छात्रवासमा खाने, वस्ने सुविधाकटौती भएको कारणशिक्षालाई निरन्तरता दिन नसक्ने अवस्था सृजना भएको छ। जसका कारण पढाई छाडी त्यस्ता बालिकाहरु जिवन निर्वाहका लागि बालविवाह तथा कम उमेरमा नै विवाह गर्न बाध्य हुने बाध्यात्मक परिस्थिति खडा भएको छ ।त्यसैगरी केही मुक्त कमलरीहरुका कोही आफ्नो अविभावक नभएका कारण यि कमलरीहरु अन्तिम परिक्षाको तयारी गर्नुपर्ने समयमाकहाँ बस्ने र के खाने भन्ने चुनौतिपूर्ण अवस्थामा पुगेका छन् । दाङ जिल्लाको लावाजुनी छात्रावास नर्तिमा वसीस्नातक तहमा अध्ययनगरिहेका १० जनाको अवस्था अव कहाँ जाने के खाने भन्ने चिन्ताले सताउन थालेको छ । २०७८ असार मसान्त पश्चात खानबस्नको स्पष्ट प्रवन्ध नहुने हो भने त्यँहा रहेर अध्ययन गरिरहेका १० जना मुक्त कमलरी छात्राहरु घर न घाटको हुने अवस्था देखिन्छ । त्यसैले उक्त स्थान लगायत अन्य यस्तै अवस्थामा रहेका कमलरीहरुको उचित व्यवस्थापन गर्न तत्काल आवश्यक देखिन्छ । यसको उचित सम्बोधन नहुने हो भने मुक्त कमलरीहरु पुनः कमलरी बस्न जानुपर्ने बाध्यात्मक परिस्थितिको सृजना हुने निश्चितप्राय छ । मुक्त कमलरीका हक अधिकार र सवालहरुको सम्बोधनका लागि आगामी आव २०७८७९ मा समेत विभिन्न व्यवस्थाका साथै मुक्त कमलरी महिला विद्यार्थीका लागि सबै विषयमा उच्च शिक्षासम्म छात्रवृति प्रदान गर्ने र निशुल्क शिक्षा सुनिश्चित गर्ने (बजेटको बुँदा नं २२३) व्यवस्था हुँदाहुँदै पनि तीन तहका सरकारवीचको समन्वयको अभावमा उनिहरुका हक अधिकारका सन्र्दभमा केही अन्यौलताहरु रहेको कारण यो अवस्था श्रृजना भएको हामीलाई महशुस भएको छ । एकातिर माध्यमिक शिक्षा प्राप्त गरिसकेका कमलरीहरु रोजगारीको अभावमा तड्पीरहनु परेको छ भने संघीयसरकारको बजेट भाषण (बजेट वक्तव्यको बुदा नंं ८६, बुंदा नं १३८, र बुंदा नं२३३ मा) उनिहरु लक्षित कार्यक्रम तथा बजेट बिनियोजन गरेको भएतापनि कमलरीहरु भने वेरोजगार भएर, भुमिहिन भएर, शिक्षावाट बञ्चित भएर बस्नुपरेको छ । त्यसैले यस क्षेत्रमा क्रियाशील नागरिक संघ सस्थाको तर्फबाट कमलरी तथा मुक्त कमलरीको हकहित रक्षार्थ पत्रकार सम्मेलन गर्दैछौ । तपसिल मागहरु तत्काल पुरा गर्न हार्दिक अपिल गर्दछौ नेपाल सरकार र मुक्त कमलरी बिच २४ जेठ २०७० मा भएको १० बुंदे संम्झौताको यथोचित रुपमा कार्यान्वयन गर्नुपर्ने । सम्पुर्ण मुक्त कमलरीहरुलाई तत्काल परिचयपत्रको व्यवस्थाका लागि पहल गर्नुपर्ने । मुक्त कमलरीका लागि प्रदान गरिँदै आएको छात्रवृत्ती स्नातककोत्तर तहसम्म व्यवस्था गरी समयानुकूल बृद्धि गर्नुपर्ने । घरबास नभएका मुक्त कमलरीलाई स्नातकोत्तर तहसम्मै छात्रावासमै बस्न पाउने व्यवस्था गरिनुपर्ने । यसका लागि दाङ, कैलाली र कन्चनपुरमा रहेको छात्रावासमा रहेका १६६ जनाको तत्काल आवासिय सुविधाको व्यवस्थापन गर्नुपर्ने । मुक्त कमलरीहरुका लागि रोजगारीको सुनिशिच्ता गर्नुपर्ने । मुक्त कमलरीहरुलाई शिक्षा, सिप, रोजगार र जमिन सहितको पुर्नस्थापनाको लागि मुक्त कमलरी पुनंस्थापना आयोग गठन गरी उनिहरुको पूर्नस्थापना गर्नुपर्ने । मुक्त कमलरीको क्षमता विकास, सिप विकास र रोजगारका लागि बजेट विनियोजन गरी कार्यान्वयन गर्नुपर्ने । घरबास नभएका मुक्त कमलरीलाई जग्गा र आवासको व्यवस्था गर्नुपर्ने । मुक्त कमलरीको हत्या, वेपत्ता र यौनहिंसा जस्ता घटनामा गम्भिर अनुसन्धान गरी दोषीलाई कारर्वाही र पिडितलाई न्याय दिन पहल गर्नुपर्ने । रोजगारका लागि सहकारी मार्फत आयआर्जनका कार्यक्रम सञ्चालन गर्नुपर्ने । स्थानीय तह मार्फत मुक्त कमलरीको निःशुल्क शिक्षाको व्यवस्था मिलाउने । मुक्त कमलरीले सञ्चालन गरेको सहकारीका लागि प्रदेश सरकार तथा स्थानीय तहले जग्गा र भवनको व्यवस्था मिलाउन पहल गर्नुपर्ने । स्थानीय सरकारले कमलरीको उद्धार र पुनस्र्थापनामा ध्यान दिंदै कमलरी राख्नेलाई कारर्वाही प्रक्रियामा ल्याउन पहल गर्नुपर्ने । स्थानिय सरकार तथा प्रदेश सरकारले रोजगारीको अवसर आएमा मुत कमलरीहरुलाई विशेष प्राथमिकता दिनुपर्ने । मुत कमलरीहरुको पुनस्थापना लक्षित वजेट तथा कार्यक्रम लागु गर्नुपर्ने । यदकदा अझैपनि कमलरी राख्ने क्रम जारी भएका विषयहरु सार्वजनिक हुने गरेको पाइएकोले प्रदेश तथा स्थानीय सरकारमार्फत सोको अनुगमन गरी कानूनी दायरामा ल्याई कारवाही गर्नुपर्ने।"
यस्तो छ नागरिकता विधेयक पुनर्विचार गर्न राष्ट्रपतिले संसद् सचिवालयमा पठाएको पत्र,"काठमाडौं : राष्ट्रपति कार्यालयले संघीय संसदबाट पुनः गहन अध्ययन, छलफल र विश्लेषणसहित पुनर्विचार गरियोस भन्दै संसद् सचिवालयलाई पत्र पठाएको छ। संविधानको धारा ११३ को उपधारा (३) बमोजिम सन्देशसहित नेपाल नागरिकता ऐन, २०६३ लाई संशोधन गर्न बनेको विधेयक प्रतिनिधि सभामा फिर्ता पठाइएको हो। नेपाल नागरिकता ऐन, २०६३ लाई संशोधन गर्न बनेको विधेयक प्रतिनिधि सभाको साउन ६ गते बसेको बैठकबाट पारित भएर सभामुखबाट प्रमाणित भई प्रमाणीकरणका लागि समक्ष पेश भएको थियो। पत्रमा भनिएको छ, 'नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९ विधेयकका सम्बन्धमा 'संघीय संसद् (प्रतिनिधि सभा र राष्ट्रिय सभा) बाट पारित भई मिति २०७९ साउन १६ मा नेपालको संविधानको धारा ११३ को उपधारा (१) बमोजिम प्रमाणीकरणका लागि प्रस्तुत हुन आएको नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९ को विधेयक देहायको सन्देशसहित नेपालको संविधानको धारा ११३ को उपधारा ९३० बमोजिम प्रतिनिधि सभामा फिर्ता पठाएको छु।' नेपालको संविधानको भाग २, धारा १० देखि १५ अन्तर्गत नेपालको नागरिकता प्राप्त गर्न योग्य हरेक नेपाली नागरिकले सहज र सरल ढङ्गबाट नेपाली नागरिकताको प्रमाणपत्र प्राप्त गर्न समुचित कानुनी प्रबन्ध गर्नु राज्यको दायित्व भएको पत्रमा उल्लेख छ। संविधानद्वारा सुनिश्चित गरिएका मौलिक अधिकार सम्पन्न एवं कर्तव्य बोधयुक्त नागरिकबाट नै मुलुकको राष्ट्रियता, राष्ट्रिय एकता, सार्वभौमिकता तथा राष्ट्रिय अखण्डतालाई सुदृढ बनाउने संविधान निर्दिष्ट उद्देश्य हासिल हुने भएकाले नागरिकता प्राप्तिको प्रक्रिया प्रत्येक नेपालीको आत्मसम्मान तथा राष्ट्रको एकतासँग गहिरो गरी गाँसिएको संवेदनशील विषय भएको उल्लेख छ। पत्रमा भनिएको छ, 'सार्वभौम संसद्बाट विषयवस्तुको गाम्भीर्यलाई मनन् गरी नागरिकताको प्राप्ति, समाप्ति एवं पुर्नप्राप्तिको प्रक्रियाका स्पष्ट प्रावधानहरू व्यवस्थित गर्नुका साथै नागरिकता प्राप्त हुने क्रममा यदाकदा देखिन सक्ने बाधा अड्चनहरू समेत सम्बोधन हुन यथोचित कानुनको निर्माण गरिनु व्यवस्थापिकीय कर्तव्य नै हो। संविधानको धारा १० मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने सुनिश्चित गरिएको हुनाले कानुनको तत्काल आवश्यकता रहेको बारेमा कुनै प्रकारको सन्देह वा द्विविधा रहेको छैन।' नवनिर्वाचित संविधान सभाद्वारा जारी गरिएको नेपालको संविधानबमोजिम नागरिकता प्राप्तिका सम्बन्धमा बन्नुपर्ने पहिलो संघीय ऐन भएकाले प्रस्तुत विधेयकको पृष्ठभूमिमा इतिहासदेखि वर्तमानसम्म विभिन्न समयमा जारी भएका संविधान तथा कानुनद्वारा नागरिकता सम्बन्धी विषयमा गरिएका व्यवस्थालाई सारांशमा स्मरण गर्नु उपयुक्त हुजे सुझाव दिइएको छ।"
सिट बाँडफाँडको प्रतिवेदन तयार पार्दै कार्यदल,काठमाडौं : मंसिर ४ गते हुने संघ र प्रदेशको निर्वाचनका लागि सिट बाँडफाँट गर्न सत्ता गठबन्धनका दलहरुले गठन गरेको कार्यदलले तालमेलको सबै काम टुंगो लगाएर शीर्ष नेतालाई प्रतिवेदन बुझाउने जनाएको छ। बालुवाटारमा सोमबार बसेको कार्यदल बैठकमा चुनाबी तालमेलका बारेमा बिभिन्न कोणबाट छलफल भएको र सकेसम्म कार्यदलले नै सबै काम टुंगो लगाएर शीर्ष तहमा प्रतिवेदन बुझाउने तयारी भएको कांग्रेस नेता एवं सञ्चार मन्त्री ज्ञानेन्द्र बहादुर कार्कीले बताए। उनले बुधबार बस्ने कार्यदल बैठकले तालमेलको खाका टुङ्गो लगाउने संकेत गरे। तालमेका लागि २०७४ सालको निर्वाचनमा दलहरुले पाएको समानुपातिक मत र अहिलको स्थानीय तह निर्वाचनलाई आधार बनाएर छलफल भइरहेको उनले बताए। यसअघिको संघीय निर्वाचनमा नेकपा एकीकृत समाजवादी सहभागी नभएकाले विशिष्टरुपमा मापदण्ड बनाएर तालमेलको खाका तयार गरिने उनको भनाइ छ। कार्कीले कसैको विरुद्ध गठबन्धन नभएको भन्दै गठबन्धनमा आउन चाहनेसँग सकारात्मकरुपमा छलफल गरिने बताए। पाँच दलीय गठबन्धनका शीर्ष नेताहरुको बैठकले प्रदेश र प्रतिनिधिसभा चुनावमा तालमेल गर्ने निर्णय गर्दै कार्यदल गठन गरेको थियो। ११ सदस्यीय कार्यदलको संयोजक कांग्रेसका नेता कृष्णप्रसाद सिटौला छन्। कार्यदललाई सिट बाँडफाँटको खाका तयार गरी प्रतिवेदन बुझाउन भनिएको छ।
नेपाली र अमेरिकी सेनाबीच सैन्य अभ्यास हुँदै,काठमाडौं : संयुक्त सैनिक अभ्यासका लागि १६ जना अमेरिकी सेना नेपाल आइपुगेका छन्। भोलि (मंगलबार) काठमाडौं र नगरकोटमा हुने संयुक्त सैन्य अभ्यासका लागि उनीहरु नेपाल आइपुगेको नेपाली सेनाले जनाएको छ। अभ्यासमा नेपाली सेनाका तर्फबाट ८० जना सहभागी हुनेछन्। अभ्यासका लागि चाहिने आवश्यक सैन्य सामग्रीहरु अमेरिकाबाटै ल्याइएको सेनाद्वारा जारी विज्ञप्तिमा भनिएको छ। विसं २०६० देखि नेपाली सेना र संयुक्त राज्य अमेरिकाको सेनाबीच सञ्चालन हुँदै आएको 'एक्सब्यालेन्स नेल'अन्तर्गतको ३९औं संस्करण भएको सेनाले जनाएको छ। सरकारको स्वीकृतिमा नेपाली सेनाको श्री सिंह महावीर योजना तथा समन्वय महाशाखाअन्तर्गत रहेका रेञ्जर गणहरु र अमेरिकी सेनाको टुकडीबीच मंगलबार संयुक्त अभ्यास हुने सेनाले जनाएको छ। नेपाल र चीनबीच हुने संयुक्त सैन्य अभ्यास भने कोरोना महामारीका कारण प्रभावित बनेको छ।
राप्रपा नेपालको रणनीति : चुनावबाट राष्ट्रिय पार्टी,"काठमाडौंः राप्रपा नेपालले चुनावबाट कम्तिमा राष्ट्रिय पार्टी बनाउने गरि तयारी थाल्ने योजना बनाएको छ । राप्रपा नेपालको नेतृत्व पंक्ति परीक्षाको घडिबाट उत्तिर्ण ईमान्दार र दूरदर्शी रहेको र अब बलियो संगठन निर्माण गर्न आवश्यक रहेको निष्कर्ष निकालेको हो । पार्टीको केन्द्रीय कार्यसमितिको बैठकमा प्रस्तुत राजनीतिक कार्यपत्रमा अध्यक्ष कमल थापाले प्रस्तुत गरेको कार्यपत्रमा भनिएको छ, 'यदी बलियो संगठन बनउन सक्यौँ भने दलिय प्रतिस्पधामा हामीलाई कसैले जित्न सक्दैन । आगामी चुनावबाट हामीले राप्रपा नेपाललाई कम्तिमा राष्ट्रिय पार्टी बनाउने छौँ । त्यसपछि हामीले कहिल्यै पछि फर्केर हेर्नु पर्ने छैन । हाम्रो प्रगतिको वेगलाई कसैले रोक्न सक्दैन । यहि आत्मविश्वासका साथ हामी यो बैठक सकेर जिल्ला फर्कने छौँ । जिल्लामा पुगेर आगामी दुई महिना रात दिन नभनी, चाडपर्व नभनी हामी जनताको घर दैलोमा जानेछौँ ।' कार्यपत्रमा भनिएको छ, 'देशको वर्तमान अवस्था, पार्टीको वैचारिक अवधारणा, वैकल्पिक शक्तिका रुपमा राप्रपा नेपाल एवं पार्टीको भावि कार्यदिशाका बारेमा चर्चा गर्यौं । म पार्टीका साथीहरुलाई विशेष जोड दिएर भन्न चाहन्छु कि अन्य राजनैतिक दलहरुको तुलना राप्रपा नेपालको काँधमा विशेष र थप कार्यभार रहेको छ । जनचाहना अनुरूप आर्थिक सम्बृद्धिको लक्ष्य हासिल गर्नुका साथै सनातन हिन्दूराष्ट्र लगायतका मान्यताहरुको पुनःस्थापना हाम्रो विशिष्ठ कार्यभार हो । यो जिम्मेवारी निर्वाह गर्न जनताको विश्वास निरन्तर रूपमा कायम गर्नु पर्ने हुन्छ । जनताको विश्वास जित्न स्पष्ट वैचारिक आधार, सुदृढ संगठन, सक्षम र ईमानदार नेतृत्व एवं जनमुखी कार्यक्रमको आवश्यक पर्दछ । हामीले अवम्बन गरेको विचार सशक्त र सर्वकालिक छ । परम्परागत शैलीको राजनीतिक दलहरु भन्दा फरक ढंगबाट अघि बढाउनु जरुरी रहेको कार्यपत्रमा भनिएको छ । कार्यपत्रमा वैचारिक रूपमा मात्र होईन अन्य दलहरुको तुलनामा कार्यशैली र चरित्रमा पनि भिन्नता हुनु पर्दछ भन्ने मान्यता रहेको उल्लेख छ । कुनै पनि राजनैतिक शक्ति विचार शुन्यतामा खडा हुन सक्दैन । राजनैतिक दलको आत्मा भनेकै विचार वा सिद्धान्त हो । यसै सन्दर्भमा देशलाई एउटा बलियो वैकल्पिक राजनीतिक शक्ति उपलब्ध गराउने उदेश्यका साथ राप्रपा नेपाल अन्य दलहरु भन्दा लोकतन्त्रको वृहत परिवेशमा केही फरक विचार र मार्गचित्र बोकेर जनता समक्ष उपस्थित भएको छ,'कार्यपत्रमा भनिएको छ,' फरक बिचारहरु बिचको प्रतिस्पर्धाले प्रजातन्त्रलाई सुदृढ र परिपक्व बनाउने हुँदा पनि राप्रपा नेपालको फरक विचार स्वभाविक र वैकल्पिक प्रजातान्त्रिक मान्यता हो ।"
प्रधानमन्त्रीले प्रस्ताव गरेको अध्यादेशलाई राष्ट्रपतिले पुनर्विचार गर्ने व्यवस्था संविधानमा छैन,"काठमाडौं : राष्ट्रपतिलाई प्रमाणीकरणका लागि पठाएको विधेयक फिर्ताको विषयमा पक्ष र विपक्षमा बहस चलेको छ। प्रधानमन्त्रीले पठाएको नेपाल नागरिकता (पहिलो संशोधन) अध्यादेश तत्कालै प्रमाणीकरण र हाल नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९को विधेयक राष्ट्रपतिले प्रमाणीकरण नगरी सन्देशसहित संसदमा फिर्ता पठाएपछि प्रतिपक्षलगायतले स्वागत र सत्तापक्षले राष्ट्रपतिको आलोचना गरेका छन्। पक्षविपक्षमा बहस भइरहँदा राष्ट्रपति भण्डारीले दिएको १५ बुँदे सुझावमा प्रधानमन्त्रीद्वारा विधिवत् प्रस्ताव गरिएको अध्यादेशलाई राष्ट्राध्यक्षले अध्ययन गरी पुनर्विचार गर्ने व्यवस्था संविधानबाट निर्दिष्ट नभएको उल्लेख गरिएको छ। प्रतिनिधिसभाले साउन ७ गते शुक्रबार नागरिकता संशोधन विधेयक बहुमतले पारित गरेको थियो। साउन १२ गते राष्ट्रियसभाबाट पारित भएको थियो। त्यसपछि सभामुख अग्निप्रसाद सापकोटाले विधेयक प्रमाणीकरणका लागि साउन १५ गते राष्ट्रपति कार्यालयमा पठाएका थिए। नेपालको संविधान धारा ११३ को उपधारा (३)मा प्रमाणीकरणका लागि पेस भएको विधेयक (अर्थ बाहेक) मा पुनर्विचार गर्नु आवश्यक छ भन्ने राष्ट्रपतिलाई लागेमा विधेयक पेस भएको मितिले सन्देशसहित विधेयक उत्पत्ति भएको सदनमा फिर्ता पठाउन सक्ने व्यवस्था छ। नेपाल नागरिकता (पहिलो संशोधन) ऐन, २०७९को विधेयकबारे राष्ट्रपति कार्यालयले प्रेस विज्ञप्ति जारी गर्दै भनेको छ, राष्ट्रपतिज्यूसमक्ष प्रतिनिधिसभाका सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधिसभामा फिर्ता पठाउनुभएको छ। विधेयक प्रमाणीकरणका लागि राष्ट्रपतिसमक्ष पुगेपछि विभिन्न संघ संस्था र सरोकारवालाहरु नागरिकता विधेयक खारेजीको माग गर्दै भण्डारीलाई ज्ञापनपत्र बुझाउन समेत पुगेका थिए। नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। राष्ट्रपतिले प्रतिनिधिसभामार्फत सम्मानित संघीय संसद्समक्ष जानकारी, अध्ययन र विमर्सका लागि पठाएको सन्देशमा सरकारद्वारा तत्काल जारी हुनुपर्ने भनी मन्त्रिपरिषद्को निर्णयका आधारमा प्रधानमन्त्रीद्वारा सिफारिस गरिएको कुनै पनि अध्यादेशको औचित्य केवल जननिर्वाचित संसद्बाट मात्र परीक्षण हुन सक्ने उल्लेख छ। करिब तीन वर्ष प्रतिनिधिसभामा रहेको उक्त विधेयकले कानुनको स्वरूप ग्रहण गर्न नसक्दा नागरिकता प्राप्तिका सवालहरूलाई तत्काल सम्बोधन गर्न आवश्यक देखिएकाले उक्त विधेयक र हाल प्रस्तुत विधेयककै समेत कतिपय प्रावधानहरू समान रहेको नेपाल नागरिकता (पहिलो संशोधन) अध्यादेश २०७८ साल जेठ ९ गते जारी भएको स्मरणीय छ। लोकतान्त्रिक विधि निर्माण प्रक्रियामा सरकारद्वारा तत्काल जारी हुनुपर्ने भनी मन्त्रिपरिषद्को निर्णयका आधारमा प्रधानमन्त्रीद्वारा सिफारिस गरिएको कुनै पनि अध्यादेशको औचित्य केवल जननिर्वाचित संसद्बाट मात्र परीक्षण हुन सक्छ। सन्देशमा भनिएको छ, प्रधानमन्त्रीद्वारा विधिवत् प्रस्ताव गरिएको अध्यादेशलाई राष्ट्राध्यक्षले अध्ययन गरी पुनर्विचार गर्ने व्यवस्था संविधानबाट निर्दिष्ट नभएको हुनाले त्यस प्रक्रियाका बारेमा सार्वभौम संसद्बाट मात्र समीक्षा वा पुनरावलोकन हुनसक्ने लोकतान्त्रिक एवं संवैधानिक अभ्यास रही आएको छ। तत्कालीन प्रधानमन्त्री केपी शर्मा ओलीले ल्याएको नागरिकता सम्बन्धी अध्यादेश सर्वोच्च अदालतले रोकेको थियो। सोही प्रसंगलाई उल्लेख गर्दै सन्देशमा भनिएको छ, सर्वोच्च अदालतको आदेशबाट उक्त अध्यादेश निस्क्रिय भई हाल सोसम्बन्धी रिट खारेज भइसकेको भए तापनि पूर्ण फैसला आउन बाँकी देखिन्छ। विक्रम सम्वत् २०७५ सालमा प्रतिनिधिसभामा पेस भएको नागरिकता विधेयकउपर छलफल जारी रहेको समेतका विषयगत एवं प्रक्रियागत कारणहरू औंल्याउँदै सम्मानित सर्वोच्च अदालतको आदेशबाट उक्त अध्यादेश निस्क्रिय भई हाल सोसम्बन्धी रिट खारेज भइसकेको भए तापनि पूर्ण फैसला आउन बाँकी देखिन्छ। सुझावको क्रममा उनले भनेकी छन्, विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक भएको उनको भनाई छ। सुझावमा भनिएको छ, संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। नेपालको संविधान ११३ विधेयकमा प्रमाणीकरणः (१) धारा १११ बमोजिम प्रमाणीकरणका लागि राष्ट्रपतिसमक्ष पेस गरिने विधेयक उत्पत्ति भएको सदनको सभामुख वा अध्यक्षले प्रमाणित गरी पेस गर्नुपर्नेछ । तर, अर्थ विधेयकका हकमा अर्थ विधेयक हो भनी सभामुखले प्रमाणित गर्नुपर्नेछ । (२) यस धाराबमोजिम प्रमाणीकरणका लागि राष्ट्रपतिसमक्ष पेस भएको विधेयक पन्ध्र दिनभित्र प्रमाणीकरण गरी त्यसको सूचना यथासम्भव चाँडो दुवै सदनलाई दिनुपर्नेछ ।(३) प्रमाणीकरणका लागि पेस भएको अर्थ विधेयकबाहेक अन्य विधेयकमा पुनर्विचार हुनु आवश्यक छ भन्ने राष्ट्रपतिलाई लागेमा त्यस्तो विधेयक पेस भएको पन्ध्र दिनभित्र निजले सन्देशसहित विधेयक उत्पत्ति भएको सदनमा फिर्ता पठाउनेछ ।(४) राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गरी त्यस्तोे विधेयक प्रस्तुत रूपमा वा संशोधनसहित पारित गरी पुनः पेस गरेमा त्यसरी पेस भएको पन्ध्र दिनभित्र राष्ट्रपतिले प्रमाणीकरण गर्नेछ ।(५) राष्ट्रपतिबाट प्रमाणीकरण भएपछि विधेयक ऐन बन्नेछ । विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाई दुई हप्तामै फास्ट ट्र्याकबाट विधेयक पारित गरेको थियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। जब कि सत्तापक्ष र विपक्षी दलका ४५ सांसदले ९४ वटा विषयमा संशोधन प्रस्ताव राखेका थिए।"
आगामी निर्वाचनमा कांग्रेसलाई पहिलो पार्टी बनाउने गरी लाग्नुस् : देउवा,"काठमाडौं : प्रधानमन्त्री एवम् नेपाली कांग्रेसको सभापति शेरबहादुर देउवाले आगामी निर्वाचनमा पहिलो पार्टी बनाउने गरी लाग्न निर्देशन दिएका छन् । सोमबार सानेपामा कांग्रेस पार्टीबाट निर्वाचित जनप्रतिनिधि अभिमुखीकरण कार्यक्रमको उद्घाटन गर्दै सभापति देउवाले कांग्रेसको ध्यान आगामी निर्वाचनमा पहिलो पार्टी बन्ने रहेको बताएका हुन्। सरकारले मंसिर ४ गते प्रतिनिधि सभा र प्रदेश सभाको निर्वाचन घोषणा गरेको छ। प्रतिनिधिसभामा १ सय ६५ र प्रदेशसभामा ३ सय ३० सिट छन्। उनले आगामी निर्वाचनमा गठबन्धन कायम हुने बताए। उनले गठबन्धन छदैछ त्यसैले निर्वाचन जितिन्छ, टिकट चाहिन्छ नभन्न समेत आग्रह गरे। उनले जनताभन्दा ठूलो अरु कोही नभएकाले जनभावना अनुसार काम गर्नुपर्ने धारणा राखे। उनले भने, जनताभन्दा ठूलो अरु कोही छैन। जनताको विश्वास लिन जनतामाझ जानुहोस्। जनताले गाउँमै सिंहदरबार ल्याएको महसुस हुने गरी काम गर्न स्थानीय तहमा निर्वाचित जनप्रतिनिधिलाई समेत निर्देशन दिए। उनले सिंहदरबारको अधिकार गाउँमा पुगि नसकेको बताए। देउवाले भने, सिंहदरबार गाउँमा लिएर आयौं भन्छौं तर जनताले हामीले केहि पाएनौं भन्न थालिसकेका छन्।"
नागरिकता विधेयक फिर्ता गरेको भन्दै राष्ट्रपतिविरुद्ध पूर्वपश्चिम राजमार्गमा चक्काजाम,ढल्केवर(धनुषा) : नागरिकता विधेयक फिर्ता गरेको भन्दै राष्ट्रपति विद्यादेवी भण्डारीविरुद्ध धनुषाको ढल्केवरमा प्रदर्शन गरिएको छ । राष्ट्रपति भण्डारीले चालेको कदमविरुद्ध नेपाली कांग्रेसका स्थानीय नेता कार्यकर्ताहरुले ढल्केवरमा पूर्वपश्चिम लोकमार्ग अवरुद्ध गर्दै प्रदर्शन गरेका छन् । नेपाली कांग्रेसको मिथिला नगरपालिकाका सभापति जोगी महतोको नेतृत्वमा सोमबार बिहान नेताकार्यकर्ताहरुले आधा घण्टा राजमार्गमा चक्काजाम गरेका हुन् । केन्द्रको निर्देशन बमोजिम राजमार्ग बन्दको कार्यक्रम गरिएको कांग्रेसका क्षेत्रीय सचिव बुधेश्वर महतोले बताए । प्रदर्शको क्रममा नागरिकता पीडितहरुको सहभागीता रहेको थियो । उनीहरुले राष्ट्रपतिविरुद्ध चर्को नाराबाजी समेत गरेका थिए । बन्दकर्ताहरुले मोटरसाइकल समेत रोकेपछि केहीबेर तनाव उत्पन्न भएको थियो । गत साउन ६ गते संघीय संसदबाट पारित विधेयक प्रमाणीकरणका लागि साउन १५ गते राष्ट्रपति कार्यालय पठाइएको थियो । संघीय संसदको दुवै सदनबाट बहुमतले पारित भएको उक्त विधेयक संघीय संसदबाट पुनर्विचार हुन आवश्यक देखिएको भन्दै राष्ट्रपति भण्डारीले आइतबार साँझ प्रतिनिधिसभामा फिर्ता पठाइदिएकी छन्।
प्रहरी समायोजन माग्दै मन्त्रीकै धर्ना,"जनकपुरधाम : प्रहरी समायोजनको मुद्दा लिएर मधेश प्रदेशका मुख्यमन्त्री लालबाबु राउतसहित मन्त्रीहरू आइतबारदेखि धर्ना बसेका छन्। प्रहरी प्रशासन प्रदेश सरकारलाई हस्तान्तरण गर्नुपर्ने माग सहित मधेश सरकारका मुखिया र मन्त्रीहरू जनकपुरस्थित प्रदेश प्रमुखको कार्यालय परिसरमै धर्नामा बसेका हुन्। प्रदेश प्रमुखको सचिवालय प्रांगणमा टेन्ट लगाएर धर्नामा बसेका मुख्यमन्त्री र मन्त्रीहरूले साउन २२ गते प्रदेश प्रमुख मार्फत संघिय सरकारलाई प्रदेश समायोजनको विषयमा सातदिने अल्टिमेटम सहित ध्यानाकर्षणपत्र बुझाएको थियो। तर, संघीय सरकारबाट कुनै सुनवाई नभएपछि धर्ना सुरु गरिएको हो। संघ सरकारविरुद्ध एक सातासम्म धर्ना यथावत रह्ने मधेश प्रदेशका गृह तथा सञ्चारमन्त्री भरत प्रसाद साहले बताए। संघीय सरकारसँग पटक पटक प्रहरी समायोजनको लागि आग्रह गर्दा पनि कुनै सुनवाई नगरेपछि अन्ततः धर्ना बस्न बाध्य भएको मुख्यमन्त्री लालबाबु राउतले बताए। उनले संघीयताको सफल कार्यान्वयनको लागि पनि मधेश सरकारलाई यो कदम चाल्नु परेको दाबि गरे। २०७६ माघ २८ गते राष्ट्रपतिबाट प्रमाणीकरण भई सकेको प्रहरी समायोजन ऐन कार्यान्वयनमा ढिलाई हुनुले थुप्रै आशंकाहरू जन्माएको राउतको भनाई छ। प्रहरी विनाको सरकारको कल्पना गर्न सकिदैन्। संघ सरकारलाई दबाव दिन हामीले ४ वर्षपूर्वनै प्रहरी ऐन बनायौं। मधेश सरकारकै दबावमा संघ सरकारले पनि प्रहरी समायोजन ऐन ल्याएको पनि साढे दुई वर्ष बित्न लागेको छ। प्रहरी समायोजनको लागी प्रधानमन्त्री देखि सबै दलका शीर्ष नेताहरूलाई ध्यानाकर्षण गरायौ। तर, पनि कार्यान्वयनमा आनाकानी भइ रहेकोले बाध्यभएर आन्दोलनमा उत्रिएका हौं, मुख्यमन्त्री राउतले भने। आफूहरूको धर्ना प्रति संघीय सरकारले गम्भीरता नदेखाए एक सातापछि अझ सशक्त आन्दोलनमा उत्रिने चेतावनी समेत दिएका छन्। पहिलो दिन धर्नामा मुख्यमन्त्री राउतसहित मन्त्री, प्रदेशसभा सदस्यहरू लगायतको सहभागीता रहेको थियो।"
"सबै भाषा, संस्कृतिलाई संरक्षण गर्नुपर्छ : प्रधानमन्त्री देउवा","काठमाडौं : प्रधानमन्त्री शेरबहादुर देउवाले सबै जाती, भाषा, संस्कृतिलाई संरक्षण गर्नुपर्नेमा जोड दिएका छन्। सोमबार नेपाल प्रज्ञा प्रतिष्ठानको ३७ औँ प्राज्ञ सभाको उद्घाटन गर्दै प्रधानमन्त्री देउवाले राष्ट्रिय तथा अन्तर्राष्ट्रिय क्षेत्रमा चिनाउन प्रज्ञा प्रतिष्ठानले महत्त्वपूर्ण भूमिका खेलिरहेको बताएका हुन्। देउवाले नेपाली साहित्य कला देशका गहना भएकाले तिनको संरक्षण गर्ने दायित्व सबैको भएको बताए। उनले प्रज्ञा प्रतिष्ठानले देश विदेशमा रहेका नेपाली साहित्यकारलाई एकै ठाउँमा समेट्नुपर्ने धारणा राखे। उनले भने, नेपाली जहाँ जहाँ पुगेका छन्, भाषा र साहित्य पनि त्यहाँ पुगेको छ। प्रज्ञा प्रतिष्ठानले देश विदेशमा रहेका नेपाली साहित्यकारलाई एकै ठाउँमा समेट्नुपर्छ।"
प्रतिनिधिसभामा कोरम पुर्याउनै धौधौ,काठमाडौं : प्रतिनिधिसभाको आइतबारको बैठकमा गणपूरक संख्या नपुगेपछि स्थगित भयो। विधेयकहरूमाथि छलफल गर्ने र पारित गर्ने प्रक्रिया अगाडि बढिरहेका बेला सांसदहरू हाजिर गर्दै निस्किने गरेको पहिलोपटक भने होइन। सांसदहरूले हाजिर गरेर बाहिरिँदा प्रतिनिधिसभामा विधेयक पारित गर्ने प्रक्रिया नै अवरुद्ध हुन पुगेको हो। बैठक प्रारम्भ हुँदा १७९ सांसदले हाजिर गरे पनि बैठकमा विधेयक निर्णयार्थ प्रस्तुत गर्दा भने ६७ सांसद मात्रै उपस्थित रहेको संसद् सचिवालयले जानकारी दिएको हो। बैठक १५ मिनेटसम्म स्थगित भएपछि ६९ जना सांसद उपस्थित नहुँदा प्रतिनिधिसभा मंगलबारसम्मका लागि स्थगित भएको हो। सांसदहरू संसद् मा आउने र हाजिर गरेर टाप कस्ने गरेकोले यसअघि पनि संसद् स्थगित हुँदै आएको छ। संसद् मा सार्वजनिक ऋण व्यवस्थापन विधेयक पारित गर्ने क्रममा सांसदहरूको गणपूरक संख्या पुगेन। उक्त विधेयक निर्णयार्थ प्रस्तुत गर्दा ६७ सांसद उपस्थित थिए। १५ मिनेट बैठक स्थगित गर्दा पनि सांसदहरूको संख्या ६९ नपुगेपछि कार्यसूचीमा रहेका बाँकी बिजनेस सूचीबाट हटाएर सभामुख अग्निप्रसाद सापकोटाले गणपूरक संख्या भन्दा २ सांसद कम रहेको भन्दै प्रतिनिधिसभा मंगलबार ११ बजेसम्मका लागि स्थगित गरे। २७५ सदस्यीय प्रतिनिधिसभामा गणपूरक संख्या पुग्न एक चौथाइ अर्थात् ६९ सांसद आवश्यक पर्दछ। ६९ जना सांसद पनि उपस्थित नहुँदा सभामुखलाई विधेयक पारित गराउन पनि हैरान भएको सभामुखकै सचिवालयका कर्मचारीहरू बताउँछन् ।
भुवन केसीविरुद्ध मुद्दाको सुनुवाइ हुँदै,काठमाडौं : चलचित्र विकास बोर्डका अध्यक्ष भुवन केसीविरुद्ध परेको मुद्दाको आज सर्वोच्च अदालतमा सुनुवाइ हुने भएको छ। सर्वोच्चका न्यायाधीश प्रकाशमान सिंह राउतको एकल इजलासमा मुद्दाको पेशी तोकिएको छ। चलचित्र विकास बोर्डको अध्यक्ष बन्न अयोग्य भएको भन्दै २६ साउन (बिहीबार) केसीविरुद्ध सर्वोच्च अदालतमा मुद्दा दायर भएको थियो। नरेश कुमार पौडेलसहित पाँचजनाले केसीलाई नियुक्ति गर्ने सरकारको निर्णय खारेजको माग गर्दै रिट दायर गरेका हुन्। गत साउन ९ गते बसेको मन्त्रिपरिषद बैठकले केसीलाई बोर्डको अध्यक्ष नियुक्त गर्ने निर्णय गरेको थियो। विकास बोर्डको अध्यक्ष हुनलाई स्नातक उत्तिर्ण हुनुपर्ने प्रावधान भएपनि केसीले प्रमाण पत्र तह मात्रै उत्तिर्ण गरेको रिटमा दावी गरिएको छ।
निर्वाचनका सुरक्षा चुनौती केलाउँदै गृहमन्त्रालय,"काठमाडौं : गृहमन्त्रालयले आसन्न प्रतिनिधि सभा र प्रदेश सभा निर्वाचनको संभावित सुरक्षा चुनौतीबारे छलफल गरेको छ। गृहमन्त्री बालकृष्ण खाणको अध्यक्षतामा बसेको केन्द्रीय सुरक्षा समितिको बैठकले निर्वाचनलाई प्रभाव पार्न सक्ने विभिन्न राजनीतिक तथा अन्य स्वार्थ समूहका गतिविधि र त्यसको नियन्त्रणबारे छलफल भएको हो। सरकारले आगामी मंसिर ४ गतेका लागि प्रतिनिधि सभा र प्रदेश सभा निर्वाचनको मिति तोकेको छ। सुरक्षा समितिको बैठकले निर्वाचन सम्पन्न गर्न आवश्यक पर्ने सुरक्षा रणनीतिका बारेमा समेत छलफल गरेको छ। गृह मन्त्रालयका प्रवक्ता फणिन्द्रमणि पोखरेलले निर्वाचनको व्यवस्थापन, तयारी, निर्वाचन सुरक्षा योजना र सुरक्षामा जनशक्ति परिचालनलगायतका विषयमा बैठकमा छलफल भएको बताए। बैठकले निर्वाचन सम्पन्न गर्न गृह मन्त्रालयका सचिव टेकनारायण पाण्डको संयोजकत्वमा ६ सदस्यीय केन्द्रीय कमाण्ड पोष्ट गठन गरेको छ । त्यस्तै, गृह मन्त्रालयका सुरक्षा तथा समन्वय महाशाखा प्रमुख फणिन्द्रमणि पोखरेलको संयोजकत्वमा केन्द्रीय संयुक्त निर्वाचन सेलबनाउने निर्णय गरेको छ । पोखरेलकै संयोजकत्वमा गृह मन्त्रालय, निर्वाचन सेलबनाइने भएको हो । त्यस्तै, प्रत्येक प्रदेशका लागि सम्पर्क र समन्वयका लागि गृह मन्त्रालयका सहसचिवको नेतृत्वमा रहने गरी प्रदेश समन्वय तथा सम्पर्क सेल पनि बनाइने बैठकले निर्णय गरेको छ। प्रदेश स्तरमा कमाण्ड पोष्ट तथा प्रदेश निर्वाचन सेल र जिल्ला स्तरमा जिल्ला कमाण्ड पोष्ट तथा जिल्ला निर्वाचन सेल बनाउने निर्णय भएको मन्त्रालयले जनाएको छ। बैठकले नेपाल प्रहरी, सशस्त्र प्रहरी बल र राष्ट्रिय अनुसन्धान विभागका केन्द्रीय कार्यालय, प्रदेश कार्यालय र जिल्ला कार्यालयहरूमा सांगठनिक आवश्यकता अनुसार निर्वाचन सेल बनाउने निर्णय गरेको छ। बैठकमा गृहसचिव पाण्डे, रक्षासचिव किरणराज शर्मा, नेपाली सेनाका रथी बालकृष्ण कार्की, नेपाल प्रहरीका महानिरीक्षक धिरजप्रताप सिंह, सशस्त्र प्रहरी बलका महानिरीक्षक राजु अर्याल, राष्ट्रिय अनुसन्धान विभाका प्रमुख यदुलाल खरेललगायत सहभागी थिए।"
नागरिकता विधेयक फिर्ताबारे एमालेले टिप्पणी गर्नुपर्ने आवश्यक छैन : नेम्वाङ,सन्धिखर्क: नेकपा एमालेका उपाध्यक्ष सुवासचन्द्र नेम्वाङले राष्ट्रपति विद्यादेवी भण्डारीले नागरिकता विधेयक फिर्ता पठाएको विषयलाई एमालेले स्वागत र विरोध केही पनि नगरेको बताएका छन् । उनले संविधानले दिएको अधिकार राष्ट्रपतिले प्रयोग गरेको भन्दै त्यसमा एमालेले कुनै टिप्पणी गरिहाल्नुपर्ने अवस्था नभएको बताए। प्रेस चौतारी अर्घाखाँचीले सन्धिखर्कमा आयोजना गरेको पत्रकार सम्मेलनमा मन्तव्य राख्दै नेता नेम्वाङले पार्टीले आगामी निर्वाचनका लागि तयारी पूरा गरिसकेकाले आगामी निर्वाचनमा एक्लै अगाडि बढ्ने बताए । एमालेले जनप्रीय कामहरु गरेकाले फेरि सरकारमा आउने उनको दावी थियो। आउने निर्वाचन आफूहरुका लागि चुनौती रहेपनि मुद्दा मिल्न सक्ने दलसँग संवाद भइरहेको उनको भनाइ छ । नभए एमाले एक्लै निर्वाचनमा जाने तयारीमा रहेको उनको भनाइ छ। गत स्थानीय तहको निर्वाचनमा एमालेलाई जनताले लोकप्रिय मत दिएकाले अबको निर्वाचनमा समेत एमाले पहिलो पार्टी बन्ने बताए । पार्टीभित्रको आन्तरिक समस्याले स्थानीय निर्वाचनमा सोचेअनुरुप परिणाम आउन नसकेको भन्दै नेम्वाङले मंसिर ४ गते हुने संघ र प्रदेशको निर्वाचनमा कमिकमजोरीलाई सच्चाएर अगाडि बढ्ने बताएका छन् । नेकपा एमालेले देशैभर सञ्चालन गरेको पार्टी प्रशिक्षण कार्यक्रमअन्तर्गत अर्घाखाँची आएका उपाध्यक्ष नेम्वाङले ११ सय नेता कार्यकर्तालाई प्रशिक्षित गर्दैछन् ।
भारतले मनायो ७६ औं स्वतन्त्रता दिवस,काठमाडौं : भारतले सोमबार ७६औं स्वतन्त्रता दिवस मनाएको छ। काठमाडौंस्थित भारतीय दूतावासले सोमबार आजादीका अमृत महोत्सव' को रुपमा स्वतन्त्रता दिवस मनाएको हो। दूतावासका काउन्सिलर प्रसन्न श्रीवास्तवले झण्डा फहराइ स्वतन्त्रता दिवस उत्सवको शुभारम्भ गरे। काउन्सिलर श्रीवास्तवले भारतका राष्ट्रपति द्रौपदी मुर्मूले स्वतन्त्रता दिवसको अवसरमा देशको नाममा सम्बोधन पढेर सुनाएका थिए। दूतावासका अनुसार भारत स्वतन्त्रताको ७५ वर्षको ऐतिहासिक उपलब्धिलाई सम्झना गर्न भारत सरकारले सन् २०२१ मार्चबाट मनाउन सुरु गरेको हो। कार्यक्रममा दूतावासले भारतीय सशस्त्र बलका दिवंगत सैनिकका श्रीमती र उनका नातेदारहरुलाई २ करोड ६५ लाख रुपैयाँसहित सम्मान गरेको थियो। दूतावासले आजादीका अमृत महोत्सवको हाजिरीजवाफ प्रतियोगिताका विजेताहरुलाई पुरस्कृत गरेको थियो।
"नागरिकता विधेयक फिर्ता, मिलाउन १५ बुँदे सुझाव","काठमाडौं : संघीय संसद्ले पुनर्विचार गर्न आवश्यक भएको भन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित आइतबार फिर्ता पठाएकी छन्। यसबारे राष्ट्रपति कार्यालयले प्रेस विज्ञप्ति जारी गर्दै भनेको छ, राष्ट्रपतिज्यूसमक्ष प्रतिनिधिसभाका सभामुखज्यूबाट प्रमाणित भई नेपालको संविधानको धारा ११३ को उपधारा (२) बमोजिम प्रमाणीकरणका लागि पेस हुन आएको नेपाल नागरिकता ऐन, २०६३ लाई संशोधन गर्न बनेको विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले नेपालको संविधानको धारा ११३ को उपधारा (३) बमोजिम सन्देशसहित यो विधेयक सम्माननीय राष्ट्रपतिज्यूले प्रतिनिधिसभामा फिर्ता पठाउनुभएको छ। संघीय संसद् (प्रतिनिधिसभा र राष्ट्रियसभा)बाट पारित भई मिति २०७९०४१६ मा नेपालको संविधानको धारा ११३ को उपधारा (१) बमोजिम प्रमाणीकरणका लागि प्रस्तुत हुन आएको नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९को विधेयक देहायको सन्देशसहित नेपालको संविधानको धारा ११३ को उपधारा (३) बमोजिम प्रतिनिधिसभामा फिर्ता पठाएको छु : १ नेपालको संविधानको भाग२, धारा १० देखि १५ अन्तर्गत नेपालको नागरिकता प्राप्त गर्न योग्य हरेक नेपाली नागरिकले सहज र सरल ढंगबाट नेपाली नागरिकताको प्रमाणपत्र प्राप्त गर्न समुचित कानुनी प्रबन्ध गर्नु राज्यको दायित्व हो। संविधानद्वारा सुनिश्चित गरिएका मौलिक अधिकारसम्पन्न एवं कर्तव्यबोधयुक्त नागरिकबाट नै मुलुकको राष्ट्रियता, राष्ट्रिय एकता, सार्वभौमिकता तथा राष्ट्रिय अखण्डतालाई सुदृढ बनाउने संविधाननिर्दिष्ट उद्देश्य हासिल हुने भएकाले नागरिकता प्राप्तिको प्रक्रिया प्रत्येक नेपालीको आत्मसम्मान तथा राष्ट्रको एकतासँग गहिरो गरी गाँसिएको संवेदनशील विषय हो। सार्वभौम संसद्बाट विषयवस्तुको गाम्भीर्यलाई मनन् गरी नागरिकताको प्राप्ति, समाप्ति एवं पुन :प्राप्तिको प्रक्रियाका स्पष्ट प्रावधानहरू व्यवस्थित गर्नुका साथै नागरिकता प्राप्त हुने क्रममा यदाकदा देखिन सक्ने बाधा अड्चनहरूसमेत सम्बोधन हुन यथोचित कानुनको निर्माण गरिनु व्यवस्थापिकीय कर्तव्य नै हो। संविधानको धारा १० मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने सुनिश्चित गरिएको हुनाले कानुनको तत्काल आवश्यकता रहेका बारेमा कुनै प्रकारको सन्देह वा द्विविधा रहेको छैन। २ जननिर्वाचित संविधानसभाद्वारा जारी गरिएको नेपालको संविधानबमोजिम नागरिकता प्राप्तिका सम्बन्धमा बन्नुपर्ने पहिलो संघीय ऐन भएकाले प्रस्तुत विधेयकको पृष्ठभूमिमा इतिहासदेखि वर्तमानसम्म विभिन्न समयमा जारी भएका संविधान तथा कानुनद्वारा नागरिकतासम्बन्धी विषयमा गरिएका व्यवस्थालाई सारांशमा स्मरण गर्नु उपयुक्त हुन्छ। योग्य नेपाली नागरिकले नेपाल सरकारको सम्बन्धित निकायबाट नागरिकताको इजाजतपत्र (प्रमाणपत्र) प्राप्त गर्न सक्ने गरी विक्रम सम्वत् २००९ सालमा पहिलो नागरिकता ऐन जारी भएको देखिन्छ। उक्त ऐनअन्तर्गत नेपाल राज्यको बासिन्दाबाट नेपालमै जन्मेको, बाबु वा आमामध्ये एकजना नेपालमा जन्म भई नेपालमा नै स्थायी वासस्थान कायम गर्ने उद्देश्य लिएर सपरिवार बसोबास गर्दै आएको, र नेपाली पुरुषसँग कानुन एवं रीतपूर्वक वैवाहिक सम्बन्ध भएको विदेशी महिला नेपालको नागरिक ठहर हुने प्रावधान उल्लेख भएको पाइन्छ। विक्रम सम्वत् २०१९ सालमा नागरिकतासम्बन्धी विषयलाई संविधानमा समेटी त्यसअन्तर्गत २०२० सालमा जारी भएको नागरिकतासम्बन्धी नेपाल कानुनलाई पुन : व्यवस्थापन गर्न बनेको ऐनले नागरिकता प्राप्तिलाई पितृत्वमा केन्द्रित गर्दै मूलत : पुरानै ऐनबमोजिमका आधार लिएर वंशज, जन्मसिद्ध र अंगीकृत भनी वर्गीकरण गरेको देखिन्छ। उक्त ऐनमा २०३२ सालको संविधान संशोधनबाट वंशज र जन्मसिद्ध नागरिकताका प्रावधानहरू यथावत् राखी कुनै विदेशी व्यक्तिले रीतपूर्वक प्राप्त गर्न सक्ने नेपालको अंगीकृत नागरिकताका सम्बन्धमा नयाँ व्यवस्था लागू भयो। यसबमोजिम नेपाली उत्पत्तिको व्यक्तिको हकमा दुई वर्ष, नेपाली नागरिकसँग वैवाहिक सम्बन्ध भएको विदेशी स्वास्नीमानिसको हकमा कम्तीमा पाँच वर्ष र सोबाहेक अरूको हकमा कम्तीमा पन्ध्र वर्षको अवधिसम्म नेपालमा बसोवास गरेको शर्त पूरा भएपछि अंगीकृत नागरिकता प्राप्त हुन सक्ने प्रावधान कायम गराइएको देखिन्छ। यस सन्दर्भमा नागरिकताबारे हाम्रो अभ्यासका ऐतिहासिक पक्षमाथि पर्याप्त विवेचना हुन आवश्यक देखिन्छ। ३ ऐतिहासिक जनआन्दोलनपश्चात् मुलुकको सार्वभौमसत्ता नेपाली जनतामा निहित रहने लोकतन्त्रको शाश्वत मान्यता अवलम्बन गर्दै २०४७ सालमा जारी नेपाल अधिराज्यको संविधानले नागरिकताका सम्बन्धमा पुरानै कानुनी प्रचलन र अभ्यासलाई नै अपनाएको देखिन्छ। उक्त संविधानको भाग २, धारा (८), (९) र (१०) ले वंशजको नागरिकतालाई पूर्णरूपले पितृत्वको आधारमा केन्द्रित गरी वैवाहिक अंगीकृत नागरिकताको हकमा धारा ९ (५) बमोजिम नेपाली नागरिकसँग वैवाहिक सम्बन्ध भएकी विदेशी महिलाले विदेशको नागरिकता त्याग्ने कारबाही चलाएपछि नेपालको नागरिकता प्राप्त गर्न सक्ने व्यवस्था गरेको पाइन्छ। नेपाल अधिराज्यको संविधान २०४७ अन्तर्गत निर्वाचित विभिन्न सरकारहरूद्वारा नागरिकता प्राप्तिउपर जनस्तरमा विद्यमान सवालहरूको उपयुक्त ढंगले समाधान गर्न उच्चस्तरीय नागरिकता आयोग र नागरिकता आयोग सुझाव कार्यान्वयन समिति गठन भएका थिए, जसको प्रतिवेदन समेतका आधारमा विक्रम सम्वत् २०५६५२४ गते तत्कालीन प्रतिनिधिसभामा नेपाल नागरिकता ऐन, २०२० लाई छैटौं संशोधन गर्न विधेयक दर्ता भएको देखिन्छ। प्रतिनिधिसभाले छलफल गरी २०५७ जेठ २९ गते पारित गरेको उक्त विधेयक राष्ट्रियसभाबाट अस्वीकृत भएकोमा प्रतिनिधिसभाबाट पुन : पारित भई अर्थ विधेयकका रूपमा राष्ट्रप्रमुख समक्ष प्रमाणीकरणका लागि २०५७०८१६ मा पेस भएको देखिन्छ। तत्कालीन संविधानले राष्ट्रप्रमुखलाई गम्भीर कानुनी वा संवैधानिक प्रश्नमा सर्वोच्च अदालतबाट राय लिन सक्ने अधिकार प्रदान गरेको सन्दर्भ समेतका आधारमा उक्त विधेयकले ऐनको स्वरूप ग्रहण गर्न नसकेको बिदितै छ। यसबीचमा नागरिकताका कतिपय उचित सवालहरू थाती रहँदै आएको पक्ष पनि सार्वजनिक जानकारीमा उपलब्ध रहेकै छ। ४ नेपाली जनताको बलिदानीपूर्ण संघर्षको प्रतिफलस्वरूप मुलुक संघीय लोकतान्त्रिक गणतन्त्रको युगमा प्रवेश गरिसकेपछि नागरिकतासम्बन्धी पुराना प्रश्नहरूका साथै लैंगिक समानताको दृष्टिकोणबाट नागरिकतालाई हेरिनुपर्ने तथा बदलिँदो आर्थिक र सामाजिक परिस्थितिका कारण उत्पन्न भएका नागरिकतासम्बन्धी गम्भीर प्रश्नहरूलाई सम्बोधन गर्नुपर्ने दायित्व मुलुकका सामु उपस्थित भएका छन्। नेपाली नागरिकहरू विभिन्न पेसागत तथा व्यावसायिक कारणले विश्वका विभिन्न मुलुकहरूमा पुगी आफ्नो कर्मदेशको नागरिकता लिए पनि जन्मभूमिप्रतिको दायित्वबोधले नेपालमा कुनै न कुनै प्रकारको संलग्नता कायम राख्ने उद्देश्यका लागि संविधानको धारा १४ बमोजिम संघीय कानुन निर्माण हुनु अनिवार्य भएको छ। त्यसैगरी, नेपालमा बसोबास गरी वंशज बाहेकको नागरिकता प्राप्त गरेका व्यक्तिका सन्तानलाई प्रदान गरिने नागरिकताबारे राज्यको तर्फबाट न्यायपूर्ण स्पष्टता आवश्यक रहेको छ। देशको सामाजिकआर्थिक जीवनबाट सीमान्तकृत रहेको वर्ग र समुदायलाई माथि उठाइ जति धेरै सम्मान महसुस गराउन सकिन्छ, त्यति नै हाम्रो राष्ट्रियता बलियो हुँदै जान्छ। भविष्यमा परिवेश अझ बदलिँदै जाँदा तदनुरूपका नयाँ सवालहरू उत्पन्न हुँदै जाने भएकाले हाम्रो आजको दायित्व इतिहासदेखि कायम रहेका कतिपय पक्षमा न्यायोचित सुधार गरी नागरिकको जीवनलाई सहज बनाउनु हो। तसर्थ, सार्वभौम जनताका प्रतिनिधिहरू समक्ष नागरिकताबारे हाम्रो उतारचढावयुक्त इतिहासको वस्तुनिष्ठ समीक्षा गर्दै वर्तमानका लागि त्यसबाट उत्सर्जित शिक्षा एवं भविष्यका लागि मार्गदर्शन समेत स्थापित हुने गरी कानुनको निर्माण गर्ने जन अपेक्षा एवं संवैधानिक दायित्व रहेकोतर्फ सम्मानित सदनको यथेष्ट ध्यान आकृष्ट हुनु आवश्यक छ। ५ यस क्रममा नेपाल नागरिकता ऐन, २०६३ ले नागरिकताका केही ज्वलन्त सवालहरूको सम्बोधन गर्ने प्रयास गरेको देखिन्छ। कानुनको समयानुकूल सुधार र संशोधन नियमित चलिरहने प्रक्रिया नै भए तापनि कानुनप्रति सार्वभौम जनताको अपनत्व फराकिलो बनाउन जनताकै समक्ष त्यस्ता हरेक सुधार एवं संशोधनको औचित्य सावित हुन आवश्यक पर्छ। संविधानसभाबाट नयाँ संविधान जारी भएको अवस्था समेतलाई विचार गर्दै विक्रम सम्वत् २०७५ सालमा प्रतिनिधिसभाले नेपाल नागरिकता ऐन, २०६३ लाई संशोधन गर्न बनेको विधेयक दर्ता गरी राज्य व्यवस्था तथा सुशासन समितिबाट प्रतिवेदनसमेत सार्वजनिक भएको तथ्य सबैको जानकारीमा छ। ६ करिब तीन वर्ष प्रतिनिधिसभामा रहेको उक्त विधेयकले कानुनको स्वरूप ग्रहण गर्न नसक्दा नागरिकता प्राप्तिका सवालहरूलाई तत्काल सम्बोधन गर्न आवश्यक देखिएकाले उक्त विधेयक र हाल प्रस्तुत विधेयककै समेत कतिपय प्रावधानहरू समान रहेको नेपाल नागरिकता (पहिलो संशोधन) अध्यादेश २०७८ साल जेठ ९ गते जारी भएको स्मरणीय छ। लोकतान्त्रिक विधि निर्माण प्रक्रियामा सरकारद्वारा तत्काल जारी हुनुपर्ने भनी मन्त्रिपरिषद्को निर्णयका आधारमा प्रधानमन्त्रीद्वारा सिफारिस गरिएको कुनै पनि अध्यादेशको औचित्य केवल जननिर्वाचित संसद्बाट मात्र परीक्षण हुन सक्छ। प्रधानमन्त्रीद्वारा विधिवत् प्रस्ताव गरिएको अध्यादेशलाई राष्ट्राध्यक्षले अध्ययन गरी पुनर्विचार गर्ने व्यवस्था संविधानबाट निर्दिष्ट नभएको हुनाले त्यस प्रक्रियाका बारेमा सार्वभौम संसद्बाट मात्र समीक्षा वा पुनरावलोकन हुनसक्ने लोकतान्त्रिक एवं संवैधानिक अभ्यास रही आएको छ। विक्रम सम्वत् २०७५ सालमा प्रतिनिधिसभामा पेस भएको नागरिकता विधेयकउपर छलफल जारी रहेको समेतका विषयगत एवं प्रक्रियागत कारणहरू औंल्याउँदै सम्मानित सर्वोच्च अदालतको आदेशबाट उक्त अध्यादेश निस्क्रिय भई हाल सोसम्बन्धी रिट खारेज भइसकेको भए तापनि पूर्ण फैसला आउन बाँकी देखिन्छ। विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ। ७ आमाको नामबाट सन्तानले सम्मानपूर्वक नागरिकता प्राप्त गर्नु आमा र सन्तान दुवैको नैसर्गिक अधिकार हो। सन्तानले नागरिकता प्राप्त गर्ने प्रक्रियामा प्रजननसँग सम्बन्धित आमाको मौलिक हक, गोपनियता, निजी जीवन, आत्मसम्मान र गरिमा संविधानबमोजिम सुरक्षित गरिनुपर्छ। योग्य नेपाली नागरिकले नागरिकता प्राप्त गर्न असमर्थ भएकै कारण संविधानप्रदत्त अधिकारको उपयोग र कर्तव्यको पालना गर्नबाट बञ्चित हुनुहुँदैन। संघीय लोकतान्त्रिक गणतन्त्रलाई संस्थागत गर्न सुदृढ नागरिक एकता नै पहिलो र अनिवार्य शर्त भएको हुनाले नागरिकताको माध्यमबाट राष्ट्रिय एकतामा प्राप्त हुने सामथ्र्यलाई मध्यनजर गरी यी प्रश्नहरूमाथि अत्यन्तै गम्भीरतापूर्वक चिन्तन र विमर्श हुन अत्यावश्यक छ। १ नेपालको संविधानको धारा १० (२) बाट नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि प्रस्तुत विधेयकको कुनै पनि प्रावधानले प्रादेशिक पहिचानलाई सम्बोधन गरेको देखिँदैन। संविधानको धारा ११ को उपधारा (६), (७), (८) अन्तर्गत सबै प्रकारका अंगीकृत नागरिकता प्राप्त गर्न, सोही धाराको उपधारा (९) बमोजिम सम्मानार्थ नागरिकता प्राप्त गर्न तथा धारा १३, १४ र १५ बमोजिम नागरिकताका प्रावधान सक्रिय हुन संघीय कानुन आवश्यक पर्ने व्यहोरा तत्तत् धारा र उपधाराहरूमा उल्लिखित देखिन्छ। वर्तमान संविधानअन्तर्गत नागरिकताका बारेमा जारी हुनुपर्ने पहिलो ऐन भएको हुनाले संविधान प्रदत्त सबै किसिमका नागरिकताका प्रावधानहरूको तथा नागरिकतासम्बन्धी हाल प्रचलनमा रहेका कानुनको समेत प्रस्तुत विधेयकबाट नै संविधानसम्मत व्यवस्थापन गरिनुपर्ने विषयमा सम्मानित सदनको ध्यानाकर्षण हुन उपयुक्त देखिन्छ। २ संविधानको धारा ११ सहितका अंगीकृत नागरिकताको सवालमा विश्वका विभिन्न मुलुकको व्यवस्था तथा असल अभ्यासको अध्ययन र अवलोकन गरी त्यसलाई हाम्रो मुलुकको सापेक्षता सम्बोधन हुने गरी सार्वभौम नेपाली जनताका प्रतिनिधिहरूको यथेष्ट ध्यानाकर्षण हुनु आवश्यक देखिएको छ। हाल अवलम्बन गरिंँदै आएको अंगीकृत नागरिकता प्रणाली नै हाम्रो असल अभ्यास र यथार्थ हो भने यसका बारेमा सोही अनुरूपको साझा धारणा निर्माण गरी नागरिकताको सन्दर्भमा बारम्बार उठ्ने बहसलाई स्थायी रूपमा समाधान गर्न दृष्टि पुग्नुपर्छ। ३ अंगीकृत नागरिकताकै सन्दर्भमा विक्रम सम्वत् २०३२ सालमा लागू गरिएको व्यवस्था लामो समयसम्म कायम रहन नसकेको देखिनुका पछाडि के कस्ता कारणहरू विद्यमान थिए भन्ने पर्याप्त अध्ययन भएको खण्डमा त्यसले प्रस्तुत विधेयकलाई र भविष्यमा हुने नागरिकतासम्बन्धी कानुनी सुधारका प्रयासलाई समेत ठूलो मद्दत गर्ने देखिन्छ। यसतर्फ सम्मानित संसद्को यथेष्ट ध्यानाकर्षण हुन आवश्यक छ। नेपाल सरकारका सम्बद्ध निकायहरूले समेत यसबारेमा खोज अनुसन्धान गरी व्यवस्थापिकालाई सहयोग गर्न सक्ने अवस्था रहेकातर्फ पनि उत्तिकै ध्यान आकृष्ट हुन आवश्यक देखिन्छ। ४ वर्तमान विधेयकको विषयवस्तुलाई लैंगिक समानताको दृष्टिबाट हेरिँदा यसमा प्रशस्त छलफल र सुधारका सम्भावनाहरू देखिन्छन्। आमाको नामबाट सन्तानलाई प्राप्त हुने नागरिकताका सन्दर्भमा प्रस्तुत विधेयकले नेपाल नागकिता ऐन, २०६३ को दफा ३ मा संविधानबमोजिम निम्न अनुसारका उपदफाहरूसमेत थप्न प्रस्ताव गरेको देखिन्छ : उपदफा (५) नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजको आधारमा नेपालको नागरिकता प्राप्त गर्नेछ। उपदफा (६) उपदफा (२) मा जुनसुकै कुरा लेखिएको भए तापनि विदेशी नागरिकसँग विवाह गरेकी नेपाली महिला नागरिकबाट नेपालमा जन्मिएको व्यक्तिले नेपालको नागरिकता लिँदाका बखत निजको आमा र बाबु दुवै नेपाली नागरिक रहेछन् भने नेपालमा जन्मिएको त्यस्तो व्यक्तिले वंशजको नागरिकता प्राप्त गर्नेछ। उपदफा (७) उपदफा (५) बमोजिम नागरिकता प्राप्त गरेको कुनै व्यक्तिको बाबु विदेशी रहेको ठहरिएमा त्यस्तो व्यक्तिले वंशजको आधारमा प्राप्त गरेको नागरिकता कायम रहने छैन र निजले बाबुको नागरिकताको आधारमा विदेशी मुलुकको नागरिकता प्राप्त नगरेको भनी तोकिएबमोजिम स्वघोषणा गरी वंशजको आधारमा प्राप्त गरेको नागरिकताको प्रमाणपत्र बुझाएमा अंगीकृत नागरिकता प्राप्त गर्नेछ। यी प्रवाधानलाई कार्यात्मक रूप दिने प्रयोजनका लागि नेपाल नागरिकता ऐन, २०६३ को दफा ८ मा आमा र नागरिकता प्राप्त गर्ने व्यक्तिको अलगअलग स्वघोषणा तोकिएको ढाँचामा हुने व्यवस्थाउपर ध्यान आकृष्ट हुन आवश्यक देखिन्छ। ५ बालबालिकालाई परिवार र राज्यबाट जन्म दर्ता, पहिचान सहितको नामकरण, शिक्षा, स्वास्थ्य, पालन पोषण, उचित स्याहारलगायतका अधिकार प्राप्त हुने विषयलाई संविधानको धारा ३९ ले मौलिक हकका रूपमा परिभाषित गरेको छ। जन्मदर्ता र नामकरण नागरिकताको प्राप्तिसँग प्रत्यक्ष रूपले जोडिएका हुन्छन्। बालबालिकाको जन्म र पालनपोषणमा आमा र बाबु दुवैको भूमिका हुनुपर्ने भए तापनि सामाजिक, आर्थिक, संरचनात्मक एवं भवितव्य जस्ता कारणबाट कतिपय बालबालिकाहरू एकल अभिभावकत्वअन्तर्गत रहनुपर्ने अवस्था छ भने, आजको विज्ञान र प्रविधिले एकल मातृत्वलाई पनि सम्भव बनाएको पक्षलाई समेत ध्यान दिएर हेरिनु आवश्यक भएको छ। ६ आमाको नामबाट नागरिकता प्राप्त हुने विषयलाई हाम्रो संविधानका विभिन्न प्रावधानको सापेक्षतामा हेर्न सकिन्छ। संविधानको धारा ३८ ले महिलालाई लैंगिक भेदभावबिना समान वंशीय हकका साथै सुरक्षित मातृत्व र प्रजनन स्वास्थ्यको विशिष्ट अधिकार तथा पारिवारिक मामिलामा दम्पतीको समान हक हुने व्यवस्थालाई मौलिक अधिकारका रूपमा सुनिश्चित गरेको विषय मनन् गर्नु सबैभन्दा महत्वपूर्ण हुन आउँछ। प्रजनन र मातृत्वलाई संविधानले आमाको मौलिक हक मानिसकेपछि नागरिकताका लागि ऐनद्वारा खोजी गरिने बाबु बारेको स्वघोषणाले एकातिर संविधानसँग तादात्म्य कायम गर्नुपर्छ भने अर्कोतिर यसले आमाको आत्मसम्मानमाथि के कति न्याय गर्न सक्छ भन्ने प्रश्न झनै गम्भीर र विचारणीय हुन जान्छ। यो प्रश्न संविधानको धारा १६ लाई सँगै राखेर गरिएको खण्डमा अझ प्रासंगिक र स्पष्ट हुन सक्छ। यस धाराले हरेक नागरिकलाई सम्मानपूर्वक बाँच्न पाउने मौलिक हक सुनिश्चित गरेको छ। यसमा कुनै अपवाद लागू हुन नसक्नेतर्फ समेत सम्मानित संसद्को ध्यानाकर्षण हुनु आवश्यक छ। ७ नेपालको नागरिकता प्राप्त गर्न योग्य व्यक्तिको जन्म राज्यका कानुनी प्रबन्ध वा तिनले परिकल्पना गरेका सीमा वा हाम्रा स्थापित सामाजिक मान्यताका आधारमा मात्र भएको छैन। कतिपय प्रजनन अन्यायपूर्ण एवं शोषणयुक्त सम्बन्धबाट समेत भएको देखिने हुँदा ती सबै आधारलाई यहाँ उल्लेख गर्नु संवेदनशीलता एवं सभ्यताका दृष्टिले पनि उपयुक्त हुँदैन। हाम्रो संविधानको लैंगिक समानतासम्बन्धी मार्गदर्शनबमोजिम आमाको नामबाट प्राप्त हुने नागरिकतामा आमालाई नै केन्द्रमा राखिने गरी पुनर्विचार हुनु सान्दर्भिक हुन्छ। प्रजननबारे आमाको गोपनियतालाई आफ्नै सन्तानले नागरिकता प्राप्त गर्ने क्रममा सन्तान र राज्यका निकायसामु बाबुका बारेमा स्वघोषणाबाट अभिलेखीकरण गरिँदा महिलामाथि लामो समयदेखि हुँदै आएका सबै प्रकारका विभेद अन्त्य गर्न हामीले गरेका संघर्षहरू निस्फल भएर जाने त होइनन् ? भन्ने प्रश्नले हामी सबैलाई घच्घच्याउन आवश्यक छ। तसर्थ, नियमावलीमा छोड्न लागिएको स्वघोषणासम्बन्धी व्यवस्थालाई ऐनबाट नै आमा र सन्तान दुवैप्रति सम्मान र न्याय हुने गरी पुनर्विचार हुन सम्मानित सदनको ध्यानाकर्षण हुनु आवश्यक देखिन्छ। ८ अत : प्रस्तुत विधेयकका सन्दर्भमा आवश्यक पुनर्विचार गरियोस् भन्ने उपर्युक्त सन्देशसहित नेपालको संविधानको धारा ११३ (३) बमोजिम प्रतिनिधिसभामा फिर्ता गरिदिएको छु। नागरिकतासम्बन्धी संघीय कानुन आवश्यक भएको पक्षलाई मनन् गर्दै उल्लिखित विषयउपर सम्मानित सदनमा गहन छलफल गरी प्राप्त भएका निष्कर्षसहित विधेयकमा आवश्यक सुधार गरी पुन : प्रमाणीकरणका लागि पेस हुने अपेक्षा गर्दछु। प्रतिनिधिसभाले साउन ७ गते शुक्रबार यस्तो प्रावधानसहित नागरिकता संशोधन विधेयक बहुमतले पारित गरेको थियो। साउन १२ गते राष्ट्रियसभाबाट पारित भएको थियो। त्यसपछि राष्ट्रपतिसमक्ष प्रमाणीकरणका लागि पठाइएको थियो। विधेयकमाथि संशोधन हाल्दै एमालेका कतिपय सांसदले वैवाहिक अंगीकृत नागरिकता ७ वर्षपछि मात्रै जारी हुनसक्ने व्यवस्था गर्न माग गरेका थिए। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाई दुई हप्तामै फास्ट ट्र्याकबाट विधेयक पारित गरियो। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। सत्तापक्षको बहुमतबाट विधेयक पारित गरियो। जब कि सत्तापक्ष र विपक्षी दलका ४५ सांसदले ९४ वटा विषयमा संशोधन प्रस्ताव राखेका थिए। राष्ट्रपति कार्यालयका प्रवक्ता सागर आचार्यले विधेयकमा नेपालको संविधानबमोजिम नागरिकता प्राप्तिसम्बन्धी विषयमा संघीय संसद्बाट पुनर्विचार हुन आवश्यक देखिएकाले प्रतिनिधिसभामा फिर्ता पठाइएको बताए। सत्तारुढ दल कांग्रेसले विधेयक फिर्तालाई आश्चर्यजनक भनेको छ। प्रमुख सचेतक चित्रलेखा यादवले संसद्को दुवै सदनले पास गरेको विधेयकलाई फिर्ता पठाउनु दु :खद् भएको बताइन्। नागरिकताविहीन नेपालीका लागि यो साँच्चै नै दु :खद् हो। राष्ट्रपतिले ती नागरिकताविहीन नागरिकको अपमान गर्नुभयो, उनले भनिन्। अर्का सत्तारुढ दल माओवादी केन्द्रका प्रमुख सचेतक देव गुरुङले पुनर्विचार गर्न भनी फिर्ता भएको विधेयकको विषयमा कसरी जाने भन्नेबारे दल र सभामुखले पुनर्विचार गर्ने बताए। पुनर्विचार कुन प्रसंगमा हो, कुन विचार खोज्नुभएको हो ? १५ बुँदे सन्देश पढ्न पाएको छैन, नेता गुरुङले भने, सभामुखले के भन्नुहुन्छ ? दलहरूबीच के सहमति हुन्छ ? संविधान र प्रक्रियाअनुसार अगाडि बढ्ने उनको भनाइ थियो। प्रमुख प्रतिपक्षी एमालेका प्रमुख सचेतक विशाल भट्टराईले राष्ट्रपतिले नागरिकता विधेयक फिर्ता गर्नु स्वागतयोग्य भएको बताए। एमालेले ३३ वटा संशोधन हालेर बैवाहिक अंगीकृत नागरिकताको हकमा सातवर्षे प्रावधान राख्न खोज्दा बहुमतको बलमा सत्तापक्षले पारित गर्यो, नेता भट्टराईले भने, अब राष्ट्रपतिले पुनर्विचार गर्नुपर्छ भनेपछि बहुमत अल्पमतबाट माथी उठेर सातवर्षे प्रावधान राखेर पास गर्न सत्तापक्ष तयार हुनुपर्छ। राष्ट्रपतिले जे गर्नुभयो, जनताको भावनाअनुसार गर्नुभएको छ। संविधानविद् डा विपिन अधिकारीले विधेयक फिर्ता गर्ने अधिकार राष्ट्रपतिलाई संविधानले प्रदान गरेको बताए। राष्ट्रिय हितका लागि संसद्ले एकपटक पुनर्विचार गर्नु आवश्यक छ भन्ने राष्ट्रपतिलाई लाग्यो। र, विधेयक फिर्ता पठाउनुभयो, डा अधिकारीले भने, हरेक विधेयक राष्ट्रपतिबाट यसरी फिर्ता पठाइँदैन। नागरिकता विधेयक एक पल्टका लागि फिर्ता पठाउनुभयो। त्यसको विषयवस्तु धेरै महत्वपूर्ण र मुलुकका लागि दीर्घकालीन प्रभाव पर्न सक्ने विषयवस्तु भएकाले राष्ट्रपतिले संविधानले दिएको अधिकार प्रयोग गर्नुभएको हो। राष्ट्रपतिको आग्रहअनुसार प्रतिनिधिसभाले विधेयकका महत्वपूर्ण विषयवस्तुमा विचार विमर्श गरेर संशोधित रूपमा वा सोही रूपमा फिर्ता पठाउन सक्ने उनको भनाइ छ। त्यसपछि राष्ट्रपतिले त्यसलाई प्रमाणीकरण गर्नुपर्छ, उनले भने। संवैधानिक कानुनका ज्ञाता डा भीमार्जुन आचार्यले राष्ट्रपतिबाट विधेयक फिर्ता पठाउनु तीन कारणले स्वाभाविक भएको बताए। संविधानले राष्ट्रपतिलाई अधिकार दिएको छ। संविधानको धारा १११ को उपधारा ३ अनुसार राष्ट्रपतिले आवश्यक ठानेमा उत्पत्ति भएको प्रतिनिधिसभामा सन्देशसहित पुनर्विचारका लागि विधेयक फिर्ता पठाउन सक्छ। संविधानमा लेखिएकै अधिकार प्रयोग गर्दा खेरी अन्यथा भन्न मिल्दैन, डा आचार्यले भने, संवैधानिक कानुनको मूल्य मान्यता र संसदीय शासन पद्धतिको अभ्यासलाई हेर्दा पनि आलंकारिक राष्ट्रपतिले पनि राष्ट्र र संविधानको संरक्षकको हैसियतमा देश, समाज र संविधान अनुकूलको कुनै काम भएन भन्ने मनमा लाग्यो भने त्यो असहमति व्यक्त गर्नका लागि फिर्ता पठाउने चलन छ। त्यसैले संवैधानिक कानुनको मान्यता र संसदीय अभ्यासको हिसाबले पनि यसलाई अन्यथा भन्न मिल्दैन। उनले दुई दशकअघि तत्कालीन राजा वीरेन्द्र शाहले नागरिकता संशोधन विधेयकमा लालमोहर नलगाएको घटना स्मरण गरे। नेपालको संसदीय अभ्यास हेर्दा पनि २०४७ सालको संविधानअन्तर्गत पनि तत्कालीन राजा वीरेन्द्रले सर्वोच्च अदालतको राय मागेर नागरिकता संशोधन विधेयक अस्वीकृत गरेको उनले बताए। संविधान, संवैधानिक कानुनको मान्यता र संसदीय अभ्यासको हिसाबले हेर्दा पनि विधेयक फिर्ता गर्नुलाई अन्यथा भन्न मिल्दैन, डा आचार्यले भने, संसद्मा फिर्ता भइसकेपछि अहंकार नलिई सन्देशलाई गम्भीरतापूवर्क लिनुपर्छ। पुनर्विचार गरेर संविधान र राष्ट्रको हितसँग नमिलेको छ भने मिलाएर प्रमाणीकरणका लागि पठाउनुपर्छ। यसलाई स्वाभाविक रूपमा लिनुपर्छ। प्रथम राष्ट्रपति डा रामवरण यादवले तत्कालीन प्रधानसेनापति रुक्मांगद कटवाल प्रकरणमा आफ्नो असहमति जाहेर गरेका थिए। अहिले राष्ट्रपति भण्डारीले नागरिकता विधेयक प्रमाणीकरण गर्न अस्वीकार गरेको डा आचार्यले बताए। सर्वोच्च अदालतका पूर्वन्यायाधीश बलराम केसीले भने राष्ट्रपतिले विधेयक फिर्ता पठाउनु उचित नभएको बताए। यही अध्यादेशलाई एमाले सरकारमा छँदा पठाइएको थियो। राष्ट्रपतिले तुरुन्तै प्रमाणीकरण गर्नुभयो। अहिले संसद्बाट बहुमतले पारित गरेर पठाएको हो। राष्ट्रपतिले प्रमाणीकरण गर्नुपथ्र्यो, केसीले भने, राष्ट्रपति त देशको अभिभावक हो। संविधानको पालना र रक्षा गर्छु भनेर शपथग्रहण गर्नुभएको छ। निष्पक्षता देखाउनुभएन। राजनीति गर्नुभयो। विधेयक असंवैधानिक भएको भए फिर्ता गर्नु उपयुक्त हुन्थ्यो। यो विधेयक असंवैधानिक होइन। उनले विधेयक संविधानसँग बाँझिएको राष्ट्रपतिले देखाउन नसकेको बताए। संविधानले अधिकार दिएको भए पनि अधिकारको दुरुपयोग गर्नुभयो, उनले भने। माओवादी केन्द्रका नेता एवं वरिष्ठ अधिवक्ता रामनारायण बिडारीले एमालेलाई फाइदा पुर्याउने र जनतालाई भ्रममा राख्ने उद्देश्य राखेर विधेयक फिर्ता पठाइएको दाबी गरे। विधेयक फिर्ता पठाउनुपर्ने कुनै कारण नै छैन। एमालेको राजनीति राष्ट्रपतिबाट भयो, बिडारीले भने। पूर्वसभामुख दमननाथ ढुंगानाले असाधारण भए पनि राष्ट्रपतिबाट विधेयक फिर्ता गर्नु प्रक्रियागत भएको बताए। उनले भने, विधेयक फिर्ता प्रकरणबाट राष्ट्रपतिले आफ्नो पार्टीको पक्ष लिएको नदेखियोस। जनमानसले नठानोस्। नागरिकताविहीन नेपालीका लागि यो दु :खद कुरा हो। राष्ट्रपतिले ती नागरिकताविहीन नागरिकको अपमान गर्नुभयो। चित्रलेखा यादव, प्रमुख सचेतक, कांग्रेस पुनर्विचार कुन प्रसंगमा हो ? १५ बुँदे सन्देश पढ्न पाएको छैन। सभामुखले के भन्नुहुन्छ ? दलहरूबीच के सहमति हुन्छ ? संविधान र प्रक्रियाअनुसार अगाडि बढ्ने होे। देव गुरुङ, प्रमुख सचेतक, माओवादी केन्द्र एमालेले वैवाहिक अंगीकृत नागरिकताको हकमा सातवर्षे प्रावधान राख्न खोज्दा बहुमतको बलमा सत्तापक्षले पारित गर्यो। राष्ट्रपतिले जे गर्नुभयो, जनताको भावनाअनुसार गर्नुभएको छ। विशाल भट्टराई, प्रमुख सचेतक, एमाले राष्ट्रिय हितका लागि संसद्ले एकपटक पुनर्विचार गर्नु आवश्यक छ भन्ने राष्ट्रपतिलाई लाग्यो। र, विधेयक फिर्ता पठाउनुभयो। हरेक विधेयक यसरी फिर्ता पठाइँदैन। डा विपिन अधिकारी, संविधानविद् यही अध्यादेश एमाले सरकारमा छँदा पठाइएको थियो। राष्ट्रपतिले तुरुन्तै प्रमाणीकरण गर्नुभयो। अहिले संसद्बाट बहुमतले पारित गरेर पठाएको हो। राष्ट्रपतिले प्रमाणीकरण गर्नुपथ्र्यो। बलराम केसी,पूर्वन्यायाधीश"
सत्ता गठबन्धनको कार्यदल बैठक बस्दै,"काठमाडौं : आगामी संघ र प्रदेश सभा सदस्य निर्वाचनमा सिट बाँडफाँट गर्न बनेको कार्यदलको बैठक बस्दैछ। बैठक आज दिउँसो प्रधानमन्त्री निवास बालुवाटारमा बस्ने भएको हो। बैठकमा मंसिर ४ मा हुने संघ र प्रदेश सभा सदस्य निर्वाचनका लागि गठबन्धनमा आवद्ध दलहरुबीच सिट बाँडफाँटबारे छलफल हुनेछ। यसअघि साउन २६ मा बसेको कार्यदल बैठकले सिट बाँडफाँटको 'मोडालिटी'को विषयमा सैद्धान्तिक सहमति गरेका थिए। कार्यदलको बैठकमा मुख्यतः सिट बाँडफाँडको विभिन्न मोडालिटीबारे छलफल भएको थियो। आगामी निर्वाचनमा सिट बाँडफाँट गर्न गठबन्धनमा आवद्ध दलहरुले ११ सदस्यीय कार्यदल गठन गरेको छ। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कांग्रेसबाट कार्कीसहित कृष्णप्रसाद सिटौला र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। साउन मसान्तसम्म सिट बाँडफाँटको मोडालिटीसहित सुझाव दिन गठबन्धनले कार्यदल गठन गरेको हो।"
माओवादी केन्द्रको स्थायी कमिटी बैठक बस्दै,"काठमाडौं : नेकपा माओवादी केन्द्रको स्थायी कमिटी बैठक आज बस्दैछ। सोमबार दिउँसो १ बजे पार्टी कार्यालय पेरिसडाँडामा स्थायी कमिटी बैठक बस्न लागेको हो। माओवादी केन्द्रका एक स्थायी कमिटी सदस्यमा अनुसार डा बाबुराम भट्टराई नेतृत्वको नेपाल समाजवादी पार्टीसँगको सहकार्य, आगामी निर्वाचनको तयारी र गठबन्धनबीच निर्वाचनको भागवण्डाको विषयमा छलफल हुनेछ। डा भट्टराई र माओवादी अध्यक्ष पुष्पकमल दाहाल 'प्रचण्ड'बीच भएको भेटमा आगामी प्रतिनिधि सभा र प्रदेश सभा निर्वाचनमा माओवादी केन्द्रको चुनाव चिह्न लिएर प्रतिस्पर्धा गर्ने प्रस्ताव राखेका थिए। उक्त प्रस्तावमा प्रचण्डले सहमति जनाएकाले पार्टीभित्र छलफल हुन लागेको हो। अध्यक्ष प्रचण्डले पूर्व माओवादी एकजुट हुनुपर्ने बताउँदै आएका छन्। राष्ट्रपति विद्यादेवी भण्डारीले संघीय संसद्ले पुनर्विचार गर्न आवश्यक भएको भन्दै राष्ट्रपति विद्यादेवी भण्डारीले नागरिकता विधेयक १५ बुँदे सुझावसहित आइतबार फिर्ता पठाएकाले उक्त विषयमा पनि बैठकमा छलफल हुने अर्का स्थायी कमिटी सदस्यले बताए। तत्कालीन माओवादी र एमालेबाट एकीकरण भएको नेकपाकालिन समयमा राज्य व्यवस्था समितिले वैवाहिक अंगीकृत नागरिकताका लागि राखेको सात वर्षे प्रावधानमा सहमति जनाएका थिए। तर अहिले माओवादीले उक्त प्रावधानमा असहमति जनाएको थियो। आगामी प्रतिनिधिसभा र प्रदेशसभा सदस्यका लागि सिट बाँडफाँट गर्न सत्ता गठबन्धनले कार्यदल गठन गरेको छ। कार्यदलमा कांग्रेसबाट ३ जना र अन्य दलबाट २२ जनाको प्रतिनिधित्व रहेको छ। कार्यदलको संयोजकमा कृष्णप्रसाद सिटौला चयन भएका छन्। कार्यदलमा कांग्रेसबाट सिटौलासहित ज्ञानेन्द्रबहादुर कार्की र महामन्त्री गगन थापा, माओवादी केन्द्रबाट अर्थमन्त्री जनार्दन शर्मा र वर्षमान पुन, नेकपा एकीकृत समाजवादीबाट महासचिव बेदुराम भुसाल र उपाध्यक्ष प्रमेश हमाल, जसपाबाट रामसहाय यादव र रकम चेम्जोङ, राष्ट्रिय जनमोर्चाबाट हिमाल पुरी र आनन्द शर्मा सदस्य छन्। सरकारले आगामी ४ मंसिरका लागि प्रदेश र प्रतिनिधिसभा सदस्यको निर्वाचनको मिति तोकेको छ। प्रतिनिधिसभामा १ सय ६५ र प्रदेशसभामा ३ सय ३० सिट छन्।"
कार्यकर्ता भर्ना गर्न मन्त्रालयमा ५२२ अस्थायी अधिकृत थपिँदै,"काठमाडौं : सरकारले ६ वटा मन्त्रालयका लागि ५ सय २२ अस्थायी दरबन्दी स्वीकृत गरेको छ। तर, ती दरबन्दी आवश्यकताभन्दा पनि कार्यकर्ता भर्ना गर्ने मनसायले नै खडा गरेको सरकारको निर्णयलाई नजिकबाट नियाल्नेहरू बताउँछन्। यो गलत प्रवृत्ति हो। हामीले यसमा अब्जेक्सन गरेका थियौं तर, सरकारले लामो समयदेखि अटेर गरिरहेको छ, लोकसेवा आयोगका पूर्वअध्यक्ष उमेशप्रसाद मैनाली भन्छन्। सरकारका प्रवक्तासमेत रहेका सञ्चार तथा सूचना प्रविधिमन्त्री ज्ञानेन्द्रबहादुर कार्कीका अनुसार भौतिक पूर्वाधार तथा यातायात मन्त्रालयमा सबैभन्दा बढी ३ सय ५५ वटा पद स्वीकृत गरिएको छ। यस्तै कानुन न्याय तथा संसदीय मामिला मन्त्रालयमा ५८, ऊर्जा मन्त्रालयमा ५१, कृषि तथा पशुपन्छी मन्त्रालयमा २०, युवा तथा खेलकुद मन्त्रालयमा १५ र सञ्चार तथा सूचना प्रविधि मन्त्रालयमा १५ वटा राजपत्रांकित श्रेणीका पदहरूको अस्थायी दरबन्दी स्वीकृत भएको छ। लोकसेवा आयोगको प्रक्रियालाई छलेर सरकारले यसरी अस्थायी दरबन्दी स्वीकृत गरेको छ। निजामती सेवा ऐनमा ज्यालादारी वा करारमा नियुक्त नै गर्न नपाइने व्यवस्था छ। संघीय मामिला तथा सामान्य प्रशासन मन्त्रालयका अनुसार हाल २५ हजारको हाराहारीमा करारका कर्मचारी छन्। स्थानीय तहदेखि मन्त्रालयअन्तर्गतका विभिन्न परियोजना, आयोजनामा अस्थायी दरबन्दी सिर्जना गरेर कर्मचारी भर्ना गरिँदै आएको छ। उनीहरू हटाउन पनि सरकारले सक्दैन, प्रत्येक वर्ष म्याद थप्दै राख्ने गरेको छ। यति मात्रै होइन नयाँ भर्ना पनि हुने गरेका छन्। धेरैजसो कार्यकर्ता, आफन्तहरू यस्ता आयोजना परियोजनामा भर्ना हुने गरेका छन्। आयोजना प्रमुखलगायतका केही स्थायी कर्मचारी मन्त्रालयले पठाउने गर्छ भने बाँकी कर्मचारी करार वा अस्थायी भर्ना हुने गरेका छन्। लोकसेवा आयोगका पूर्वअध्यक्ष मैनाली साउनमा प्रत्येक वर्ष अस्थायी दरबन्दी नवीकरण गर्ने प्रवृत्ति रहेको बताउँछन्। उनका अनुसार माथिल्लो पदमा मात्रै स्थायी कर्मचारी पठाइने गरिएको छ। सामान्य प्रशासन मन्त्रालयका प्रवक्ता एवं सहसचिव वसन्त अधिकारी अस्थायी संरचना (विभिन्न आयोजना, परियोजाहरू) मा निजामती सेवाकै स्थायी कर्मचारी पठाइने बताउँछन्। दरबन्दी मात्रै अस्थायी हो, तर हामी स्थायी कर्मचारीबाटै त्यहाँ पदपूर्ति हुन्छ, उनले भने। उनले कार्यालय सहयोगी र सवारी चालक मात्रै करारमा भर्ना गर्ने दाबी गरे। तर, लोकसेवा आयोगका पूर्वअध्यक्ष मैनाली माथिल्लो पदमा मात्रै स्थायी कर्मचारी नियुक्त हुने र अरू सबै करारका कर्मचारी राख्ने गरेको बताउँछन्। लामो समयदेखि कार्यरत रहेको कारण हटाउन नसकेर प्रत्येक वर्ष दरबन्दी सिर्जना गर्ने गरिएको उनको भनाइ छ । कतिपयले त लामो समय काम गरेका हुन्छन्, मानवीय कारण हटाउन गह्रो होला। यसलै रिन्यू हुने काम हुन्छन्, उनले भने। लोकसेवा आयोगका पूर्वसदस्य गोविन्दप्रसाद कुसुम कार्यकर्ता भर्ना गर्ने मनसायबाट नै यसरी अस्थायी दरबन्दी सिर्जना गर्ने गरिएको बताउँछन्। यसरी यति धेरै अस्थायी दरबन्दी सिर्जना गर्नुको भित्र मनसाय अर्कै हो। यो सबै कार्यकर्ता भर्ना गर्र्ने मनसायबाटै भएको हुनुपर्छ, उनले भने। पछिल्लो समयमा यस्तो प्रवृत्ति बढ्दै गएकोमा उनले चिन्ता व्यक्त गरे। स्वच्छ प्रशासनका लागि यो राम्रो कदम नभएको उनी बताउँछन्। कुनै नयाँ परियोजना आएमा दुईचार जना स्थायी कर्मचारी पठाउने पोलिसी विगतदेखि नै भए पनि यति धेरै करार र अस्थायी स्वीकृति लिनु शंकाको उपज भएको उनले थपे। निर्वाचन घोषणा भइसकेपछि यी धेरै कर्मचारीको अस्थायी दरबन्दी स्वीकृत गर्ने कुरामा थप आशंका उब्जाउने उनी बताउँछन्। सरकारले १० प्रतिशत दरबन्दी कटौती गर्ने कुरा गरिरहेको छ। बजेट भाषणमा नै १० प्रतिशत दरबन्दी कटौती गर्ने भनिएको छ। तर, फेरि यसरी अस्थायी दरबन्दी स्वीकृत गर्नुको कारण के हो ? पूर्वसदस्य कुसुम प्रश्न गर्छन्। लोकसेवा आयोगका अध्यक्ष माधवप्रसाद रेग्मीले अस्थायी र करार कर्मचारी भर्ना गर्न नमिल्ने बताए। उनले विकासे आयोजनाहरू अस्थायी दरबन्दी सिर्जना गरेर स्थायी कर्मचारीले नै पठाउने चलन रहेको बताए। विकासे आयोजनामा अस्थायी प्रवृत्तिको दरबन्दी हरेक वर्ष रिन्यू हुन्छ। त्यहाँ स्थायी कर्मचारी सरकारले पठाउँछ, आफू विगतमा आयोजना प्रमुखसमेत भएर काम गरेको अनुभव सुनाउँदै रेग्मीले भने,कार्यालय सहयोगी र सवारी चालकचाहिँ करारमा नियुक्ति हुन्छन्। तर, यसरी कर्मचारी भर्ना गर्न मिल्दैन। उनका अनुसार कुनैकुनै परियोजना र आयोजनाले कम्प्युटर अपरेटर करारमा नियुक्ति गर्ने गरेका छन्।"
"कांग्रेसबाट निर्वाचित जनप्रतिनिधिको प्रशिक्षण आज, देउवाले उद्घाटन गर्ने","काठमाडौं : नेपाली कांग्रेसले आज स्थानीय तहमा पार्टीका तर्फबाट निर्वाचित जनप्रतिनिधिहरुका लागि बधाईशुभकामना तथा अभिमुखीकरण कार्यक्रम गर्दैछ । कांग्रेस केन्द्रीय नीति, अनुसन्धान तथा प्रशिक्षण प्रतिष्ठानको आयोजनामा आज र भोली ललितपुरको हेरिटेज गार्डेन, सानेपामा अभिमुखीकरण कार्यक्रम हुन लागेको कांग्रेस मुख्यसचिव कृष्णप्रसाद पौडेलले जानकारी दिए। उनका अनुसार बिहान ११ बजे प्रधानमन्त्री एवं पार्टी सभापति शेरबहादुर देउवाले कार्यक्रमको उद्घाटन गर्दैछन्। अभिमुखीकरण कार्यक्रममा स्थानीय तह निर्वाचन, २०७९ मा पार्टीको तर्फबाट निर्वाचित जिल्ला समन्वय समितिका प्रमुखउपप्रमुख, पालिकाका प्रमुखउपप्रमुख र अध्यक्षउपाध्यक्ष सहभागी हुने कांग्रेसले जनाएको छ।"
राजनीतिमा लागेर उतारचढावमय जीवन विताइरहेको छु : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले मुलुकको विकासका लागि कलाकारको अहम भूमिका रहने बताएका छन्। सोमबार रसियन कल्चर सेन्टरमा आयोजित कलाकार तथा पुरस्कार वितरण कार्यक्रममा बोल्दै अध्यक्ष प्रचण्डले कला, साहित्य र कलाकारप्रति सदैव आफ्नो सम्मान रहने बताए। उनले आफू कलाप्रेमी भएपनि राजनीतिक जीवन भने उचारचढावमय वितिरहेको बताए। 'म आफै पनि संस्कृति, कलाप्रति अलि बढि रुची राख्ने व्यक्ति हुँ। राजनीतिमा लागेर जीवन बडो उतारचढावमय विताइरहेको छु,' उनले भने। मानिसको जीवन सरल र सहज बनाउन संस्कृति , कला र कलाकारको अहम भूमिका हुने बताउँदै अध्यक्ष प्रचण्डले यिनीहरुको जगेर्ना गर्नु सबैको कर्तव्य रहेको बताए। उनले देशमा राष्ट्रिय एकता कायम भएर जाओस् भन्ने आफ्नो धारणा रहेको बताए। उनले राजनीतिक परिवर्तनका लागि धेरै संघर्ष गरेको र अब देशको स्थायीत्व र विकासका निम्ति जुट्नु पर्ने बेला आएको बताए। उनले भने,'राजनीतिक परिवर्तनका लागि धेरै संघर्ष गर्यौं, अब देशको स्थायीत्व र विकासका निम्ति सबै जुटौं।' देशलाई समृद्धि बनाउन उत्पादन अभिवृद्धि गर्न, आत्मनिर्भर अर्थतन्त्रको जग बसाउन, निर्यात प्रवर्द्धन गर्न र आयात प्रतिस्थापन गर्नुपर्नेमा जोड दिए। राष्ट्रलाई समृद्धि बनाउन सबै संघ संस्थाहरुको योगदान उत्तिकै महत्पूर्ण हुने उनको भनाइ छ।"
दोहोर्याएर नागरिकता सिफारिस गर्ने रामेछाप प्रितिका वडाअध्यक्ष पक्राउ,"काठमाडौं : दोहोर्याएर एउटै व्यक्तिलाई नागरिकताका लागि सिफारिस गर्ने रामेछाप प्रितिका वडाअध्यक्ष मानबहादुर सुनुवारलाई प्रहरीले पक्राउ गरेको छ। नागरिकता लिइसकेकी एक किशोरीलाई पुन: नागरिकता लिन वडाबाट दोहोरो सिफारिस गर्ने उमाकुण्डा गाउँपालिका ४ प्रितिका वडा अध्यक्ष सुनुवारलाई जिल्ला अदालत रामेछापको आदेश अनुसार नियन्त्रणमा लिएको जिल्ला प्रहरी कार्यालय रामेछापका सूचना अधिकारी एवम् प्रहरी निरीक्षक राजुप्रसाद ढकालले जानकारी दिए। सुनुवार नेपाल कम्युनिष्ट पार्टी (माओवादी केन्द्र)बाट निर्वाचित वडा अध्यक्ष हुन्। ढकालका अनुसार सुनुवारलाई आइतबार नियन्त्रणमा लिएर थुनामा राखि अनुसन्धान भइरहेको छ। प्रहरीले यस अगाडि नै नाम तथा जन्म मिति समेत परिवर्तन गरी दोहोरो जन्म दर्ता गरेर दोहोरो नागरिकता लिन खोज्ने प्रितिकी निर्मला बस्नेत र निजकी आमा दिलकुमारी बस्नेतलाई साउन २२ गते नियन्त्रणमा लिई अनुसन्धान गरिरहेको जनाएको छ। सोही प्रकरणमा बुधबार जिल्ला प्रहरी कार्यालय रामेछापले वडा सचिव पदम कुमारी बस्नेतलाई पनि नियन्त्रणमा लिएको थियो। निर्मलाले २०७५ सालमै नागरिकता बनाइसकेकी थिइन्। तर, पुन: नागरिकता बनाउन सिफारिस लिएर जिल्ला प्रशासन कार्यालय रामेछाप गएकी उनले बहिनीको स्कुलको प्रमाणपत्रको आधारमा सिफारिस बनाएकी थिइन्। प्रशासन कार्यालय पुगेकी निर्मलामाथि प्रशासनका कर्मचारीले शंका लागेर थप सोधपुछ गरेपछि घटना बाहिरिएको हो। उनले प्रशासनमा पेश गरेको कागजातमा प्वाल परेको र नाम भएको ठाउँमा केरमेट गरेको भेटिएको थियो।"
नागरिकता विधेयकमा राष्ट्रपतिको कदमलाई राजनीतिक रङ्ग दिनु हुँदैन : योगेश भट्टराई,"काठमाडौं : प्रमुख प्रतिपक्ष दल एमालेलेनेपाल नागरिकता (पहिलो संशोधन) ऐन, २०७९को विधेयकमा राष्ट्रपति विद्यादेवी भण्डारीको कदमलाई राजनीतिक रङ्ग दिएर मुलुकलाई विभाजित गर्न खोज्नु ठूलो भुल हुने बताएको छ। एमाले सचिव एवम् सांसद योगेश भट्टराईले नागरिकता विधेयकमा संविधानले प्रदान गरेको अधिकारका आधारमा राष्ट्रपतिले नेपालको हितमा आफ्नो कर्तव्य र दायित्व निर्वाह गरेको बताएका छन्। संविधानले सबैको सीमा, कर्तव्य र अधिकार तोकिदिएको छ। नागरिकता विधेयकका सन्दर्भमा संविधानको धारा ११३ ले प्रदान गरेको अधिकारका आधारमा राष्ट्रपतिले नेपालको हितमा आफ्नो कर्तव्य र दायित्व निर्वाह गर्नु भएको छ। उनले भनेका छन्, राष्ट्रपतिको यो कदमलाई राजनीतिक रङ्ग दिएर मुलुकलाई विभाजित गर्नखोज्नु ठूलो भुल हुनेछ। भट्टराईले राष्ट्रपतिद्वारा उठाइएका सवालमा राष्ट्रिय सहमति जुटाउने प्रमुख दायित्व सत्तारुढ गठबन्धनको भएपनि एमालेले बिनासर्त भूमिका खेल्ने बताएका छन्। उनले संघीय संसदमा फर्किएको नागरिकता विधेयकलाई राष्ट्रपतिद्वारा उल्लेख गरिएका सवालमा सहमति निर्माण गर्ने दायित्व सभामुख र राष्ट्रियसभाका अध्यक्षको पनि भएको स्पष्ट पारेका छन् । अध्यक्ष र सभामुखबाट यो भूमिकाको अपेक्षा रहेको उनको दाबी छ। एमालेका प्रमुख सचेतक विशाल भट्टराईले राष्ट्रपतिले नागरिकता विधेयक फिर्ता गर्नु स्वागतयोग्य भएको बताए। एमालेले ३३ वटा संशोधन हालेर बैवाहिक अंगीकृत नागरिकताको हकमा सातवर्षे प्रावधान राख्न खोज्दा बहुमतको बलमा सत्तापक्षले पारित गर्यो, नेता भट्टराईले भने, अब राष्ट्रपतिले पुनर्विचार गर्नुपर्छ भनेपछि बहुमत अल्पमतबाट माथी उठेर सातवर्षे प्रावधान राखेर पास गर्न सत्तापक्ष तयार हुनुपर्छ। राष्ट्रपतिले जे गर्नुभयो, जनताको भावनाअनुसार गर्नुभएको छ। एमालेका केन्द्रीय सदस्य माधव ढुंगेलले राष्ट्रियताको रक्षा र स्वाभिमानसँग सम्झौता गर्न नसकिने उल्लेख गरेका छन्। उनले भने, सबै नेपाली नागरिकले नेपाली नागरिकता पाउनुपर्छ तर नियतिले नागरिकताको दुरुपयोग हुने अवस्था दिनु हुँदैन । उनले राष्ट्रपतिको गराएको ध्यानाकर्षण संसद एक पटक गम्भीरता पुर्वक विद्येयकलाई हेर्नुपर्ने धारणा राखे। संवैधानिक कानुनका ज्ञाता डा भीमार्जुन आचार्यले राष्ट्रपतिबाट विधेयक फिर्ता पठाउनु तीन कारणले स्वाभाविक भएको बताए। संविधानले राष्ट्रपतिलाई अधिकार दिएको छ। संविधानको धारा १११ को उपधारा ३ अनुसार राष्ट्रपतिले आवश्यक ठानेमा उत्पत्ति भएको प्रतिनिधिसभामा सन्देशसहित पुनर्विचारका लागि विधेयक फिर्ता पठाउन सक्छ। संविधानमा लेखिएकै अधिकार प्रयोग गर्दा खेरी अन्यथा भन्न मिल्दैन, डा आचार्यले भने, संवैधानिक कानुनको मूल्य मान्यता र संसदीय शासन पद्धतिको अभ्यासलाई हेर्दा पनि आलंकारिक राष्ट्रपतिले पनि राष्ट्र र संविधानको संरक्षकको हैसियतमा देश, समाज र संविधान अनुकूलको कुनै काम भएन भन्ने मनमा लाग्यो भने त्यो असहमति व्यक्त गर्नका लागि फिर्ता पठाउने चलन छ। त्यसैले संवैधानिक कानुनको मान्यता र संसदीय अभ्यासको हिसाबले पनि यसलाई अन्यथा भन्न मिल्दैन। उनले दुई दशकअघि तत्कालीन राजा वीरेन्द्र शाहले नागरिकता संशोधन विधेयकमा लालमोहर नलगाएको घटना स्मरण गरे। नेपालको संसदीय अभ्यास हेर्दा पनि २०४७ सालको संविधानअन्तर्गत पनि तत्कालीन राजा वीरेन्द्रले सर्वोच्च अदालतको राय मागेर नागरिकता संशोधन विधेयक अस्वीकृत गरेको उनले बताए। नेपालको संविधान धारा ११३ को उपधारा (३)मा प्रमाणीकरणका लागि पेस भएको विधेयक (अर्थ बाहेक) मा पुनर्विचार गर्नु आवश्यक छ भन्ने राष्ट्रपतिलाई लागेमा विधेयक पेस भएको मितिले सन्देशसहित विधेयक उत्पत्ति भएको सदनमा फिर्ता पठाउन सक्ने व्यवस्था छ। सोहि अनुसार नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन) ऐन, २०७९को विधेयक राष्ट्रपतिले प्रमाणीकरण नगरी आइतबार १५ बुँदे सन्देशसहित संसदमा फिर्ता पठाएकी छन्।सुझावको क्रममा भण्डारीले भनेकी छन्, विधेयकका रूपमा प्रस्तुत र अध्यादेशका रूपमा जारी ती व्यवस्थाले पनि नागरिकता प्राप्तिका बारेमा उठेका केही गम्भीर सवालहरूलाई सम्बोधन गर्न बाँकी नै राखेको देखिन्छ। विक्रम सम्वत् २०७५ सालमा प्रस्तुत भएको नागरिकता विधेयक उपर प्रतिनिधिसभामा राज्य व्यवस्था तथा सुशासन समितिले सहमति जुटाएको भनिएको प्रतिवेदनलाई सम्मानित सदनमा छलफल गरी सार्वभौम जनताका सामुन्ने राखिदिनु उपयुक्त हुन्छ।"
ज्यान मुद्दाका आरोपीलाई इन्टरपोलको सहयोगमा नेपाल ल्याइयो,"काठमाडौं : कतारमा लुकिछिपी बस्दै आएका ज्यान मुद्दाका एक आरोपीलाई नेपाल ल्याइएको छ। कतार एयरलाइन्सको क्युआर६४६ नम्बरको उडानबाट सोमबार साँझ ७:२५ बजे आरोपी भनिएका राम मगरलाई नेपाल ल्याइएको हो। कतार प्रहरीले इन्टरपोलको सहयोगमा मगरलाई काठमाडौं ल्याई नेपाल प्रहरीलाई बुझाएको छ। नेपाल प्रहरीका प्रवक्ता टेकबहादुर राईले मगरलाई इन्टरपोलको सहयोगमा पक्राउ गरिएको बताए। 'हत्या आरोपी मगर लामो समयदेखि फरार भएपछि हामीले रेडकर्नर नोटिस जारी गरेका थियौं। सोही आधारमा इन्टरपोलको साहयतामा उनी पक्राउ परेका हुन्,' प्रवक्ता राईले अन्नपूर्णसँग भने। काठमाडौंको कोटेश्वरमा विसं २०६३ सालमा आरोपी मगरले गोपालबहादुर खड्काका छोरा मनोज खड्काको कुटपिट गरी हत्या गरेका थिए। हत्यापछि उनी फरार रहेका थिए। विदेशमा लुकिछिपी बसेको हुनसक्ने भन्दै प्रहरीले उनीविरुद्ध रेडकर्नर नोटिस जारी गरेको थियो। मगर दोलखाका स्थायी बासिन्दा हुन्।"
अवैध काठसहित मोटरसाइकल नियन्त्रण,"झापा : अवैध काठसहित तीनवटा मोटरसाइकल प्रहरीले नियन्त्रणमा लिएको छ। वनजंगलबाट काठ तस्करी गरी मोटरसाइकल हालेर लैजाँदै गरेको अवस्थामा इलाका प्रहरी कार्यालय दमकबाट खटिएको प्रहरी टोलीले आइतबार राती ११ बजे दमक नगरपालिका३ स्थित बेलडाँगीमा २६ क्युफिट काठसहित मोटरसाइकल नियन्त्रणमा लिएको प्रहरी कार्यालय झापाका डीएसपी वसन्त पाठकले जानकारी दिए। सिसौ जातको तीन थान गोलिया काठ बोक्ने प्र १०१०१५ प ६४१, को ३१ प ८२२२ र मे ९ प ९८४९ नम्बरको मोटरसाइकल नियन्त्रणमा लिएको उनले बताए। प्रहरी देख्न साथ काठ तस्करहरू काठ र मोटरसाइकल छाडेर भोगेका थिए। बरामद गरिएको काठ र मोटरसाइकल सोमबार इलाका वन कार्यालय बेलडाँगी दमक बुझाइसकेको र घटनाबारे थप अनुसन्धान अघि बढाएको प्रहरीले जनाएको छ।"
प्रवर्द्धनका क्षेत्र पहिचानसहित व्यापार रणनीति बनाउँदै सरकार,"पोखरा : सरकारले नयाँ एकीकृत व्यापार रणनीति निर्माण अन्तिम चरणमा पुर्याएको छ। आगामी रणनीतिले निर्यात गर्न सकिने उत्पादनका क्षेत्रलाई पहिचान गर्नका लागि रणनीति तयार गर्न सामेल विज्ञ पूर्वअर्थ सचिव रामेश्वर खनालले जानकारी दिए। उनकै भनाइमा प्रदेश र स्थानीय सरकारको भूमिकालाई पनि आउँदो रणनीतिले पहिचान गर्नेछ। सातवटै प्रदेशका सरोकारवालासँग उद्योग, वाणिज्य तथा आपूर्ति मन्त्रालयले छलफल गरी सुझाव बटुलेको छ। त्यस क्रममा आइतबार पोखरामा सुझाव संकलन तथा अन्तर्क्रिया भयो। पोखराका पर्यटनकर्मी र उद्योगी व्यवसायीले मन्त्रालयका अधिकारी तथा रणनीति तयार गर्न सामेल विज्ञलाई सुझाव राखेका छन्। खनालले कृषि, वनस्रोत, साना तथा मझौला र ठूला उद्योगका उत्पादन गरी व्यापार प्रवर्द्धनका क्षेत्रको पहिचान आउँदो रणनीतिले गर्नेछ। जडीबुटी, अलैंची, चिया, बेसार लगायत मसलाजन्य उपजलाई प्रवद्र्धन गर्न सकिने वस्तुमा समावेश गर्न सकिने खनालले सुनाए। त्यस्तै उनकै भनाइमा सेवा क्षेत्रमा सूचना प्रविधिका उत्पादन र सेवाबाट नेपालले व्यापार गर्न सकिने देखिन्छ। विदेशमा काम गर्न थालिसकेका नेपाली निर्माण कम्पनीहरुलाई प्रोत्सान गर्न पनि रणनीतिले दिशा निर्देश गर्ने उनको भनाइ थियो। खनालले कृषि, साना तथा मझौला उद्योग र ठूला उद्योगहरुको उत्पादनहरु यकीन गरिने जानकारी दिए। उनकै भनाइमा अहिले ठूला उद्योगहरु सिमेन्ट र रडको निर्यात भइसकेको सन्दर्भमा अझै वृद्धिका लागि के कस्तो रणनीति अख्तियार गर्नेभन्नेबारे पनि रणनीतिले दिशा निर्देश गर्नेछ। 'व्यापार भनेको इकोसिस्टम सुधारेर सुधार्ने हो, व्यापार प्रवद्र्धन गर्न, कस्तो मजदुर नीति चाहिने, कस्तो विकास र वित्त नीति चाहिने भन्ने पनि यकीन हुनुपर्छ,' खनालले भने, 'सबै अरू नीतिको पनि साथ र सहयोगमामात्रै व्यापार फस्टाउन सक्छ।' यसअघि रणनीति कार्यान्वयन गर्न बजेट सुनिश्चित नगरिएकोमा अब स्रोतसमेत निश्चित गरिनुपर्ने खनालले बताए। 'व्यापार भनेको केवल व्यापारमात्रै होइन, यसले गरिबी निवारण र महिला सशक्तीकरणमा पनि योगदान कसरी गर्छ भनेर पहिचान गर्नुपर्छ,' उनले भने, 'विभेदमा पारिएको वर्गको सशक्तीकरणका निम्ति पनि व्यापार रणनीतिले सम्बोधन गर्नुपर्छ।' गण्डकी प्रदेशका उद्योग, पर्यटन, वाणिज्य तथा आपूर्ति मन्त्री मणिभद्र शर्माले गण्डकीका अन्तर्राष्ट्रिय व्यापारिक नाका दक्षिणको त्रिवेणी र उत्तरको कोरला खुलाउन संघीय सरकारको ध्यानाकर्षण गराए। उनले प्रदेशले पर्यटनलाई समृद्धिको प्रमुख आधार बनाए पनि बजेट कम रहेको जानकारी दिए। उद्योग मन्त्रालयका सहसचिव गोविन्दबहादुर कार्कीका अनुसार सबै प्रदेशबाट सुझाव संकलनपछि मन्त्रालयले रणनीतिलाई अन्तिम रूप दिनेछ। 'यो वर्ष (सन् २०२२) सम्म मन्त्रिपरिषद्मा पुग्ने गरी काम गरिरहेका छौं,' उनले भने। यसअघि सरकारले दुई पटक व्यापार रणनीति बनाएको थियो। विश्व व्यापार संगठन (डब्लुटिओ) सदस्य राष्ट्रका हैसियतले नेपाललगायत पक्ष राष्ट्रले यस्तो रणनीति बनाउँदै आएका छन्। रणनीति तयार गर्नेक्रममा पोखरामा भएको लगायत छलफलका लागि जर्मन सहयोग नियोग जिटीजेड र युरोपेली युनियनअन्तर्गतका परियोजनाले पनि सघाएका छन्। सन् २०२६ मा नेपाल अल्पविकसित राष्ट्रबाट विकासशील राष्ट्रमा स्तरोन्नति हुने कुरालाई ध्यान दिई व्यापार रणनीति बनाइरहेको कार्कीले बताए। 'अल्पविकसित राष्ट्र हुँदाका लाभहरू अब गुम्नेछन्, त्यसपछि पनि कसरी फाइदा लिन सकिन्छ भनेर रणनीति तयार हुँदैछ,' उनले भने। यसअघिका रणनीतिमा अरू सम्बन्धित क्षेत्रको उत्तरदायित्व यकिन नभएकोमा अब त्यस्तो नहुने कार्कीले बताए। 'उद्योग मन्त्रालय मात्रै होइन, अरु कुनकुन मन्त्रालय र निकायको दायित्व के हुने भन्ने पनि यकीन गर्छौं,' उनले भने, 'व्यापार र त्यसमा पनि निर्यात व्यापार प्रवर्द्धन भनेको एउटा उद्योग मन्त्रालयले मात्रै गर्ने कुरा होइन, अरु धेरै क्षेत्रसँग अन्तरसम्बन्ति विषय हो।' उनकै भनाइमा मुलुक संघीय व्यवस्थामा गएको हुँदा प्रदेश र स्थानीय सरकारका भूमिकालाई पनि रणनीतिले समेट्ने छ।"
मोरङमा नेपाली नागरिकता परित्याग गर्ने बढे,"विराटनगर : प्रदेश नम्बर १ मा पर्ने मोरङमा नेपाली नागरिकता परित्याग गर्नेको सङ्ख्या बढ्दै गएको छ। विविध कारणले जिल्ला प्रशासन कार्यालयमा नागरिकता परित्यागको माग गर्दै निवेदन दिनेको संख्या बढ्दै गएको हो। वैवाहिक सम्बन्ध, पठनपाठन र रोजगारीलगायतका कारणले विदेश जाने बढेपछि नेपाली नागरिकता परित्याग गर्ने बढ्दै गएका कार्यालयले जनाएको छ। प्रशासनका अनुसार आर्थिक वर्ष २०७८०७९ मा ११ जनाले नागरिकता परित्यागका लागि निवेदन दिएका थिए। आर्थिक वर्ष २०७७७८ मात्र ७ जनाले सो निवेदन दिएका थिए। चालु आर्थिक वर्ष २०७९०८० को साउनमा मात्रै पाँच जनाले नागरिकता परित्यागका लागि निवेदन दिएका मोरङका प्रमुख जिल्ला अधिकारी काशीराज दाहालले बताए। भारतीय नागरिक बन्नुपर्ने बाध्यात्मक परिस्थितिका कारण पनि नेपाली नागरिकता परित्याग गर्ने गरेको पाइएको उनले जानकारी दिए। उनले भने, 'झट्ट हेर्दा संख्या थोरै देखिएपनि मुलुकभरि वार्षिक रूपमा भने ८ सय बढीले नागरिकता परित्यागका लागि निवेदन दिने गरेका छन्।' आर्थिक वर्ष २०७८०७९ यता नेपाली नागरिकता परित्याग गरेका १६ जनामध्ये १३ जनाले भारतीय नागरिकता पाउनका लागि नेपाली नागरिकता खारेज गर्न निवेदन दिएका कार्यालयले जनाएको छ। प्रशासनका अनुसार यसरी निवेदन दिनेमा १० महिला र ६ पुरुष छन्। मोरङबाट आर्थिक वर्ष २०७८०७९ मा भने १ हजार ३१३ जनाले वैवाहिक अङ्गिकृत नागरिकता प्राप्त गरेका छन्। वैवाहिक अङ्गिकृत नागरिकता लिनेमा अधिकांश नेपालमा विवाह गरी आएका विदेशी महिला छन्।"
बैंकिङ कसुर मुद्दाका फरार अभियुक्त पक्राउ,"झापा : बैंकिङ कसुर मुद्दाका फरार अभियुक्त पक्राउ परेका छन्। पक्राउ पर्नेमा मेचीनगर नगरपालिका १० निवासी ४० वर्षीया टीकामाया भट्टराई रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार उच्च अदालत विराटनगर इलाम इजलासको २०७९ असार ८ गतेको फैसलाबमोजिम बैंकिङ कसुर मुद्दामा फरार रहेकी भट्टराईलाई जिल्ला प्रहरी कार्यालय झापाबाट खटिएको प्रहरी टोलीले साउन २८ गते पक्राउ गरेको हो। अदालतले उनलाई दुई दिन कैद, दुई लाख जरिवाना र पीडित राहत कोषमा ८ हजार जम्मा गर्नुपर्ने सजाय तोकेको छ। यता पक्राउ उनलाई झापा जिल्ला अदालतमा उपस्थित गराई झापा कारागार भद्रपुर कैद भुक्तानका लागि पठाइसकेको प्रहरीले जनाएको छ।"
विराटनगरमा दुई वर्षपछि रथयात्रा गरिँदै,"विराटनगर : विराटनगरको धार्मिक एवं ऐतिहासिक राधाकृष्ण रथयात्रा दुई वर्षपछि गरिने भएको छ। विराटनगरमा प्रत्येक वर्ष श्रीकृष्ण जन्माष्टमीका भोलिपल्ट रथयात्रा गरिँदै आएको छ। तर कोरोना महामारीका कारण विगत दुई वर्ष खटयात्रामा सीमित भएको थियो। राधाकृष्ण मन्दिर व्यवस्थापन समितिको बैठकले दुई पटकसम्म रोकिएको रथयात्रा यो वर्ष भने गर्ने निर्णय लिएको हो। समितिका अध्यक्ष कैलाश रेग्मीले आगामी भदौ ४ गते विराटनगरको तीनपैनीस्थित राधाकृष्ण मन्दिरबाट रथ निकालिने जानकारी दिए। पछिल्लो समय कोरोनाको संक्रमण दर बढेका कारण राधाकृष्ण रथयात्रा नगर्ने सहमति यसअघि भएको थियो। तर चौतर्फी दबाब आएपछि रथयात्रा गर्नुपर्ने अवस्था आएको हो। कोरोनाका कारण स्वास्थ्य मापदण्डको पालना गर्दै सतर्कतासहित रथयात्रा निकाल्ने तयारी भएको मोरङका प्रमुख जिल्ला अधिकारी काशीराज दाहालले जानकारी दिए। 'अत्यधिक भीडभाड हुने भएकाले यसअघि रथ ननिकाल्ने सहमति भएको थियो। तर सर्वसाधारणले विरोध गरेपछि सतर्कतासहित रथ निकाल्ने तयारी गरिएको छ,' उनले भने, 'रथयात्रामा सहभागी हुने भक्तजनले अनिवार्य मास्क लगाउनुपर्ने पर्ने छ। संक्रमणबाट बच्न स्वास्थ्य मापदण्डको पालना गर्नुपर्ने छ।' तीनपैनीस्थित मन्दिरबाट निकालिने रथ यसअघि मेन रोडबाट ट्राफिक चोक, हिमालय रोड हुँदै कोसी लोकमार्ग प्रवेश गराएर बरगाछीबाट मन्दिरतर्फ लैजाने गरिएको थियो। यसवर्ष भने 'रुट' लम्बिने भएको छ। सौन्दर्यकरणको कामले हिमालय रोडमा अवरोध भएका कारण रथलाई रोडशेष चोकबाट घुमाउने तयारी गरिएको अध्यक्ष रेग्मीले बताए। १९८९ सालबाट सुरु भएको खटयात्रालाई पछि गएर रथयात्रामा परिणत गरिएको हो। २०२५ सालदेखि विराटनगरमा रथयात्रा गरिँदै आएको छ। यसवर्षको रथयात्रा ५४ औँ संस्करणको हो। खटयात्रासहित गर्दा ९० औँ संस्करण हुन्छ। कोरोनाका कारण रथयात्राको ५२ र ५३ औँ संस्करण भने खटयात्रामा सीमित भयो। दुई वर्ष राधाकृष्णको युगल जोडीलाई खटमा राखेर नगर परिक्रमा गराइएको थियो। तर यसवर्ष भने झाँकीसहितको रथयात्रा निकालिने अध्यक्ष रेग्मीले बताए। संक्रमणका कारण रथयात्रामा विगतको भन्दा कम मात्रामा झाँकीको उपस्थिति गराइने उनको भनाइ छ। विराटनगर परिक्रमा गराउने क्रममा निर्माणधीन संरचनाले हिमालय रोडमा अवरोध पुगेका कारण ट्राफिक चौकदेखि रोडशेष चोक, कोसी लोकमार्ग हुँदै बरगाछीबाट रथालाई मन्दिरमा लगिने रेग्मीले बताए। चौतर्फी दबाब बढेको भन्दै मन्दिर व्यवस्थापन समितिले रथयात्रा निकाल्नका लागि सहयोग गरिदिन प्रमुख जिल्ला अधिकारीदेखि मुख्यमन्त्री राजेन्द्रकुमार राईसम्मलाई गुहारेको थियो। रेग्मीले रथयात्राका लागि रथलाई श्रृंगार्न थालिएको जानकारी दिए। 'रथयात्राको तयारीमा जुटेका छौँ। त्यसका लागि समिति बनाउने र अतिथिहरुको उपस्थितिका बारेमा छलफल भइरहेको छ,' उनले भने। रथको लम्बाई २२ फिट, चौडाइ १४ फिट र उचाइ १८ फिट हुने उनको भनाइ छ। विराटनगरको रथयात्रालाई दक्षिण एसियाकै दोस्रो ऐतिहासिक रथयात्रा मान्ने गरिन्छ। रथयात्राको अवलोकन गर्न नेपालका विभिन्न जिल्ला र छिमेकी मुलुक भारतबाट समेत भक्तजन आउने गरेका छन्।"
मुस्ताङमा यसरी सुरु भएको थियो सडक निर्माण,"जोमसोम : २०७४ सालमा कोरला नाकासम्मको सडक स्तरोन्नति गर्न राष्ट्रिय गौरवको बेनीजोमसोमकोरला सडक आयोजना सुरु भयो। चीनसँग अन्तरदेशीय व्यापारिक मार्ग विस्तार गर्ने उद्देश्यले सरकारले यो सडक निर्माण अघि बढाएको थियो। बेनीजोमसोम ७४ किमी ४ खण्ड र जोमसोमकोरला ११० किमी सडक सात प्याकेजमा स्तरोन्नतिको काम अघि बढाइयो। जोमसोमकोरला सात खण्डमध्ये ६ खण्डको काम सम्पन्न भइ करिडोर सडक कार्यालयलाई हस्तान्तरण भइसकेको छ। माथिल्लो क्षेत्रमा एउटा खण्ड निर्माणको अन्तिम चरणमा छ। बेनीजोमसोम चारखण्डको पनि समग्र भौतिक प्रगति ७० प्रतिशत छ। भारतीय नाकाबन्दीपछि सुरु गरिएको कालिगण्डकी करिडोर (बेनीजोमसोमकोरला) सडक आयोजनाले सडक विस्तार गरेसँगै मुस्ताङ आउजाउ गर्न मुस्ताङबासीलाई सहज भएको छ। यसका अलवा मुस्ताङमा पर्यटक आवागमन समेत बर्सेनि वृद्धि भइरहेको छ। सडक विस्तारसँगै मुक्तिनाथ दर्शन तथा कोरलानाकासम्मको भ्रमण गर्न आन्तरिक पर्यटकको लर्कोनै लाग्ने गरेको छ। मुस्ताङमा सडक सहज भएपछि वार्षिक ६० हजार विदेशी पर्यटक मुस्ताङ आउने गरेका छन् भने आन्तरिक पर्यटकको संख्या पनि वार्षिक ५ लाख बढी नाघेको छ। २०५७ सालअघि मुस्ताङमा सडक सञ्जालको पहुँच थिएन। सडक पहुँच नहुँदा मुस्ताङबासीलाई निकै कष्ट थियो। त्यसमाथि सीमावर्ती क्षेत्र उपल्लो मुस्ताङबासीलाई झनै सास्ती थियो। यहाँका बासिन्दाले घोडा खच्चडबाट दैनिक उपभोग्य सामग्री हप्तौ लगाएर ढुवानी गरी उपल्लो मुस्ताङ पुर्याउँथे। सडक नहुँदा अन्य विकासका आयोजना अघि बढ्न सकेको थिएन्। उपल्लो मुस्ताङको चराङदेखि कोरला नाकासम्म तिब्बती भूमी जस्तै समथर खुल्ला पठार थियो। त्यही समथर पठार भुगोलमा सडक खन्न सहज हुने आत्मविश्वाससहित २०५७ सालमा तत्कालीन जिल्ला विकास समितिले कोरला नाकाको उत्तरी क्षेत्रबाट दक्षिणतर्फ लोमान्थाङसम्म सडक विस्तार गर्ने योजना बनायो। त्यसबेला जिल्ला विकास समितिको सभापति निर्मलकुमार गौचन थिए। मुस्ताङ क्षेत्र ८ बाट हालका संघीय सांसद प्रेमप्रसाद तुलाचन, लोछोदिन क्षेत्रबाट आङ्गेल बिष्ट र बाह्रगाउँ क्षेत्रबाट आङ्गेल गुरुङ जिविस सदस्य थिए। जिविस टिमले कोरलानाकादेखि लोमान्थाङसम्म सडक विस्तार गर्ने योजना बुन्यो। समितिको बैठकले मुस्ताङका १६ वटै साविक गाविस र जिल्ला विकास समितिको सम्पूर्ण बजेट खर्च गर्ने निर्णय गरी कोरला सडकमा बजेट हालियो। त्यसबेला संघीय सांसद तुलाचन निर्माण व्यवसायी थिए। उनलाई कोरलालोमान्थाङ सडक निर्माणको संयोजक भई काम गर्न जिविसले अख्तियारी दियो। त्यसपछि सडक खन्ने योजना सुरु भयो। त्यसबेला दक्षिणतर्फ पोखराबाट म्याग्दी हुँदै मुस्ताङमा सडक जोड्न सम्भव थिएन। चीनबाट दैनिक उपभोग्य सामग्री ढुवानी गर्न, काठमाडौंबाट कोदारी हुँदै उपल्लो मुस्ताङमा खाद्य संस्थानको खाद्य सामग्री आयात गर्न र उपल्लो मुस्ताङमा उत्पादित सामग्री चीनतर्फ निर्यात गर्न कोरलालोमान्थाङ सडक निकै महत्वपूर्ण आवश्यकता थियो। सडक निर्माण संयोजक रहेका हालका संघीय सांसद तुलाचन इन्जिनियर खोज्न पोखरा पुगे। सांसद तुलाचनले इन्जिनियर अर्जुनजंग थापालाई घोडामा चढाएर उपल्लो मुस्ताङ पुर्याए। थापा अहिले सडक विभागका महानिर्देशक छन्। त्यसबेला इन्जिनियरले सडक नाप्ने र सांसद तुलाचनले किलो गाड्ने काम गरे। अल्टिच्युडका कारण थापा घमीमा २ दिनसम्म बिरामी परे। उनी सम्झदै भन्छन्, 'त्यसबेला मुस्ताङमा सडकको ट्रयाक ओपन भएको थिएन। त्यहाँ पुगेर काम गर्न कठिन र चुनौतीपूर्ण थियो। जिल्ला विकास समितिले सडक निर्माण समिति बनाएर बजेट रिलिज गर्यो। स्थानीयलाई दैनिक ज्याला हाजिरी गरी कुटो, कोदालो र गैचीको सहाराले सडक बाटो बनायौं।' त्यतिबेला सडक खन्ने उपकरण नभएको र घरेलु उपकरणको सहायताले २ वर्षमा कोरलाबाट लोमान्थाङसम्म सडक बाटो निर्माण गरेको सांसद तुलाचनले सुनाए। कोरलाबाट लोमान्थाङसम्म सडक बाटो निर्माण भएपछि चिनियाँ सामग्री र खाद्यान्न ढुवानी गर्न सहज भएको थियो। अहिले उपल्लो मुस्ताङमा जतिपनि विकासको काम भएका छन्। त्यसको मुख्य कारण सोही सडक भएको सांसद तुलाचनले दाबी गरे। समितिले जिल्लामा आएको सबै बजेट कोरलालोमान्थाङ सडकमा हालेपछि सडक विस्तारको ढोका उघ्रिएको हो। कोरलालोमान्थाङ सडकपछि २०६२ सालमा नेपाली सेनाले जोमसोमबाट म्याग्दीको बेनीसम्मको कच्ची सडक खन्यो। नेपाली सेनाकै पहलमा त्यससमय जोमसोमबेनीको ट्र्याक ओपन भयो। यस्तै, जोमसोमबाट लोमान्थाङसम्म त्रिपल आरले २०६५ सालमा सडक विस्तार सुरु गर्यो। अहिले मुस्ताङमा जतिपनि सडक विस्तारको काम भयो ती सबै उत्तरबाट दक्षिणतर्फ सुरु गरिएको थियो। मुस्ताङमा सडक जोडिएसँगै पर्यटकको मुमेन्ट बढेको छ भने स्थानीय कृषि उपज सामग्रीको आयात तथा निर्यात गर्न सहज भएको छ। अहिले मुस्ताङमा पोखराबाट खाद्यान्न, इन्धन,लत्ताकपडा, निर्माण सामग्री आदि एकैदिनमा ढुवानी गर्न सकिन्छ।"
बालुवा र धुलो नउडाई त्यसैमाथि अलकत्रा हालेर सडक टालटुल,"झापा : जिल्ला सदरमुकाम भद्रपुर नगर क्षेत्रमा सडक टालटुलको काम मापदण्डविपरीत गुणस्तरहीन बनाउन लागेको भन्दै स्थानीयले विरोध जनाएका छन्। निर्माण कम्पनीले बालुवा र धुलो नउडाई त्यसैमाथि अलकत्रा हालेर सडक टालटुलको काम अघि बढाएपछि स्थानीयले विरोध जनाएका हुन्। स्थानीयको विरोधपछि भद्रपुर नगरपालिकाले सो काम तत्काल रोक्न निर्माण कम्पनी गोपी दुर्गा कन्स्ट्रक्सन प्रालि काठमाडौंलाई आदेश दिएको छ। भद्रपुर६ स्थित भानु चोकदेखि बोक्तबोरी जाने सडक खण्डमा सो कन्स्ट्रक्सनले ठाउँ ठाउँमा भत्किएका सडकमा बेसको काम सकेर प्राइम कोर्टको काम सुरु गरेको थियो। बेसमाथि जमेको बालुवा र धुलो नउडाएर धमाधम अलकत्रा प्रयोग गरी प्राइम कोर्ट हाल्न थालेपछि हामीले विरोध जनाएको स्थानीय हरदीप राजवंशीले बताए। 'केही दिनअघि मात्र बेसको काम सकेको हो, बेसमाथि बालुवा र धुलो जमेको थियो, त्यहीमाथि अलकत्रा हाल्न थाल्यो,' उनले भने, 'प्राविधिक ज्ञान भएन भनेर बालुवा, माटो वा धुलोमा अलकत्रा हाल्नु हुँदैन, बेसलाई सरसफाइ गरी अनि मात्र अलकत्रा हाल्नु पर्छ।' ठेकेदारले धुलो उडाउने मेसिन स्कुटरमा राखेर मनपरी तरिकाले काम गर्न खोजेपछि नगरपालिकाका प्राविधिकलाई जानकारी गराई तत्काल काम रोक्न लगाएको उनले बताए। सडक बोर्ड नेपालले नगरभित्रका सडक मर्मत सम्भारका लागि भद्रपुर नगरपालिकालाई आर्थिक वर्ष २०७७०७८ मा ८० लाख रुपैयाँ बजेट विनियोजन गरेका थिए। सडक बोर्डको ७० प्रतिशत र नगरपालिकाको ३० प्रतिशत गरी १ करोड ९ लाख ४४ हजार ५१२ रुपैयाँ ३३ पैसामा तीनवटा प्याकेज बनाएर टेन्डर आव्हान गरेको थियो। तीनवटै प्याकेजको काम कन्स्ट्रक्सनका निर्माण व्यवसायी गोपीराज निरौलाले लिएको नगरपालिकाका इन्जिनियर योगेन्द्र रंजितकारले बताए। पहिलो प्याकेज ३३ लाख १० हजार ५१५ रुपैयाँमा निकालेको ठेक्का कन्स्ट्रक्सनले २५ लाख ६१ हजार ५८२ रुपैयाँमा लिएको छ। पहिलो प्याकेजमा वडा नम्बर १ र २ को सगरमाथा चोकदेखि दशरथपुर, वडा ९ को देवकोटामार्ग र वडा १० को नबिल बैङ्कदेखि काली मन्दिर चन्द्रगढी बजार जाने बाटो पर्छ। दोस्रो प्याकेज ४६ लाख ९१ हजार २७८ रुपैयाँमा निकालेको ठेक्का सोही कन्स्ट्रक्सनले ३७ लाख २९ हजार ६३१ रुपैयाँमा लिएको छ। दोस्रो प्याकेजमा वडा ८ को भद्रपुर जेसीज मार्ग, सोही वडाको क्याम्पस मार्ग, हस्पिटल चोकदेखि त्रिभुवन चोक र हस्पिटल मार्ग पर्छ। तेस्रो प्याकेज २९ लाख ४२ हजार ७१७ रुपैयाँमा निकालेको ठेक्का सोही कन्स्ट्रक्सन २१ लाख ६० हजार १५८ रुपैयाँमा लिएको हो। तेस्रो प्याकेजमा वडा ६ को भानु चोकदेखि बोक्तबारी, सोही वडाको भानु स्मृति माविदेखि भवेन्द्र गौतमको घरसम्म, स्वास्थ्य कार्यालयदेखि संगमचोकसम्म र कनाचोकदेखि मैत्री चोकसम्मको सडक पर्छ। कन्स्ट्रक्सन दोस्रो प्याकेज सम्पूर्ण, पहिलो प्याकेजको दुई वटा र तेस्रो प्याकेजको एउटा काम सकिसकेको बताउँदै इन्जिनियर रंजितकारले भने, 'अहिले तेस्रो प्याकेजको काम गरिरहेको छ।' भानु चोकदेखि बोक्तबारी सडकको काममा मनपरी गरेकोले तत्काल काम रोक्न लगाएको उनले बताए। २०७७ चैत २६ गते सम्झौता गरेको काम समयमा नसकेकोले दुई पटक म्याद थप गरी २०७९ पुस मसान्तसम्म समय दिएको उनको भनाइ छ। वडा नम्बर ५ र ६ को काम हेर्दे आइरहेका नगरपालिकाका सब इन्जिनियर दिनेश कर्णले बालुवा र धुलो नउडाई अलकत्रासहितको प्राइमकोर्ड हाल्न पाइँदैन। भानु चोकदेखि बोक्तबारी जाने सडकमा त्यही समस्या आएको हो। कन्स्ट्रक्सनको काम रोक लगाइसकेको बताउँदै उनले भने, 'प्राइम कोर्ट हालेको ठाउँ पुनः भत्काएर काम अघि बढाइने छ।' 'कन्स्ट्रक्सन सुरुमा सडक खाल्डाखुल्डी भएको ठाउँमा बेस, त्यसपछि प्राइम कोर्ट, ट्याक कोर्ट र २० एमएमको प्रिमिक्स कारपेन्टिङ काम गर्नुपर्ने हो,' उनले भने। २०७७ चैतको काम अझै नसक्नु र बर्खाको बेला धमाधम सडक टालटुलको काम गर्नुले कामको गुणस्तरप्रति स्थानीयले आवाज उठाउन थालिसकेको छ।"
"ॠणिको मृत्युपछि ॠण मिनाहा, किरिया खर्चका लागि थप २० हजार प्रदान",ओखलढुंगाः मुक्तिनाथ विकास बैंकले ॠणिको मृत्यु भएपछि ॠण मिनाहा गरेको छ। ओखलढुंगाको सिद्धिचरण शाखाबाट ऋण लिएकी कालिका कट्वालको मृत्यु भएपछि उनले लिएको ऋण मिनाहा गरिएको शाखा प्रवन्धक विकल्प भट्टराईले जानकारी दिए। ॠ णको तिरिसकेको किस्ता उनको पतिलाई फिर्ता गरी ॠण मिनाहा गरिएको हो। कट्वालले २०७८ असोजमा चार लाख रुपैयाँ ॠण लिएकोमा साँवा व्याजसहित २ लाख ६३ हजार ७९ तिर्न बाँकी थियो। बैंकले सो रकम मिनाहा गरेर हालसम्म लिएको किस्ताको सावाँव्याज १ लाख ७६ हजार ७२१ रुपैयाँमा काजक्रियाका लागि थप २० खर्च थपेर फिर्ता गरिएको भट्टराईले बताए। सो रकम उनका पति बाबुराम कट्वालाई हस्तान्तरण गरिएको हो। आफूले जीवनसाथी गुमाए पनि बैंकले ऋण मिनाहा गरेर पीडामा मलम लाउने काम गरेको कट्वालले बताए। बैंकले ॠणिको मृत्यु भएमा ग्राहक सुरक्षण कोषबाट काजक्रिया खर्च दिने र ॠण मिनाहा गर्दै आएको छ।
"भद्रपुर खानेपानी संस्थानद्वारा दूषित पानी वितरण, स्वास्थ्यमाथि खेलबाड","झापा : जिल्लाको भद्रपुर८ स्थित नेपाल खानेपानी संस्थानले उपभोक्तालाई दूषित खानेपानी वितरण गरिरहेको छ। सरकारी स्वामित्वमा रहेको संस्थानले अग्रिम कुनै पनि सूचना प्रवाह नगरी पटक पटक दूषित खानेपानी वितरण गरेर नगरका उपभोक्ताको स्वास्थ्यमाथि खेलबाड गरिरहेको छ। फोहोर तथा माटो मिसिएको धमिलो पानी पिउन यहाँका उपभोक्ता बाध्य हुनु परेको छ। फोहोर तथा धमिलो खानेपानी वितरणको बारेमा संस्थाका कर्मचारीलाई पटक पटक जानकारी गराउँदा समेत उनीहरू त्यसप्रति गम्भीर नभएको उपभोक्ताको गुनासो छ। संस्थानले पूर्व सूचनाबिनै सोमबार दिउँसो पानी वितरण बन्द गरेको थियो। संस्थानको आधिकारी फेसबुक पेजमा पनि कुनै सूचना हालेको देखिएन। बेलुका धारामा फोहोर तथा धमिलो पानी आएपछि यस बारेमा उपभोक्ताहरूले सामाजिक सञ्जाल फेसबुकमा भाँडोमा पानी राखेर चर्को विरोध जनाइरहेका छन्। संस्थानले बिहान, दिउँसो र बेलुका गरी तीन पटक पानी दिँदै आएको छ। फेसबुक प्रयोगकर्ता डेन्जर सन्तोषी पोखरेलले स्ट्याटसमा लेख्छन्, हाम्रो आदरणीयहरुमा मेरो अनुरोध। हाम्रो स्वस्थमा किन यति ठुलो खेल। कहिले काहीँ पो हुन्छ गल्ती। हरेक चीज विषादीयुक्त खानु परेको छ। कमसेकम पानी त स्वस्थ पिउन पाउँ। बिना जानकारी पानी किन फोहोर आउँछ? जवाफ पाउँ। अर्का फेसबुक प्रयोगकर्ता अरूप घोषले भद्रपुर खानेपानी संस्थानको लापरबाही भन्दै फोहोर पानीको भिडियो हालेका छन्। उनीहरू जस्तै अरू फेसबुक प्रयोगकर्ताले पनि खानेपानी संस्थानको लापरबाही बढेको भन्दै आक्रोश व्यक्त गरेका छन्। महिना दिनअघि पनि धारामा लेदो मिसिएको पानी आएको स्थानीय रोहित यादवले बताए। 'कसलाई कहाँ भन्नु पर्ने हो, भन्दा पनि कुनै सम्बन्धित निकायले वास्ता गर्दैन,' उनले भने। भद्रपुरका एक चिकित्सक भन्छन्, 'नगरका धेरै मानिस स्वच्छ र सफा पानी पिउन नपाउँदा धेरै रोगबाट लड्नु परेको छ।' 'अस्पताल चेकजाँचमा आउने अधिकांश बिरामीमा खानेपानीको समस्या पाएको छु,' खानेपानीको कारण जटिल रोगहरू लाग्छ, उनले भने। यता दूषित पानीको बारेमा खानेपानी संस्थानका प्रमुख सन्तोष रौनियारसँग बुझ्न खोज्दा आफू व्यस्त भएको बताउँदै फोन काटे।"
बेपत्ता बालक खाल्डोमा डुबेको अवस्थामा मृत फेला,विराटनगर : डेरा बसेको घरबाट बेपत्ता भएका एक बालक मोरङको बूढीगंगा गाउँपालिकामा पानी जमेको खाल्डोमा डुबेको अवस्थामा मृत फेला परेका छन्। बूढीगंगा गाउँपालिका३ गोकुवा चोकस्थित खाल्डोमा डुबेको अवस्थामा ६ वर्षीय अंकित रामको शव सोमबार बिहान भेटिएको हो। भारत देवरिया घर भएका बालकका अभिभावक गोकुवा चोकमा डेरा बस्दै आएका थिए। डेरा बसेको घरबाट उनी आइतबार साँझदेखि बेपत्ता भएका थिए। डेरानजिक नदीजन्य पदार्थ स्टक गरेको ठाउँमा जेसीबीले बनाएको खाल्डोमा जमेको पानीमा शव फेला परेको प्रहरीले जनाएको छ। बालक बेपत्ता भएपछि आफन्त र अभिभावकले प्रहरीको सहयोगमा रातभर खोजी गरेका थिए। शव पोस्टमार्टमका लागि विराटनगरको कोसी अस्पताल ल्याएर घटनाको अनुसन्धान सुरु गरिएको प्रहरीले जनाएको छ।
