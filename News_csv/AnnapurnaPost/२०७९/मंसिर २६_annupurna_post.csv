शीर्षक,विवरण
"जाजरकोटमा जिप दुर्घटना, ९ जनाको मृत्यु",जाजरकोट: जाजरकोटमा जिप दुर्घटना हुँदा नौ जनाको मृत्यु भएको छ। पश्चिम जाजरकोटको छेडागाड नगरपालिका ४ भीरबाटी भन्ने ठाँउमा दुर्घटना भएको हो। कर्णाली प्रदेश ०२००१ च ०४२९ नम्बरको बलेरो जिप मध्यपहाडी राजमार्गबाट दुई सय मिटर तल खसेको छ। दशेराको जेवाबाट लेवा जाँदै गरेको जीप दुर्घटनामा परेको हो। ज्यान गुमाउने धेरैजसो लेवा गाँउका छन् । उनीहरूको परिचय खुल्न बाँकी छ। दुर्घटनामा तीन जना गंभिर घाइते भएका छन् । घाईतेको दशेरास्थित स्वास्थ्य चौकीमा प्राथमिक उपचार भैरहेको स्थानीय प्रेम रावतले जानकारी दिए । घटनको विस्तृत विवरण आउन बाँकी छ। घटना स्थलमा प्रहरी पुगिसकेको जाजरकोटका प्रमुख जिल्ला अधिकारी अञ्जन न्यौपानेले बताए ।
जाजरकोट दुर्घटना : मृत्यु हुने ९ जनाको पहिचान खुल्यो,"जाजरकोट : जाजरकोटमा जिप दुर्घटना हुँदा नौ जनाको मृत्यु भएको छ। पश्चिम जाजरकोटको छेडागाड नगरपालिका४ भीरबाटी भन्ने ठाँउमा कर्णाली प्रदेश ०२००१ च ०४२९ नम्बरको बलेरो जिप दुर्घटना भएको प्रहरीले जनाएको छ। प्रहरीका अनुसार मृत्यु हुनेमा मानबहादुर रावल, बीर बहादुर खत्री, जयकुरा बुढा, बीरेन्द्र केसी, नैनसरा अधिकारी, अम्मरबहादुर खड्का, रामबहादुर बुढा, दीपक अधिकारी र देवीसरा बुढा छन्। दशेराको जेवाबाट लेवा जाँदै गरेको जीप दुर्घटनामा भएको हो। मृत्यु हुनेमा धेरैजसो लेवा गाँउका छन्। दुर्घटनामा तीन जना गम्भीर घाइते भएका छन्। घाइतेको दशेरास्थित स्वास्थ्य चौकीमा प्राथमिक उपचार भइरहेको स्थानीय प्रेम रावतले जानकारी दिए।"
"माओवादी अध्यक्ष प्रचण्ड र कांग्रेस नेता केसीबीच भेट, नयाँ सत्ता समीकरणबारे छलफल","काठमाडौंः नेकपा माओवादी केन्द्र अध्यक्ष पुष्पकमल दाहाल प्रचण्ड र नेपाली कांग्रेसका केन्द्रीय सदस्य अर्जुननरसिंह केसीबीच नयाँ सत्ता समीकरणका विषयमा छलफल भएको छ। सिंहदरवारमा भएको भेटमा निर्वाचन परिणाम, नयाँ सरकार गठन, अबको संसदमा हुने अंकगणीतिय उपस्थिति लगायतका विषयमा छलफल भएको थियो। रसायनिक मल र कृषि बिउबिजनमा किसानले भोग्नुपरेको समस्यालाई मध्यनजर गरेर छिटोभन्दा छिटो समस्याको समाधान गर्ने विषयमा पनि दुई नेताबीच छलफल भएको थियो। आम नागरिकको दैनिकीका विषयमा उठेका सवाल तथा निर्वाचनमा जनता समक्ष गरिएका प्रतिवद्धता पूरा गर्न चाल्नुपर्ने कदम लगायतका विषयमा पनि कुराकानी भएको छ।"
अवैध रुपले नेपाल ल्याएको ६० क्विन्टल चिनीसहित तीनजना पक्राउ,"काठमाडौं: भारतबाट अवैध रुपले नेपालमा चिनी ल्याउने तीन जना पक्राउ परेका छन्। झण्डै ३४ लाख २ हजार रुपैयाँ बराबरको ६० क्विन्टल चिनी पश्चिम नवलपरासीको सरावल५को धनगडवाबाट नियन्त्रणमा लिइएको हो। अवैधरुपमा चिनी ल्याउने प्रतापपुर गाउँपालिका २ घोडाहा बस्ने ४५ वर्षीय धिरेन्द्रकुमार चौधरी, २० वर्षीय किरणकुमार चौधरी र रामग्राम नगरपालिका ७ उजैनीका रोशन चौधरीलाई नियन्त्रणमा लिइएको प्रहरीले जनाएको छ। लु १ च ५९६३ र लु २ च ६५५३ नम्बरको पिकअपमा ल्याउँदै गरेको चिनीसहित उनीहरुलाई सशस्त्र प्रहरी बल नेपाल नम्बर २६ गण पश्चिम नवलपरासीले नियन्त्रणमा लिएको हो । पक्राउ परेकालाई बरामद चिनी तथा गाडीसहित आवश्यक कारवाहीका लागि भैरहवा भन्सार कार्यालय रुपन्देहीमा बुझाईएको छ ।"
अपडेट: जाजरकोट दुर्घटनामा ११ जनाको मृत्यु,"जाजरकोट: जाजरकोटमा जिप दुर्घटनामा मृत्यु हुनेको संख्या ११ पुगेको छ । ९ जनाको घटनास्थलमै र घाईते २ जनाको उपचारका लागि सुर्खेद लैजाँदै गर्दा मृत्यु भएको प्रहरीले जनाएको छ। पश्चिम जाजरकोटको छेडागाड नगरपालिका ४ भीरबाटी भन्ने ठाँउ कर्णाली प्रदेश ०२००१ च ०४२९ नम्बरको बलेरो जिप मध्यपहाडी राजमार्गबाट दुई सय मिटर तल खसेको छ। जिप दशेराको जेवाबाट लेवा जाँदै थियो । प्रहरीका अनुसार मृत्यु हुनेमा छेडागाड नगरपालिका ६ थाना जाजरकोटका विरबहादुर खत्री, छेडागाड ५ लेवाका जयबहादुर बुढा, नैनसरा अधिकारी, रामबहादुर बुढा, देवीसरा बुढा, अम्मर अधिकारी, निशा अधिकारी र दीपक अधिकारी छन् । त्यस्तै गाडी चालक भगवति गाँउपालिका २ रुम दैलेख निवासी मानबहादुर रावत, भगवतिमाई गाँउपालिका ३ दैलेखका विरेन्द्र केसी र अमरबहादुर खड्काको मृत्यु भएको छ। दुर्घटनामा घाइते भएका अम्मर र बालिका निशाको उपचारका लागि सुर्खेत लैजाँदै गर्दा बाटोमा मृत्यु भएको हो । दुर्घटनामा परेका जैवान अधिकारीको अवस्था गम्भीर छ। उनको थप उपचारका लागि सुर्खेत पठाईएको छ। जिप दैलेख भगवतिमाई गाँउपालिका ३ बाट विरेन्द्र खड्का र छेडागाड ५लेवाकी सम्झना बिसीको बिहेमा दुलही लिन जाजरकोटको दशेरा आएको थियो। विवाह भोजमा सहभागी भएका एक जना जन्ती बिरामी परेपछि उपचारका लागि थलह बजार लैजानेक्रममा दुर्घटना भएको स्थानीय प्रेम रावतले बताए । दुर्घटनाको कारण खुल्न बाँकी रहेको जाजरकोटका निमित्त प्रमुख जिल्ला अधिकारी जनकप्रसाद भण्डारीले बताए ।"
मस्कोद्वारा कोसोभो तनावको 'कूटनीतिक' समाधानको लागि आह्वान,"मस्को : क्रेमलिनले सोमबार कोसोभोमा प्रहरीलाई निशाना बनाएर आक्रमण गरेपछि उत्पन्न भएको तनाव सामान्यीकरण गर्न लागि ""कूटनीतिक"" पहल गर्न आह्वान गरेको छ। क्रेमलिनका प्रवक्ता दिमित्री पेस्कोभले पत्रकारहरूलाई भने, ""हामी दुवै पक्षहरू संयमित भई शान्तिपूर्ण ढंगले वार्ता प्रयास गर्न र यो अवस्थालाई कूटनीतिक माध्यमबाट समाधान गर्ने पर्दछ भन्ने पक्षमा छौं।"" ""हामी सर्बियाका सबै अधिकार सुनिश्चित गर्नका लागि खडा छौं,"" उनले थपे। ऐतिहासिक रूपमा घनिष्ठ सम्बन्धको रहेकाले राष्ट्रपति भ्लादिमिर पुटिनले युक्रेनमा सेना पठाउने आदेश दिएपछि युरोपमा रूसको पक्षमा रहेका केही बाँकी सहयोगीहरू मध्ये सर्बिया एक हो। कोसोभो सन् २००८ मा सर्बियाबाट स्वतन्त्रत भएको घोषणा गरेको थियो। यद्यपि बेलग्रेडले यसलाई मान्यता दिन इन्कार गरेको छ र उत्तरी कोसोभोमा रहेका बहुसङ्ख्यक जनतालाई प्रिस्टिनाको अख्तियारको अवहेलना गर्न प्रोत्साहित गर्दै आएको छ। अज्ञात आक्रमणकारीहरूले प्रहरी लक्षित आक्रमण गर्न थालेपछि पछिल्लो समय उत्तरी कोसोभोमा तनाव बढेको हो। पूर्व प्रहरी अधिकारीको गिरफ्तारीमा आक्रोशित सयौं सर्बहरूले सडक अवरोधहरू जारी राखेका छन्।"
रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस,"काठमाडौं : रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस गरिएको छ। आइतबारको मन्त्रिपरिषद् बैठकले ल्याएको अध्यादेश प्रमाणीकरणका लागि शीतल निवास पठाइएको सरकारका प्रवक्ता ज्ञानेन्द्र कार्कीले जानकारी दिए। टीकापुर घटनाका राजबन्दी, विपल्व र सीके राउतका कार्यकर्ताको मुद्दा रिहाइका लागि सरकारले अध्यादेश ल्याएको हो। आइतबारको मन्त्रिपरिषद् बैठकले मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न सम्माननीय राष्ट्रपति समक्ष सिफारिस गर्ने निर्णय गरेको थियो। सरकारले बिना छलफल अध्यादेश ल्याएको भन्दै सत्तारुढ दल नेपाली कांग्रेसका महामन्त्रीद्वय गगन थापा र विश्वप्रकाश शर्माले भने आपत्ति जनाएका छन्। उनीहरूले सामाजिक सञ्जालमार्फत् सरकारको विरोध गरेका छन्। विश्वप्रकाशले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखाएको आरोप लगाएका छन्। उनले सरकारको निर्णय गलत भएको बताए। विश्वप्रकाशको अभिव्यक्तिलाई समर्थन जनाउँदै गगनले प्रतिक्रिया दिएका छन्, 'सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन, नेपाली कांग्रेस पार्टीकै धारणा हो, मान्यता हो।' सत्तारुढ दलका नेताहरूबीच वादविवाद भइरहेका बेला राष्ट्रपति विद्यादेवी भण्डारी उक्त अध्यादेश प्रमाणीकरण गर्नेनगर्ने भन्नेबारे सर्वत्र चासोको विषय बनेको छ।"
मनास्लुमा हिउँचितुवा संरक्षण सचेतना तथा शिक्षा गोष्ठी,"गोरखा : हरेक वर्ष डिसेम्बर ११ मा मनाइने अन्तर्राष्ट्रिय पर्वतीय दिवसको अवसर पारेर मनास्लु संरक्षण क्षेत्रस्थित बुद्ध माध्यमिक विद्यालयमा एक दिने हिउँचितुवा संरक्षण सचेतना तथा शिक्षा गोष्ठी सम्पन्न भएको छ । वातावरणीय सुशासन कार्य समूह र कोडफन्डको संयुक्त आयोजनामा उक्त कार्यक्रम भएको हो । डाक्टर विक्रम श्रेष्ठ र सचेत तिमिल्सिनाले हिउँचितुवासँग सम्बन्धित जानकारी तथा यसको संरक्षणका उपायका बारेमा सचेतना गराएका थिए। साथै क्यामरा ट्रयापको प्रयोग गरेर आएको तस्बीर हेरेर कसरी हिउँचितुवाको गणना गर्न सकिन्छ भन्ने बारेमा पनि जानकारी गराइएको थियो। कार्यक्रममा चुमनुब्री गाउँपालिकाका अध्यक्ष निमा लामाले हिउँ चितुवाको संरक्षणको जिम्मेवारी हामी सबैको भएकाले यो जीव यस ठाउँमा पाइनु यहाँको लागि गौरवको विषय रहेको बताए । कार्यक्रममा सो पालिकाको वडा नं ३ का अध्यक्ष रामकुमार गुरुङ, विद्यालयका प्रधानाध्यापक प्रकाश घिमिरे र सहायक प्रधानाध्यापक राजन सापकोटाले सो कार्यक्रमले विद्यार्थी तथा शिक्षक शिक्षिकालाई हिउँचितुवाप्रति रुचि र चासो जगाएको बताएका थिए । सो अवसरमा हिउँचितुवा संरक्षणमा स्थानीयको भूमिका विषयमा निबन्ध, कविता र चित्रकला प्रतियोगिता पनि आयोजना गरिएको थियो । निबन्ध प्रतियोगितामा आर्यन भट्ट प्रथम, राजकुमारी गुरुङ द्वितीय र सुरेश गुरुङ र रमेश गुरुङ तृतीय भएका थिए । त्यसैगरी कविता प्रतियोगितामा सुनिल लामा प्रथम, आर्यन भट्ट द्वितीय र रुपा गुरुङ तृतीय भएका थिए । त्यस्तै, चित्रकला प्रतियोगितामा ङवाङ ठिले लामा प्रथम, गणेश गुरुङ द्वितीय र छिरिङ लामा तृतीय भएका थिए ।"
चिटिक्क पारियो गण्डकी प्रदेश सभा भवन,"पोखराः गण्डकी प्रदे शसभा भवन र परिसर नयाँ सांसदको स्वागतमा रंगरोगन गरेर चिटिक्क पारिएको छ। पहिलो सभा सकिएर दोस्रो सभा सुरु नभएको अवस्थामा भौतिक संरचना मर्मत र रंगरोगन गर्ने काम भएको गण्डकी प्रदेश सभाका सूचना अधिकारी प्रेम सुवेदीले जानकारी दिए। गण्डकी प्रदेश सरकारले छुट्याएको १० लाख रुपैयाँको लगानीमा सभा भवनको मर्मत, दलका कार्यालय व्यवस्थित गर्ने, सभामुख, उपसभामुख, पदाधिकारीका आवास भवन मर्मतको काम पनि भइरहेको सूचना अधिकारी सुवेदीले बताए। पुस्तकालय पनि तयार भइरहेको उनले बताए । जुन सुकै बेलामा सरकारले अधिवेशन आब्हान गरेपनि भौतिक रुपमा संरचना तयार रहेको सुवेदीले बताए।"
मुस्ताङमा ९ हजार ६०३ मेट्रिक टन आलु उत्पादन,"जोमसोम: मुस्ताङमा चालु आर्थिक वर्षमा ९ हजार ६०३ मेट्रिक टन आलु उत्पादन भएको छ। ३१२ हेक्टर क्षेत्रफलमा यो आलु उत्पादन भएको कृषि ज्ञानकेन्द्र मुस्ताङले जनाएको छ। केन्द्रका अनुसार उत्पादित आलु मध्ये ७० प्रतिशत जिल्ला बाहिर निर्यात हुने गरेको छ। २० प्रतिशत बिउका लागि खपत हुन्छ भने १० प्रतिशत जिल्लामै खपत हुने गरेको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। मुस्ताङमा प्रति हेक्टर औसत ३० दशमलव ७८ मेट्रिक टन आलु उत्पादन हुने गरेको छ। चालु आर्थिक वर्षमा कुल उत्पादनको ७० प्रतिशत अर्थात ६ हजार ७२२ मेट्रिक टन आलु जिल्ला बाहिर निर्यात हुँदा करिव ३३ करोड ६१ लाख रुपैयाँ आम्दानी भएको ज्ञान केन्द्रले जनाएको छ। केन्द्रका कृषि प्राविधिक, स्थानीय तह र सम्बन्धित किसानका बारीमा पुगेर तथ्यांक संकलन गरिएको बस्ताकोटीले बताए । हिमाली क्षेत्र, चिसो हावापानीमा उत्पादित मुस्ताङी आलुको विशेष माग छ। पातलो बोक्रा र छिटो पाक्ने मुस्ताङी आलु स्वादिलो हुन्छ। अहिले मुस्ताङमा आलु प्रतिपाथी १५० रुपैयाँदेखि २१० रुपैयाँसम्ममा बिक्री हुँदै आएको छ। प्रति पाथीमा ३ केजी र १ मुरी आलुमा सरदर ६० केजी तौल हुन्छ। मुस्ताङमा सडक यातायात सहज भएसँगै आलुको दरभाउ पनि बढ्न थालेको स्थानीय किसान अजित थकालीले बताए । उनले वर्षेनी आलुको दाम १० प्रतिशतले बढ्दै गएको बताए ।"
मुस्ताङको मूक्तिक्षेत्रमा अत्याधुनिक सीसी क्यामेरा जडान,"जोमसोम: मुस्ताङको वारागुङ मुक्तिक्षेत्र१ अन्तर्गतका ४ वटा गाउँमा आईतबारदेखि अत्याधुनिक सीसी क्यामेरा जडानकार्य सुरु गरिएको छ । वारागुङ वडा१ को मुक्तिनाथ रानीपौवा, झारकोट, खिङ्गा र लुप्रा गाउँमा अत्याधुनिक सीसी क्यामेरा जडान गर्न थालिएको हो। मुक्तिनाथको रानीपौवा बजारक्षेत्र, झारकोट, खिङ्गा र लुप्रा गाउँका लागि १३ वटा अत्याधुनिक सीसी क्यामेरा जडान हुनेछन्। सडक सञ्जालको सहजतासँगै मुक्तिनाथ क्षेत्रमा आन्तरिक तथा बाह्य पर्यटकको संख्या बढ्न थालेपछि मुक्तिनाथ क्षेत्रको शान्ति सुरक्षालाई थप सुदृढ बनाउन, दुर्घटना र अपराधजन्य घटनाहरुको न्यूनीकरण गर्ने उद्देश्यले सीसी क्यामेराको व्यवस्थापन गरिएको वडाध्यक्ष प्रमिस गुरुङले बताए।"
घरायसी विवादले उग्ररुप लिएपछि श्रीमानको हत्या,"अर्घाखाँची: अर्घाखाँचीको छत्रदेव गाउँपालिकामा श्रीमतीले श्रीमानको हत्या गरेकी छन्। छत्रदेव गाउँपालिका वडा नम्बर१, चिदिका तुमचौरकी लक्ष्मी नेपालीले ७७ वर्षीय श्रीमान बलबहादुर सार्कीको हत्या गरेको जिल्ला प्रहरी कार्यालय अर्घाखाँचीका प्रमुख प्रहरी नायब उपरीक्षक मुकुन्द रिजालले बताए। घरायसी झगडामा बलबहादुरले श्रीमतीलाई कुटपिट गरेका थिए। रिसको झोंकमा लक्ष्मीले आफुले कम्मरमा बाँधेको पटुका निकाली श्रीमानको घाँटी थिचेर हत्या गरेको डीएसपी रिजालको भनाइ छ । पासो लगाइ दोस्रो तलाको दलिनमा झुण्ड्याएर हत्या गरेको लक्ष्मीले प्रहरीसँगको बयानमा भनेकी छन्। हत्यापछी श्रीमानले कुटपिट गरेको भन्दै उनले गाउँमा गुहार मागेकी थिईन् । लक्ष्मीलाई पक्राउ गरिएको र अदालतबाट ७ दिनको म्याद थप गरी अनुसन्धान अगाडी बढाईएको छ ।"
'हाम्रो उन्मुक्ति नभएसम्म राज्यको संविधान मुस्कुराउँदैन',"टीकापुर घटनापछि छानबिनका लागि २ आयोग बने। एक शर्मा आयोग र अर्को लाल आयोग। शर्मा आयोग राष्ट्रिय अनुसन्धानका पूर्व आइजीपी देवीराम शर्मा र लाल आयोग सर्वोच्च अदालतका न्यायाधीश गिरिसचन्द्रध लालको संयोजकत्वमा। तर दुवै आयोगको प्रतिवेदन सरकारले सार्वजनिक गरेन। किन गरेन? के कति कारणले ती फाइल सिंहदरवारको दराजमा थन्किन पुगे? मानव अधिकारकर्मी, नागरिक समाज, राजनीतिक दल सबैको एउटै स्वर छ, लाल आयोगको प्रतिवेदन सार्वजनिक हुनुपर्यो। तैपनि राज्यले कान थुनिदिन्छ। आँखा छोपिदिन्छ। सुनेको नसुन्यै, देखेको नदेखेझैँ गर्छ। टालटुल कुरा गर्छ। अलमल्याएझैँ गर्छ, तर सार्वजनिक गर्दैन। किन गर्दैन? हामीलाई थाहा छ। तर अदालतमा मुद्दा विचाराधीन रहेसम्म हामीले पनि बोल्न मिल्दैन। बोल्न मन नलागेको होइन, तर हामी राज्य जति अराजक र अनुशासनहीन हुन चाहन्नौं। सकेसम्म राज्यले नै बुझेर न्याय देओस्, नत्र भोग्न उसैले हो। 'युद्धको अन्तिम दिन देउता ढोगेर गरेको भाकलले केही उपलब्धि हुन्न।' यो मैले भनेको होइन। रामायण युद्धको अन्तिम दिनमा महादेवले रावणलाई भनेको वाक्य हो। टीकापुर घटना लुकाइएको घटना होइन। यसका साथी हजारौं छन्। गोली कसले ठोक्यो र मान्छे कसले कसरी मार्यो? यो हजारौंका आँखाले प्रत्यक्ष देखे। फरक यति रह्यो, राजनीतिमा मार्नेहरू मतियार र बैरीहरु नै हतियार हुँदा रहेछन्। जो वास्तविक घटनाको योजनाकार हो, ऊ सातै वर्षदेखि सरकारमा छ। जो सहयोगी हो, ऊ विनाकारण कारागारमा थुनिनु परेको छ। राज्यका विश्लेषकले टीकापर घटना मनन् गर्छन् तर सही विश्लेषण गर्दैनन्। किन गर्दैनन्? यसको पनि समीक्षा जरुर होला। पत्रकारले समाचार लेख्छन्, फुक्छन्। तर खोइ तिनको कलम र आवाज पनि आयोगको फाइलसम्म किन पुगेन कुन्नी? नागरिक अधिकारकर्मीको आवाज र मानव अधिकारकर्मीको अपील पनि राज्यले सुन्दैन किन? यसको पछाडि पनि कारण होला। जबसम्म सिंहदरवार दुई गोटी भई एक खेलाडीको बनिरहन्छ। तबसम्म निरंकुशताको बादलले नेपाल प्रष्टिन दिनेछैन। धुमिल आँखाले न्याय अन्याय छुट्याउन पनि सक्छ, नछुट्याउन पनि सक्छ। आँखा त आँखै हो। स्वच्छ देख्ने स्वस्थ आँखा पो हुनुपर्यो। फूलो परेको आँखाले प्रष्टै देख्छ भन्ने के ग्यारेन्टी छ र? भनिन्छ, राजनीति गर्नेले सतरन्ज खेल्न जान्नैपर्छ। सामान्य र सरल अर्थमा सतरन्ज खेल भनेकै चेस हो। चेस दुई व्यक्तिद्वारा खेलिन्छ। तर यहाँ नेपाली राजनीतिक चेसको खेलाडी एकै छन्। उनी एउटैले पक्ष विपक्षको गोटी चाल्छन्। जसलाई मार्न मन लाग्यो, उसैलाई मारिदिन्छन्। उनको हातमा उँट, हात्ति, घोडा, मन्त्री, राजा जोसुकैलाई मार्नसक्ने चाल छ। उनी दुवै गोटी आफैँ चाल्छन् र जसलाई मन लाग्यो उसैलाई चेस बोर्डबाट हटाइदिन्छन्। सत्य यही हो, यथार्थ पनि यही हो। नेपाली राजनीतिकर्मीलाई थाहा छ, चेस बोर्डमा अलिकति मात्रै चलमलाउन खोज्यो भने उनले हटाइदिन्छन्। बोर्डबाट हटे हात्ति, घोडा, मन्त्री, राजा त के प्यादासँग पनि जोरी खोज्न पाइन्न। त्यसैले उनैको हातबाट आफू चले, दाउँ परे राजा ढाल्न त पाइन्छ। आजभोलि लाग्छ, कसलाई के भनुँ? मानवअधिकारकर्मी, पत्रकार, राजनीतिज्ञ, नागरिक, न्यायाधीश, कोसँग कसरी बेदना पोखुँ? एउटा बन्द गोप्य कोठामा मान्छे मारे पो जसले जे भने पनि सहन सकिन्थ्यो। हजारौंको बीचमा घटना भएको छ। घटनाको बारेमा सिडिओ, सुरक्षाकर्मी, समाज सबै साक्षी छन्। तैपनि दोषीको बिल्ला भिरेर जेल बस्नुपरेको छ। योभन्दा अन्यायको पराकाष्ठा के होला? वर्तमान प्रधानमन्त्रीले भन्छन् रेशम निर्दोष छन्। पूर्व प्रधानमन्त्री भन्छन् रेशम निर्दोष छन्। सबै प्रधानमन्त्री पगरीधारीले रेशम निर्दोष छ भन्ने, त्यसो भए रेशम किन जेलमा छ? न्याय निरुपण गराउन नसक्ने शासक कतै अर्कै सतरन्ज खेलाडीको गोटी त होइन? मानवअधिकारकर्मी, राजनीतिक विश्लेषक सबै टीकापुर पुग्छन्। घटनास्थल हेर्छन्। प्रत्यक्षदर्शीले भनेको सुन्छन् तर उनले सुनेको सबै कहानीले कर्णाली पार गर्दैन। त्यो टीकापुर घटनाको चित्कारपूर्ण यथार्थ काठमाडौंसम्म कहिले पुग्ने होला? जबसम्म टीकापुर घटनाको दृश्य सिंहदरवारको आँखामा नाच्दैन, तबसम्म कानुनका धारा उपधाराहरूले हाम्रा निमित्त पटक्कै कम्मर भाँच्ने छैन। तिनले कम्मर नभाँचे हाम्रो उन्मुक्ति सम्भव छैन। सम्झिराखे हुन्छ, हाम्रो उन्मुक्ति नभएसम्म राज्यको संविधान मुस्कुराउने छैन। कानुन नमुस्कुराए नागरिक मुस्कुराउने छैनन्। न्याय नमुस्कुराउने देशमा नागरिक उन्मुक्ति कहिले होला? नागरिक उन्मुक्ति नभए नेपाल कसरी बन्ला? जबसम्म सिंहदरवार दुई गोटी भई एक खेलाडीको बनिरहन्छ। तबसम्म निरंकुशताको बादलले नेपाल प्रष्टिन दिनेछैन। धुमिल आँखाले न्याय अन्याय छुट्याउन पनि सक्छ, नछुट्याउन पनि सक्छ। आँखा त आँखै हो। स्वच्छ देख्ने स्वस्थ आँखा पो हुनुपर्यो। फूलो परेको आँखाले प्रष्टै देख्छ भन्ने के ग्यारेन्टी छ र? काम बाँकी छ 'लाल आयोगको फाइल।' लाल आयोगको फाइल नखुलेसम्म राजनीतिक, सामाजिक नजर फटिक (सफा) हुने छैनन्। फटिक नभएको आँखाले धमिलो देखिरहनेछ। त्यसैले सामाजिक न्याय निरुपणका लागि त्यो फाइल खुल्नैपर्छ। अस्तु। (डिल्ली बजार कारागारमा रहेका रेशम चौधरीले अन्नपूर्णपोस्ट् डटकमका लागि पठाएको आलेख)"
ट्याक्टरले किचेर एक जनाको मृत्यु,"अर्घाखाँची: भूमिकास्थान नगरपालिकामा आफैँले चलाएको ट्याक्टरले किचेर एक जनाको मृत्यु भएको छ। लु ४ त १२२ नम्बरको ट्याक्टर पल्टिंदा ३५ वर्षीय चालक ठाकुर पाण्डेको मृत्यु भएको प्रहरीले जनाएको छ। भूमिकास्थान नगरपालिका वडा नम्बर२, खाकाबेसीबाट ढाकाबाङ जाने क्रममा ट्याक्टर अनियन्त्रि भई सडकबाट करिब १५० मिटर तल खसेको थियो। ट्याक्टरसँगै पल्टिएका चालक पाण्डेको जिल्ला अस्पताल अर्घाखाँचीमा उपचारका क्रममा ज्यान गएको प्रहरी निरीक्षक कृष्ण घिमिरेले जानकारी दिए ।"
काबुलस्थित चिनियाँ होटलमा आक्रमण,"काबुल : अफगानिस्तानको राजधानी काबुलमा सोमबार अज्ञात बन्दुकधारीले चिनियाँ व्यवसायीको लोकप्रिय होटलमा आक्रमण गरेका छन्। काबुलको लोङ्गान होटेलबाट धुवाँको मुस्लो निस्किेको घटनास्थलबाट बाहिरिएको तस्बिरमा देखिएको छ। घटनापछि तालिवान सुरक्षा बल घटनास्थलमा पुगेको होटललाई छिमेकसँग सिल गरेको छ। गत वर्षको अगष्टमा सत्तामा आएयता तालिवानले सुरक्षामा सुधार गरेको दाबी गरे पनि त्यहाँ थुप्रै बम विष्फोट र आक्रमण भएको इस्लामिक स्टेट समूहको स्थानीय च्याप्टरले दाबी गरेको छ। काबुल प्रहरीका एक प्रवक्ताले पत्रकारहरूसँग कुरा गर्दै उक्त आक्रमण शरारती तत्वहरूले गरेको बताएका छन्। ह्वाट्सएप सामाजिक सञ्जाल समूहसँग कुरा गर्दै उनले भने, 'सुरक्षा बल त्यस क्षेत्रमा पुगिसकेको छ र आक्रमणकारीलाई हटाउने काम भइरहेको छ। एएफपीका संवाददाताहरूले शहरएनाउको एक व्यापारिक र आवासीय इलाकाको घटनास्थल नजिकै धेरै विस्फोट र गोलीबारीको आवाज सुनेका बताएका छन् भने स्थानीय सञ्चारमाध्यमले पनि यसको पुष्टि गरेका छन्। सामाजिक सञ्जालमार्फत् बाहिरिएको र सबैतिर फैलिएको एक भिडियोमा मानिसहरु भवनको तल्लो तलामा रहेको झ्यालबाट बाहिर निस्किरहेको देखिन्छ, जसमा होटलको साइन बोर्ड अङ्ग्रेजी र चाइनिज भाषामा स्पष्ट देखिन्छ। त्यसैगरी अर्को एक भिडिओमा धुवाँको बाक्लो मुस्लोसहित अर्को भागबाट ठूलो आगोको ज्वाला निस्केको देखिन्छ। घटनापछि एउटा हेलिकप्टरले त्यस क्षेत्रको धेरै निकासहरूमा अनुगमन गरिरहेको देखिएको थियो। यो होटल उच्च जोखिम तर सम्भावित आकर्षक व्यापारिक सम्झौताहरूको खोजीमा तालिबानको फिर्तीपछि अफगानिस्तानमा आएका चिनियाँ व्यापारिक आगन्तुकहरूको लागि लोकप्रिय आश्रयस्थल मानिन्छ। अफगानिस्तानसँग ७६ किलोमिटर (४७ माइल) लामो सीमा जोडिएको चीनले आधिकारिक रूपमा तालिबान सरकारलाई मान्यता दिएको छैन तर विश्वको दोस्रो शक्तिशाली अर्थतन्त्र मानिने चीन त्यहाँ पूर्ण कूटनीतिक उपस्थिति कायम गर्ने थोरै देशमध्ये एक हो।"
रेशम चौधरीलाई न्याय दिने काममा वकिलहरू बाधक नबनून् (भिडियो वार्ता),"काठमाडौं: हिंसात्मक क्रियाकलापमा संलग्नलाई मूलधारको राजनीतिमा ल्याउन भन्दै सरकारले नयाँ अध्यादेश ल्याएपछि अहिले त्यसको चौतर्फी चर्चा छ। काम चलाउ सरकारले अध्यादेश ल्याउन नहुने भन्नेहरूले पनि रेशम चौधरीलाई न्याय दिनुपर्ने माग गरिरहेका छन् । विश्लेषक राजेश विद्रोहीले पनि रेशम चौधरी निर्दोष रहेको र उनलाई न्याय दिलाउनुपर्ने बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै उनले राजनीतिक आन्दोलनमा प्रतिशोध साँधेर निर्दोषलाई फसाउनु गलत भएको बताए । सरकारले ढिलै भए पनि दाउपेचमै सही तर सही निर्णय गरेको भन्दै उनले यसले थारू र सिमान्तकृत समुदायलाई न्याय मिल्ने बताए। उनले भने, ' टीकापुर घटनामा शिशु र प्रहरीको मात्र हत्या भएको छैन, थारू समुदायमाथि भएको जनधनको क्षति र थिचोमिचोको कहिल्यै परिपुरण हुन्न । यसर्थ अब सरकारले सकेसम्म जनयुद्धमा भएको समेत घटनालाई केन्द्रित गरेर अध्यादेशमार्फत बन्दीहरूलाई रिहाइको बाटो तय गर्नुपर्छ । एउटा दुर्घटना सम्झेर त्यसलाई बिर्सने वातावरण तय गर्दा नै देशको हित हुन्छ।' वकिलहरूले अध्यादेश नबिथोलुन् भन्दै उनले भने, 'वकिलहरूको काम नै कमाउने हो, संविधान र कानूनको कमजोरी पत्ता लगाएर त्यसैलाई खेलो बनाएर कमाउनेहरूले अध्यादेशको विरोध गर्नुको कुनै तुक छैन । बरू सरकारको यो निर्णयले विद्रोहीहरूलाई पनि न्यायको अनुभूति हुन्छ। द्वन्द्वरहित मुलुक बन्ने सम्भावना छ। यस्तो मौकालाई भाजो हालेर वकिलहरूले गल्ती नगरून् ।' निर्वाचनको नतिजाले मुलुकमा झन अन्यौलता बढाएको उनको तर्क छ। उनले भने, 'अब क्षेत्रीय दलहरूको हैसियत सक्किदै जाँदैछ । यसपटकको चुनावले उनीहरूलाई सुध्रिन चेतावनी दिएको छ । जनमतलाई ख्याल गरेर सक्किने कि सुध्रिने उनीहरूले नै निर्क्यौल गरून् । आगामी सरकार र सदनबाट पनि मुलुकमा स्थायित्व र समृद्धिको कल्पना गर्न सकिँदैन झन् अन्योलको वातावरण बन्दै गएको छ।' विद्रोहीसँगको कुराकानी हेर्नुहोस् ।"
सीमावर्ती क्षेत्रमा भारतीय र चिनियाँ सैनिकबीच झडप,नयाँ दिल्ली : भारतको अरुणाचलमा भारतीय सैनिक र चिनियाँ सैनिकबीच झडप भएको छ। अरुणाचलको सीमावर्ती क्षेत्रमा दुवै पक्षबीच झडप भएको भारतीय सञ्चारमाध्यमहरूले जनाएका छन्। समाचारअनुसार झडपमा दुवै पक्षका सैनिकहरू घाइते भएका छन्। भारतको रक्षा मन्त्रालयले घटना गत ९ डिसेम्बरमा घटेको जनाएको छ। तवांगमा चिनिया सैनिकहरू प्रवेश गरेपछि झडप भएको बताइएको छ। तीन सय बढी चिनियाँ सेनाहरूले सीमावर्ती क्षेत्रमा प्रवेश गर्न खोजेपछि भारतीय सेनाले हस्तक्षेप गरेको समाचारमा उल्लेख छ। चिनियाँ पक्षले भने यसबारे केही खुलाएको छैन।
मेची रंगशालालाई पुर्नजीवन दिन भद्रपुर गोल्डकप,"झापा: मेची रंगशालालाई पुर्नजीवन दिने उद्देश्यले भद्रपुर गोल्डकप सञ्चालन हुने भएको छ। भद्रपुर नगरपालिकाको संरक्षणमा पहिलो पटक ए डिभिजन क्लबको सहभागितामा भद्रपुर गोल्डकप सञ्चालन गर्न लागेको नगर प्रमुख गणेश पोखरेलले बताए। नगरपालिकाको नीति तथा कार्यक्रममा समावेश गरिएको भद्रपुर गोल्डकपलाई सफलतापूर्वक सञ्चालन गर्नेबारे सोमबार बिहान नगरपालिकाले सर्वपक्षीय छलफल गरेको छ। छलफलबाट युवा उद्योगी दिपेश ढकालको अध्यक्षतामा भद्रपुर गोल्डकप मूल आयोजक समिति गठन गरिएको छ। समितिको वरिष्ठ उपाध्यक्षमा आदित्य पराजुली, महासचिवमा जीवनकुमार श्रेष्ठ, सचिवमा टहलदास मैनाली, कोषाध्यक्षमा गणेश राजभण्डारी र सहकोषाध्यक्ष अजय साहेवाला चयन भएका छन्। त्यस्तै सदस्यहरूमा कुमार श्रेष्ठ, अनिल सुब्बा, योगेन्द्र पौडेल, पुनम सुब्बा, कविता गुरुङ, दिलीप भुइमाली, टेकमान गुरुङ र गम्भीर राई चयन भएका छन् । त्यस्तै सल्लाहकार समितिमा ओमप्रकाश सरावगी, चण्डीराज ढकाल, विज्ञानराज शर्मा, टीकाराज ढकाल, विनोद बस्नेत, विमल आचार्य, केशवराज पाण्डे, दिनबन्धु गोयल, वसन्त बानिया, धर्म सिवाकोटी, प्रशान्त भण्डारी, यामबहादुर श्रेष्ठ र नवराज पनेरु रहेका छन्। भद्रपुर ८ को मेची रंगशालामा पहिला जिल्लास्तरीय प्रतियोगिता हुने गरेका थिए। पछिल्लो समयमा जिल्लामा हुने ठूला प्रतियोगिता अन्यत्र सार्न थालेपछि सरकारी स्वामित्वको रंगशाला ओझेलमा पर्यो, नगर प्रमुख पोखरेलले भने, रंगशालालाई पुर्नजीवन दिने उद्देश्यले गोल्डकप आयोजना गर्न लागिएको हो। यस गोल्डकपले नगर क्षेत्रका फुटबल खेलाडी उत्पादनलाई प्रोत्साहन गर्ने उनको विश्वास छ। नगरपालिकाले चालु आर्थिक वर्षमा गोल्डकपसहित खेलकुद क्षेत्रका लागि ४० लाख बजेट छुट्टाएको छ।"
महिला आयोगको प्रश्न: वैदेशिक रोजगारीबारेको छलफलमा किन आएनन् म्यानपावर व्यवसायी ?,"झापा: राष्ट्रिय महिला आयोगले आयोजना गरेको कार्यक्रममा झापाका म्यानपावर व्यवसायीले सहभागिता नजनाएको भन्दै आयोगले आपत्ति जनाएको छ। सोमबार भद्रपुरस्थित जिल्ला समन्वय समितिको सभा हलमा वैदेशिक रोजगारमा संलग्न महिलाको सुरक्षित, मर्यादित र सेवाको सुनिश्चितताका लागि वैदेशिक रोजगारीको क्षेत्रमा कार्यरत निकायगत र तहगत सरोकारवालासँगको सहभागितामा सार्वजनिक सुनवाइ गरिए पनि जिल्लाका म्यानपावर व्यवसायी डराएर नआएको भन्दै आयोगकी सदस्य कृष्णकुमारी पौडेल (खतिवडा)ले आपत्ति प्रकट गरिन् । आयोगले श्रम तथा रोजगार कार्यालय झापामार्फत जिल्ला म्यानपावर व्यवसायी संघलाई लिखित रुपमा पत्राचार गरेको थियो । संघले सम्बन्धित कार्यालयको पत्रको बेबस्ता गर्दै कार्यक्रममा नआउनुमा उनीहरूले गर्दै आइरहेको काममाथि नै प्रश्न तेर्सिएको छ, सदस्य पौडेलले भनिन्, अब जिल्लाका म्यानपावर कम्पनीहरूको अनुगमन गरी वैधानिकता खोज्नुपर्ने बेला आएको छ । अनुगमन गर्न र वैधानिकता खोज्न उनले कार्यक्रममै सहभागी प्रमुख जिल्ला अधिकारी छविलाल रिजालसँग आग्रह गरेकी छन्। वैदेशिक रोजगारमा जाने महिलाको अवस्थालाई मध्यनजर गरी आयोगले झापामा कार्यक्रम गरेको बताउँदै उनले वैदेशिक रोजगारीबाट फर्किएका महिलाको कुरा सुन्न पाए पनि व्यवसायीको कुरा सुन्न नपाएको बताइन्। कार्यक्रममा राजनीतिक दलका प्रतिनिधि पनि सहभागी थिएनन् । म्यानपावर व्यवसायीले श्रम तथा रोजगार कार्यालयको पत्राचारलाई अटेर गर्नु राम्रो सङ्केत नभएको प्रमुख जिल्ला अधिकारी रिजालले बताए । म्यानपावर व्यवसायीबाट कोही पीडित भए लिखित रुपमा प्रशासनमा उजुरी दिन आव्हान गर्दै उनले भने, आगामी दिन म्यानपावर व्यवसायीलाई प्रशासनले पत्र काटेर बोलाउँछन्, त्यस बेला उहाँहरू आउनुहुन्छ कि आउनुहुन्न त्यो पनि हेर्न बाँकी छ ।"
मेलम्ची खानेपानी आयोजनाको पाइप फुटेपछि सडक अस्तव्यवस्त (फोटो फिचर),"काठमाडौं: मेलम्ची खानेपानी आयोजनाले काठमाडौंका विभिन्न स्थानमा पानीको 'फ्लो' चेकजाँच गरिरहेको छ। यहीक्रममा सोमबार लैनचौरमा खानेपानीको पाइप फूटेको छ। पाइप फुट्दा सडक नै अस्तव्यस्त बनेको छ। सडकमा पानी बग्न थालेपछि दरबारमार्ग, जमल, बसपार्क, घण्टाघरलगायतका क्षेत्रको सडक प्रभावित बनेको छ । जहाँ ट्राफिक व्यवस्थापन गर्न ट्राफिक प्रहरीलाई हम्मेहम्मे परेको थियो ।"
सुख्खाग्रस्त क्षेत्रमा खेती गरेर राम्रो आम्दानी लिँदै पूर्वसैनिक लावती,"फिदिम: काकाकुल गाँउ अर्थात् पाँचथरको कुम्मायक गाँउपालिकामा व्यावसायिक सब्जी खेतीको कुरा अनौठो नै हुन्छ। जहाँ पिउने पानीकै चरम संकट छ त्यहाँ खेती कसरी भन्ने प्रश्न स्वभाविक पनि हो। पानीकै अभावले धेरैले गाउँ नै छाडे । कुम्मायकमा बसाइसराइँको पहिलो कारण पानी नै थियो। यही काकाकुल गाउँमा पूर्वसैनिक तेजप्रकाश लावतीले व्यावसायिक तरकारी खेतीबाट मनग्य आम्दानी गर्न थालेका छन्। सरकारले सुख्खाग्रस्त क्षेत्र घोषणा गरेको यो गाउँमा कुम्मायक१ सफाबुङका लावतीले फरक शैलीले व्यवसाय गर्दा आम्दानी पनि बढेको छ। कुम्मायक आप्लुङ कृषि फर्म दर्ता गरेर लावतीले ११ रोपनी जमिनमा खेती थालेका छन्। पानीको समस्या भए पनि एक पटक नयाँ प्रयोग गर्ने मनसायले जोखिम मोलेर काम थालेको उनले सुनाए। लावतीले भने, खेती गर्न सिंचाईको ठूलो समस्या छ। मैले प्लाष्टिकका पोखरी बनाएर काम गरिरहेको छु। विभिन्न समयको पानी प्लास्टिकका पोखरीमा जम्मा गरेर सिँचाइ गर्ने गरेको छु।' सेनाको जागिरबाट अवकास पाएपछि लावतीले गरेको कामले धेरैलाई लोभ्याएको छ। उनले भने,'जोखिम मोलेरै फरक शैली अपनाउँदा अहिलेसम्म राम्रै भएको छ।' लावतीको कृषि फर्ममा टमाटर, काउली, बन्दा, प्याजका बेर्ना, हरियो सागलगायतका सब्जीहरु लहलहाउँदो छन् । कृषि फर्ममा टमाटर मात्रै वर्षमा तीन पटक उत्पादन हुन्छ। उनले नजिकैको यासोक बजारमा कृषि उपज बिक्री गर्छन्। उत्पादन गर्न अफ्ठ्यारो भए पनि बेच्न सजिलो रहेको उनले बताए। उत्पादन भएका सबै तरकारी सहजरुपमा बिक्री हुने उनले बताए । तरकारी बेचेर वर्षेनी तीन लाख रुपैयाँभन्दा बढी बचत गर्ने गरेको उनले सुनाए । लावतीलाई खेती गर्न प्रोत्साहन, जागिरे जीवनमा भन्दा धेरै कमाइ उदाहरणीय रुपमा तरकारी खेती गरेका उनलाई प्रोत्साहन पनि मिल्न थालेको छ। कृषि ज्ञान केन्द्र पाँचथरले लावतीलाई दुई लाख रुपैयाँ अनुदान दिएको छ। वडा कार्यालयले प्लाष्टिक टलेन उपलब्ध गराएको छ। स्थानीय सरकारले प्राविधिक सहयोग गरे खेतीलाई अझै बढाउने उनको योजना छ। नेपाली सेनाबाट अवकास पाएपछि २०७५ सालदेखि लावतीले सब्जी खेती सुरु थालेका हुन्। सुख्खाक्षेत्रमा केही उत्पादन हुँदैन भनेर अल्छि गर्दा बारी बाँझै रहन्थ्यो, लावती भन्छन् मेहनत गर्दा राम्रो आम्दानी भईरहेको छ । जमिन बाँझिन पाएको छैन । सेनाको जागिरबाटभन्दा खेतीबाट राम्रो बचत भएको उनले सुनाए । २०५७ सालमा नेपाली सेनाको जवानमा भर्ती भएका लावतीको सुरुमा ३ हजार ३ सय मासिक तलब थियो । २०७३ सालमा अवकाश प्राप्त हुँदा तलब बढेर १८ हजार रुपैयाँ पुगेको उनले सुनाए। अवकासपछि के गर्ने भनेर केही समय अलमल पनि भयो, उनले भने बिदेश जाने योजनालाई थाति राखेर सब्जी खेती सुरु गरेको थिए । राम्रो आम्दानी भएपछि खेतीलाई बढाएको हो । लावतीले गाँउका नौ जना छिमेकीसँग मिलेर सामूहिक खेती गरेका थिए। सामूहिक खेतीबाट चित्त बुझ्दो आम्दानी नभएपछि उनी एक्लैले खेती थालेका हुन्। सामूहिक खेती गर्दा सबैको भावना नमिल्दो रहेछ, लावतीले भने, भावना नमिलेपछि मेहनत कम भयो । चित्तबुझ्दो उत्पादन नभएपछि एक्लै खेती सुरु गरे । एक्लै फर्म सञ्चालन गर्दा फाइदा बढेको उनले बताए।"
"सुनसरीमा दुर्घटनामा परी घाइते भएकाको पहिचान खुलेन, आफन्त पनि भेटिएनन्","विराटनगर : दुर्घटनामा परी ६ दिनअघि गम्भीर घाइते भएका एकजना पुरुषको मोरङको बूढीगंगास्थित विराट शिक्षण अस्पतालमा उपचार भइरहेको छ । तर उपचाररत पुरुषको पहिचान खुलेको छैन । आफन्त र परिवारका सदस्य पनि फेला परेका छैनन् । साइकलमा यात्रा गरिरहेका अन्दाजी ४०४५ वर्षीय पुरुषलाई भारतीय नम्बर प्लेटको लहरीले गत मंसिर २० गते दिउँसो कोसी लोकमार्गअन्तर्गत सुनसरीको दुहवी नगरपालिका८ सोनापुरमा ठक्कर दिएको थियो । एनएल ०१ एएफ १६१२ नम्बरको लहरीले ठक्कर दिँदा गम्भीर घाइते भएका उनलाई उपचारका लागि विराटमा भर्ना गरिएको हो । भेन्टिलेटरमा राखेर उपचार भइरहेको छ । दुर्घटना भएको झण्डै एक साता पुग्न लाग्दा पनि घाइतेको पहिचान हुन सकेको छैन भने आफन्त र परिवारका सदस्यसमेत अस्पताल एवं प्रहरीको सम्पर्कमा आएका छैनन् । आफन्त र परिवारका सदस्य नभेटिँदा घाइतेको उपचारमा समस्या भइरहेको अस्पतालका प्रशासन प्रमुख प्रमेश देवकोटाले जानकारी दिए । घाइतेको दाहिने खुट्टा र चारवटा करङ भाँचिएको छ,उनले भने, टाउकोमा रगतसमेत जमेकाले अवस्था गम्भीर छ ।देवकोटाका अनुसार आफन्त वा परिवारका सदस्य नभेटिएका कारण टाउकाको शल्यक्रिया गर्न पाइएको छैन । घाइतेको नियमित उपचार भइरहेको छ । तत्काल गर्नुपर्ने उपचार गरियो,उनले भने, तर बिरामीको पहिचान नखुल्दा र सम्बन्धित कोही पनि सम्पर्कमा नआउँदा शल्यक्रिया गर्न पाइएको छैन । उपचारवापतको खर्च पनि अस्पतालले पाएको छैन । उनका अनुसार घाइतेको पहिचान भएर आफन्त र परिवारका सदस्य सम्पर्कमा आइदिएको भए लिखित सहमति लिएर थप उपचार अघि बढाउन सहज हुने थियो । उपचारका क्रममा निम्तिने समस्यालाई मध्यनजर गरेर टाउकाको शल्यक्रिया गर्नुअघि आफन्त र परिवारका सदस्यको सहमति लिनुपर्ने हुन्छ,उनले भने, तर घाइतेलाई चिन्ने कोही पनि फेला नपरेको तथा जिम्मा लिनसक्ने व्यक्ति नआएका कारण जोखिम मोलेर बिना सहमति अस्पतालले शल्यक्रिया गर्नसक्ने अवस्था रहेन । सम्भावित जोखिम कसले बेहोर्ने भन्ने यकिन नहुँदा शल्यक्रिया गरेर थप उपचार अघि बढाउन नपाइएको देवकोटाको भनाइ छ । उनका अनुसार अहिलेसम्म उपचारवापत लागेको रकम पनि अस्पताललाई प्राप्त हुन सकिरहेको छैन । 'औषधिबाहेक नै घाइतेको उपचारमा २ लाख रूपैयाँ खर्च भइसकेको छ । अहिलेसम्म उक्त रकम प्राप्त भएको छैन,उनले भने, दुर्घटना गराउने पक्षसमेत अस्पतालको सम्पर्कमा छैन । उपचारवापतको रकम कसले बेहोर्नेभन्ने यकिन नहुँदा थप समस्या भइरहेको छ । प्रहरीले भने घाइतेको पहिचानको प्रयास भइरहेको जनाएको छ । इलाका प्रहरी कार्यालय दुहवीका प्रहरी निरीक्षक जयदेव माझीले घाइतेको पहिचानको प्रयास गर्दै आफन्त एवं परिवारका सदस्यको खोजी तीव्र पारिएको बताए । प्रहरी परिचालन गरेर र सामाजिक सञ्जालमार्फत व्यापक खोजी भइरहेको छ । तर पत्ता लगाउन सकिएको छैन, उनले भने । दुर्घटना गराउने लहरी र चालक भारतको बिहार आरा जिल्ला घर भएका ४९ वर्षीय दिनेश पासवानलाई भने नियन्त्रणमा लिएर घटनाको अनुसन्धान अघि बढाइएको माझीले बताए । उनले घाइतेको उपचारमा सहजीकरण गर्नका लागि दुर्घटना गराउने पक्षलाई अस्पतालको सम्पर्कमा पठाइसकिएको बताए । दुर्घटनामा घाइते भएका पुरुषको विराट शिक्षण अस्पतालमा उपचार हुँदै । तस्बिर : अन्नपूर्ण"
बञ्चरो प्रहार गरी श्रीमतीको हत्या,जनकपुरधाम: सामान्य घरायसी विवादमा श्रीमानले बञ्चरो प्रहार गरी श्रीमतीको हत्या गरेका छन्। धनुषाको बटेश्वर गाउँपालिका ५ शान्तिपुरकी रीता यादवलाई श्रीमान बीरेन्द्र यादवले हत्या गरेका हुन्। राति करिब साढे ११ बजे तातो पानीको विषयमा विवाद हुँदा श्रीमानले बञ्चरो प्रहार गरेका थिए । उनले आरोप स्वीकार गरेको जिल्ला प्रहरी कार्यालय धनुषाले जनाएको छ। खेत जोतेर आएका बीरेन्द्रले तातो पानी तताउन लगाउँदा श्रीमतीले नमानेपछि सुरु भएको विवादले यो मोड लिएको प्रहरीले जनाएको छ। बञ्चरोले लागेर मुर्छा परेकी श्रीमतीको केहीबेरमा मृत्यु भएको थियो। उनलाई अस्पताल लैजानेक्रममा बाटैमा मृत्यु भएको हो । घटना लुकाउन उनले बिजुलीको लाइन अफ गरी गाउँमा डाका आएको हल्ला चलाएका थिए। सोही बेलामा उनले श्रीमतीलाई प्रहार गरेको बञ्चरो पोखरीमा फालेका थिए । एकाएक गाउँमा रीता घाइते भएको खबरपछि अस्पताल लगिएको थियो । घटना लगत्तै प्रहरीको नियन्त्रणमा रहेका यादवले आवेसमा आएर बञ्चरो प्रहार गरेको बताएको जिल्ला प्रहरी कार्यालय प्रहरी नायव उपरीक्षक प्रदीप क्षेत्रीले बताए ।
"मलेसियन एयरलाइन्सको चरम लापरवाही, सामान नपाउँदा यात्रु आक्रोशित",काठमाडौं : मलेसियाबाट काठमाडौं आएका अधिकांश यात्रुको सामान छुटेको छ। मलेसियन एयरलाइन्सको एमएच ०१७० नम्बरको जहाजबाट सोमबार काठमाडौं आएका यात्रुहरुको सामान छुटेको हो। एयरपोर्टमा ओर्लिएर सामान लिन जाँदा छुटेको यात्रुले थाहा पाएका हुन्। एयरलाइन्सको लापरवाहीले आफ्नो सामान छुटेको भन्दै उनीहरुले होहल्ला समेत गरेका छन्। हल्लाखल्ला हुँदा समेत मलेसियन एयरलाइन्सका प्रतिनिधिहरु आएका छैनन्। उनीहरुले यसबारे केही जवाफ पनि दिएका छैनन्। नेपाल एयरलाइन्सका कर्मचारीले भने सामान छुटेको र अर्को दिन सम्पर्क गरी आउनू भनेर लगेजको ट्याग दिएको मलेसियाबाट आएकी एक यात्रुले अन्नपूर्णलाई जानकारी दिइन्। उनले सामान मेलवर्नमा छु्ट्यो कि मलेसिया आफूलाई थाहा नभएको बताइन्। सामान छुटेपछि यात्रुहरु विचल्लीमा परेका छन्। ह्विलचियरमा आएका यात्रुहरु थप पीडामा छन्। सामान छुटेका यात्रुहरुलाई नेपाल एयरलाइन्सले फाराम भर्न लगाए अर्धकट्टी दिएर पठाएको छ। एयरलाइन्सको चरम लापरवाहीले अष्ट्रेलियाबाट मलेसियाहुँदै काठमाडौं आएका यात्रुहरुको सामान छुटेको हो।
हिंसात्मक क्रियाकलापमा संलग्नलाई मूलधारमा ल्याउन अध्यादेश ल्याइएको हो: मन्त्री कार्की,"काठमाडौंः सरकारका प्रवक्ता सूचना तथा सञ्चार प्रविधि मन्त्री ज्ञानेन्द्रबहादुर कार्कीले हिंसात्मक गतिविधिमा संलग्न रहेकालाई शान्तिपूर्ण राजनीतिमा ल्याउन सरकारले अध्यादेश जारी गरेको प्रष्टीकरण दिएका छन्। मन्त्रिपरिषद्का निर्णय सार्वजनिक गर्दै सरकारका प्रवक्ता कार्कीले हिंसात्मक क्रियाकलापमा संलग्न राजनीतिक दल वा समूहलाई राजनीतिको मूलधारमा ल्याउने उद्देश्यका साथ अध्यादेश जारी गरेको बताए। उनले भने, मुलुकलाई आन्तरिक एकताका साथ सहज वातावरणमा सबैलाई काम गर्न दिने मनसायका साथ मुलुकको राजनीतिक प्रणालीसँग असहमत रहेर हिंसात्मक क्रियाकलापमा संलग्न राजनीतिक दल वा समूहलाई राजनीतिको मुलधारमा ल्याउने उद्देश्यका साथ अध्यादेश राष्ट्रपतिकहाँ सिफारिस गरेका हौँ।"
गर्भको बच्चालाई मुस्कुराएको देख्न आमाले गाजर खानुपर्ने !,"खोज अनुसन्धान धेरै र फरक फरक विषयमा हुन्छन्। जुन खोजबाट प्राप्त नतिजाले हामीलाई कुनैबेला उत्साहित बनाउँछ त कुनै बेला रमाइलो लाग्छ। हामीलाई कौतुहलता लागेका विषय पनि खोज तथा अनुसन्धानबाट पत्ता लाग्ने गर्छ। यस्तै एक रोचक तथ्य एक अनुसन्धानले ल्याएको छ। नयाँ आमा बन्नेहरूको लागि सबैभन्दा धेरै चासोको विषय हुन्छ पेटको बच्चाले के गरिरहेको छ? पेटमा चलेको महसुस हुँदा खुसी हुने आमालाई बच्चाको अरु गतिविधि पनि के कस्तो भनेर खोजी हुने हुन्छ। आफ्नो सन्तानको वृद्धिविकासका विषयलाई लिएर अभिभावकले धेरै चासोका साथ खोज्ने पनि गरेका छन् । यही विषयसँग मिल्दो खोजको नतिजा यूकेको डरम यूनिभर्सिटीस्थित द नियोनेटल रिसर्च ल्याबले निकालेको छ । जहाँ भ्रूणले विभिन्न स्वादमा प्रतिक्रिया व्यक्त गरेको प्रत्यक्ष प्रमाण पहिलो पटक अभिलेखीकरण गरिएको जनाएको छ। बीबीसीका अनुसार अनुसन्धानकर्ताले बेलायतमा एक सय जना गर्भवती महिला र तिनको गर्भका बच्चामा अध्ययन गरेका थिए। अनुसन्धानकर्ताले आमालाई विभिन्न खानेकुरा चक्कीमार्फत खुवाएका थिए। आमाले चक्कीमार्फत् खानेकुरा खाएको २० मिनेटपछि गर्भका बच्चाले प्रतिक्रिया जनाएका थिए। यसरी गरिएको अनुसन्धानमा आमाले गाजर खाँदा गर्भको बच्चा प्रसन्न भएको पाइएको छ। केलको साग खाँदा भने ठुस्स परेको पाइएको छ। ३५ जना गर्भवतीलाई गाजरको धुलोको चक्की र ३४ जनालाई केलको धुलोको चक्की खुवाइएको थियो। बाँकीलाई केही नखुवाइ अनुसन्धान गरिएको थियो। अनुसन्धानमा संलग्न टोलीले 'साइकोलजिकल साइन्स' जर्नलमा प्रकाशित विवरणअनुसार गर्भवती महिलाले ती चक्की खाएको २० मिनेटपछि पेटमा हुर्किँदै गरेका बच्चाहरूले प्रतिक्रिया व्यक्त गरेका थिए। आमाले गाजर खाएपछि गर्भमा देखिएको बच्चा फोरडी अल्ट्रासाउन्ड स्क्यानिङमा केलको चक्की खाएका आमाको पेटमा रहेका बच्चाले मुख बिगारेका थिए भने गाजरको चक्की खाएका आमाका बच्चाहरू मुस्कुराएका थिए। खानेकुरा नदिएका बाँकी आमाको गर्भमा रहेका भ्रूणले भने कुनै प्रतिक्रिया नै जनाएका थिएनन्। डरम यूनिभर्सिटीका अनुसार यो अध्ययनबाट गर्भमा रहेका बच्चाले विभिन्न स्वादमा प्रत्यक्ष प्रतिक्रिया जनाएको पहिलो पटक पत्ता लागेको हो। 'आमाले खाने खानाबाट भ्रूणले कस्तो पोषण पाउँछ र बच्चाको स्वास्थ्य विकासका लागि यो निकै आवश्यक छ भन्ने कुरा हामीले यसअघिका अनुसन्धानहरूबाट थाहा पाएका थियौँ। तर त्यो कति समयपछि सुरु हुन्छ भन्ने हामीलाई थाहा थिएन,' अनुसन्धानमा सहभागी डरम यूनिभर्सिटीको द नियोनेटल रिसर्च ल्याबकी प्रमुख नादिया राइस्लान्डले भनिन्। गर्भको शिशुले १४ हप्तापछि गुलियोको स्वाद थाहा पाउनले उनले बताइन्। अध्ययनमा सहभागीको भ्रूणको विभिन्न चरणमा अनुसन्धान जारी रहेको बताउँदै राइस्लान्डले बच्चा जन्मिएपछि पनि अनुसन्धान जारी राख्ने बताइन्। राइस्लान्डका अनुसार यसले स्वादको विकास धेरै अगाडि नै हुन्छ तथा यो हाम्रो 'खाद्य वातावरण'को संस्कारको विकासमा भर पर्छ भन्ने सङ्केत गर्छ। गर्भस्थ भ्रूणले तीतो स्वाद मन नपराउने गरेको पाइएको उनले बताइन्। अमेरिकास्थित नोर्थवेस्टर्न यूनिभर्सिटी फाइनबर्ग स्कूल अफ मेडिसिनमा नवजात शिशुसँग सम्बन्धित विषयको प्राध्यापन गर्ने डा ड्यान्यल रोबिन्सनले एनबीसी समाचारसंस्थासँग कुरा गर्दै अल्ट्रासाउन्ड तस्बिरहरूलाई बच्चाले प्रसन्नता वा अरुचि व्यक्त गरेको अर्थमा बुझ्न नहुने बताएका छन्। उनी यो अध्ययनमा सहभागी थिएनन्। फिलाडेल्फियास्थित मोनेल केमिकल सेन्सेस सेन्टरकी जुली मेनेला यो विषयकी विज्ञ हुन्। गार्डियनसँगको कुराकानीमा उनले यो अध्ययनले भ्रूण बस्ने ठाउँमा हुने तरल पदार्थको माध्यमबाट बच्चाहरूले आमाले खाने खानाबारे थाहा पाउँछन् भन्ने यसअघि पत्ता लागेको तथ्यलाई यो अनुसन्धानले थप पुष्टि गरेको बताएकी छन्। यद्यपि उनी यो अध्ययनमा सहभागी थिइनन्। गार्डियनका अनुसार भर्जिनियास्थित कलेज अफ विलियम एन्ड मेरीकी प्राध्यापक क्याथरीन फोर्स्टेलले पनि यो अध्ययनले आमाले खाने कुरामा भ्रूणले दिने प्रतिक्रियाबारे भविष्यमा हुने अध्ययनहरूलाई पनि सहयोग पुग्ने बताएकी छन्। बीबीसीबाट"
जन्मदर्ता गराउने बढे,"काठमाडौं : जन्मदर्ता गर्दा विभिन्न समस्या भए पनि पछिल्लो समय जन्मदर्ता गर्नेको संख्या बढेको छ । नेपालमा जन्मदर्ताका बाधाहरुलाई सम्बोधन गर्न हिमाल इनोभेटिभ डेभलपमेन्ट एण्ड रिसर्चले गरेको अध्ययनले ९५७ प्रतिशत आमाबुवाले बालबालिकाको जन्मदर्ता गरेको तथ्यांक सार्वजनिक गरेको छ । नमुना छनौटमार्फत् करीब १६ सय ७१ जना (महिला ८१२ जना र पुरुष ८५९) उत्तरदाताहरुसँग गरिएको अध्ययनले यस्तो निचोड निकालेको हो । सो कूल संख्यामध्ये ९५७ प्रतिशत आमाबुवाले बालबालिकाको जन्मदर्ता गरेको बताएका छन् । अध्ययन प्रतिवेदन प्रस्तुत गर्दै त्रिभुवन विश्वविद्यालयका असोसिएट प्रोफेसर डापद्म प्रसाद खतिवडा समग्रमा दर्ताको संख्या राम्रो देखिए पनि दलित समुदायको दर्ता भने २३५ प्रतिशत भएको बताउँछन् । उनकाअनुसार सबैभन्दा बढि जन्मदर्ता गर्ने लुम्बिनी प्रदेश र कम गण्डकी प्रदेश छ । जन्मदर्ताको तुलनामा विवाह दर्ता, सम्बन्धविच्छेद दर्ता, बसाइसराइ दर्ता र मृत्यु दर्ताको तुलनामा जन्मदर्ता भने राम्रो हुने गरेको अध्ययनले देखाएको छ । यो तथ्यांक नेपालको कूल जनसंख्यासँग तुलना गर्न मिल्दैन । यद्यपी केन्द्रीय तथ्यांक विभागकाअनुसार भने करीब ७७ प्रतिशतले जन्मदर्ता गर्ने गरेको देखाएको हिमाल इनोभेटिभ डेभलपमेन्ट एण्ड रिसर्चकी कार्यकारी अध्यक्ष इन्दू तुलाधर बताउँछिन् । उनकाअनुसार यसबाहेकको जन्मदर्ता नहुनुको कारण के हो भनेर सामाजिक, आर्थिक, राजनीतिक र भौगोलिक कारणहरु के छ? भनेर पत्ता लगाउन अध्ययन गरिएको हो । अध्ययनबाट आएको निचोडको आधारमा नेपाल सरकार, प्रदेश, स्थानीय सरकार र सरोकारवालालाई सुझावहरु दिन खोजेका हौं । स्थानीय सरकारले दर्ता गर्दा शुल्क लिने गुनासो पनि आएको छ,'उनले भने। यता सरकारले सन् २०२४ सम्ममा शतप्रतिशत जन्मदर्ता गर्नेबारे अन्त्रराष्ट्रिय प्रतिवद्धता समेत गरेको छ । यूनीसेफका रामप्रसाद गौत्तम यो अध्ययनलाई हेर्दा नेपालले गरेको प्रतिवद्धता समयमै पुग्ने संकेत भएको बताउँछन् । उनकाअनुसार यूनीसेफको सहयोगमा सरकारको तथ्यांक विभागबाट भएको अध्ययनले ७७२ जन्मदर्ता भएको देखाएको छ । पछिल्लो ३ वर्षमा कोभिडलगायतका कारणले प्यायडमिकले विभिन्न कठिनाइलगायतका हुँदाहुँदै पनि अहिलेको यो अध्ययनले ९५ प्रतिशत भएको देखायो । तर चुनौती कायमै छ । किनभने अघिल्लो ३ वर्षमा वाग्मती प्रदेशमा जन्मदर्ता गर्नेको संख्या कम थियो तर अहिले वाग्मतीको शतप्रतिशत हुनु आश्चर्यजनक हो,'उनले भने । जन्मदर्ता गर्न जाँदा आम सर्वसाधारणले भोग्नुपरेको समस्यालाई उजागर गर्न खोजिएको छ । नेपालको प्रणाली सेवा लिन गए मात्रै सेवा दिन नत्र वास्तै नगर्ने प्रवृत्ति छ । सेवाग्राही र स्थानीय रजिष्टारहरुलाई पर्याप्त ज्ञान नभएको साथै कानुन पनि अपुष्ट अर्थात् लुपहोलहरु देखिन्छन् । जन्मदर्ताबारे ऐन र नियमावलीबीच बाझिदा दर्तामा अवरोध भएको अध्ययनमा पनि आएको छ । यस्ता समस्या कानुनीरुपमै समाधान गर्नु पर्ने विषयलाई सुझावको रुपमा दिएको छ । यससँगै व्यवहारिक रुपमा चेतना अभिवृद्धि गर्ने लगायतबारे सरोकारवालालाई सुझाव दिएको छ । सरकारले जन्मिएको ३५ दिनभित्र जन्मदर्ता गर्न भनेको छ । तर सो हदम्यादभित्र जन्मदर्ता गर्नेको संख्या बढ्न सकेको छैन । रजिष्टरका अनुसार करीब ३९२५ प्रतिशतले भने हदम्यादभित्रै दर्ता गरेको देखिएको छ । विशेष गरेर गण्डकी प्रदेशमा सो अवधि भित्रै दर्ता गर्नेको संख्या बढि छ । यस्तै जातिय आधारमा क्षेत्री, दलीत, पहाडी जनजातीहरुले सोहि अवधि भित्रमा दर्ता गर्ने गरेका छन । विशेष गररे शिक्षीत वर्ग र सरकारी कर्मचारीहरुले हदम्यादभित्रै दर्ता गर्ने गरेका छन । तर अस्थायी बसोबास भएका, सुकुम्बासी समुदायको भने जन्मदर्ता हदम्यादभित्रै गर्ने कम छन् । यस्तै जन्मेको ६ महिनाभित्रमा १९ प्रतिशतले जन्म दर्ता गरेको बताए । यस्तै, जन्मेको १ वर्षसम्म ८ प्रतिशतले दर्ता गरेका छन भने ३० प्रतिशतले जहिले आवश्यक पर्छ सोहि अवधिमा जन्मदर्ता गर्ने गरेको अध्ययनले देखाएको छ । पछिल्लो समय शहरीकरणले अस्थायी बसोबास संख्या बढेको छ । यसैले पनि जन्मेको ३५ दिनभित्रमा जन्म दर्ता गर्नेहरु कमै छन । जन्मदर्ता गर्न टाढा जानुपर्ने, कतिपय ठाउँमा लालपूर्जा लगायतका विभिन्न कागजात माग्ने र कानूनी व्यवस्थाले पनि जन्मदर्तामा गर्न नपाएको लगायतको गुनासो सरोकारवालाहरुबाट आएको छ । यद्यपी सरकारले जन्मेको ५ वर्षसम्म प्रति व्यक्ति मासिक ५ सय रुपैयाँ प्रोत्साहन दिने वयवस्थाले पनि जन्मदर्ता गर्ने प्रवृत्ति बढेको छ । प्रदेशगत रुपमा पछिल्लो समय वाग्मती प्रदेशमा शतप्रतिश जन्मदर्ता भएको पनि अध्ययनले देखाएको छ । 'कतै दोहोरो जन्मदर्ताको समस्या देखिएको छ । कतै एकल महिलाका सन्तानलाई जन्मदर्ता गर्न नसेको, कतै लालपूर्जा माग्ने, आमाबुबा हराएका कारण दर्तामा समस्या, धर्मसन्तान, अपाङ्गता, लैंगिक पहिचानअनुसार जन्मदर्तामा चुनौती भएको अध्ययनमा देखिएको छ, उनले थप्दै भने, अब जन्मदर्ता अनलाईन फ्रेन्डली बनाउन जरुरी छ । डिजिटाइजेसन जन्मदर्ता प्रभावकारी बनाउन आवश्यक जो जहाँ छ त्यहींबाट जुनसुकै ठाउँको पनि जन्मदर्ता गर्न पाउनु गरी डिजिटाइजेसन (अनलाइन गर्न सरोकारवालाहरुले सुझाव दिएका छन् । कार्यकारी अध्यक्ष तुलाधर भन्छिन्, जाजरकोटको व्यक्ति काठमाडौंमा बस्छ भने उसले यहिबाट जन्मदर्ता गर्न पाउनुपर्छ । काठमाडौंमा दर्ता गरेपछि जाजरकोटको प्रणालीसँग लिंक गरे यहाँ गरेको दर्ता त्यहाँ थाहा पाउने डिजिटाइज हुनुपर्छ भन्नेखालका सुझावहरु दिएका छौं । तर सरकारले यस्तो खालको प्रविधिमा लगानी गर्नको लागि स्रोतहरु वयवस्थापन गर्नुपर्ने भएकाले यतातिर ध्यान दिनुपर्छ ।' हिमाल इनोभेटिभ डेभलपमेन्ट एण्ड रिसर्चले गरेको यो प्रारम्भिक अध्ययनले पनि अझै डिजिटाइजेसन जन्मदर्तालाई प्रभावकारी बनाउन सरकारलाई सुझाव दिने बताएको छ । यद्यपी अनलाइनले मात्रै जन्मदर्ताको समस्या समाधान नगर्ने उनको ठहर छ । किनभने यसका अवरोधहरु थुप्रै छन् । यो चलाउन ज्ञानको कमी, कहिले सरभर डाउन भन्ने समस्या छ । मुलुकभर करीब ६ हजार ७ सय ४३ वटा वडाहरुमा अनलाइन सिस्टम संचालन हुन लागेको जानकारी दिएको छ ।"
सडकमा भेटिएको नगद सम्बन्धित धनीलाई फिर्ता,"विराटनगर : कोसी लोकमार्गअन्तर्गत सुनसरीको इटहरी उपमहानगरपालिका१३ खनारस्थित काली मन्दिरअगाडिको सडकमा भेटिएको नगद सोमबार सम्बन्धित धनीलाई फिर्ता गरिएको छ। सडकमा फेला परेको ४१ हजार ६ सय ३५ रूपैयाँ ट्राफिक प्रहरीले धनीलाई फिर्ता गरेको हो। को १ ज २९६७ नम्बरको म्याजिक भ्यानका चालक लालबहादुर राउतले मंसिर १४ गते रकम फेला पारेर ट्राफिक प्रहरी पोस्ट दुहवीलाई बुझाएका थिए। उक्त रकमका धनी इटहरी६ का अशोककुमार साह रहेको खुलेको छ। आफूले बोकेको नगद खसेर हराएको भन्दै साह ट्राफिकको सम्पर्कमा आएका थिए। ट्राफिक प्रहरी पोस्ट दुहवीका इन्चार्ज एवं प्रहरी सहायक निरीक्षक (असइ) मनोज श्रेष्ठले उनलाई रकम हस्तान्तरण गरेका हुन्। साहले इटहरीबाट मोटरसाइकलमा विराटनगरतर्फ आउँदै गर्दा आफ्नो साथमा भएको रकम खसेर हराएको बताए। साथमा भएको पैसा हराएपछि भेटिन्छ होला भन्ने आशा मारिसकेको थिएँ। तर फेला पारेर सुरक्षितसाथ राखिदिनु भएको रहेछ, उनले भने, फेला पार्ने म्याजिक चालक र मलाई फिर्ता दिने ट्राफिक प्रहरीलाई धन्यवाद दिन चाहन्छु। पैसा हराएपछि मैले निक्कै तनाव बेहोर्नु पर्यो। असइ श्रेष्ठले पनि साथमा भएको नगद तथा सामान सम्बन्धित धनी स्वयंले सुरक्षित राख्नुपर्नेमा जोड दिए।"
ठमेलमा अव्यवस्थित इन्टरनेटका तार काट्न सुरु,"काठमाडौं : काठमाडौंको प्रमुख पर्यटकीय गन्तव्य ठमेलभित्रको अवस्थित इन्टरनेटका तार काट्न सुरु गरिएको छ। ठमेल पर्यटन विकास परिषद्ले ठमेललाई सफा र व्यवस्थित बनाउन जथाभावी छरिएर रहेका इन्टरनेटका तार काट्न सुरु गरेको हो। परिषद्का उपाध्यक्ष सहदेव धमलाले ठमेलभित्र यत्रतत्र छरिएर रहेका तारका कारण ठमेलभित्रको सौन्दर्यमा असर परेकाले तार काट्न सुरु गरिएको जानकारी दिए। 'चार दिनदेखि विभिन्न इन्टरनेट प्रदायक कम्पनीसँगको सहकार्यमा ठमेलभित्रको विद्युतका खम्बामा लत्रिएका र आवश्यकताभन्दा बढी रहेका तार काट्न सुरु गरेका हौँ', उनले भने। ठमेल पर्यटन विकास परिषद्को बैठक बसेर तार काट्ने तथा व्यवस्थापन गर्ने काम सुरु गरिएको उनको भनाइ छ। परिषद्ले सातघुम्ती हुँदै सोह्रखुट्टे, क्वाःबहाल हुँदै ज्याठा, नरसिंह चोक हुँदै भगवती मार्गलगायतका क्षेत्रमा तार व्यवस्थापन कार्य सुरु गरेको परिषद्का अध्यक्ष भविश्वर शर्माले जानकारी दिए। नेपाल भ्रमणका लागि आउने ८० प्रतिशत व्यक्ति ठमेल घुम्न आउने गरेका छन्। ठमेल काठमाडौँ महानगरपालिकाको वडा नं १६, १७, २६ र २९ वडाभित्र पर्दछ। ठमेल पर्यटन परिषद्भित्र दुई हजार दुई सय व्यवसायी तथा घरधनी आबद्ध छन्। रासस"
चालु पुँजी कर्जा मार्गदर्शन खारेजीको माग गर्दै सिमरामा प्रदर्शन,"सिमराः नेपाल राष्ट्र बैंकले जारी गरेको चालु पुँजी कर्जा मार्गदर्शन २०७९ खारेज गर्नुपर्ने माग राख्दै बाराको सिमरामा सोमबार उद्योगी व्यवसायीले विरोध प्रदर्शन गरेका छन्। उद्योगी तथा व्यवसायीआवद्ध संघसंस्थाले मार्गदर्शन खारेजीको मागसहित कालोपट्टी लगाएर विरोध प्रदर्शन गरेका हुन्। जीतपुरसिमरा नगर उद्योग वाणिज्य संघ, जीतपुरसिमरा चेम्बर अफ कमर्स, होटल तथा पर्यटन व्यवसायी संघ बारा, यातायात व्यवसायी संघ, ढुवानी व्यवसायी संघ, सुनचाँदी व्यवसायी संघ, निर्माण व्यवसायी संघ, बारा जग्गा तथा आवास विकास संघलगायत बस्तुगत संघसंस्थाले व्यवसायिक वातावरण नबनेको भन्दै मार्गदर्शन खारेजीको माग गरेका हुन्। व्यवसायीले करदाताको रक्षा गर, गरिखान देऊ लगायतको प्लेकार्डसहित सिमरा बजारमा प्रदर्शन गरेका हुन्। व्यवसायीले कर्जा ब्याजदर घटाउन समेत माग गरेका छन्। विरोध प्रदर्शनमा जीतपुरसिमराका सयौं व्यवसायी सहभागी रहेका थिए। राष्ट्र बैंकले कार्तिक १ गतेदेखि लागु हुनेगरी चालु पुँजी कर्जा मार्गदर्शन २०७९ जारी गरेको थियो। उक्त मार्गदर्शनले बैंक तथा वित्तीय संस्थालाई चालुपुँजी कर्जामा नयाँ व्यवस्था लागु गरेको छ। उद्योगी व्यवसायीले भने उक्त व्यवस्थाका कारण व्यापार व्यवसाय झन धरासायी बन्ने र मुलुकको अर्थतन्त्र गम्भीर स्थितिमा पुग्ने बताउँदै आएका छन्। मुलुकको अर्थतन्त्र उकास्न र उद्योग तथा व्यवसाय धरासायी हुन नदिन मार्गदर्शन तत्कालका लागि भएपनि खारेज गर्नुपर्ने माग राखेका छन्।"
सरकारले ल्याएको अध्यादेशप्रति कांग्रेस महामन्त्री गगन थापाको आपत्ति,"काठमाडौं : नेपाली कांग्रेसका महामन्त्री गगन थापाले रेशम चौधरीलाई जेलबाट छुटाने अध्यादेश कानुनी र नैतिक हिसावले गलत भएको बताएका छन्। थापाले पार्टीभित्र अध्यादेशका बारेमा छलफल नै नगरी अध्यादेश ल्याइएको भन्दै आपत्ति जनाएका हुन्। थापाले ट्वीट गर्दै भनेका छन्, यो अध्यादेश कानुनी, राजनीतिक र नैतिक हिसाबले समेत गलत छ। यो असंवैधानिक र संसदीय व्यवस्थाको मर्म विपरित छ। सरकारले तत्काल अध्यादेश फिर्ता लिनुपर्छ। सरकारले गरेको गलत निर्णयको भारी पार्टीले बोक्न नसक्ने बताए। उनले भने, अहिलेको सरकार कामचलाउ हो, यसले दूरगामी महत्वको निर्णय गर्न मिल्दैन। अध्यादेश ल्याउन कानुनी र संवैधानिक हैसियत यो सरकारलाई छैन। यसको विषय र मनसाय गलत छ। अदालतमा विचाराधीन मुद्दालाई सरकारले फिर्ता लिन नमिल्ने बताए। थापाले भने, यो राजनीतिक विषय हो भन्ने लागेर आवश्यकता देखे नयाँ संसदले कानून बनाएर प्रक्रिया अगाडि बढाउन सक्छ। अदालत र संसदको क्षेत्राधिकारको विषयमा कार्यपालिकाले हस्तक्षेप गरेको छ, त्यसैले सरकारले तत्काल अध्यादेश फिर्ता लिनुपर्छ।"
काठमाडौँमा बिहान बेलुका चिसो बढ्यो,काठमाडौं: काठमाडौँमा दिउँसोभन्दा बिहान र बेलुका चिसो बढेको छ। आज काठमाडौंको न्यूनतम तापक्रम पाँच दशमलव चार डिग्री सेल्सियसमा झरेको छ। काठमाडौँमा यस वर्षकै सबैभन्दा कम तापक्रम भएको मौसमविद् प्रतिभा मानन्धरले जानकारी दिइन् । उनका अनुसार आइतबार काठमाडौंको न्यूनतम तापक्रम छ डिग्री सेल्सियस थियो । न्यूनतम तापक्रम घट्न थालेसँगै चिसो बढ्दै गएको छ । हिमाली जिल्लामा हिमपात भइरहेको र तराईका जिल्लामा पनि बिहानको समयमा कुहिरो लाग्न थालेको मौसमविद्ले जनाएका छन् । मौसम सामान्यतया सफा नै रहने भएकाले दिउँसो भने घाम लाग्ने गरेको छ । आज पनि दिउँसोको मौसम सामान्यतया सफा नै रहने अनुमान रहेको मौसमविद् मानन्धरले जानकारी दिइन्।
अनलाइनमार्फत सट्टाबाजी गर्ने दुईजना पक्राउ,काठमाडौं : अनलाइनमार्फत सट्टाबाजी गर्ने कार्यमा संलग्न रहेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरूमा काठमाडौं महानगरपालिका नरदेवी बस्ने भारत राजस्थान प्रदेश चुरू सृजनगढ ठाना घर भएका ३२ वर्षीय पवन कुमार शर्मा र काठमाडौं बुढानिलकण्ठ नगरपालिका८ कपन बस्ने पाल्पा रैनादेवी छहरा गाउँपालिका४ घर भएका ३७ वर्षीय रूद्र प्रसाद पोखरेल रहेका छन् । काठमाडौंका विभिन्न स्थानमा लुकिछिपी अनलाइन सट्टाबाजी भइरहेको भन्ने सूचनाको आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले रुद्र प्रसाद पोखरेललाई काठमाडौं महानगरपालिका१ जमलबाट शनिबार र पवन कुमार शर्मालाई काठमाडौं महानगरपालिका नरदेवीबाट आइतबार विभिन्न गेमहरुमा अनलाइन सट्टाबाजी गरिरहेको अवस्थामा फेला पारी पक्राउ गरेको हो । उनीहरूलाई सट्टाबाजी गर्न गराउन नहुने कसुरअन्तर्गत थप अनुसन्धान एवम् कारबाहीको लागि जिल्ला प्रहरी परिसर टेकु काठमाडौं पठाइएको छ ।
कहिलेदेखि सुरु हुन्छ नयाँ सरकार गठन प्रक्रिया?,काठमाडौंः निर्वाचनको मतपरिणाम आएसँगै अहिले राजनीतिक दल नयाँ सरकार गठनको गृहकार्यमा जुटेका छन्। नयाँ सरकार गठनको प्रक्रिया सम्भवतः पुस पहिलो सातादेखि सुरु हुने भएको छ। निर्वाचन आयोगले प्रतिनिधि सभा र प्रदेश सभा निर्वाचनको अन्तिम नतिजाको प्रतिवेदन मंसिर २९ मा राष्ट्रपतिलाई बुझाउने तयारी थालेको छ। राष्ट्रपतिलाई अन्तिम परिणाम बुझाएसँगै सरकार गठन प्रक्रियाको थालनी हुनेछ। प्रतिवेदन बुझाएपछि राष्ट्रपति भण्डारीले सरकार गठनका लागि आह्वान गर्नुपर्ने हुन्छ। राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने संवैधानिक व्यवस्था छ। यो चुनावमा कुनै पनि दलले बहुमत ल्याएका छैनन्। त्यसैले अब कसको नेतृत्वमा सरकार बन्छ भन्ने टुंगिएको छैन । वर्तमान सत्तागठबन्धन वा अरु नै गठबन्धन भन्ने विषयमा राजनीतिक वृत्तमा छलफल भइरहेको छ। संविधानको भाग ७६ को उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्ने प्रावधान छ। उपधारा (३) बमोजिम प्रतिनिधि सभाको निर्वाचनको अन्तिम परिणाम घोषणा भएको मितिले ३०दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्ने व्यवस्था छ । उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले ३०दिनभित्र प्रतिनिधि सभाबाट विश्वासको मत प्राप्त गर्नुपर्ने हुन्छ। २०७४ को चुनावमा २ फागुनमा आयोगले राष्ट्रपतिलाई प्रतिवेदन बुझाएको थियो। त्यसपछि केपी शर्मा ओली फागुन ३ गते प्रधानमन्त्री नियुक्त भएका थिए।
काठमाडौंमा बदाम व्यापारीलाई भ्याइनभ्याइ (फोटो फिचर),काठमाडौंमा बदामको व्यापार बढेको छ। जाडोसँगै बदामका पारखीको संख्या बढ्दा यसको कारोबार पनि बढ्ने गरेको छ। यतिबेला काठमाडौंमा बदाम व्यापार गर्नेको भ्याइनभ्याइ देखिन्छ भने खुला स्थानमा बसेर घाम ताप्नेका हातमा पनि बदाम देखिन्छ। बालाजु बाइपासमा बदाम बेच्दै गरेका व्यापारी धन लामा तामाङले दैनिक चार सय केजीभन्दा धेरै बिक्री हुने बताए। उनले १५ बोरासम्म बेच्ने गरेको बताए । बजारमा बदामको व्यापार बढेपछि व्यापारीको भ्याइनभ्याइ छ।
रेशम चौधरीलाई माफी दिनु राजनीतिक र लोकतान्त्रिक मर्मको उपहास : शेखर कोइराला,"काठमाडौं : नेपाली कांग्रेसका नेता शेखर कोइरालाले रेशम चौधरीलाई माफी दिनु राजनीतिक र लोकतान्त्रिक मर्मको उपहास भएको बताएका छन्। कोइरालाले अध्यादेशमार्फत् कानुन संशोधन गरी अदालतले दोषी ठहर्याएकालाई माफी दिने प्रयास गरिनु कानुनी शासन, संसदीय प्रणाली, राजनीतिक र लोकतान्त्रिक मर्मको उपहास गर्नु भएको बताएका हुन्। कोइरालाले ट्विट गर्दै भनेका छन्, आफू अनुकुलको राजनीतिक सहजताको लागि कानुनलाई बंग्याउने छुट कसैलाई छैन। भोलि यसले गलत नजिर बस्न जान्छ।"
सगरमाथाको आरोहण चुनाव जितेभन्दा कठिन: महेश बस्नेत,"इलाम: सगरमाथा चड्ने कुरा सामान्य होईन, मृत्युलाई छक्याएर विजयी हुने कुरा असामान्य हो, इलाम क्षेत्र नम्बर १ बाट पूर्वप्रधानमन्त्री झलनाथ खनाललाई हराएका महेश बस्नेतले आफ्नो राजनीतिक अनुभव जोड्दै भने, यो चुनाव जित्नुभन्दा पनि कठिन हो । सर्वोच्च शिखर सगरमाथा आरोहण गर्ने इलामका धार्चुङ छिरिङ शेर्पा र युवन्तिका तामाङ्गलाई आईतबार सम्मान गर्दै बस्नेतले युवा जोसलाई सबैले प्रोत्साहन गर्नुपर्ने बताए । सांसद बस्नेतले जीवनमरणको यात्रा पार गरेर विश्वलाई शाहसीको परिचय दिने युवा समाजका प्रेरणाका श्रोत भएको बताए। नेकपा एमाले प्रदेश कमिटी सदस्य काजीमान कागतेले इलामे युवा युवतीले शाहासिक यात्रासँगै लेखेको इतिहासलाई सबैले सम्मान गर्नुपर्ने बताए । उनले भने, यसलाई कायम राख्न थप प्रगतिका पाईला चाल्न आवश्यक छ। इलाम सूर्योदयका धार्चुङ छिरिङ शेर्पाले ०७० साल जेठ ६ गते सगरमाथा आरोहण गरेका थिए। सूर्योदयकै युवन्तिका तामाङ्गले ०७९ वैशाख ३० मा सगरमाथा आरोहण गरेकी हुन्। उनीहरूले इलामका विभिन्न पर्यटकीय स्थलको तस्बिर सगरमाथाको चुचुरोमा पुगेर फहराएकाले सम्मान गरिएको राष्ट्रिय युवा संघ नेपाल, इलामका अध्यक्ष चन्द्र पाठकले बताए।"
पाल्पामा धान उत्पादनमा वृद्धि,"पाल्पा : पाल्पा जिल्लामा अघिल्लो वर्षको तुलनामा यस वर्ष धान उत्पादन बढेको छ। यस वर्ष जिल्लामा ३२ हजार १९ मेट्रिक टन उत्पादन भएको कृषि ज्ञान केन्द्र पाल्पाका प्रमुख कामना अधिकारीले बताए। जिल्लामा यस पटक आठ हजार दुई सय १० हेक्टर क्षेत्रफलमा धानखेती गरिएको हो। 'उत्पादन लिने समय केही ठाउँमा रोग किराको महामारीका बाबजुत धेरै ठाउँमा उत्पादकत्वमा वृद्धि र यस वर्ष क्षेत्रफल विस्तार भएकाले उत्पादन बढेको छ', उनले भने, 'धान स्याहार्ने समयमा धान बालीलाई रोग किराले सताउँदा पनि उत्पादनमा सोचेभन्दा कम असर परेको छ।' गत वर्ष जिल्लामा आठ हजार दुई सय छ हेक्टर क्षेत्रफलमा ३१ हजार चार सय २८ मेट्रिक टन धान उत्पादन भएको ज्ञानकेन्द्रले जनाएको छ। धानखेतीमा आधुनिक प्रविधिको प्रयोग बढ्नु, कृषि प्राविधिकले सिफारिस गरेका उन्नत जात तथा हाइब्रिड जातको बीउ प्रयोगजस्ता कारणले उत्पादन बढेको ज्ञानकेन्द्रका सूचना अधिकारी मिलन गैरेले जानकारी दिए। गत वर्षको उत्पादन हेरेर यस वर्ष दुई प्रतिशतले उत्पादन बढेको पाइएको छ। यहाँका कृषकले सावित्री, हाइब्रिड, साँवा मन्सुली, युएस३१२, शान्ति, खुमल, सिरिज, खुमल३, सुक्खा धान लगाउँदै आएका छन्। रैथाने जात भने पछिल्ला वर्षमा कमै लगाइन्छ। उत्पादन धेरै लिन कृषकले उन्नत जात लगाउने गरेका हुन्। धान लगाउने समयमा पर्याप्त वर्षा, नहर कुलोका संरचना पक्की बन्ने क्रम बढेकाले बाँझिएका जमिनमा धान लगाउने किसान बढेका छन्। धान स्याहार्न थ्रेसर मेसिन, रोप्ने बेला ट्र्याक्टरको सुविधाले खेती गर्न सजिलो भएपछि हिजो धान नलगाएर खाली राखिएका जमिनमा धान फलाउने क्रम जिल्लामा बढ्दो देखिन्छ।"
"१६९६ अंकले बढ्यो नेप्से परिसूचक, १ अर्ब ३६ करोडको सेयर कारोबार","काठमाडौं :नेप्से परिसूचक दोहोरो अंकले वृद्धि भएको छ। सेयर कारोबारको दोस्रो दिन सोमबार नेप्से १६९६ अंकले बढेर १९०२२७ विन्दुमा अडिएको छ। सेन्सेटिभ इण्डेक्स ५५७ अंकले वृद्धि भएको छ। आज २४५ कम्पनीको ४४ लाख ७० हजार ६२५ कित्ता सेयर १ अर्ब ३६ करोड ६० लाख १० हजार ४६४ रुपैयाँमा खरिदबिक्री भयो। २२ हजार ९९३ पटक सेयर कारोबार भयो। सेयर कारोबार आइतबारको तुलनामा बढेको छ। आइतबार १ अर्ब १० करोड रुपैयाँ बराबरको कारोबार भएको थियो। सोमबार दुई कम्पनीको सेयर मूल्य १० प्रतिशतले बढ्यो। सुमित लघुवित्त वित्तीय र सीवाईसी लघुवित्त वित्तीयको सेयर मूल्य १० प्रतिशतले बढेको हो। कारोबारमा आएका १३ समूहमध्ये १२ को सूचक बढ्यो भने १ को घट्यो। अर्दश समूहको सूचक सर्वाधिक ६१४ प्रतिशतले बढ्यो। डेभलपमेन्ट बैंक,फाइनान्स, होटल्स एन्ड टुरिजम ,हाइड्रोपावर, मनु एन्ड प्रो र म्युचुअल फन्डको सेयर मूल्य १ प्रतिशत बढिले बढ्यो। बैंकिङ समूहको सूचक भने ०५८ प्रतिशतले ओरालो लाग्यो। नविल बैंक २१ करोड मूल्यको सेयर कारोबार गरी शीर्षस्थानमा रह्यो। कुमारी बैंकको १० करोड र शिवम् सिमेन्टको ६ करोड मूल्यको सेयर कारोबार भयो।"
यस्ता छन् मन्त्रिपरिषद्का निर्णय,काठमाडौं : मन्त्रिपरिषद् बैठकले नेपाल राष्ट्रिय भूतपूर्व सैनिक संघलाई सरकारी जग्गा लिजमा उपलव्ध गराउन स्वीकृति दिने निर्णय गरेको छ। आइतबार बसेको मन्त्रिपरिषद् बैठकले सार्वजनिक संस्थान सुझाव समितिलाई थप प्रभावकारी र समावेशी बनाउन दुई जना महिला सदस्य थप गर्ने निर्णय गरेको छ। त्यस्तै गोदकसोयाक १३२ केभी प्रशारण आयोजनाका लागि जग्गा प्राप्ती गर्ने र प्रारम्भिक कारबाही चलाउने अधिकारी तोक्ने निर्णय गरेको छ। मुलुकी फौजदारी कार्यविधि संहिता पहिलो संशोधन अध्यादेश २०७९ जारी गर्न राष्ट्रपति समक्ष सिफारिस गर्ने निर्णय गरेको छ। कालिगण्डकी करिडोर न्यू बुटवल बर्दघाट आयोजनाको २२० केभी प्रशारण लाइनका लागि वन क्षेत्र प्रयोग गर्न स्वीकृति दिएको छ। राजपत्रांकित प्रथम श्रेणीका सहसचिव रामआधार साहलाई नेपाल इञ्जिनियरिङ सेवा समितिमा समूहीकरण क्लष्टर तर्फको विशिष्ठ श्रेणीमा बढुवा गरी प्रधानमन्त्री तथा मन्त्रिपरिषद् कार्यालयको सचिवमा पदस्थापना गरेको छ। प्रधानमन्त्री तथा मन्त्रिपरिषद् कार्यालयका नेपाल इञ्जिनियरिङ सेवा समितिमा समूहीकरण क्लष्टरतर्फका सचिव सुरेश आचार्यलाई सहरी विकास मन्त्रालयको सचिवमा सरुवा गर्ने निर्णय गरेको छ।
मतदाताको मनोविज्ञान,"निर्वाचनको पूर्ण परिणाम प्राप्त अगावै नेपाली कांग्रेसभित्र संसदीय दलको नेता चयनको सन्दर्भले नेपाली राजनीति नै गर्माएको छ। कांग्रेस महामन्त्री गगनकुमार थापाको पक्षमा पार्टीभित्रको सांसदहरूको लहर र मतदाताको दबाबसमेत देखिएको छ। जसका कारण कांग्रेसभित्रको राजनीतिमा पराकम्प पैदा भएको हो। महामन्त्री थापाकै असहयोगबाट कांग्रेसका उम्मेदवार पराजित भएको भन्ने कथित भाष्य निर्माणमा पार्टीको संस्थापन पक्ष लागेको छ। जसलाई गोयबल्स शैलीमा प्रस्तुत भएको छ। महामन्त्री थापा काठमाडौं निर्वाचन क्षेत्र नम्बर ४ मा प्रत्याशी हुनुपूर्व नै मिसन पीएम भन्ने विषयले देशैभर चर्चामा थिए। परम्परागत राजनीतिमा नो नट अगेनवाला पुस्ताकै बोलवाला चलिरहेको छ। महामन्त्री थापालाई काठमाडौं ४ का मतदाताले त अनुमोदन गरे नै, कांग्रेस संसदीय दलबाटै भने अनुमोदन हुने, नहुने विषय केही दिन पर्खनै पर्ने हुन्छ। सांसदहरूबाट गरिने अनुमोदनका सन्दर्भमा सांसदहरूको हेड काउन्ट कुर्नुपूर्व एउटा लख काट्न सकिन्छ। निर्वाचनमा संस्थापन पक्षबाट वितरण गरिएको टिकटका आधारमा निर्वाचित सांसदहरूबाट यस पटक नेपाली राजनीतिलाई युवाहरूकै हातमा ल्याउने तयारी तथा चाहना पूरा नहुन सक्छ। मुलुकभर युवाहरूको पक्षमा जनलहर देखिएको छ। जसका कारण नेपालका राजनीतिक दलका प्रौढ नेताले आफू र आफू नेतृत्वको राजनीतिक दल सच्चिएको सन्देश प्रवाहित गर्न सक्नुपर्छ। ड्राइभिङ सिट त्याग गर्न सक्नु पर्छ। युवाको मनोविज्ञान बुझ्न नसक्दा आगामी दिन कोही कसैका निम्ति पनि सहज छैन। सन्दर्भ काठमाडौं ४ बाट निर्वाचित सांसद थापाकै हो। थापाले जव मिसन पीएमको विषय निर्वाचन अगावै उठाए, तब इपी सेन्टर काठमाडौं ४ बन्न पुग्यो भने तरंग देशभर ! कांग्रेसकै कतिपय नेताले त मलिनो स्वरमा बेला नभएको टिप्पणी गर्न पुगे। कतिपय नेता निर्वाचन अवधिभर मौन रहे। जव निर्वाचन सम्पन्न भयो, सतहमा दुईथरी मत लाजमर्दाे तरिकाले देखा पर्न थाल्यो। एउटा मत थियो अब म पनि पीएम ! दोस्रो मत थियो सरकारी साधनस्रोतसमेत प्रयोग गरी राष्ट्रिय झण्डासहित निर्वाचनमा गएर नमिठो हार व्यहोरेपश्चात् गगनले हराइदियो ! यसरी टिप्पणी गर्ने नेताले हेक्का राख्न सक्नुपर्छ भोलि जनताले के भन्लान् ? तेस्रो र मूल विषय गगनकुमार थापाको राजनीतिक उचाइबाट आरिसवाला एउटा समूह छ। जुन समूह कांग्रेसबाट पराजय भोगेकाहरू सबैको दोषको भागीदार स्वयम् गगन हुन् भन्ने भाष्य सिर्जना गर्न चाहन्छ ! गठबन्धन हुँदा पनि जित निकाल्न असक्षम स्वयम् मन्त्रीले पनि हारको दोषको भागीदार स्वयम् गगनलाई नै बनाउनुको अर्थ रहन्न। तर, उनीहरू पानी माथिको ओभानो बन्ने प्रयत्न जारी छ। जावलाखेल आसपास भूमिगत अड्डा निर्माण गरेका मन्त्री स्वयम्ले बुझ्नै पर्ने तथ्य के हो भने तपार्इंहरू जस्ता समयको बेग बुझ्न नसक्नेलाई हराइदिएका गगन थापाले हुँदै होइनन्। स्वयम् तपाईंहरूले मतदाताको मनोविज्ञान बुझ्न नसक्नु एउटा कारण हो। अर्काे कारण तपाईंहरूको इमेज नै हो। सँगै, तपार्इंहरूले खोज्नुपर्ने तेस्रो कारण भनेको आफ्नो हारमा बालुवाटार स्वयम्को भूमिका कति रह्यो ? जनताले आगामी पाँच वर्षका लागि तपाईंहरूलाई संसद् बाहिर राखिदिए। अब हारको निर्मम समीक्षा गर्नुहोला त्रुटि कहाँकहाँ भयो भनेर। तपाईंहरू कस्ताकस्ताले टिकट पाउनु भयो, समानुपातिकमा कस्ता अनुहारलाई पठाउन प्रेरित गर्नुभयो ? त्यागका बारे टिप्पणी गर्दै गर्दा एकपटक आफ्नै पार्टीका तमाम नेतातिर फर्किएर हेर्नुस् त, जीवनभर पद भन्ने चिज नै नदेखि मृत्युवरण गर्नु परेका ! उनीहरूका सामु तपाईंहरूलाई केही हदसम्म असजिलोसमेत लाग्नुपर्ने हो। जनताको शक्ति अजेय भएकै कारण जनताले सच्चिनका लागि साइड लगाइदिएको अनुभूत नगरी हारको दोष अरू कोही माथि लगाएर पन्छिने सुविधा तपाईंहरूलाई छैन। युवाको मनोविज्ञान बुझ्न नसक्दा आगामी दिन कोही कसैका निम्ति पनि सहज छैन। समग्रमा कांग्रेसका लागि यतिबेला हारजितको समीक्षा सार्वजनिक सञ्चार माध्यममार्फत गरेर जग हँसाई गरेर बस्ने बेला होइन। आफ्नै नेतृत्व त्यो पनि युवाको नेतृत्वमा सरकार गठनको पहलकदमी लिनुपर्छ। जनताको भावना बुझ्न नसक्ने व्यक्ति वा पार्टीको हार त निश्चित रहन्छ। अब आफ्नै पार्टीका गगन थापालाई संसदीय दलको नेतामा भोट किन भन्ने भाष्य निर्माणरूपी निकृष्ट खेलमा रमाउँदै गर्दा दुई वटा विषयको हेक्का राख्नै पर्ने हुन्छ। पहिलो हो महामन्त्री गगन वा गगनको पुस्ता विश्वप्रकाश शर्मा, प्रदीप पौडेल आदिले पार्टी र सरकार हाक्ने प्रयत्न स्वरूप आजका मितिमा संसदीय दल र भोलि पार्टी सभापतिमा चुनाव लड्ने प्रयत्न नै नगर्ने हो भने नेपाली कांग्रेसले पनि प्रजा परषद्को बाटो समाउने निश्चित प्रायः छ। दोस्रो कुरा गगन, विश्व, प्रदीप आदिले नेपाली कांग्रेसलाई नसच्याउने हो भने आसन्न निर्वाचनमा जनताबीच एजेन्डाविहीन कांग्रेस जनताबाटै बढारिने झनै निश्चित छ। तसर्थ पनि भूमिगत अड्डा बनाएर बैंक ब्यालेन्स थप्नुलाई मात्र राजनीति नभनिने भएकाले गगन पुस्ताले काठमाडौं ४ लाई इपीसेन्टर बनाए। पराकम्प भने कांग्रेसको केन्द्रीय नेतृत्वसम्म पनि जारी छ। यसमा आश्चर्य मान्नुपर्ने विषय नै छैन। १५ दिनअघि रात्रिबस चढेर गएको एउटा नवजवानले प्राप्त १३ हजार मतले नै नो नट अगेनवाला पुस्ताको भावी दिन निर्दिष्ट गरिसकेको छ। कांग्रेसभित्र रहेर आर्थिक उपार्जनको शृंखला थप्दै जाने एउटा समूह छ। जो पार्टी सभापतिविरुद्ध संसदीय दलमा दोस्रो कोही लड्नै नहुने भाष्य स्वयम् सभापतिकै रायमा निर्माण गर्दैछ। उसो भए हिजो स्वयम् देउवा गिरिजाप्रसाद कोइरालाको विरुद्ध पार्टी सभापति तथा संसदीय दलमा चुनाव किन लडेको ? अझ सत्ता र शक्तिका निम्ति पार्टी नै फुटाएको दृष्टान्तबाट भाग्न मिल्ला ? लोकतन्त्र प्राप्तिको आन्दोलनमा लामो समय देश बसेको पुस्ताको रूपमा नो नट अगेनवालालाई लिने गरिन्छ। यहीनेर प्रश्न गर्नुपर्ने हुन्छ तपाईंहरू विरुद्ध कुनै मोर्चामा पनि उम्मेदवारी दिनै नहुने कस्तो हो, तपाईंहरूले लडेर ल्याएको लोकतन्त्र ? तपाईंहरूले आजका मितिमा देखाउनु भएको संस्कारले मुलुक कहाँ पुग्ला ? आजको यक्ष प्रश्न पनि यही हो। आर्थिक प्रभावकै भरमा परम्परागत दलका परम्परागत नेता जनताबीच जाने, विचारको राजनीतिभन्दा तेरोमेरो हेर्ने प्रवृत्ति नेपालमा हाबी बन्न पुग्यो। यो प्रकारको राजनीतिले आगामी दिनमा राजनीतिमा शुद्धता सम्भव छैन। दलहरूले सच्चिएको सन्देश दिन सक्दा मात्र जनमत स्थिर रहने हो। राष्ट्रिय स्वतन्त्र पार्टीको घण्टीले प्राप्त गरेको मतलाई हेरेर निकालिने निष्कर्षभन्दा पनि आफूले गर्दै आएको वाचा र कार्यबीच कति मेल खायो भनेर खोजी गर्दा मात्र हारजितको कारणको निष्कर्षमा पुग्न सकिन्छ। अन्यथा आर्थिक लेनदेन तथा टिकट वितरणमा गरिएको मनोमानी, समानुपातिक सूचीमा राखिएकाहरूको अनुहार, समयको बेग बुभ्न नसक्नु जस्ता कारण झगडा पर्ने, त्यही झगडाको परिणामस्वरूप हार हुने र दोष जति संसदीय दलको नेता रोक्नका निम्ति गगनमाथि थोपरिने प्रवृत्ति हाबी हुन्छ। यसले न कांग्रेसको भविष्य उज्ज्वल हुन्छ, न त नेपालको राजनीतिमा नै सुधार आउँछ ! समस्याको पहिचानमा पुग्नै नचाहने, तर हारको दोषको भाष्य चाहिँ अर्कैको भागमा पुर्याइदिने प्रवृत्ति नै नेपालको राजनीतिमा देखिएको अपरिपक्वता हो। यहीनिर भन्नै पर्ने हुन्छ अव प्रधानमन्त्रीरूपी सत्ता र शक्तिका लागि राष्ट्रपति र सभामुखजस्ता पोजिसन कांग्रेस बाहेकलाई सुम्पिएर खोजिने निकासले नेपाली कांग्रेसलाई त समाप्तिको बाटोमा लैजान्छ नै, त्यतिबेला लोकतन्त्रको समेत भविष्य संशयमा पर्ने दिन टाढा नरहन सक्छ। यसको हेक्का कांग्रेसजन त्यो माथि पनि युवा नेतामा हुन जरुरी छ। पराजित कांग्रेस नेताले आफ्नै कारणले पराजय भोगेका हुन्। त्यसको दोष अरूमाथि सुम्पिएर संसदीय दलभित्र उतारचढाव हुने गरी दोषारोपण गरेर बस्ने बेला होइन। समग्रमा कांग्रेसका लागि यतिबेला हारजितको समीक्षा सार्वजनिक सञ्चार माध्यममार्फत गरेर जग हँसाई गरेर बस्ने बेला होइन। आफ्नै नेतृत्व त्यो पनि युवाको नेतृत्वमा सरकार गठनको पहलकदमी लिनुपर्छ। हिजो आफैंले प्रतिबद्धता गरेको राजनीतिक स्थिरता र समृद्धिको विषय कार्यान्वयन गरेर देशलाई उत्साहजनक निकास दिने दायित्व कांग्रेसमाथि नै छ। कांग्रेसले उत्साहजनक निकास दिन नसकी निराशाजनक बाटोमा मुलुक गयो भने भोलिका दिनमा इतिहासले कांग्रेसलाई समीक्षा नै गर्न नसक्ने तहमा पुर्याइदिनेछ। त्यतिबेला आन्तरिक रडाको गरेर बस्नुबाहेक कांग्रेससँग राष्ट्रपति, प्रधानमन्त्री र सभामुखजस्ता महत्त्वपूर्ण पोजिसन केही बाँकी रहने छैन। हारजित दुवै व्यहोरेका कांग्रेसजनले यति कुराको हेक्का मात्र राखिदिए पुग्छ।"
"माओवादी केन्द्र आन्तरिक गृहकार्यमा : प्रचण्ड, प्रभु, जनार्दन, पम्फा र देवेन्द्रबीच सत्ता समिकरणबारे छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) ले सत्ता समिकरण निर्माणको आन्तरिक गृहकार्यमा जुटेका हुन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड साना दल र स्वतन्त्र समूहलाई आफूतर्फ केन्द्रित गर्न प्रयास जारी राखेका छन्। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले भित्रभित्रै माओवादी केन्द्रकै नेतृत्वमा सरकार बनाउने गरी माओवादी नेताहरुले भेटघाट तीब्र पारेका हुन्। सोमबार बिहान करिब एकघण्टा प्रचण्ड निवास खुमलटारमा स्वतन्त्रबाट निर्वाचित सांसद प्रभु साह, माओवादी केन्द्रकी उपमहासचिवद्वय पम्फा भुसाल र जनार्दन शर्मा, सचिव देवेन्द्र पौडेलबीच पनि सत्ता समिकरणबारे छलफल भएको माओवादी केन्द्रका एक नेताले अन्नपूर्णलाई जानकारी दिए। उनीहरुबीच मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गरेको विषयमा पनि छलफल भएको बताइएको छ। एमालेले टिकट दिएपनि अन्तिम समयमा स्वतन्त्रबाट उम्मेदवारी दिएका साह सत्ता गठबन्धनको समर्थनमा निर्वाचित भएका हुन्। पछिल्लो समय साह माओवादीका नेताहरुसँग निरन्तर संवादमा रहेका छन्। प्रचण्डले यस अगाडि जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउत, नेपाल समाजवादी पार्टीका अध्यक्ष महेन्द्र राय यादवसँग छलफल गरेका छन्। प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। माओवादी केन्द्रले प्रत्यक्ष र समानुपातिक गरि ३२ सिट मात्र जितेको छ। अमेरिकी राजदूत र प्रचण्डबीच भेट, नयाँ सरकारबारे चासो प्रचण्ड, जनार्दन शर्मा र प्रभु शाहबीच भेट, सत्ता समीकरणबारे छलफल सत्ता समीकरण मिलाउन घनिभूत छलफलमा प्रचण्ड, प्रभु साहलाई भेटेलगत्तै सिटौलासँग छलफल रामचन्द्रले प्रचण्ड र बाबुरामलाई भने मलाई प्रधानमन्त्री बनाउन सहयोग गर्नूस् हामी रूवाबासी गर्ने ठाउँमा पुगेका छैनौं : प्रचण्ड आफैं प्रधानमन्त्री बन्ने कसरतमा प्रचण्ड : नारायणकाजी, अग्नी र महेन्द्र रायसँग छलफल जनजातिको एक नम्बरमा रहेका अजम्बर राईलाई प्रचण्डले किन बनाएनन् समानुपातिक सांसद ?"
वैदेशिक रोजगारीको पीडा कसरी सहनु ?,"धनवीर कहिले विदेस गएको थियो ? (हातको औंला गन्दै) यो फागुनमा तीन वर्ष पुग्थ्यो । छोरालाई किन विदेश पठाउनुभयो ? घरद्वारको समस्या थियो। परिवारलाई पालनपोषण गर्ने समस्या थियो। त्यसैले छेरालाई विदेश पठाइयो। आएर घरको ऋण तिर्छु भनेको थियो। (रुँदै) जिउँदो गएको छोरो बाकसमा बन्द भएर आयो। विदेसमै हुँदा धनवीरले कमाएर तिर्छु भनेर तीनचार वटा बैंकबाट ऋण लिएर पक्की घर ठड्यायो। विदेश जान पनि धनवीरले कर्जा लिएको थियो ? कति छ ऋण ? (सम्झिँदै) २० लाख जति होला। भर्खरै लास ल्याउन ५० हजार ऋण लिनुपर्यो। क्रियाकर्म गर्न १ लाख ऋणै लिनुपर्यो। तीन वर्ष पहिले विदेश जान अढाइ लाख ऋण लिएको थियो। कात्तिक ३१ गते छोट्को (कान्छो छोरो) शम्भू विदेश जाने तयारीमा थियो। एजेन्टलाई तीन लाख दिइसकेको थियो। काठमाडौं गएर भोलि बिहान विदेश उड्ने तयारीमा थियो। साँझमै खबर आयो, दाजु धनवीर मरेको। एयरपोर्टबाट कान्छो छोरो फर्केर आयो। छोरो बितेको खबर कसरी पाउनुभयो ? नक्टाझिल (नक्टाझिज)को साथीसँगै कम्पनीमा काम गथ्यो। उसले हाम्रो छोरी रीतालाई आफन्तमार्फत खबर गर्यो। म बजार गएको थिएँ। गाउँका एक जनाले मलाई बोलाउन गयो। के भयो भनेर सोधें। उसले केही भनेन। मलाई लिएर सरासर घर लिएर आयो। घर पुग्दा मान्छेहरूको भीड थियो। कनारोहट (रुवाबासी) भइरहेको थियो। किन सबै रुँदैछन् भनेर सोध्दा धनवीर बाकसमा आएको थाहा पाएँ। अब कर्जा कसरी तिर्ने सोचमा डुबेका छौं। छोराको मृत्युपछि दिनचर्या कसरी बितिरहेको छ ? छोरोकै यादले सताउँछ। भोक, प्यास, निद्रा सबै हराएको छ। राति निदाउन सकेको छैन। चिन्ताले निकै कमजोर बनायो। अब हाम्रो पैतवाल (हेरचाह) कसले गर्छ। कान्छो छोरा पनि चिन्तामै छ। धनवीरलाई कसरी हुर्काउनुभएको थियो ? धेरै तकलिफ (दुःख)ले हुर्काएका थियौं। बनीबुतो गरेर कापी किताब किनेर स्कुल पढाएका थियौं। हाटबजारमा तरकारी किनबेच गरेर पालेको थिएँ। छोरो जवान भएपछि बुढेसकालमा कमाएर खुवाउँछ भन्ने सपना थियो। अधुरै रह्यो। कति पढाउनुभएको थियो ? १२ कक्षा पढेको थियो। शम्भू पनि दाइ जतिकै पढेको छ। त्यसपछि किन पढेनन् ? खर्च नपुगेर। उसले भन्थ्यो, तपाईंहरू बुढो हुनुभयो। अब म कमाउँछु। तपाईंलाई बसाएर खुवाउँछु। विदेश गयो। तर, कहिल्यै नफर्किने गरी रुवाएर गयो। तपाईं जस्तो धेरै आमाका छोरा विदेश जान्छन् नि ? सबैलाई केही न केही तकलिफ छ। त्यसैले विदेश पठाउन बाध्य हुन्छन्। बाध्य भएर विदेश गएको थियो। उसले बनाउन, जोड्न, काट्न जस्ता सबै खाले लुइर (सीप) सिक्यो। यो सबै नसिकेको भए सायद यस्तो दिन आउँदैनथ्यो। के काममा विदेश गएको थियो ? ऊ कुट (कार्टुन) बनाउने काममा गएको थियो। पछि उसलाई सुपरभाइर बनाइएको रहेछ। ऊ निकै सहयोगी स्वभावको थियो। गाउँघरमा पनि सबैलाई सघाउँथ्यो। गाउँलेको पनि निकै प्यारो थियो। छोरोसँग अन्तिम पटक कहिले कुरा गर्नुभएको थियो ? मर्नुभन्दा एक दिन पहिले कुरा भएको थियो। के कुरो भएको थियो ? आमा, धेरै ऋणकर्जा भयो। म दुई महिनामा घरमा आउँछु। अलिअलि अझै ऋण खोजेर घर निर्माणको काम सबै सक्छु। अनि हामी दाजुभाई विदेश आएर ऋण तिरौंला भनेको थियो। बैंकमा किस्ता तिरिरहेका थियौं। उसकै कमाइले घरपरिवार चल्थ्यो। तर, आज उसले हाम्रो दुःख बुझेन। बुढेसकालमा मलाई छोडेर गयो। धनवीर विदेशमै हुँदा घर बनाउन सुरु गर्नुभयो ? हजुर हो, तपाईको कति जना सन्तान छन् ? सात जना। ५ छोरी, २ छोरो। धनवीर जेठो छोरो थियो। धनवीरको विवाह भएको थियो ? पाँच वर्षअघि विवाह गरिदिएको थिएँ। उसको एउटी ४ वर्षको छोरी पनि छ। छोरोको मृत्युपछि समाजका मानिसहरूले कस्तो सहयोग गरे ? क्रियाकर्ममा सबैले सहयोग गर्नुभयो। प्रसाद ग्रहण गरेर जानुभयो। अब तपाईंको बुहारी, नातिलाई कसरी पाल्नुहुन्छ ? अब जसोतासो सबैको पालनपोषण गर्छु। आमाबुवाले आफ्नै अगाडि सन्तान गुमाउनुको पीडा कति हुन्छ ? बरु योभन्दा मर्नु ठीक। दिलमेके तकलिफ (मनको दुःख) राम्रो हुँदैन। दुःखमा नेताहरू आएनन् ? आयो कि आएन मलाई थाहा छैन। म त रोएर दिनभरी घरमै बसेका थिएँ। गरिबको सन्तान किन विदेश जान्छन् ? दुःखैले जान्छ। ठूलाबडाका छोराछोरी रमाइलो गर्न, पढ्न जान्छन्। तर, हामी गरिबका बेटाबेटी दुःखले जान्छन्। अलिअलि खान लाउन पुग्ला भन्ने आसले जान्छन्। अरू त के नै होला र। तर, उनीहरू आफ्नो परिवारको लागि भनेर विदेशमा दुःख गर्छन्। दुःख भने देखाउँदैनन्। गाउँका अरू पनि विदेश गएका छन् ? गएको छन्। धेरै (बहुते) जना गएका छन्। विदेस जाने लर्को गाउँमा कसरी लाग्यो ? कसरी बन्यो, किन बन्यो थाहा छैन। पैसा कमाउनकै लागि जान्छन् जस्तो लाग्छ। (एकछिन सोच्दैं) १० बिघा जमिन हुनेहरू पनि केही पैसा (ढउवा) कमाउँछु भनेर नै गएको देखिन्छ भने गरिबका छोराछोरी त झन् जाने नै भए। गाउँमै काम गरे हुन्न र ? त्यही खेतीपाती हुने हो। तर, पुग्दैन। खेती किसानीमा पहिला जस्तो फाइदा कहाँ छ र ? पेट पाल्न कठिन बन्दै गएको हो ? धेरै समस्या छ। दुःखमा जीवन चलिरहेको छ। गरिबलाई बुझ्ने र सुन्ने कोही छैन। तपाई जस्तो धेरै आमाहरू वैदेसिक रोजगारीको पीडाले रोइरहेका छन्। सरकारले यो समस्या समाधान गर्न के गर्नुपर्छ ? सुविस्ता(सुविधा) दियो भने गरिब परिवार राम्रोसँग चल्छ। भर्खरै चुनाव सक्यो। नेताहरूले भोट माग्न आउँदा धेरै कुरो भनेको होला नि ? गरिबका लागि नेताहरूले काम गर्दैनन्। भोट लिएर जान्छन्। जित्छन्। आफै कमाउँछन्। हामीले कुनै सहयोग माग्दा उल्टै पैसा माग्छन्। दुःख मात्र दिन्छन्। उनीहरूले यस्तो किन गर्छन् ? खै उनीहरूको मनमा के चल्छचल्छ म त धेरै बुझ्दिनँ। भोट लिने बेलामा हात जोड्छन्। अनि पछि कुनै गारविपत्त (आपतविपद) पर्दा जनतासँग मतलब राख्दैनन्। प्रस्तुति : राजकरण महतोविजयकुमार सिंह जब उनी बाकसमा फर्किए"
दाङको टरिगाउँ विमानस्थलबाट जहाजमा इन्धन रिफ्युलसुरु,"तुलसीपुर : दाङको तुलसीपुर१२ टरिगाउँस्थित विमानस्थलमा हवाई इन्धन रिफ्युलसुरुआत भएको छ । नेपाल वायुसेवा निगमको जहाजमा आइतबार चारसय ६० लिटर इन्धन रिफ्युल गरिएको नेपाल आयल निगमका प्रदेश प्रमुख जगदिशचन्द्र यादवले बताए। 'हामीले पहिलोपटक विमानमा इन्धन रिफ्युल गर्यौं,' उनले भने, 'अब नियमित रिफ्युलको कार्य हुनेछ । शनिबारदेखि इन्धन राख्न सुरु गर्ने भनिए पनि जहाज नआएपछि आइतबार रिफ्युल भएको हो । डिपो निर्माण नहुँदा यसअघि काठमाडौंबाट इन्धन बोकेर आउनुपथ्र्यो । सिटमा राखेर इन्धन राख्नुपर्ने अवस्था रहे पनि अब भने त्यस्तो समस्या नहुने वायुसेवा निगम दाङका प्रमुख महेन्द्र शर्माले बताए । 'यसअघि विमानको सिटमै राखेर इन्धन काठमाडौंबाटै ल्याउनुपर्ने हुन्थ्यो, उनले भने, 'अब भने त्यो समस्या हट्नेछ ।' इन्धन बोक्ने सिटमा अब यात्रुलाई नै राखिने र त्यसले भाडा कम हुन सक्ने अपेक्षागरिएको छ । टरिगाउँस्थित डिपोमा ३० हजार लिटर इन्धन स्टोर गर्ने क्षमता रहेको छ भने बाउजरमा ११ हजार लिटर स्टोर गर्न सकिन्छ । नियमित विमानसेवा सञ्चालन भएमा पनि तीन महिनासम्म इन्धन पुर्याउन सकिने इन्धन डिपो दाङका प्रमुख विपिन श्रेष्ठले बताए । इन्धन तत्काल आवश्यक परेमा तत्काल नेपालगञ्जबाट आपूर्ति गर्न सकिने भन्दै आपूर्तिमा कुनै समस्या नआउनेसमेत प्रमुख श्रेष्ठले बताए । 'हामी जतिबेला चाहिन्छ, त्यतिबेलै ल्याउँछौं, उनले भने, 'कहिल्यै नेपाली सेनाको हेलिकोप्टर आकस्मिक रुपमा पनि आउन सक्छ, त्यस्तो बेला पनि हामीले आपूर्ति गर्छौं ।' विगत छ महिनाअघि नै विमानस्थलको डिपोमा इन्धन राखिएको थियो । आयल निगमको केन्द्रीय कार्यालयबाट एकजना, प्रदेशस्थित भैरहवा कार्यालयबाट दुईजना तथा नेपालगञ्ज कार्यालयबाट एकजना प्राविधिकसहितको टोली विमानस्थलमा आएर इन्धन रिफ्युल गरिएको हो । यो चौथो प्रयासपछि मात्रै रिफ्युल भएको हो । यसअघि विभिन्न कारण देखाउँदै रिफ्युल कार्य हुन सकेको थिएन । डिपो निर्माण भएपछि ल्याब परीक्षणका लागि भारत पठाइएको थियो । भारतबाट तथा केन्द्रीय कार्यालयमा पनि परीक्षण गरेपछि रिफ्युल गर्न योग्य भएपछि आइतबार रिफ्युल कार्य गरिएको हो । टरिगाउँमा नेपाल वायुसेवा निगमको १९ सिटे टुइनेटर जहाज सञ्चालनमा छ । एयरपोर्टको धावनमार्ग सात सय ५० मिटर मात्रै रहँदा ठूला जहाज बस्न सकेका छैनन् । जसले गर्दा महँगो भाडा तिर्न यात्रु बाध्य छन् । दाङकाठमाडौं हवाई भाडा न्यूनतम भाडा आठ हजार आठ सय १० छ भने अधिकतम १२ हजार छ सय ६५ रहेको छ । काठमाडौंभन्दा दाङ आउँदा भने त्यसको दुई सय बढी हुन्छ । काठमाडौंमा यात्रु सेवाबापत पाँच सय रहेको, दाङमा तीन सय रहेकाले काठमाडौंबाट दाङ आउँदा दुईसय बढी लाग्ने गर्छ । रासस"
मनास्लुमा हिमचितुवाको खोजी,"गोरखा : मनास्लु संरक्षण क्षेत्र (एमक्याप)को नुब्री क्षेत्रमा गत वर्ष हिमचितुवा गणना गरेको टोलीले यसपटक चुम क्षेत्रमा गणना सुरु गरेको छ। ग्लोबल चेञ्ज रिसर्च इन्स्टिच्युट, एकेडेमी अफ साइन्स अफ द चेक रिपब्लिक(चेक ग्लोब)का डा बिक्रम श्रेष्ठ र त्रिभुवन विश्वविद्यालय वन विज्ञान अध्ययन संस्थान (हेटौंडा क्याम्पस)का सचित तिमिल्सिनाको टोलीले सोमबारदेखि हिमचितुवाको गणना सुरु गरेका हुन्। मनास्लु संरक्षण क्षेत्रअन्तर्गत चुम उपत्यकाको ३ सय वर्गकिलोमिटर क्षेत्रमा ६० वटा क्यामेरा जडान गरी ६० दिनसम्म हिमचितुवाको अध्ययन र गणना गर्ने बिक्रम श्रेष्ठले बताए। हिमचितुवाको भाले र पोथीको भेट हुने सिजन भएकाले यो सिजनमा अध्ययन गर्न थालिएको उनले बताए। यो सिजन भनेको हिमचितुवाको भाले र पोथीको मिटिङ सिजन हो, डा श्रेष्ठले भने, त्यति मात्र होइन। यो सिजनमा हिमचितुवा तलतल झर्ने र गाउँबस्तीका मान्छेहरू पनि गाउँ छाडेर सहर झर्ने सिजन पनि भएकाले यतिबेला हिमचितुवा अध्ययनका लागि उपयुक्त समय हो। साथै बर्खा सिजनमा हिमचितुवाको पाइलाको डोब मेटिने तर अहिले डोब रहिरहने भएकाले पनि यतिबेला गणना गर्न सुरु गरिएको उनले बताए। टोलीले सोमबारदेखि चुम उपत्यकाका विभिन्न विशेष क्षेत्रमा अत्याधुनिक क्यामरा जडान गर्नेछन्। यसको बासस्थानले धेरै ठूलो क्षेत्र ओगटेको हुन्छ। हिमचितुवा समूह बनाएर बस्दैन, एक्लाएक्लै बस्छ। एउटा हिमचितुवा कम्तीमा आठ सय किलोमिटरदेखि १५ सय किलोमिटर क्षेत्रभित्र फैलिएर बसोबास, चरिचरण गरेको हुन्छ । डा श्रेष्ठ भन्छन्, त्यसैले हामीले ३ हजार मिटरभन्दा माथि ५५ सय मिटर उचाइसम्मको ३ सय स्क्वायर किलोमिटर क्षेत्रमा ६० वटा क्यामरा जडान गरी हिमचितुवाको मनिटरिङ कार्य सुरु गर्छौं। फागुनसम्म मनिटरिङ गरेपछि यसको आधारभूत तथ्यहरू पत्ता लाग्छ। पोथी हिमचितुवा धेरै हिँड्डुल नगर्ने, पुरुष जाति भने मनास्लु क्षेत्रबाट लाङटाङ तथा सगरमाथा राष्ट्रिय निकुञ्जसम्म पनि पुगेको हुनसक्ने उनले बताए। गत वर्ष नुब्री क्षेत्रमा मनिटरिङ गर्दा तीनदेखि चारवटासम्म हिमचितुवा रहेको तथ्य भेटिएको उनले बताए। विगतमा एमक्याप प्रमुख मधु क्षेत्रीले अध्ययन गर्दा एकदेखि दुईवटासम्म हिमचितुवा फेला पारेको नुब्री क्षेत्रमा यो संख्या बढेर तीन वा चारवटासम्म पुगेको हो। यसलाई सन्तोषजनक मान्न सकिने उनको भनाइ छ। लोपोन्मुख प्रजाति मानिने हिमचितुवा एसियाका १२ देशमा रहेकामा गोरखामा पनि हुनुले जिल्लाको गौरव मान्न सकिन्छ। नेपालको अपिनप्पा, हुम्ला, सेफोक्सुन्डो, अन्नपूर्ण संरक्षण क्षेत्र, मनास्लु संरक्षण क्षेत्र, लाङ्टाङ राष्ट्रिय निकुञ्ज, सगरमाथा राष्ट्रिय निकुञ्ज र कञ्चनजंघा क्षेत्रमा हिमचितुवा पाइने अध्ययनले देखाएको छ, श्रेष्ठले भने, सबैभन्दा धेरै सेफोक्सुण्डो र अन्नपूर्ण संरक्षण क्षेत्रमा पाइन्छ। सगरमाथामा २००६ मा जम्मा ६ वटा रहेकामा २०१५ मा घटेर जम्मा तीनवटा फेला परेको छ। हिमचितुवाको अध्ययन, अनुसन्धान र गणनाले संरक्षित क्षेत्रलाई कहाँसम्म विस्तार गर्ने वा कति साँघुरो बनाउने भन्नेसम्मको आधार तयार पारिन्छ। हिमाली क्षेत्रको जैविक विविधतालाई सन्तुलित राख्न हिमचितुवाले महत्वपूर्ण भूमिका खेल्ने विश्वास गरिन्छ। मान्छेलाई हैरान पर्ने जंगली कुकुर, फ्याउराहरूलाई यसले सिकार बनाउने हुँदा मानव जनजीवनलाई सहयोगीको भूमिका निर्वाह गर्ने मानिन्छ।"
क्षमतामा प्रश्न,"युवक परिवारसँग खेतमा बस्थे। उनीहरूसँग कुकुर थियो। अभ्यासका लागि प्रत्येक दिन घण्टौंसम्म कुकुरसँग पोखरीमा जान्थे। उनी अप्ठ्यारो मौसममा आउन सक्ने कुनै पनि घटनाका लागि कुकुरलाई तयार पार्न चाहन्थे। खासमा सबैभन्दा राम्रो सिकार गर्ने कुकुर बनोस् भन्ने उनको सोच थियो। दुवै हरेक दिन कडा प्रशिक्षणका लागि पोखरी पुग्थे। कुकुर आज्ञाकारी नहुञ्जेल उनले पूरापूर अभ्यास गराइरहे। जाडो र गर्मी दुवै मौसमका कैयौं महिना दुवै त्यसमा लागिपरे। एक दिन युवक र उनको कुकुर घर नजिकैको पोखरीमा नियमित स्थानमा पुगे। केही मिनेट मात्र बितेको थियो कि दुवैले हाँसको पहिलो समूह उडेको सुने। युवकले गोली हानेर पोखरीको बीचमा एउटा हाँसलाई झार्यो। युवकले कुकुरलाई पोखरीको माझबाट हाँस ल्याउन संकेत गरे। कुकुरले पानीमा पौडी खेलेन बरु पानीको सतहमा हिँड्यो। हाँसलाई निकाल्यो र युवकलाई फिर्ता गर्यो। युवक छक्क परे। प्रशिक्षणले कुकुरमा पानीमा हिँड्ने अद्भुत क्षमता बनिसकेको थियो। जुन जादुजस्तै थियो। युवकलाई लाग्यो, यो अचम्मको यथार्थ कसैले पत्याउने खालको छैन। अविश्वसनीय उक्त घटना देखाउन युवकले नजिकैको किसान बोलाए। छिमेकी पनि सहमत भए। भोलिपल्ट बिहान पोखरीको छेउमा सबै भेला भए। किसानले धैर्यपूर्वक हाँसहरूको समूहलाई माथिबाट उडाए। उनले छिमेकीलाई गोली चलाउन भन्यो। छिमेकीले एउटा हाँस मारे। युवकले कुकुरलाई हाँस ल्याउन संकेत गरे। कुकुरले हिजो जसरी हाँस बाहिर ल्यायो। तिमीले त्यो देख्यौ ? तिम्रो भन्नु के छ ?, युवकले भने। छिमेकी बोले, तिम्रो कुकुरलाई त पौडन पनि आउन्न रैछ। कुकुरको क्षमता कम औंल्याएपछि युवक छक्क परे। नैतिक शिक्षा : प्रायः मानिस अरूको क्षमता वा उपलब्धिलाई कम आँक्छन्।"
बञ्चरो प्रहार गरेर श्रीमतीको हत्या,"जनकपुरधाम : धनुषामा बञ्चरो प्रहारबाट एक महिलाको मृत्यु भएको छ। धनुषाको बटेश्वर गाउँपालिका५ शान्तिपुरकी सीता यादवको बञ्चरो प्रहारबाट मृत्यु भएको हो। जिल्ला प्रहरी कार्यालय धनुषाका अनुसार सीता वीरेन्द्र यादवको २८ वर्षीय हुन्। आइतबार रात्रिकालीन समय ११ बजे धरिलो हतियार बञ्चरो प्रहार गरी हत्या गरिएको प्रहरीको भनाइ छ। प्रहरी श्रोतका अनुसार बञ्चरोले मुखमा प्रहार गरी मारिएको छ। बञ्चरोको प्रहार भारी हुने र मुखमा प्रहार गर्दा क्षतविक्षत भएको अवस्थामा अस्पतालमा उपचार गराउन ल्याउदा प्रहरीले शवलाई नियन्त्रणमा लिएर अनुसन्धान गर्दैछ। घरमा सुतिरहेको अवस्थामा परिवारका सदस्य वा कसैले बञ्चरो हानेको घटनाबारे राति नै अनुसन्धान सुरु गरिएको प्रहरी उपरीक्षक वसन्त रजौरेले जानकारी दिए। उनले भने, घटनास्थलमा प्रहरीको टोली परिचालन भइसकेको छ, अनुसन्धानका लागि मृतकका श्रीमानलाई नियन्त्रणमा लिएका छौं, अनुसन्धान हुदैछ। बञ्चरो प्रहारपछि जनकपुरधामस्थित काव्या हस्पिटलमा उपचार गराउन ल्याउँदा अस्पतालले मृत घोषित गरेको थियो।"
चीनले मंगलबारदेखि 'डिजिटल ट्राभल कोड' प्रयोग हटाउने,बेइजिङ : चीनले मंगलबारदेखि 'डिजिटल ट्राभल कोड' प्रयोग हटाउने भएको छ। चीनले सोमबार दिएको जानकारी अनुसार मंगलबारदेखि कोड प्रयोग हुने छैन। यो दूरसञ्चारमा आधारित डिजिटल उपकरण हो। स्थानीय सरकारलाई सम्भावित संक्रामक जोखिमबाट जोगाउनका लागि व्यक्तिहरूको क्रससिटी यात्राहरूको ट्र्याकिङ सुरु गरिएको थियो। सन् २०२० मा कोभिड १९ को रोकथामका लागि उक्त योजना सुरु गरिएको थियो।
नेपाल प्रहरीको आवासीय तालिम दिएर कोहलपुरमा नगर प्रहरी भर्ना,"नेपालगन्ज : नेपाल प्रहरीको आवासीय तालिम दिएर कोहलपुर नगरपालिकाले नगर प्रहरी भर्ना गरेको छ। नगर प्रहरीको परीक्षा, भर्ना र तालिम नेपालगन्जस्थित कर्णाली प्रदेश प्रहरी तालिमले दिएको हो। तालिमका संयोजक प्रहरी निरीक्षक यामबहादुर मल्लका अनुसार नगर प्रहरीलाई आधारभूत तालिम दिएको बताए। ४५ दिनको तालिममा २५ दिन प्रहरीको तालिम केन्द्रमा आवासीय तालिम दिइएको थियो। जसमा प्राथमिक कवच, लठ्ठी तालिम, सलाम गर्न सिकाउने, परेड खेल्न सिकाउने, पिटी सिकाइएको थियो। २० लिन भने कोहलपुर नगर क्षेत्र परिसरमा फिल्ड एट्याचमेन्ट (व्यावहारिक ज्ञान) दिइएको थियो। ४५ दिनको तालिममा २५ दिन प्रहरीको तालिम केन्द्रमा आवासीय तालिम दिइएको थियो। नगर प्रहरी जवान आधारभूत तालिम पहिलो समूहको दीक्षान्त समारोह आइतबार सम्पन्न भएको थियो। नेपालगन्ज कारकाँदोस्थित कर्णाली प्रदेश प्रहरी तालिम केन्द्रमा कोहलपुर नगरपालिकाका नगर प्रमुख पूर्णप्रसाद आचार्यको प्रमुख आथित्यतामा दीक्षान्त समारोह सम्पन्न भएको हो। नगर प्रमुख आचार्यले लगनशील, कर्मठ र योग्य कर्मचारीका रूपमा आफूलाई स्थापित हुनेगरी आफ्नो भूमिका उत्कृष्ट बनाउन दीक्षित भई जाने प्रशिक्षार्थी प्रहरी जवानलाई निर्देशन दिए। नगर प्रहरीलाई पारदर्शी, मर्यादित र अनुशासित बनाउन भर्ना छनोटदेखि आधारभूत तालिमसम्मको जिम्मेवारी कर्णाली प्रदेश प्रहरी तालिमलाई सुम्पेका थियौं, नगर प्रहरी प्रमुख आचार्यले भने, कसैको दबाब र प्रभावमा नगर प्रहरी नियुक्त गरिएको छैन। गतिशील कोहलपुर नगरपालिका बनाउने हाम्रो उद्देश्यमा नगर प्रहरीले आफ्नो व्यावसायिकता प्रदर्शन गर्नेछ भन्ने विश्वास छ। नगर उपप्रमुख संगीता सुवेदीले संविधान र स्थानीय सरकार सञ्चालन ऐनअनुसार नै कोहलपुर नगरपालिकाले प्रहरी ऐन बनाएर प्रक्रियागत ढंगले नगर प्रहरी स्थापना गरेको जानकारी दिइन्। कर्णाली प्रदेश प्रहरी तालिम केन्द्रका प्रहरी वरिष्ठ उपरीक्षक चक्रबहादुर सिंहले नगर पालिकाले आवासीय सुविधासहित नगर प्रहरीलाई यसखालको तालिम दिनु नमुनायोग्य भएको भन्दै प्रंशसा व्यक्त गरे। उनले शिक्षार्थीहरूले प्रदर्शन गरेको उच्च कोटीको अनुशासन, सामूहिक भावनाको विकास, लगनशीलता, सकारात्मक सोच, अभिरुचि एवं धैर्यताकासाथ तालिम सम्पन्न भएको भन्दै आफ्नो जिम्मेवारी कार्यक्षेत्रमा कुशलतापूर्वक निर्वाह गर्न निर्देशन दिए। समारोहमा कोहलपुर नगरपालिकाका प्रशासकीय अधिकृत टीकाराम ढकालले शब्दोच्चारणद्वारा प्रशिक्षार्थीहरूलाई सपथ ग्रहण गराउनुको साथै प्रमुख अतिथीलाई स्वागत मन्तब्य ज्ञापन गरी दीक्षित भई जाने प्रशिक्षार्थी नगर प्रहरी जवानहरूले तालिममा हासिल गरेका ज्ञान, सीप र कौशललाई कार्यक्षेत्रमा प्रतिबद्ध भएर कार्यान्वयन गर्ने तथा नगर प्रहरी संगठनको मान प्रतिष्ठा उच्च वनाउन सफल हुने विश्वास व्यक्त गरे। १२ पुरुष र ७ महिला गरी १९ जना प्रहरी जवानलाई आवासीय व्यवस्थासहित आधारभूत तालिम प्रदान गरिएको नगर प्रहरी प्रमुख वीरबहादुर थापाले जानकारी दिए। कोहलपुर नगरपालिकामा थापाको कमाण्डमा दुई जना प्रहरी सहायक निरीक्षक, दुई जना प्रहरी हवल्दार र १९ प्रहरी जवान गरी २४ जनाको टोली छ। उनीहरू सबैलाई तहगतअनुसार नै नेपाल प्रहरीले पाउने तलब, भत्ता र राशन सेवासुविधा उपलब्ध गराइएको नगर प्रहरी इन्चार्ज प्रहरी निरीक्षक वीरबहादुर थापाले जानकारी दिए। कोहलपुरमा नगर प्रहरीको छुट्टै ब्यारेक नै छ। उनीले २४ घण्टा नै ड्युटी गर्न ब्यारेकमा नै बस्ने व्यवस्था गरिएको छ। २४ घण्टा नै सेवा दिने उद्देश्यले नगर प्रहरीको नियुक्ति गरिएको छ। मोबाइल गस्ती, साइकल गस्ती, मोटरसाइकलबाट गस्ती नगर प्रहरीले गरिरहेका छन्, प्रमुख थापाले भने, खबर गरेको दुई मिनेटमा प्रहरी पुग्ने गरी परिचालनको व्यवस्था गरेका छौं।"
झडपमा उत्रिए समर्थक,"पेरिस : कतारमा जारी फिफा विश्वकपअन्तर्गत क्वार्टरफाइनलमा शनिबार राति फ्रान्स र मोरक्कोले जित हात पारेपछि समर्थक खुसी मनाइरहेका थिए। मोरक्कोको जितपछि सडकमा निस्किएका समर्थकमा फ्रान्सले इङ्ल्यान्डलाई हराएपछि अझै थपिएका थिए। फ्रान्स र मोरक्कोको झण्डा, गीत गाउँदै खुसी मनाइरहँदा केही समर्थक अराजक बनेका थिए। सोही क्रममा समर्थकले पसलहरूमा तोडफोड गर्न थालेपछि प्रहरीसँग पनि झडप भएको थियो। अन्तर्राष्ट्रिय सञ्चार माध्यमले पनि च्याम्प्स एलिसिज नजिक त्यो घटना भएको दाबी गरेका छन्। कतारमा जारी विश्वकपको क्वार्टरफाइनलमा मोरक्कोले पोर्चुगललाई १० गोलले पराजित गर्दै अन्तिम चारमा स्थान बनाएको थियो। साविक विजेता फ्रान्सले २१ गोलको नजितामा इङ्ल्यान्डलाई पाखा लगाउँदै सेमिफाइनलमा स्थान बनाएको थियो। यसैगरी मोरक्कोको जितमा खुसी मनाइरहेका प्यालेस्टाइनीमाथि पनि इजरायली प्रहरीले आक्रमण गरेको छ। सामाजिक सञ्जालमा भाइरल भएको एउटा भिडियोमा जेरुसेलुमको दमास्कस गेट नजिक प्रहरीले बालबालिकासमेतलाई लखेटेको देखिन्छ। त्यो घटनामा कसैलाई पनि क्षति पुगेको वा पक्राउ परेकोबारे उल्लेख गरिएको छैन। मोरक्को विश्वकपको सेमिफाइनल पुग्ने पहिलो अफ्रिकी टिम बनेपछि गाजाको दक्षिणतर्फ रहेका प्यालेस्टाइनीले भव्य खुसी मनाएका थिए। मोरक्कोको राष्ट्रिय टिमले जारी विश्वकपमा पटक पटक प्यालेस्टाइनप्रति ऐक्यबद्धता जनाउँदै झन्डासँगै फोटोसमेत खिचाएको छ। यसअघि मोरक्कोले स्पेनलाई पराजित गरेपछि खुसी मनाइरेका प्यालेस्टाइनीहरूलाई पनि इजरायली प्रहरीले आक्रमण गरेको थियो।"
ठूलोआँगनमा पृथ्वीनारायण शाहको शालिक बनाउन सुरु,"गोरखा : पर्यटक भित्र्याउनका लागि ठूलोआँगनमा पृथ्वीनारायण शाहको सालिक स्थापना गर्ने प्रक्रिया सुरु गरिएको छ। गोरखा नगरपालिकाले करिब २२ लाख रुपैयाँ लागतमा ठूलोआँगनको बीच भागमा सालिक राख्न लागेको हो। सालिक स्थापना गर्न यहाँ ४० वर्षअघि छापिएको ढुंगा फुटाइएको छ। नगरपालिकाले सालिक निर्माण गरेपछि यहाँ नेपाली सेनाले नियमित रुपमा साँझ र बिहान परेड खेल्ने र सलामी दिने कार्यक्रम छ। नगरपालिका र नेपाली सेनाले संयुक्त रूपमा यहाँ कार्यक्रम सञ्चालन गर्न लागेको हो। सो कार्यक्रमले पर्यटन प्रवर्द्धन हुने विश्वास गरिएको छ। तर कतिपय स्थानीयबासीले भने पुरातात्विक सम्पदामा आँच आउने गरी नयाँ संरचना बनाउन लागेको भनेर विरोध गरेका छन्। विरोधपछि केही समय निर्माण कार्य रोकिएको थियो। फेरि बैठक र छलफल गरी निर्माण कार्य सुरु गरिएको हो। यसअघि २०४२ सालदेखि पुरातत्व विभागले गोरखाको बसपार्कभन्दा माथि, तल्लोदरबार, ठूलोआँगनदेखि गोरखकाली मन्दिर, गोरखा दरबार क्षेत्रसम्म समेटेर पुरातात्विक क्षेत्र घोषणा गरी परियोजना लागु गरेको थियो। त्यसैअन्तर्गत तल्लो दरबारलाई गोरखा संग्रहालय, आसपासका क्षेत्रलाई गोरखा पार्क, पृथ्वीनारायण शाहको सालिक निर्माण गरेको छ। साथै सो क्षेत्रलाई विश्व सम्पदा सूचीमा सूचीकृत गर्न सिफारिस पनि गरेको छ। केही स्थानीयवासीले विश्व सम्पदा सूचीमा समेटिएपछि साधारण जनजीवनमा कठिनाइ हुने, पुरातात्विक नीति नियम पालना गर्न सहज नहुने भन्दै निरन्तर विरोध गरेपछि २०७३ सालपछि गोरखा संग्रहालयको घेरा र गोरखा दरबार क्षेत्रलाई मात्र पुरातात्विक क्षेत्र कायम गरी बाँकी क्षेत्रलाई खुल्ला गरिएको थियो। पुरातात्विक क्षेत्रबाट खुल्ला भएपछि यसअघि बिछ्याइएको ढुंगा फुटाएर ठूलोआँगनको बीच भागमा सालिक बनाउन थालिएको हो।"
९५० थान सेतो छडी हस्तान्तरण,"काठमाडौं : बीपी कोइराला फाउन्डेसनले अपांगता संरक्षण नेपाललाई ९ सय ५० थान सेतो छडी हस्तान्तरण गरेको छ। अन्तर्राष्ट्रिय अपांगता दिवसका अवसरमा दृष्टिविहिनहरूको सहयोगार्थ छडी हस्तान्तरण गरिएको हो। फाउन्डेसनका सचिव तथा भारतीय राजदूतावासका प्रथम सचिव डा साहिल कुमारले छडी हस्तान्तरण गरे। फाउन्डेसनको प्राथमिकताभित्र स्वास्थ्य क्षेत्र पनि पर्छ। फाउन्डेसनले कोभिड१९ को महामारीका बेला सुदूरपश्चिम प्रदेशमा सुरक्षा सामग्रीसमेत उपलब्ध गराएको थियो। भारत र नेपाल सरकारको संयुक्त पहलमा सन् १९९१ मा फाउन्डेसनको स्थापना भएको हो। दुई राष्ट्रका संस्कृति र जनजीवनसँग सम्बन्धित बहुआयमिक पक्ष तथा कला, साहित्य, बौद्घिक सम्वादलाई प्रगाढ बनाउँदै भारत र नेपालबीचको सम्बन्धलाई थप मजबुत बनाउने यसको उद्देश्य रहेको छ।"
काम चलाउ सरकारले ल्याएको अध्यादेश राष्ट्रपतिले रोक्नुपर्छ : राप्रपा,"काठमाडौं : सरकारले नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न ल्याएको अध्यादेशको सर्वत्र आलोचना भएको छ। सत्तारुढ दलका नेताका साथै संविधानविद्हरुले समेत अध्यादेशको विरोध गरेका छन्। यसैक्रममा राष्ट्रिय प्रजातन्त्र पार्टीले काम चलाउ सरकारले ल्याएको अध्यादेश राष्ट्रपतिले रोक्नुपर्ने बताएको छ। राप्रपाका प्रवक्ता मोहन कुमार श्रेष्ठले नयाँ जनादेश आइसकेको अवस्थामा अध्यादेश ल्याउनु अनुचित र अनैतिक र आपत्तीजनक रहेको बताएका छन्। काम चलाउ सरकारले ल्याएको अध्यादेश राष्ट्रपति रोक्नुपर्ने उनको भनाइ छ। केही दिनभित्र नयाँ संसद बैठक सुरु हुने अवस्थामा काम चलाउ सरकारले बदनियताका साथ अध्यादेश ल्याउनु अनुचित र आपत्तीजनक रहेको उनको ठम्याइ छ। 'देउवा नेतृत्वको सरकार बनेको डेढ वर्षसम्म रेशम चौधरीको रिहाइ लक्षित अध्यादेश ल्याउन कुनै अग्रसरता नदेखाएको र अहिले कामचलाउ अवस्थामा अध्यादेश ल्याइनु स्वार्थपूर्ण सत्ता केन्द्रीत राजनीतिको फोहोरी सुरुआत हो,'उनले भने,' राष्ट्रपति महोदयले कामचलाऊ सरकारले ल्याएको अध्यादेशलाई रोक्नुपर्छ ।' यसअघि नेपाली कांग्रेसका महामन्त्री तथा नवनिर्वाचित सांसद विश्वप्रकाश शर्माले समेत संक्रमणकालिन अवस्थामा अध्यादेश ल्याइनु गलत भएको बताएका छन्। राष्ट्रिय स्वतन्त्र पार्टीका सभापति रविलामीछानेले अध्यादेशले नयाँ जनादेशको मर्म मिचेकाले तत्काल फिर्ता हुनुपर्ने धारण राखेका छन्। आइतबार मन्त्रिपरिषद बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न सरकारले अध्यादेश ल्याएको हो।"
सुनचाँदीको भाउ घट्यो,काठमाडौं : नेपाली बजारमा सोमबार सुनचाँदीको भाउ घटेको छ। नेपाल सुन चाँदी व्यवसायी महासंघका अनुसार आज सुन तीन सय रुपैयाँले घटेर प्रतितोला १ लाख २०० रुपैयाँ कायम भएको छ। यस्तै तेजाबी सुन प्रतितोला ९९ हजार ७ सय रुपैयाँमा कारोबार भइरहेको छ। सुनको मूल्यसँगै चाँदीको भाउ पनि घटेको छ। आज चाँदी प्रतितोला १० रुपैयाँले घटेर १३९० रुपैयाँमा कारोबार भइरहेको छ।
सोमबार बिहान २०७ जना सवारी चालकलाई कारबाही,"काठमाडौं : काठमाडौं उपत्यकामा आज बिहान भएको विद्यार्थी सुरक्षा लक्षित विशेष चेकिङका क्रममा २०७ जना सवारी चालकलाई ट्राफिक प्रहरीले कारबाही गरेको छ। जसमा सवारी चालक अनुमतिपत्र नभई सवारी चलाएका तीन जना, कागजपत्र साथमा नलिई सवारी चलाउने १२ जना र अन्य कसुरमा ३ जना विद्यार्थी चालकलाई कारबाही गरीएको छ। सोही चेकिङकै क्रममा ट्राफिक नियम उल्लंघन गर्ने अन्य १८९ जना सवारी साधनका चालकलाई पनि ट्राफिक प्रहरीले कारबाही गरेको छ। दुर्घटना न्यूनीकरण तथा सवारी आवागमन सहज बनाउन ट्राफिक प्रहरीले विशेष चेकजाँच गर्दै आएको छ। सहज र सुरक्षित यात्राका लागि ट्राफिक नियम पालना गर्न चालकलाई काठमाडौं उपत्यका ट्राफिक प्रहरी कार्यालयका प्रवक्ता एंवम् प्रहरी वरिष्ठ उपरीक्षक राजेन्द्रप्रसाद भट्टले बताए।"
"पाकिस्तान र अफगानिस्तानको सीमानाकामा गोलीबारी, ६ पाकिस्तानी मारिए",एजेन्सी : पाकिस्तान र अफगानिस्तानबीच गोलाबारी हुँदा ६ जना पाकिस्तानीको मृत्यु भएको छ। सो घटनामा १७ बढि घाइते भएका छन्। हमलापछि जारी विज्ञप्तिमा पाकिस्तानी सेनाले अफगानिस्तानको सुरक्षा बलले बिनाकारण हमला गरेको आरोप लगाएको छ । पाकिस्तानी सेनाले हमलामा अफगानिस्तानको सुरक्षा बलले गोलाबारुदको प्रयोग गरेको र त्यसपछि पाकिस्तानी सीमा सुरक्षा बलले जवाफी कारबाही गरेको बताएको छ। समाचार एजेन्सी रोयटर्सका अनुसार कान्दाहारका प्रहरी प्रवक्ता हाफिज सावेरले यस हमलामा एक अफगानी सैनिकको पनि मृत्यु भएको र तीन सर्वसाधारणसहित अन्य १० जना घाइते भएको बताएका छन्। अफगान सरकारका अधिकारी नुर अहमदले दुई पक्षबीचको वार्तापछि अहिले घटनास्थलको अवस्था सामान्य रहेको बताएका छन्।
रोनाल्डो बेन्चमा राख्ने निर्णय गलत थिएन,"दोहा : कतारमा जारी फिफा विश्वकप फुटबलको क्वार्टरफाइनलमा पराजित भएपछि पोर्चुगलका प्रशिक्षक फर्नान्डो सान्तोसले मोरक्कोसँगको अप्रत्यासित हारबाट टोलीका कप्तान क्रिस्टियानो रोनाल्डो र आफू सबैभन्दा बढी दुखी भएको बताएका छन्। उनले रोनाल्डोलाई सुरुवातमै मैदान नउतारेर बेन्चमा राख्ने निर्णय पनि गलत नभएको दाबी गरेका छन्। यो हारबाट खेलाडीहरू निकै दुखित छन्। म सम्पूर्ण पोर्चुगल समर्थकहरूलाई यो भन्न चाहन्छु कि हामी उहाँहरूभन्दा धेरै निरास छौं, उनले भनेका छन्, हाम्रो टोली उत्कृष्ट थियो। त्यसैले टोलीबाट धेरै अपेक्षा पनि थियो। तर, यो हारले निकै दुखी बनाएको छ। क्रिस्टियानो रोनाल्डोलाई सुरुवातमै मैदान नपठाउँदा टोलीमा कुनै असर नपरेको सान्तोसले दाबी गरे। रोनाल्डोका कारण खेलमा कुनै नराम्रो प्रभाव परेको छैन। हामी एकजुट भएर नै अघि बढेका छौं। आजको हारले सबैभन्दा बढी असर रोनाल्डो र मलाई नै गरेको छ, उनले भने, मलाई लाग्दैन कि रोनाल्डो नखेलाएर हामीले गल्ती गर्यौं। मलाई आफ्नो निर्णयमा कुनै दुःख छैन। हामीले खेलको स्थिति हेरेर नै यो रणनीति बनाएका हौं। उनले पाएका अवसर सदुपयोग गर्न नसक्दा अप्रत्यासित हार बेहोर्नु गरेको स्पष्ट पारे। हामीले धेरै अवसर पाएका थियौं। तर, त्यसलाई फिनिसिङ गर्न सकेनौं। खेलको सुरुवातमा आवश्यकताभन्दा बढी बल पोसेसनमा राख्न खोज्यौं। जसका कारण आक्रमण बुन्न सकेनौं, उनी भन्छन्, मोरक्कोको रक्षापंक्तिले पनि उत्कृष्ट खेल खेल्यो।"
एमबाप्पेले एकदिन सबै कीर्तिमान तोड्ने छन्,"दोहा : काइलिन एमबाप्पेको उमेरमा हुँदा ओलिभर जिरुड सुनिएको नाम थिएन। फ्रान्सको दोस्रो डिभिजनको लिग टोर्समा उनी संघर्ष गरिरहेका थिए। करियर सुरुवात गर्न र जीवनको लक्ष्य निर्धारण गर्ने आसपासका धेरै युवाजस्तै अवस्थामा थिए, जिरुड। जिरुडले लामो प्रतीक्षा र दृढताले अन्ततः सार्थकता पायो, जब २५ वर्षको उमेरमा फ्रान्सको राष्ट्रिय टिममा पुगे। हाल एमबाप्पेको उमेरभन्दा दुई वर्षपछि फ्रान्सको राष्ट्रिय टिममा परेका जिरुड अहिले करियरको शिखरमा छन्। शनिबार राति फ्रेन्च राष्ट्रिय फुटबल टिमका सर्वाधिक गोलकर्ता बनेका जिरुड धेरै युवाका लागि उदाहरण बनेका छन्। जिरुडले ३७ वर्षमा हासिल गरेको यो सफलता सबै चिज तुरुन्तै हासिल गर्न सकिँदैन र धैर्यताले सफलता पाउँछ भन्ने उदाहरण हो। फ्रेन्च फुटबलमा उनको कीर्तिमान क्षणिक हुन्छ भन्ने उनलाई थाहा छ। किनभने, उनी फुटबलका सम्राट बन्ने मार्गमा रहेका एमबाप्पेसँग खेलिरहेका छन्। एमबाप्पे द्रुत गतिमा विश्वकपको सफलतातर्फ दौडिरहेका छन्। उनले सबै कीर्तिमान तोड्ने छन्, जिरुड मुस्कुराउँदै भन्छन्, मलाई त्यो थाहा छ। जारी विश्वकपमा गोल्डेन बुट दौडमा एमबाप्पे सबैभन्दा अगाडि छन्। अहिलेसम्म उनले पाँच गोल गरिसकेका छन्। एमबाप्पे क्रिस्टियानो रोनाल्डोभन्दा विश्वकपमा एक गोल धेरै गरिसकेका छन्। आफूभन्दा १४ वर्ष जेठा रोनाल्डोको तस्बिर फ्रेन्च फरवार्डले बाल्यकालमा आफ्नो कोठामा सजाएका थिए। उनी २० वर्षको हुँदा विश्वकप र फ्रेन्च लिग वान जितिसकेका एमबाप्पेले कोठामा काइलिन एमबाप्पेको तस्बिर राखेर प्रतिस्थापन गरेका थिए। किशोरावस्थामै ठूलो सफलता हासिल गरिसकेका एमबाप्पेको गति सुरु भएदेखि रोकिएको छैन। फुटबल एकनासको हुँदैन। तर, एमबाप्पे भने संधै एकैनासकै छन्। सफलताबाट झन् बढी सफलतातर्फ। एमबाप्पेले २४औं जन्मदिन मनाउनुअघि फ्रेन्च टिमबाट ३३ गोल गरिसकेका छन्। यो उमेरमा थिएरी अनरीले १० गोल मात्रै गरेका थिए भने जिरुडले खातै खोलेका थिएनन्। उनी अविश्वसनीय छन्, र अझै युवा झन्, त्यो झन् महत्वपूर्ण हो, जिरुड भन्छन्, किनभने उनी अझै उत्कृष्ट हुन सक्छन्। एमबाप्पे सन् २०१८ मै अविश्वसनीय थिए। अझै पनि परिपक्व उमेर भइसकेको छैन। उनी उत्कृष्ट टिमका उत्कृष्ट स्टार हुन्। अहिले क्षमतावान खेलाडीको जमातबाट फ्रेन्च आक्रामणलाई अझै तिखारी रहेका छन्। उनी फ्रान्सको आक्रमणको आधारका रूपमा आफूलाई प्रस्तुत गर्न चाहन्छन्, फ्रेन्च टिमका सहायक प्रशिक्षक गाई स्टेफन भन्छन्, जुन मौका उनी पेरिस सेन्ट जर्मन (पीएसजी) मा पाउँदैनन्। फ्रान्समा जिरुडसँगको सहकार्यमा प्रमुख हतियार बन्ने उनलाई अवसर छ। एम्बाप्पे र जिरुड एकअर्कालाई चाहिने खेलाडी हुन्, फ्रेन्च प्रशिक्षक डिडियर डेसच्याम्पस भन्छन्, हामीले एमबाप्पेका रूपमा अर्कै ग्रहबाट आएका खेलाडी पाएका छौं भन्दा पनि हुन्छ। उनीसँग विस्फोटक क्षमता छ। अपत्यारिलो क्षमता र गोल गर्न सक्ने क्षमता छ। प्रत्येक खेलमा उनले त्यो देखाइरहेका छन्। त्यो एकदमै महत्वपूर्ण पनि छ। एमबाप्पे विश्वकै सर्वाधिक पारिश्रमिक पाउने खेलाडी पनि हुन्। फेमसँगै समस्या पनि आउँछन् भन्ने एम्बाप्पेलाई थाहा छ। गत वर्ष युरोपियन च्याम्पियनसिपमा निर्णायक पेनाल्टीमा चुकेपछि उनको तीब्र आलोचना भएको थियो। फ्रेन्च फुटबल संघले असहयोग गरेकै कारण उनले फ्रान्सको जर्सी नलागाउने मनसाय बनाएको हल्लासमेत चलेको थियो। तर, एमबाप्पे मुस्कानसहित कतार पुगे। उनको उपस्थितिले समग्र खेलकै र जारी विश्वकपको पनि शोभा बढाएको छ। विश्वकप मन छुने कुरा हो, उनले आइतबार भनेका थिए। उनी आफ्नो सपनाको समयमा छन्। जारी २०२२२०२३ सिजनमा उनले त्यसरी नै तयारी गरेका थिए। शारीरिक र मानसिक रूपमा तयारी गरेकाले मात्रै यो प्रदर्शन सम्भव भएको उनले बताएका थिए।"
नामै फेसबुक डाँडा !,"जाजरकोट : डाँडाको नामै फेसबुक डाँडा। तपाईंलाई अचम्म लाग्न सक्छ! तर, मध्यपहाडी लोकमार्गअन्तर्गत जाजरकोटको छेडागाड नगरपालिका दशेरा सडक खण्डमा पर्ने एउटा डाँडाको नाम नै फेसबुक डाँडा राखिएको छ। फेसबुक डाँडा नाम राखिएको एक वर्ष पुग्न लाग्यो। मध्यपहाडी लोकमार्ग कालोपत्रे गरी सकेपछि सडक छेउमा विभिन्न स्थानका नाम लेख्ने क्रममा स्थानीय युवाले पाँच वर्ष अघिदेखि नै भन्दै आएको फेसबुक डाँडा नामाकरण गरिएको हो। छेडागाड नगरपालिका३ हाँडेतोला गाँउमा पर्ने यो डाँडा अहिले फेसबुक डाँडाको नामले प्रख्यात भएको स्थानीय हरिहर अधिकारीले बताए। अरू ठाउँमा कतै फोन नटिपे पनि यही ठाउँमा फोन टिप्थ्यो उनले भने, फोन टिप्नुका साथै टुजी फेसबुक चल्ने गर्थ्यो। गाउँका युवायुवती फेसबुक चलाउन यही डाँडामा आउँथे। राति अबेरसम्म बसेर चलाउने गर्थे। दिनभर पनि फेसबुक चलाउने युवायुवती खाली हुँदैनथे। फेसबुक डाँडातिर जाउँ न साथीभाइसँग कुरा गरेर आउँला भनेर कुरा गदै जाँदा सबैको लागि परिचित नाम भएकोले सडक निर्माणको क्रममा सडक छेडमा विभिन्न स्थानको नाम र ट्राफिक संकेत लेख्ने क्रममा सडक निर्माण कम्पनीलाई फेसबुक डाँडा लेख्न लगाएका हौं। ५६ वर्षअघि छेडागाडकै मछाइनाको टावरले यस ठाँउमा काम गर्ने भएकाले फोन र फेसबुक चल्ने गर्थ्यो। अहिले गाउँनजिकै दैलेख, सुर्खेत र जाजरकोटको सिमाना नजिक भकारेको लेकमा नेपाल टेलिकमको टावर निर्माण गरिएको छ। अहिले उक्त गाउँमा टेलिकमको फोरजी सेवा नै सञ्चालनमा आएको छ। छेडागाड नगरपालिकाका उपप्रमुख चन्द्रबहादुर थापाले पनि केही वर्ष पहिले छेडागाडका धेरै ठाउँमा टेलिफोन नटिप्ने तर हाँडेतोला गाउँको हाल नामकरण गरिएको फेसबुक डाँडामा मात्र फोन टिप्ने र फेसबुक चल्ने भएकोले उक्त डाडाँको नाम फेसबुक डाँडा राखिएको बताए। मध्यपहाडी सडकको दशेरा दैलेख खण्डमा यात्रा गर्ने क्रममा फेसबुक डाँडा नाम देख्नेबित्तिकै धेरै मानिसहरू गाडीबाट ओर्लिएर टिकटक बनाउने, फोटा खिच्ने र सेल्फी लिने गरिएको उपप्रमुख थापाले बताए। सञ्चारको कति असुविधाबाट छेडागाडबासी गुर्जिनु परेको रहेछ भन्ने इतिहासको साक्षी यही नामले पनि पुष्टि गरेको छ उनले भने अहिले पनि नगरपालिकाका १३ वटै वडामा सञ्चारको उत्तिकै समस्या छ। कतिपय गहिरो खोच परेको ठाउँमा र घरभित्र फोन टिप्दैन। कतिपय अझै अग्लो डाडाँमा जानुपर्ने र रूख चढेर फोन गर्नुपर्ने बाध्यता रहेको छ।"
कारबाहीबाट जोगिन धमाधम राजीनामा,"काठमाडौं : निर्धन उत्थान लघुवित्त वित्तीय संस्थामा कर्मचारीले धमाधम राजीनामा दिन थालेका छन्। नक्कली शैक्षिक प्रमाणपत्रका विषयमा छानबिन हुन थालेपछि राजीनामा दिने बढेको संस्था स्रोतले जनाएको छ। आन्तरिक बढुवाका लागि निर्धनका अधिकांश कर्मचारीले नक्कली शैक्षिक प्रमाणपत्र पेस गरेको राष्ट्र बैंकको अध्ययनले देखाएको छ। राष्ट्र बैंकले शैक्षिक प्रमाणपत्रमाथि प्रश्न उठाएपछि राजीनामा दिनेको संख्या बढेको हो। आइतबारसम्ममा सहायक महाप्रबन्धक राजनारायण दासदेखि सहायक स्तरका ३७ कर्मचारीले राजीनामा दिइसकेका छन्। कर्मचारीले बढुवाका लागि छिमेकी भारतबाट अध्ययन गरेको शैक्षिक प्रमाणपत्र पेस गरेको राष्ट्र बैंकको अनुसन्धानबाट देखिएको छ। राष्ट्र बैंकले ५९ फाइल लगे लगत्तै ३७ कर्मचारीले राजीनामा दिइसकेको निर्धन उच्च स्रोतले दाबी गरेको छ। त्यसरी भारतबाट अध्ययन गरिएका भनिएका शैक्षिक प्रमाणपत्रको त्रिभुवन विश्वविद्यालयबाट इक्वुभ्यालेन्टस नगरिएको राष्ट्र बैंकले जनाएको छ। राष्ट्र बैंकका कार्यकारी निर्देशक सुमनकुमार अधिकारीले निर्धनका कर्मचारीले पेस गरेका भारतमा अध्ययन गरिएका भनिएका शैक्षिक प्रमाणपत्रहरू नेपालमा प्रमाणित नगराएको बताए। भारत पढेको सर्टिफिकेट त्रिभुवन विश्वविद्यालयबाट इक्युभ्यालेन्ट नभएको पाइयो, अधिकारीले भने, यस्तो संख्या रहेछ। नक्कली शैक्षिक प्रमाणपत्रका आधारमा जागिर खाइरहेको अख्तियार दुरुपयोग अनुसन्धान आयोगमा उजुरी परेपछि अनुसन्धान अघि बढेको थियो। अख्तियारले उक्त विषयमा अध्ययन गर्न राष्ट्र बैंकलाई पत्राचार गरेको थियो। राष्ट्र बैंकले मंसिर ९ गते निर्धन उत्थान लघुवित्तको केद्रीय कार्यालयबाट ५९ जना कर्मचारीको फाइल नियन्त्रणमा लिई अनुसन्धान गरेको थियो। अध्ययनका क्रममा राष्ट्र बैंकले धेरै कर्मचारीको टियुबाट इक्युभ्यालेन्ट नभएको प्रमाणपत्र भेटाएको हो। राष्ट्र बैंकका दुईजना अधिकारीले फाइलको अध्ययन गरेका थिए। अख्तियारले वास्तविकता पत्ता लगाई रिपोर्टिङ गर्नु भनेकाले हामीले अध्ययन गरी प्रतिवेदन बुझाएका हौं। थप प्रक्रिया अख्तियारबाटै हुन्छ, अधिकारीले भने। अख्तियार दुरुपयोग अनुसन्धान आयोगका प्रवक्ता श्यामप्रसाद भण्डारीले नक्कली शैक्षिक प्रमाणपत्र प्रमाणित भए कारबाही हुने बताए। अनुसन्धानकै क्रममा रहेकाले थप अध्ययन गर्न बाँकी रहेको उनले भनाइ छ। सहायक स्तरका ३७ कर्मचारीले राजीनामा दिइसकेका भारतमा पढेको सर्टिफिकेट त्रिभुवन विश्वविद्यालयबाट इक्युभ्यालेन्ट नभएको पाइयो कतिपय कर्मचारीले त्यतिबेलैदेखि बढुवा गर्दा पदपूर्ति समितिले इकुभ्यालेन्ट नभएका सर्टिफिकेटलाई मान्यता दिएको भन्दै रोष प्रकट गरेका थिए। राष्ट्रियस्तरको नाम चलेको निर्धन लघुवित्तले आफ्नो छविमाथि नै आँच आउने गरी गरेको यस्तो कार्यले छविसमेत धुमलिएको जानकारहरू बताउँछन्। निर्धन उत्थान लघुवित्तका सूचना अधिकारी रामबहादुर चौधरीले उजुरी परेको जानकारी नभएको बताए। वैदेशिक शैक्षिक पमात्रणपत्रमा जागिर खान हुँदैन भन्ने नभएको र जाँचबुझ गर्ने निकाय पनि आफूहरू नभएको उनले बताए। निर्धन कर्मचारी युनियनका अध्यक्ष सन्तोष आचार्यले यस विषयमा बोल्नुपर्ने केही विषय नभएको बताए। अख्तियारमा उजुरी नपरेको दाबी गर्दै उनले भने, मैले यो विषयमा थप प्रतिक्रिया दिँदैन। कारबाहीबाट बच्न राजीनामा राष्ट्र बैंकले ५९ फाइल लगे लगत्तै ३७ कर्मचारीले राजीनामा दिइसकेको निर्धन उच्च स्रोतले दाबी गरेको छ। स्रोतका अनुसार राजीनामा दिनेमा सहायक महाप्रबन्धक राजनारायण दासदेखि उच्च पदस्थ र अन्य सहायक स्तरसम्मका छन्। कारबाहीबाट बच्न राजीनामा दिएको बुझिएको छ। निर्धन उत्थानले कतिपयको राजीनामा स्वीकृति गर्दै उपदान दिएर पठाएको जनाइएको छ। स्रोतका अनुसार बिन्दा सिंह कार्की, अग्नि पौडेल, पिताम्बर पौडेल, कृष्ण पौडेल, राजु तामाङ, अजिमुल्ला दर्जी, रामजी भट्टराई, भोजबहादुर लामिछाने, कृष्णकान्त अधिकारी, मदन न्यौपाने, शान्ति पाण्डे, महेन्द्र कुँवर, श्याम थापा, यमुना न्यौपानेले राजीनामा दिएका छन्। त्यस्तै मिश्रिलाल कुम्हार, सुरेशमणि त्रिपाठी, लालबहादुर राना, रमेश पन्थी, रवि गुरुङ, नारायण खराल, रामचन्द्र भट्टराई, राजकुमार चौधरी, ईश्वर चौधारी, सूर्यमणि कोइराला, देवीराम पराजुली, माधव शर्मा, रामउग्र चौधरी, जितनारायण चौधरी, टोपबहादुर रास्कोटी, हजरत अली, अर्जुन खनाल, नारायणी अर्यालले राजीनामा दिएका हुन्। उनीहरूले कार्यव्यस्ता देखाउँदै राजीनामा दिएका छन्। अनुसन्धानका क्रममा राजीनामा स्वीकृत गराएर उपदान वितरण हुनु कानुन विवरण भएको कानुन व्यवसायी बताउँछन्। निर्धन उत्थान बैंकले ७७ जिल्लामा १ सय ८५ शाखा कार्यालयमार्फत ४ लाख बढीलाई वित्तीय सेवा प्रदान गरिरहेको छ। निर्धन लघुवित्तले करिब २७ अर्ब २८ करोड लगानी गरेको छ।"
ट्रकको ठक्करबाट मोटरसाइकल चालकको मृत्यु,जनकपुर : धनुषाको मिथिला नगरपालिका९ मा आज ट्रकको ठक्करबाट मोटरसाइकल चालकको मृत्यु भएको छ। मृत्यु हुनेमा सप्तरीको जोगिनिया घर भएका ४५ वर्षीय राधेश्याम रजक साफी रहेका छन्। गम्भीर घाइते भएका उनको उपचारका क्रममा मोडेल अस्पताल लालगढमा मृत्यु भएको हो। ढल्केबरबाट बर्दिबासतर्फ आउँदै गरेको ज १० प ७८३९ नम्बरको मोटरसाइकललाई सोही दिशा तर्फ आउदै गरेको ना ६ ख २४१० नम्बरको ट्रकले आज बिहान साढे १० बजे ठक्कर दिएको हो। ठक्कर दिने ट्रकसहित चालकलाई इलाका प्रहरी कार्यालय ढल्केबरले नियन्त्रणमा लिएको हो।
"जलवायु कोष बन्यो, हिमाललाई हेरिएन","काठमाडौं (सर्म अलसेख (इजिप्ट) बाट फर्किएर) : मरुभूमिलाई रातारात कसरी हरियाली पार्न सकिन्छ भन्ने संसारले हेर्दै थियो सर्म अलसेखमा। त्यसकै एक कुनामा वन, जल र हिमालको देश नेपाल आफू उजाडिएकोरापिएको व्यथा सुनाउन प्रयत्नरत थियो। राष्ट्रसंघीय जलवायु सम्मेलन (कोप२७) यस्तै विरोधाभाषको थलो बन्यो, जहाँ प्रकृति र विकृतिको सघन बहस चलिरहेको थियो। अफ्रिकाको उत्तरपूर्वी र एसियाको दक्षिणपश्चिम कुनामा अवस्थित द्विमहादेशीय राष्ट्र इजिप्ट त्यसै कोप२७ का लागि छानिएको थिएन। त्यसमाथि सुन्दर चट्टानी माउन्ट सिनाईको फेद र रक्तसागरको काखमा रहेको मनोरम सर्म अलसेखसहर जलवायु परिवर्तनका अध्येताका लागि खास विश्वविद्यालय प्रतीत हुन्थ्यो। हो, त्यहीँ जुटेका थिए विश्वभरका वातावरण चिन्तकहरू। विश्व तापमानको पीडित राष्ट्र नेपाल त्यसकै छेउछाउतिर दु:ख पोख्ने मञ्चहरू चहारिरहेको थियो। त्यो भीडमा नेपालजस्ता दर्जनौं विपन्न राष्ट्र थिए, जसका आवाज फिका लाग्थे। हरेक वर्ष हुने कोपमा जस्तै। हानिनोक्सानीको क्षतिपूर्ति कहिले ? कोप२७ को सर्वाधिक ठूलो उपलब्धि, जलवायुजन्य हानिनोक्सानी सम्बोधन गर्न छुट्टै कोष बनाउने ऐतिहासिक निर्णय भएको छ। यसले नेपालजस्ता पीडित देशलाई आंशिक भए पनि खुसी तुल्याएको छ। आंशिक यस अर्थमा कि कोष त बन्यो, यसबाट लाभ लिन हामी र हामीजस्ता मुलुकलाई अति हम्मे पर्छ। यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत भने हो। एन्टोनियो गुटेरस, महासचिव, राष्ट्रसंघ कोप२७ मा सहभागी सरकारी अधिकारीहरू यसलाई ठूलो उपलब्धि मान्छन्। तर, अनिश्चय भने यथावत् रहेको ठान्छन्। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन, वन तथा वातावरण मन्त्रालय जलवायु परिवर्तन व्यवस्थापन महाशाखाका प्रमुख डा बुद्धिसागर पौडेल भन्छन्, त्यसमाथि पनि यो लिन त्यति सजिलो छैन। त्यो प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ। वनका विज्ञ अधिकारीहरूका अनुभूतिमा जलवायु परिवर्तनसम्बन्धी राष्ट्रसंघीय सहयोग पाउन उति सहज छैन। सहमतिअनुसार कोष सन् २०२४ देखि सञ्चालनमा आउने भनिए पनि निश्चय छैन। सबैको सहमति हुनैपर्ने प्रावधान छ, प्रक्रिया पनि अति सुस्त छ, एक नेपाली अधिकारी भन्छन्, भाषा कमजोर र द्विअर्थी हुन्छ। कहिलेकाहीँ त निर्णय कति गहन हो भन्न पनि सकिन्न। यसबीच राष्ट्रसंघका महासचिव एन्टोनियो गुटेरसले कोष स्थापनाको स्वागत गरेका छन्। सामाजिक सञ्जालमार्फत उनले प्रतिक्रिया दिएका छन्, यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत हो। उनले भनेजस्तै यो राजनीतिक संकेत भने अवश्य हो। हिमाल एजेन्डा : एजेन्डामै सीमित नेपालले कोप२७ का कम्तीमा ७६ साइड इभेन्टमा सहभागिता जनायो। सयभन्दा बढी नेगोसिएसन मिटिङमा सामेल भयो। ४५ मुलुक रहेको अति कम विकसित राष्ट्र समूहबाट बढी मात्रामा आवाज उठायो। त्यस्तै जी ७७ प्लस चाइनामा पनि नेपालको भूमिका सक्रियपूर्ण देखियो। कोप२७ मा हानिनोक्सानीको क्षतिपूर्ति कोष घोषणा गरियो, प्रारूप प्रस्ट्याइएन विज्ञहरू भन्छन् राष्ट्रसंघीय प्रक्रिया सुस्त र भाषा द्विअर्थी हुन्छ नेपाली अधिकारीहरूको पिर भाँती पुर्याएर क्षतिपूर्ति लिनै हामीलाई हम्मे छ कोपमा नेपाल : नेतृत्व नजाँदा कोणबैठकमा सीमित भइदिनु पर्यो यसपालि लगातारको दबाबले कोष बनाउने घोषणा : ऐतिहासिक उपलब्धि कोप : यस्तो मेला हो, जहाँ धेरैजसो जान्छन् : रमाइलो गर्छन्, आउँछन् नेपालले यसपालि क्षतिपूर्ति कोष र हिमालयको मुद्दालाई प्रमुखता दिएको थियो। जता गए पनि हिमाल हाम्रो विशिष्ट पृथकता हो, यसको सुरक्षा सबाललाई संसारले हेर्नुपर्छ भन्ने तय गरिएको थियो, डा पौडेल भन्छन्, जुनसुकै साइड इभेन्टमा पनि यसलाई छुटाइएन। तर, यो एजेन्डाले यसपालिको कोपमा उच्च प्राथमिकता पाएन। हिमालयको विषयमा कार्बन उत्सर्जन गर्ने मुलुकमा गम्भीरता पाइएन पनि। प्रदूषण अरूको, पीडित हामी जलवायु परिवर्तनको एक प्रमुख कारण कार्बन उत्सर्जनलाई मानिएको छ। कार्बन उत्सर्जनमा सबैभन्दा अगाडि अमेरिका छ। यसले विश्वको कुल उत्सर्जनको २४५ प्रतिशत हिस्सा ओगट्छ। त्यसपछि अगाडि रहेका देशमा चीनले १३९, रूसले ६८, जर्मनीले ५४, बेलायतले ४६, जापनले ३९ र भारतले २३ प्रतिशत उत्सर्जन गर्छन्। कोप२७ को सर्वाधिक ठूलो उपलब्धि भनेकै जलवायुजन्य हानिनोक्सानी सम्बोधन गर्न छुट्टै कोष बनाउनु हो। यसलाई ऐतिहासिक निर्णय पनि मानिएको छ। नेपालजस्ता पीडित देशलाई आंशिक भए पनि खुसी तुल्याएको छ। तर, यसबाट लाभ लिन हाम्रा जस्ता मुलुकलाई अति हम्मे पर्ने विज्ञ बताउँछन्। भन्छन्, राष्ट्रसंघीय प्रक्रिया सुस्त र भाषा द्विअर्थी हुन्छ। भाँती पुर्याएर क्षतिपूर्ति लिनै हामीलाई हम्मे छ। नेपालको उत्सर्जन ००२७ प्रतिशत मात्र छ। तर, जलवायु परिवर्तनका कारण जोखिममा रहेका देशमा नेपाल अग्रपंक्तिमा आउँछ। पीडित विपन्न राष्ट्र हुने भएकाले संसारले तीप्रति उति ध्यान पुर्याउँदैन। यसपालि भयो त्यस्तै। मन्त्रीलाई जम्मा क्षेत्रीय मञ्च देश चुनावको मुखमा थियो। सरकार र उच्च राजनीतिज्ञको ध्यान हारजितको गणितमा थियो। नोभेम्बर ६ देखि १८ (कात्तिक २० देखि मंसिर २) सम्म आयोजित उक्त महाभेलामा १ सय १२ देशबाट राष्ट्रसरकार प्रमुखको प्रतिनिधित्व थियो। जलवायु परिवर्तनको अत्यन्त सरोकार जोडिने मुलुक भएर पनि नेपालले उच्चस्तरीय प्रतिनिधित्व गराएन। अघिल्लो कोपमा प्रधानमन्त्री शेरबहादुर देउवा स्वयं सहभागी थिए। यसपालि भने उनी चुनाव केन्द्रित भए। वन तथा वातावरणमन्त्री उनी स्वयं हुन्। त्यही कारण सरकारले महिला, बालबालिका तथा ज्येष्ठ नागरिकमन्त्री उमा रेग्मीलाई नेपाली टोलीको नेतृत्व गराएर पठाएको थियो। फलत: राष्ट्रसरकार प्रमुख संलग्न मुख्य सम्बोधनहरूमा नेपाल समेटिएन। हाम्रो प्रधानमन्त्रीको भिडियो सन्देश प्रसारणका लागि आग्रहसमेत गरियो, नेपाली टोलीका एक उच्च अधिकारीले भने, आयोजकबाट अनुमति मिलेन। मन्त्रीज्यूलाई बोल्न दिनुस् न त भन्दा पनि मानेनन्। नेपालको भागमा क्षेत्रीय र टुक्रे कार्यक्रमहरू सीमित रहे। मन्त्री रेग्मीले साउथ एसिया कोअपरेटिभ इन्भाइरोमेन्ट प्रोग्राम (साकेप) द्वारा आयोजित लघुभेलालाई मुख्य सम्बोधन गरिन्। बंगलादेशका वातावरण, वन तथा जलवायु परिवर्तनमन्त्री शाहव उद्दिनले उक्त कार्यक्रमको अध्यक्षता गरेका थिए। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन। त्यसमाथि पनि यो लिन त्यति सजिलो छैन। प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ।  डा बुद्धिसागर पौडेल : प्रमुख, वन तथा वातावरण मन्त्रालय, जलवायु परिवर्तन व्यवस्थापन महाशाखा कमजोर भूगोल र उच्च प्रदूषणका कारण दक्षिण एसियाली मुलुकहरू जलवायु परिवर्तनको अधिक जोखिममा छौं। उच्च हिमाली देश भएकाले नेपाल अझ संकटमा छ। विश्वव्यापी तापमान वृद्धिका कारण हिमालय क्षेत्रहरू बाँकी विश्वभन्दा बढी तातिरहेका छन्, उक्त भेलामा उनले भनिन्, हामीले दु:खले उँभो लगाइरहेको गरिबी न्यूनीकरण, प्राथमिक स्वास्थ्योपचार र समावेशी विकासलाई जलवायु परिवर्तनले नराम्ररी धक्का दिइरहेको छ। नेपालले जलवायु परिवर्तनसम्बन्धी हानिनोक्सानीका कारण २ प्रतिशत जीडीपीमा घाटा बेहोरिरहेको छ। यो शताब्दीको अन्त्यमा यो ११ प्रतिशत पुग्ने प्रक्षेपण गरिएको छ। मन्त्री रेग्मीले जलवायु परिवर्तनका कारण सिर्जित बाढी, पहिरो, अतिवृष्टि, अनावृष्टिजस्ता प्राकृतिक अनियमितताको ठूलो क्षति देशले बेहोरिरहेको उल्लेख गरिन्। यो समस्याका कारण बढी मात्रामा महिला, ज्येष्ठ नागरिक, विपन्न तथा सीमान्तकृत समुदाय प्रभावित भइरहेको बताइन्। जलवायु परिवर्तनका कारण भएको हानिनोक्सानीको क्षतिपूर्ति तिर्न भन्दै कोप२७ मा व्यानर बोकेर प्रदर्शन गर्दै सहभागी। तस्बिर : एजेन्सी त्यही कारण कोप२७ ले अतिकम विकसित हिमायन भूपरिवेष्टित राष्ट्रका लागि जलवायु अनुकूलनमा विश्व समुदायले लगानी बढाउनुपर्छ। नेपाल उच्च हिमाली देशमा भएका हानिनोक्सानीको क्षतिपूर्तिका लागि जोडदार माग गर्छ, उनले भनिन्। संयोगवश यसपालिको कोपमा हानिनोक्सानी व्यहोर्ने कोष त बन्यो। नेपाललगायत पीडित र अति कम विकसित राष्ट्रले वर्षौंदेखि उठाएको आवाज सम्बोधनका रूपमा यो निर्णय आएको थियो। खासमा यस्ता क्षेत्रीय भेलाको कोपमा रेकर्डसम्म रहन्नन्, राष्ट्रसंघकै अधिकारीहरू भन्छन्, मूल इभेन्टको भने सबै रेकर्ड राखिन्छ। बाँकी जमघट सम्बन्धित राष्ट्र र संघसंस्थाका आआफ्ना बिजनेस मात्र हुन्। भेलाको सदुपयोग हो। राष्ट्रसरकार प्रमुखको नेतृत्व नहुँदा उच्चस्तरमा कुरा पुर्याउन असम्भव हुने यसले देखाएको छ। चुनाव भएर के फरक पर्थ्यो ? प्रधानमन्त्री आउनुपर्थ्यो, धेरैको उही भनाइ पाइयो, नत्र राष्ट्रपतिको नेतृत्व गराएको भए पनि हुन्थ्यो। यसमा नेपाल चुकेकै हो। त्यही भएर पनि मन्त्री रेग्मीले फर्किएर गुनासो गरिन्, कर्मचारी हावी भए। मलाई पन्छाए। गरेको काम पनि रिपोर्टमा देखाएनन्। जहाँ लाग्छ बजार, तर मान्छे खोज्नुपर्छ सिला सरकारी, गैरसकारी एवं निजी चासोका रूपमा निकै ठूलो संख्यामा नेपाली कोप स्थल पुगेका थिए। तर, धेरैमा किन आएँ, कहाँ जाने, के सुन्ने अन्योल थियो। नेपाली सहभागीहरू नेपाल पेभिलियनबाहिर बेलाबेला झुम्मिन्थे, फोटो खिच्थे। कोही कुन सहयोगबाट, कोही कुन दाताबाट सहभागिता जनाइरहेका थिए। कतिपय आफ्नै खर्चमा पुगेका थिए। सरकारी उच्च अधिकारी र जलवायु विज्ञहरूबाहेक अन्य कतिपय सहभागी अर्थ न बर्थ भौतारिएका पनि देखिए। नेपाल, हिमाल र हानिनोक्सानी क्षतिपूर्तिका विषयमा ठाउँठाउँमा बहसछलफल एवं प्रस्तुति हुन्थे, सुन्ने भने कोही हुँदैन थिए। यताउति भेटिएका व्यक्तिहरूलाई तानेर जुटाउनुपर्ने बाध्यता थियो। नेपालको मात्र पीडा होइन यो, धेरै देशका सरोकारवाला कार्यक्रममा सहभागी नजुटेर फिटफिटिएका पाइन्थे। मलेसिया पेभिलियनबाहिर चकलेट बाँडिरहेका एक व्यक्तिले मलाई रोक्दै आग्रह गरे, कृपया, एकछिन हाम्रो कार्यक्रममा बसिदिनुस् न। एकछिनमा आउँछु है, म लुसुक्क निस्किएँ। यसरी नै धेरै जना कोपमेला भरे। रित्तै फर्किए। कोष बन्यो, फाइदा लिन सक्छौं त ? सन्तोष नेपाल, जलस्रोत तथा जलवायु परिवर्तन अनुसन्धाता, इन्टरनेसनल वाटर मेनेजमेन्ट इन्स्टिच्युट कोप२७ को ऐतिहासिक उपलब्धिका रूपमा जलवायु परिवर्तनका कारण सिर्जित हानिनोक्सानीको क्षतिपूर्ति भर्ने कोष स्थापनको निर्णयलाई लिन सकिन्छ। भौगोलिक विविधतायुक्त नेपालजस्तो देशका लागि यो खुसीको विषय हो। तर, यसबाट कसरी फाइदा लिने भन्नेबारे हामीले केकति गृहकार्य गरेका छौं भन्ने प्रश्न सँगसँगै छ। जलवायु परिवर्तन प्रेरित प्रकोपविपतमा क्षतिपूर्ति भराउन हाम्रो आन्तरिक गृहकार्य मजबुत हुनुपर्छ। यससँग वित्त परिचालन र सुशासनसमेत जोडिन्छ। त्यसभन्दा मुख्य कुरा पेरसी सम्झौताअनुसार हरितगृह ग्यास कटौतीमा ठूला मुलुक कसरी लाग्छन् भन्नेमा यो समस्याको भविष्य निर्भर छ। हरितगृह ग्यास सकेसम्म १५ प्रतिशतमा, नभए पनि २ प्रतिशतमा झार्ने उक्त सम्झौता कार्यान्वयन भए मात्र हामी सुरक्षित रहन सक्छौं। यतातिर भने त्यति ध्यान गएको पाइएन।"
भत्काउन थालियो रंगशाला,"दोहा : कतारमा जारी फिफा विश्वकप फुटबल सकिन अझै एक साता समय बाँकी छ। तर, प्रतियोगिता नसकिँदै कतारले केही रंगशाला भने भत्काउन थालेको अन्तर्राष्ट्रिय सञ्चार माध्यमले जनाएका छन्। कतारले दोहाको रस अबु अबाउद क्षेत्रको स्टेडियम ९७४ भत्काउन थालेको हो। यो रंगशाला मुख्य रूपमा ९७४ सिपिङ कन्टेनरहरू प्रयोग गरेर निर्माण गरिएको थियो। यो रंगशालामा विश्वकप फुटबलका सात खेल सञ्चालन भएका थिए। गत सोमबार ब्राजिल र दक्षिण कोरियाको प्रिक्वार्टरफाइनल खेलपछि रंगशाला भत्काउन थालिएको हो। उक्त खेलमा पाँच पटकको विजेता ब्राजिलले दक्षिण कोरियालाई ४१ गोलले पराजित गरेको थियो। स्टेडियम ९७४ मा समूह चरणअन्तर्गत पोल्यान्ड र मेक्सिकोबीच पहिलो खेल आयोजना भएको थियो। पुनःप्रयोग गर्न मिल्ने कन्टेनरहरूबाट निर्माण गरिएको यो रंगशाला भत्काएर कन्टेनरहरूलाई विभिन्न राष्ट्रमा पठाइने जनाइएको छ। विश्व फुटबलको सर्वोच्च निकाय फिफाले विश्वकप आयोजनाका लागि ८० हजार दर्शक क्षमताको एउटा रंगशाला हुनुपर्ने र अरु ६० हजार र ४० हजार दर्शक क्षमताको रंगशाला हुनुपर्ने प्रावधान राखेको थियो। त्यही प्रावधान अनुसार कतारले ८० हजार क्षमताको लुसेल रंगशाला निर्माण गरेको थियो। यो रंगशालामा विश्वकप फुटबलको फाइनल खेल सञ्चालन हुनेछ। विश्वकपको उद्घाटन भने अल बायत रंगशालामा गरिएको थियो। सो रंगशालाको क्षमता ६० हजार छ। आठमध्ये बाँकी रंगशालाको क्षमता भने ४० हजार छ। सन् २०१० मा विश्वकप आयोजनाको जिम्मेवारी पाएपछि १२ वटा रंगशाला बनाउने योजना भएको कतारले कोरोना महामारीलगायतका कारणले आठ वटा मात्रै रंगशाला तयार गरेको थियो। जसमध्ये सात वटा रंगशाला नयाँ बनाएको थियो भने खलिफा अन्तर्राष्ट्रिय रंगशाला भने पुनर्निर्माण गरिएको थियो। कतारका अनुसार लुसेल रंगशाला अब विद्यालय र सपिङ मलमा परिणत गरिने छ। अल बायत रंगशाला भने पाँच तारे होटलमा परिणत हुनेछ। दुई वटा रंगशाला भने स्थानीय क्लबहरूले प्रयोग गर्ने भएका छन्। अहमद अली बिन रंगशाला अल रेबान क्लब र अल जानोब रंगशालाको स्वामित्व अल वाहराहले लिनेछ। खलिफा अन्तर्राष्ट्रिय रंगशाला भने कतारी फुटबल संघले आफ्नो स्वमित्वमा लिनेछ। यस बाहेक केही रंगशाला भने सन् २०२४ मा हुने एसियन कपका लागि प्रयोगमा ल्याइने छ। विश्वकप सुरु हुनुभन्दा एक महिना अघि मात्रै कतारले एसिया कप आयोजनाको जिम्मेवारी पाएको थियो। यसअघि चीनले आयोजना गर्ने तय भए पनि कोरोना महामारीका कारण कतारलाई जिम्मेवारी दिएको हो।"
निर्वाचन आचारसंहिता आजबाट निष्क्रिय,"काठमाडौं : निर्वाचन आयोगले गत असोज १२ गतेदेखि मुलुकभर लागु गरेको निर्वाचन आचारसंहिता सोमबारदेखि निष्क्रिय भएको छ। आयोगले आइतबार विज्ञप्ति जारी गर्दै आजदेखि निर्वाचन आचारसंहिता लागू नरहने जानकारी दिएको थियो। प्रतिनिधिसभा र प्रदेशसभा सदस्य निर्वाचनका लागि उक्त आचारसंहिता लागु गरेको थियो। आयोगका प्रवक्ता शालिग्राम शर्मा पौडेलले सो निर्णयको जानकारी नेपाल सरकार, प्रधानमन्त्री तथा मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायहरूमा गराइएको बताए।"
"राष्ट्रिय स्वतन्त्र पार्टीले भन्यो, अध्यादेशले नयाँ जनादेशको मर्म मिचेको छ, तत्काल फिर्ता हुनपर्छ","काठमाडौं : राष्ट्रिय स्वतन्त्र पार्टीका सभापति रवी लामिछानेले देउवा नेतृत्वको सरकारले ल्याएको अध्यादेशले नयाँ जनादेशको मर्म मिचेको टिप्पणी गरेका छन्। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेपछि नवनिर्वाचित सांसद लामिछानेले विरोध गरेका हुन्। निर्वाचन आयोग समानुपातिक सांसदको अन्तिम सूची सार्वजनिक गर्न लागेको र नवनिर्वाचित संसद्ले काम सुरु गर्न केहि समयमा बाँकी रहँदा सरकारले अध्यादेश जारी गर्ने निर्णय गरेपछि रास्वपाका सभापति लामिछानेले तत्काल फिर्ता हुनुपर्ने धारणा सार्वजनिक गरेका हुन्। उनले सरकारलाई त्यस्तो के आपत्काल लागेको थियो, १२ हप्तापनि कुर्न नसकिने भन्दै प्रश्नसमेत गरेका छन्। उनले सरकारको यो कदम राजनीतिक निर्लज्जताको पराकाष्ठा भएको दाबी गरेका छन्। अब नयाँ संसदको बैठक बस्न कति समय लाग्ला ? १ हप्ता ? २ हप्ता ? ३ हप्ता ? त्यस्तो के आपत्काल लागेको थियो र १२ हप्तापनि कुर्न नसकिने ?सामाजिक सञ्जालमार्फत नवनिर्वाचित सांसद लामिछानेले प्रश्न गर्दै भनेका छन्,यो अध्यादेशले नयाँ जनादेशको मर्म मिचेको छ,नयाँ संसदको अधिकार मिच्ने प्रयास भएको छ। यो कदम राजनीतिक निर्लज्जताको पराकाष्ठा हो। यो तत्काल फिर्ता हुनपर्छ। राष्ट्रिय स्वतन्त्र पार्टीले प्रतिनिधि सभामा प्रत्यक्ष ७ सांसद र समानुपातिकमा १३ सांसद गरी २० सिट जितेको छ। नेपाली कांग्रेसका महामन्त्री विश्वप्रकाश शर्माले समेत संक्रमणकालमा अध्यादेश ल्याउनु गलत भएको टिप्पणी गरेका छन्। शर्माले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु गलत भएको बताएका हुन् । शर्माले प्रधानमन्त्रीलाई मेन्सन गर्दै यो समयमा अध्यादेश जारी गर्नु कानुनी र राजनैतिक प्रश्न मात्र नभई नैतिक प्रश्नपनि जोडिएको उल्लेख गरेका छन्। सडकमा छँदा जे सत्य, संसदमा पनि त्यही नै सत्य ! त्यसैले सार्वजनिक दर्ज होस् असहमति! महामन्त्री शर्माले आइतबार ट्वीटमा भनेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पुर्ण रुपले गलत ! कानुनी र राजनैतिक प्रश्न मात्र होइन, __यो प्रकरणमा नैतिक प्रश्नपनि जोडिएको छ ! नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न सरकारले फौजदारी संहितामा संशोधन अध्यादेश ल्याएको जनाएको छ। जेलमा रहेका रेशम चौधरी र विप्लवका कार्यकर्ता छुटाउन सरकारले ल्यायो अध्यादेश निर्वाचन आचारसंहिता आजबाट निष्क्रिय रेशम र विप्लवका कार्यकर्ता छुटाउन अध्यादेश संक्रमणकालमा सरकारले अध्यादेश ल्याउनु गलत : विश्वप्रकाश शर्मा"
सोलुमा बाल यौन दुर्व्यवहारको आरोपमा आयुर्वेदिक वैद्य पक्राउ,सोलुखुम्बु : सोलुखुम्बुमा बाल यौन दुर्व्यवहारको आरोपमा एक आयुर्वेदिक वैद्य पक्राउ परेका छन्। पक्राउ पर्नेमा सर्लाही बरहथवा नगरपालिका१७ घर भई आरोग्य केन्द्र सोताङमा कार्यरत्त वर्ष ४० का राधेश्याम प्रसाद शाह रहेका छन्। शाहमाथि सोताङ गाउँपालिकाकै एक १० वर्षीय बालिकालाई यौन दुर्व्यवहार गरेको आरोप छ। शुक्रबार पक्राउ परेका शाहविरुद्ध बाल यौन दुर्व्यवहारसम्बन्धी मुद्दा दर्ता भएको छ। पक्राउ परेका शाहलाई आइतबार म्याद थप गरी अनुसन्धान सुरु गरेको जिल्ला प्रहरी कार्यालय सोलुखुम्बुले जनाएको छ।
संक्रमणकालमा सरकारले अध्यादेश ल्याउनु गलत : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले संक्रमणकालमा अध्यादेश ल्याउनु गलत भएको टिप्पणी गरेका छन्। शर्माले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु गलत भएको बताएका हुन् । निर्वाचन आयोग समानुपातिक सांसदको अन्तिम सूची सार्वजनिक गर्न लागेको र नवनिर्वाचित संसद्ले काम सुरु गर्न केहि समयमा बाँकी रहँदा सरकारले अध्यादेश जारी गर्ने निर्णय गरेपछि कांग्रेस महामन्त्री शर्माले ट्वीटमार्फत विरोध गरेका हुन्। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। शर्माले प्रधानमन्त्रीलाई मेन्सन गर्दै यो समयमा अध्यादेश जारी गर्नु कानुनी र राजनैतिक प्रश्न मात्र नभई नैतिक प्रश्नपनि जोडिएको उल्लेख गरेका छन्। सडकमा छँदा जे सत्य, संसदमा पनि त्यही नै सत्य ! त्यसैले सार्वजनिक दर्ज होस् असहमति! महामन्त्री शर्माले आइतबार राति ट्वीटमा भनेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पुर्ण रुपले गलत ! कानुनी र राजनैतिक प्रश्न मात्र होइन, __यो प्रकरणमा नैतिक प्रश्नपनि जोडिएको छ ! राष्ट्रिय स्वतन्त्र पार्टीले पनि अध्यादेशको विरोध गरेको छ। देउवा सरकार ल्याउने अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। सरकार गठनमा नागरिक उन्मुक्ति र जनमत पार्टी निर्णायक बनेपछि सरकारले उनीहरूका शर्त मान्न अध्यादेश जारी गर्ने निर्णय गरेको अर्का एक मन्त्रीले जानकारी दिए। तर, जिल्ला अदालत कैलाली र पुनरावेदन दीपायलले ०७२ सालमा भएको टीकापुर घटना मा रेशमलाई मुख्य दोषी ठहर गर्दै जन्मकैदको सजाय सुनाएका थिए। टीकापुर घटनामा नेपाल प्रहरीका एसएसपी लक्ष्मण न्यौपानेसहित ८ जनाको ज्यान गएको थियो। नागरिक उन्मुक्ति पार्टीले भने टीकापुर घटनालाई राजनीतिक भन्दै रेशमको रिहाइको शर्त अघि सार्दै आएको छ। जेलमा रहेका रेशम चौधरी र विप्लवका कार्यकर्ता छुटाउन सरकारले ल्यायो अध्यादेश रेशम र विप्लवका कार्यकर्ता छुटाउन अध्यादेश"
"बालकोट पुगेर कांग्रेस नेता अर्जुन नरसिंह केसीले भेटे ओली, नयाँ सरकार गठनबारे छलफल","काठमाडौं : पूर्वप्रधानमन्त्री केपी शर्मा ओलीलाई भेट्न कांग्रेस नेता अर्जुन नरसिंह केसी बालकोट पुगेका छन्। नुवाकोटको क्षेत्र नम्बर २ बाट प्रतिनिधि सभा सदस्यमा निर्वाचित केसी आइतबार साँझ एमाले अध्यक्षसमेत रहेका ओलीलाई भेट्न बालकोट पुगेका हुन्। करिब २ घण्टा भएको भेटका क्रममा समसामयिक राजनीतिक घटनाक्रमबारे छलफल भएको थियो। उनीहरुबीच समसामयिक राजनीतिक घटनाक्रम, नयाँ सरकार गठन, अर्थतन्त्र सुधारको सन्दर्भमा दलहरुबीच एकता र सहकार्य लगायतको विषयमा छलफल भएको छ। भेटमा केसीले जनजीविकाका सवालमा उठेका आवाजहरु सामुहिक रुपमा समाधान गर्ने प्रतिबद्वता जनाउनुपर्ने बताएका छन्। भेटमा अन्तर्राष्ट्रिय बजारमा पेट्रोलियम पदार्थको मूल्य घटेको सन्दर्भमा नेपालमा मूल्य घटाउन सत्तापक्ष र प्रतिपक्षको एउटै आवाज हुनुपर्नेमा एक भएका छन्। उनीहरुले द्वन्द्वकालीन मुद्दाहरु किनारा लगाउन, चुच्ने नक्सा अनुसारको नेपालको भूभाग फिर्ता लिन भारतीय पक्षसँग वार्ता गर्न दलहरु एकमत हुनुपर्नेमा जोड दिएका छन्।"
यी हुन् सामाजिक विकासमा उत्कृष्ट चीनका १० सहर,"बेइजिङ : चीनको राजधानी बेइजिङ सामाजिक विकासका हिसावले पहिलो स्थानमा परेको छ। इस्ट चाइना युनिभरसिटी अफ साइन्स एण्ड टेक्नोलोजीको इन्स्टिच्युट अफ सोसियल वर्क्स एण्ड सोसियल पोलिसीका अनुसार बेइजिङपछि पहिलो, दोस्रो र तेस्रो स्थानमा क्रमशः साङहाई, क्वाङचौ र हाङचौ परेका छन्। यसैगरी छैटौमा छोङछिङ, सातौमा नानजिङ, आठौमा उहान, नवौमा छङ तु र दशौमा थिएनचिन परेका छन्। आर्थिक कार्यसम्पादनका आधारमा मात्र यी सहरहरूको मूल्यांकन नभएको चाइना डेलिले उल्लेख गरेको छ। सामाजिक सेवा, सार्वजनिक चिकित्सा सेवा र जनसङ्ख्याको सम्भावना जस्ता मापदण्डसहित सामाजिक विकास स्तरमा ध्यान दिएर सूची निर्माण गरिएको हो।"
जहाजमा बाकस,"महोत्तरीका धनवीर महतोले उडिजाने आकाशमा र फर्किने बाकसमाको पछिल्लो नियति भोगे। यसअघि धेरैले यही नियति बेहोरे। यो नियतिको अन्तिम भोक्ता धनवीर पक्कै होइनन्। त्यस्तो आशा र विश्वास गर्ने ठाउँ छैन। वैदेशिक रोजगारीका सिलसिलामा ज्यान गुमाउनेहरू नेपालीको संख्या घट्दो होइन बढ्दो छ। तर धनवीरको मलेसियामा मेसिनमा च्यापिएर भएर भएको मृत्यु सरकारका लागि एउटा संख्यामात्रै जस्तो छ। उसले धनवीरहरूको संख्या गणना गर्छ तर कसरी यस्ता भवितव्यहरूबाट नागरिक बचाउने भनेर कत्ति ध्यान पुर्याउँदैन। त्यसैले त पछिल्लो १३ वर्षमा ९ हजार ४ सय २४ जनाले वैदेशिक रोजगारीका क्रममा मृत्युवरण गरे। त्यो पनि अधिकांश धनवीरले जस्तै मलेसियामै। थ्रीडी डेन्जर, डर्टी र डिफिकल्टी अर्थात् खतरा, फोहोर र जोखिमपूर्ण काममा जोतिनु नेपालको विवशता हो। त्यही थ्रीडीले उनीहरूलाई चौथो डी अर्थात् डेथ (मृत्यु) दिलाउँछ। धनवीरजस्तै वैदेशिक रोजगारीमा १८ देखि ४० वर्षका नेपाली वैदेशिक रोजगारीमा धेरै छन्। त्यही युवाशक्ति नै असामयिक मृत्युको मुखमा पुगिरहेको छ। त्यसैले नै वैदेशिक रोजगारीमा भइरहेको मृत्यु ठूलो चिन्ताको विषय हो। जाँगर भएको युवा शक्तिको क्षति वास्तवमा राष्ट्रिय क्षति हो। तर सरकारले देशमा रोजगारी सिर्जना गर्ने कुरा धेरै पर छ। वैदेशिक रोजगारी सुरक्षित बनाउने कुरा पनि धेरै पर छ। त्यसरी विदेशमा मृत्युवरण गरेकाहरूको शव बेलामा ल्याएर परिवारलाई दिने हैसियत राख्दैन। अत्यन्तै लज्जा अझ धेरै त्यहाँ छ। नेपाल देश बन्न पनि नसकेको हो र ? होइन भने कम्तीमा त्यति त सामथ्र्य राख्नुपर्छ। सरकारलाई यो विषयले किञ्चित छोएको आभास हुँदैन। हुन्थ्यो भने वैदेशिक रोजगारीमा मृत्युको दर किन घट्दैन ? वैदेशिक रोजगारीमा जानेको संख्या किन घट्दैन ? देशमै रोजगारी सिर्जना किन बढ्दैन ? नागरिकलाई बस एक मत खसाल्ने मतदाता सम्झिएको राजनीतिकै परिणाम आज यो हालत भएको बुझ्न कठिन छैन। धनवीर महतोहरूको ज्यान जोगियोस् भन्ने हो भने पहिलो त नेपालको संविधानको धारा ३३ ले व्यवस्था गरेको प्रत्येक नागरिकलाई रोजगारीको हक यही माटोमा दिलाउनुपर्छ। त्यो दायित्व सरकारको हो। मौलिक हकमै समावेश रोजगारीका विषयमा यति उदासीन सरकार मुलुकका लागि दुर्भाग्यपूर्ण छ। उदासीन, अनुत्तरदायी र गैरजिम्मेवार शासनबाट शासित हुन नेपाली अभिशप्तै हो र ? त्यस्तो कदाचित हुनु हुँदैन। सरकार ब्युँझन्न भने उसलाई ब्युँझाउने र पहिलो त देशमै रोजगारी सिर्जनाको वातावरण बनाउने र दोस्रो वैदेशिक रोजगारीलाई सुरक्षित बनाउने परिस्थितिका लागि नागरिक समाज र सरोकारवालाई सबैले दबाब सिर्जना गर्नुपर्छ। बाकसमा हरेक दिनजसो आइरहने लासको लस्करले पनि सरकार संवेदशनशील बन्न नसक्नु उसको थेत्तरोपन हो। थेत्तरोपनको उपचार कठिन होला, तर असम्भव छैन, दबाबकै जरुरी छ।"
अलपत्र पुलको ठेक्का नै रद्द,"जाजरकोट : पुष्पलाल (मध्यपहाडी) सडक आयोजना अन्तर्गत जाजरकोट र रुकुम पश्चिम जोड्ने भेरी नदीको पुल निर्माण सम्झौता तोडिएको छ। समयमै निर्माण नहुँदा सम्झौता भएको १० वर्षपछि ठेक्का तोडिएको हो। वाईपी कन्ट्रक्सन प्रालि काठमाडौंले २०६९ सालमा पुल निर्माणको ठेक्का सम्झौता गरेको थियो। जाजरकोटको भेरी नगरपालिका र रुकुमको चौरजहारी नगरपालिका जोड्ने पुल ठेकेदारको लापरबाहीका कारण १० वर्षदेखि अलपत्र परेको थियो। पुलका दुईवटा पिलर मात्र हालेर निर्माण कम्पनीले काम अलपत्र छोडेको हो। तीन वर्षमा काम सम्पन्न गर्ने गरी १८ करोड स्टिमेटको यो ठेक्का वाईपी कन्ट्रक्सनका प्रोपराइटर राजु श्रेष्ठले १४ करोड रुपैयाँमा ठेक्का सम्झौता गरेका थिए। ठेक्का सम्झौता गरेको १० वर्ष बितिसक्दा पनि काम नगरेपछि ठेक्का तोड्नुपरेको पुष्पलाल (मध्यपहाडी) सडक आयोजनाका इन्जिनियर हुमनाथ पौडेलले बताए। बारम्बार ताकेता गर्दा पनि काम नगरेपछि निर्माण कम्पनीलाई कालोसूचीमा राख्न सम्बन्धित निकायलाई सिफारिस गरिएको इन्जिनियर पौडेलले बताए। निर्माण कम्पनीले हालसम्म २३ प्रतिशत काम गरेको र १८ प्रतिशतको भुक्तानी लिइसकेको छ। २ करोड ६० लाख पेस्की रकम कामको हिसाबमा मिलान गरिएको हो। निर्माण व्यवसायी श्रेष्ठको दुई वर्षअघि निधन भयो। ठेकेदारको निधनका कारण पनि पुल अलपत्र परेको हो। पुल समयमा नबन्दा पुष्पलाल (मध्यपहाडी) राजमार्ग हुँदै अछाम, दैलेख, जाजरकोट रुकुमपश्चिम हँुदै काठमाडौं सिधा यातायात सञ्चालनमा आउन सकेको छैन। समयमा पुल निर्माण भए राजमार्ग हुँदै मध्यपहाडको यात्रा सहज हुने स्थानीय बताउँछन्। नयाँ प्रक्रियाबाट पुलको टेन्डर गरेर केही समयभित्र पुल निर्माणको काम सुरु गरिने इन्जिनियर पौडेलले बताए। पुल नबन्दा सडक आयोजनाको स्तरोन्नती र कालोपत्रेको कामसमेत प्रभावित भएको उनले बताए।"
अस्पतालको भवन निर्माणमा खटिएका मजदुरको करेन्ट लागेर मृत्यु,विराटनगर : मोरङको बूढीगंगा गाउँपालिका२ मा रहेको विराट शिक्षण अस्पताल परिषरभित्र करेन्ट लागेर आइतबार साँझ एक जना मजदुरको मृत्यु भएको छ। अस्पतालको नयाँ भवन निर्माणमा खटिएका मोरङको कटहरी गाउँपालिका५ का १९ वर्षीय सुमन सरदारको मृत्यु भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार काम सकेर छुट्टी भएपछि हातखुट्टा धुने क्रममा कलमा जडान गरिएको मटरबाट साँझ ७:१५ बजेतिर करेन्ट लागेर सरदार घाइते भएका थिए। गम्भीर घाइते अवस्थाका उनलाई उपचारका लागि सोही अस्पतालमा भर्ना गरिएको थियो। उपचारकै क्रममा सरदारको मृत्यु भएको डीएसपी श्रेष्ठले बताए। उनका अनुसार सोमबार बिहानसम्म शव अस्पतालको आकस्मिक कक्षमै छ। परिवारका सदस्य र आफन्तले बुझ्न अस्वीकार गरेपछि शव आकस्मिक कक्षमै रहेको हो। अस्पतालले लापरबाहीपूर्ण तरिकाले कलबाट मटर जडान गरेका कारण घटना भएको उनीहरुको आरोप छ। उनीहरुले उचित क्षतिपूर्ति नपाएसम्म शव नबुझ्ने अडान लिएका छन्। अस्पतालले भने घटनाका विषयमा कुनै प्रतिक्रिया जनाएको छैन। यद्यपि समस्याको समाधानका लागि मृतक पक्ष र अस्पताल प्रशासनबीच छलफलको प्रयास भइरहेको छ।
समानुपातिकमा निर्वाचित हुनेको सूची आजै सार्वजनिक गर्ने तयारी,काठमाडौं : निर्वाचन आयोगले समानुपातिकतर्फ निर्वाचित हुनेको सूची आजै सार्वजनिक गर्ने तयारी गरेको छ। आयोगले प्रतिनिधिसभा तथा प्रदेशसभा सदस्य निर्वाचनमा समानुपातिकतर्फ राजनीतिक दलले बुझाएको सूची अनुसार नाम सार्वजनिक गर्न लागेको हो। समानुपातिकतर्फ स्थान प्राप्त गर्ने राजनीतिक दलहरूलाई समावेशी समूहबमोजिम सच्याउने समय सोमबार साँझ ४ बजेसम्मको छ। त्यसपछि प्रक्रिया पूरा गरेर नाम सार्वजनिक गर्न लागिएको हो। नामावली सच्चिएर प्रतिनिधित्व भई आएपछि आयोगले निर्वाचित भएको घोषणा गर्ने उक्त प्रणालीतर्फका प्रवक्ता गुरूप्रसाद वाग्लेले जानकारी दिए। सोमबार सार्वजनिक गर्ने तयारी रहेको र नभ्याइएमा भने मंगलबार निर्वाचित भएको घोषणा गरिने बताए।
यस्तो छ आजको मौसम,"काठमाडौं : देशभर अहिले मौसम सामान्यतया सफा रहेको छ। देशका पूर्वी तराईका केही स्थानहरूमा हल्का हुस्सुकुहिरो लागेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार आज दिउँसो देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। रातको समयमा प्रदेश १, मधेस, बागमती र गण्डकी प्रदेशमा आंशिक बदली रही बाँकी भूभागमा मौसम सामान्यतया सफा रहने विभागले जनाएको छ।"
अफ्रिका र अरबमा फैलिएको मोरक्कोको खुसी,"दोहा : विश्वकपको सेमिफाइनलमा पुग्ने पहिलो अफ्रिकी टोली बनेसँगै मोरक्कोका समर्थकका लागि खुसीको बाँध फुटेको छ। विश्व फुटबलको सबैभन्दा ठूलो मञ्चको अन्तिम चारमा मोरक्को पुग्दा कतारको अल थुमामा रंगशालादेखि मोरक्कोका गल्लीमा चर्को गर्जन, जयजयकार र नाचगान भयो। मोरक्कोले पोर्चुगलविरुद्ध १० को जित हासिल गर्दा त्यसको खुसी आइभरीकोस्टको अबिड्जानदेखि साउदी अरबको रियादसम्म छाएको थियो। अफ्रिकासँगै अरबले पनि मोरक्कोको अविस्मरणीय यात्राको खुसी मनायो। उनीहरूले हामीलाई खुसी र गौरवान्वित बनाएका छन्। हामी पनि फाइनलसम्म पुग्न सक्षम छौं भनेर देखाएका छन्। अफ्रिका र अरबले समर्थन गरेको टिमको जितमा हामी साँच्चै खुसी छौं, मोरक्कोको राजधानी राबाटकी सिहाम मोताहिरले भनिन्। रबाटका प्रत्येक रेस्टुरेन्ट, क्याफे र क्लब विश्वकप हर्ने समर्थकले भरिएका थिए। राबाटमा मोरक्कोको झन्डासहित हजारौंको संख्यामा सिटी सेन्टरमा भेला भएर खेल हेरिरहेका थिए। पोर्चुगलविरुद्ध जित हासिल गर्दा मोरक्कोले जारी विश्वकपमा तेस्रो ठूलो युरोपियन मुलुकलाई हराएको थियो। जुन जितले इतिहास लेख्यो, र अफ्रिकासँगै अरबका मानिसहरूलाई पनि गौरवान्वित बनायो। ऐतिहासिक र उत्कृष्ट नतिजा, अफ्रिकन युनियनका अध्यक्ष म्याकी सालले ट्विटरमा लेखेका छन्, एटलस लायन्स (मोरक्को) विश्वकपको सेमिफाइनलमा पुगेको छ, ब्राभो मोरक्को। अरबी र अफ्रिकन राजनीतिज्ञ र खेलकुदका नेतृत्वकर्ताहरूले मोरक्कोप्रति सम्मान व्यक्त गरिरहेका छन्। लिबियाका प्रधानमन्त्रीदेखि लिबिया, इराक, प्यालेस्टाइन, बहराइन र यूएईका उच्च अधिकारीले ट्विट गरेर बधाइ दिइरहेका छन्।उनीहरूले गजब गरे। वेल डन मोरक्को। लङ लिभ अफ्रिका, आइभरीकोस्टका पूर्वस्टार डिडियर ड्रोग्बाले ट्विट गरेका छन्। अबिड्जानको एक क्याफेमा फुटबल हेर्दै मोरक्कोको जितको खुसी मनाइरहेका जुले गौल एटलस लायन्सले अफ्रिकालाई गौरवान्वित बनाएको बताए। मोरक्कोको जितले अफ्रिकी मुलुक पनि अन्य महादेशसँग प्रतिस्पर्धा गर्न सक्षम छ भन्ने साबित गरेको छ, उनले भने। अरब र अफ्रिकी खुसी वाह वाह मोरक्को यो साँच्चै आनन्दायी छ। अफ्रिका चम्किरहेको छ। गो अफ्रिका, क्यामरूनको राजधानी याउन्डेका २८ वर्षीय ड्राइभर एग्वे जेफरसन चिच्याउँदै भन्छन्। लिबियाको बन्दरगाह सहर मिसराटामा ठूलो संख्यामा भेला भएर फुटबल हेरिहरेका थिए। जहाँ धुवाँ, लिबिया र मोरक्कोको झन्डा फहराइउको थियो। ट्युनिसियाको राजधानीमा पनि जितको खुसी भव्ब् तरिकाले मनाइँदै थियो। आज मोरक्कोले अफ्रिकी र अरबीलाई सम्मान दिलायो। हाम्रो सपना सम्भव छ भन्ने देखायो, ट्युनिसियाको राजधानी ट्युनिसमा खुसी मनाइरहेका अमेउर सोइलामले भने। प्यालेस्टाइनी र इजरायली भूमिमा पनि हजारौं मानिसहरूले क्याफे, रेस्टुरेन्ट र रंगशाला भरिएका थिए। उनीहरू मोरक्कोको जित भब्य तरिकाले मनाइरहेका थिए। अघिल्लो खेलमा प्यालेस्टाइनी झन्डासहित फोटो खिचाइएको थियो। मोरक्कोले प्यालेस्टाइन झन्डा फहराउँदा हामीले नै जितेको जस्तो महसुस गरेका थियौं, गाजाका एक व्यापारी इमाद जोडट भन्छन्। अरबी समुदायको बाक्लो उपस्थिति भएको लन्डनको एड्गार रोडमा सडक ठप्प पारेर मोरक्कोको जितको खुसी मनाइएको छ।"
रेशम र विप्लवका कार्यकर्ता छुटाउन अध्यादेश,"काठमाडौं : निर्वाचन आयोग समानुपातिक सांसदको अन्तिम सूची सार्वजनिक गर्दैछ, यही बेला सरकारले अध्यादेश ल्याउने निर्णय गरेको छ। त्यो पनि, विवादास्पद विषयको। अर्थात्, सत्ता जोडघटाउका लागि, राजनीतिक सौदावाजी गर्न। नवनिर्वाचित संसद्ले काम सुरु नगर्दै सरकारले अध्यादेश जारी गर्ने निर्णय गरेको हो। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। यो अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। आइतबारको मन्त्रिपरिषद् बैठकले नयाँ अध्यादेश ल्याएको सहरी विकास मन्त्री मेटमणी चौधरीले जानकारी दिए। सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न सरकारले अध्यादेश ल्याएको उनले बताए। यता संविधान विद् डा भिमार्जुन आचार्य वर्तमान सरकारसँग अध्यादेश जारी गर्ने संवैधानिक र कानुनी हैसियत नभएको बताउँछन्। यो सरकारको संवैधानिक र कानुनी हैसियत नै छैन, आचार्यले भने, यस्तो सरकारलाई अध्यादेश जारी गर्ने अधिकार हुँदैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्ने संविधानविद् आचार्यले बताए। सरकार गठनका लागि सुरुमै अनैतिक, अराजक र असंवैधानिक काम गर्ने सरकारले ५ वर्षमा के गर्ला भन्ने गम्भीर चिन्ता जगाएको छ, संविधानविद् आचार्यले भने। सर्वोच्चका आदेश, नजिरअनुसार पनि सरकारले विचाराधीन मुद्दा फिर्ता लिन नपाउने उनको तर्क छ। सरकार गठनमा नागरिक उन्मुक्ति र जनमत पार्टी निर्णायक बनेपछि सरकारले उनीहरूका शर्त मान्न अध्यादेश जारी गर्ने निर्णय गरेको अर्का एक मन्त्रीले जानकारी दिए। तर, जिल्ला अदालत कैलाली र पुनरावेदन दीपायलले ०७२ सालमा भएको टीकापुर घटना मा रेशमलाई मुख्य दोषी ठहर गर्दै जन्मकैदको सजाय सुनाएका थिए। टीकापुर घटनामा नेपाल प्रहरीका एसएसपी लक्ष्मण न्यौपानेसहित ८ जनाको ज्यान गएको थियो। यो सरकारको संवैधानिक र कानुनी हैसियत नै छैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्छ। डा भीमार्जुन आचार्य, संविधानविद् सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न अध्यादेश आएको हो । मेटमणि चौधरी, मन्त्री, सहरी विकास नागरिक उन्मुक्ति पार्टीले भने टीकापुर घटनालाई राजनीतिक भन्दै रेशमको रिहाइको शर्त अघि सार्दै आएको छ। सत्तागठबन्धनको सहयात्री बन्न रेशमको रिहाइलाई नागरिक उन्मुक्तिले शर्त बनाएको प्रधानमन्त्री देउवा निकट एक नेताले बताए। यस्तै, सिके राउतले पनि सत्तागठबन्धनमा सहभागी बन्दी बनेका आफ्ना कार्यकर्ताको बिना शर्त रिहाइको माग राखेका छन्। राष्ट्रपतिबाट अध्यादेश जारीपछि मुद्दा खारेज गर्न र फिर्ता लिन सरकारलाई बाटो खुल्नेछ। चुनाव अघि नै तयारी थियो सरकारले चुनाव अघि नै टीकापुर घटनाका दोषी रेशमको मुद्दा फिर्ता सहयोग पुग्ने गरी निर्णय गरेको थियो। भदौ २७ को मन्त्रिपरिषद् बैठकले टीकापुर घटना सम्बन्धमा कानुन संशोधन गर्ने निर्णय गरेको थियो। राजनीतिक निर्णय गरी प्रशासनिक एवं अर्धन्यायिक प्रकृतिका मुद्दाहरूलाई यथाशीघ्र फछ्र्याेट गर्न र कानुनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने निर्णय मन्त्रिपरिषद्ले गरेको थियो। सरकारले टीकापुर घटनासम्बन्धी मुद्दाको खारेजी प्रक्रिया अगाडि बढाउन गृह मन्त्रालयलाई निर्देशनसमेत दिएको थियो। थरुहट थारुवान संयुक्त संघर्ष समिति र तत्कालीन केपी ओली नेतृृत्वको सरकारबीच ०७८ जेठ १८ गते ६ बुँदे सहमति पनि भएको थियो। सहमतिको पहिलो बुँदामै थरुहटथारुवान आन्दोलनका क्रममा टीकापुरमा भएको दुःखद् घटनामा आरोपित थारू कल्याणकारिणी सभाका सभापति धनीराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो। जेलमा पुगेर रेशम चौधरीलाई किन भेटे प्रचण्डले ? जेलमा रहेका रेशम चौधरी र विप्लवका कार्यकर्ता छुटाउन सरकारले ल्यायो अध्यादेश"
जहाजमा बाकस,"महोत्तरीका धनवीर महतोले उडिजाने आकाशमा र फर्किने बाकसमाको पछिल्लो नियति भोगे। यसअघि धेरैले यही नियति बेहोरे। यो नियतिको अन्तिम भोक्ता धनवीर पक्कै होइनन्। त्यस्तो आशा र विश्वास गर्ने ठाउँ छैन। वैदेशिक रोजगारीका सिलसिलामा ज्यान गुमाउनेहरू नेपालीको संख्या घट्दो होइन बढ्दो छ। तर धनवीरको मलेसियामा मेसिनमा च्यापिएर भएर भएको मृत्यु सरकारका लागि एउटा संख्यामात्रै जस्तो छ। उसले धनवीरहरूको संख्या गणना गर्छ तर कसरी यस्ता भवितव्यहरूबाट नागरिक बचाउने भनेर कत्ति ध्यान पुर्याउँदैन। त्यसैले त पछिल्लो १३ वर्षमा ९ हजार ४ सय २४ जनाले वैदेशिक रोजगारीका क्रममा मृत्युवरण गरे। त्यो पनि अधिकांश धनवीरले जस्तै मलेसियामै। थ्रीडी डेन्जर, डर्टी र डिफिकल्टी अर्थात् खतरा, फोहोर र जोखिमपूर्ण काममा जोतिनु नेपालको विवशता हो। त्यही थ्रीडीले उनीहरूलाई चौथो डी अर्थात् डेथ (मृत्यु) दिलाउँछ। धनवीरजस्तै वैदेशिक रोजगारीमा १८ देखि ४० वर्षका नेपाली वैदेशिक रोजगारीमा धेरै छन्। त्यही युवाशक्ति नै असामयिक मृत्युको मुखमा पुगिरहेको छ। त्यसैले नै वैदेशिक रोजगारीमा भइरहेको मृत्यु ठूलो चिन्ताको विषय हो। जाँगर भएको युवा शक्तिको क्षति वास्तवमा राष्ट्रिय क्षति हो। तर सरकारले देशमा रोजगारी सिर्जना गर्ने कुरा धेरै पर छ। वैदेशिक रोजगारी सुरक्षित बनाउने कुरा पनि धेरै पर छ। त्यसरी विदेशमा मृत्युवरण गरेकाहरूको शव बेलामा ल्याएर परिवारलाई दिने हैसियत राख्दैन। अत्यन्तै लज्जा अझ धेरै त्यहाँ छ। नेपाल देश बन्न पनि नसकेको हो र ? होइन भने कम्तीमा त्यति त सामथ्र्य राख्नुपर्छ। सरकारलाई यो विषयले किञ्चित छोएको आभास हुँदैन। हुन्थ्यो भने वैदेशिक रोजगारीमा मृत्युको दर किन घट्दैन ? वैदेशिक रोजगारीमा जानेको संख्या किन घट्दैन ? देशमै रोजगारी सिर्जना किन बढ्दैन ? नागरिकलाई बस एक मत खसाल्ने मतदाता सम्झिएको राजनीतिकै परिणाम आज यो हालत भएको बुझ्न कठिन छैन। धनवीर महतोहरूको ज्यान जोगियोस् भन्ने हो भने पहिलो त नेपालको संविधानको धारा ३३ ले व्यवस्था गरेको प्रत्येक नागरिकलाई रोजगारीको हक यही माटोमा दिलाउनुपर्छ। त्यो दायित्व सरकारको हो। मौलिक हकमै समावेश रोजगारीका विषयमा यति उदासीन सरकार मुलुकका लागि दुर्भाग्यपूर्ण छ। उदासीन, अनुत्तरदायी र गैरजिम्मेवार शासनबाट शासित हुन नेपाली अभिशप्तै हो र ? त्यस्तो कदाचित हुनु हुँदैन। सरकार ब्युँझन्न भने उसलाई ब्युँझाउने र पहिलो त देशमै रोजगारी सिर्जनाको वातावरण बनाउने र दोस्रो वैदेशिक रोजगारीलाई सुरक्षित बनाउने परिस्थितिका लागि नागरिक समाज र सरोकारवालाई सबैले दबाब सिर्जना गर्नुपर्छ। बाकसमा हरेक दिनजसो आइरहने लासको लस्करले पनि सरकार संवेदशनशील बन्न नसक्नु उसको थेत्तरोपन हो। थेत्तरोपनको उपचार कठिन होला, तर असम्भव छैन, दबाबकै जरुरी छ।"
जहाजमा बाकस,"महोत्तरीका धनवीर महतोले उडिजाने आकाशमा र फर्किने बाकसमाको पछिल्लो नियति भोगे। यसअघि धेरैले यही नियति बेहोरे। यो नियतिको अन्तिम भोक्ता धनवीर पक्कै होइनन्। त्यस्तो आशा र विश्वास गर्ने ठाउँ छैन। वैदेशिक रोजगारीका सिलसिलामा ज्यान गुमाउनेहरू नेपालीको संख्या घट्दो होइन बढ्दो छ। तर धनवीरको मलेसियामा मेसिनमा च्यापिएर भएर भएको मृत्यु सरकारका लागि एउटा संख्यामात्रै जस्तो छ। उसले धनवीरहरूको संख्या गणना गर्छ तर कसरी यस्ता भवितव्यहरूबाट नागरिक बचाउने भनेर कत्ति ध्यान पुर्याउँदैन। त्यसैले त पछिल्लो १३ वर्षमा ९ हजार ४ सय २४ जनाले वैदेशिक रोजगारीका क्रममा मृत्युवरण गरे। त्यो पनि अधिकांश धनवीरले जस्तै मलेसियामै। थ्रीडी डेन्जर, डर्टी र डिफिकल्टी अर्थात् खतरा, फोहोर र जोखिमपूर्ण काममा जोतिनु नेपालको विवशता हो। त्यही थ्रीडीले उनीहरूलाई चौथो डी अर्थात् डेथ (मृत्यु) दिलाउँछ। धनवीरजस्तै वैदेशिक रोजगारीमा १८ देखि ४० वर्षका नेपाली वैदेशिक रोजगारीमा धेरै छन्। त्यही युवाशक्ति नै असामयिक मृत्युको मुखमा पुगिरहेको छ। त्यसैले नै वैदेशिक रोजगारीमा भइरहेको मृत्यु ठूलो चिन्ताको विषय हो। जाँगर भएको युवा शक्तिको क्षति वास्तवमा राष्ट्रिय क्षति हो। तर सरकारले देशमा रोजगारी सिर्जना गर्ने कुरा धेरै पर छ। वैदेशिक रोजगारी सुरक्षित बनाउने कुरा पनि धेरै पर छ। त्यसरी विदेशमा मृत्युवरण गरेकाहरूको शव बेलामा ल्याएर परिवारलाई दिने हैसियत राख्दैन। अत्यन्तै लज्जा अझ धेरै त्यहाँ छ। नेपाल देश बन्न पनि नसकेको हो र ? होइन भने कम्तीमा त्यति त सामथ्र्य राख्नुपर्छ। सरकारलाई यो विषयले किञ्चित छोएको आभास हुँदैन। हुन्थ्यो भने वैदेशिक रोजगारीमा मृत्युको दर किन घट्दैन ? वैदेशिक रोजगारीमा जानेको संख्या किन घट्दैन ? देशमै रोजगारी सिर्जना किन बढ्दैन ? नागरिकलाई बस एक मत खसाल्ने मतदाता सम्झिएको राजनीतिकै परिणाम आज यो हालत भएको बुझ्न कठिन छैन। धनवीर महतोहरूको ज्यान जोगियोस् भन्ने हो भने पहिलो त नेपालको संविधानको धारा ३३ ले व्यवस्था गरेको प्रत्येक नागरिकलाई रोजगारीको हक यही माटोमा दिलाउनुपर्छ। त्यो दायित्व सरकारको हो। मौलिक हकमै समावेश रोजगारीका विषयमा यति उदासीन सरकार मुलुकका लागि दुर्भाग्यपूर्ण छ। उदासीन, अनुत्तरदायी र गैरजिम्मेवार शासनबाट शासित हुन नेपाली अभिशप्तै हो र ? त्यस्तो कदाचित हुनु हुँदैन। सरकार ब्युँझन्न भने उसलाई ब्युँझाउने र पहिलो त देशमै रोजगारी सिर्जनाको वातावरण बनाउने र दोस्रो वैदेशिक रोजगारीलाई सुरक्षित बनाउने परिस्थितिका लागि नागरिक समाज र सरोकारवालाई सबैले दबाब सिर्जना गर्नुपर्छ। बाकसमा हरेक दिनजसो आइरहने लासको लस्करले पनि सरकार संवेदशनशील बन्न नसक्नु उसको थेत्तरोपन हो। थेत्तरोपनको उपचार कठिन होला, तर असम्भव छैन, दबाबकै जरुरी छ।"
एमबाप्पेले एकदिन सबै कीर्तिमान तोड्ने छन्,"दोहा : काइलिन एमबाप्पेको उमेरमा हुँदा ओलिभर जिरुड सुनिएको नाम थिएन। फ्रान्सको दोस्रो डिभिजनको लिग टोर्समा उनी संघर्ष गरिरहेका थिए। करियर सुरुवात गर्न र जीवनको लक्ष्य निर्धारण गर्ने आसपासका धेरै युवाजस्तै अवस्थामा थिए, जिरुड। जिरुडले लामो प्रतीक्षा र दृढताले अन्ततः सार्थकता पायो, जब २५ वर्षको उमेरमा फ्रान्सको राष्ट्रिय टिममा पुगे। हाल एमबाप्पेको उमेरभन्दा दुई वर्षपछि फ्रान्सको राष्ट्रिय टिममा परेका जिरुड अहिले करियरको शिखरमा छन्। शनिबार राति फ्रेन्च राष्ट्रिय फुटबल टिमका सर्वाधिक गोलकर्ता बनेका जिरुड धेरै युवाका लागि उदाहरण बनेका छन्। जिरुडले ३७ वर्षमा हासिल गरेको यो सफलता सबै चिज तुरुन्तै हासिल गर्न सकिँदैन र धैर्यताले सफलता पाउँछ भन्ने उदाहरण हो। फ्रेन्च फुटबलमा उनको कीर्तिमान क्षणिक हुन्छ भन्ने उनलाई थाहा छ। किनभने, उनी फुटबलका सम्राट बन्ने मार्गमा रहेका एमबाप्पेसँग खेलिरहेका छन्। एमबाप्पे द्रुत गतिमा विश्वकपको सफलतातर्फ दौडिरहेका छन्। उनले सबै कीर्तिमान तोड्ने छन्, जिरुड मुस्कुराउँदै भन्छन्, मलाई त्यो थाहा छ। जारी विश्वकपमा गोल्डेन बुट दौडमा एमबाप्पे सबैभन्दा अगाडि छन्। अहिलेसम्म उनले पाँच गोल गरिसकेका छन्। एमबाप्पे क्रिस्टियानो रोनाल्डोभन्दा विश्वकपमा एक गोल धेरै गरिसकेका छन्। आफूभन्दा १४ वर्ष जेठा रोनाल्डोको तस्बिर फ्रेन्च फरवार्डले बाल्यकालमा आफ्नो कोठामा सजाएका थिए। उनी २० वर्षको हुँदा विश्वकप र फ्रेन्च लिग वान जितिसकेका एमबाप्पेले कोठामा काइलिन एमबाप्पेको तस्बिर राखेर प्रतिस्थापन गरेका थिए। किशोरावस्थामै ठूलो सफलता हासिल गरिसकेका एमबाप्पेको गति सुरु भएदेखि रोकिएको छैन। फुटबल एकनासको हुँदैन। तर, एमबाप्पे भने संधै एकैनासकै छन्। सफलताबाट झन् बढी सफलतातर्फ। एमबाप्पेले २४औं जन्मदिन मनाउनुअघि फ्रेन्च टिमबाट ३३ गोल गरिसकेका छन्। यो उमेरमा थिएरी अनरीले १० गोल मात्रै गरेका थिए भने जिरुडले खातै खोलेका थिएनन्। उनी अविश्वसनीय छन्, र अझै युवा झन्, त्यो झन् महत्वपूर्ण हो, जिरुड भन्छन्, किनभने उनी अझै उत्कृष्ट हुन सक्छन्। एमबाप्पे सन् २०१८ मै अविश्वसनीय थिए। अझै पनि परिपक्व उमेर भइसकेको छैन। उनी उत्कृष्ट टिमका उत्कृष्ट स्टार हुन्। अहिले क्षमतावान खेलाडीको जमातबाट फ्रेन्च आक्रामणलाई अझै तिखारी रहेका छन्। उनी फ्रान्सको आक्रमणको आधारका रूपमा आफूलाई प्रस्तुत गर्न चाहन्छन्, फ्रेन्च टिमका सहायक प्रशिक्षक गाई स्टेफन भन्छन्, जुन मौका उनी पेरिस सेन्ट जर्मन (पीएसजी) मा पाउँदैनन्। फ्रान्समा जिरुडसँगको सहकार्यमा प्रमुख हतियार बन्ने उनलाई अवसर छ। एम्बाप्पे र जिरुड एकअर्कालाई चाहिने खेलाडी हुन्, फ्रेन्च प्रशिक्षक डिडियर डेसच्याम्पस भन्छन्, हामीले एमबाप्पेका रूपमा अर्कै ग्रहबाट आएका खेलाडी पाएका छौं भन्दा पनि हुन्छ। उनीसँग विस्फोटक क्षमता छ। अपत्यारिलो क्षमता र गोल गर्न सक्ने क्षमता छ। प्रत्येक खेलमा उनले त्यो देखाइरहेका छन्। त्यो एकदमै महत्वपूर्ण पनि छ। एमबाप्पे विश्वकै सर्वाधिक पारिश्रमिक पाउने खेलाडी पनि हुन्। फेमसँगै समस्या पनि आउँछन् भन्ने एम्बाप्पेलाई थाहा छ। गत वर्ष युरोपियन च्याम्पियनसिपमा निर्णायक पेनाल्टीमा चुकेपछि उनको तीब्र आलोचना भएको थियो। फ्रेन्च फुटबल संघले असहयोग गरेकै कारण उनले फ्रान्सको जर्सी नलागाउने मनसाय बनाएको हल्लासमेत चलेको थियो। तर, एमबाप्पे मुस्कानसहित कतार पुगे। उनको उपस्थितिले समग्र खेलकै र जारी विश्वकपको पनि शोभा बढाएको छ। विश्वकप मन छुने कुरा हो, उनले आइतबार भनेका थिए। उनी आफ्नो सपनाको समयमा छन्। जारी २०२२२०२३ सिजनमा उनले त्यसरी नै तयारी गरेका थिए। शारीरिक र मानसिक रूपमा तयारी गरेकाले मात्रै यो प्रदर्शन सम्भव भएको उनले बताएका थिए।"
"माओवादी केन्द्र आन्तरिक गृहकार्यमा : प्रचण्ड, प्रभु, जनार्दन, पम्फा र देवेन्द्रबीच सत्ता समिकरणबारे छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) ले सत्ता समिकरण निर्माणको आन्तरिक गृहकार्यमा जुटेका हुन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड साना दल र स्वतन्त्र समूहलाई आफूतर्फ केन्द्रित गर्न प्रयास जारी राखेका छन्। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले भित्रभित्रै माओवादी केन्द्रकै नेतृत्वमा सरकार बनाउने गरी माओवादी नेताहरुले भेटघाट तीब्र पारेका हुन्। सोमबार बिहान करिब एकघण्टा प्रचण्ड निवास खुमलटारमा स्वतन्त्रबाट निर्वाचित सांसद प्रभु साह, माओवादी केन्द्रकी उपमहासचिवद्वय पम्फा भुसाल र जनार्दन शर्मा, सचिव देवेन्द्र पौडेलबीच पनि सत्ता समिकरणबारे छलफल भएको माओवादी केन्द्रका एक नेताले अन्नपूर्णलाई जानकारी दिए। उनीहरुबीच मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गरेको विषयमा पनि छलफल भएको बताइएको छ। एमालेले टिकट दिएपनि अन्तिम समयमा स्वतन्त्रबाट उम्मेदवारी दिएका साह सत्ता गठबन्धनको समर्थनमा निर्वाचित भएका हुन्। पछिल्लो समय साह माओवादीका नेताहरुसँग निरन्तर संवादमा रहेका छन्। प्रचण्डले यस अगाडि जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउत, नेपाल समाजवादी पार्टीका अध्यक्ष महेन्द्र राय यादवसँग छलफल गरेका छन्। प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। माओवादी केन्द्रले प्रत्यक्ष र समानुपातिक गरि ३२ सिट मात्र जितेको छ।"
वैदेशिक रोजगारीको पीडा कसरी सहनु ?,"धनवीर कहिले विदेस गएको थियो ? छोरालाई किन विदेश पठाउनुभयो ? विदेश जान पनि धनवीरले कर्जा लिएको थियो ? कति छ ऋण ?(सम्झिँदै) २० लाख जति होला। भर्खरै लास ल्याउन ५० हजार ऋण लिनुपर्यो। क्रियाकर्म गर्न १ लाख ऋणै लिनुपर्यो। तीन वर्ष पहिले विदेश जान अढाइ लाख ऋण लिएको थियो। कात्तिक ३१ गते छोट्को (कान्छो छोरो) शम्भू विदेश जाने तयारीमा थियो। एजेन्टलाई तीन लाख दिइसकेको थियो। काठमाडौं गएर भोलि बिहान विदेश उड्ने तयारीमा थियो। साँझमै खबर आयो, दाजु धनवीर मरेको। एयरपोर्टबाट कान्छो छोरो फर्केर आयो। छोरो बितेको खबर कसरी पाउनुभयो ?नक्टाझिल (नक्टाझिज)को साथीसँगै कम्पनीमा काम गथ्यो। उसले हाम्रो छोरी रीतालाई आफन्तमार्फत खबर गर्यो। म बजार गएको थिएँ। गाउँका एक जनाले मलाई बोलाउन गयो। के भयो भनेर सोधें। उसले केही भनेन। मलाई लिएर सरासर घर लिएर आयो। घर पुग्दा मान्छेहरूको भीड थियो। कनारोहट (रुवाबासी) भइरहेको थियो। किन सबै रुँदैछन् भनेर सोध्दा धनवीर बाकसमा आएको थाहा पाएँ। अब कर्जा कसरी तिर्ने सोचमा डुबेका छौं। छोराको मृत्युपछि दिनचर्या कसरी बितिरहेको छ ? छोरोकै यादले सताउँछ। भोक, प्यास, निद्रा सबै हराएको छ। राति निदाउन सकेको छैन। चिन्ताले निकै कमजोर बनायो। अब हाम्रो पैतवाल (हेरचाह) कसले गर्छ। कान्छो छोरा पनि चिन्तामै छ। धनवीरलाई कसरी हुर्काउनुभएको थियो ?धेरै तकलिफ (दुःख)ले हुर्काएका थियौं। बनीबुतो गरेर कापी किताब किनेर स्कुल पढाएका थियौं। हाटबजारमा तरकारी किनबेच गरेर पालेको थिएँ। छोरो जवान भएपछि बुढेसकालमा कमाएर खुवाउँछ भन्ने सपना थियो। अधुरै रह्यो। कति पढाउनुभएको थियो ?१२ कक्षा पढेको थियो। शम्भू पनि दाइ जतिकै पढेको छ। त्यसपछि किन पढेनन् ?खर्च नपुगेर। उसले भन्थ्यो, तपाईंहरू बुढो हुनुभयो। अब म कमाउँछु। तपाईंलाई बसाएर खुवाउँछु। विदेश गयो। तर, कहिल्यै नफर्किने गरी रुवाएर गयो। तपाईं जस्तो धेरै आमाका छोरा विदेश जान्छन् नि ?सबैलाई केही न केही तकलिफ छ। त्यसैले विदेश पठाउन बाध्य हुन्छन्। बाध्य भएर विदेश गएको थियो। उसले बनाउन, जोड्न, काट्न जस्ता सबै खाले लुइर (सीप) सिक्यो। यो सबै नसिकेको भए सायद यस्तो दिन आउँदैनथ्यो। के काममा विदेश गएको थियो ?ऊ कुट (कार्टुन) बनाउने काममा गएको थियो। पछि उसलाई सुपरभाइर बनाइएको रहेछ। ऊ निकै सहयोगी स्वभावको थियो। गाउँघरमा पनि सबैलाई सघाउँथ्यो। गाउँलेको पनि निकै प्यारो थियो। छोरोसँग अन्तिम पटक कहिले कुरा गर्नुभएको थियो ?मर्नुभन्दा एक दिन पहिले कुरा भएको थियो। के कुरो भएको थियो ?आमा, धेरै ऋणकर्जा भयो। म दुई महिनामा घरमा आउँछु। अलिअलि अझै ऋण खोजेर घर निर्माणको काम सबै सक्छु। अनि हामी दाजुभाई विदेश आएर ऋण तिरौंला भनेको थियो। बैंकमा किस्ता तिरिरहेका थियौं। उसकै कमाइले घरपरिवार चल्थ्यो। तर, आज उसले हाम्रो दुःख बुझेन। बुढेसकालमा मलाई छोडेर गयो। धनवीर विदेशमै हुँदा घर बनाउन सुरु गर्नुभयो ?हजुर हो, तपाईको कति जना सन्तान छन् ?सात जना। ५ छोरी, २ छोरो। धनवीर जेठो छोरो थियो। धनवीरको विवाह भएको थियो ?पाँच वर्षअघि विवाह गरिदिएको थिएँ। उसको एउटी ४ वर्षको छोरी पनि छ। छोरोको मृत्युपछि समाजका मानिसहरूले कस्तो सहयोग गरे ? क्रियाकर्ममा सबैले सहयोग गर्नुभयो। प्रसाद ग्रहण गरेर जानुभयो। अब तपाईंको बुहारी, नातिलाई कसरी पाल्नुहुन्छ ?अब जसोतासो सबैको पालनपोषण गर्छु। आमाबुवाले आफ्नै अगाडि सन्तान गुमाउनुको पीडा कति हुन्छ ?बरु योभन्दा मर्नु ठीक। दिलमेके तकलिफ (मनको दुःख) राम्रो हुँदैन। दुःखमा नेताहरू आएनन् ?आयो कि आएन मलाई थाहा छैन। म त रोएर दिनभरी घरमै बसेका थिएँ। गरिबको सन्तान किन विदेश जान्छन् ?दुःखैले जान्छ। ठूलाबडाका छोराछोरी रमाइलो गर्न, पढ्न जान्छन्। तर, हामी गरिबका बेटाबेटी दुःखले जान्छन्। अलिअलि खान लाउन पुग्ला भन्ने आसले जान्छन्। अरू त के नै होला र। तर, उनीहरू आफ्नो परिवारको लागि भनेर विदेशमा दुःख गर्छन्। दुःख भने देखाउँदैनन्। गाउँका अरू पनि विदेश गएका छन् ?गएको छन्। धेरै (बहुते) जना गएका छन्। विदेस जाने लर्को गाउँमा कसरी लाग्यो ?कसरी बन्यो, किन बन्यो थाहा छैन। पैसा कमाउनकै लागि जान्छन् जस्तो लाग्छ। (एकछिन सोच्दैं) १० बिघा जमिन हुनेहरू पनि केही पैसा (ढउवा) कमाउँछु भनेर नै गएको देखिन्छ भने गरिबका छोराछोरी त झन् जाने नै भए। गाउँमै काम गरे हुन्न र ?त्यही खेतीपाती हुने हो। तर, पुग्दैन। खेती किसानीमा पहिला जस्तो फाइदा कहाँ छ र ? पेट पाल्न कठिन बन्दै गएको हो ?धेरै समस्या छ। दुःखमा जीवन चलिरहेको छ। गरिबलाई बुझ्ने र सुन्ने कोही छैन। तपाई जस्तो धेरै आमाहरू वैदेसिक रोजगारीको पीडाले रोइरहेका छन्। सरकारले यो समस्या समाधान गर्न के गर्नुपर्छ ?सुविस्ता(सुविधा) दियो भने गरिब परिवार राम्रोसँग चल्छ। भर्खरै चुनाव सक्यो। नेताहरूले भोट माग्न आउँदा धेरै कुरो भनेको होला नि ? गरिबका लागि नेताहरूले काम गर्दैनन्। भोट लिएर जान्छन्। जित्छन्। आफै कमाउँछन्। हामीले कुनै सहयोग माग्दा उल्टै पैसा माग्छन्। दुःख मात्र दिन्छन्। उनीहरूले यस्तो किन गर्छन् ? खै उनीहरूको मनमा के चल्छचल्छ म त धेरै बुझ्दिनँ। भोट लिने बेलामा हात जोड्छन्। अनि पछि कुनै गारविपत्त (आपतविपद) पर्दा जनतासँग मतलब राख्दैनन्। प्रस्तुति : राजकरण महतोविजयकुमार सिंह"
कारबाहीबाट जोगिन धमाधम राजीनामा,"काठमाडौं : निर्धन उत्थान लघुवित्त वित्तीय संस्थामा कर्मचारीले धमाधम राजीनामा दिन थालेका छन्। नक्कली शैक्षिक प्रमाणपत्रका विषयमा छानबिन हुन थालेपछि राजीनामा दिने बढेको संस्था स्रोतले जनाएको छ। आन्तरिक बढुवाका लागि निर्धनका अधिकांश कर्मचारीले नक्कली शैक्षिक प्रमाणपत्र पेस गरेको राष्ट्र बैंकको अध्ययनले देखाएको छ। राष्ट्र बैंकले शैक्षिक प्रमाणपत्रमाथि प्रश्न उठाएपछि राजीनामा दिनेको संख्या बढेको हो। आइतबारसम्ममा सहायक महाप्रबन्धक राजनारायण दासदेखि सहायक स्तरका ३७ कर्मचारीले राजीनामा दिइसकेका छन्। कर्मचारीले बढुवाका लागि छिमेकी भारतबाट अध्ययन गरेको शैक्षिक प्रमाणपत्र पेस गरेको राष्ट्र बैंकको अनुसन्धानबाट देखिएको छ। राष्ट्र बैंकले ५९ फाइल लगे लगत्तै ३७ कर्मचारीले राजीनामा दिइसकेको निर्धन उच्च स्रोतले दाबी गरेको छ। त्यसरी भारतबाट अध्ययन गरिएका भनिएका शैक्षिक प्रमाणपत्रको त्रिभुवन विश्वविद्यालयबाट इक्वुभ्यालेन्टस नगरिएको राष्ट्र बैंकले जनाएको छ। राष्ट्र बैंकका कार्यकारी निर्देशक सुमनकुमार अधिकारीले निर्धनका कर्मचारीले पेस गरेका भारतमा अध्ययन गरिएका भनिएका शैक्षिक प्रमाणपत्रहरू नेपालमा प्रमाणित नगराएको बताए। भारत पढेको सर्टिफिकेट त्रिभुवन विश्वविद्यालयबाट इक्युभ्यालेन्ट नभएको पाइयो, अधिकारीले भने, यस्तो संख्या रहेछ। नक्कली शैक्षिक प्रमाणपत्रका आधारमा जागिर खाइरहेको अख्तियार दुरुपयोग अनुसन्धान आयोगमा उजुरी परेपछि अनुसन्धान अघि बढेको थियो। अख्तियारले उक्त विषयमा अध्ययन गर्न राष्ट्र बैंकलाई पत्राचार गरेको थियो। राष्ट्र बैंकले मंसिर ९ गते निर्धन उत्थान लघुवित्तको केद्रीय कार्यालयबाट ५९ जना कर्मचारीको फाइल नियन्त्रणमा लिई अनुसन्धान गरेको थियो। अध्ययनका क्रममा राष्ट्र बैंकले धेरै कर्मचारीको टियुबाट इक्युभ्यालेन्ट नभएको प्रमाणपत्र भेटाएको हो। राष्ट्र बैंकका दुईजना अधिकारीले फाइलको अध्ययन गरेका थिए। अख्तियारले वास्तविकता पत्ता लगाई रिपोर्टिङ गर्नु भनेकाले हामीले अध्ययन गरी प्रतिवेदन बुझाएका हौं। थप प्रक्रिया अख्तियारबाटै हुन्छ, अधिकारीले भने। अख्तियार दुरुपयोग अनुसन्धान आयोगका प्रवक्ता श्यामप्रसाद भण्डारीले नक्कली शैक्षिक प्रमाणपत्र प्रमाणित भए कारबाही हुने बताए। अनुसन्धानकै क्रममा रहेकाले थप अध्ययन गर्न बाँकी रहेको उनले भनाइ छ। कतिपय कर्मचारीले त्यतिबेलैदेखि बढुवा गर्दा पदपूर्ति समितिले इकुभ्यालेन्ट नभएका सर्टिफिकेटलाई मान्यता दिएको भन्दै रोष प्रकट गरेका थिए। राष्ट्रियस्तरको नाम चलेको निर्धन लघुवित्तले आफ्नो छविमाथि नै आँच आउने गरी गरेको यस्तो कार्यले छविसमेत धुमलिएको जानकारहरू बताउँछन्। निर्धन उत्थान लघुवित्तका सूचना अधिकारी रामबहादुर चौधरीले उजुरी परेको जानकारी नभएको बताए। वैदेशिक शैक्षिक पमात्रणपत्रमा जागिर खान हुँदैन भन्ने नभएको र जाँचबुझ गर्ने निकाय पनि आफूहरू नभएको उनले बताए। निर्धन कर्मचारी युनियनका अध्यक्ष सन्तोष आचार्यले यस विषयमा बोल्नुपर्ने केही विषय नभएको बताए। अख्तियारमा उजुरी नपरेको दाबी गर्दै उनले भने, मैले यो विषयमा थप प्रतिक्रिया दिँदैन। कारबाहीबाट बच्न राजीनामा राष्ट्र बैंकले ५९ फाइल लगे लगत्तै ३७ कर्मचारीले राजीनामा दिइसकेको निर्धन उच्च स्रोतले दाबी गरेको छ। स्रोतका अनुसार राजीनामा दिनेमा सहायक महाप्रबन्धक राजनारायण दासदेखि उच्च पदस्थ र अन्य सहायक स्तरसम्मका छन्। कारबाहीबाट बच्न राजीनामा दिएको बुझिएको छ। निर्धन उत्थानले कतिपयको राजीनामा स्वीकृति गर्दै उपदान दिएर पठाएको जनाइएको छ। स्रोतका अनुसार बिन्दा सिंह कार्की, अग्नि पौडेल, पिताम्बर पौडेल, कृष्ण पौडेल, राजु तामाङ, अजिमुल्ला दर्जी, रामजी भट्टराई, भोजबहादुर लामिछाने, कृष्णकान्त अधिकारी, मदन न्यौपाने, शान्ति पाण्डे, महेन्द्र कुँवर, श्याम थापा, यमुना न्यौपानेले राजीनामा दिएका छन्। त्यस्तै मिश्रिलाल कुम्हार, सुरेशमणि त्रिपाठी, लालबहादुर राना, रमेश पन्थी, रवि गुरुङ, नारायण खराल, रामचन्द्र भट्टराई, राजकुमार चौधरी, ईश्वर चौधारी, सूर्यमणि कोइराला, देवीराम पराजुली, माधव शर्मा, रामउग्र चौधरी, जितनारायण चौधरी, टोपबहादुर रास्कोटी, हजरत अली, अर्जुन खनाल, नारायणी अर्यालले राजीनामा दिएका हुन्। उनीहरूले कार्यव्यस्ता देखाउँदै राजीनामा दिएका छन्। अनुसन्धानका क्रममा राजीनामा स्वीकृत गराएर उपदान वितरण हुनु कानुन विवरण भएको कानुन व्यवसायी बताउँछन्। निर्धन उत्थान बैंकले ७७ जिल्लामा १ सय ८५ शाखा कार्यालयमार्फत ४ लाख बढीलाई वित्तीय सेवा प्रदान गरिरहेको छ। निर्धन लघुवित्तले करिब २७ अर्ब २८ करोड लगानी गरेको छ।"
"जलवायु कोष बन्यो, हिमाललाई हेरिएन","काठमाडौं (सर्म अलसेख (इजिप्ट) बाट फर्किएर) : मरुभूमिलाई रातारात कसरी हरियाली पार्न सकिन्छ भन्ने संसारले हेर्दै थियो सर्म अलसेखमा। त्यसकै एक कुनामा वन, जल र हिमालको देश नेपाल आफू उजाडिएकोरापिएको व्यथा सुनाउन प्रयत्नरत थियो। राष्ट्रसंघीय जलवायु सम्मेलन (कोप२७) यस्तै विरोधाभाषको थलो बन्यो, जहाँ प्रकृति र विकृतिको सघन बहस चलिरहेको थियो। अफ्रिकाको उत्तरपूर्वी र एसियाको दक्षिणपश्चिम कुनामा अवस्थित द्विमहादेशीय राष्ट्र इजिप्ट त्यसै कोप२७ का लागि छानिएको थिएन। त्यसमाथि सुन्दर चट्टानी माउन्ट सिनाईको फेद र रक्तसागरको काखमा रहेको मनोरम सर्म अलसेखसहर जलवायु परिवर्तनका अध्येताका लागि खास विश्वविद्यालय प्रतीत हुन्थ्यो। हो, त्यहीँ जुटेका थिए विश्वभरका वातावरण चिन्तकहरू। विश्व तापमानको पीडित राष्ट्र नेपाल त्यसकै छेउछाउतिर दु:ख पोख्ने मञ्चहरू चहारिरहेको थियो। त्यो भीडमा नेपालजस्ता दर्जनौं विपन्न राष्ट्र थिए, जसका आवाज फिका लाग्थे। हरेक वर्ष हुने कोपमा जस्तै। हानिनोक्सानीको क्षतिपूर्ति कहिले ? कोप२७ को सर्वाधिक ठूलो उपलब्धि, जलवायुजन्य हानिनोक्सानी सम्बोधन गर्न छुट्टै कोष बनाउने ऐतिहासिक निर्णय भएको छ। यसले नेपालजस्ता पीडित देशलाई आंशिक भए पनि खुसी तुल्याएको छ। आंशिक यस अर्थमा कि कोष त बन्यो, यसबाट लाभ लिन हामी र हामीजस्ता मुलुकलाई अति हम्मे पर्छ। यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत भने हो। एन्टोनियो गुटेरस, महासचिव, राष्ट्रसंघ कोप२७ मा सहभागी सरकारी अधिकारीहरू यसलाई ठूलो उपलब्धि मान्छन्। तर, अनिश्चय भने यथावत् रहेको ठान्छन्। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन, वन तथा वातावरण मन्त्रालय जलवायु परिवर्तन व्यवस्थापन महाशाखाका प्रमुख डा बुद्धिसागर पौडेल भन्छन्, त्यसमाथि पनि यो लिन त्यति सजिलो छैन। त्यो प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ। वनका विज्ञ अधिकारीहरूका अनुभूतिमा जलवायु परिवर्तनसम्बन्धी राष्ट्रसंघीय सहयोग पाउन उति सहज छैन। सहमतिअनुसार कोष सन् २०२४ देखि सञ्चालनमा आउने भनिए पनि निश्चय छैन। सबैको सहमति हुनैपर्ने प्रावधान छ, प्रक्रिया पनि अति सुस्त छ, एक नेपाली अधिकारी भन्छन्, भाषा कमजोर र द्विअर्थी हुन्छ। कहिलेकाहीँ त निर्णय कति गहन हो भन्न पनि सकिन्न। यसबीच राष्ट्रसंघका महासचिव एन्टोनियो गुटेरसले कोष स्थापनाको स्वागत गरेका छन्। सामाजिक सञ्जालमार्फत उनले प्रतिक्रिया दिएका छन्, यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत हो। उनले भनेजस्तै यो राजनीतिक संकेत भने अवश्य हो। नेपालले कोप२७ का कम्तीमा ७६ साइड इभेन्टमा सहभागिता जनायो। सयभन्दा बढी नेगोसिएसन मिटिङमा सामेल भयो। ४५ मुलुक रहेको अति कम विकसित राष्ट्र समूहबाट बढी मात्रामा आवाज उठायो। त्यस्तै जी ७७ प्लस चाइनामा पनि नेपालको भूमिका सक्रियपूर्ण देखियो। नेपालले यसपालि क्षतिपूर्ति कोष र हिमालयको मुद्दालाई प्रमुखता दिएको थियो। जता गए पनि हिमाल हाम्रो विशिष्ट पृथकता हो, यसको सुरक्षा सबाललाई संसारले हेर्नुपर्छ भन्ने तय गरिएको थियो, डा पौडेल भन्छन्, जुनसुकै साइड इभेन्टमा पनि यसलाई छुटाइएन। तर, यो एजेन्डाले यसपालिको कोपमा उच्च प्राथमिकता पाएन। हिमालयको विषयमा कार्बन उत्सर्जन गर्ने मुलुकमा गम्भीरता पाइएन पनि। जलवायु परिवर्तनको एक प्रमुख कारण कार्बन उत्सर्जनलाई मानिएको छ। कार्बन उत्सर्जनमा सबैभन्दा अगाडि अमेरिका छ। यसले विश्वको कुल उत्सर्जनको २४५ प्रतिशत हिस्सा ओगट्छ। त्यसपछि अगाडि रहेका देशमा चीनले १३९, रूसले ६८, जर्मनीले ५४, बेलायतले ४६, जापनले ३९ र भारतले २३ प्रतिशत उत्सर्जन गर्छन्। कोप२७ को सर्वाधिक ठूलो उपलब्धि भनेकै जलवायुजन्य हानिनोक्सानी सम्बोधन गर्न छुट्टै कोष बनाउनु हो। यसलाई ऐतिहासिक निर्णय पनि मानिएको छ। नेपालजस्ता पीडित देशलाई आंशिक भए पनि खुसी तुल्याएको छ। तर, यसबाट लाभ लिन हाम्रा जस्ता मुलुकलाई अति हम्मे पर्ने विज्ञ बताउँछन्। भन्छन्, राष्ट्रसंघीय प्रक्रिया सुस्त र भाषा द्विअर्थी हुन्छ। भाँती पुर्याएर क्षतिपूर्ति लिनै हामीलाई हम्मे छ। नेपालको उत्सर्जन ००२७ प्रतिशत मात्र छ। तर, जलवायु परिवर्तनका कारण जोखिममा रहेका देशमा नेपाल अग्रपंक्तिमा आउँछ। पीडित विपन्न राष्ट्र हुने भएकाले संसारले तीप्रति उति ध्यान पुर्याउँदैन। यसपालि भयो त्यस्तै। देश चुनावको मुखमा थियो। सरकार र उच्च राजनीतिज्ञको ध्यान हारजितको गणितमा थियो। नोभेम्बर ६ देखि १८ (कात्तिक २० देखि मंसिर २) सम्म आयोजित उक्त महाभेलामा १ सय १२ देशबाट राष्ट्रसरकार प्रमुखको प्रतिनिधित्व थियो। जलवायु परिवर्तनको अत्यन्त सरोकार जोडिने मुलुक भएर पनि नेपालले उच्चस्तरीय प्रतिनिधित्व गराएन। अघिल्लो कोपमा प्रधानमन्त्री शेरबहादुर देउवा स्वयं सहभागी थिए। यसपालि भने उनी चुनाव केन्द्रित भए। वन तथा वातावरणमन्त्री उनी स्वयं हुन्। त्यही कारण सरकारले महिला, बालबालिका तथा ज्येष्ठ नागरिकमन्त्री उमा रेग्मीलाई नेपाली टोलीको नेतृत्व गराएर पठाएको थियो। फलत: राष्ट्रसरकार प्रमुख संलग्न मुख्य सम्बोधनहरूमा नेपाल समेटिएन। हाम्रो प्रधानमन्त्रीको भिडियो सन्देश प्रसारणका लागि आग्रहसमेत गरियो, नेपाली टोलीका एक उच्च अधिकारीले भने, आयोजकबाट अनुमति मिलेन। मन्त्रीज्यूलाई बोल्न दिनुस् न त भन्दा पनि मानेनन्। नेपालको भागमा क्षेत्रीय र टुक्रे कार्यक्रमहरू सीमित रहे। मन्त्री रेग्मीले साउथ एसिया कोअपरेटिभ इन्भाइरोमेन्ट प्रोग्राम (साकेप) द्वारा आयोजित लघुभेलालाई मुख्य सम्बोधन गरिन्। बंगलादेशका वातावरण, वन तथा जलवायु परिवर्तनमन्त्री शाहव उद्दिनले उक्त कार्यक्रमको अध्यक्षता गरेका थिए। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन। त्यसमाथि पनि यो लिन त्यति सजिलो छैन। प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ। डा बुद्धिसागर पौडेल : प्रमुख, वन तथा वातावरण मन्त्रालय, जलवायु परिवर्तन व्यवस्थापन महाशाखा कमजोर भूगोल र उच्च प्रदूषणका कारण दक्षिण एसियाली मुलुकहरू जलवायु परिवर्तनको अधिक जोखिममा छौं। उच्च हिमाली देश भएकाले नेपाल अझ संकटमा छ। विश्वव्यापी तापमान वृद्धिका कारण हिमालय क्षेत्रहरू बाँकी विश्वभन्दा बढी तातिरहेका छन्, उक्त भेलामा उनले भनिन्, हामीले दु:खले उँभो लगाइरहेको गरिबी न्यूनीकरण, प्राथमिक स्वास्थ्योपचार र समावेशी विकासलाई जलवायु परिवर्तनले नराम्ररी धक्का दिइरहेको छ। नेपालले जलवायु परिवर्तनसम्बन्धी हानिनोक्सानीका कारण २ प्रतिशत जीडीपीमा घाटा बेहोरिरहेको छ। यो शताब्दीको अन्त्यमा यो ११ प्रतिशत पुग्ने प्रक्षेपण गरिएको छ। मन्त्री रेग्मीले जलवायु परिवर्तनका कारण सिर्जित बाढी, पहिरो, अतिवृष्टि, अनावृष्टिजस्ता प्राकृतिक अनियमितताको ठूलो क्षति देशले बेहोरिरहेको उल्लेख गरिन्। यो समस्याका कारण बढी मात्रामा महिला, ज्येष्ठ नागरिक, विपन्न तथा सीमान्तकृत समुदाय प्रभावित भइरहेको बताइन्। जलवायु परिवर्तनका कारण भएको हानिनोक्सानीको क्षतिपूर्ति तिर्न भन्दै कोप२७ मा व्यानर बोकेर प्रदर्शन गर्दै सहभागी। तस्बिर : एजेन्सी त्यही कारण कोप२७ ले अतिकम विकसित हिमायन भूपरिवेष्टित राष्ट्रका लागि जलवायु अनुकूलनमा विश्व समुदायले लगानी बढाउनुपर्छ। नेपाल उच्च हिमाली देशमा भएका हानिनोक्सानीको क्षतिपूर्तिका लागि जोडदार माग गर्छ, उनले भनिन्। संयोगवश यसपालिको कोपमा हानिनोक्सानी व्यहोर्ने कोष त बन्यो। नेपाललगायत पीडित र अति कम विकसित राष्ट्रले वर्षौंदेखि उठाएको आवाज सम्बोधनका रूपमा यो निर्णय आएको थियो। खासमा यस्ता क्षेत्रीय भेलाको कोपमा रेकर्डसम्म रहन्नन्, राष्ट्रसंघकै अधिकारीहरू भन्छन्, मूल इभेन्टको भने सबै रेकर्ड राखिन्छ। बाँकी जमघट सम्बन्धित राष्ट्र र संघसंस्थाका आआफ्ना बिजनेस मात्र हुन्। भेलाको सदुपयोग हो। राष्ट्रसरकार प्रमुखको नेतृत्व नहुँदा उच्चस्तरमा कुरा पुर्याउन असम्भव हुने यसले देखाएको छ। चुनाव भएर के फरक पर्थ्यो ? प्रधानमन्त्री आउनुपर्थ्यो, धेरैको उही भनाइ पाइयो, नत्र राष्ट्रपतिको नेतृत्व गराएको भए पनि हुन्थ्यो। यसमा नेपाल चुकेकै हो। त्यही भएर पनि मन्त्री रेग्मीले फर्किएर गुनासो गरिन्, कर्मचारी हावी भए। मलाई पन्छाए। गरेको काम पनि रिपोर्टमा देखाएनन्। सरकारी, गैरसकारी एवं निजी चासोका रूपमा निकै ठूलो संख्यामा नेपाली कोप स्थल पुगेका थिए। तर, धेरैमा किन आएँ, कहाँ जाने, के सुन्ने अन्योल थियो। नेपाली सहभागीहरू नेपाल पेभिलियनबाहिर बेलाबेला झुम्मिन्थे, फोटो खिच्थे। कोही कुन सहयोगबाट, कोही कुन दाताबाट सहभागिता जनाइरहेका थिए। कतिपय आफ्नै खर्चमा पुगेका थिए। सरकारी उच्च अधिकारी र जलवायु विज्ञहरूबाहेक अन्य कतिपय सहभागी अर्थ न बर्थ भौतारिएका पनि देखिए। नेपाल, हिमाल र हानिनोक्सानी क्षतिपूर्तिका विषयमा ठाउँठाउँमा बहसछलफल एवं प्रस्तुति हुन्थे, सुन्ने भने कोही हुँदैन थिए। यताउति भेटिएका व्यक्तिहरूलाई तानेर जुटाउनुपर्ने बाध्यता थियो। नेपालको मात्र पीडा होइन यो, धेरै देशका सरोकारवाला कार्यक्रममा सहभागी नजुटेर फिटफिटिएका पाइन्थे। मलेसिया पेभिलियनबाहिर चकलेट बाँडिरहेका एक व्यक्तिले मलाई रोक्दै आग्रह गरे, कृपया, एकछिन हाम्रो कार्यक्रममा बसिदिनुस् न। एकछिनमा आउँछु है, म लुसुक्क निस्किएँ। यसरी नै धेरै जना कोपमेला भरे। रित्तै फर्किए। कोष बन्यो, फाइदा लिन सक्छौं त ?सन्तोष नेपाल, जलस्रोत तथा जलवायु परिवर्तन अनुसन्धाता, इन्टरनेसनल वाटर मेनेजमेन्ट इन्स्टिच्युट कोप२७ को ऐतिहासिक उपलब्धिका रूपमा जलवायु परिवर्तनका कारण सिर्जित हानिनोक्सानीको क्षतिपूर्ति भर्ने कोष स्थापनको निर्णयलाई लिन सकिन्छ। भौगोलिक विविधतायुक्त नेपालजस्तो देशका लागि यो खुसीको विषय हो। तर, यसबाट कसरी फाइदा लिने भन्नेबारे हामीले केकति गृहकार्य गरेका छौं भन्ने प्रश्न सँगसँगै छ। जलवायु परिवर्तन प्रेरित प्रकोपविपतमा क्षतिपूर्ति भराउन हाम्रो आन्तरिक गृहकार्य मजबुत हुनुपर्छ। यससँग वित्त परिचालन र सुशासनसमेत जोडिन्छ। त्यसभन्दा मुख्य कुरा पेरसी सम्झौताअनुसार हरितगृह ग्यास कटौतीमा ठूला मुलुक कसरी लाग्छन् भन्नेमा यो समस्याको भविष्य निर्भर छ। हरितगृह ग्यास सकेसम्म १५ प्रतिशतमा, नभए पनि २ प्रतिशतमा झार्ने उक्त सम्झौता कार्यान्वयन भए मात्र हामी सुरक्षित रहन सक्छौं। यतातिर भने त्यति ध्यान गएको पाइएन।"
रेशम र विप्लवका कार्यकर्ता छुटाउन अध्यादेश,"काठमाडौं : निर्वाचन आयोग समानुपातिक सांसदको अन्तिम सूची सार्वजनिक गर्दैछ, यही बेला सरकारले अध्यादेश ल्याउने निर्णय गरेको छ। त्यो पनि, विवादास्पद विषयको। अर्थात्, सत्ता जोडघटाउका लागि, राजनीतिक सौदावाजी गर्न। नवनिर्वाचित संसद्ले काम सुरु नगर्दै सरकारले अध्यादेश जारी गर्ने निर्णय गरेको हो। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। यो अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। आइतबारको मन्त्रिपरिषद् बैठकले नयाँ अध्यादेश ल्याएको सहरी विकास मन्त्री मेटमणी चौधरीले जानकारी दिए। सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न सरकारले अध्यादेश ल्याएको उनले बताए। यता संविधान विद् डा भिमार्जुन आचार्य वर्तमान सरकारसँग अध्यादेश जारी गर्ने संवैधानिक र कानुनी हैसियत नभएको बताउँछन्। यो सरकारको संवैधानिक र कानुनी हैसियत नै छैन, आचार्यले भने, यस्तो सरकारलाई अध्यादेश जारी गर्ने अधिकार हुँदैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्ने संविधानविद् आचार्यले बताए। सरकार गठनका लागि सुरुमै अनैतिक, अराजक र असंवैधानिक काम गर्ने सरकारले ५ वर्षमा के गर्ला भन्ने गम्भीर चिन्ता जगाएको छ, संविधानविद् आचार्यले भने। सर्वोच्चका आदेश, नजिरअनुसार पनि सरकारले विचाराधीन मुद्दा फिर्ता लिन नपाउने उनको तर्क छ। सरकार गठनमा नागरिक उन्मुक्ति र जनमत पार्टी निर्णायक बनेपछि सरकारले उनीहरूका शर्त मान्न अध्यादेश जारी गर्ने निर्णय गरेको अर्का एक मन्त्रीले जानकारी दिए। तर, जिल्ला अदालत कैलाली र पुनरावेदन दीपायलले ०७२ सालमा भएको टीकापुर घटना मा रेशमलाई मुख्य दोषी ठहर गर्दै जन्मकैदको सजाय सुनाएका थिए। टीकापुर घटनामा नेपाल प्रहरीका एसएसपी लक्ष्मण न्यौपानेसहित ८ जनाको ज्यान गएको थियो। यो सरकारको संवैधानिक र कानुनी हैसियत नै छैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्छ।डा भीमार्जुन आचार्य, संविधानविद् सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न अध्यादेश आएको हो ।मेटमणि चौधरी, मन्त्री, सहरी विकास नागरिक उन्मुक्ति पार्टीले भने टीकापुर घटनालाई राजनीतिक भन्दै रेशमको रिहाइको शर्त अघि सार्दै आएको छ। सत्तागठबन्धनको सहयात्री बन्न रेशमको रिहाइलाई नागरिक उन्मुक्तिले शर्त बनाएको प्रधानमन्त्री देउवा निकट एक नेताले बताए। यस्तै, सिके राउतले पनि सत्तागठबन्धनमा सहभागी बन्दी बनेका आफ्ना कार्यकर्ताको बिना शर्त रिहाइको माग राखेका छन्। राष्ट्रपतिबाट अध्यादेश जारीपछि मुद्दा खारेज गर्न र फिर्ता लिन सरकारलाई बाटो खुल्नेछ। सरकारले चुनाव अघि नै टीकापुर घटनाका दोषी रेशमको मुद्दा फिर्ता सहयोग पुग्ने गरी निर्णय गरेको थियो। भदौ २७ को मन्त्रिपरिषद् बैठकले टीकापुर घटना सम्बन्धमा कानुन संशोधन गर्ने निर्णय गरेको थियो। राजनीतिक निर्णय गरी प्रशासनिक एवं अर्धन्यायिक प्रकृतिका मुद्दाहरूलाई यथाशीघ्र फछ्र्याेट गर्न र कानुनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने निर्णय मन्त्रिपरिषद्ले गरेको थियो। सरकारले टीकापुर घटनासम्बन्धी मुद्दाको खारेजी प्रक्रिया अगाडि बढाउन गृह मन्त्रालयलाई निर्देशनसमेत दिएको थियो। थरुहट थारुवान संयुक्त संघर्ष समिति र तत्कालीन केपी ओली नेतृृत्वको सरकारबीच ०७८ जेठ १८ गते ६ बुँदे सहमति पनि भएको थियो। सहमतिको पहिलो बुँदामै थरुहटथारुवान आन्दोलनका क्रममा टीकापुरमा भएको दुःखद् घटनामा आरोपित थारू कल्याणकारिणी सभाका सभापति धनीराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो।"
संक्रमणकालमा सरकारले अध्यादेश ल्याउनु गलत : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले संक्रमणकालमा अध्यादेश ल्याउनु गलत भएको टिप्पणी गरेका छन्। शर्माले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु गलत भएको बताएका हुन् । निर्वाचन आयोग समानुपातिक सांसदको अन्तिम सूची सार्वजनिक गर्न लागेको र नवनिर्वाचित संसद्ले काम सुरु गर्न केहि समयमा बाँकी रहँदा सरकारले अध्यादेश जारी गर्ने निर्णय गरेपछि कांग्रेस महामन्त्री शर्माले ट्वीटमार्फत विरोध गरेका हुन्। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। शर्माले प्रधानमन्त्रीलाई मेन्सन गर्दै यो समयमा अध्यादेश जारी गर्नु कानुनी र राजनैतिक प्रश्न मात्र नभई नैतिक प्रश्नपनि जोडिएको उल्लेख गरेका छन्। सडकमा छँदा जे सत्य, संसदमा पनि त्यही नै सत्य ! त्यसैले सार्वजनिक दर्ज होस् असहमति! महामन्त्री शर्माले आइतबार राति ट्वीटमा भनेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पुर्ण रुपले गलत ! कानुनी र राजनैतिक प्रश्न मात्र होइन, __यो प्रकरणमा नैतिक प्रश्नपनि जोडिएको छ ! राष्ट्रिय स्वतन्त्र पार्टीले पनि अध्यादेशको विरोध गरेको छ। देउवा सरकार ल्याउने अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। सरकार गठनमा नागरिक उन्मुक्ति र जनमत पार्टी निर्णायक बनेपछि सरकारले उनीहरूका शर्त मान्न अध्यादेश जारी गर्ने निर्णय गरेको अर्का एक मन्त्रीले जानकारी दिए। तर, जिल्ला अदालत कैलाली र पुनरावेदन दीपायलले ०७२ सालमा भएको टीकापुर घटना मा रेशमलाई मुख्य दोषी ठहर गर्दै जन्मकैदको सजाय सुनाएका थिए। टीकापुर घटनामा नेपाल प्रहरीका एसएसपी लक्ष्मण न्यौपानेसहित ८ जनाको ज्यान गएको थियो। नागरिक उन्मुक्ति पार्टीले भने टीकापुर घटनालाई राजनीतिक भन्दै रेशमको रिहाइको शर्त अघि सार्दै आएको छ।"
यस्ता छन् मन्त्रिपरिषद्का निर्णय,काठमाडौं : मन्त्रिपरिषद् बैठकले नेपाल राष्ट्रिय भूतपूर्व सैनिक संघलाई सरकारी जग्गा लिजमा उपलव्ध गराउन स्वीकृति दिने निर्णय गरेको छ। आइतबार बसेको मन्त्रिपरिषद् बैठकले सार्वजनिक संस्थान सुझाव समितिलाई थप प्रभावकारी र समावेशी बनाउन दुई जना महिला सदस्य थप गर्ने निर्णय गरेको छ। त्यस्तै गोदकसोयाक १३२ केभी प्रशारण आयोजनाका लागि जग्गा प्राप्ती गर्ने र प्रारम्भिक कारबाही चलाउने अधिकारी तोक्ने निर्णय गरेको छ। मुलुकी फौजदारी कार्यविधि संहिता पहिलो संशोधन अध्यादेश २०७९ जारी गर्न राष्ट्रपति समक्ष सिफारिस गर्ने निर्णय गरेको छ। कालिगण्डकी करिडोर न्यू बुटवल बर्दघाट आयोजनाको २२० केभी प्रशारण लाइनका लागि वन क्षेत्र प्रयोग गर्न स्वीकृति दिएको छ। राजपत्रांकित प्रथम श्रेणीका सहसचिव रामआधार साहलाई नेपाल इञ्जिनियरिङ सेवा समितिमा समूहीकरण क्लष्टर तर्फको विशिष्ठ श्रेणीमा बढुवा गरी प्रधानमन्त्री तथा मन्त्रिपरिषद् कार्यालयको सचिवमा पदस्थापना गरेको छ। प्रधानमन्त्री तथा मन्त्रिपरिषद् कार्यालयका नेपाल इञ्जिनियरिङ सेवा समितिमा समूहीकरण क्लष्टरतर्फका सचिव सुरेश आचार्यलाई सहरी विकास मन्त्रालयको सचिवमा सरुवा गर्ने निर्णय गरेको छ।
रेशम चौधरीलाई न्याय दिने काममा वकिलहरू बाधक नबनून् (भिडियो वार्ता),"काठमाडौं: हिंसात्मक क्रियाकलापमा संलग्नलाई मूलधारको राजनीतिमा ल्याउन भन्दै सरकारले नयाँ अध्यादेश ल्याएपछि अहिले त्यसको चौतर्फी चर्चा छ। काम चलाउ सरकारले अध्यादेश ल्याउन नहुने भन्नेहरूले पनि रेशम चौधरीलाई न्याय दिनुपर्ने माग गरिरहेका छन् । विश्लेषक राजेश विद्रोहीले पनि रेशम चौधरी निर्दोष रहेको र उनलाई न्याय दिलाउनुपर्ने बताएका छन्। अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै उनले राजनीतिक आन्दोलनमा प्रतिशोध साँधेर निर्दोषलाई फसाउनु गलत भएको बताए । सरकारले ढिलै भए पनि दाउपेचमै सही तर सही निर्णय गरेको भन्दै उनले यसले थारू र सिमान्तकृत समुदायलाई न्याय मिल्ने बताए। उनले भने, ' टीकापुर घटनामा शिशु र प्रहरीको मात्र हत्या भएको छैन, थारू समुदायमाथि भएको जनधनको क्षति र थिचोमिचोको कहिल्यै परिपुरण हुन्न । यसर्थ अब सरकारले सकेसम्म जनयुद्धमा भएको समेत घटनालाई केन्द्रित गरेर अध्यादेशमार्फत बन्दीहरूलाई रिहाइको बाटो तय गर्नुपर्छ । एउटा दुर्घटना सम्झेर त्यसलाई बिर्सने वातावरण तय गर्दा नै देशको हित हुन्छ।' वकिलहरूले अध्यादेश नबिथोलुन् भन्दै उनले भने, 'वकिलहरूको काम नै कमाउने हो, संविधान र कानूनको कमजोरी पत्ता लगाएर त्यसैलाई खेलो बनाएर कमाउनेहरूले अध्यादेशको विरोध गर्नुको कुनै तुक छैन । बरू सरकारको यो निर्णयले विद्रोहीहरूलाई पनि न्यायको अनुभूति हुन्छ। द्वन्द्वरहित मुलुक बन्ने सम्भावना छ। यस्तो मौकालाई भाजो हालेर वकिलहरूले गल्ती नगरून् ।' निर्वाचनको नतिजाले मुलुकमा झन अन्यौलता बढाएको उनको तर्क छ। उनले भने, 'अब क्षेत्रीय दलहरूको हैसियत सक्किदै जाँदैछ । यसपटकको चुनावले उनीहरूलाई सुध्रिन चेतावनी दिएको छ । जनमतलाई ख्याल गरेर सक्किने कि सुध्रिने उनीहरूले नै निर्क्यौल गरून् । आगामी सरकार र सदनबाट पनि मुलुकमा स्थायित्व र समृद्धिको कल्पना गर्न सकिँदैन झन् अन्योलको वातावरण बन्दै गएको छ।' विद्रोहीसँगको कुराकानी हेर्नुहोस् ।"
रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस,"काठमाडौं : रेशम चौधरीको रिहाइ लागि सरकारले ल्याएको अध्यादेश प्रमाणीकरणका लागि राष्ट्रपति कार्यालयमा पेस गरिएको छ। आइतबारको मन्त्रिपरिषद् बैठकले ल्याएको अध्यादेश प्रमाणीकरणका लागि शीतल निवास पठाइएको सरकारका प्रवक्ता ज्ञानेन्द्र कार्कीले जानकारी दिए। टीकापुर घटनाका राजबन्दी, विपल्व र सीके राउतका कार्यकर्ताको मुद्दा रिहाइका लागि सरकारले अध्यादेश ल्याएको हो। आइतबारको मन्त्रिपरिषद् बैठकले मुलुकी फौजदारी कार्यविधि संहिता (पहिलो संशोधन) अध्यादेश २०७९ जारी गर्न सम्माननीय राष्ट्रपति समक्ष सिफारिस गर्ने निर्णय गरेको थियो। विश्वप्रकाशले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखाएको आरोप लगाएका छन्। उनले सरकारको निर्णय गलत भएको बताए। विश्वप्रकाशको अभिव्यक्तिलाई समर्थन जनाउँदै गगनले प्रतिक्रिया दिएका छन्, 'सरकारको अध्यादेश ल्याउने निर्णयको विषय र प्रक्रियाका बारेमा महामन्त्री विश्वप्रकाश शर्माले राख्नुभएको धारणा शतप्रतिशत सही छ। यो मेरो वा विश्वप्रकाश शर्माको मात्र होइन, नेपाली कांग्रेस पार्टीकै धारणा हो, मान्यता हो।' सत्तारुढ दलका नेताहरूबीच वादविवाद भइरहेका बेला राष्ट्रपति विद्यादेवी भण्डारी उक्त अध्यादेश प्रमाणीकरण गर्नेनगर्ने भन्नेबारे सर्वत्र चासोको विषय बनेको छ।"
कहिलेदेखि सुरु हुन्छ नयाँ सरकार गठन प्रक्रिया?,काठमाडौंः निर्वाचनको मतपरिणाम आएसँगै अहिले राजनीतिक दल नयाँ सरकार गठनको गृहकार्यमा जुटेका छन्। नयाँ सरकार गठनको प्रक्रिया सम्भवतः पुस पहिलो सातादेखि सुरु हुने भएको छ। निर्वाचन आयोगले प्रतिनिधि सभा र प्रदेश सभा निर्वाचनको अन्तिम नतिजाको प्रतिवेदन मंसिर २९ मा राष्ट्रपतिलाई बुझाउने तयारी थालेको छ। राष्ट्रपतिलाई अन्तिम परिणाम बुझाएसँगै सरकार गठन प्रक्रियाको थालनी हुनेछ। प्रतिवेदन बुझाएपछि राष्ट्रपति भण्डारीले सरकार गठनका लागि आह्वान गर्नुपर्ने हुन्छ। राष्ट्रपतिले प्रतिनिधि सभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने संवैधानिक व्यवस्था छ। यो चुनावमा कुनै पनि दलले बहुमत ल्याएका छैनन्। त्यसैले अब कसको नेतृत्वमा सरकार बन्छ भन्ने टुंगिएको छैन । वर्तमान सत्तागठबन्धन वा अरु नै गठबन्धन भन्ने विषयमा राजनीतिक वृत्तमा छलफल भइरहेको छ। संविधानको भाग ७६ को उपधारा (१) बमोजिम प्रतिनिधि सभामा कुनै पनि दलको स्पष्ट बहुमत नरहेको अवस्थामा प्रतिनिधि सभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्न सक्ने प्रतिनिधि सभाको सदस्यलाई राष्ट्रपतिले प्रधानमन्त्री नियुक्त गर्ने प्रावधान छ। उपधारा (३) बमोजिम प्रतिनिधि सभाको निर्वाचनको अन्तिम परिणाम घोषणा भएको मितिले ३०दिनभित्र उपधारा (२) बमोजिम प्रधानमन्त्री नियुक्ति हुन सक्ने अवस्था नभएमा वा त्यसरी नियुक्त प्रधानमन्त्रीले उपधारा (४) बमोजिम विश्वासको मत प्राप्त गर्न नसकेमा राष्ट्रपतिले प्रतिनिधि सभामा सबैभन्दा बढी सदस्यहरू भएको दलको संसदीय दलको नेतालाई प्रधानमन्त्री नियुक्त गर्ने व्यवस्था छ । उपधारा (२) वा (३) बमोजिम नियुक्त प्रधानमन्त्रीले त्यसरी नियुक्त भएको मितिले ३०दिनभित्र प्रतिनिधि सभाबाट विश्वासको मत प्राप्त गर्नुपर्ने हुन्छ। २०७४ को चुनावमा २ फागुनमा आयोगले राष्ट्रपतिलाई प्रतिवेदन बुझाएको थियो। त्यसपछि केपी शर्मा ओली फागुन ३ गते प्रधानमन्त्री नियुक्त भएका थिए।
निर्वाचन आचारसंहिता आजबाट निष्क्रिय,"काठमाडौं : निर्वाचन आयोगले गत असोज १२ गतेदेखि मुलुकभर लागु गरेको निर्वाचन आचारसंहिता सोमबारदेखि निष्क्रिय भएको छ। आयोगले आइतबार विज्ञप्ति जारी गर्दै आजदेखि निर्वाचन आचारसंहिता लागू नरहने जानकारी दिएको थियो। प्रतिनिधिसभा र प्रदेशसभा सदस्य निर्वाचनका लागि उक्त आचारसंहिता लागु गरेको थियो। आयोगका प्रवक्ता शालिग्राम शर्मा पौडेलले सो निर्णयको जानकारी नेपाल सरकार, प्रधानमन्त्री तथा मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायहरूमा गराइएको बताए।"
समानुपातिकमा निर्वाचित हुनेको सूची आजै सार्वजनिक गर्ने तयारी,काठमाडौं : निर्वाचन आयोगले समानुपातिकतर्फ निर्वाचित हुनेको सूची आजै सार्वजनिक गर्ने तयारी गरेको छ। आयोगले प्रतिनिधिसभा तथा प्रदेशसभा सदस्य निर्वाचनमा समानुपातिकतर्फ राजनीतिक दलले बुझाएको सूची अनुसार नाम सार्वजनिक गर्न लागेको हो। समानुपातिकतर्फ स्थान प्राप्त गर्ने राजनीतिक दलहरूलाई समावेशी समूहबमोजिम सच्याउने समय सोमबार साँझ ४ बजेसम्मको छ। त्यसपछि प्रक्रिया पूरा गरेर नाम सार्वजनिक गर्न लागिएको हो। नामावली सच्चिएर प्रतिनिधित्व भई आएपछि आयोगले निर्वाचित भएको घोषणा गर्ने उक्त प्रणालीतर्फका प्रवक्ता गुरूप्रसाद वाग्लेले जानकारी दिए। सोमबार सार्वजनिक गर्ने तयारी रहेको र नभ्याइएमा भने मंगलबार निर्वाचित भएको घोषणा गरिने बताए।
सरकारले ल्याएको अध्यादेशप्रति कांग्रेस महामन्त्री गगन थापाको आपत्ति,"काठमाडौं : नेपाली कांग्रेसका महामन्त्री गगन थापाले रेशम चौधरीलाई जेलबाट छुटाने अध्यादेश कानुनी र नैतिक हिसावले गलत भएको बताएका छन्। थापाले पार्टीभित्र अध्यादेशका बारेमा छलफल नै नगरी अध्यादेश ल्याइएको भन्दै आपत्ति जनाएका हुन्। थापाले ट्वीट गर्दै भनेका छन्, यो अध्यादेश कानुनी, राजनीतिक र नैतिक हिसाबले समेत गलत छ। यो असंवैधानिक र संसदीय व्यवस्थाको मर्म विपरित छ। सरकारले तत्काल अध्यादेश फिर्ता लिनुपर्छ। सरकारले गरेको गलत निर्णयको भारी पार्टीले बोक्न नसक्ने बताए। उनले भने, अहिलेको सरकार कामचलाउ हो, यसले दूरगामी महत्वको निर्णय गर्न मिल्दैन। अध्यादेश ल्याउन कानुनी र संवैधानिक हैसियत यो सरकारलाई छैन। यसको विषय र मनसाय गलत छ। अदालतमा विचाराधीन मुद्दालाई सरकारले फिर्ता लिन नमिल्ने बताए। थापाले भने, यो राजनीतिक विषय हो भन्ने लागेर आवश्यकता देखे नयाँ संसदले कानून बनाएर प्रक्रिया अगाडि बढाउन सक्छ। अदालत र संसदको क्षेत्राधिकारको विषयमा कार्यपालिकाले हस्तक्षेप गरेको छ, त्यसैले सरकारले तत्काल अध्यादेश फिर्ता लिनुपर्छ।"
हिंसात्मक क्रियाकलापमा संलग्नलाई मूलधारमा ल्याउन अध्यादेश ल्याइएको हो: मन्त्री कार्की,"काठमाडौंः सरकारका प्रवक्ता सूचना तथा सञ्चार प्रविधि मन्त्री ज्ञानेन्द्रबहादुर कार्कीले हिंसात्मक गतिविधिमा संलग्न रहेकालाई शान्तिपूर्ण राजनीतिमा ल्याउन सरकारले अध्यादेश जारी गरेको प्रष्टीकरण दिएका छन्। मन्त्रिपरिषद्का निर्णय सार्वजनिक गर्दै सरकारका प्रवक्ता कार्कीले हिंसात्मक क्रियाकलापमा संलग्न राजनीतिक दल वा समूहलाई राजनीतिको मूलधारमा ल्याउने उद्देश्यका साथ अध्यादेश जारी गरेको बताए। उनले भने, मुलुकलाई आन्तरिक एकताका साथ सहज वातावरणमा सबैलाई काम गर्न दिने मनसायका साथ मुलुकको राजनीतिक प्रणालीसँग असहमत रहेर हिंसात्मक क्रियाकलापमा संलग्न राजनीतिक दल वा समूहलाई राजनीतिको मुलधारमा ल्याउने उद्देश्यका साथ अध्यादेश राष्ट्रपतिकहाँ सिफारिस गरेका हौँ।"
"जलवायु कोष बन्यो, हिमाललाई हेरिएन","काठमाडौं (सर्म अलसेख (इजिप्ट) बाट फर्किएर) : मरुभूमिलाई रातारात कसरी हरियाली पार्न सकिन्छ भन्ने संसारले हेर्दै थियो सर्म अलसेखमा। त्यसकै एक कुनामा वन, जल र हिमालको देश नेपाल आफू उजाडिएकोरापिएको व्यथा सुनाउन प्रयत्नरत थियो। राष्ट्रसंघीय जलवायु सम्मेलन (कोप२७) यस्तै विरोधाभाषको थलो बन्यो, जहाँ प्रकृति र विकृतिको सघन बहस चलिरहेको थियो। अफ्रिकाको उत्तरपूर्वी र एसियाको दक्षिणपश्चिम कुनामा अवस्थित द्विमहादेशीय राष्ट्र इजिप्ट त्यसै कोप२७ का लागि छानिएको थिएन। त्यसमाथि सुन्दर चट्टानी माउन्ट सिनाईको फेद र रक्तसागरको काखमा रहेको मनोरम सर्म अलसेखसहर जलवायु परिवर्तनका अध्येताका लागि खास विश्वविद्यालय प्रतीत हुन्थ्यो। हो, त्यहीँ जुटेका थिए विश्वभरका वातावरण चिन्तकहरू। विश्व तापमानको पीडित राष्ट्र नेपाल त्यसकै छेउछाउतिर दु:ख पोख्ने मञ्चहरू चहारिरहेको थियो। त्यो भीडमा नेपालजस्ता दर्जनौं विपन्न राष्ट्र थिए, जसका आवाज फिका लाग्थे। हरेक वर्ष हुने कोपमा जस्तै। हानिनोक्सानीको क्षतिपूर्ति कहिले ? कोप२७ को सर्वाधिक ठूलो उपलब्धि, जलवायुजन्य हानिनोक्सानी सम्बोधन गर्न छुट्टै कोष बनाउने ऐतिहासिक निर्णय भएको छ। यसले नेपालजस्ता पीडित देशलाई आंशिक भए पनि खुसी तुल्याएको छ। आंशिक यस अर्थमा कि कोष त बन्यो, यसबाट लाभ लिन हामी र हामीजस्ता मुलुकलाई अति हम्मे पर्छ। यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत भने हो। एन्टोनियो गुटेरस, महासचिव, राष्ट्रसंघ कोप२७ मा सहभागी सरकारी अधिकारीहरू यसलाई ठूलो उपलब्धि मान्छन्। तर, अनिश्चय भने यथावत् रहेको ठान्छन्। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन, वन तथा वातावरण मन्त्रालय जलवायु परिवर्तन व्यवस्थापन महाशाखाका प्रमुख डा बुद्धिसागर पौडेल भन्छन्, त्यसमाथि पनि यो लिन त्यति सजिलो छैन। त्यो प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ। वनका विज्ञ अधिकारीहरूका अनुभूतिमा जलवायु परिवर्तनसम्बन्धी राष्ट्रसंघीय सहयोग पाउन उति सहज छैन। सहमतिअनुसार कोष सन् २०२४ देखि सञ्चालनमा आउने भनिए पनि निश्चय छैन। सबैको सहमति हुनैपर्ने प्रावधान छ, प्रक्रिया पनि अति सुस्त छ, एक नेपाली अधिकारी भन्छन्, भाषा कमजोर र द्विअर्थी हुन्छ। कहिलेकाहीँ त निर्णय कति गहन हो भन्न पनि सकिन्न। यसबीच राष्ट्रसंघका महासचिव एन्टोनियो गुटेरसले कोष स्थापनाको स्वागत गरेका छन्। सामाजिक सञ्जालमार्फत उनले प्रतिक्रिया दिएका छन्, यो पर्याप्त होइन। तर, टुटेको विश्वास पुन: जगाउन यो अत्यावश्यक राजनीतिक संकेत हो। उनले भनेजस्तै यो राजनीतिक संकेत भने अवश्य हो। नेपालले कोप२७ का कम्तीमा ७६ साइड इभेन्टमा सहभागिता जनायो। सयभन्दा बढी नेगोसिएसन मिटिङमा सामेल भयो। ४५ मुलुक रहेको अति कम विकसित राष्ट्र समूहबाट बढी मात्रामा आवाज उठायो। त्यस्तै जी ७७ प्लस चाइनामा पनि नेपालको भूमिका सक्रियपूर्ण देखियो। नेपालले यसपालि क्षतिपूर्ति कोष र हिमालयको मुद्दालाई प्रमुखता दिएको थियो। जता गए पनि हिमाल हाम्रो विशिष्ट पृथकता हो, यसको सुरक्षा सबाललाई संसारले हेर्नुपर्छ भन्ने तय गरिएको थियो, डा पौडेल भन्छन्, जुनसुकै साइड इभेन्टमा पनि यसलाई छुटाइएन। तर, यो एजेन्डाले यसपालिको कोपमा उच्च प्राथमिकता पाएन। हिमालयको विषयमा कार्बन उत्सर्जन गर्ने मुलुकमा गम्भीरता पाइएन पनि। जलवायु परिवर्तनको एक प्रमुख कारण कार्बन उत्सर्जनलाई मानिएको छ। कार्बन उत्सर्जनमा सबैभन्दा अगाडि अमेरिका छ। यसले विश्वको कुल उत्सर्जनको २४५ प्रतिशत हिस्सा ओगट्छ। त्यसपछि अगाडि रहेका देशमा चीनले १३९, रूसले ६८, जर्मनीले ५४, बेलायतले ४६, जापनले ३९ र भारतले २३ प्रतिशत उत्सर्जन गर्छन्। कोप२७ को सर्वाधिक ठूलो उपलब्धि भनेकै जलवायुजन्य हानिनोक्सानी सम्बोधन गर्न छुट्टै कोष बनाउनु हो। यसलाई ऐतिहासिक निर्णय पनि मानिएको छ। नेपालजस्ता पीडित देशलाई आंशिक भए पनि खुसी तुल्याएको छ। तर, यसबाट लाभ लिन हाम्रा जस्ता मुलुकलाई अति हम्मे पर्ने विज्ञ बताउँछन्। भन्छन्, राष्ट्रसंघीय प्रक्रिया सुस्त र भाषा द्विअर्थी हुन्छ। भाँती पुर्याएर क्षतिपूर्ति लिनै हामीलाई हम्मे छ। नेपालको उत्सर्जन ००२७ प्रतिशत मात्र छ। तर, जलवायु परिवर्तनका कारण जोखिममा रहेका देशमा नेपाल अग्रपंक्तिमा आउँछ। पीडित विपन्न राष्ट्र हुने भएकाले संसारले तीप्रति उति ध्यान पुर्याउँदैन। यसपालि भयो त्यस्तै। देश चुनावको मुखमा थियो। सरकार र उच्च राजनीतिज्ञको ध्यान हारजितको गणितमा थियो। नोभेम्बर ६ देखि १८ (कात्तिक २० देखि मंसिर २) सम्म आयोजित उक्त महाभेलामा १ सय १२ देशबाट राष्ट्रसरकार प्रमुखको प्रतिनिधित्व थियो। जलवायु परिवर्तनको अत्यन्त सरोकार जोडिने मुलुक भएर पनि नेपालले उच्चस्तरीय प्रतिनिधित्व गराएन। अघिल्लो कोपमा प्रधानमन्त्री शेरबहादुर देउवा स्वयं सहभागी थिए। यसपालि भने उनी चुनाव केन्द्रित भए। वन तथा वातावरणमन्त्री उनी स्वयं हुन्। त्यही कारण सरकारले महिला, बालबालिका तथा ज्येष्ठ नागरिकमन्त्री उमा रेग्मीलाई नेपाली टोलीको नेतृत्व गराएर पठाएको थियो। फलत: राष्ट्रसरकार प्रमुख संलग्न मुख्य सम्बोधनहरूमा नेपाल समेटिएन। हाम्रो प्रधानमन्त्रीको भिडियो सन्देश प्रसारणका लागि आग्रहसमेत गरियो, नेपाली टोलीका एक उच्च अधिकारीले भने, आयोजकबाट अनुमति मिलेन। मन्त्रीज्यूलाई बोल्न दिनुस् न त भन्दा पनि मानेनन्। नेपालको भागमा क्षेत्रीय र टुक्रे कार्यक्रमहरू सीमित रहे। मन्त्री रेग्मीले साउथ एसिया कोअपरेटिभ इन्भाइरोमेन्ट प्रोग्राम (साकेप) द्वारा आयोजित लघुभेलालाई मुख्य सम्बोधन गरिन्। बंगलादेशका वातावरण, वन तथा जलवायु परिवर्तनमन्त्री शाहव उद्दिनले उक्त कार्यक्रमको अध्यक्षता गरेका थिए। खुसीको कुरा पोपमा कोष बन्ने सहमति जुट्यो। तर, त्यसमा बजेट कसले हाल्ने, कति प्रवाह गर्ने, कहिलेसम्ममा कार्यान्वयनमा आइसक्ने भन्नेमा अझै प्रस्टता छैन। त्यसमाथि पनि यो लिन त्यति सजिलो छैन। प्राप्त गर्ने प्रस्ताव बनाउन नै छुट्टै क्षमता अभिवृद्धि गर्नुपर्ने हुन्छ। डा बुद्धिसागर पौडेल : प्रमुख, वन तथा वातावरण मन्त्रालय, जलवायु परिवर्तन व्यवस्थापन महाशाखा कमजोर भूगोल र उच्च प्रदूषणका कारण दक्षिण एसियाली मुलुकहरू जलवायु परिवर्तनको अधिक जोखिममा छौं। उच्च हिमाली देश भएकाले नेपाल अझ संकटमा छ। विश्वव्यापी तापमान वृद्धिका कारण हिमालय क्षेत्रहरू बाँकी विश्वभन्दा बढी तातिरहेका छन्, उक्त भेलामा उनले भनिन्, हामीले दु:खले उँभो लगाइरहेको गरिबी न्यूनीकरण, प्राथमिक स्वास्थ्योपचार र समावेशी विकासलाई जलवायु परिवर्तनले नराम्ररी धक्का दिइरहेको छ। नेपालले जलवायु परिवर्तनसम्बन्धी हानिनोक्सानीका कारण २ प्रतिशत जीडीपीमा घाटा बेहोरिरहेको छ। यो शताब्दीको अन्त्यमा यो ११ प्रतिशत पुग्ने प्रक्षेपण गरिएको छ। मन्त्री रेग्मीले जलवायु परिवर्तनका कारण सिर्जित बाढी, पहिरो, अतिवृष्टि, अनावृष्टिजस्ता प्राकृतिक अनियमितताको ठूलो क्षति देशले बेहोरिरहेको उल्लेख गरिन्। यो समस्याका कारण बढी मात्रामा महिला, ज्येष्ठ नागरिक, विपन्न तथा सीमान्तकृत समुदाय प्रभावित भइरहेको बताइन्। जलवायु परिवर्तनका कारण भएको हानिनोक्सानीको क्षतिपूर्ति तिर्न भन्दै कोप२७ मा व्यानर बोकेर प्रदर्शन गर्दै सहभागी। तस्बिर : एजेन्सी त्यही कारण कोप२७ ले अतिकम विकसित हिमायन भूपरिवेष्टित राष्ट्रका लागि जलवायु अनुकूलनमा विश्व समुदायले लगानी बढाउनुपर्छ। नेपाल उच्च हिमाली देशमा भएका हानिनोक्सानीको क्षतिपूर्तिका लागि जोडदार माग गर्छ, उनले भनिन्। संयोगवश यसपालिको कोपमा हानिनोक्सानी व्यहोर्ने कोष त बन्यो। नेपाललगायत पीडित र अति कम विकसित राष्ट्रले वर्षौंदेखि उठाएको आवाज सम्बोधनका रूपमा यो निर्णय आएको थियो। खासमा यस्ता क्षेत्रीय भेलाको कोपमा रेकर्डसम्म रहन्नन्, राष्ट्रसंघकै अधिकारीहरू भन्छन्, मूल इभेन्टको भने सबै रेकर्ड राखिन्छ। बाँकी जमघट सम्बन्धित राष्ट्र र संघसंस्थाका आआफ्ना बिजनेस मात्र हुन्। भेलाको सदुपयोग हो। राष्ट्रसरकार प्रमुखको नेतृत्व नहुँदा उच्चस्तरमा कुरा पुर्याउन असम्भव हुने यसले देखाएको छ। चुनाव भएर के फरक पर्थ्यो ? प्रधानमन्त्री आउनुपर्थ्यो, धेरैको उही भनाइ पाइयो, नत्र राष्ट्रपतिको नेतृत्व गराएको भए पनि हुन्थ्यो। यसमा नेपाल चुकेकै हो। त्यही भएर पनि मन्त्री रेग्मीले फर्किएर गुनासो गरिन्, कर्मचारी हावी भए। मलाई पन्छाए। गरेको काम पनि रिपोर्टमा देखाएनन्। सरकारी, गैरसकारी एवं निजी चासोका रूपमा निकै ठूलो संख्यामा नेपाली कोप स्थल पुगेका थिए। तर, धेरैमा किन आएँ, कहाँ जाने, के सुन्ने अन्योल थियो। नेपाली सहभागीहरू नेपाल पेभिलियनबाहिर बेलाबेला झुम्मिन्थे, फोटो खिच्थे। कोही कुन सहयोगबाट, कोही कुन दाताबाट सहभागिता जनाइरहेका थिए। कतिपय आफ्नै खर्चमा पुगेका थिए। सरकारी उच्च अधिकारी र जलवायु विज्ञहरूबाहेक अन्य कतिपय सहभागी अर्थ न बर्थ भौतारिएका पनि देखिए। नेपाल, हिमाल र हानिनोक्सानी क्षतिपूर्तिका विषयमा ठाउँठाउँमा बहसछलफल एवं प्रस्तुति हुन्थे, सुन्ने भने कोही हुँदैन थिए। यताउति भेटिएका व्यक्तिहरूलाई तानेर जुटाउनुपर्ने बाध्यता थियो। नेपालको मात्र पीडा होइन यो, धेरै देशका सरोकारवाला कार्यक्रममा सहभागी नजुटेर फिटफिटिएका पाइन्थे। मलेसिया पेभिलियनबाहिर चकलेट बाँडिरहेका एक व्यक्तिले मलाई रोक्दै आग्रह गरे, कृपया, एकछिन हाम्रो कार्यक्रममा बसिदिनुस् न। एकछिनमा आउँछु है, म लुसुक्क निस्किएँ। यसरी नै धेरै जना कोपमेला भरे। रित्तै फर्किए। कोष बन्यो, फाइदा लिन सक्छौं त ?सन्तोष नेपाल, जलस्रोत तथा जलवायु परिवर्तन अनुसन्धाता, इन्टरनेसनल वाटर मेनेजमेन्ट इन्स्टिच्युट कोप२७ को ऐतिहासिक उपलब्धिका रूपमा जलवायु परिवर्तनका कारण सिर्जित हानिनोक्सानीको क्षतिपूर्ति भर्ने कोष स्थापनको निर्णयलाई लिन सकिन्छ। भौगोलिक विविधतायुक्त नेपालजस्तो देशका लागि यो खुसीको विषय हो। तर, यसबाट कसरी फाइदा लिने भन्नेबारे हामीले केकति गृहकार्य गरेका छौं भन्ने प्रश्न सँगसँगै छ। जलवायु परिवर्तन प्रेरित प्रकोपविपतमा क्षतिपूर्ति भराउन हाम्रो आन्तरिक गृहकार्य मजबुत हुनुपर्छ। यससँग वित्त परिचालन र सुशासनसमेत जोडिन्छ। त्यसभन्दा मुख्य कुरा पेरसी सम्झौताअनुसार हरितगृह ग्यास कटौतीमा ठूला मुलुक कसरी लाग्छन् भन्नेमा यो समस्याको भविष्य निर्भर छ। हरितगृह ग्यास सकेसम्म १५ प्रतिशतमा, नभए पनि २ प्रतिशतमा झार्ने उक्त सम्झौता कार्यान्वयन भए मात्र हामी सुरक्षित रहन सक्छौं। यतातिर भने त्यति ध्यान गएको पाइएन।"
"माओवादी केन्द्र आन्तरिक गृहकार्यमा : प्रचण्ड, प्रभु, जनार्दन, पम्फा र देवेन्द्रबीच सत्ता समिकरणबारे छलफल","काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) ले सत्ता समिकरण निर्माणको आन्तरिक गृहकार्यमा जुटेका हुन्। पछिल्लो समय आफैं प्रधानमन्त्री बन्ने कसरतमा जुटेका प्रचण्ड साना दल र स्वतन्त्र समूहलाई आफूतर्फ केन्द्रित गर्न प्रयास जारी राखेका छन्। मंसिर १९ गते बालुवाटारमा बसेको सत्ता गठबन्धन बैठकले वर्तमान गठबन्धनबाट सरकार बनाउने निर्णय गरेको थियो। अहिले भित्रभित्रै माओवादी केन्द्रकै नेतृत्वमा सरकार बनाउने गरी माओवादी नेताहरुले भेटघाट तीब्र पारेका हुन्। सोमबार बिहान करिब एकघण्टा प्रचण्ड निवास खुमलटारमा स्वतन्त्रबाट निर्वाचित सांसद प्रभु साह, माओवादी केन्द्रकी उपमहासचिवद्वय पम्फा भुसाल र जनार्दन शर्मा, सचिव देवेन्द्र पौडेलबीच पनि सत्ता समिकरणबारे छलफल भएको माओवादी केन्द्रका एक नेताले अन्नपूर्णलाई जानकारी दिए। उनीहरुबीच मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गरेको विषयमा पनि छलफल भएको बताइएको छ। एमालेले टिकट दिएपनि अन्तिम समयमा स्वतन्त्रबाट उम्मेदवारी दिएका साह सत्ता गठबन्धनको समर्थनमा निर्वाचित भएका हुन्। पछिल्लो समय साह माओवादीका नेताहरुसँग निरन्तर संवादमा रहेका छन्। प्रचण्डले यस अगाडि जेलमा रहेका रेशम चौधरी, जनमत पार्टीका अध्यक्ष एवम् सांसद सिके राउत, नेपाल समाजवादी पार्टीका अध्यक्ष महेन्द्र राय यादवसँग छलफल गरेका छन्। प्रचण्डले नेकपा विवाद भएपश्चात कांग्रेसका सभापति शेरबहादुर देउवालाई आफ्नै जोडमा प्रधानमन्त्री बनाएकाले निर्वाचन पश्चात पहिलो चरणमा आफूलाई प्रधानमन्त्री बनाउन कांग्रेस नेताहरुलाई समेत आग्रह गर्दै आएका छन्। प्रचण्डले आफू प्रधानमन्त्री बन्न लबिङ गर्न थालेपनि उनलाई प्रधानमन्त्री बन्न सकस देखिएको छ। माओवादी केन्द्रले प्रत्यक्ष र समानुपातिक गरि ३२ सिट मात्र जितेको छ।"
सगरमाथाको आरोहण चुनाव जितेभन्दा कठिन: महेश बस्नेत,"इलाम: सगरमाथा चड्ने कुरा सामान्य होईन, मृत्युलाई छक्याएर विजयी हुने कुरा असामान्य हो, इलाम क्षेत्र नम्बर १ बाट पूर्वप्रधानमन्त्री झलनाथ खनाललाई हराएका महेश बस्नेतले आफ्नो राजनीतिक अनुभव जोड्दै भने, यो चुनाव जित्नुभन्दा पनि कठिन हो । सर्वोच्च शिखर सगरमाथा आरोहण गर्ने इलामका धार्चुङ छिरिङ शेर्पा र युवन्तिका तामाङ्गलाई आईतबार सम्मान गर्दै बस्नेतले युवा जोसलाई सबैले प्रोत्साहन गर्नुपर्ने बताए । सांसद बस्नेतले जीवनमरणको यात्रा पार गरेर विश्वलाई शाहसीको परिचय दिने युवा समाजका प्रेरणाका श्रोत भएको बताए। उनीहरूले इलामका विभिन्न पर्यटकीय स्थलको तस्बिर सगरमाथाको चुचुरोमा पुगेर फहराएकाले सम्मान गरिएको राष्ट्रिय युवा संघ नेपाल, इलामका अध्यक्ष चन्द्र पाठकले बताए।"
काम चलाउ सरकारले ल्याएको अध्यादेश राष्ट्रपतिले रोक्नुपर्छ : राप्रपा,"काठमाडौं : सरकारले नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न ल्याएको अध्यादेशको सर्वत्र आलोचना भएको छ। सत्तारुढ दलका नेताका साथै संविधानविद्हरुले समेत अध्यादेशको विरोध गरेका छन्। यसैक्रममा राष्ट्रिय प्रजातन्त्र पार्टीले काम चलाउ सरकारले ल्याएको अध्यादेश राष्ट्रपतिले रोक्नुपर्ने बताएको छ। राप्रपाका प्रवक्ता मोहन कुमार श्रेष्ठले नयाँ जनादेश आइसकेको अवस्थामा अध्यादेश ल्याउनु अनुचित र अनैतिक र आपत्तीजनक रहेको बताएका छन्। काम चलाउ सरकारले ल्याएको अध्यादेश राष्ट्रपति रोक्नुपर्ने उनको भनाइ छ। केही दिनभित्र नयाँ संसद बैठक सुरु हुने अवस्थामा काम चलाउ सरकारले बदनियताका साथ अध्यादेश ल्याउनु अनुचित र आपत्तीजनक रहेको उनको ठम्याइ छ। 'देउवा नेतृत्वको सरकार बनेको डेढ वर्षसम्म रेशम चौधरीको रिहाइ लक्षित अध्यादेश ल्याउन कुनै अग्रसरता नदेखाएको र अहिले कामचलाउ अवस्थामा अध्यादेश ल्याइनु स्वार्थपूर्ण सत्ता केन्द्रीत राजनीतिको फोहोरी सुरुआत हो,'उनले भने,' राष्ट्रपति महोदयले कामचलाऊ सरकारले ल्याएको अध्यादेशलाई रोक्नुपर्छ ।' यसअघि नेपाली कांग्रेसका महामन्त्री तथा नवनिर्वाचित सांसद विश्वप्रकाश शर्माले समेत संक्रमणकालिन अवस्थामा अध्यादेश ल्याइनु गलत भएको बताएका छन्। राष्ट्रिय स्वतन्त्र पार्टीका सभापति रविलामीछानेले अध्यादेशले नयाँ जनादेशको मर्म मिचेकाले तत्काल फिर्ता हुनुपर्ने धारण राखेका छन्। आइतबार मन्त्रिपरिषद बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न सरकारले अध्यादेश ल्याएको हो।"
रेशम चौधरीलाई माफी दिनु राजनीतिक र लोकतान्त्रिक मर्मको उपहास : शेखर कोइराला,"काठमाडौं : नेपाली कांग्रेसका नेता शेखर कोइरालाले रेशम चौधरीलाई माफी दिनु राजनीतिक र लोकतान्त्रिक मर्मको उपहास भएको बताएका छन्। कोइरालाले अध्यादेशमार्फत् कानुन संशोधन गरी अदालतले दोषी ठहर्याएकालाई माफी दिने प्रयास गरिनु कानुनी शासन, संसदीय प्रणाली, राजनीतिक र लोकतान्त्रिक मर्मको उपहास गर्नु भएको बताएका हुन्। कोइरालाले ट्विट गर्दै भनेका छन्, आफू अनुकुलको राजनीतिक सहजताको लागि कानुनलाई बंग्याउने छुट कसैलाई छैन। भोलि यसले गलत नजिर बस्न जान्छ।"
चिटिक्क पारियो गण्डकी प्रदेश सभा भवन,पोखराः गण्डकी प्रदे शसभा भवन र परिसर नयाँ सांसदको स्वागतमा रंगरोगन गरेर चिटिक्क पारिएको छ। पहिलो सभा सकिएर दोस्रो सभा सुरु नभएको अवस्थामा भौतिक संरचना मर्मत र रंगरोगन गर्ने काम भएको गण्डकी प्रदेश सभाका सूचना अधिकारी प्रेम सुवेदीले जानकारी दिए। पुस्तकालय पनि तयार भइरहेको उनले बताए । जुन सुकै बेलामा सरकारले अधिवेशन आब्हान गरेपनि भौतिक रुपमा संरचना तयार रहेको सुवेदीले बताए।
रेशम र विप्लवका कार्यकर्ता छुटाउन अध्यादेश,"काठमाडौं : निर्वाचन आयोग समानुपातिक सांसदको अन्तिम सूची सार्वजनिक गर्दैछ, यही बेला सरकारले अध्यादेश ल्याउने निर्णय गरेको छ। त्यो पनि, विवादास्पद विषयको। अर्थात्, सत्ता जोडघटाउका लागि, राजनीतिक सौदावाजी गर्न। नवनिर्वाचित संसद्ले काम सुरु नगर्दै सरकारले अध्यादेश जारी गर्ने निर्णय गरेको हो। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। यो अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। आइतबारको मन्त्रिपरिषद् बैठकले नयाँ अध्यादेश ल्याएको सहरी विकास मन्त्री मेटमणी चौधरीले जानकारी दिए। सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न सरकारले अध्यादेश ल्याएको उनले बताए। यता संविधान विद् डा भिमार्जुन आचार्य वर्तमान सरकारसँग अध्यादेश जारी गर्ने संवैधानिक र कानुनी हैसियत नभएको बताउँछन्। यो सरकारको संवैधानिक र कानुनी हैसियत नै छैन, आचार्यले भने, यस्तो सरकारलाई अध्यादेश जारी गर्ने अधिकार हुँदैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्ने संविधानविद् आचार्यले बताए। सरकार गठनका लागि सुरुमै अनैतिक, अराजक र असंवैधानिक काम गर्ने सरकारले ५ वर्षमा के गर्ला भन्ने गम्भीर चिन्ता जगाएको छ, संविधानविद् आचार्यले भने। सर्वोच्चका आदेश, नजिरअनुसार पनि सरकारले विचाराधीन मुद्दा फिर्ता लिन नपाउने उनको तर्क छ। सरकार गठनमा नागरिक उन्मुक्ति र जनमत पार्टी निर्णायक बनेपछि सरकारले उनीहरूका शर्त मान्न अध्यादेश जारी गर्ने निर्णय गरेको अर्का एक मन्त्रीले जानकारी दिए। तर, जिल्ला अदालत कैलाली र पुनरावेदन दीपायलले ०७२ सालमा भएको टीकापुर घटना मा रेशमलाई मुख्य दोषी ठहर गर्दै जन्मकैदको सजाय सुनाएका थिए। टीकापुर घटनामा नेपाल प्रहरीका एसएसपी लक्ष्मण न्यौपानेसहित ८ जनाको ज्यान गएको थियो। यो सरकारको संवैधानिक र कानुनी हैसियत नै छैन। नागरिकता ऐनमा संशोधन विधेयक जस्तै राष्ट्रपतिले यो अध्यादेश रोक्नुपर्छ।डा भीमार्जुन आचार्य, संविधानविद् सरकारसँग निरन्तर वार्तामा रहेका चौधरी र विप्लवका कार्यकर्तालगायतलाई रिहाइ गर्न अध्यादेश आएको हो ।मेटमणि चौधरी, मन्त्री, सहरी विकास नागरिक उन्मुक्ति पार्टीले भने टीकापुर घटनालाई राजनीतिक भन्दै रेशमको रिहाइको शर्त अघि सार्दै आएको छ। सत्तागठबन्धनको सहयात्री बन्न रेशमको रिहाइलाई नागरिक उन्मुक्तिले शर्त बनाएको प्रधानमन्त्री देउवा निकट एक नेताले बताए। यस्तै, सिके राउतले पनि सत्तागठबन्धनमा सहभागी बन्दी बनेका आफ्ना कार्यकर्ताको बिना शर्त रिहाइको माग राखेका छन्। राष्ट्रपतिबाट अध्यादेश जारीपछि मुद्दा खारेज गर्न र फिर्ता लिन सरकारलाई बाटो खुल्नेछ। सरकारले चुनाव अघि नै टीकापुर घटनाका दोषी रेशमको मुद्दा फिर्ता सहयोग पुग्ने गरी निर्णय गरेको थियो। भदौ २७ को मन्त्रिपरिषद् बैठकले टीकापुर घटना सम्बन्धमा कानुन संशोधन गर्ने निर्णय गरेको थियो। राजनीतिक निर्णय गरी प्रशासनिक एवं अर्धन्यायिक प्रकृतिका मुद्दाहरूलाई यथाशीघ्र फछ्र्याेट गर्न र कानुनसँग अन्तरविरोध राख्ने मुद्दाको हकमा कानुनी व्यवस्था वा कानुन संशोधन गरी मुद्दा खारेज गर्ने निर्णय मन्त्रिपरिषद्ले गरेको थियो। सरकारले टीकापुर घटनासम्बन्धी मुद्दाको खारेजी प्रक्रिया अगाडि बढाउन गृह मन्त्रालयलाई निर्देशनसमेत दिएको थियो। थरुहट थारुवान संयुक्त संघर्ष समिति र तत्कालीन केपी ओली नेतृृत्वको सरकारबीच ०७८ जेठ १८ गते ६ बुँदे सहमति पनि भएको थियो। सहमतिको पहिलो बुँदामै थरुहटथारुवान आन्दोलनका क्रममा टीकापुरमा भएको दुःखद् घटनामा आरोपित थारू कल्याणकारिणी सभाका सभापति धनीराम चौधरी, रेशमलाल चौधरी र लक्ष्मण चौधरीलगायतमाथि लगाइएको सम्पूर्ण मुद्दा फिर्ता र रिहाइका लागि संविधान र कानुनसम्मत पहल गर्ने उल्लेख थियो।"
"बालकोट पुगेर कांग्रेस नेता अर्जुन नरसिंह केसीले भेटे ओली, नयाँ सरकार गठनबारे छलफल","काठमाडौं : पूर्वप्रधानमन्त्री केपी शर्मा ओलीलाई भेट्न कांग्रेस नेता अर्जुन नरसिंह केसी बालकोट पुगेका छन्। नुवाकोटको क्षेत्र नम्बर २ बाट प्रतिनिधि सभा सदस्यमा निर्वाचित केसी आइतबार साँझ एमाले अध्यक्षसमेत रहेका ओलीलाई भेट्न बालकोट पुगेका हुन्। करिब २ घण्टा भएको भेटका क्रममा समसामयिक राजनीतिक घटनाक्रमबारे छलफल भएको थियो। उनीहरुबीच समसामयिक राजनीतिक घटनाक्रम, नयाँ सरकार गठन, अर्थतन्त्र सुधारको सन्दर्भमा दलहरुबीच एकता र सहकार्य लगायतको विषयमा छलफल भएको छ। भेटमा केसीले जनजीविकाका सवालमा उठेका आवाजहरु सामुहिक रुपमा समाधान गर्ने प्रतिबद्वता जनाउनुपर्ने बताएका छन्। भेटमा अन्तर्राष्ट्रिय बजारमा पेट्रोलियम पदार्थको मूल्य घटेको सन्दर्भमा नेपालमा मूल्य घटाउन सत्तापक्ष र प्रतिपक्षको एउटै आवाज हुनुपर्नेमा एक भएका छन्। उनीहरुले द्वन्द्वकालीन मुद्दाहरु किनारा लगाउन, चुच्ने नक्सा अनुसारको नेपालको भूभाग फिर्ता लिन भारतीय पक्षसँग वार्ता गर्न दलहरु एकमत हुनुपर्नेमा जोड दिएका छन्।"
"राष्ट्रिय स्वतन्त्र पार्टीले भन्यो, अध्यादेशले नयाँ जनादेशको मर्म मिचेको छ, तत्काल फिर्ता हुनपर्छ","काठमाडौं : राष्ट्रिय स्वतन्त्र पार्टीका सभापति रवी लामिछानेले देउवा नेतृत्वको सरकारले ल्याएको अध्यादेशले नयाँ जनादेशको मर्म मिचेको टिप्पणी गरेका छन्। मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेपछि नवनिर्वाचित सांसद लामिछानेले विरोध गरेका हुन्। निर्वाचन आयोग समानुपातिक सांसदको अन्तिम सूची सार्वजनिक गर्न लागेको र नवनिर्वाचित संसद्ले काम सुरु गर्न केहि समयमा बाँकी रहँदा सरकारले अध्यादेश जारी गर्ने निर्णय गरेपछि रास्वपाका सभापति लामिछानेले तत्काल फिर्ता हुनुपर्ने धारणा सार्वजनिक गरेका हुन्। उनले सरकारलाई त्यस्तो के आपत्काल लागेको थियो, १२ हप्तापनि कुर्न नसकिने भन्दै प्रश्नसमेत गरेका छन्। उनले सरकारको यो कदम राजनीतिक निर्लज्जताको पराकाष्ठा भएको दाबी गरेका छन्। अब नयाँ संसदको बैठक बस्न कति समय लाग्ला ? १ हप्ता ? २ हप्ता ? ३ हप्ता ? त्यस्तो के आपत्काल लागेको थियो र १२ हप्तापनि कुर्न नसकिने ?सामाजिक सञ्जालमार्फत नवनिर्वाचित सांसद लामिछानेले प्रश्न गर्दै भनेका छन्,यो अध्यादेशले नयाँ जनादेशको मर्म मिचेको छ,नयाँ संसदको अधिकार मिच्ने प्रयास भएको छ। यो कदम राजनीतिक निर्लज्जताको पराकाष्ठा हो। यो तत्काल फिर्ता हुनपर्छ। राष्ट्रिय स्वतन्त्र पार्टीले प्रतिनिधि सभामा प्रत्यक्ष ७ सांसद र समानुपातिकमा १३ सांसद गरी २० सिट जितेको छ। नेपाली कांग्रेसका महामन्त्री विश्वप्रकाश शर्माले समेत संक्रमणकालमा अध्यादेश ल्याउनु गलत भएको टिप्पणी गरेका छन्। शर्माले संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु गलत भएको बताएका हुन् । शर्माले प्रधानमन्त्रीलाई मेन्सन गर्दै यो समयमा अध्यादेश जारी गर्नु कानुनी र राजनैतिक प्रश्न मात्र नभई नैतिक प्रश्नपनि जोडिएको उल्लेख गरेका छन्। सडकमा छँदा जे सत्य, संसदमा पनि त्यही नै सत्य ! त्यसैले सार्वजनिक दर्ज होस् असहमति! महामन्त्री शर्माले आइतबार ट्वीटमा भनेका छन्, संक्रमणकालमा अध्यादेश ल्याउन दलहरूबीच र आफ्नै दलभित्र घनिभुत छलफलको हेक्का नराखिनु सम्पुर्ण रुपले गलत ! कानुनी र राजनैतिक प्रश्न मात्र होइन, __यो प्रकरणमा नैतिक प्रश्नपनि जोडिएको छ ! नागरिक उन्मुक्ति पार्टीका संरक्षक रेशम चौधरी, विप्लव नेतृत्वको नेपाल कम्युनिस्ट पार्टी, स्वतन्त्र समूहसँग भएका सहमति कार्यान्वयन गर्न सरकारले फौजदारी संहितामा संशोधन अध्यादेश ल्याएको जनाएको छ।"
काठमाडौंमा बदाम व्यापारीलाई भ्याइनभ्याइ (फोटो फिचर),काठमाडौंमा बदामको व्यापार बढेको छ। जाडोसँगै बदामका पारखीको संख्या बढ्दा यसको कारोबार पनि बढ्ने गरेको छ। यतिबेला काठमाडौंमा बदाम व्यापार गर्नेको भ्याइनभ्याइ देखिन्छ भने खुला स्थानमा बसेर घाम ताप्नेका हातमा पनि बदाम देखिन्छ। बालाजु बाइपासमा बदाम बेच्दै गरेका व्यापारी धन लामा तामाङले दैनिक चार सय केजीभन्दा धेरै बिक्री हुने बताए। उनले १५ बोरासम्म बेच्ने गरेको बताए । बजारमा बदामको व्यापार बढेपछि व्यापारीको भ्याइनभ्याइ छ।
महिला आयोगको प्रश्न: वैदेशिक रोजगारीबारेको छलफलमा किन आएनन् म्यानपावर व्यवसायी ?,"झापा: राष्ट्रिय महिला आयोगले आयोजना गरेको कार्यक्रममा झापाका म्यानपावर व्यवसायीले सहभागिता नजनाएको भन्दै आयोगले आपत्ति जनाएको छ। सोमबार भद्रपुरस्थित जिल्ला समन्वय समितिको सभा हलमा वैदेशिक रोजगारमा संलग्न महिलाको सुरक्षित, मर्यादित र सेवाको सुनिश्चितताका लागि वैदेशिक रोजगारीको क्षेत्रमा कार्यरत निकायगत र तहगत सरोकारवालासँगको सहभागितामा सार्वजनिक सुनवाइ गरिए पनि जिल्लाका म्यानपावर व्यवसायी डराएर नआएको भन्दै आयोगकी सदस्य कृष्णकुमारी पौडेल (खतिवडा)ले आपत्ति प्रकट गरिन् । आयोगले श्रम तथा रोजगार कार्यालय झापामार्फत जिल्ला म्यानपावर व्यवसायी संघलाई लिखित रुपमा पत्राचार गरेको थियो । संघले सम्बन्धित कार्यालयको पत्रको बेबस्ता गर्दै कार्यक्रममा नआउनुमा उनीहरूले गर्दै आइरहेको काममाथि नै प्रश्न तेर्सिएको छ, सदस्य पौडेलले भनिन्, अब जिल्लाका म्यानपावर कम्पनीहरूको अनुगमन गरी वैधानिकता खोज्नुपर्ने बेला आएको छ । अनुगमन गर्न र वैधानिकता खोज्न उनले कार्यक्रममै सहभागी प्रमुख जिल्ला अधिकारी छविलाल रिजालसँग आग्रह गरेकी छन्। वैदेशिक रोजगारमा जाने महिलाको अवस्थालाई मध्यनजर गरी आयोगले झापामा कार्यक्रम गरेको बताउँदै उनले वैदेशिक रोजगारीबाट फर्किएका महिलाको कुरा सुन्न पाए पनि व्यवसायीको कुरा सुन्न नपाएको बताइन्। कार्यक्रममा राजनीतिक दलका प्रतिनिधि पनि सहभागी थिएनन् । म्यानपावर व्यवसायीले श्रम तथा रोजगार कार्यालयको पत्राचारलाई अटेर गर्नु राम्रो सङ्केत नभएको प्रमुख जिल्ला अधिकारी रिजालले बताए । म्यानपावर व्यवसायीबाट कोही पीडित भए लिखित रुपमा प्रशासनमा उजुरी दिन आव्हान गर्दै उनले भने, आगामी दिन म्यानपावर व्यवसायीलाई प्रशासनले पत्र काटेर बोलाउँछन्, त्यस बेला उहाँहरू आउनुहुन्छ कि आउनुहुन्न त्यो पनि हेर्न बाँकी छ ।"
मुस्ताङको मूक्तिक्षेत्रमा अत्याधुनिक सीसी क्यामेरा जडान,"जोमसोम: मुस्ताङको वारागुङ मुक्तिक्षेत्र१ अन्तर्गतका ४ वटा गाउँमा आईतबारदेखि अत्याधुनिक सीसी क्यामेरा जडानकार्य सुरु गरिएको छ । वारागुङ वडा१ को मुक्तिनाथ रानीपौवा, झारकोट, खिङ्गा र लुप्रा गाउँमा अत्याधुनिक सीसी क्यामेरा जडान गर्न थालिएको हो। मुक्तिनाथको रानीपौवा बजारक्षेत्र, झारकोट, खिङ्गा र लुप्रा गाउँका लागि १३ वटा अत्याधुनिक सीसी क्यामेरा जडान हुनेछन्। सडक सञ्जालको सहजतासँगै मुक्तिनाथ क्षेत्रमा आन्तरिक तथा बाह्य पर्यटकको संख्या बढ्न थालेपछि मुक्तिनाथ क्षेत्रको शान्ति सुरक्षालाई थप सुदृढ बनाउन, दुर्घटना र अपराधजन्य घटनाहरुको न्यूनीकरण गर्ने उद्देश्यले सीसी क्यामेराको व्यवस्थापन गरिएको वडाध्यक्ष प्रमिस गुरुङले बताए।"
ट्याक्टरले किचेर एक जनाको मृत्यु,"अर्घाखाँची: भूमिकास्थान नगरपालिकामा आफैँले चलाएको ट्याक्टरले किचेर एक जनाको मृत्यु भएको छ। लु ४ त १२२ नम्बरको ट्याक्टर पल्टिंदा ३५ वर्षीय चालक ठाकुर पाण्डेको मृत्यु भएको प्रहरीले जनाएको छ। भूमिकास्थान नगरपालिका वडा नम्बर२, खाकाबेसीबाट ढाकाबाङ जाने क्रममा ट्याक्टर अनियन्त्रि भई सडकबाट करिब १५० मिटर तल खसेको थियो। ट्याक्टरसँगै पल्टिएका चालक पाण्डेको जिल्ला अस्पताल अर्घाखाँचीमा उपचारका क्रममा ज्यान गएको प्रहरी निरीक्षक कृष्ण घिमिरेले जानकारी दिए ।"
"जाजरकोटमा जिप दुर्घटना, ९ जनाको मृत्यु",जाजरकोट: जाजरकोटमा जिप दुर्घटना हुँदा नौ जनाको मृत्यु भएको छ। पश्चिम जाजरकोटको छेडागाड नगरपालिका ४ भीरबाटी भन्ने ठाँउमा दुर्घटना भएको हो। कर्णाली प्रदेश ०२००१ च ०४२९ नम्बरको बलेरो जिप मध्यपहाडी राजमार्गबाट दुई सय मिटर तल खसेको छ। दशेराको जेवाबाट लेवा जाँदै गरेको जीप दुर्घटनामा परेको हो। ज्यान गुमाउने धेरैजसो लेवा गाँउका छन् । उनीहरूको परिचय खुल्न बाँकी छ। दुर्घटनामा तीन जना गंभिर घाइते भएका छन् । घाईतेको दशेरास्थित स्वास्थ्य चौकीमा प्राथमिक उपचार भैरहेको स्थानीय प्रेम रावतले जानकारी दिए । घटनको विस्तृत विवरण आउन बाँकी छ। घटना स्थलमा प्रहरी पुगिसकेको जाजरकोटका प्रमुख जिल्ला अधिकारी अञ्जन न्यौपानेले बताए ।
अवैध रुपले नेपाल ल्याएको ६० क्विन्टल चिनीसहित तीनजना पक्राउ,"काठमाडौं: भारतबाट अवैध रुपले नेपालमा चिनी ल्याउने तीन जना पक्राउ परेका छन्। झण्डै ३४ लाख २ हजार रुपैयाँ बराबरको ६० क्विन्टल चिनी पश्चिम नवलपरासीको सरावल५को धनगडवाबाट नियन्त्रणमा लिइएको हो। अवैधरुपमा चिनी ल्याउने प्रतापपुर गाउँपालिका २ घोडाहा बस्ने ४५ वर्षीय धिरेन्द्रकुमार चौधरी, २० वर्षीय किरणकुमार चौधरी र रामग्राम नगरपालिका ७ उजैनीका रोशन चौधरीलाई नियन्त्रणमा लिइएको प्रहरीले जनाएको छ। लु १ च ५९६३ र लु २ च ६५५३ नम्बरको पिकअपमा ल्याउँदै गरेको चिनीसहित उनीहरुलाई सशस्त्र प्रहरी बल नेपाल नम्बर २६ गण पश्चिम नवलपरासीले नियन्त्रणमा लिएको हो । पक्राउ परेकालाई बरामद चिनी तथा गाडीसहित आवश्यक कारवाहीका लागि भैरहवा भन्सार कार्यालय रुपन्देहीमा बुझाईएको छ ।"
अपडेट: जाजरकोट दुर्घटनामा ११ जनाको मृत्यु,"जाजरकोट: जाजरकोटमा जिप दुर्घटनामा मृत्यु हुनेको संख्या ११ पुगेको छ । ९ जनाको घटनास्थलमै र घाईते २ जनाको उपचारका लागि सुर्खेद लैजाँदै गर्दा मृत्यु भएको प्रहरीले जनाएको छ। पश्चिम जाजरकोटको छेडागाड नगरपालिका ४ भीरबाटी भन्ने ठाँउ कर्णाली प्रदेश ०२००१ च ०४२९ नम्बरको बलेरो जिप मध्यपहाडी राजमार्गबाट दुई सय मिटर तल खसेको छ। जिप दशेराको जेवाबाट लेवा जाँदै थियो । प्रहरीका अनुसार मृत्यु हुनेमा छेडागाड नगरपालिका ६ थाना जाजरकोटका विरबहादुर खत्री, छेडागाड ५ लेवाका जयबहादुर बुढा, नैनसरा अधिकारी, रामबहादुर बुढा, देवीसरा बुढा, अम्मर अधिकारी, निशा अधिकारी र दीपक अधिकारी छन् । त्यस्तै गाडी चालक भगवति गाँउपालिका २ रुम दैलेख निवासी मानबहादुर रावत, भगवतिमाई गाँउपालिका ३ दैलेखका विरेन्द्र केसी र अमरबहादुर खड्काको मृत्यु भएको छ। दुर्घटनामा घाइते भएका अम्मर र बालिका निशाको उपचारका लागि सुर्खेत लैजाँदै गर्दा बाटोमा मृत्यु भएको हो । दुर्घटनामा परेका जैवान अधिकारीको अवस्था गम्भीर छ। उनको थप उपचारका लागि सुर्खेत पठाईएको छ। जिप दैलेख भगवतिमाई गाँउपालिका ३ बाट विरेन्द्र खड्का र छेडागाड ५लेवाकी सम्झना बिसीको बिहेमा दुलही लिन जाजरकोटको दशेरा आएको थियो। विवाह भोजमा सहभागी भएका एक जना जन्ती बिरामी परेपछि उपचारका लागि थलह बजार लैजानेक्रममा दुर्घटना भएको स्थानीय प्रेम रावतले बताए । दुर्घटनाको कारण खुल्न बाँकी रहेको जाजरकोटका निमित्त प्रमुख जिल्ला अधिकारी जनकप्रसाद भण्डारीले बताए ।"
घरायसी विवादले उग्ररुप लिएपछि श्रीमानको हत्या,"अर्घाखाँची: अर्घाखाँचीको छत्रदेव गाउँपालिकामा श्रीमतीले श्रीमानको हत्या गरेकी छन्। छत्रदेव गाउँपालिका वडा नम्बर१, चिदिका तुमचौरकी लक्ष्मी नेपालीले ७७ वर्षीय श्रीमान बलबहादुर सार्कीको हत्या गरेको जिल्ला प्रहरी कार्यालय अर्घाखाँचीका प्रमुख प्रहरी नायब उपरीक्षक मुकुन्द रिजालले बताए। घरायसी झगडामा बलबहादुरले श्रीमतीलाई कुटपिट गरेका थिए। रिसको झोंकमा लक्ष्मीले आफुले कम्मरमा बाँधेको पटुका निकाली श्रीमानको घाँटी थिचेर हत्या गरेको डीएसपी रिजालको भनाइ छ । पासो लगाइ दोस्रो तलाको दलिनमा झुण्ड्याएर हत्या गरेको लक्ष्मीले प्रहरीसँगको बयानमा भनेकी छन्। हत्यापछी श्रीमानले कुटपिट गरेको भन्दै उनले गाउँमा गुहार मागेकी थिईन् । लक्ष्मीलाई पक्राउ गरिएको र अदालतबाट ७ दिनको म्याद थप गरी अनुसन्धान अगाडी बढाईएको छ ।"
बञ्चरो प्रहार गरी श्रीमतीको हत्या,जनकपुरधाम: सामान्य घरायसी विवादमा श्रीमानले बञ्चरो प्रहार गरी श्रीमतीको हत्या गरेका छन्। धनुषाको बटेश्वर गाउँपालिका ५ शान्तिपुरकी रीता यादवलाई श्रीमान बीरेन्द्र यादवले हत्या गरेका हुन्। राति करिब साढे ११ बजे तातो पानीको विषयमा विवाद हुँदा श्रीमानले बञ्चरो प्रहार गरेका थिए । उनले आरोप स्वीकार गरेको जिल्ला प्रहरी कार्यालय धनुषाले जनाएको छ। खेत जोतेर आएका बीरेन्द्रले तातो पानी तताउन लगाउँदा श्रीमतीले नमानेपछि सुरु भएको विवादले यो मोड लिएको प्रहरीले जनाएको छ। बञ्चरोले लागेर मुर्छा परेकी श्रीमतीको केहीबेरमा मृत्यु भएको थियो। उनलाई अस्पताल लैजानेक्रममा बाटैमा मृत्यु भएको हो । घटना लुकाउन उनले बिजुलीको लाइन अफ गरी गाउँमा डाका आएको हल्ला चलाएका थिए। सोही बेलामा उनले श्रीमतीलाई प्रहार गरेको बञ्चरो पोखरीमा फालेका थिए । एकाएक गाउँमा रीता घाइते भएको खबरपछि अस्पताल लगिएको थियो । घटना लगत्तै प्रहरीको नियन्त्रणमा रहेका यादवले आवेसमा आएर बञ्चरो प्रहार गरेको बताएको जिल्ला प्रहरी कार्यालय प्रहरी नायव उपरीक्षक प्रदीप क्षेत्रीले बताए ।
काठमाडौँमा बिहान बेलुका चिसो बढ्यो,काठमाडौं: काठमाडौँमा दिउँसोभन्दा बिहान र बेलुका चिसो बढेको छ। आज काठमाडौंको न्यूनतम तापक्रम पाँच दशमलव चार डिग्री सेल्सियसमा झरेको छ। काठमाडौँमा यस वर्षकै सबैभन्दा कम तापक्रम भएको मौसमविद् प्रतिभा मानन्धरले जानकारी दिइन् । उनका अनुसार आइतबार काठमाडौंको न्यूनतम तापक्रम छ डिग्री सेल्सियस थियो । न्यूनतम तापक्रम घट्न थालेसँगै चिसो बढ्दै गएको छ । हिमाली जिल्लामा हिमपात भइरहेको र तराईका जिल्लामा पनि बिहानको समयमा कुहिरो लाग्न थालेको मौसमविद्ले जनाएका छन् । मौसम सामान्यतया सफा नै रहने भएकाले दिउँसो भने घाम लाग्ने गरेको छ । आज पनि दिउँसोको मौसम सामान्यतया सफा नै रहने अनुमान रहेको मौसमविद् मानन्धरले जानकारी दिइन्।
मनास्लुमा हिउँचितुवा संरक्षण सचेतना तथा शिक्षा गोष्ठी,"गोरखा : हरेक वर्ष डिसेम्बर ११ मा मनाइने अन्तर्राष्ट्रिय पर्वतीय दिवसको अवसर पारेर मनास्लु संरक्षण क्षेत्रस्थित बुद्ध माध्यमिक विद्यालयमा एक दिने हिउँचितुवा संरक्षण सचेतना तथा शिक्षा गोष्ठी सम्पन्न भएको छ । वातावरणीय सुशासन कार्य समूह र कोडफन्डको संयुक्त आयोजनामा उक्त कार्यक्रम भएको हो । डाक्टर विक्रम श्रेष्ठ र सचेत तिमिल्सिनाले हिउँचितुवासँग सम्बन्धित जानकारी तथा यसको संरक्षणका उपायका बारेमा सचेतना गराएका थिए। साथै क्यामरा ट्रयापको प्रयोग गरेर आएको तस्बीर हेरेर कसरी हिउँचितुवाको गणना गर्न सकिन्छ भन्ने बारेमा पनि जानकारी गराइएको थियो। कार्यक्रममा चुमनुब्री गाउँपालिकाका अध्यक्ष निमा लामाले हिउँ चितुवाको संरक्षणको जिम्मेवारी हामी सबैको भएकाले यो जीव यस ठाउँमा पाइनु यहाँको लागि गौरवको विषय रहेको बताए । कार्यक्रममा सो पालिकाको वडा नं ३ का अध्यक्ष रामकुमार गुरुङ, विद्यालयका प्रधानाध्यापक प्रकाश घिमिरे र सहायक प्रधानाध्यापक राजन सापकोटाले सो कार्यक्रमले विद्यार्थी तथा शिक्षक शिक्षिकालाई हिउँचितुवाप्रति रुचि र चासो जगाएको बताएका थिए । सो अवसरमा हिउँचितुवा संरक्षणमा स्थानीयको भूमिका विषयमा निबन्ध, कविता र चित्रकला प्रतियोगिता पनि आयोजना गरिएको थियो । निबन्ध प्रतियोगितामा आर्यन भट्ट प्रथम, राजकुमारी गुरुङ द्वितीय र सुरेश गुरुङ र रमेश गुरुङ तृतीय भएका थिए । त्यसैगरी कविता प्रतियोगितामा सुनिल लामा प्रथम, आर्यन भट्ट द्वितीय र रुपा गुरुङ तृतीय भएका थिए । त्यस्तै, चित्रकला प्रतियोगितामा ङवाङ ठिले लामा प्रथम, गणेश गुरुङ द्वितीय र छिरिङ लामा तृतीय भएका थिए ।"
मेलम्ची खानेपानी आयोजनाको पाइप फुटेपछि सडक अस्तव्यवस्त (फोटो फिचर),"काठमाडौं: मेलम्ची खानेपानी आयोजनाले काठमाडौंका विभिन्न स्थानमा पानीको 'फ्लो' चेकजाँच गरिरहेको छ। यहीक्रममा सोमबार लैनचौरमा खानेपानीको पाइप फूटेको छ। पाइप फुट्दा सडक नै अस्तव्यस्त बनेको छ। सडकमा पानी बग्न थालेपछि दरबारमार्ग, जमल, बसपार्क, घण्टाघरलगायतका क्षेत्रको सडक प्रभावित बनेको छ । जहाँ ट्राफिक व्यवस्थापन गर्न ट्राफिक प्रहरीलाई हम्मेहम्मे परेको थियो ।"
जाजरकोट दुर्घटना : मृत्यु हुने ९ जनाको पहिचान खुल्यो,"जाजरकोट : जाजरकोटमा जिप दुर्घटना हुँदा नौ जनाको मृत्यु भएको छ। पश्चिम जाजरकोटको छेडागाड नगरपालिका४ भीरबाटी भन्ने ठाँउमा कर्णाली प्रदेश ०२००१ च ०४२९ नम्बरको बलेरो जिप दुर्घटना भएको प्रहरीले जनाएको छ। प्रहरीका अनुसार मृत्यु हुनेमा मानबहादुर रावल, बीर बहादुर खत्री, जयकुरा बुढा, बीरेन्द्र केसी, नैनसरा अधिकारी, अम्मरबहादुर खड्का, रामबहादुर बुढा, दीपक अधिकारी र देवीसरा बुढा छन्। दशेराको जेवाबाट लेवा जाँदै गरेको जीप दुर्घटनामा भएको हो। मृत्यु हुनेमा धेरैजसो लेवा गाँउका छन्। दुर्घटनामा तीन जना गम्भीर घाइते भएका छन्। घाइतेको दशेरास्थित स्वास्थ्य चौकीमा प्राथमिक उपचार भइरहेको स्थानीय प्रेम रावतले जानकारी दिए।"
चीनले मंगलबारदेखि 'डिजिटल ट्राभल कोड' प्रयोग हटाउने,बेइजिङ : चीनले मंगलबारदेखि 'डिजिटल ट्राभल कोड' प्रयोग हटाउने भएको छ। चीनले सोमबार दिएको जानकारी अनुसार मंगलबारदेखि कोड प्रयोग हुने छैन। यो दूरसञ्चारमा आधारित डिजिटल उपकरण हो। स्थानीय सरकारलाई सम्भावित संक्रामक जोखिमबाट जोगाउनका लागि व्यक्तिहरूको क्रससिटी यात्राहरूको ट्र्याकिङ सुरु गरिएको थियो। सन् २०२० मा कोभिड १९ को रोकथामका लागि उक्त योजना सुरु गरिएको थियो।
मनास्लुमा हिमचितुवाको खोजी,"गोरखा : मनास्लु संरक्षण क्षेत्र (एमक्याप)को नुब्री क्षेत्रमा गत वर्ष हिमचितुवा गणना गरेको टोलीले यसपटक चुम क्षेत्रमा गणना सुरु गरेको छ। ग्लोबल चेञ्ज रिसर्च इन्स्टिच्युट, एकेडेमी अफ साइन्स अफ द चेक रिपब्लिक(चेक ग्लोब)का डा बिक्रम श्रेष्ठ र त्रिभुवन विश्वविद्यालय वन विज्ञान अध्ययन संस्थान (हेटौंडा क्याम्पस)का सचित तिमिल्सिनाको टोलीले सोमबारदेखि हिमचितुवाको गणना सुरु गरेका हुन्। मनास्लु संरक्षण क्षेत्रअन्तर्गत चुम उपत्यकाको ३ सय वर्गकिलोमिटर क्षेत्रमा ६० वटा क्यामेरा जडान गरी ६० दिनसम्म हिमचितुवाको अध्ययन र गणना गर्ने बिक्रम श्रेष्ठले बताए। हिमचितुवाको भाले र पोथीको भेट हुने सिजन भएकाले यो सिजनमा अध्ययन गर्न थालिएको उनले बताए। यो सिजन भनेको हिमचितुवाको भाले र पोथीको मिटिङ सिजन हो, डा श्रेष्ठले भने, त्यति मात्र होइन। यो सिजनमा हिमचितुवा तलतल झर्ने र गाउँबस्तीका मान्छेहरू पनि गाउँ छाडेर सहर झर्ने सिजन पनि भएकाले यतिबेला हिमचितुवा अध्ययनका लागि उपयुक्त समय हो। साथै बर्खा सिजनमा हिमचितुवाको पाइलाको डोब मेटिने तर अहिले डोब रहिरहने भएकाले पनि यतिबेला गणना गर्न सुरु गरिएको उनले बताए। टोलीले सोमबारदेखि चुम उपत्यकाका विभिन्न विशेष क्षेत्रमा अत्याधुनिक क्यामरा जडान गर्नेछन्। यसको बासस्थानले धेरै ठूलो क्षेत्र ओगटेको हुन्छ। हिमचितुवा समूह बनाएर बस्दैन, एक्लाएक्लै बस्छ। एउटा हिमचितुवा कम्तीमा आठ सय किलोमिटरदेखि १५ सय किलोमिटर क्षेत्रभित्र फैलिएर बसोबास, चरिचरण गरेको हुन्छ । डा श्रेष्ठ भन्छन्, त्यसैले हामीले ३ हजार मिटरभन्दा माथि ५५ सय मिटर उचाइसम्मको ३ सय स्क्वायर किलोमिटर क्षेत्रमा ६० वटा क्यामरा जडान गरी हिमचितुवाको मनिटरिङ कार्य सुरु गर्छौं। फागुनसम्म मनिटरिङ गरेपछि यसको आधारभूत तथ्यहरू पत्ता लाग्छ। पोथी हिमचितुवा धेरै हिँड्डुल नगर्ने, पुरुष जाति भने मनास्लु क्षेत्रबाट लाङटाङ तथा सगरमाथा राष्ट्रिय निकुञ्जसम्म पनि पुगेको हुनसक्ने उनले बताए। गत वर्ष नुब्री क्षेत्रमा मनिटरिङ गर्दा तीनदेखि चारवटासम्म हिमचितुवा रहेको तथ्य भेटिएको उनले बताए। विगतमा एमक्याप प्रमुख मधु क्षेत्रीले अध्ययन गर्दा एकदेखि दुईवटासम्म हिमचितुवा फेला पारेको नुब्री क्षेत्रमा यो संख्या बढेर तीन वा चारवटासम्म पुगेको हो। यसलाई सन्तोषजनक मान्न सकिने उनको भनाइ छ। लोपोन्मुख प्रजाति मानिने हिमचितुवा एसियाका १२ देशमा रहेकामा गोरखामा पनि हुनुले जिल्लाको गौरव मान्न सकिन्छ। नेपालको अपिनप्पा, हुम्ला, सेफोक्सुन्डो, अन्नपूर्ण संरक्षण क्षेत्र, मनास्लु संरक्षण क्षेत्र, लाङ्टाङ राष्ट्रिय निकुञ्ज, सगरमाथा राष्ट्रिय निकुञ्ज र कञ्चनजंघा क्षेत्रमा हिमचितुवा पाइने अध्ययनले देखाएको छ, श्रेष्ठले भने, सबैभन्दा धेरै सेफोक्सुण्डो र अन्नपूर्ण संरक्षण क्षेत्रमा पाइन्छ। सगरमाथामा २००६ मा जम्मा ६ वटा रहेकामा २०१५ मा घटेर जम्मा तीनवटा फेला परेको छ। हिमचितुवाको अध्ययन, अनुसन्धान र गणनाले संरक्षित क्षेत्रलाई कहाँसम्म विस्तार गर्ने वा कति साँघुरो बनाउने भन्नेसम्मको आधार तयार पारिन्छ। हिमाली क्षेत्रको जैविक विविधतालाई सन्तुलित राख्न हिमचितुवाले महत्वपूर्ण भूमिका खेल्ने विश्वास गरिन्छ। मान्छेलाई हैरान पर्ने जंगली कुकुर, फ्याउराहरूलाई यसले सिकार बनाउने हुँदा मानव जनजीवनलाई सहयोगीको भूमिका निर्वाह गर्ने मानिन्छ।"
९५० थान सेतो छडी हस्तान्तरण,"काठमाडौं : बीपी कोइराला फाउन्डेसनले अपांगता संरक्षण नेपाललाई ९ सय ५० थान सेतो छडी हस्तान्तरण गरेको छ। अन्तर्राष्ट्रिय अपांगता दिवसका अवसरमा दृष्टिविहिनहरूको सहयोगार्थ छडी हस्तान्तरण गरिएको हो। फाउन्डेसनका सचिव तथा भारतीय राजदूतावासका प्रथम सचिव डा साहिल कुमारले छडी हस्तान्तरण गरे। फाउन्डेसनको प्राथमिकताभित्र स्वास्थ्य क्षेत्र पनि पर्छ। फाउन्डेसनले कोभिड१९ को महामारीका बेला सुदूरपश्चिम प्रदेशमा सुरक्षा सामग्रीसमेत उपलब्ध गराएको थियो। भारत र नेपाल सरकारको संयुक्त पहलमा सन् १९९१ मा फाउन्डेसनको स्थापना भएको हो। दुई राष्ट्रका संस्कृति र जनजीवनसँग सम्बन्धित बहुआयमिक पक्ष तथा कला, साहित्य, बौद्घिक सम्वादलाई प्रगाढ बनाउँदै भारत र नेपालबीचको सम्बन्धलाई थप मजबुत बनाउने यसको उद्देश्य रहेको छ।"
"सुनसरीमा दुर्घटनामा परी घाइते भएकाको पहिचान खुलेन, आफन्त पनि भेटिएनन्","विराटनगर : दुर्घटनामा परी ६ दिनअघि गम्भीर घाइते भएका एकजना पुरुषको मोरङको बूढीगंगास्थित विराट शिक्षण अस्पतालमा उपचार भइरहेको छ । तर उपचाररत पुरुषको पहिचान खुलेको छैन । आफन्त र परिवारका सदस्य पनि फेला परेका छैनन् । साइकलमा यात्रा गरिरहेका अन्दाजी ४०४५ वर्षीय पुरुषलाई भारतीय नम्बर प्लेटको लहरीले गत मंसिर २० गते दिउँसो कोसी लोकमार्गअन्तर्गत सुनसरीको दुहवी नगरपालिका८ सोनापुरमा ठक्कर दिएको थियो । एनएल ०१ एएफ १६१२ नम्बरको लहरीले ठक्कर दिँदा गम्भीर घाइते भएका उनलाई उपचारका लागि विराटमा भर्ना गरिएको हो । भेन्टिलेटरमा राखेर उपचार भइरहेको छ । दुर्घटना भएको झण्डै एक साता पुग्न लाग्दा पनि घाइतेको पहिचान हुन सकेको छैन भने आफन्त र परिवारका सदस्यसमेत अस्पताल एवं प्रहरीको सम्पर्कमा आएका छैनन् । आफन्त र परिवारका सदस्य नभेटिँदा घाइतेको उपचारमा समस्या भइरहेको अस्पतालका प्रशासन प्रमुख प्रमेश देवकोटाले जानकारी दिए । घाइतेको दाहिने खुट्टा र चारवटा करङ भाँचिएको छ,उनले भने, टाउकोमा रगतसमेत जमेकाले अवस्था गम्भीर छ ।देवकोटाका अनुसार आफन्त वा परिवारका सदस्य नभेटिएका कारण टाउकाको शल्यक्रिया गर्न पाइएको छैन । घाइतेको नियमित उपचार भइरहेको छ । तत्काल गर्नुपर्ने उपचार गरियो,उनले भने, तर बिरामीको पहिचान नखुल्दा र सम्बन्धित कोही पनि सम्पर्कमा नआउँदा शल्यक्रिया गर्न पाइएको छैन । उपचारवापतको खर्च पनि अस्पतालले पाएको छैन । उनका अनुसार घाइतेको पहिचान भएर आफन्त र परिवारका सदस्य सम्पर्कमा आइदिएको भए लिखित सहमति लिएर थप उपचार अघि बढाउन सहज हुने थियो । उपचारका क्रममा निम्तिने समस्यालाई मध्यनजर गरेर टाउकाको शल्यक्रिया गर्नुअघि आफन्त र परिवारका सदस्यको सहमति लिनुपर्ने हुन्छ,उनले भने, तर घाइतेलाई चिन्ने कोही पनि फेला नपरेको तथा जिम्मा लिनसक्ने व्यक्ति नआएका कारण जोखिम मोलेर बिना सहमति अस्पतालले शल्यक्रिया गर्नसक्ने अवस्था रहेन । सम्भावित जोखिम कसले बेहोर्ने भन्ने यकिन नहुँदा शल्यक्रिया गरेर थप उपचार अघि बढाउन नपाइएको देवकोटाको भनाइ छ । उनका अनुसार अहिलेसम्म उपचारवापत लागेको रकम पनि अस्पताललाई प्राप्त हुन सकिरहेको छैन । 'औषधिबाहेक नै घाइतेको उपचारमा २ लाख रूपैयाँ खर्च भइसकेको छ । अहिलेसम्म उक्त रकम प्राप्त भएको छैन,उनले भने, दुर्घटना गराउने पक्षसमेत अस्पतालको सम्पर्कमा छैन । उपचारवापतको रकम कसले बेहोर्नेभन्ने यकिन नहुँदा थप समस्या भइरहेको छ । प्रहरीले भने घाइतेको पहिचानको प्रयास भइरहेको जनाएको छ । इलाका प्रहरी कार्यालय दुहवीका प्रहरी निरीक्षक जयदेव माझीले घाइतेको पहिचानको प्रयास गर्दै आफन्त एवं परिवारका सदस्यको खोजी तीव्र पारिएको बताए । प्रहरी परिचालन गरेर र सामाजिक सञ्जालमार्फत व्यापक खोजी भइरहेको छ । तर पत्ता लगाउन सकिएको छैन, उनले भने । दुर्घटना गराउने लहरी र चालक भारतको बिहार आरा जिल्ला घर भएका ४९ वर्षीय दिनेश पासवानलाई भने नियन्त्रणमा लिएर घटनाको अनुसन्धान अघि बढाइएको माझीले बताए । उनले घाइतेको उपचारमा सहजीकरण गर्नका लागि दुर्घटना गराउने पक्षलाई अस्पतालको सम्पर्कमा पठाइसकिएको बताए । दुर्घटनामा घाइते भएका पुरुषको विराट शिक्षण अस्पतालमा उपचार हुँदै । तस्बिर : अन्नपूर्ण"
"मलेसियन एयरलाइन्सको चरम लापरवाही, सामान नपाउँदा यात्रु आक्रोशित",काठमाडौं : मलेसियाबाट काठमाडौं आएका अधिकांश यात्रुको सामान छुटेको छ। मलेसियन एयरलाइन्सको एमएच ०१७० नम्बरको जहाजबाट सोमबार काठमाडौं आएका यात्रुहरुको सामान छुटेको हो। एयरपोर्टमा ओर्लिएर सामान लिन जाँदा छुटेको यात्रुले थाहा पाएका हुन्। एयरलाइन्सको लापरवाहीले आफ्नो सामान छुटेको भन्दै उनीहरुले होहल्ला समेत गरेका छन्। हल्लाखल्ला हुँदा समेत मलेसियन एयरलाइन्सका प्रतिनिधिहरु आएका छैनन्। उनीहरुले यसबारे केही जवाफ पनि दिएका छैनन्। नेपाल एयरलाइन्सका कर्मचारीले भने सामान छुटेको र अर्को दिन सम्पर्क गरी आउनू भनेर लगेजको ट्याग दिएको मलेसियाबाट आएकी एक यात्रुले अन्नपूर्णलाई जानकारी दिइन्। उनले सामान मेलवर्नमा छु्ट्यो कि मलेसिया आफूलाई थाहा नभएको बताइन्। सामान छुटेपछि यात्रुहरु विचल्लीमा परेका छन्। ह्विलचियरमा आएका यात्रुहरु थप पीडामा छन्। सामान छुटेका यात्रुहरुलाई नेपाल एयरलाइन्सले फाराम भर्न लगाए अर्धकट्टी दिएर पठाएको छ। एयरलाइन्सको चरम लापरवाहीले अष्ट्रेलियाबाट मलेसियाहुँदै काठमाडौं आएका यात्रुहरुको सामान छुटेको हो।
ठमेलमा अव्यवस्थित इन्टरनेटका तार काट्न सुरु,"काठमाडौं : काठमाडौंको प्रमुख पर्यटकीय गन्तव्य ठमेलभित्रको अवस्थित इन्टरनेटका तार काट्न सुरु गरिएको छ। ठमेल पर्यटन विकास परिषद्ले ठमेललाई सफा र व्यवस्थित बनाउन जथाभावी छरिएर रहेका इन्टरनेटका तार काट्न सुरु गरेको हो। परिषद्का उपाध्यक्ष सहदेव धमलाले ठमेलभित्र यत्रतत्र छरिएर रहेका तारका कारण ठमेलभित्रको सौन्दर्यमा असर परेकाले तार काट्न सुरु गरिएको जानकारी दिए। 'चार दिनदेखि विभिन्न इन्टरनेट प्रदायक कम्पनीसँगको सहकार्यमा ठमेलभित्रको विद्युतका खम्बामा लत्रिएका र आवश्यकताभन्दा बढी रहेका तार काट्न सुरु गरेका हौँ', उनले भने। ठमेल पर्यटन विकास परिषद्को बैठक बसेर तार काट्ने तथा व्यवस्थापन गर्ने काम सुरु गरिएको उनको भनाइ छ। परिषद्ले सातघुम्ती हुँदै सोह्रखुट्टे, क्वाःबहाल हुँदै ज्याठा, नरसिंह चोक हुँदै भगवती मार्गलगायतका क्षेत्रमा तार व्यवस्थापन कार्य सुरु गरेको परिषद्का अध्यक्ष भविश्वर शर्माले जानकारी दिए। नेपाल भ्रमणका लागि आउने ८० प्रतिशत व्यक्ति ठमेल घुम्न आउने गरेका छन्। ठमेल काठमाडौँ महानगरपालिकाको वडा नं १६, १७, २६ र २९ वडाभित्र पर्दछ। ठमेल पर्यटन परिषद्भित्र दुई हजार दुई सय व्यवसायी तथा घरधनी आबद्ध छन्। रासस"
दाङको टरिगाउँ विमानस्थलबाट जहाजमा इन्धन रिफ्युलसुरु,"तुलसीपुर : दाङको तुलसीपुर१२ टरिगाउँस्थित विमानस्थलमा हवाई इन्धन रिफ्युलसुरुआत भएको छ । नेपाल वायुसेवा निगमको जहाजमा आइतबार चारसय ६० लिटर इन्धन रिफ्युल गरिएको नेपाल आयल निगमका प्रदेश प्रमुख जगदिशचन्द्र यादवले बताए। 'हामीले पहिलोपटक विमानमा इन्धन रिफ्युल गर्यौं,' उनले भने, 'अब नियमित रिफ्युलको कार्य हुनेछ । शनिबारदेखि इन्धन राख्न सुरु गर्ने भनिए पनि जहाज नआएपछि आइतबार रिफ्युल भएको हो । डिपो निर्माण नहुँदा यसअघि काठमाडौंबाट इन्धन बोकेर आउनुपथ्र्यो । सिटमा राखेर इन्धन राख्नुपर्ने अवस्था रहे पनि अब भने त्यस्तो समस्या नहुने वायुसेवा निगम दाङका प्रमुख महेन्द्र शर्माले बताए । 'यसअघि विमानको सिटमै राखेर इन्धन काठमाडौंबाटै ल्याउनुपर्ने हुन्थ्यो, उनले भने, 'अब भने त्यो समस्या हट्नेछ ।' इन्धन बोक्ने सिटमा अब यात्रुलाई नै राखिने र त्यसले भाडा कम हुन सक्ने अपेक्षागरिएको छ । टरिगाउँस्थित डिपोमा ३० हजार लिटर इन्धन स्टोर गर्ने क्षमता रहेको छ भने बाउजरमा ११ हजार लिटर स्टोर गर्न सकिन्छ । नियमित विमानसेवा सञ्चालन भएमा पनि तीन महिनासम्म इन्धन पुर्याउन सकिने इन्धन डिपो दाङका प्रमुख विपिन श्रेष्ठले बताए । इन्धन तत्काल आवश्यक परेमा तत्काल नेपालगञ्जबाट आपूर्ति गर्न सकिने भन्दै आपूर्तिमा कुनै समस्या नआउनेसमेत प्रमुख श्रेष्ठले बताए । 'हामी जतिबेला चाहिन्छ, त्यतिबेलै ल्याउँछौं, उनले भने, 'कहिल्यै नेपाली सेनाको हेलिकोप्टर आकस्मिक रुपमा पनि आउन सक्छ, त्यस्तो बेला पनि हामीले आपूर्ति गर्छौं ।' विगत छ महिनाअघि नै विमानस्थलको डिपोमा इन्धन राखिएको थियो । आयल निगमको केन्द्रीय कार्यालयबाट एकजना, प्रदेशस्थित भैरहवा कार्यालयबाट दुईजना तथा नेपालगञ्ज कार्यालयबाट एकजना प्राविधिकसहितको टोली विमानस्थलमा आएर इन्धन रिफ्युल गरिएको हो । यो चौथो प्रयासपछि मात्रै रिफ्युल भएको हो । यसअघि विभिन्न कारण देखाउँदै रिफ्युल कार्य हुन सकेको थिएन । डिपो निर्माण भएपछि ल्याब परीक्षणका लागि भारत पठाइएको थियो । भारतबाट तथा केन्द्रीय कार्यालयमा पनि परीक्षण गरेपछि रिफ्युल गर्न योग्य भएपछि आइतबार रिफ्युल कार्य गरिएको हो । टरिगाउँमा नेपाल वायुसेवा निगमको १९ सिटे टुइनेटर जहाज सञ्चालनमा छ । एयरपोर्टको धावनमार्ग सात सय ५० मिटर मात्रै रहँदा ठूला जहाज बस्न सकेका छैनन् । जसले गर्दा महँगो भाडा तिर्न यात्रु बाध्य छन् । दाङकाठमाडौं हवाई भाडा न्यूनतम भाडा आठ हजार आठ सय १० छ भने अधिकतम १२ हजार छ सय ६५ रहेको छ । काठमाडौंभन्दा दाङ आउँदा भने त्यसको दुई सय बढी हुन्छ । काठमाडौंमा यात्रु सेवाबापत पाँच सय रहेको, दाङमा तीन सय रहेकाले काठमाडौंबाट दाङ आउँदा दुईसय बढी लाग्ने गर्छ । रासस"
सुख्खाग्रस्त क्षेत्रमा खेती गरेर राम्रो आम्दानी लिँदै पूर्वसैनिक लावती,"फिदिम: काकाकुल गाँउ अर्थात् पाँचथरको कुम्मायक गाँउपालिकामा व्यावसायिक सब्जी खेतीको कुरा अनौठो नै हुन्छ। जहाँ पिउने पानीकै चरम संकट छ त्यहाँ खेती कसरी भन्ने प्रश्न स्वभाविक पनि हो। पानीकै अभावले धेरैले गाउँ नै छाडे । कुम्मायकमा बसाइसराइँको पहिलो कारण पानी नै थियो। यही काकाकुल गाउँमा पूर्वसैनिक तेजप्रकाश लावतीले व्यावसायिक तरकारी खेतीबाट मनग्य आम्दानी गर्न थालेका छन्। सरकारले सुख्खाग्रस्त क्षेत्र घोषणा गरेको यो गाउँमा कुम्मायक१ सफाबुङका लावतीले फरक शैलीले व्यवसाय गर्दा आम्दानी पनि बढेको छ। कुम्मायक आप्लुङ कृषि फर्म दर्ता गरेर लावतीले ११ रोपनी जमिनमा खेती थालेका छन्। पानीको समस्या भए पनि एक पटक नयाँ प्रयोग गर्ने मनसायले जोखिम मोलेर काम थालेको उनले सुनाए। लावतीले भने, खेती गर्न सिंचाईको ठूलो समस्या छ। मैले प्लाष्टिकका पोखरी बनाएर काम गरिरहेको छु। विभिन्न समयको पानी प्लास्टिकका पोखरीमा जम्मा गरेर सिँचाइ गर्ने गरेको छु।' सेनाको जागिरबाट अवकास पाएपछि लावतीले गरेको कामले धेरैलाई लोभ्याएको छ। उनले भने,'जोखिम मोलेरै फरक शैली अपनाउँदा अहिलेसम्म राम्रै भएको छ।' लावतीको कृषि फर्ममा टमाटर, काउली, बन्दा, प्याजका बेर्ना, हरियो सागलगायतका सब्जीहरु लहलहाउँदो छन् । कृषि फर्ममा टमाटर मात्रै वर्षमा तीन पटक उत्पादन हुन्छ। उनले नजिकैको यासोक बजारमा कृषि उपज बिक्री गर्छन्। उत्पादन गर्न अफ्ठ्यारो भए पनि बेच्न सजिलो रहेको उनले बताए। उत्पादन भएका सबै तरकारी सहजरुपमा बिक्री हुने उनले बताए । तरकारी बेचेर वर्षेनी तीन लाख रुपैयाँभन्दा बढी बचत गर्ने गरेको उनले सुनाए । लावतीलाई खेती गर्न प्रोत्साहन, जागिरे जीवनमा भन्दा धेरै कमाइ उदाहरणीय रुपमा तरकारी खेती गरेका उनलाई प्रोत्साहन पनि मिल्न थालेको छ। कृषि ज्ञान केन्द्र पाँचथरले लावतीलाई दुई लाख रुपैयाँ अनुदान दिएको छ। वडा कार्यालयले प्लाष्टिक टलेन उपलब्ध गराएको छ। स्थानीय सरकारले प्राविधिक सहयोग गरे खेतीलाई अझै बढाउने उनको योजना छ। नेपाली सेनाबाट अवकास पाएपछि २०७५ सालदेखि लावतीले सब्जी खेती सुरु थालेका हुन्। सुख्खाक्षेत्रमा केही उत्पादन हुँदैन भनेर अल्छि गर्दा बारी बाँझै रहन्थ्यो, लावती भन्छन् मेहनत गर्दा राम्रो आम्दानी भईरहेको छ । जमिन बाँझिन पाएको छैन । सेनाको जागिरबाटभन्दा खेतीबाट राम्रो बचत भएको उनले सुनाए । २०५७ सालमा नेपाली सेनाको जवानमा भर्ती भएका लावतीको सुरुमा ३ हजार ३ सय मासिक तलब थियो । २०७३ सालमा अवकाश प्राप्त हुँदा तलब बढेर १८ हजार रुपैयाँ पुगेको उनले सुनाए। अवकासपछि के गर्ने भनेर केही समय अलमल पनि भयो, उनले भने बिदेश जाने योजनालाई थाति राखेर सब्जी खेती सुरु गरेको थिए । राम्रो आम्दानी भएपछि खेतीलाई बढाएको हो । लावतीले गाँउका नौ जना छिमेकीसँग मिलेर सामूहिक खेती गरेका थिए। सामूहिक खेतीबाट चित्त बुझ्दो आम्दानी नभएपछि उनी एक्लैले खेती थालेका हुन्। सामूहिक खेती गर्दा सबैको भावना नमिल्दो रहेछ, लावतीले भने, भावना नमिलेपछि मेहनत कम भयो । चित्तबुझ्दो उत्पादन नभएपछि एक्लै खेती सुरु गरे । एक्लै फर्म सञ्चालन गर्दा फाइदा बढेको उनले बताए।"
अनलाइनमार्फत सट्टाबाजी गर्ने दुईजना पक्राउ,काठमाडौं : अनलाइनमार्फत सट्टाबाजी गर्ने कार्यमा संलग्न रहेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरूमा काठमाडौं महानगरपालिका नरदेवी बस्ने भारत राजस्थान प्रदेश चुरू सृजनगढ ठाना घर भएका ३२ वर्षीय पवन कुमार शर्मा र काठमाडौं बुढानिलकण्ठ नगरपालिका८ कपन बस्ने पाल्पा रैनादेवी छहरा गाउँपालिका४ घर भएका ३७ वर्षीय रूद्र प्रसाद पोखरेल रहेका छन् । काठमाडौंका विभिन्न स्थानमा लुकिछिपी अनलाइन सट्टाबाजी भइरहेको भन्ने सूचनाको आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले रुद्र प्रसाद पोखरेललाई काठमाडौं महानगरपालिका१ जमलबाट शनिबार र पवन कुमार शर्मालाई काठमाडौं महानगरपालिका नरदेवीबाट आइतबार विभिन्न गेमहरुमा अनलाइन सट्टाबाजी गरिरहेको अवस्थामा फेला पारी पक्राउ गरेको हो । उनीहरूलाई सट्टाबाजी गर्न गराउन नहुने कसुरअन्तर्गत थप अनुसन्धान एवम् कारबाहीको लागि जिल्ला प्रहरी परिसर टेकु काठमाडौं पठाइएको छ ।
नेपाल प्रहरीको आवासीय तालिम दिएर कोहलपुरमा नगर प्रहरी भर्ना,"नेपालगन्ज : नेपाल प्रहरीको आवासीय तालिम दिएर कोहलपुर नगरपालिकाले नगर प्रहरी भर्ना गरेको छ। नगर प्रहरीको परीक्षा, भर्ना र तालिम नेपालगन्जस्थित कर्णाली प्रदेश प्रहरी तालिमले दिएको हो। तालिमका संयोजक प्रहरी निरीक्षक यामबहादुर मल्लका अनुसार नगर प्रहरीलाई आधारभूत तालिम दिएको बताए। ४५ दिनको तालिममा २५ दिन प्रहरीको तालिम केन्द्रमा आवासीय तालिम दिइएको थियो। जसमा प्राथमिक कवच, लठ्ठी तालिम, सलाम गर्न सिकाउने, परेड खेल्न सिकाउने, पिटी सिकाइएको थियो। २० लिन भने कोहलपुर नगर क्षेत्र परिसरमा फिल्ड एट्याचमेन्ट (व्यावहारिक ज्ञान) दिइएको थियो। ४५ दिनको तालिममा २५ दिन प्रहरीको तालिम केन्द्रमा आवासीय तालिम दिइएको थियो। नगर प्रहरी जवान आधारभूत तालिम पहिलो समूहको दीक्षान्त समारोह आइतबार सम्पन्न भएको थियो। नेपालगन्ज कारकाँदोस्थित कर्णाली प्रदेश प्रहरी तालिम केन्द्रमा कोहलपुर नगरपालिकाका नगर प्रमुख पूर्णप्रसाद आचार्यको प्रमुख आथित्यतामा दीक्षान्त समारोह सम्पन्न भएको हो। नगर प्रमुख आचार्यले लगनशील, कर्मठ र योग्य कर्मचारीका रूपमा आफूलाई स्थापित हुनेगरी आफ्नो भूमिका उत्कृष्ट बनाउन दीक्षित भई जाने प्रशिक्षार्थी प्रहरी जवानलाई निर्देशन दिए। नगर प्रहरीलाई पारदर्शी, मर्यादित र अनुशासित बनाउन भर्ना छनोटदेखि आधारभूत तालिमसम्मको जिम्मेवारी कर्णाली प्रदेश प्रहरी तालिमलाई सुम्पेका थियौं, नगर प्रहरी प्रमुख आचार्यले भने, कसैको दबाब र प्रभावमा नगर प्रहरी नियुक्त गरिएको छैन। गतिशील कोहलपुर नगरपालिका बनाउने हाम्रो उद्देश्यमा नगर प्रहरीले आफ्नो व्यावसायिकता प्रदर्शन गर्नेछ भन्ने विश्वास छ। नगर उपप्रमुख संगीता सुवेदीले संविधान र स्थानीय सरकार सञ्चालन ऐनअनुसार नै कोहलपुर नगरपालिकाले प्रहरी ऐन बनाएर प्रक्रियागत ढंगले नगर प्रहरी स्थापना गरेको जानकारी दिइन्। कर्णाली प्रदेश प्रहरी तालिम केन्द्रका प्रहरी वरिष्ठ उपरीक्षक चक्रबहादुर सिंहले नगर पालिकाले आवासीय सुविधासहित नगर प्रहरीलाई यसखालको तालिम दिनु नमुनायोग्य भएको भन्दै प्रंशसा व्यक्त गरे। उनले शिक्षार्थीहरूले प्रदर्शन गरेको उच्च कोटीको अनुशासन, सामूहिक भावनाको विकास, लगनशीलता, सकारात्मक सोच, अभिरुचि एवं धैर्यताकासाथ तालिम सम्पन्न भएको भन्दै आफ्नो जिम्मेवारी कार्यक्षेत्रमा कुशलतापूर्वक निर्वाह गर्न निर्देशन दिए। समारोहमा कोहलपुर नगरपालिकाका प्रशासकीय अधिकृत टीकाराम ढकालले शब्दोच्चारणद्वारा प्रशिक्षार्थीहरूलाई सपथ ग्रहण गराउनुको साथै प्रमुख अतिथीलाई स्वागत मन्तब्य ज्ञापन गरी दीक्षित भई जाने प्रशिक्षार्थी नगर प्रहरी जवानहरूले तालिममा हासिल गरेका ज्ञान, सीप र कौशललाई कार्यक्षेत्रमा प्रतिबद्ध भएर कार्यान्वयन गर्ने तथा नगर प्रहरी संगठनको मान प्रतिष्ठा उच्च वनाउन सफल हुने विश्वास व्यक्त गरे। १२ पुरुष र ७ महिला गरी १९ जना प्रहरी जवानलाई आवासीय व्यवस्थासहित आधारभूत तालिम प्रदान गरिएको नगर प्रहरी प्रमुख वीरबहादुर थापाले जानकारी दिए। कोहलपुर नगरपालिकामा थापाको कमाण्डमा दुई जना प्रहरी सहायक निरीक्षक, दुई जना प्रहरी हवल्दार र १९ प्रहरी जवान गरी २४ जनाको टोली छ। उनीहरू सबैलाई तहगतअनुसार नै नेपाल प्रहरीले पाउने तलब, भत्ता र राशन सेवासुविधा उपलब्ध गराइएको नगर प्रहरी इन्चार्ज प्रहरी निरीक्षक वीरबहादुर थापाले जानकारी दिए। कोहलपुरमा नगर प्रहरीको छुट्टै ब्यारेक नै छ। उनीले २४ घण्टा नै ड्युटी गर्न ब्यारेकमा नै बस्ने व्यवस्था गरिएको छ। २४ घण्टा नै सेवा दिने उद्देश्यले नगर प्रहरीको नियुक्ति गरिएको छ। मोबाइल गस्ती, साइकल गस्ती, मोटरसाइकलबाट गस्ती नगर प्रहरीले गरिरहेका छन्, प्रमुख थापाले भने, खबर गरेको दुई मिनेटमा प्रहरी पुग्ने गरी परिचालनको व्यवस्था गरेका छौं।"
सोलुमा बाल यौन दुर्व्यवहारको आरोपमा आयुर्वेदिक वैद्य पक्राउ,सोलुखुम्बु : सोलुखुम्बुमा बाल यौन दुर्व्यवहारको आरोपमा एक आयुर्वेदिक वैद्य पक्राउ परेका छन्। पक्राउ पर्नेमा सर्लाही बरहथवा नगरपालिका१७ घर भई आरोग्य केन्द्र सोताङमा कार्यरत्त वर्ष ४० का राधेश्याम प्रसाद शाह रहेका छन्। शाहमाथि सोताङ गाउँपालिकाकै एक १० वर्षीय बालिकालाई यौन दुर्व्यवहार गरेको आरोप छ। शुक्रबार पक्राउ परेका शाहविरुद्ध बाल यौन दुर्व्यवहारसम्बन्धी मुद्दा दर्ता भएको छ। पक्राउ परेका शाहलाई आइतबार म्याद थप गरी अनुसन्धान सुरु गरेको जिल्ला प्रहरी कार्यालय सोलुखुम्बुले जनाएको छ।
सोमबार बिहान २०७ जना सवारी चालकलाई कारबाही,"काठमाडौं : काठमाडौं उपत्यकामा आज बिहान भएको विद्यार्थी सुरक्षा लक्षित विशेष चेकिङका क्रममा २०७ जना सवारी चालकलाई ट्राफिक प्रहरीले कारबाही गरेको छ। जसमा सवारी चालक अनुमतिपत्र नभई सवारी चलाएका तीन जना, कागजपत्र साथमा नलिई सवारी चलाउने १२ जना र अन्य कसुरमा ३ जना विद्यार्थी चालकलाई कारबाही गरीएको छ। सोही चेकिङकै क्रममा ट्राफिक नियम उल्लंघन गर्ने अन्य १८९ जना सवारी साधनका चालकलाई पनि ट्राफिक प्रहरीले कारबाही गरेको छ। दुर्घटना न्यूनीकरण तथा सवारी आवागमन सहज बनाउन ट्राफिक प्रहरीले विशेष चेकजाँच गर्दै आएको छ। सहज र सुरक्षित यात्राका लागि ट्राफिक नियम पालना गर्न चालकलाई काठमाडौं उपत्यका ट्राफिक प्रहरी कार्यालयका प्रवक्ता एंवम् प्रहरी वरिष्ठ उपरीक्षक राजेन्द्रप्रसाद भट्टले बताए।"
बञ्चरो प्रहार गरेर श्रीमतीको हत्या,"जनकपुरधाम : धनुषामा बञ्चरो प्रहारबाट एक महिलाको मृत्यु भएको छ। धनुषाको बटेश्वर गाउँपालिका५ शान्तिपुरकी सीता यादवको बञ्चरो प्रहारबाट मृत्यु भएको हो। जिल्ला प्रहरी कार्यालय धनुषाका अनुसार सीता वीरेन्द्र यादवको २८ वर्षीय हुन्। आइतबार रात्रिकालीन समय ११ बजे धरिलो हतियार बञ्चरो प्रहार गरी हत्या गरिएको प्रहरीको भनाइ छ। प्रहरी श्रोतका अनुसार बञ्चरोले मुखमा प्रहार गरी मारिएको छ। बञ्चरोको प्रहार भारी हुने र मुखमा प्रहार गर्दा क्षतविक्षत भएको अवस्थामा अस्पतालमा उपचार गराउन ल्याउदा प्रहरीले शवलाई नियन्त्रणमा लिएर अनुसन्धान गर्दैछ। घरमा सुतिरहेको अवस्थामा परिवारका सदस्य वा कसैले बञ्चरो हानेको घटनाबारे राति नै अनुसन्धान सुरु गरिएको प्रहरी उपरीक्षक वसन्त रजौरेले जानकारी दिए। उनले भने, घटनास्थलमा प्रहरीको टोली परिचालन भइसकेको छ, अनुसन्धानका लागि मृतकका श्रीमानलाई नियन्त्रणमा लिएका छौं, अनुसन्धान हुदैछ। बञ्चरो प्रहारपछि जनकपुरधामस्थित काव्या हस्पिटलमा उपचार गराउन ल्याउँदा अस्पतालले मृत घोषित गरेको थियो।"
क्षमतामा प्रश्न,"युवक परिवारसँग खेतमा बस्थे। उनीहरूसँग कुकुर थियो। अभ्यासका लागि प्रत्येक दिन घण्टौंसम्म कुकुरसँग पोखरीमा जान्थे। उनी अप्ठ्यारो मौसममा आउन सक्ने कुनै पनि घटनाका लागि कुकुरलाई तयार पार्न चाहन्थे। खासमा सबैभन्दा राम्रो सिकार गर्ने कुकुर बनोस् भन्ने उनको सोच थियो। दुवै हरेक दिन कडा प्रशिक्षणका लागि पोखरी पुग्थे। कुकुर आज्ञाकारी नहुञ्जेल उनले पूरापूर अभ्यास गराइरहे। जाडो र गर्मी दुवै मौसमका कैयौं महिना दुवै त्यसमा लागिपरे। एक दिन युवक र उनको कुकुर घर नजिकैको पोखरीमा नियमित स्थानमा पुगे। केही मिनेट मात्र बितेको थियो कि दुवैले हाँसको पहिलो समूह उडेको सुने। युवकले गोली हानेर पोखरीको बीचमा एउटा हाँसलाई झार्यो। युवकले कुकुरलाई पोखरीको माझबाट हाँस ल्याउन संकेत गरे। कुकुरले पानीमा पौडी खेलेन बरु पानीको सतहमा हिँड्यो। हाँसलाई निकाल्यो र युवकलाई फिर्ता गर्यो। युवक छक्क परे। प्रशिक्षणले कुकुरमा पानीमा हिँड्ने अद्भुत क्षमता बनिसकेको थियो। जुन जादुजस्तै थियो। युवकलाई लाग्यो, यो अचम्मको यथार्थ कसैले पत्याउने खालको छैन। अविश्वसनीय उक्त घटना देखाउन युवकले नजिकैको किसान बोलाए। छिमेकी पनि सहमत भए। भोलिपल्ट बिहान पोखरीको छेउमा सबै भेला भए। किसानले धैर्यपूर्वक हाँसहरूको समूहलाई माथिबाट उडाए। उनले छिमेकीलाई गोली चलाउन भन्यो। छिमेकीले एउटा हाँस मारे। युवकले कुकुरलाई हाँस ल्याउन संकेत गरे। कुकुरले हिजो जसरी हाँस बाहिर ल्यायो। तिमीले त्यो देख्यौ ? तिम्रो भन्नु के छ ?, युवकले भने। छिमेकी बोले, तिम्रो कुकुरलाई त पौडन पनि आउन्न रैछ। कुकुरको क्षमता कम औंल्याएपछि युवक छक्क परे। नैतिक शिक्षा : प्रायः मानिस अरूको क्षमता वा उपलब्धिलाई कम आँक्छन्।"
सडकमा भेटिएको नगद सम्बन्धित धनीलाई फिर्ता,"विराटनगर : कोसी लोकमार्गअन्तर्गत सुनसरीको इटहरी उपमहानगरपालिका१३ खनारस्थित काली मन्दिरअगाडिको सडकमा भेटिएको नगद सोमबार सम्बन्धित धनीलाई फिर्ता गरिएको छ। सडकमा फेला परेको ४१ हजार ६ सय ३५ रूपैयाँ ट्राफिक प्रहरीले धनीलाई फिर्ता गरेको हो। को १ ज २९६७ नम्बरको म्याजिक भ्यानका चालक लालबहादुर राउतले मंसिर १४ गते रकम फेला पारेर ट्राफिक प्रहरी पोस्ट दुहवीलाई बुझाएका थिए। उक्त रकमका धनी इटहरी६ का अशोककुमार साह रहेको खुलेको छ। आफूले बोकेको नगद खसेर हराएको भन्दै साह ट्राफिकको सम्पर्कमा आएका थिए। ट्राफिक प्रहरी पोस्ट दुहवीका इन्चार्ज एवं प्रहरी सहायक निरीक्षक (असइ) मनोज श्रेष्ठले उनलाई रकम हस्तान्तरण गरेका हुन्। साहले इटहरीबाट मोटरसाइकलमा विराटनगरतर्फ आउँदै गर्दा आफ्नो साथमा भएको रकम खसेर हराएको बताए। साथमा भएको पैसा हराएपछि भेटिन्छ होला भन्ने आशा मारिसकेको थिएँ। तर फेला पारेर सुरक्षितसाथ राखिदिनु भएको रहेछ, उनले भने, फेला पार्ने म्याजिक चालक र मलाई फिर्ता दिने ट्राफिक प्रहरीलाई धन्यवाद दिन चाहन्छु। पैसा हराएपछि मैले निक्कै तनाव बेहोर्नु पर्यो। असइ श्रेष्ठले पनि साथमा भएको नगद तथा सामान सम्बन्धित धनी स्वयंले सुरक्षित राख्नुपर्नेमा जोड दिए।"
अस्पतालको भवन निर्माणमा खटिएका मजदुरको करेन्ट लागेर मृत्यु,विराटनगर : मोरङको बूढीगंगा गाउँपालिका२ मा रहेको विराट शिक्षण अस्पताल परिषरभित्र करेन्ट लागेर आइतबार साँझ एक जना मजदुरको मृत्यु भएको छ। अस्पतालको नयाँ भवन निर्माणमा खटिएका मोरङको कटहरी गाउँपालिका५ का १९ वर्षीय सुमन सरदारको मृत्यु भएको प्रहरीले जनाएको छ। मोरङ प्रहरीका प्रवक्ता डीएसपी दीपक श्रेष्ठका अनुसार काम सकेर छुट्टी भएपछि हातखुट्टा धुने क्रममा कलमा जडान गरिएको मटरबाट साँझ ७:१५ बजेतिर करेन्ट लागेर सरदार घाइते भएका थिए। गम्भीर घाइते अवस्थाका उनलाई उपचारका लागि सोही अस्पतालमा भर्ना गरिएको थियो। उपचारकै क्रममा सरदारको मृत्यु भएको डीएसपी श्रेष्ठले बताए। उनका अनुसार सोमबार बिहानसम्म शव अस्पतालको आकस्मिक कक्षमै छ। परिवारका सदस्य र आफन्तले बुझ्न अस्वीकार गरेपछि शव आकस्मिक कक्षमै रहेको हो। अस्पतालले लापरबाहीपूर्ण तरिकाले कलबाट मटर जडान गरेका कारण घटना भएको उनीहरुको आरोप छ। उनीहरुले उचित क्षतिपूर्ति नपाएसम्म शव नबुझ्ने अडान लिएका छन्। अस्पतालले भने घटनाका विषयमा कुनै प्रतिक्रिया जनाएको छैन। यद्यपि समस्याको समाधानका लागि मृतक पक्ष र अस्पताल प्रशासनबीच छलफलको प्रयास भइरहेको छ।
ठूलोआँगनमा पृथ्वीनारायण शाहको शालिक बनाउन सुरु,"गोरखा : पर्यटक भित्र्याउनका लागि ठूलोआँगनमा पृथ्वीनारायण शाहको सालिक स्थापना गर्ने प्रक्रिया सुरु गरिएको छ। गोरखा नगरपालिकाले करिब २२ लाख रुपैयाँ लागतमा ठूलोआँगनको बीच भागमा सालिक राख्न लागेको हो। सालिक स्थापना गर्न यहाँ ४० वर्षअघि छापिएको ढुंगा फुटाइएको छ। नगरपालिकाले सालिक निर्माण गरेपछि यहाँ नेपाली सेनाले नियमित रुपमा साँझ र बिहान परेड खेल्ने र सलामी दिने कार्यक्रम छ। नगरपालिका र नेपाली सेनाले संयुक्त रूपमा यहाँ कार्यक्रम सञ्चालन गर्न लागेको हो। सो कार्यक्रमले पर्यटन प्रवर्द्धन हुने विश्वास गरिएको छ। तर कतिपय स्थानीयबासीले भने पुरातात्विक सम्पदामा आँच आउने गरी नयाँ संरचना बनाउन लागेको भनेर विरोध गरेका छन्। विरोधपछि केही समय निर्माण कार्य रोकिएको थियो। फेरि बैठक र छलफल गरी निर्माण कार्य सुरु गरिएको हो। यसअघि २०४२ सालदेखि पुरातत्व विभागले गोरखाको बसपार्कभन्दा माथि, तल्लोदरबार, ठूलोआँगनदेखि गोरखकाली मन्दिर, गोरखा दरबार क्षेत्रसम्म समेटेर पुरातात्विक क्षेत्र घोषणा गरी परियोजना लागु गरेको थियो। त्यसैअन्तर्गत तल्लो दरबारलाई गोरखा संग्रहालय, आसपासका क्षेत्रलाई गोरखा पार्क, पृथ्वीनारायण शाहको सालिक निर्माण गरेको छ। साथै सो क्षेत्रलाई विश्व सम्पदा सूचीमा सूचीकृत गर्न सिफारिस पनि गरेको छ। केही स्थानीयवासीले विश्व सम्पदा सूचीमा समेटिएपछि साधारण जनजीवनमा कठिनाइ हुने, पुरातात्विक नीति नियम पालना गर्न सहज नहुने भन्दै निरन्तर विरोध गरेपछि २०७३ सालपछि गोरखा संग्रहालयको घेरा र गोरखा दरबार क्षेत्रलाई मात्र पुरातात्विक क्षेत्र कायम गरी बाँकी क्षेत्रलाई खुल्ला गरिएको थियो। पुरातात्विक क्षेत्रबाट खुल्ला भएपछि यसअघि बिछ्याइएको ढुंगा फुटाएर ठूलोआँगनको बीच भागमा सालिक बनाउन थालिएको हो।"
सगरमाथाको आरोहण चुनाव जितेभन्दा कठिन: महेश बस्नेत,"इलाम: सगरमाथा चड्ने कुरा सामान्य होईन, मृत्युलाई छक्याएर विजयी हुने कुरा असामान्य हो, इलाम क्षेत्र नम्बर १ बाट पूर्वप्रधानमन्त्री झलनाथ खनाललाई हराएका महेश बस्नेतले आफ्नो राजनीतिक अनुभव जोड्दै भने, यो चुनाव जित्नुभन्दा पनि कठिन हो । सर्वोच्च शिखर सगरमाथा आरोहण गर्ने इलामका धार्चुङ छिरिङ शेर्पा र युवन्तिका तामाङ्गलाई आईतबार सम्मान गर्दै बस्नेतले युवा जोसलाई सबैले प्रोत्साहन गर्नुपर्ने बताए । सांसद बस्नेतले जीवनमरणको यात्रा पार गरेर विश्वलाई शाहसीको परिचय दिने युवा समाजका प्रेरणाका श्रोत भएको बताए। नेकपा एमाले प्रदेश कमिटी सदस्य काजीमान कागतेले इलामे युवा युवतीले शाहासिक यात्रासँगै लेखेको इतिहासलाई सबैले सम्मान गर्नुपर्ने बताए । उनले भने, यसलाई कायम राख्न थप प्रगतिका पाईला चाल्न आवश्यक छ। इलाम सूर्योदयका धार्चुङ छिरिङ शेर्पाले ०७० साल जेठ ६ गते सगरमाथा आरोहण गरेका थिए। सूर्योदयकै युवन्तिका तामाङ्गले ०७९ वैशाख ३० मा सगरमाथा आरोहण गरेकी हुन्। उनीहरूले इलामका विभिन्न पर्यटकीय स्थलको तस्बिर सगरमाथाको चुचुरोमा पुगेर फहराएकाले सम्मान गरिएको राष्ट्रिय युवा संघ नेपाल, इलामका अध्यक्ष चन्द्र पाठकले बताए।"
ट्रकको ठक्करबाट मोटरसाइकल चालकको मृत्यु,जनकपुर : धनुषाको मिथिला नगरपालिका९ मा आज ट्रकको ठक्करबाट मोटरसाइकल चालकको मृत्यु भएको छ। मृत्यु हुनेमा सप्तरीको जोगिनिया घर भएका ४५ वर्षीय राधेश्याम रजक साफी रहेका छन्। गम्भीर घाइते भएका उनको उपचारका क्रममा मोडेल अस्पताल लालगढमा मृत्यु भएको हो। ढल्केबरबाट बर्दिबासतर्फ आउँदै गरेको ज १० प ७८३९ नम्बरको मोटरसाइकललाई सोही दिशा तर्फ आउदै गरेको ना ६ ख २४१० नम्बरको ट्रकले आज बिहान साढे १० बजे ठक्कर दिएको हो। ठक्कर दिने ट्रकसहित चालकलाई इलाका प्रहरी कार्यालय ढल्केबरले नियन्त्रणमा लिएको हो।
नामै फेसबुक डाँडा !,"जाजरकोट : डाँडाको नामै फेसबुक डाँडा। तपाईंलाई अचम्म लाग्न सक्छ! तर, मध्यपहाडी लोकमार्गअन्तर्गत जाजरकोटको छेडागाड नगरपालिका दशेरा सडक खण्डमा पर्ने एउटा डाँडाको नाम नै फेसबुक डाँडा राखिएको छ। फेसबुक डाँडा नाम राखिएको एक वर्ष पुग्न लाग्यो। मध्यपहाडी लोकमार्ग कालोपत्रे गरी सकेपछि सडक छेउमा विभिन्न स्थानका नाम लेख्ने क्रममा स्थानीय युवाले पाँच वर्ष अघिदेखि नै भन्दै आएको फेसबुक डाँडा नामाकरण गरिएको हो। छेडागाड नगरपालिका३ हाँडेतोला गाँउमा पर्ने यो डाँडा अहिले फेसबुक डाँडाको नामले प्रख्यात भएको स्थानीय हरिहर अधिकारीले बताए। अरू ठाउँमा कतै फोन नटिपे पनि यही ठाउँमा फोन टिप्थ्यो उनले भने, फोन टिप्नुका साथै टुजी फेसबुक चल्ने गर्थ्यो। गाउँका युवायुवती फेसबुक चलाउन यही डाँडामा आउँथे। राति अबेरसम्म बसेर चलाउने गर्थे। दिनभर पनि फेसबुक चलाउने युवायुवती खाली हुँदैनथे। फेसबुक डाँडातिर जाउँ न साथीभाइसँग कुरा गरेर आउँला भनेर कुरा गदै जाँदा सबैको लागि परिचित नाम भएकोले सडक निर्माणको क्रममा सडक छेडमा विभिन्न स्थानको नाम र ट्राफिक संकेत लेख्ने क्रममा सडक निर्माण कम्पनीलाई फेसबुक डाँडा लेख्न लगाएका हौं। ५६ वर्षअघि छेडागाडकै मछाइनाको टावरले यस ठाँउमा काम गर्ने भएकाले फोन र फेसबुक चल्ने गर्थ्यो। अहिले गाउँनजिकै दैलेख, सुर्खेत र जाजरकोटको सिमाना नजिक भकारेको लेकमा नेपाल टेलिकमको टावर निर्माण गरिएको छ। अहिले उक्त गाउँमा टेलिकमको फोरजी सेवा नै सञ्चालनमा आएको छ। छेडागाड नगरपालिकाका उपप्रमुख चन्द्रबहादुर थापाले पनि केही वर्ष पहिले छेडागाडका धेरै ठाउँमा टेलिफोन नटिप्ने तर हाँडेतोला गाउँको हाल नामकरण गरिएको फेसबुक डाँडामा मात्र फोन टिप्ने र फेसबुक चल्ने भएकोले उक्त डाडाँको नाम फेसबुक डाँडा राखिएको बताए। मध्यपहाडी सडकको दशेरा दैलेख खण्डमा यात्रा गर्ने क्रममा फेसबुक डाँडा नाम देख्नेबित्तिकै धेरै मानिसहरू गाडीबाट ओर्लिएर टिकटक बनाउने, फोटा खिच्ने र सेल्फी लिने गरिएको उपप्रमुख थापाले बताए। सञ्चारको कति असुविधाबाट छेडागाडबासी गुर्जिनु परेको रहेछ भन्ने इतिहासको साक्षी यही नामले पनि पुष्टि गरेको छ उनले भने अहिले पनि नगरपालिकाका १३ वटै वडामा सञ्चारको उत्तिकै समस्या छ। कतिपय गहिरो खोच परेको ठाउँमा र घरभित्र फोन टिप्दैन। कतिपय अझै अग्लो डाडाँमा जानुपर्ने र रूख चढेर फोन गर्नुपर्ने बाध्यता रहेको छ।"
यस्तो छ आजको मौसम,"काठमाडौं : देशभर अहिले मौसम सामान्यतया सफा रहेको छ। देशका पूर्वी तराईका केही स्थानहरूमा हल्का हुस्सुकुहिरो लागेको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार आज दिउँसो देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। रातको समयमा प्रदेश १, मधेस, बागमती र गण्डकी प्रदेशमा आंशिक बदली रही बाँकी भूभागमा मौसम सामान्यतया सफा रहने विभागले जनाएको छ।"
अलपत्र पुलको ठेक्का नै रद्द,"जाजरकोट : पुष्पलाल (मध्यपहाडी) सडक आयोजना अन्तर्गत जाजरकोट र रुकुम पश्चिम जोड्ने भेरी नदीको पुल निर्माण सम्झौता तोडिएको छ। समयमै निर्माण नहुँदा सम्झौता भएको १० वर्षपछि ठेक्का तोडिएको हो। वाईपी कन्ट्रक्सन प्रालि काठमाडौंले २०६९ सालमा पुल निर्माणको ठेक्का सम्झौता गरेको थियो। जाजरकोटको भेरी नगरपालिका र रुकुमको चौरजहारी नगरपालिका जोड्ने पुल ठेकेदारको लापरबाहीका कारण १० वर्षदेखि अलपत्र परेको थियो। पुलका दुईवटा पिलर मात्र हालेर निर्माण कम्पनीले काम अलपत्र छोडेको हो। तीन वर्षमा काम सम्पन्न गर्ने गरी १८ करोड स्टिमेटको यो ठेक्का वाईपी कन्ट्रक्सनका प्रोपराइटर राजु श्रेष्ठले १४ करोड रुपैयाँमा ठेक्का सम्झौता गरेका थिए। ठेक्का सम्झौता गरेको १० वर्ष बितिसक्दा पनि काम नगरेपछि ठेक्का तोड्नुपरेको पुष्पलाल (मध्यपहाडी) सडक आयोजनाका इन्जिनियर हुमनाथ पौडेलले बताए। बारम्बार ताकेता गर्दा पनि काम नगरेपछि निर्माण कम्पनीलाई कालोसूचीमा राख्न सम्बन्धित निकायलाई सिफारिस गरिएको इन्जिनियर पौडेलले बताए। निर्माण कम्पनीले हालसम्म २३ प्रतिशत काम गरेको र १८ प्रतिशतको भुक्तानी लिइसकेको छ। २ करोड ६० लाख पेस्की रकम कामको हिसाबमा मिलान गरिएको हो। निर्माण व्यवसायी श्रेष्ठको दुई वर्षअघि निधन भयो। ठेकेदारको निधनका कारण पनि पुल अलपत्र परेको हो। पुल समयमा नबन्दा पुष्पलाल (मध्यपहाडी) राजमार्ग हुँदै अछाम, दैलेख, जाजरकोट रुकुमपश्चिम हँुदै काठमाडौं सिधा यातायात सञ्चालनमा आउन सकेको छैन। समयमा पुल निर्माण भए राजमार्ग हुँदै मध्यपहाडको यात्रा सहज हुने स्थानीय बताउँछन्। नयाँ प्रक्रियाबाट पुलको टेन्डर गरेर केही समयभित्र पुल निर्माणको काम सुरु गरिने इन्जिनियर पौडेलले बताए। पुल नबन्दा सडक आयोजनाको स्तरोन्नती र कालोपत्रेको कामसमेत प्रभावित भएको उनले बताए।"
