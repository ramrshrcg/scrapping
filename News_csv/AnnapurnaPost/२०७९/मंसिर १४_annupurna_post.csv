शीर्षक,विवरण
दोलखाको १० मतदात केन्द्रको निर्वाचन भोलि,"दोलखा: निर्वाचन आयोगले दोलखाका १० वटा मतदान केन्द्रमा यही मङ्सिर १५ गते अर्थात् बिहीबार मतदान हुने भएको छ । मुख्य निर्वाचन अधिकृत डिल्लीरत्न श्रेष्ठका अनुसार भोलि हुने निर्वाचनका लागि तयारी पूरा भएको र चार वटा बुथमा करिब आठ हजार मतदाता रहेको जानकारी दिए । आयोगको यही मङ्सिर ११ गते बसेको बैठकले दोलखाको वैत्यश्वर गाउँपालिका६ का वैत्यश्वर माध्यमिक विद्यालय मतदान केन्द्रको क, ख, ग, वडा नं २ को जनज्योति माध्यमिक विद्यालय पुतली काठका मतदान केन्द्र क र ख, तामाकोसी गाउँपालिका३ हेल्थपोष्ट भवन जफे मतदान केन्द्रका क र ख गरी सात वटा मतदान केन्द्रमा यही मङ्सिर ४ गते सम्पन्न भएको निर्वाचनलाई रद्द गरी सोही ठाउँमा पुनः मतदान गर्ने निर्णय गरेको थियो । आयोगले वैत्यश्वर वडा नम्बर ३ को कालीढुङ्गा मावि मतदान केन्द्रमा क, ख, ग मतदान केन्द्र भएको मतदानलाई पनि रद्द गरी पुनः मतदान गर्ने निर्णय गरी उक्त दिन पुनः मतदान सम्पन्न गर्न मुख्य निर्वाचन अधिकृतको कार्यालय दोलखालाई निर्देशनसमेत दिएको थियो ।"
दस दिनपछि स्याङ्जा २ को मतगणना हुँदै,"वालिङ : निर्वाचन सकिएको दस दिनपछि स्याङ्जा निर्वाचन क्षेत्र नं २ को मतगणना हुने भएको छ। स्याङ्जा क्षेत्र नं २ मा मतगणनाको विषयलाई लिएर विवाद भएसँगै रोकिएको मतगणना निर्वाचन आयोगको निर्णयसँगै आज राति ९ बजेदेखि गणना हुने भएको हो। मतगणनाको विषयलाई लिएर अहिले वालिङस्थित निर्वाचन अधिकृतको कार्यालयमा सर्वदलीय बैठक बसिरहेको निर्वाचन अधिकृत रामचन्द्र शर्माले बताए। सर्वदलीय बैठकले मतगणनाका विषयमा छलफल जारी राखे पनि राति ९ बजेदेखि सुरु गर्ने सहमति भइसकेको उनले बताए। निर्वाचन आयोगले स्याङ्जा २ को मतगणना सुरु गर्न निर्देशन दिएसँगै मतगणनाका लागि प्रक्रिया थालिएको हो। मङ्सिर ४ गते निर्वाचन सम्पन्न भए पनि गणना हुन सकेको थिएन। चापाकोट नगरपालिकाका ३, ४ र ५ का चार वटा बुथमा नेपाली कांग्रेसले बुथ कब्जा गरी एकलौटी मतदान गरेको आरोप लगाउँदै नेकपा (एमाले)ले पुनः मतदानको माग गर्दै आइरहेको थियो। कांग्रेसले भने जनताको अभिमतको सम्मान गर्दै छिटोभन्दा छिटो मतगणना गर्नुपर्ने अडान राख्दै आएको थियो। दुवै दलले आआफ्ना माग पूरा गर्न माग गर्दै वालिङमा विगत दश दिनदेखि निरन्तर धर्ना तथा दबाबमूलक कार्यक्रम सञ्चालन गर्दै आइरहेका थिए। यसबीचमा निर्वाचन आयोगले सम्बन्धित क्षेत्रमा तीन सदस्यीय टोली स्थलगत अध्ययन अवलोकनका लागि पठाएको थियो। क्षेत्र नं २ मा कांग्रेसका केन्द्रीय उपसभापति धनराज गुरुङ र एमाले केन्द्रीय सचिव पद्माकुमारी अर्याल मुख्य प्रतिस्पर्धामा छन्।"
सञ्चारमन्त्री कार्की र कुसियैतको मतान्तर सयभन्दा कम,सुनसरी : सुनसरी क्षेत्र नम्बर ४ मा प्रतिनिधिसभा सदस्य उम्मेदवार नेपाली कांग्रसका ज्ञानेन्द्र कार्कीसँग एमालेका उम्मेदवार जगदिशप्रसाद कुसियैतले मतान्तर घटाएका छन्। सञ्चारमन्त्रीसमेत रहेका कार्कीभन्दा कुसियैत ९४ मतले पछि छन्। पछिल्लो मत परिणामअनुसार कार्कीले २८ हजार ९० मत प्राप्त गरेका छन् भने कुसियैतले २७ हजार ९९६ मत ल्याएका छन्। दुई उम्मेदवारबीच कडा प्रतिस्पर्धा देखिएको छ।
रूसको रोक्का सम्पत्ति जफत गर्ने इयूको प्रस्ताव,"ब्रसेल्स : युरोपेली आयोगले युक्रेनलाई द्वन्द्वका कारण भएको क्षतिको क्षतिपूर्ति दिन रोक्का रूसी सम्पत्ति जफत गर्ने योजना बुधबार प्रस्ताव गरेको छ। युरोपेली आयोगकी अध्यक्ष उर्सुला भोन डेर लेयेनले एक विज्ञप्ति जारी गर्दै उक्त रकम युक्रेनमा भएको क्षतिको क्षतिपूर्तिका लागि पठाइने बताइन्। उनले भनिन्, 'हामीले रूसी केन्द्रीय बैंकको ३०० अर्ब युरो रोक्का गरेका छौं। साथै, रुसी कुलीन वर्गको सम्पत्ति जफत गरेका छौं।' अन्तर्राष्ट्रिय बजारमा बुधबार १ यूरोको १४ अमेरिकी डलरले कारोबार भएको छ। 'छोटो अवधिमा, युरोपेली संघ (इयू) र यसका साझेदारहरूले कोषको व्यवस्थापन गर्न सक्छन् र युक्रेनलाई हस्तान्तरण नगरेसम्म लगानी गर्न सक्छन्,' उनले भनिन्, 'हामी यसलाई सम्भव बनाउन हाम्रा साझेदारहरूसँग अन्तर्राष्ट्रिय सम्झौतामा काम गर्नेछौँ र सँगसँगै यसलाई प्राप्त गर्न कानुनी तरिकाहरूको खोजी गर्न सक्छौं।' इयूले संयुक्त राष्ट्रसंघको समर्थनमा एक विशेष अदालत स्थापना गर्ने प्रस्ताव पनि गरिरहेको छ। जसले रूसको आक्रामक अपराधको अनुसन्धान र अभियोजन गर्ने बताइएको छ।"
एक हजार दरका ४३ करोड थान नोट छाप्न भारतीय कम्पनीलाई ठेक्का,"काठमाडौं : नेपाल राष्ट्र बैंकले एक हजार दरका ४३ करोड थान बैंक नोट छाप्ने जिम्मा भारतीय सरकारी कम्पनीलाई दिएको छ। भारत सरकारको स्वामित्व रहेको भारत प्रतिभूति मुद्रण तथा मुद्रा निर्माण निगम लिमिटेड (सेक्युरिटी प्रिन्टिङ एन्ड मिन्टिङ कर्पोरेसन अफ इन्डिया लिमिटेड)लाई नोट छपाइका लागि ठेक्का दिन लागिएको हो। राष्ट्र बैंकले बुधबार उक्त ठेक्का सम्झौता गर्नेसम्बन्धी आशयपत्र जारी गरेको छ। एक हजार दरका ४३ करोड थान नोटको डिजाइन, छपाइ र ढुवानीको काम भारतीय कम्पनीले नै गर्नेछ। यसका लागि उसले एक करोड ११ लाख ३४ हजार पाँच सय छ अमेरिकी डलर (बुधबारको विदेशी विनिमय दरअनुसार रु एक अर्ब ४५ करोड ८६ लाख २० हजार) बराबर कबोलेको थियो। नेपाल राष्ट्र बैंकको मुद्रा व्यवस्थापन विभागले गत सेप्टेम्बरमा अन्तर्राष्ट्रिय बोलकबोल प्रतिस्पर्धाबाट कम्पनी छनोटका लागि ठेक्का प्रस्ताव आह्वान गरेको थियो। त्यसमा ब्राजिल, चीन र फ्रान्सका कम्पनीले पनि प्रस्ताव हालेका थिए तर आर्थिक र प्राविधिकरूपमा उपयुक्त रहेको भन्दै भारतीय कम्पनी छनोटमा परेको हो।"
सीके राउत र विमलेन्द्र निधिबीचको भेटवार्ताले दिएको सन्देश,"काठमाडौं : सीके राउत नेतृत्वको जनमत पार्टी सरकारमा जाने नजाने विषयले राजनीतिक वृत्त तताएको छ। जनता समाजवादी पार्टीका अध्यक्ष उपेन्द्र यादवलाई पराजित गर्दै समानुपातिकतर्फसमेत थ्रेसहोल्ड कटाएर नयाँ राष्ट्रिय दल स्थापित गरेका सीके राउत पछिल्लो समय यही प्रश्नको घेराबन्दीमा छन्। त्यसो त राउतको पार्टी मधेस प्रदेशमा पनि निर्णायक शक्तिको रूपमा उदाएको छ। मधेसमा राउतको पार्टी बिना न एमालेले सरकार बनाउन सक्छ, न गठबन्धनले नै। राउत यतिबेला दुबै दलसँग 'बार्गेनिङ' गर्नसक्ने 'पोजिसन'मा समेत छन्। उनले सञ्चारमाध्यममा तीन विकल्प सोझ्याएका छन्। उनले भनेका छन् कि आफ्नो पार्टी प्रतिपक्षमा बस्छ, कि समर्थन गरे पनि सरकारमा जाँदैन, कि सरकारमा सहभागी हुन्छ। मतलब उनले सरकामा जाने विकल्पलाई खुला नै राखेका छन्। राउतले बुधबार नेपाली कांग्रेसका पूर्व उपसभापति विमलेन्द्र निधिसँग उनकै निवासमा पुगेर भेटवार्ता गरे। निधिसँग भेटवार्ता गरेर राउतले सन्देश पनि दिन खोजेका छन्, जनमत पार्टी सरकारमा सहभागी हुन चाहन्छ। तर उचित भागबण्डासहित। उनले मधेस प्रदेशमा गतिलै भागबण्डा लिनसक्ने उनी निकट नेताहरूले बताएका छन्। जनमतका नेताहरूले भन्ने गरेका छन्, 'मधेसमा मुख्यमन्त्रीको दाबीबाट पछि हट्दैनौं।' मधेसमा नेकपा एमाले पहिलो दल बनेको छ। समानुपातिक मतमा कांग्रेस अगाडि रहे पनि दुबैतर्फको सिट संख्या जोड्दा एमाले नै पहिलो बन्ने देखिन्छ। तर एमालेले सीके राउतको पार्टी बिना सरकार बनाउन सक्दैन। एमालेले जनमतलाई मुख्यमन्त्री पनि नछाड्ने एमाले नेताहरूले भनिरहेका छन्। दोस्रो ठूलो दल कांग्रेसले भने जनमतलाई मुख्यमन्त्री दिने विकल्पमा छलफल चलाउन सक्ने बताइएको छ। यिनै विषय केन्द्रित रहेर राउत र निधिबीच आज छलफल भएको स्रोतको भनाइ छ। निधि सचिवालयले पनि राउत र निधिबीच संघ र प्रदेशमा सरकार गठन सम्बन्धमा छलफल भएको जनाएको छ। निधिले राउतलाई सरकारमा सहभागी हुन प्रस्ताव गरेको सचिवालयले जनाएको छ। 'छलफलका क्रममा निधिले सीके राउतलाई कांग्रेसको नेतृत्वमा बन्ने संघ र प्रदेश सरकारमा सहभागी हुन प्रस्ताव गर्नुभयो। राउतले आफू सुरुदेखि नै शान्ति र लोकतन्त्रमा विश्वास गरेको र कांग्रेससँग केन्द्रीय र प्रदेश तहमा सहकार्य गर्न तत्पर रहेको भन्नुभयो,' निधि सचिवालयले भनेको छ।"
पोल्यान्डलाई हराउँदै अर्जेन्टिना अन्तिम १६ मा,"दोहा: समूह 'सी'को अन्तिम खेलमा पोल्यान्डलाई २० को नतिजामा पराजित गर्दै अर्जेन्टिना फिफा विश्वकपको अन्तिम १६ मा पुगेको छ। बुधबार राति  रंगशालामा पोल्यान्डविरुद्ध कम्तिमा बराबरीको दबाबसहित मैदानमा उत्रिएको अर्जेन्टिनाले दुवै गोल दोस्रो हाफमा गरेको थियो। पहिलो खेलमा साउदी अरबसँग २१ गोलको नतिजामा पराजित हुँदै विश्वकपको सुरुआत गरेको अर्जेन्टिनाले त्यसपछिका दुई खेलमा जितसहित समूह 'सी'को विजेताको हैसियतमा प्रिक्वार्टरफाइनलमा स्थान बनाएको हो। पहिलो हाफमा कप्तान लियोनेल मेसी पेनाल्टीमा गोल गर्न असफल हुँदा अर्जेन्टिनाले अग्रता लिने मौका गुमाएको थियो। तर, एलेक्सिसम्याक एलिस्टर ले ४८औं मिनेटमा गरेको गोलसँगै दक्षिण अमेरिकी टिमले अग्रता लिएको थियो। दुई पटकको विश्वकप विजेता अर्जेन्टिनाका लागि ६७औं मिनेटमा जुलियन अल्भारेजले दोस्रो गोल गर्दै जित सुनिश्चित गरेका थिए। अर्जेन्टिनाले समूह 'डी'को उपविजेता बन्दै अन्तिमत १६ मा पुगेको अस्ट्रेलियासँग खेल्ने छ। अर्जेन्टिनासँग पराजित भए पनि पोल्यान्डले गोलअन्तरमा मेक्सिकोलाई पछाडी पार्दै अन्तिम १६ मा स्थान सुरक्षित गरेको छ। पोल्यान्डले क्वार्टरफाइनल प्रवेशका लागि समूह 'डी'को विजेता फ्रान्ससँग खेल्ने छ। मेक्सिकोले बुधबार नै भएको खेलमा साउदी अरबसँग २१ गोलको जित निकाले पनि गोलअन्तरमा पछाडी पर्यो। मेक्सिकोको जितमा लुइस साभेज र हेनरी मार्टिनले एकएक गोल गरेका थिए। साउदीका लागि सली अलदावसरीले एक गोल फर्काएका थिए।"
"अस्ट्रेलिया १६ वर्षपछि विश्वकपको नकआउट चरणमा, ट्युनिसियासँग हार्यो फ्रान्स","दोहा: समूह डीको अन्तिम खेलमा डेनमार्कलाई १० गोलको नतिजामा पराजित गर्दै अस्ट्रेलिया १६ वर्षपछि विश्वकपको नकआउट चरणमा पुगेको छ। अल जानोब रंगशालामा भएको खेलको ६०औं मिनेटमा म्याथ्यु लेकीले गरेको एक मात्र गोल निर्णायक बन्यो। छैटौं पटक विश्वकप खेलिरहेको अस्ट्रेलिया सन् २००६ मा पछिल्लो पटक विश्वकपको नकआउट चरणमा पुगेको थियो। जर्मनीमा भएको त्यो विश्वकपको अन्तिम १६ मा इटालीसँग पराजित हुँदै बाहिरिएको थियो। आफ्नो समूहको उपविजेता बनेको अस्ट्रेलियाले समूह सीको विजेतासँग खेल्ने छ। समूह सीमा अर्जेन्टिना, मेक्सिको, पोल्यान्ड र साउदी अरब छन्। बुधबार राति नै भएको अर्को खेलमा ट्युनिसियाले साविक विजेता फ्रान्सलाई १० गोलको नतिजामा पराजित गरेको छ। यद्यपि, फ्रान्स सुरुआती दुई खेलमा निकालेको जितसहित समूह विजेता बन्दै नकआउटमा पुगिसकेको छ। ट्युनिसियाको जितमा वाहबी खाज्रीले ५८औं मिनेटमा गरेको एक मात्र गोल निर्णायक बन्यो।"
दोलखाका १० मतदात केन्द्रमा भोलि निर्वाचन हुँदै,"काठमाडौं : निर्वाचन आयोगले दोलखाका १० वटा मतदान केन्द्रमा भोलि (बिहीबार) मतदान हुने भएको छ। मुख्य निर्वाचन अधिकृत डिल्लीरत्न श्रेष्ठका अनुसार भोलि हुने निर्वाचनका लागि तयारी पूरा भएको र चार वटा बुथमा करिब आठ हजार मतदाता रहेको जानकारी दिए। आयोगको यही मङ्सिर ११ गते बसेको बैठकले दोलखाको वैत्यश्वर गाउँपालिका६ का वैत्यश्वर माध्यमिक विद्यालय मतदान केन्द्रको क, ख, ग, वडा नं २ को जनज्योति माध्यमिक विद्यालय पुतली काठका मतदान केन्द्र क र ख, तामाकोसी गाउँपालिका३ हेल्थपोष्ट भवन जफे मतदान केन्द्रका क र ख गरी सात वटा मतदान केन्द्रमा यही मङ्सिर ४ गते सम्पन्न भएको निर्वाचनलाई रद्द गरी सोही ठाउँमा पुनः मतदान गर्ने निर्णय गरेको थियो। आयोगले वैत्यश्वर वडा नम्बर ३ को कालीढुंगा मावि मतदान केन्द्रमा क, ख, ग मतदान केन्द्र भएको मतदानलाई पनि रद्द गरी पुनः मतदान गर्ने निर्णय गरी उक्त दिन पुनः मतदान सम्पन्न गर्न मुख्य निर्वाचन अधिकृतको कार्यालय दोलखालाई निर्देशनसमेत दिएको थियो।"
आइटीएफ जे५ टेनिस : ताइवानी र भारतीय खेलाडी अगाडी,"पोखरा: पोखरामा जारी आइटीएफ जे५ टेनिस प्रतियोगिता अन्तर्गत बुधबार महिला तथा पुरुषतर्फ प्रिक्वाटरफाइनलका खेल भएका छन् । प्रतियोगितामा भारतका मायंक शर्माले नेपालका राजबिर प्रधानलाई ६७, ७५ र ६१ को प्रतिस्प्रर्धातम सेटमा पराजित गर्दै राउण्ड१६ को खेल पार गरे । पहिलो सेट सुपरटाईमा जितेका राजबिरले दोस्रो सेटमा पनि ५२ को अग्रता लिएका थिए । जितको संघारमा पुगेका राजबिरलाई त्यहि सेटबाट रोक्दै शर्माले खेल आफ्नो पक्षमा पारिन । नेपाल टेनिस संघको सहयोग तथा कास्की जिल्ला टेनिस संघको आयोजनामा जारी प्रतियोगिता अन्तर्गत पुरुष एकलतर्फका अन्य खेलमा ताइवानका चेन हुई होले नेपालका आर्यन गिरीलाई ६४, ६२ ले पराजित गरे । ताइवानकै काई यीन याङले भारतका सागर कुमारलाई ६१, ६३ ले, ताइवानकै कि हौ होङले कोरियाका डोङ योङ योमलाई ६४,६२ ले, भारतका धिरज रेड्डीले रसियाका फेडोर सोसेड्किनलाई ७५,४६ र ७५ ले, भारतका स्मिथ निलेसभाई पटेलले भारतकै सिद्धान्त शर्मालाई ६४,६४ ले, भारतका बंश नन्दलले भारतकै बस्तल मनिकन्तनलाई ६४,६२ र ६४ ले पराजित गरे । यसै गरी महिला एकलतर्फ भारतका खेलाडीहरुको प्रदर्शन राम्रो देखिएको छ । प्रतियोगितामा भारतकी लक्ष्मी श्री डण्डुले नेपालकी प्रकृती श्रेष्ठलाई ६०,६० को सहज सेटमा पराजित गरिन् । नेपालकै रायना शाह पनि भारतिय खेलाडी दुर्गान्सी कुमारसंग ६१,६१ को सोझो सेटमा पराजित हुन पुगिन् । नेपालकी सुनिरा थापालाई भारतकी ककैरा सिद्धार्थ चेत्नानीले ६४,६२ ले पराजित गरिन् । अन्य खेलहरुमा भारतकी इसि महेश्वरीले श्रीलंकाकी भिष्मी ओन्थेरा सेरासिंगेलाई, भारतकै स्निग्दा कान्तले भारतकै हर्षिनी विश्वनादलाई, भारतकी श्रीनिधी बालाजीले भारतकै श्रीथिका रेड्डी भंगलालाई, भारतकै सतस्की चौधरीले भारतकै जानवी आश्वालाई, भारतकी दिसा बेहराले भारतकै आकुरती सोन्कुसरीलाई पराजित गरिन् । बुधबारनै महिला तथा पुरुषतर्फ डबल्समा क्वाटरफाइनलका विभिन्न खेल सम्पन्न भएका छन् । भारतका ककैरा सिद्धान्त चेतानी र दुर्गास्नी कुमारको जोडीले नेपालका प्रकृती श्रेष्ठ र सुनिरा थापाको जोडीलाई ६१,६३ ले हराउँदै अन्तिम चारमा स्थान बनाए । बिहीबार डबल्समा सेमिफाइनल तथा सिंगलतर्फ क्वाटरफाइनलका खेलहरु हुने टुर्नामेण्ट डाइरेक्टर अजय विष्टले जानकारी दिए ।"
राजेन्द्र लिङ्देन दिनभर पुलको शिलान्यासमा व्यस्त,"झापा: झापा क्षेत्र नम्बर ३ बाट निर्वाचित प्रतिनिधि सभा सदस्य राजेन्द्रप्रसाद लिङ्देनले हल्दिबारीमा बुधवार एकै दिन तीन वटा पक्की पुलको शिलान्यास गरेका छन् । राप्रपा अध्यक्ष समेत रहेका लिङ्देनले आफ्नो निर्वाचन क्षेत्रको हल्दिबारी गाउँपालिकामा निर्माण हुन लागेको तीन वटा पक्की पुलको शिलान्यास गरेका हुन् । हल्दिबारी वडा नम्बर १ र ५ जोड्ने भुतेनी खोलामा ४२७ मिटर लम्बाइ, वडा नम्बर ३ को भुसुडी खोलामा २६८ मिटर लम्बाइ र भुसुडी खोलाकै अर्को स्थानमा २६८ मिटर लम्बाई रहेको पुलको शिलान्यास लिङ्देनले एकै पटक गरेका हुन् । तीन वटै पुलको ठेक्का सारा सृष्टि निर्माण सेवा प्रालिले ४ करोड ६७ लाख ९४ हजार ८ सय ७८ रुपैयाँमा लिएको गाउँपालिका प्रमुख प्रशासकीय अधिकृत सुवास श्रेष्ठले जानकारी दिए । तीन वटै पुल २०८१ मंसिर ५ गते निर्माण कार्य सम्पन्न गरिसक्नु पर्ने सम्झौतामा उल्लेख रहेको उनले बताए । गाउँपालिका क्षेत्र भित्रका अन्तिम तीन काठको पुल विस्थापित गर्दै पक्की पुल निर्माण गर्न लागेको गाउँपालिका अध्यक्ष रवीन्द्र लिङ्देनले बताए ।"
भक्तपुरमा १५ उम्मेदवारको मत १०० भन्दा कम,"भक्तपुर: भक्तपुरका दुई निर्वाचन क्षेत्रमा १५ जना उम्मेदवारले आफनो मत एक सयसम्म पनि पुर्याउन सकेनन् । भक्तपुर क्षेत्र२ मा सबैभन्दा बढी १३ जना र भक्तपुर १ मा तीन जना उम्मेदवारले १०० मत कटाउन नसकेका हुन् । भक्तपुर १ नेपाल मजदुर किसान पार्टीको जित निश्चित क्षेत्र मानिएकाले कम मात्रै उम्मेदवार मैदानमा उत्रेका थिए । तर भक्तपुर२ मा अनिश्चित क्षेत्र भएकोले क्षेत्र नम्बर १ को तुलनामा दोब्बर उम्मेदवार निर्वाचनमा होमिएका थिए । भक्तपुर२ मा राजनीतिक दल र स्वतन्त्र गरी २६ जना उम्मेदवार प्रतिस्पर्धामा थिए । उम्मेदवारले तीन मतसम्म ल्याएका छन् । दुई स्वतन्त्र उम्मेदवारले तीनतीन मत मात्रै ल्याएका छन् । चुनाव चिह्न टायर, बकुल्लो भएका उम्मेदवाको मत ३ मात्र छ । यो निर्वाचन क्षेत्रमा चुनाव चिह्न पुतलीको चार, पानीको जारको ६ र त्रिभुजको ९ मत आएको छ । हेलमेट र टीटेबल चिह्नले १६१६ मत ल्याएका छन् । खुकुरीको मत १८ छ । त्यस्तै नेपलिज पिपल्स पार्टीको २४, राष्टिय जनमुक्ति पार्टीको ३०, आमुल परिवर्तन मसिहा पार्टी नेपालको ५७, चुनाव चिह्न डोजरको ८२ मत छ । भक्तपुर१ मा तीन स्वतन्त्रसहित १४ दल प्रतिस्पर्धी थिए । त्यसमा तीन जना स्वतन्त्रले १०० भन्दा कम मत ल्याएका छन् । नरिवल चुनाव चिह्नमा ३५, माछामा ७५ र हेलमेटमा ७८ मत आएको छ । भक्तपुर१ बाट नेमकिपाका प्रेम सुवाल र भक्तपुर २ बाट नेपाली कांग्रेसका दुर्लभ थापा विजयी भएका छन् ।"
मुस्ताङमा तीन उम्मेदवारको धरौटी जफत,"जोमसोम: मुस्ताङमा तीन जना उम्मेदवारको धरौटी जफत भएको छ । प्रतिनिधि सभातर्फ दुई जना र प्रदेश सभातर्फ एक जनाको धरौटी जफत भएको सहायक निर्वाचन अधिकृत मुकुन्द आचार्यले जानकारी दिए । प्रतिनिधि र प्रदेश सभा निर्वाचनमा खसेको मतको १० प्रतिशत पाउँन नसकेमा उम्मेदवारको धरौटी जफत भएको हो । मुस्ताङमा प्रतिनिधि सभातर्फ राष्ट्रिय स्वतन्त्र पार्टीका उम्मेदवार सुदेश गुरुङ र राष्ट्रिय प्रजातन्त्र पार्टीका उम्मेदवार प्रवीण शेरचनको जमानत जफत भएको आचार्यले बताए। उम्मेदवारले खसेको मतको १० प्रतिशत मत नल्याए धरौटी रकम जफत हुन्छ, आचार्यले भने । प्रतिनिधि सभातर्फ मुस्ताङमा १० हजार ९५७ मतदाता मध्ये ७ हजार २५८ मत खसेको थियो । जसमध्ये रास्वपाका सुदेश गुरुङले ८७ मत अर्थात १ दशमलव २ प्रतिशत र राप्रपा नेपालका उम्मेदवार प्रवीण शेरचनले १३ मत अर्थात शून्य दशमलव १८ प्रतिशत पाएका थिए । निर्वाचन अघि राप्रपा नेपालका उम्मेदवार शेरचनले रास्वपाका उम्मेदवारलाई सघाउने गरी आफ्नो उम्मेदवारी निष्क्रिय बनाएका थिए । यसैगरी मुस्ताङ प्रदेश(२)मा राप्रपा नेपालकी एक्ली महिला उम्मेदवार कर्म डोल्कर गुरुङको पनि धरौटी जफत भएको छ । ७ हजार ४१४ मतदाता मध्ये ५ हजार ३४६ मत खस्दा राप्रपा नेपालकी उम्मेदवार कर्म डोल्कर गुरुङले ५८ मत अर्थात शून्य दशमलव ८७ प्रतिशत प्राप्त गरेकी थिईन् । मुस्ताङमा ४ राजनीतिक पार्टीका ९ जना उम्मेदवार प्रतिनिधि र प्रदेशसभा निर्वाचनमा उम्मेदवार थिए ।"
सडक सञ्चालन नहुँदा उपभोग्य सामग्री लिन दुई दिनको पैदल !,"मुगु: असोज १९ गतेदेखि २४ गतेसम्म लगतार परेको वर्षाले गमगढीनाक्चेलाग्न सडक खण्डका विभिन्न भागमा पहिरो खस्यो । पहिरोले सडक अवरुद्ध भएपछि मुगुम कार्मारोङ गाँउपालिकाका धेरै विकास आयोजना अलपत्र परेका छन् । बाटो नहुँदा स्थानीयको दैनिकी पनि असहज बन्दै गएको छ । दैनिक उपभोग्य सामग्री लिन दुई दिनको पैदल हिँड्नुपर्ने बाध्यता छ । पहिरोले गमगढीनाक्चेलाग्ना सडकअन्तर्गत सालिम गाड, सुनात र भडडाँडीको सडक पहिरोले बगाएको छ । सडक अवरुद्ध हुँदा मुगुम कार्मारोङ गाँउपलिका६ रिउस बगरमा नेपाल पब्लिक कन्ट्रक्सनले निमार्ण थालेको १५ शय्या अस्पाताल, थोदुङ्ग क्यारभान जेबीले निमार्ण जिम्मा पाएको गमगढीनाक्चेलाग्ना सडकअन्तर्गत छायल माँग्री डाँडा सडक साथै मुगुम कार्मारोङ गाँउपालिका, प्रदेश, संघीय सरकार र अन्य गैर सरकारी संस्थाले सञ्चालन गरेका आयोजना अलपत्र छन् । दैनिक उपभोग्य सामग्री लिएर हिँडेका स्थानीय निर्माण सामग्री नहुँदा अलपत्र अस्पातल"
सामाजिक सञ्जालबाट अश्लिलता फैलाउने पक्राउ,काठमाडौं: सामाजिक सञ्जालबाट समाजमा अश्लिलता फैलाउने एक जना पक्राउ परेका छन् । विभिन्न आक्षेप तथा लान्छना लगाएर समाजमा अपाच्य हुने शब्द प्रयोग गरी नकारात्मक सन्देशसहितका भिडियो बनाएर यूट्युव र फेसबुकबाट सार्वजनिक गर्ने नवीन खड्कालाई पक्राउ गरिएको नेपाल प्रहरीको साइबर व्यूरोले जनाएको छ । खड्कालाई विद्युतीय कारोबार ऐन २०६३ अनुसार कारबाही हुनेछ ।
चीनका पूर्वराष्ट्रपति जियाङको ९६ वर्षको उमेरमा निधन,काठमाडौं : चीनका पूर्वराष्ट्रपति जियाङ जमीनको ९६ वर्षको उमेरमा निधन भएको छ। बीबीसीका अनुसार उनको मृत्यु बुधबार दिउँसो संघाइमा भएको हो। रक्त क्यान्सरबाट उनको निधन भएको चिनियाँ सञ्चारमाध्यमहरुले जनाएका छन्। उनी सन् १९८९ देखि २००४ सम्म चिनियाँ कम्युनिस्ट पार्टी (सीपीसी)का महासचिव थिए। उनले सन् १९९३ देखि २००३ सम्म चीनको राष्ट्रपतिका रूपमा कार्यभार सम्हालेका थिए। राष्ट्रपति भएकै बेला उनी सन् १९९६ मा नेपाल भ्रमण गरेका थिए। सन् १९८९ मा भएको तियानमेन स्क्वायर नामक आन्दोलनबाट जियाङ राजनीतिमा उदाएका थिए। रक्तपातको रूपमा चिनिएको उक्त आन्दोलनबाट जियाङको उदय भए पनि विश्व समुदायले भने चीनको विरोधमा उत्रिएको बताइन्छ। उनी नेतृत्वको चिनियाँ सरकारले नै अर्थव्यवस्थालाई मजबुत बनाएको थियो। त्यसबेला सीपीसीले सत्तामा समेत कडा पकड बनाएको थियो। उनकै नेतृत्वमा सन् १९९७ मा हङकङलाई शान्तिपूर्ण तवरबाट हस्तान्तरण गरिएको र २००१ मा विश्व व्यापार संगठनसँग चीनलाई आबद्धता गराइएको थियो। यसबाहेक उनीमाथि धार्मिक सम्रदायिकता फैलाइएको आरोपसमेत लगाइन्छ।
निर्वाचनपछि 'फ्रेस' हुन सुकुटे पुगे प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्ड सिन्धुपाल्चोकको सुकुटे पुगेका छन् । निर्वाचनपछि 'फ्रेस' हुन प्रचण्ड सुकुटे पुगेका हुन् । उनी बिगतमा पनि आरामका लागि सुकुटे जाने गर्थे । प्रचण्डसँगै पूर्वसभामुख अग्नीप्रसाद सापकोटा, प्रदेश सभा सदस्य सरल सहयात्रीलगायतका नेकपा माओवादीका नेता सुकुटे पुगेका छन् । तस्बिर: श्रीधर न्यौपाने"
क्याम्पस हाताभित्रै प्राध्यापकलाई चक्कु प्रहार,टोकियो: टोकियो विश्वविद्यालमा प्राध्यापकलाई चक्कु प्रहार भएको छ । आक्रमणबाट प्राध्यापक गम्भीर घाइते भएका छन् । टोकियो मेट्रोपोलिटन युनिभर्सिटीका समाजशास्त्री तथा समाजशास्त्र संकायका सदस्य ६३ वर्षीय प्रोफेसर शिन्जी मियादाईलाई हाचियोजीस्थित मिनामीओसावा क्याम्पस हाताभित्रै चक्कु प्रहार भएको महानगरीय प्रहरी विभागले जनाएको छ। घटनाबाट घाइते भएका प्राध्यापकको अवस्था जोखिममुक्त रहेको र आक्रमणमा संकलग्नको खोजी जारी रहेको प्रहरीले जनाएको छ।
आमा समूहका पदाधिकारीको कुटाइबाट घाइते भएकी राईको मृत्यु,धरान: आमा समूहका पदाधिकारीको कुटपिटबाट घाइते भएकी उषा राईको मृत्यु भएको छ । धरानका एक व्यक्तिसँग अवैध सम्बन्ध राखेको भन्दै जनजागृत आमा समूहका पदाधिकारीले ४२ वर्षीया राईलाई कुटपिट गरेका थिए । कुटपिटबाट गम्भीर घाइते बनेकी राईको बीपी कोइराला स्वास्थ्य विज्ञान प्रतिष्ठान धरानमा उपचारका क्रममा निधन भएको हो । अवैध सम्बन्धको आरोप लगाउँदै आमा समूहका पदाधिकारीले गरेको कुटपिटबाट राईको निधन भएको प्रहरीको प्रारम्भिक अनुसन्धानबाट खुलेको सुनसरीका प्रहरी प्रमुख प्रभुप्रसाद ढकालले बताए । घटनामा संलग्न भएका ६ जनालाई प्रहरीले पक्राउ गरी अनुसन्धान थालेको छ ।
बैतडीमा एक युवतीको हत्या,बैतडी : बैतडीमा एक युवतीको घाँटी रेटी हत्या गरिएको छ। पञ्चेश्वर गाउँपालिका४ का धनी लुहारकी २१ वर्षीय छोरी माया लुहारको घाँटी रेटेको अवस्थामा शव फेला परेको हो। त्यस्तै सोही गाउँकी १५ वर्षीया नेहा लुहार गम्भीर घाइते अवस्थमा फेला परेकी छन्। उनको घाँटीमा धारिलो हतियार प्रयोग भएको प्रहरीले जनाएको छ। घटनाका विषयमा थप अनुसन्धान भइरहेको जिल्ला प्रहरी कार्यालय बैतडीका सूचना अधिकारी लोकराज जोशीले जानकारी दिए। घाइते अवस्थामा भेटिएकी नेहालाई उपचारका लागि धनगढी लगिएको आफन्तले बताएका छन्।
निकटतम प्रतिस्पर्धी भएर पराजित भएका महिला उम्मेदवार को को ?,"काठमाडौं: मंसिर ४ मा सम्पन्न प्रतिनिधि सभा तथा प्रदेश सभा सदस्य निर्वाचनअन्तर्गत प्रतिनिधि सभाका एक सय ६२ निर्वाचन क्षेत्रको मतपरिणाम सार्वजनिक भइसकेको छ । ती मध्ये नौ महिला प्रतिनिधिसभा सदस्यमा निर्वाचित भएका छन् । नेकपा (एमाले)बाट बारा३ बाट ज्वालाकुमारी साह, धनुषा३ बाट जुलीकुमारी महतो, सुनसरी३ बाट भगवती चौधरी र कास्की२ बाट विद्या भट्टराई प्रतिनिधि सभा सदस्यमा निर्वाचित भएका छन् । यसैगरी तेह्रथुम१ बाट नेपाली कांग्रेसकी सीता गुरुङ, दाङ२ बाट नेकपा (माओवादी केन्द्र)की रेखा शर्मा, कैलाली१ बाट नागरिक उन्मुक्ति पार्टीकी रञ्जिता श्रेष्ठ, ललितपुर३ बाट राष्ट्रिय स्वतन्त्र पार्टीकी डा तोसिमा कार्की र सोही पार्टीकी सोबिता गौतम काठमाडौँ२ बाट निर्वाचित भएका छन् । प्रतिनिधि सभा सदस्यतर्फको निर्वाचनमा निकटतम प्रतिस्पर्धीका रूपमा पराजित हुनेमा १५ महिला उम्मेदवार छन् । निर्वाचन आयोगका अनुसार प्रदेश १ मा तीन, मधेस प्रदेशमा एक, कर्णाली प्रदेशमा एक, लुम्बिनी प्रदेशमा पाँच, गण्डकीमा एक, बागमती प्रदेशमा एक र सुदूरपश्चिम प्रदेशमा तीन निकटतम प्रतिस्पर्धी महिला उम्मेदवार बनेका छन् । पराजित हुने अधिकांश पूर्वसासंद छन् । प्रदेश १ मोरङ निर्वाचन क्षेत्र नं २ मा नेपाली कांग्रेसकी सुजाता कोइराला एमालेका ऋषिकेश पोखरेलसँग एक हजार दुई सय आठ मतले पराजित भइन् । उनले ३१ हजार ९४० मत प्राप्त गरिन् । सुनसरी१ मा राष्ट्रिय स्वतन्त्र पार्टीकी गोमा तामाङ जनता समाजवादी पार्टीका अशोक राईको निकटतम प्रतिस्पर्धी बनिन् । मतगणनाका क्रममा केही समय अग्रता लिएकी तामाङ अन्तिम मतपरिणाममा भने ४५३ मतान्तरले राईसँग पराजित भइन् । उनले १६ हजार ६०६ ल्याएकी छन् । एमालेकी मञ्जुकुमारी चौधरी उदयपुर१ मा कांग्रेसका डा नारायण खड्कासँग पराजित भइन् । डा खड्कासँग दुई हजार ३७९ मतान्तरले चौधरी पराजित भइन् । मधेस प्रदेश सिरहा२ मा जनता समाजवादी पार्टी (जसपा) का राजकिशोर यादवसँग कांग्रेसकी चित्रलेखा यादव एक हजार १५० मतान्तरले पराजित भइन् । चित्रलेखाले २३ हजार २८ मत प्राप्त गरेकी छन् । कर्णाली प्रदेश जुम्ला१ मा माओवादी केन्द्रकी गोमा गौतम (कुँवर) राष्ट्रिय प्रजातन्त्र पार्टीका ज्ञानबहादुर शाहीको निकटतम प्रतिस्पर्धी बनिन् । उनले ११ हजार ९५९ मत प्राप्त गरेका थिए । शाहीले २२ हजार ८१९ मत प्राप्त गरेका थिए । लुम्बिनी प्रदेश दाङ१ मा एमालेकी शान्ता चौधरी नेकपा एकीकृत समाजवादीका मेटमणि चौधरीको निकटतम प्रतिस्पर्धी बनिन् । शान्ता मेटमणिसँग पाँच हजार ८३ मतान्तरले पराजित भइन् । शान्ताले २१ हजार ४९३ मत प्राप्त गरेकी थिइन् । दाङ३ मा एमालेकी कोमल वली कांग्रेसका दीपक गिरीको निकटतम प्रतिस्पर्धी बनिन् । गिरी ३६ हजार ९११ मतसहित निर्वाचित भइन् । गिरीसँग सात हजार ८१९ मतले वली पराजित भइन्। प्यूठान१ मा राष्ट्रिय जनमोर्चाकी दूर्गा पौडेल एमालेका सूर्यबहादुर थापा क्षेत्रीसँग पराजित भइन् । थापा ४१ हजार ११८ मत ल्याई निर्वाचित हुँदा पाँच हजार ३०४ पौडेल पराजित भइन् । पौडेलले ३५ हजार आठ सय १४ मत प्राप्त गरेकी छन् । अर्घाखाची१ मा कांग्रेसकी पुष्पा भुसाल (गौतम) एक हजार ७३० मतले एमालेका टोपबहादुर रायमाझीसँग पराजित भइन् । भुसालले ४० हजार ९४५ मत प्राप्त गरेकी छन् । गुल्मी२ मा नेकपा (एकीकृत समाजवादी) की रामकुमारी झाँक्री एमालेका गोकर्णराज विष्टसँग दुई हजार ३५ मतान्तरले पराजित भइन् । झाँक्रीले २६ हजार ४४१ मत प्राप्त गरिन् । गण्डकी प्रदेश बागलुङ२ मा एमालेकी मञ्जु शर्मा चार हजार ६०१ मतान्तरले माओवादी केन्द्रका देवेन्द्र पौडेलसँग पराजित भइन् । शर्मा २० हजार १९३ मत प्राप्त गरी पौडेलको निकटतम प्रतिस्पर्धी बने । बागमती प्रदेश मकवानपुर१ मा राप्रपाका दीपकबहादुर सिंह निर्वाचित भए । उनको निकटतम प्रतिस्पर्धी कांग्रेसकी महालक्ष्मी उपाध्याय (डीना) दुई हजार ३८६ मतान्तरले राप्रपाका सिंहसँग पराजित भइन् । सुदूरपश्चिम प्रदेश कञ्चनपुर१ मा एमालेका तारा लामा तामाङ निर्वाचित भए । उनको निकटम प्रतिस्पर्धी माओवादी केन्द्रकी बीना मगर बनिन् । पाँच हजार ५४३ मतान्तरले पराजित भएकी मगरले १९ हजार ४०० मत प्राप्त गरिन् । कन्चनपुर३ मा कांग्रेसका रमेश लेखकसँग एमालेकी निरुदेवी पाल १२ हजार ९० मतान्तरले पराजित भइन् । डोटी१ मा एमालेकी गौरीकुमारी ओली, एकीकृत समाजवादीका प्रेमबहादुर आलेसँग चार हजार २०६ मतान्तरले पराजित भइन् ।रासस"
सर्वदलीय बैठकमा एमाले गएन,"बाजुरा: निर्वाचन आयोगले बाजुरामा रोकिएको मतगणना सञ्चालन गर्ने निर्णय गरेको छ । आयोगको निर्णयसँगै मुख्य निर्वाचन अधिकृतको कार्यालयले बाजुरामा सर्वदलीय बैठक बोलाए पनि नेकपा एमाले उपस्थित नभएपछि बैठक निष्कर्षबिहीन भएको छ । सर्वदलीय बैठकमा नेकपा एमालेबाहेकका दल सहभागी थिए । बैठक भोलि बिहान ७ बजेलाई बोलाइएको नेकपा समाजवादीका नेता पुर रावतले बताए । नेकपा एमाले सहभागी नभएपछि एमालेमा बैठकमा सहभागी हुन आह्वान गर्दै भोलिलाई बैठक बोलाइएको रावलले बताए । एमाले बाजुराले भने चेतन ऐडीको हत्यामा संलग्न पक्राउ गर्नुपर्ने, ऐडीको न्याय माग्दै शान्तिपुर्ण आन्दोलनका बेला गिरफ्तार भएकालाई निसर्त रिहा गर्नुपर्ने अडान राखेको छ । आफ्ना माग पूरा नभएसम्म बैठकमा नजाने एमाले बाजुराका सचिव भरत थापाले बताए ।"
महानगरले सुकुम्बासीमाथि ज्यादती गर्यो: राष्ट्रिय भूमि आयोग (भिडियो वार्ता),काठमाडौं: काठमाडौं महानगरपालिकाले थापाथलीस्थित सुकुम्बासी बस्ती हटाउन खोज्दा भएको झडपपछि बस्तीका बासिन्दा लगातार प्रदर्शनमा छन् भने सरोकारवालाले महानगरले ज्यादती गरेको आरोप लगाउन थालेका छन् । राष्ट्रिय भूमि आयोगले पनि महानगरले सुकुम्बासी माथि ज्यादती गरेको आरोप लगाएको छ । राष्ट्रिय भूमि आयोगका उपाध्यक्ष नहेन्द्र खड्काले महानगरका मेयर बालेन्द्र साह(बालेन)लाई दम्भ नदेखाउन चेतावनी पनि दिएका छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै खड्काले आयोगसँग गत भदौ ९ गते गरेको सम्झौताअनुसार महानगरले सुकुम्बासी पहिचानका लागि लगत संकलनलगायतका काम नगरेको र आयोगको काममा नै 'भाजो' हालेको बताए । नदी र नेवाः सभ्यता १५ दिनमा नफर्कने भन्दै उनले केही समय कुरेर सुकुम्बासीको व्यवस्थापनमा सघाउन आग्रह गरे । अहिलेको अहिलै सुकुम्बासीसँग जाइलाग्दा काठमाडौँ स्वर्ग नबन्ने उनको तर्क छ । हेर्नुहोस् खड्कासँगको कुराकानी ।
३० जना डिस्चार्ज हुँदा ७ कोरोना संक्रमित थपिए,काठमाडौं : नेपालमा थप ७ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका अनुसार पछिल्लो २४ घन्टामा ४ सय ५४ नमूनाको पीसीआर परीक्षणका क्रममा ४ जना र १ हजार २ सय २३ एन्टीजेन परीक्षणका क्रममा ३ जनामा कोरोना संक्रमण पुष्टि भएको हो । कोरोनाका कारण बुधबार कसैको पनि मृत्यु भएको छैन। मन्त्रालयकाअनुसार आज थप ३० संक्रमित निको भएका छन् । हाल नेपालमा १ सय ७८ सक्रिय संक्रमित रहेको मन्त्रालयले जनाएको छ ।
४३ लाख बढी भ्रष्टाचार गरेको आरोपमा इन्जिनियर पाण्डेसहित ६ जनाविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले भ्रष्टाचार गरेको अभियोगमा सहरी विकास तथा भवन निर्माण विभाग, डिभिजन कार्यालय दाङका तत्कालीन प्रमुख इन्जिनियर राजेन्द्र प्रसाद पाण्डेसहित ६ जनाविरुद्ध मुद्दा दायर गरेको छ। आयोगले ४३ लाख २२ हजार १५५ रुपैयाँ गैरकानुनि लाभ तथा हानी पुर्याएको भन्दै पाण्डेसहित तत्कालीन इन्जिनियर सन्तोग कुमार यादव, सवइन्जिनियर नारायण ओली र उभक्तो समितिका अध्यक्ष मनबहादुर खत्री, कोषाध्यक्ष शोभाकुमारी खत्री र सचिव लालबहादुर केसीविरुद्ध विशेष अदालतमा मुद्दा दायर गरेको हो। सल्यानको त्रिवेणी गाउँपालिका वाडा १ स्थित रिखेबगर, गैरीकटेरी, बाघमारे मोटरबाटो स्तरोन्नतिका लागि डिभिजन कार्यालय दाङबाट विनियोजन भएको रकम हिनामिना गरेको आरोप उनीहरुलाई लागेको छ। उनीहरुले सम्झौताको शर्त र स्वीकृत लागत अनुमान विपरित, भेरिएशन स्वीकृत नगराई जथाभावी निर्माण कार्य गरेको र मूल्याकंन बिल र नापी किताब तथा कार्य सम्पन्न प्रतिवेदन तयार गरी सो बराबरको रकम भुक्तानी लिएका थिए। आयोगका प्रवक्ता श्यामप्रसाद भण्डारीले अख्तियार दुरुपयोग अनुसन्धान आयोग ऐन २०४८ को दफा १८ र ३५ एवं भ्रष्टाचार निवारण ऐन २०५९ को दफा ३६ बमोजिम विशेष अदालतमा मुद्दा दायर भएको जानकारी दिए।"
मुस्ताङका महिला उद्यमीको अवस्था बुझ्न अध्ययन,"जोमसोम: मुस्ताङका महिला उद्यमीको अवस्था बुझ्न अध्ययन थालिएको छ । मुस्ताङका महिला उद्यमीको अवस्था र उद्यम विकासमा थप प्रोत्साहित गर्ने उद्देश्यले दक्षिण एशियाली महिला विकास मञ्चको आर्थिक सहयोगमा केसियम कलेज काठमाडौंको अध्ययन टोली मुस्ताङ पुगेको छ। अध्ययन टोलीले कास्की ,तनहु, लमजुङ ,बाग्लुङ र त्यसपछि मुस्ताङमा अनुसन्धानात्मक अध्ययन सुरु गरेको छ । बदलिदो डिजिटल युगमा महिला उद्यमीलाई सहज वित्तिय कारोबार गर्न अनुसन्धानले सहयोग पुग्ने विश्वास रहेको मुख्य अनुसन्धानकर्ता रितेश ठाकुरले बताए । यो अनुसन्धानले मुस्ताङका महिला उद्यमीको वर्तमान अवस्था र उनीहरूलाई डिजिटल प्रविधिमा रुपान्तर गर्न टेवा पुग्ने उनले बताए ।"
काठमाडौंका सुकुम्बासीको प्रदर्शन (भिडियो),काठमाडौं: काठमाडौंका सुकुम्बासीले आज पनि विरोध प्रदर्शन गरेका छन् । उचित विकल्पबिना नै आफूहरूलाई उठिबास लगाउन खोजिएको भन्दै बागमती किनारका सुकुम्बासीले काठमाडौंका विभिन्न ठाउँमा प्रदर्शन गरेका हुन् । संयुक्त राष्ट्र सुकुम्बासी मोर्चा र नेपाल महिला एकता समाजको नेतृत्वमा उनीहरूले काठमाडौंको भृकुटिमण्डपबाट र्यालीसहितको प्रदर्शन गरेका हुन् । बस्ती हटाउन काठमाडौं महानगरले चलाएको अभियानको विरोध गर्दै उनीहरूले नाराबाजी गरेका थिए । विगतमा सुकुम्बासीसँग भएको सम्झौता कार्यान्वयन गर्न पनि उनीहरूले माग गरेका छन् । सोमबार काठमाडौं महानगरपालिका र अधिकार सम्पन्न बागमती सभ्यता एकीकृत विकास समितिको टोली एक्स्काभेटर लिएर बस्ती हटाउन पुगेपछि सुकुम्बासी बस्तीमा झडप भएको थियो ।
७९ किलो गाँजा बरामद,हेटौंडा : मकवानपुरको मनहरी गाउँपालिका वडा नम्बर६ स्थित कत्लेखोला भन्ने ठाउँबाट प्रहरीले ७९ केजी लागूऔषध गाँजा बरामद गरेको छ। डब्लुबी ५९ सी ६७३५ नम्वरको भारतीय ट्रक सडक छेउमा रोकेर गाँजा लोड गर्दै गरेको अवस्थामा आज बिहान उक्त परिमाणको गाँजा बरामद गरिएको जिल्ला प्रहरी कार्यालय मकवानपुरका प्रहरी नायव उपरीक्षक एवं प्रवक्ता टेकबहादुर कार्कीले जानकारी दिए। विषेश सूचनाको आधारमा प्रहरी गाँजा लोड हुँदै गरेको अवस्थामा पुगेको उनले बताए। ट्रक चालक फरार रहेको र थप अनुसन्धान भइरहेको बताए।
ककपिटमा धुँवा देखिएपछि बैंकक उडेको निगमको जहाज बंगलादेशमा आकस्मिक अवतरण,"काठमाडौं : काठमाडौंदेखि बैंककका लागि उडेको नेपाल वायुसेवा सेवा निगमको जहाज बंगलादेशमा आकस्मिक अवतरण गरेको छ। ककपिटमा धुँवा निस्किएपछि ३:३७ मा उडेको न्यरोबडी अल्फा किलो व्हिस्की बंगलादेशको सीजीपी एयरपोर्टमा आकस्मिक अवतरण गरेको निगमका सहप्रवक्ता गणेश घिमिरेले जानकारी दिए। उनका अनुसार ककपिटमा धुँवाजस्तो देखिएपछि बैंकक उडेको विमान डाइभर्ट गरेर बंगलादेश अवतरण गरेको थियो। विमानमा १५२ जना यात्रु सवार रहेको घिमिरेले बताए। 'जहाजको ककपिटमा धुँवाजस्तो देखिएपछि विमान बंगलादेश डाइभर्ट गरिएको हो। सामान्य समस्या समाधान भइसकेको छ। अहिले उक्त विमान बंगलादेशबाट बैंकका लागि उड्ने तयारीमा छ,' सहप्रवक्ता घिमिरेले अन्नपूर्णसँग भने।"
पूर्वआईजीपी प्रधानको राजनीतिक यात्रा,परासी: २३ वर्षे राजनीतिक यात्राको संघर्षपछि पूर्वआईजीपीसमेत रहेका ध्रुवबहादुर प्रधानलाई संसद् प्रवेशको ढोका खुलेको छ । निर्वाचनमा चार पटक पराजित उनी पाँचौं पटक प्रतिनिधि सभा सदस्य चयन भए । ०२७ सालबाट प्रहरी निरीक्षक(इन्पेक्टर)बाट जागिरे जीवन सुरु गरेका उनी अहिले राष्ट्रिय प्रजातन्त्र पार्टीको उपाध्यक्ष हुन् । उनले २०५३ देखि २०५४ सालसम्म प्रहरी महानिरीक्षक (आईजीपी) रहेर काम गरे । २०५४ सालको स्थानीय चुनाव उनकै कार्यकालमा भयो । चुनावपछि उनलाई तत्कालीन प्रधानमन्त्री गिरिजाप्रसाद कोइराला नेतृत्वको मन्त्रिपरिषद्ले सल्लाहकारका रुपमा नियुक्त गर्ने निर्णय गर्यो । सल्लाहकारका रुपमा राज्यमन्त्रीको सेवा सुविधा दिएर उनलाई प्रहरी हेडक्वाटरमै राखियो । कार्यकाल सम्हालेको १० महिनापछि उनले प्रधानमन्त्रीलाई राजीनामा दिई अवकाश लिए । प्रधानले आफ्नो २८ वर्षे प्रहरीको जागिरे जीवनलाई २०५५ सालदेखि विश्राम दिए । त्यसपछि उनी राजनीतिमा लागे । २०५६ सालको आमनिर्वाचनमा स्वतन्त्रबाट आफ्नै गृह जिल्ला नवलपरासीबाट उम्मेदवारी दिने उनको सोचलाई राप्रपाले परिवर्तन गरिदियो । २०५६ सालको संसदीय निर्वाचनमा राप्रपाबाट नवलपरासी क्षेत्र नं ४ मा उम्मेदवार बनेर उनी चुनावी प्रतिस्पर्धामा होमिए । त्यतिबेला उनी कांग्रेस उम्मेदवारसँग पराजित भए । ०५८ को मध्यावधि निर्वाचनमा प्रधानले तत्कालीन क्षेत्र नं ४ र ५ को दुवै क्षेत्रबाट निर्वाचन लडे पनि पराजित भए । २०६४ र २०७० सालको निर्वाचनमा भारी मतले पराजित उनी यस पटक संसदसम्म आउन सफल भए । अबको राजनीतिक यात्रा कस्तो हुने भन्ने उनको कामले देखाउनेछ।
नेप्से ओरालो लाग्दा कारोबार रकम ८४ करोडमा सीमित,काठमाडौं : सेयर बजार निरन्तर ओरालो लागेको छ। सेयर कारोबारको दोस्रो दिन सोमबारदेखि ओरालो लागेको बजार आजसम्म जारी रह्यो। आज नेप्से परिसूचक ३५१ प्रतिशतले घटेको छ। नेप्से परिसूचक ३५१ अंकले घटेर १९४९८५ विन्दुमा अडिएको छ। नेप्से ओरालो लागेसँगै कारोबार रकम पनि घटेको छ। आज ८४ करोड २६ लाख ९५ हजार ३०१ रुपैयाँको सेयर कारोबार भयो। यसदिन २२८ कम्पनीको १५ हजार ६१९ पटकको कारोबारमा २३ लाख ५५ हजार ८४५ कित्ता सेयर खरिदबिक्री भए। कारोबार रकमका आधारमा हिमालयन डिस्टिलरी शीर्षस्थानमा रह्यो। सो कम्पनीको ४ करोड ७९ लाख ३४ हजार ४२३ रुपैयाँको सेयर कारोबार भयो। ४ करोड १५ लाखको कारोबार गरी नविल बैंक दोस्रो स्थानमा र ३ करोड बढीको सेयर कारोबार गरी नेष्डो समृद्धि लघुवित्ती वित्तीय संस्था तेस्रो स्थानमा रह्यो। कारोबारमा आएका १३ समूहमध्ये ११ को सूचक घट्यो भने २ को बढ्यो। फाइनान्स समूहको सूचक सर्वाधिक १०९ प्रतिशतले घट्यो। ११ समूहको सूचक ओरालो लागेको सेयर बजारमा माइक्रोफाइनान्सको ००१ र ट्रेडिङ समूहको ०८८ प्रतिशतले सूचक बढेको हो।
कालिञ्चोक दर्शनको आइपिओ खुला,काठमाडौं : कालिञ्चोक दर्शन लिमिटेडले स्थानीय तथा वैदेशिक रोजगारीमा रहेका नेपालीका लागि साधारण शेयरको बिक्री खुला गरेको छ। कम्पनीले पहिलो चरणमा आजदेखि प्रतिकित्ता एक सय अङ्कित दरमा दुई लाख २८ हजार कित्ता शेयर प्राथमिक सार्वजनिक निष्कासन (आइपिओ)को निष्कासन तथा बिक्री खुला गरेको हो। कम्पनीले आफ्नो जारी पूँजी ६० करोडको दुई प्रतिशत अर्थात् एक करोड २० लाख मूल्य बराबरको कुल एक लाख २० हजार कित्ता शेयर आयोजना प्रभावित स्थानीय बासिन्दाका लागि छुट्याएको छ। त्यस्तै जारी पूँजीको १८ प्रतिशत अर्थात् १० करोड ८० लाखको १० लाख ८० हजार कित्ता शेयरमध्ये १० प्रतिशतले हुने एक लाख आठ हजार कित्ता शेयर वैदेशिक रोजगारीमा रहेका नेपालीका लागि निष्कासन गरेको कम्पनीले जनाएको छ। निष्कासन गरेको शेयरमा आयोजना प्रभावित स्थानीय बासिन्दाले छिटोमा यही मङ्सिर २८ गतेसम्म र सो अवधिमा मागबमोजिम आवेदन नपरे आगामी पुस १४ गतेसम्म न्यूनतम १० कित्तादेखि अधिकतम चार हजार नौ सय ९० कित्ता खरिदका लागि आवेदन दिन सक्ने कम्पनीले सार्वजनिक गरेको आह्वानपत्रमा उल्लेख छ। त्यस्तै वैदेशिक रोजगारीमा रहेका नेपालीहरूले मङ्सिर २८ गतेसम्म अधिकतम १० हजार आठ सय कित्ता शेयर खरिदका लागि आवेदन दिन सक्नेछन्। लगानीकर्ताले मेगा बैंक तथा सेञ्चुरी बैंकले तोकेका शाखा कार्यालय र कम्पनीको कार्यालय तथा कम्पनीको धितोपत्र निष्कासन तथा बिक्री प्रबन्धक नबिल इन्भेष्टमेन्ट बैंकिङ लिमिटेडको कार्यालयबाट शेयर खरिदका लागि आवेदन दिन सक्ने छन्। त्यस्तै कम्पनीले नेपाल धितोपत्र बोर्डबाट स्वीकृतिप्राप्त आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट सी आस्वा प्रणालीमार्फत शेयर खरिदको आवेदन दिने व्यवस्था मिलाएको छ। कम्पनीले दोलखाको चरिकोटबाट कालिञ्चोक भगवती मन्दिरसम्मको केबलकार सञ्चालन गरिरहेको छ। कम्पनीलाई केयर नेपालले केयरएनपी बिबी प्लस आइआर प्रमाणपत्र प्रदान गरेको छ। रासस
"स्याङ्जा २ र बाजुरामा पुन: मतदान नहुने, मतगणना सुरु गर्न आयोगको निर्देशन",काठमाडौं : स्याङ्जा२ र बाजुरामा मतगणना सुरु गर्ने निर्वाचन आयोगले निर्णय गरेको छ। बुधबार बसेको आयोगको बैठकले ती क्षेत्रमा पुन: निर्वाचन नगरी मतगणना सुरु गर्न निर्देशन दिएको हो। निर्वाचन आयुक्त रामप्रसाद भण्डारीले स्याङ्जा २ र बाजुरामा मतगणना सुचारु गर्ने निर्णय भएको बताए। उनले अन्नपूर्णसँग भने 'ती दुई क्षेत्रको मतगणना सुरु गर्न आयोगले निर्देशन दिइसकेको छ।' मंसिर ४ मा भएको प्रतिनिधिसभा तथा प्रदेशसभा निर्वाचनको मतगणनामा विवाद भएपछि ती स्थानमा पुन: निर्वाचन गराउन माग गरिएको थियो। निर्वाचनमा बाजुरामा कांग्रेस र एमालेले बुथ कब्जा गरेको एकअर्को आरोप छ। मतदानस्थलमा एमाले र कांग्रेसका कार्यकर्ताबीच विवाद हुँदा दुईजनाले ज्यान गुमाएका थिए। स्याङ्जामा मतगणनाको क्रममा नेपाली कांग्रेसले धाँधली गरेको भन्दै अन्य पार्टीका उम्मेदवारहरुले विरोध गरेपछि गणना रोकिएको थियो।
अब प्रधानमन्त्री बन्ने तयारीमा लाग्छु : गगन थापा,"काठमाडौं : नेपाली कांग्रेसका महामन्त्री गगन कुमार थापाले प्रधानमन्त्री बन्नका लागि संसदीय दलको निर्वाचनको तयारीमा लाग्ने बताएका छन्। महिला हिंसा विरुद्धको १६ दिने अभियानका सन्दर्भमा महिला सुरक्षा दबाब समूहले बुधबार काठमाडौंमा आयोजित कार्यक्रममा आफू संसदीय दलको निर्वाचनको तयारीमा रहेको बताएका हुन्। उनले भने, 'शुक्रबारसम्म मतदातालाई धन्यवाद दिने र त्यसपछि अर्को चुनाव अर्थात् पार्टीभित्रको संसदीय दलको नेताका लागि तयारीमा जुट्छु।' त्यस्तै, महामन्त्री थापाले पाँच वर्षपछि हुने निर्वाचनमा ३३ प्रतिशत महिला सहभागीताका लागि अहिलेदेखि नै आवश्यक कानुन निर्माणको थालनी गर्नुपर्ने पनि बताए । कहिलेकाही मन्त्रिपरिषद्मा महिला सहभागीता शून्य हुने अवस्थालाई पनि अब अन्त्य गर्नुपर्ने उनले बताए। त्यस्तै थापाले महिला हिंसालाई जरैदेखि हटाउनका लागि दलहरु मिलेर काम गर्नुपर्ने र आवश्यक नीतिनियम तर्जुमा गर्नुपर्ने धारणा राखे।"
स्याङ्जामा अझै हल भएन मत गणनाको विवाद,"स्याङ्जा: निर्वाचन सम्पन्न भएको आज ११ औं दिन हो। निर्वाचन आयोग आफैंले तोकेको २ दिन समयसीमा कट्न लाग्यो। तर, निर्णय आएको छैन। मुलुकका प्राय: सबै निर्वाचन क्षेत्रले संसद पाइसकेका छन्। स्याङ्जा २ को मत भने अझैं अन्योलमै पारिएको छ। मंसिर ४ मा सम्पन्न प्रतिनिधि सभा तथा प्रदेश सभा सदस्य चयनका लागि भएका मतपेटिका नगरपालिकाको भवनभित्र राखिएकाले नगरपालिकाको सबै काम ठप्प छ । नगरबासी नगरपालिकाको सेवा प्रवाहबाट बञ्चित छन् । नगरपालिका परिसरमा दर्जनौं सुरक्षाकर्मी परिचालित छन्। नगरपालिकाका सयभन्दा बढी कर्मचारी गेट बाहिर बसेर अत्यावश्यक सेवा दिएका छन। नगरबासी दिनहुँको होहल्ला सुनेर र हेरेर रमिते बन्नु परेको छ। राजनीतिक दलहरु मुख्यतः नेपाली कांग्रेस र नेकपा एमालेले दुई वटा मुख्य मुख्य चोकमा नाराबाजीसहित बसेका छन् । कुनै बेला चर्को नारा लाग्ने त कुनै बेला सांगीतिक वातावरण बन्ने गरेको छ । यी दृश्य देखेको सरोकारवाला निकाय स्थानीयको समस्या हल गर्नुको साटो चुपचाप छ । एमाले विगत १० दिनदेखि र कांग्रेस ९ दिनदेखि आफना अडान राख्दै सहमतिको साटो आन्दोलन गरिरहेका छन् । निर्वाचन आयोगले पनि निर्णय गर्न सकेको छैन। आफैँले तोकेको समयसीमामा पनि निर्णय लिन नसकेको भन्दै आयोगप्रति स्थानीयको आक्रोश छ । सबै ठाउँका मतपरिणाम सार्वजनिक भैसक्दा स्याङ्जा निर्वाचन क्षेत्र नं २ को भने मतगणना हुन नसक्नु अत्यन्तै दु:खद रहेको नेपाली कांग्रेस केन्द्रीय सदस्य सरस्वती तिवारीको भनाइ छ। उनी भन्छिन्, निर्वाचनमा अवलम्बन गर्नुपर्ने सबै बिधि र तरिका कानूनी रुपमा पुरा गरेर मतपेटिका मतगणनास्थलमा राखिरहनु दुखद् हो । यसको निकासका लागि अब ढिलो गर्नु हुदैन् । त्यसो त, निर्वाचनका बेला बुथ कब्जा गरी ल्याएका मत गणना गर्न नहुने भन्दै पुनःमतदान गरिनुपर्ने बताउँछन एमाले जिल्ला अध्यक्ष सूर्यप्रसाद गैरे(पारस)। नगरपालिकाको सेवा प्रवाहमा जुटेका कर्मचारी गेटमा बसेर अत्यावश्यक सेवा उपलब्ध गराइरहेका छन् । कार्यालयका अन्य काम २ सातादेखि बन्द छन् । नगरपालिकाका झण्डै एक दर्जन शाखाका प्रमुख बाहिर बसेर अत्यावश्यक सेवामात्र उपलब्ध गराइएको निमित्त प्रमुख प्रशासकीय अधिकृत ज्ञानप्रसाद अर्यालले जानकारी दिए। उनी भन्छन्, मतपेटिका नगरपालिकाको भवनभित्र राखिएकाले भित्र जान पाइएको छैन। कर्मचारी, सुरक्षाकर्मी, नगरबासीलगायत नगरपालिकासँग सरोकार राख्ने सबैलाई दु:ख, कष्ट भएको छ।"
भरतपुर महानगरपालिकाले अवैध संरचना हटाउने,"भरतपुर : भरतपुर महानगरपालिकाले अवैध रुपमा निर्माण गरिएका संरचना हटाउने भएको छ । महानगरपालिकाले ३५ दिने सूचना जारी गर्दै अवैध संरचनालाई हटाउन आग्रह गरेको हो । महानगरपालिकाले मङ्गलबार जारी गरेको सूचनामा तोकिएको समयभित्र त्यस्ता संरचना सम्बन्धीत धनीले नहटाए आफैंले हटाउने जनाएको छ । संरचना हटाउँदा लाग्ने खर्चसमेत सम्बन्धित व्यक्ति वा संस्थाबाटै असूल गर्ने सूचनामा उल्लेख छ। महानगरले सार्वजनिक जग्गामा स्वीकृति नलिइ निर्माण भएका भवन, टहरा र संरचना, सडक क्षेत्राधिकार मिचेर बनाइएका टहरा, पर्खाल एवं अन्य सरंचरना, स्वीकृत नलिइ भवनका अगाडि निर्माण भएका ट्रस, जस्ता राखेर निकालेका अस्थायी पाली, अस्थायी टहरालगायतका अन्य संरचना, सडकमा फुटपाथबाट सवारी साधन उक्लिन बाटो अवरुद्ध हुने गरी ढलाइ गरी बनाइएका स्थायी र्याम्प, नक्शापासमा बेसमेन्ट पार्किङ स्वीकृत गरी अन्य प्रयोजनः पसल, गोदाम, रेन्टुरेन्ट आदि प्रयोग भइरहेका बेसमेन्ट हटाउने सूचनामा उल्लेख छ ।"
महत्त्व नबुझ्दा,"सहरमा केही कारखाना थिए। कारखानामा काम गर्नेहरू कोही सहरमा र कम आम्दानी हुनेहरू सहर बाहिरका काँठ क्षेत्रमा बस्थे। सहरभित्रै बस्ने एक कर्मचारीको कामसँग थप जिम्मेवारी पनि थियो। अर्थात् उनले कर्मचारीहरूको कामको समय सकिएको जनाउ घन्टी बनाउने। जब साँझको पाँच बज्छ, तब मेसिनको स्वीच अन गरेर अर्लाम बजाउँथे। ती कर्मचारी बिहान कार्यालय निस्कन्थे। उनी बिहान सबेरै काममा जान्थे। उनी काममा जाँदा दैनिक रूपमा बिहान घडी बनाउने पसलअगाडि उभिन्थे। आफ्नो नाडीमा बाँधिएको घडीको सूइँलाई पसलमा भएको घडीमा हेरेर समय मिलाउँथे। घडी बनाउने व्यक्तिले ती व्यक्तिको क्रियाकलाप हरेक दिन नियालिरहेका थिए। मनमनै भन्थे, होइन, यो मान्छे किन सधैं मेरै पसल अगाडि उभिन्छ ? भोलिपल्ट पनि त्यसरी नै ती व्यक्ति पसल अघि उभिए। घडी बनाउने पसलबाहिर निस्किए र सोधे, तपाईं जहिले पनि किन यहाँ उभिनु हुन्छ र मेरो पसलमा हेर्नु हुन्छ ? ती मानिसले बताए म नजिकैको एउटा कारखानामा काम गर्छु। मेरो काम साँझ पाँच बजे अलार्म बजाएर कर्मचारीलाई तिनलाई काम गर्ने समय सकिएको संकेत दिनु पनि हो। तसर्थ हरेक दिन तपाईंको पसलको घडी हेरेर समय मिलाउँछु। घडी बनाउने व्यक्ति ती कर्मचारीको कुरो सुनेर मजाले हाँसे। कर्मचारी अचम्मित भए। के बोलूँ के नबोलूँ ? भए। पसलेले हाँस्दै भने म पनि त हरेक साँझ आफ्नो घडी त्यही कारखानामा बजेको अलार्मबाट मिलाउँछु। नैतिक शिक्षा : कोही जसको भर परिरहेको हुन्छ, त्यो व्यक्ति पनि आफ्नो भर परिरहेको हुनसक्छ। तर, त्यो कुरो थाहा हुँदैन। मानिसले आफूसँग भएको कुरो पनि थाहा पाउँदैन।"
"समानुपातिकको १ करोड मत गणना गर्दा एमालेले कटायो २७ लाख, अरुको कति ?","काठमाडौं : प्रतिनिधिसभाको समानुपातिकतर्फ १ करोड मत गणना हुँदा एमालेले २७ लाख कटाएको छ। निर्वाचन आयोगको तथ्यांक अनुसार बुधबार १ करोड ४१ हजार १२८ मत गणना हुँदा एमालेले २७ लाख ९९४ मत ल्याएर पहिलो स्थान कायम गरेको हो। नेपाली कांग्रेसले २५ लाख ५९ हजार ८४ मत ल्याएर दोस्रो स्थानमा रहेको छ। यसैगरी नेपाल कम्युनिष्ट पार्टी (माओवादी केन्द्र)ले ११ लाख ४५ हजार ३४५ मत ल्याएर तेस्रो र राष्ट्रिय स्वतन्त्र पार्टीले १० लाख ९८ हजार ६४७ मत ल्याएर चौंथो स्थान कायम गरेको हो। राष्ट्रिय प्रजातन्त्र पार्टी ५ लाख ७१ हजार १४३, जनता समाजवादी पार्टीले ३ लाख ९६ हजार ४५१, जनमत पार्टीले ३ लाख ५९ हजार ८८८ मत पाएका छन्। यसैगरी, नेपाल कम्युनिष्ट पार्टी (एकिकृत समाजवादी)ले २ लाख ८२ हजार ६०६, नागरिक उन्मुक्ति पार्टीले २ लाख ५० हजार ४३१, लोकतान्त्रिक समाजवादी पार्टी, नेपालले १ लाख ४८ हजार ७५६ मत ल्याएका छन्। समानुपातिकतर्फको मत गणना जारी रहेको छ।"
मधेश प्रदेशको मुख्यमन्त्रीमा मेरो दाबी स्वभाविक : रामचन्द्र मण्डल,"जनकपुरधाम : प्रतिनिधिसभा र प्रदेशसभा निर्वाचनको नतिजा सार्वजनिक भएसँगै मधेश प्रदेशमा मुख्यमन्त्री को भन्ने विषयले चर्चा पाएको छ । प्रदेशसभाको प्रत्यक्ष ६४ सिटमध्ये १३ प्रत्यक्ष सिटमा र समानुपातिकमा सबैभन्दा बढी मत ल्याएको नेकपा एमाले भित्र मुख्यमन्त्री बन्नका लागि दौडधुप सुरु भएको छ । मुख्यमन्त्रीमा एमालेका केन्द्रीय सदस्य तथा धनुषा जिल्ला इन्चार्ज रामचन्द्र मण्डलको चर्चा पहिलो स्थानमा छ । १०७ सदस्यीय ( ९६४ प्रत्यक्ष ४३ समानुपातिक) प्रदेशसभामा एमाले जसपा गठबन्धनले जनमत र स्वतन्त्रसँग मिलेर सरकार बनाउने कसरतमा जुटेको छ । एमाले एक्लै १४, कांग्रेस १३, जसपा ९, लोसपा ७, जनमत ६, माओवादी ४, एकीकृत समाजवादी ४ र स्वतन्त्र ६ सिट हासिल गरेको छ । नेकपा माओवादी केन्द्रबाट पार्टी विभाजन हुँदा सांसद पद त्याग गरेर एमालेमै बसेको योगदान, व्यक्तित्व र समावेशीताका कारण पनि धनुषा १ खबाट निर्वाचित मण्डल निर्विकल्प मुख्यमन्त्रीको दाबेदार भएको एमालेले जनाएको छ । पार्टीले रामचन्द्र मण्डललाई मुख्यमन्त्रीको पहिलो प्राथमिकतामा राखेको एमाले श्रोतको भनाइ छ । अब बन्ने सरकारको मुख्यमन्त्रीका लागि आफ्नो दाबी स्वाभाविक भएको मण्डलले बताएका छन् । यसअघि माओवादीमा रहदा संसदीय दलको नेता र एमालेमा रहदा पार्टीप्रतिको लगाव र मेहनतले स्थानीय निर्वाचनमा खेलेको भूमिका तथा प्रदेशसभा निर्वाचनमा एमाले जसपा गठबन्धनलाई विजयी गराएको नाताले पनि मुख्यमन्त्रीका लागि आफ्नो दाबी स्वभाविक रहेको मण्डलले बताए । मुख्यमन्त्री राजनीतिक सहमतिबाट टुंगिने विषय हो । मधेश प्रदेशका जनताले मलाई नै खोजिरहेको महशुस गरेको छु । एमालेको सबैभन्दा बढी हैसियत भएको र योग्यता, क्षमताको आधारमा पनि मलाई नै अघि बढाउन तयार हुनुहुन्छ । त्यसकारण अब बन्ने सरकारको मुख्यमन्त्री पदमा मेरो दाबी स्वाभाविक छ,' उनले भने । प्रदेशसभामा ठूलो दल एमालेको नेतृत्वमा सरकार बनाउने गरी राजनीतिक सहमति गर्छौं,' उनले भने । उनले आफ्नो नेतृत्वमा एमालेजसपा, जनमत र स्वतन्त्र सहितको सरकार बन्ने र प्रदेशका जिल्लामा गरिब, निमुखा, घरबारविहीनलाई घर बनाई जनतालाई हस्तान्तरण गरिने बताए । मण्डलले जनताको आधारभूत आवश्यकता शिक्षा, स्वास्थ्य, रोजगार, पूर्वाधार विकास, ग्रामीण विद्युतीकरण, कृषि तथा पशुपालनलाई प्राथमिकता दिइने बताए । सबै जाति, भाषा, धर्म, सम्प्रदायको हितमा प्रदेश सरकारका गतिविधि अगाडि बढाइने उनको योजना छ । प्रदेशमा औद्योगिक क्षेत्रको विकास एवं विस्तार, साना तथा घरेलु उद्योगको प्रवद्र्धन, पर्यटकीय क्षेत्रमा टेवा पुग्ने गरी सरकारले काम गर्ने मण्डलले बताए । दुःखलाई सुखमा बदल्न पहल गर्छौं । गरिब, निमुखा, सेवामुखी, न्यायमुखी र आयमुखी नीति लिनेछौं । व्यवस्था धेरै पटक बदलियौं। अब जनताको अवस्था बदल्नेछौं,' मण्डलले भने । धनुषा क्षेत्र नम्बर १ (ख) बाट दोस्रो पटक निर्वाचित भएका हुन् । उनले सत्तारुढ गठबन्धनका लोसपा उम्मेदवार संजय सिंह ३ हजार १ सय १७ मतान्तरले पराजित गरेका हुन् । मण्डललाई मुख्यमन्त्रीमा अघि सार्न धनुषा निर्वाचन क्षेत्र नं २ (ख) का लखनलाल दासले समर्थन गर्ने जनाएका छन् । अहिलेकै अस्थामा प्रदेशको सबैभन्दा ठूलो दलको हैसियतले मुख्यमन्त्रीको दाबी पेश गर्ने त्यसले बन्ने सरकारको विषय निर्धारण गर्नेछ । मण्डलले एमालेका हरिनारायण महतो, मो समिर, लखन लालदास जस्ता साथीहरु आफ्नो पक्षमा रहेकोले मुख्यमन्त्रीमा स्वभाविक दाबी रहेको बताए । उनले भने, केन्द्रीय हेडक्वाटरसम्म कुरा पुगिसकेको छ, वहाँहरु पनि सकारात्मक हुनुहुन्छ, त्यसैले मेरो अनुभव र संसदीय अभ्यासलाई अगाडि बढाउन मेरो आवश्यकता पर्छ ।"
इतिहास बनाउने संघारमा महिला रेफ्री फ्रापार्ट,"दोहाः फ्रेन्च रेफ्री स्टेफनी फ्रापार्टले बिहीबार राति हुने जर्मनी र कोस्टारिकाविरुद्धको खेल खेलाएर इतिहास रच्ने भएकी छन्। कतारमा जारी विश्वकपको समूह ईअन्तर्गत हुने त्यो खेलपछि फ्रापार्ट पुरुष विश्वकपमा निर्णायक भूमिका निर्वाह गर्ने पहिलो महिला रेफ्री बन्नेछिन्। फिफाले पहिलो पटक पुरुष विश्वकपकमा लागि महिला रेफ्रीलाई चयन गरेको छ। जर्मनी र कोस्टारिकाबीच खेलका लागि फिफाले महिला असिस्टेन्ट रेफ्री नै चयन गरेको छ। ब्राजिलियन रेफ्री नेउजा ब्याक र मेक्सिकोकी करिन डियाज मेडिनाले फ्रापार्टलाई साथ दिनेछन्। विश्वकपअन्तर्गत ६४ वटा खेलमध्ये ४४औं खेलमा त्यो इतिहास बन्ने भएको छ। उनले यसअघि विश्वकप छनोट, फ्रेन्च कपको फाइनल पनि खेलाइसकेकी छिन्। यस्तै, सन् २०१९ को महिला विश्वकप फाइनल पनि फ्रापार्टले नै खेलाएकी थिइन्।"
प्रत्यक्षतर्फ १७ सिटमा खुम्चिएको माओवादीमा कसले कहाँबाट जिते ?,"काठमाडौं: नेकपा माओवादी केन्द्रले प्रत्यक्षतर्फ १७ निर्वाचन क्षेत्रमा जित हासिँल गरेको छ । १६ निर्वाचन क्षेत्रमा पुरुष र एक निर्वाचन क्षेत्रमा एक जना महिला निर्वाचित भएका छन्। २०७४ सालको निर्वाचनमा प्रत्यक्षतर्फ ३६ र समानुपातिक तर्फ १७ सिट ल्याएको माओवादी यो पटक प्रत्यक्षतर्फ १७ सिटमा खुम्चिएको छ। माओवादी केन्द्रबाट निर्वाचित हुनेमा पार्टी अध्यक्ष पुष्पकमल दाहाल प्रचण्ड, उपमहासचिवद्वय वर्षमान पुन, जनार्दन शर्मा छन् । यस्तै, देवेन्द्र पौडेल, शक्तिबहादुर बस्नेत, पूर्णबहादुर घर्तीमगर, माधव सापकोटा, राजन दाहाल, सुदन किराँती, महेन्द्रबहादुर शाही, सुर्यमान तामाङ दोङ, हितबहादुर तामाङ, अमनलाल मोदी, रामकुमार राई, छिरिङ डम्डुल लामा भोटे छन्। महिलाबाट एकमात्रै रेखा शर्मा निर्वाचित भएकी छन् । यस्तै नेपाल समाजवादी पार्टीका महेन्द्रराय यादव माओवादी केन्द्रको हसिंया हथौडा चिह्न लिएर चुनाव जितेका छन् । प्रचण्डले गोरखा २ बाट एमालेका अव्दुस मियालाई हराउँदै निर्वाचित भए । प्रचण्ड २०६४ सालदेखि केन्द्रीय राजनीतिको नेतृत्वदायी भूमिकामा छन् । पटक पटक निर्वाचन जित्दै आएका प्रचण्ड दुई कार्यकाल प्रधानमन्त्री भइसकेका छन् । रोल्पा १ बाट पूर्वअर्थ मन्त्री रहेका वर्षमान पुन निर्वाचित भए । एमालेका पूर्ण बुढामगरलाई २५ हजार २२९ मतान्तरले पराजित गर्दै पुन विजयी भएका हुन् । उनी राष्ट्रिय राजनीतिमा प्रभावशाली हस्तक्षेप गर्नसक्ने क्षमता भएका नेताका रूपमा चिनिन्छन् । १० वर्षे माओवादी सशस्त्र द्वन्द्वमा होमिएका पुन जनमुक्ति सेनाको डेपुटी कमाण्डर भएका थिए । पुनले शान्ति तथा पुनर्निर्माण, अर्थ, ऊर्जालगायतका मन्त्रालयको कार्यभार सम्हालेका छन् भने अहिले नेकपा माओवादी केन्द्रको उपमहासचिव छन् । ०२८ सालमा रोल्पाको जंकोट १ माडीचौरमा जन्मिएका पुन २०५२ सालमा माओवादी सशस्त्र द्वन्द्वका समयमा होलेरी चौकी आक्रमण हुँदा राजनीतिक कमिसार थिए । उनी पहिलो संविधानसभामा ललितपुर१ बाट निर्वाचित भएका थिए । पुनले अर्थ, उर्जासहित विभिन्न मन्त्रालयमा पटक पटक नेतृत्व गरिसेका छन् । त्यस्तै सिन्धुली २ बाट लेखनाथ दाहाल राजन निर्वाचित भएका छन् । दाहाल निर्वाचित हुँदा एमालेका मनोजजंग थापालाई पराजित भए । राजन सिन्धुलीका लोकप्रिय युवा नेताका रुपमा चिनिन्छन् । २०७४ मा राजन प्रदेशसभामा विजयी बनेका थिए । २०७४ मा राजन प्रदेशसभामा विजयी भएका थिए । २०३४ सालमा जन्मिएका राजनको राजनीतिक पृष्ठभूमि विद्यार्थी संगठन हो । रुकुम पूर्वमा लुम्बिनी प्रदेशमा पूर्वसभामुख भएर काम गरेका पूर्णबहादुर घर्ती निर्वाचित हुँदा एमालेका कैलाश ढुंगेल पराजित भए । अघिल्लो पटक रुकुम क्षेत्र नम्बर १(२) बाट प्रदेशसभामा निर्वाचित भएका थिए । साविक रूकुम जिल्ला चुनवाङ गाविस६ लाखर खोलामा २०२४ सालमा जन्मिएका घर्ती २०७४ मा लुम्बिनी प्रदेशको सभामुखमा निर्विरोध निर्वाचित भएका थिए । हाइस्कुलसम्मको अध्ययन गरेका घर्तीले संस्कृतको समेत अध्ययन गरेका छन् । २०५७ मा नेकपा(माओवादी)को केन्द्रीय सदस्य बनेका घर्ती पूर्व शिक्षक हुन् । २०६५ मंसिरदेखि २०६६ असारसम्म नेपाल टेलिभिजनको बोर्ड अध्यक्ष समेत भएका थिए । यस्तै, बागलुङ२ मा शिक्षामन्त्री रहेका देवेन्द्र पौडेल निर्वाचित भएका छन् । पौडेल निर्वाचित हुँदा एमालेकी मञ्जु शर्मा चालिसे पराजित भइन् । विसं २०२१ सालमा जन्मिएका पौडेल २०३७ सालदेखि राजनीतिमा सक्रिय छन् । बीएड, एमएसम्मको अध्ययन गरेका पौडेल २०६८ मा डा बाबुराम भट्टराई प्रधानमन्त्री हुँदा प्रमुख राजनीतिक सल्लाहकारको भुमिकामा थिए । पार्टीको शहरी विकास विभाग प्रमुखको जिम्मेवारीमा छन् । पौडेल २०७४ मा बागलुङबाट प्रतिनिधिसभामा प्रत्यक्ष निर्वाचित भएका थिए । सिन्धुपाल्चोक१ बाट माधव सापकोटा निर्वाचित भएका छन् । सापकोटा निर्वाचित हुँदा एमालेका सरेश नेपाल पराजित भए । सिन्धुपाल्चोकको चौतारा साँगाचोकगढी वडा नम्बर ४, कुविन्डेका माधव २०५६ देखि पूर्णरूपमा भूमिगत भएर माओवादी आन्दोलनमा सक्रिय रूपमा लागेका थिए । २०६३ वैशाख १० गते सिन्धुपाल्चोक सदरमुकाम चौतारामा माओवादीले गरेको आक्रमणको कमाण्डर माधव थिए । २०७५ जेठ ३ गते पार्टी एकतापछि तत्कालीन नेपाल कम्युनिष्ट पार्टी (नेकपा) को केन्द्रीय सदस्य तथा सिन्धुपाल्चोक जिल्ला सहईञ्चार्ज बने । माधवले पूर्वसभामुख अग्निप्रसाद सापकोटाको २०६३ साल, २०७० साल र २०७४ सालको तीनवटै चुनावमा कमाण्डर एवं आन्तरिक व्यवस्थापन सम्हालेका थिए । पूर्वगृहमन्त्री समेत रहेका शक्तिबहादुर बस्नेत पनि निर्वाचित भएका छन् । जाजरकोट१ बाट एमालेका नीरज आचार्यलाई ९ हजार ३१ मतान्तरले पराजित गर्दै बस्नेत विजयी भएका हुन् । नेकपा (माओवादी केन्द्र)का उपमहासचिव बस्नेत माओवादीका प्रभावशाली नेता भित्र पर्छन् । स्नातकसम्मको अध्ययन गरेका बस्नेत २०४१ देखि राजनीतिमा सक्रिय भएकाले हुन् । ०७० मा संविधानसभा सदस्य भएका थिए । पटक पटक निर्वाचित हुने नेतामा पर्छन् बस्नेत । २०६८, २०७३ र २०७७ मा मन्त्री समेत भए । दाङ २ बाट रेखा शर्मा झिनो मतान्तरले जितिन् । शर्माले एमाले महासचिव शंकर पोखरेललाई १९६ मतान्तरले हराइन् । अघिल्लो पटक समानुपातिक तर्फबाट सांसद भएकी थिइन् । विसं २०२६ सालमा जन्मिएकी रेखा सामान्य प्रशासन मन्त्रीसहित सचेतकको भूमिकामा समेत रहिन्। खोटाङ १ बाट रामकुमार राई निर्वाचित हुँदा एमालेका प्रभावशाली नेता विशाल भट्टराई २ हजार ६६९ मतान्तरले पराजित भए । विसं२०२५ सालमा जन्मिएका राई खोटाङको साकेला गाउँपालिका वडा नं २ रतन्छामा निवासी हुन् । २०४१ सालमा अखिलमा आबद्ध भएर राजनीतिक जीवनको सुरुआत गरेका राई २०४९ सालदेखि भूमिगत राजनीतिमा थिए । २०६४ सालमा खोटाङ १ बाट संविधानसभा सदस्यमा निर्वाचित उनी २०७४ मा खोटाङ २ बाट प्रदेश सभा सदस्य विजयी भए । प्रदेश १ को खानेपानी, सिँचाइ तथा ऊर्जामन्त्री समेत भएका उनी नेकपा माओवादी केन्द्रको पोलिटब्युरो सदस्य हुन् । यस्तै, भोजपुर१ मा सुदन किराँती निर्वाचित हुँदा प्रदेश १ का पूर्वमुख्य मन्त्री शेरधन राई पराजित भए । विसं २०३५ सालमा जन्मिएका किराँती रामप्रसाद राई गाउँपालिका१ भोजपुरका स्थायी बासिन्दा हुन् । २०५४ सालमा कम्युनिष्ट पार्टी (नेकपा माले) को सदस्यता लिएका सुदन २०६४ मा संविधानसभा सदस्यमा प्रत्यक्ष निर्वाचित भएका थिए । उनी ०७४ मा प्रतिनिधि सभामा प्रत्यक्ष निर्वाचित भएका थिए । ०४६ सालको प्रजातन्त्रसँगै नेकपा मालेको विद्यार्थी संगठनमा आबद्ध किराँती २०५८ देखि पूर्णकालीन भूमिगत राजनीतिमा प्रवेश गरेका थिए । बहालवाला अर्थ मन्त्री जनार्दन शर्मा रुकुम पश्चिम१ बाट निर्वाचित भए । शर्माले एमालेका नन्दराम देवकोटालाई पराजित गराए । नेकपा (माओवादी केन्द्र) का उपमहासचिव एवं अर्थमन्त्री शर्मा २०६४, २०७० र २०७४ मा पनि रुकुमबाटै निर्वाचित भएका नेता हुन् । यस्तै कर्णाली प्रदेशका पूर्वमुख्य मन्त्री महेन्द्रबहादुर शाही निर्वाचित हुँदा कालीकोटबाट एमालेका नागिन्द्र शाही पराजित भए । राष्ट्रिय राजनीतिमा हस्तक्षेपपूर्ण पहुँच राख्ने शाही शेरबहादुर देउवा प्रधानमन्त्री हुँदा संघीय सरकारको ऊर्जामन्त्री समेत भए । शाही अख्तियार दुरुपयोग अनुसन्धान आयोगका तत्कालीन प्रमुख आयुक्त लोकमानसिंह कार्कीविरुद्ध संसदमा महाभियोगको प्रस्ताव दर्ता गराउँदा प्रस्तावक थिए । २०३३ सालमा जन्मिएका शाहीले २०४८ सालमा कम्युनिष्ट पार्टीको सदस्यता लिएका हुन् । दोस्रो संविधानसभाको निर्वाचनमा कालीकोटबाट प्रत्यक्ष निर्वाचित शाही २०७४ मा कालीकोटबाट प्रदेश सभामा निर्वाचित भए । काभ्रे१ मा सुर्यमान तामाङ(दोङ)ले एमालेका रेशमबहादुर लामालाई तीन हजार ९६४ मतान्तरले पराजित गरे । तामाङ २०६४ सालको संविधानसभा निर्वाचनमा विजयी भएका थिए । काभ्रे तेमाल गाउँपालिका वडा नं ९ मा जन्मिएका तामाङ पञ्चायत विरोधी आन्दोलनमा पनि सहभागी भएका थिए । माओवादीको सशस्त्र द्वन्द्वमा होमिएका तामाङ २०६८ सालमा उर्जा राज्यमन्त्री भएका थिए । २०७० सालमा सप्पन्न संविधान सभा निर्वाचनमा भने झिनो मतले पराजित भएका तामाङ प्रचण्डका निकट मानिन्छन् । यस्तै, नुवाकोट१ मा हितबहादुर तामाङ निर्वाचित भएका छन् । तामाङले एमालेका बद्री मैनालीलाई पराजित गरे। ०२० सालमा जन्मिएका हितबहादुर पूर्व शिक्षक हुन् । ०३६ सालमा मार्क्सवाद, लेनिनवाद तथा माओवादको दर्शनबाट प्रभावित भएर कम्युनिष्ट राजनीतिमा लागेका हुन् । २०४८ सालमा नेकपा एकता केन्द्रको जिल्ला उपाध्यक्ष तथा २०४९ सालमा जनवादी युवा लिगको केन्द्रीय सदस्य बनेका तामाङ २०६३ मा अन्तरिम व्यवस्थापिका संसद्को विधायक बने । २०७४ मा भएको आमनिर्वाचनमा उनी प्रतिनिधि सभा सदस्य निर्वाचित भएका थिए । तामाङ २०६६ को झलनाथ खनाल नेतृत्वको सरकारमा युवा खेलकुदमन्त्री थिए । मोरङ४ बाट अमनलाल मोदी निर्वाचित हुँदा एमाले मोरङ अध्यक्ष विनोदप्रसाद ढकाल पराजित भए । ०४२ सालमा जन्मिएका मोदीको राजनीतिक जीवन २०५६ देखि सुरु भएको हो । राजनीतिक रूपमा सक्रिय रहँदा मोदीले जेल जीवन पनि बिताए । ०६० सालमा पक्राउ परेका उनी २ वर्ष ३ महिनासम्म जेलमा बसे । मोदीले ०७० को संविधानसभा सदस्य तथा ०७४ मा प्रतिनिधि सभा सदस्य बनेर काम गरेका छन् । हुम्ला १ मा छिरिङ डम्डुल लामा कार्चेन निर्वाचित हुँदा एमालेका दल रावल पराजित भए । हुम्लाको सिमकोट गाउँपालिका३ घर भएका कार्चेन कर्णाली प्रदेशको उद्योग, पर्यटन, वन तथा वातावरणमन्त्री भइसकेका छन् । २०६९ मा माओवादीको केन्द्रीय सदस्य बनेका थिए । नेपाल समाजवादी पार्टीका नेता महिन्द्रराय यादव माओवादी केन्द्रको चुनाव चिन्हवाट सर्लाही२ मा निर्वाचित भए । यादव निर्वाचित हुँदा लोकतान्त्रिक समाजवादी पार्टीका वरिष्ठ नेता राजेन्द्र महतोले हार व्यहोर्नुपर्यो।"
रातो मच्छिन्द्रनाथलाई बुङमतिबाट पाटन ल्याइयो (फोटोफिचर),ललितपुर : वर्षा र सहकालका देवता मानिने रातो मच्छिन्द्रनाथलाई बुङमतिबाट पाटन ल्याइएको छ। साइतअनुसार मंगलबार बुङमतिबाट मच्छिन्द्रनाथलाई पाटन ल्याइएको हो। हरेक वर्ष पाटनबाट सुरु हुने यो जात्रा बुङमतिमा पुगेर सकिन्छ। रातो मच्छिन्द्रनाथलाई बुङमती र पाटनमा ६६ महिना राखिने चलन छ। देवतालाई बुगमतीमा ६ महिना राखेर पाटन ल्याइएको हो। बुङमतीबाट देवतालाई खटमा बोकेर पाटन ल्याइने गरिन्छ। सोही क्रममा विधिवतरुपमा पूजा गर्ने चलन छ।
मङ्सिर २३ गतेदेखि माया खोला हाइड्रोपावरको आइपीओ आउँदै,"काठमाडौं : माया खोला हाइड्रोपावर कम्पनी लिमिटेडले स्थानीय तथा वैदेशिक रोजगारीमा रहेका नेपालीहरुका लागि साधारण सेयरको बिक्री खुला गर्ने भएको छ । कम्पनीले पहिलो चरणमा यही मङ्सिर २३ गतेदेखि प्रतिकित्ता एक सय अङ्कित दरमा १२ लाख ४० हजार कित्ता सेयर प्राथमिक सार्वजनिक निष्कासन (आइपीओ) को निष्कासन तथा बिक्री खुला गर्ने भएको हो । कम्पनीले आफ्नो जारी पूँजी एक अर्बको ३४ प्रतिशतले हुने ३४ करोड मूल्य बराबरको कूल ३४ लाख कित्ता साधारण सेयरमध्ये आयोजना प्रभावित स्थानीय बासिन्दाका लागि कूल १० लाख कित्ता सेयर छुट्याएको छ । त्यस्तै सर्वसाधारणमा निष्कासन गरिने शेयरको १० प्रतिशत अर्थात् दुई लाख ४० हजार कित्ता शेयर वैदेशिक रोजगारीमा रहेका नेपालीका लागि निष्कासन गर्न लागिएको कम्पनीले जनाएको छ । कम्पनीले आयोजना प्रभावित क्षेत्रका स्थानीयलाई निष्कासन गर्ने सेयरमध्ये ६० प्रतिशत अर्थात् छ लाख कित्ता शेयर आयोजना अति प्रभावित क्षेत्र सङ्खुवसभाको चैनपुर नगरपालिका८ र ९, धर्मदेवी नपा३, ४ र ५ तथा मादी नपा४ र ६ का बासिन्दाका लागि छुट्याइएको छ । त्यस्तै आयोजना अति प्रभावित क्षेत्रबाहेक सङ्खुवासभाको अन्य क्षेत्रमा बसोबास गर्नेका लागि ४० प्रतिशतले हुने चार लाख कित्ता शेयर निष्कासन गरिने सार्वजनिक आह्वानपत्रमा उल्लेख छ । निष्कासन गरिने सेयरमा आयोजना प्रभावित स्थानीय बासिन्दाले छिटोमा आगामी पुस ८ गतेसम्म र सो अवधिमा मागबमोजिम आवेदन नपरे पुस २४ गतेसम्म न्यूनतम १० कित्तादेखि अधिकतम एक लाख कित्ता खरिदका लागि आवेदन दिन सकिनेछ । त्यस्तै वैदेशिक रोजगारीमा रहेका नेपालीहरुले पुस ८ गतेसम्म अधिकतम ५० हजार कित्ता शेयर खरिदका लागि आवेदन दिन सक्नेछन् । निष्कासन गरिने शेयरमा स्थानीय बासिन्दाले प्राइम कमर्सियल बैंक, नेपाल एससबआई बैंक, प्रभु बैंक, ग्लोबल आइएमई बैंक तथा हिमालयन बैंकले तोकेका शाखा कार्यालय र आयोजना निर्माण कम्पनीको कार्यालय तथा कम्पनिको धितोपत्र निष्कासन तथा बिक्री प्रबन्धक प्रभु क्यापिटल लिमिटेडबाट शेयर खरिदका लागि आवेदन दिन सकिनेछ । त्यस्तै वैदेशिक रोजगारीमा रहेका नेपालीले नेपाल धितोपत्र बोर्डबाट स्वीकृति प्राप्त आस्वा सदस्य बैंक तथा वित्तीय संस्थाहरु र तिनका तोकिएका शाखा कार्यालयबाट सी आस्वाप्रणालीमार्फत सेयर खरिदको आवेदन दिने व्यवस्था मिलाएको छ । कम्पनीलाई इक्रा नेपालले इक्राएनपी आइआर बिबिबी माइनस प्रमाणपत्र प्रदान गरेको छ ।"
उदयपुरमा समानुपातिकतर्फ एमाले पहिलो दल,"उदयपुर : जिल्लामा ५ वटा सिट गुमाएको नेकपा एमाले समानुपातिकतर्फ अब्बल देखिएको छ । प्रतिनिधिसभाको दुई र प्रदेशसभाको चार गरी ६ वटा निर्वाचन क्षेत्र रहेको उदयपुरमा समानुपातिकतर्फ एमाले पहिलो नम्बरमा दर्ज भएको हो । सत्तारुढ गठबन्धनसँग चुनावी मैदानमा होमिएको एमालेले प्रतिनिधिसभा सदस्यतर्फ क्षेत्र नं २ मा अम्बरबहादुर रायामाझीले मात्र प्रत्यक्षमा विजयको झण्डा फहराएका छन् । बाँकी ५ वटा क्षेत्रमा लोकतान्त्रिकवामगठबन्धन समूहले नै जित निकालेको छ । निर्वाचनको अन्तिम मतपरिणाम आउँदा जिल्लाभरबाट एमालेले प्रतिनिधिसभातर्फ समानुपातिकमा ३७ हजार ६९९ मत पाएको छ । जसमा क्षेत्र नं १ बाट २३ हजार ८३६ र क्षेत्रनं २ बाट १३ हजार ८६३ मत पाएको हो । प्रदेशसभातर्फ एमालेले ३९ हजार ७५४ मत प्राप्त गरेको छ । जसमा २५ हजार ७५ मत क्षेत्र नं १ बाट र १४ हजार ६७९ मत क्षेत्र नं २ बाट प्राप्त भएको हो । त्यसैगरी कांग्रेसले प्रतिनिधिसभातर्फ २९ हजार ९९४ मत प्राप्त गरेको छ । जसमा क्षेत्र नं १ को १९ हजार ४७९ र क्षेत्रनं २ बाट १० हजार ५१५ मत प्राप्त भएको हो । कांग्रेसले प्रदेशसभामा ३० हजार १४५ मत प्राप्त गरेको छ । जसमा क्षेत्र नं १ बाट १९ हजार ५४७ र क्षेत्र नं २ बाट १० हजार ५९८ मत प्राप्त गरेको हो । एमाले र कांग्रेसपछि नेकपा माओवादी केन्द्रले तेस्रो स्थान पाएको छ । माओवादीले १७ हजार १४५ मत प्रतिनिधिसभामा प्राप्त गरेको छ । जसमा क्षेत्रनं १ बाट ९ हजार ७३९ र क्षेत्र नं २ बाट ७ हजार ४०६ मत प्राप्त गरेको हो । माओवादीले प्रदेशसभामा क्षेत्र नं १ बाट ८ हजार १७१ र क्षेत्र नं २ बाट ७ हजार ३२६ मतसहित कुल १५ हजार ४९७ मत प्राप्त गरेको छ । प्रतिनिधिसभातर्फ चौथो स्थानमा पुराना पार्टीलाई पछि पार्दै राष्ट्रिय स्वतन्त्र पार्टी पुगेको छ । उक्त पार्टीले ११ हजार १४३ मत प्राप्त गरेको छ । त्यसैगरी पाँचौमा राप्रपा, छैठौंमा नेकपा एकीकृत समाजवादीले स्थान ओगटेका छन् । मतपरिणाम अनुसार प्रतिनिधिसभातर्फ समानुपातिकमा कांग्रेसभन्दा एमालेको ७ हजार ७०५ मत बढि रहेको छ । त्यसैगरी प्रदेशतर्फ ९ हजार ६०९ मत एमालेको कांग्रेसभन्दा बढि छ ।"
समयमै काम नगर्ने १२ ठेकेदार कम्पनी कालोसूचीमा,"काठमाडौं सार्वजनिक खरिद अनुगमन कार्यालयले विकास तथा पूर्वाधार निर्माणलाई अलपत्र पार्ने र समयमा निर्धारित काम सम्पन्न नगर्ने १२ कम्पनीलाई कालोसूचीमा राखेको छ । कार्यालयले आज एक सूचना प्रकाशित गर्दै ती कम्पनीहरुलाई निश्चित समयका लागि सार्वजनिक निकायको खरिदमा संलग्न हुन नपाउने गरी प्रतिबन्ध समेत लगाएको हो । कार्यालयका अनुसार होमनाथ गौतम मुख्य सञ्चालक रहेको भारतसप्तकोसी जेभी काठमाडौंलाई साढे दुई वर्षका लागि कालोसूचीमा राखिएको छ । सडक डिभिजन कार्यालय बुटवलले यो ठेकेदार कम्पनीलाई कालोसूचीमा राख्नका लागि सिफारिस गरेको थियो । रानीजमराकुलरिया सिँचाइ आयोजनाको काममा ढिलाइ गर्ने हाइग्रिवासिद्धि साँई प्रकाश जेभीलाई पनि दुई वर्षका लागि कालोसूचीमा राखिएको छ । यो कम्पनीका सञ्चालक देपेन्द्रबहादुर शाही र नरेन्द्र प्रधान छन्। त्यस्तै, हेटौँडा महानगरपालिकाको सिफारिसमा भरतपुर चितवनको हाइवे कन्स्ट्रक्सन प्रालिलाई कालोसूचीमा राखिएको छ । नारायण सुवेदी मुख्य सञ्चालक भएको यो कम्पनीलाई एक वर्षका लागि कालोसूचीमा राखिएको सार्वजनिक खरिद अनुगमन कार्यालयले जनाएको छ । शहीद गङ्गालाल हृदय केन्द्र बाँसबारीको सिफारिसमा काठमाडौंको विधि बिल्डर्स प्रालि पनि कालोसूचीमा परेको छ । विप्लव पोख्रेल सञ्चालक रहेको यो कम्पनीलाई एक वर्षका लागि कालोसूचीमा राखिएको हो । खलङ्गा जाजरकोटको साइबाबा एन्ड तारा कन्स्ट्रक्सन एक वर्षका लागि कालोसूचीमा परेको छ । सञ्जयाकुमारी राना (शाह) सञ्चालक रहेको यो कम्पनीलाई कालोसूचीमा राख्न टोखा नगरपालिकाले सिफारिस गरेको थियो । त्यस्तै, नेपाल कृषि अनुसन्धान परिषद्को सिफारिसमा जुम्लाको अनुकूल निर्माण सेवालाई एक वर्षका लागि कालोसूचीमा राखिएको छ । यो कम्पनीको सञ्चालक तिलबहादुर भण्डारी छन् । काठमाडौंको नयाँ बानेश्वरमा कार्यालय रहेको पाँचखाल कन्स्ट्रक्सन प्रालिलाई कालोसूचीमा राख्न पर्यटन विकास आयोजना हेटौँडाले सिफारिस गरेको थियो । प्रेमप्रसाद अधिकारी सञ्चालक रहेको यो कम्पनीलाई एक वर्षका लागि कालोसूचीमा राखिएको छ । गुर्भाकोट नगरपालिका४ सुर्खेतमा रहेको प्रभु निर्माण सेवालाई पनि एक वर्षका लागि कालोसूचीमा राखिएको छ । रेशमबहादुर शाह सञ्चालक रहेको यो कम्पनीलाई कालोसूचीमा राख्न खानेपानी, सिँचाइ तथा ऊर्जा विकास निर्देशनालय सुर्खेतले सिफारिस गरेको थियो । उत्तरगया गाउँपालिका, रसुवाको सिफारिसमा सिद्धिजनक कन्स्ट्रक्सन एन्ड सप्लायर्स प्रालिलाई एक वर्षका लागि कालोसूचीमा राखिएको छ । यो कम्पनीका सञ्चालक सिद्धिबाबु रेग्मी छन् । कपिलवस्तु नगरपालिकाको सिफारिसमा रुपन्देहीको एसएसके निर्माण सेवा प्रालिलाई एक वर्षका लागि कालोसूचीमा राखिएको छ । यो कम्पनीका सञ्चालक सफीउर्रहमान अन्सारी छन्। त्यसैगरी, कृषि विकास निर्देशनालय डोटीको सिफारिसमा कैलालीको सुर्मादेवी कन्स्ट्रक्सनलाई एक वर्षका लागि कालोसूचीमा राखिएको छ । यो कम्पनीको मुख्य सञ्चालक मीनाकुमारी शर्मा कोइराला छन्। सडक डिभिजन कार्यालय चन्द्रनिगाहपुर रौतहको सिफारिसमा नीलगिरिनेसनलक्यानोन जेभीलाई पनि एक वर्षका लागि कालोसूचीमा राखिएको छ । नीलगिरि निर्माण सेवा प्रालिका सञ्चालक युवराज डाँगी, नेसनल डेभलपमेन्ट सेवा प्रालिका सञ्चालक धनकुमार थापा र क्यानोन कन्स्ट्रक्सन प्रालिका सञ्चालक गौरव पुडासैनी रहेका छन् । यी तीनवटै कम्पनी एक वर्षका लागि कालोसूचीमा परेका छन् । कालोसूचीमा राखिएको अवधिभर यी कम्पनीले सार्वजनिक निकायको खरिद कार्यमा सहभागी हुन पाउने छैनन् ।रासस"
चेतन ऐडीको हत्यारा पक्राउको माग गर्दै बाजुरामा रिलेअनसन,"बाजुरा : विद्यार्थी नेता चेतन ऐडीका हत्यारा पक्राउको माग गर्दै नेकपा एमालेले रिलेअनसन सुरु गरेको छ । एमाले कार्यकर्ताले अनेराश्ववियुका केन्द्रीय सदस्य ऐडीको हत्यारा पक्राउ गरी कारवाहीको माग गर्दै रिले अनसन सुरु गरेका हुन्। त्रिबेणी नगरपालिका ७ को नाटेश्वरी आधारभूत विद्यालयको मतदान केन्द्रमा विवाद हुँदा नेपाली कांग्रेसका कार्यक्रताहरुले विद्यार्थी नेता ऐडीको घरमै गइ कुटपिट गरी विभत्स हत्या गरेको एमालेको आरोप छ। हत्यामा संलग्न दोषीलाई पक्राउ गरी कारवाहीको माग गर्दै सदरमुकाम मार्तडीस्थित खुलामञ्चमा रिलेअनसन सुरु गरेको अनेरास्ववियुका नेता नरेश रोकायाले बताए। ऐडीको हत्या भएपनि घटनाका दोसीलाई प्रकाउ नगरेको भन्दै रिले अनसन सुरु गरेको नेकपा एमाले बाजुराका सचिव भरत थापाले बताए । नेपाली कांग्रेसले कब्जा गरेका मतदान केन्द्रको पुन मतदान, विद्यार्थी नेता ऐडीको न्याएको माग, आन्दोलनका क्रममा पक्राउ गरिएका युवाहरुलाई रिहाइ गर्नुपर्ने लगायतका मागसहित रिलेअनसन सुरु गरेको सचिव थापाले बताए । त्रिबेणी ७ मा ४ गते दिउँसो मतदानको समयमा नेपाली कांग्रेसका कार्यकर्ता र एमालेका कार्यकर्ताबीच झडप हुँदा सुरक्षाकर्मीले गोली लागेर २५ वर्षीय सञ्जिव ऐडीको घटनास्थलमै मृत्यु भएको थियो। सोही विषयलाईद लिएर विवादले चर्को रुप लिएको थियो। सञ्जीव ऐडीको मृत्युपछि कांग्रेस कार्यकर्ताले ऐडीको घरमै गएर कुटपिट गरेका थिए। ऐडीको उपचारका क्रममा मृत्यु भएको थियो।"
उदपुरका निर्वाचित प्रतिनिधिले भने प्रतिबद्धता अनुसारको काम गर्छौं,"उदयपुर: उदयपुरका निर्वाचित जनप्रतिनिधिले जनतासँग गरेको प्रतिबद्धता अनुसारका काम गर्ने बताएका छन् । विजयी उम्मेदवारले निर्वाचित भएको प्रमाणपत्र बुझ्दै आफूले जनतासँग गरेका प्रतिबद्धता पूरा गर्ने बताएका छन् । दुई प्रतिनिधि सभा र चार प्रदेश सभा सदस्य गरी ६ निर्वाचन क्षेत्र रहेको उदयपुरका सबै सदस्यलाई निर्वाचन आयोगले निर्वाचित भएको प्रमाणपत्र उपलब्ध गराएको छ । उदयपुर क्षेत्र नं १ को मतगणना स्थल त्रियुगा नमूना माध्यमिक विद्यालयमा एक कार्यक्रमकाबीच मुख्यनिर्वाचन अधिकृत कृष्णप्रसाद सुबेदीले विजयी प्रतिनिधि सभा सदस्य डाक्टर नारायण खड्का, प्रदेश सभा सदस्य राजन किराँती र हिमाल कार्कीलाई प्रमाणपत्र दिएका हुन् । त्यसैगरी क्षेत्र नं २ तर्फ निर्वाचन अधिकृतको कार्यालय रहेको उदयपुर उद्योग वाणिज्य संघको परिषरमा निर्वाचन अधिकृत जीवनकुमार भण्डारीले विजयी प्रतिनिधि सभा सदस्य अम्वरबहादुर रायमाझी, प्रदेश सभा सदस्य नारायणबहादुर वुर्जामगर र रामकुमार खत्रीलाई प्रमाणपत्र दिएका हुन् ।"
मंसिर २७ सम्ममा मेलम्चीको पानी काठमाडौँमा ल्याउँछौ : मन्त्री चौधरी,काठमाडौं: खानेपानी मन्त्री उमाकान्त चौधरीले यही मंसिर २७ गतेसम्ममा मेलम्चीको पानी वितरण गरिने बताएका छन् । आज मेलम्ची खानेपानी आयोजनाको कार्य प्रगति बुझ्न मुहानस्थल अम्बाथान पुगेका मन्त्री चौधरीले २७ गतेभित्र काठमाडौंमा पानी वितरण सुरु गरिने बताए । गत जेठ दोस्रो सातादेखि बन्द गरिएको मेलम्चीमा गएको सोमबारदेखि सुरुङमा पानी हाल्न थालिएको छ । पानी सुरुङमा हालेको करिब १० देखि १२ दिनपछि काठमाडौं पुग्ने मेलम्ची खानेपानी आयोजनाका साइड डिभिजनल इञ्जिनियर पदमबहादुर कुँवरले जानकारी दिए । मेलम्ची खानेपानीको हेडबक्स बाँधस्थल हेलम्बु पुगेर मन्त्री चौधरीले अब दीर्घकालीन रुपमै पानी पथान्तरणको कार्ययोजना बनाइएको जानकारी दिए । विभिन्न अध्ययन र प्रतिवेदनअनुसार सरकारले काम गर्ने उनले बताए । सुरुङको १ नम्बर गेटको अवलोकन गर्दै मन्त्री चौधरीले समयमै ढोका बन्द गरेका कारण क्षति नभएको बताए । थप क्षति नहोस् भनेर अपनाइएको सावधानीका कारण अहिले छिट्टै मेलम्चीको पानी पुनः सुरुङमा हाल्न सफल भएकामा उनले खुसी व्यक्त गरे। निरीक्षणका क्रममा खानेपानी सचिव मणिराम गेलालले योजनाअनुसार नै काम भइरहेकाले समयमै अर्थात् मंसिर २७ गतेभित्रै मेलम्चीको पानी वितरण गर्न मन्त्रालय प्रतिबद्ध रहेको बताए।
"भारतमा एकै परिवारका छ जनाको जलेर मृत्यु, तीन गम्भीर घाइते","नयाँ दिल्ली : विद्युत् प्रवाहमा गडबडी उत्पन्न भइ फिरोजावाद (उत्तरप्रदेश)को एक आवासीय भवनमा आगालागी हुँदा एकै परिवारका छ जनाको मृत्यु भएको छ । सोही परिवारका तीन जनाको गम्भीर अवस्थामा स्थानीय अस्पतालमा उपचार भइरहेको छ । मङ्गलबार राति लागेको आगोमा परेर तीन जना बालबालिकाको पनि ज्यान गएको फिरोजावादका प्रहरी उपरीक्षक आशिष तिवारीले बताए । आग्रा, इत्हा, मनिपुरीलगायत १८ वटा अग्निसमन केन्द्रका जवान र फिरोजावादसहित १२ वटा प्रहरी कार्यालयका सुरक्षाकर्मीको सयोगमा राति अबेर आगो निभाइएको उनले बताए । आगलागीको उक्त घटनालाई गम्भीररूपमा लिँदै मुख्यमन्त्री आदित्यनाथसहितको उच्च अधिकारीको टोली राति नै घटनास्थलमा पुगेर वस्तुस्थिति बुझ्नका साथै त्यसले सम्बद्ध निकाय तथा पदाधिकारीलाई तत्काल राहतका कार्य थाल्न निर्देशन दिएको थियो । मुख्यमन्त्री कार्यालयले दिवङ्गतहरूको चिरशान्तिको कामना गर्दै शोकसन्तप्त परिवारजनमा समवेदना प्रकट गरेको छ । मुख्यमन्त्रीले घाइतेलाई तत्काल अस्पताल लैजान र उचित उपचार गर्न जिल्ला प्रशासनका पदाधिकारीलाई निर्देशन दिँदै शीघ्र स्वास्थ्यलाभको कामना गरेका छन् । साथै उनले दुर्घटनामा ज्यान गुमाएकाका परिवारलाई तत्काल दुई लाख आर्थिक सहयोग उपलब्ध गराउने घोषणा गरेका छन् । रासस"
मुस्ताङबाट ५९ करोड ४० लाखको स्याउ बिक्री,"जोमसोम : मुस्ताङमा यसवर्ष ५९ करोड ४० लाख बढीको स्याउ जिल्ला बाहिर निर्यात भएको छ। ६ हजार ५९७ मेट्रिक स्याउ उत्पादन भएकोमा १० प्रतिशत स्याउ जिल्लामै लोकल उत्पादनमा खपत हुँदा उक्त परिमाणमा मुस्ताङले आर्थिक आम्दानी गरेको कृषि ज्ञान केन्द्र मुस्ताङले जनाएको छ। गत वर्ष ५ हजार ५६४ मेट्रिक टन स्याउ उत्पादन भएको थियो। यसवर्ष १ हजार ३३ मेट्रिक टन अर्थात १८ दशमलव ५६ प्रतिशत स्याउ थप उत्पादन वृद्धि भएको कृषि ज्ञान मुस्ताङले जनाएको छ। मुस्ताङबाट औसत प्रति केजी स्याउ एक सय रुपैयाँमा स्याउ बिक्री वितरण भएको कार्यालयको भनाई छ। तर, जिल्लामा खपत भएका स्याउ भने पर्यटकलाई १३० देखि १५० रुपैयाँसम्म बिक्री गरिएको थियो। मुस्ताङमा कम गुणस्तरका १० प्रतिशत स्याउ ब्रान्डी,जुस,साईडर र ड्राई एप्पल आदि बनाउन प्रयोग गरिएको छ। कृषि ज्ञान केन्द्र मुस्ताङले जिल्लाका विभिन्न किसानहरुको बगैंचामा पुगेर स्याउको तथ्यांक संकलन गरेको थियो। केन्द्रले क्रप कटिङ विधि र जिल्लाका स्थानीय स्याउ किसानहरुसँग सोधपुछ गरी स्याउ उत्पादनको तथ्यांक तयार गरेको कार्यालय प्रमुख प्रकाश बस्ताकोटीले जानकारी दिए। हामीले स्याउ किसानको बगैंचामा पुगेर क्रप कटिङ गर्यौं, उनीहरुसँग सोधपुछ पनि गर्यौं,कार्यालय प्रमुख बस्ताकोटीले भने,कुनै पनि निश्चित स्थानको निश्चित क्षेत्रफलमा फरकफरक तरिकाले स्याउ उत्पादनको मापन गरेका थियौं, यसले स्याउको औसत उत्पादन निकाल्ने गरेका छौं। चालुवर्ष २०७९०८० मा जिल्लाको कूल ५८० हेक्टर जमिनमा लगाइएको स्याउ बोटमा उक्त परिमाणमा स्याउ उत्पादन भएको हो। मुस्ताङका ५ वटै स्थानीय तहमा गरी कुल १ हजार ४७५ हेक्टर जमिनमा स्याउ खेती गरिएको छ। जिल्लामा उत्पादन हुने ५ सय ८० हेक्टर जमिनको उत्पादनशील स्याउ बगैँचाको क्रप कटिङ सर्वेक्षण गर्दा जिल्लामा प्रति हेक्टर जमिनमा ११ दशमलव ३७ मेट्रिक टन स्याउ उत्पादन हुने गरेको कृषि ज्ञान केन्द्रका कार्यालय प्रमुख बस्ताकोटीले बताए। यसैगरी जिल्लाको कुल स्याउ उत्पादन मध्ये यसवर्ष ४ सय ४० मेट्रिक टन उच्चनत्व प्रविधिमा आधारित स्याउको उत्पादन भएको छ। मुस्ताङमा कुल १ हजार ४७५ हेक्टर स्याउ उत्पादन क्षेत्रमध्ये कुल ३८ हेक्टर जमिनमा उच्च घनत्व प्रविधिमा आधारित स्याउ खेती विस्तार भएको छ। जसमध्ये २२ हेक्टर क्षेत्रफलमा लगाइएको उच्च घनत्व प्रविधिमा आधारित स्याउ बोटले उत्पादन दिने गरेको कृषि ज्ञान केन्द्रले उल्लेख गरेको छ। उच्च घनत्व प्रविधिमा आधारित प्रतिहेक्टर क्षेत्रफलमा लगाइएको स्याउ बोटमा करिब २० टनसम्म स्याउ उत्पादन हुने गरेको छ। कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीका अनुसार नयाँ स्याउ बगैँचाका बोटबाट स्याउ उत्पादन सुरु हुन थालेको, जिल्लाको किसानले स्याउ बगैँचा व्यवस्थापनमा ध्यान दिन थालेको र यसवर्ष स्याउका लागि अनुकुल मौसम भएकाले स्याउ उत्पादनमा राम्रो वृद्धि भएको हो। पछिल्लो केही वर्ष यता मुस्ताङका किसान धमाधम परम्परागत जातका स्याउभन्दा उच्च घनत्व प्रविधिमा आधारित स्याउ खेतीतर्फ आकर्षित हुन थालेका छन्। संघीय तथा प्रदेश सरकार अनुदानमा मुस्ताङका किसानलाई सहुलियत दरमा उच्चघनत्व प्रविधिमा आधारित स्याउ बिरुवा उपलब्ध गराइपछि स्याउ उत्पादनको क्षेत्रफल वृद्धि हुन थालेको छ। मुस्ताङमा स्याउ जोन कार्यक्रम अन्तर्गत करिब १२५ वटा सहकारीसमूहनिजी फर्म आवद्ध छन्। यसैगरी कृषि ज्ञानकेन्द्र मुस्ताङले स्याउ विशेष कार्यक्रमका साथै स्याउ ब्लक कार्यक्रमहरु संञ्चालन गर्दै आइरहेको छ। मुस्ताङमा उत्पादित स्याउमध्ये ७० प्रतिशत स्याउ जिल्ला बाहिर निर्यात हुने गरेको छ भने। बाँकी स्याउ जिल्लामै खपत हुने गर्छ। बर्सेनि मुस्ताङका बगैंचामा उत्पादित स्याउ खरिद गर्न जिल्ला बाहिरका व्यापारीहरु स्याउ नपाक्दै श्रावणभदौ महिनामा मुस्ताङ आउने गर्छन। स्याउ धनी र व्पायारीबीच स्याउ बगैँचा अवलोकन गरी आपसी सहमति ठेक्का सम्झौता गर्छन्। भदौ महिनामा स्याउका बैनापट्टा गरेर गएका व्यापारी असोज लागेपछि स्याउ टिप्न मुस्ताङ आउँछन्। मुस्ताङका किसानले जिल्लाका खुद्रा व्यापारीलाई पनि फुटकर रुपले स्याउ बिक्री गरिएको छ। मुस्ताङमा घुम्न आएका पर्यटकले यहाँबाट कोशेलीको रुपमा लैजान स्याउ खरिद गर्ने गरेको स्थानीय खुद्रा व्यापारी कल्पना नेपालीले बताइन्। उनका अनुसार मुस्ताङ आएका पर्यटकलाई प्रति केजी १३० रुपैयाँमा आफूहरुले स्याउ बिक्री गर्ने गरेको उल्लेख गरिन्।"
हेराल्ड कलेजमा ३९६ जनालाई दीक्षान्तको प्रमाणपत्र प्रदान,"काठमाडौं : हेराल्ड कलेज काठमाडौंको दीक्षान्त समारोह२०२२ सम्पन्न भएको छ । दीक्षान्त समारोहमा स्नातक (ग्रयाजुएट) तह पूरा गरेका ३ सय ९६ जनालाई दीक्षान्तको प्रमाणपत्र प्रदान गरिएको ही। त्यसमध्ये ३६१ विद्यार्थी बीएससी (अनर्स) कम्प्युटर साइन्स र ३५ जना विद्यार्थी बीएस्सी (अनर्स) इन्टरनेशनल बिजनेस म्यानेजमेन्ट विषयका रहेका छन्। ती बिद्यार्थीलाई बेलायतस्थित उल्भरहेम्टन विश्वविद्यालयका सह उपकुलपति ( प्रो भाइस चान्सलर) टिम स्टिलले दीक्षान्तको प्रमाणपत्र प्रदान गरे। कार्यक्रममा विद्यार्थीका अभिभावक, शिक्षक लगायतको उपस्थिति रहेको थियो । सो कलेजबाट दीक्षित उत्कृष्ट विद्यार्थीलाई इनोभेट नेपाल ग्रुपले छात्रवृति उपलब्ध गराएको छ । त्यसैगरी हेराल्ड कलेजमा अन्तराष्ट्रिय एमबिए अध्ययन गर्न पनि छात्रवृतिको व्यवस्था गरेको छ। दीक्षान्त समारोहमा बोल्दै कलेजका प्रमुख कार्यकारी अधिकृत (सिइओ) प्रकाश श्रेष्ठले नेपालमा उत्कृष्ठ र गुणस्तरीय शिक्षा प्रदान गर्न सफल हेराल्ड कलेज काठमाडौंले यस कलेजमा अध्ययन गर्ने विद्यार्थीले भविष्यमा सजिलै रोजगारी हासिल गर्न सक्ने बताए। उनले दीक्षित सबै विद्यार्थीको उज्ज्वल भविश्यको शुभकामना दिएका छन्। कार्यक्रमका प्रमुख अतिथि विश्वविद्यालयका प्रो भाइस चान्सलर टिम स्टिलले नेपालमा उत्कृष्ट शिक्षा लिन सफल हेराल्ड कलेज काठमाडौंका सम्पुर्ण टिमलाई धन्यबाद दिए। म यो गौरब गर्न चाहन्छु कि विश्वविद्यालयको सोच अनुसार कलेजले शिक्षा दिन सकेको छ, दीक्षित विद्यार्थीलाई प्रमाणपत्र दिन पाएकोमा खुसी लागेको छ', प्रो भाइस चान्सलर टिमले भने । दीक्षित हुने विद्यार्थीलाई बधाई दिँदै उनले भविष्यमा देशको लागि उल्लेखनीय काम गर्न हौसला दिए।"
संविधानविपरीत स्वास्थ्य शुल्क,"भक्तपुर : भक्तपुर नगरपालिकाका प्रमुख सुनिल प्रजापतिले नेपालको संविधानले प्रत्येक नागरिकलाई राज्यको आधारभूत स्वास्थ्य सेवा निःशुल्क हुने बन्दोबस्त गरिए पनि जनताको निःशुल्क उपचार पाउन नसकेको भन्दै दुःख व्यक्त गरेका छन्। नेपाल सरकार स्वास्थ्य तथा जनसंख्या मन्त्रालयको आयोजनामा मंगलबार भक्तपुरको बोडेस्थित कृषि विकास बैंक तालिम केन्द्रमा आयोजित संयुक्त वार्षिक समीक्षा गोष्ठीको दोस्रो दिन उनले प्रत्येक नागरिकलाई स्वास्थ्य सेवामा पहुँच हुने अधिकार प्रदान भए पनि सबै नेपाली नागरिक दुवै सेवासुविधाबाट वञ्चित हुन बाध्य हुनपरेको बताए। स्थानीय तहबाट प्रदान गरिने आधारभूत स्वास्थ्य सेवाको सुनिश्चितता विषयमा भएको प्यानल छलफलमा प्यानलिष्टका रूपमा सहभागिता जनाउँदै नगर प्रमुख प्रजापतिले भक्तपुर नगरपालिकाले कुनै पनि नगरवासीलाई २० मिनेटभित्र स्वास्थ्य सेवा दिन सक्ने गरी काम गर्दै आएको अवगत गराए। उनले नागरिकहरूको स्वास्थ्यसम्बन्धी जानकारी लिन घरदैलो नर्सिङ सेवा नगरपालिकाले सञ्चालन गर्दै आएको बताए। उनले स्वास्थ्य बीमाको भुक्तानी समयमा नहुनु, दक्ष जनशक्ति टिकाइराख्न गाह्रो हुनु, टेन्डर गरेको औषधि समयमा उपलब्ध नहुनु, आर्थिक अभावले भक्तपुर नपाबाट सञ्चालित ख्वप अस्पतालमा सिटी स्क्यान र एमआरआई राख्न नसक्नु र ख्वप अस्पतालको लागि सरकारकोतर्फबाट नियमित अनुदानको व्यवस्था नहुनुलगायत भक्तपुर नगरपालिकाका प्रमुख चुनौतीहरू रहेको उल्लेख गरे। कार्यक्रमका अर्का प्यानलिस्ट वक्ता नेपाल नगरपालिका संघका अध्यक्ष तथा धुलीखेल नपाका प्रमुख अशोक ब्यान्जुले धुलीखेल अस्पतालले स्वास्थ्य बीमामार्फत गरिब जनतालाई सहज रूपमा स्वास्थ्य सेवा उपलब्ध गराउँदै आएको बताए। संविधानमा उल्लेख भएका विषय कार्यान्वयन गर्ने जिम्मा संघ र प्रदेशको मात्र नभई स्थानीय सरकारको पनि भएको उनले बताए। उनले धुलीखेल नपाले स्वास्थ्यबारे डिजिटल डाटा लिई स्वस्थ सहर बनाउने अभियानमा लागेको बताए। उनले भने, कार्बनमुत्ता सहर बनाउने, एक घर एक धारा अभियान, अपांगता भएकालाई स्वास्थ्य बीमा निःशुल्क रूपमा गराउँदै आएका छौं। त्यस्तै, अर्का वक्ता धनकुटाको सहिदभूमि गाउँपालिकाका अध्यक्ष मनोज राईले स्थानीय तहमा आफ्नो अनुभवहरू सुनाउँदै सहिदभूमि गापा पहाडी जिल्लाको अत्यन्त विकट गाउँपालिका भएको बताउँदै स्वास्थ्य क्षेत्रलाई प्राथमिकतामा राखी ज्येष्ठ नागरिक, अपांगता भएका बिरामी, बालबालिका र महिलाहरूलाई लक्षित गर्दै घुम्ती स्वास्थ्य शिविर सञ्चालनमा ल्याएको बताए। उनले विकट गाउँपालिका भएकोले दक्ष स्वास्थ्यकर्मीको अभाव रहेको बताउँदै सरकारले विकट ठाउँमा काम गर्ने स्वास्थ्यकर्मीहरूलाई प्रोत्साहनका कार्यक्रमहरू ल्याउनु आवश्यक भएको बताए। स्वास्थ्य तथा जनसंख्या मन्त्रालय नीति योजना तथा अनुगमन महाशाखाका महानिर्देशक दीपेन्द्ररमण सिंहले स्वास्थ्य क्षेत्रमा विभिन्न स्थानीय तहबाट उल्लेखनीय काम भइरहेको बताए। उनले भने, संविधानप्रदत्ता स्थानीय तहबाट प्रदान गरिने आधारभूत स्वास्थ्य सेवा जनताको पहुँचमा पुर्याउन संघ, प्रदेश र स्थानीय तहबीच समन्वय र सहकार्य गर्दै अगाडि बढ््नुपर्छ। कार्यक्रमको सञ्चालन स्वास्थ्य महाशाखाका प्रमुख कृष्णप्रसाद पौडेलले गरेका थिए।"
चुनावमा कानुनविपरीत बालबालिकाको प्रयोग,"काठमाडौं : दलका र स्वतन्त्र उम्मेदवार चुनावमा कानुनविपरीत बालबालिका र विद्यालयको व्यापक प्रयोग गरेको पाइएको छ। बालबालिका प्रयोगका २ सय १६ वटा घटना भेटिएको बालबालिका शान्तिक्षेत्र राष्ट्रिय अभियान (सिजप)ले जनाएको छ। २५ विद्यालय, १ विद्यालय बस र ४ शिक्षक प्रयोग भएको तथ्यांक छ। विभिन्न राजनीतिक दल तथा स्वतन्त्र उम्मेदवारबाट कुल २ सय १६ वटा घटनामध्ये प्रचारप्रसार तथा यालीमा १४४, घरदैलोमा १२, आमसभामा १८, प्रचारप्रसार सामग्रीमा १३ र कलाकारका रूपमा २८ वटा घटनामा बालबालिकाको प्रयोग गरिएको छ, सिजपका सचिवालय प्रमुख आत्माराम थापाले भने। बालबालिकाकेन्द्रित निर्वाचन अभियानअन्तर्गत निर्वाचन आचारसंहिता, २०७९ लगायत बालबालिकासम्बन्धी विद्यमान कानुनी प्रावधानको कार्यान्वयनका लागि पहल कदमी, सचेतीकरण, प्रचारप्रसार, मतदान अघि, मतदानको दिन र मतदान पश्चात्को अवधिमा बालबालिका तथा विद्यालयको प्रयोग भएका उनको भनाइ छ। दलगत रूपमासबैभन्दा बढी लोकतान्त्रिक वामगठबन्धन दलबाट ९८ ठाँउमा बालबालिकाको प्रयोग गरेको भेटिएको जनाइएको छ। एमालेबाट ७१, अन्य सात दलबाट ३४ र स्वतन्त्र उम्मेदवारबाट १३ घटनामा बालबालिकाको प्रयोग भएको पाइएको हो। विद्यालयको दलगत प्रयोगको अवस्था हेर्दा लोकतान्त्रिक बामगठबन्धन दलले १५ र एमालेले १० वटा घटनामा विद्यालयको प्रयोग गरेको पाइएको छ। बालबालिका र विद्यालय शान्तिक्षेत्र अवधारणाको व्यवहारिक कार्यान्वयन अझै प्रभावकारी हुन नसकेको, मतदान स्थलका लागि विद्यालयको विकल्प खोज्न आवश्यक रहेको तथा मानव अधिकार आयोग र सिजपको संयुक्त अनुगमन निर्वाचनमा बालबालिका तथा विद्यालय प्रयोग भए नभएको अवस्थाका साथै बाल संरक्षणसँग सम्बन्धित सवालहरूको उठानका हिसावले समेत प्रभावकारी भएको पाइएको उनले बताए। सिजपले जिल्ला जिल्लामा निगरानी गरेको थापाले बताए। उनले भने, निर्वाचन आचारसंहिताले राजनीतिमा बालबालिका प्रयोग गर्न रोकेको छ। प्रयोग गर्नेलाई ३ वर्ष कैदसहित जरिवाना भनेको छ। उनले निर्वाचन आयोग र मानव अधिकार आयोगमा उजुरी गरेको बताए। उजुरीपछि आयोगले कोमल ओली लगायतलाइ स्पष्टीकरण सोधेको छ। कारवाहि प्रक्रिया अगाडि बढाएको छैन। मानव अधिकार आयोगको तर्फबाट अनुगमन गरी सरकारलाई ध्यानाकर्षण भएको छ, थापाले भने। के छ कानुनी व्यवस्था ? कानुनी व्यवस्थाले बालबालिका तथा विद्यालयको दलगत राजनीतिक प्रयोग तथा परिचालनलाई निषेधित गरेको छ। बालबालिकासम्बन्धी ऐन, २०७५ को दफा ६६ को उपदफा (२) (छ) बमोजिम राजनीतिक प्रयोजनका लागि बालबालिकालाई संगठित गर्ने वा हड्ताल, बन्द, चक्काजाम, धर्ना वा जुलुसमा प्रयोग गर्ने कार्यलाई बालबालिका विरुद्वको कसुर मानिएको छ र यस्तो कसुर गर्ने जोसुकैलाई दफा ७२ को उपदफा (३) खण्ड (ख) बमोजिम पचहत्तर रुपैयाँसम्म जरिवाना र तीन वर्षसम्म कैदको सजाय तोकिएको। विद्यालय शान्तिक्षेत्र राष्ट्रिय ढाँचा र कार्यान्वयन निर्देशिका २०६८ ले विद्यालयलाई दलगत राजनीति तथा अन्य हस्तक्षेपबाट मुक्त राख्ने उद्देश्य लिएको छ। निर्वाचन आचारसंहिता, २०७९ को दफा ३ बमोजिम आचारसंहिता राजनीतिक दल, उम्मेदवारलगायत गैरसरकारी संस्था, विद्यालय, सञ्चारमाध्यम समेतलाई लागू हुने प्रावधान रहेको छ। आचारसंहितको दफा ४ को (छ) र दफा १३ को (ट) मा बालबालिकालाई निर्वाचन प्रचारप्रसार, आमसभा जुलुसमा प्रयोग गर्न वा गराउन नहुने दफा ४ (ग) तथा दफा १० मा निर्वाचन प्रचारप्रसारमा विद्यालय र शिक्षक प्रयोग गर्न नहुने व्यवस्था उल्लेख छ।"
"काठमाडौं उपत्यका विकास प्राधिकरणले भन्यो, अतिक्रमण गरेर बनाइएका संरचना ३५ दिनभित्र हटाऊ","काठमाडौं : काठमाडौं उपत्यका विकास प्राधिकरणले जग्गा अतिक्रमण गरेर बनाइएका सबै संरचना ३५ दिनभित्र हटाउन भनेको छ । प्राधिकरणले बुधबार एक सूचना जारी गर्दै काठमाडौं उपत्यका भित्रका सरकारी, पर्ति, ऐलानी तथा खोलाको मापदण्ड बमोजिमका जग्गालाई अतिक्रमण गरी निर्माण गरिएका अनाधिकृत संरचना ३५ दिनभित्र खाली गर्न आह्वान गरेको हो। उपत्यकामा योजनाबद्ध भौतिक विकासका लागि आधारभूत मापदण्ड तय गर्न काठमाडौँ उपत्यका विकास प्राधिकरण ऐन, २०४५ को दफा ३ बमोजिम काठमाडौं उपत्यका विकास प्राधिकरण स्थापना भएको सूचनामा उल्लेख गरिएको छ । नायक विकास आयुक्तबाट जारी सूचनामा भनिएको छ, उपत्यकाका नगरहरुको पुनर्निर्माण, विकास र विस्तार मार्फत काठमाडौं उपत्यकालाई व्यवस्थित गर्ने उद्देश्यका साथ उपत्यकामा योजनावद्ध भौतिक विकासका लागि आधारभूत मापदण्ड तय गर्न काठमाडौं उपत्यका विकास प्राधिकरण ऐन, २०४५ को दफा ३ बमोजिम काठमाडौं उपत्यका विकास प्राधिकरणको स्थापना भएको र उक्त मापदण्डको कार्यान्वयन सम्बन्धमा नियमित, नियन्त्रण र निषेध गर्ने अधिकार काठमाडौं उपत्यका विकास प्राधिकरण ऐन, २०४५ को दफा ८ बमोजिम यस प्राधिकरणमा रहेकाले काठमाडौं उपत्यका भित्रका सरकारी, पर्ति, ऐलानी तथा खोलाको मापदण्ड बमोजिमका जग्गालाई अतिक्रमण गरी निर्माण गरिएका अनाधिकृत संरचना ३५ दिनभित्र खाली गरी सो को जानकारी यस प्राधिकरणलाई गराउन यो सूचना प्रकाशन गरिएको छ । नहटाएको खण्डमा अतिक्रमण गरी निर्माण गरिएका संरचना प्राधिकरणले हटाउँदा वा भत्काउँदा लागेको लागत सम्बन्धित व्यक्ति वा संस्थाबाट असुल उपर गरिने चेतावनी दिएको छ।"
बागमतीमा गठबन्धनकै बहुमत,"हेटौंडा : बागमती प्रदेशमा प्रत्यक्षतर्फ सत्ता गठबन्धनलाई बहुमत प्राप्त भएको छ। मुख्यमन्त्री आआफ्नो दलको पक्षमा पार्न आकांक्षी नेताहरू लबिङमा जुटेका छन्। १ सय १० सदस्यीय प्रदेशसभाका लागि ६६ प्रत्यक्ष र ४४ जना समानुपातिकबाट निर्वाचित हुन्छन्। यो प्रदेशमा एमालेले यसअघि पाएको एकल बहुमत गुमाएको छ। ०७४ मा प्रत्यक्षतर्फ ४२ सिट जितेर एकल बहुमत पाएको एमाले यसपटक १२ सिटमा खुम्चिएको छ। निर्वाचन आयोगका अनुसार प्रत्यक्षतर्फ कांग्रेसले २४, एमालेले १२, माओवादी केन्द्रले १४, राष्ट्रिय प्रजातन्त्र पार्टीले ७ र एकीकृत समाजवादीले ५ सिट जितेका छन्। नेपाल मजदुर किसान पार्टी र हाम्रो नेपाली पार्टीले एकएक सिट जितेका छन्। प्रत्यक्षतर्फका ६६ सिटमध्ये दोलखाका दुई क्षेत्रको परिणाम आउन बाँकी छ। कांग्रेस बागमती प्रदेशका सभापति इन्द्र बानियाँ मुख्यमन्त्रीका आकांक्षी हुन्। त्यसकारण चुनाव जितेलगत्तै बानियाँ काठमाडौं गएका छन्। निर्वाचनअघि मात्रै उनले पार्टी सभापति शेरबहादुर देउवा क्याम्प छाडेर डा शेखर कोइराला समूहमा लागेका थिए। बानियाँ मकवानपुर २ (ख) बाट निर्वाचित भएका हुन्। कांग्रेसबाट बहादुरसिंह लामा पनि मुख्यमन्त्रीका अर्का दाबेदार छन्। नुवाकोट २ (ख) बाट विजयी लामा पार्टी सभापति देउवानिकट हुन्। प्रतिनिधिसभामा चुनाव लड्न खोजेका लामालाई मुख्यमन्त्रीमा समर्थन गर्ने आश्वासन दिएर नेताहरूले प्रदेशमा पठाएका थिए। मुख्यमन्त्रीमा देउवा र कोइराला दुवै पक्षको समर्थन आफूलाई रहने लामाको दाबी छ। सत्ता गठबन्धनको अर्को दल माओवादी केन्द्रका शालिकराम जम्कट्टेल पनि मुख्यमन्त्री बन्ने दाउमा छन्। बागमतीमा मुख्यमन्त्री बन्ने पालो माओवादीको भएको तर्क गर्दै जम्कट्टेल मुख्यमन्त्रीको कसरतमा छन्। दुईपटक प्रदेशमन्त्री भइसकेका जम्कट्टेल धादिङ १ (ख) बाट निर्वाचित भएका हुन्। माओवादीबाटै मकवानपुर २ (क) बाट निर्वाचित कुमारी मोक्तान पनि मुख्यमन्त्रीका आकांक्षी हुन्। एकीकृत समाजवादीले मुख्यमन्त्री पाए कृष्णप्रसाद शर्मा खनाल आकांक्षी छन्। खनाल चितवन १(ख) बाट प्रदेशसभा सदस्यमा निर्वाचित भएका हुन्। एमालेबाट मुख्यमन्त्रीका अधिकांश आकांक्षी पराजित भएका छन्। काठमाडौं २ (क) मा निवर्तमान सभामुख सानुकुमार श्रेष्ठ र काठमाडौं ३ (ख) मा रामेश्वर फुयाँलले चुनाव जित्न सकेनन्। मुख्यमन्त्रीका अर्का आकांक्षी चितवन २ (ख) का देवीप्रसाद ज्ञवाली र नुवाकोट २ (क) का उम्मेदवार केशव पाण्डे पनि पराजित भए। एमालेबाट केन्द्रीय सदस्य जगन्नाथ थपलियालाई मुख्यमन्त्रीको दावेदारका रूपमा हेर्न थालिएको छ। थपलिया चितवन १(क) बाट निर्वाचित भएका हुन्।"
मकवानपुरमा सवारी दुर्घटनामा एकजनाको मृत्यु,हेटौंडा : धरानचतरा सडकखण्डअन्तर्गत मकवानपुरको बकैया गाउँपालिका वडा नम्बर ३ मा सवारी दुर्घटना हुँदा एकजनाको मृत्यु भएको छ । मृत्यु हुनेमा मोटरसाइकल चालक बकैया५ श्रीपुर बस्ने ३० वर्षीय श्याम लामा रहेको जिल्ला प्रहरी कार्यालय मकवानपुरले जनाएको छ । मंगलबार राति १० बजेतिर हात्तिसुँडेबाट श्रीपुरतर्फ जाँदै गरेको प्रदेश२ ०३०१८ प २५५७ नम्बरको मोटरसाइकल अनियन्त्रित भएर सडक छेउमा दुर्घटनामा परेको थियो। दुर्घटना परी गम्भीर घाइते लामालाई उपचारका लागि हेटौंडा११ थाहाभर्याङस्थित चुरेहिल अस्पताल ल्याइएको थियो। लगत्तै चिकित्सकले मृत घोषणा गरेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए ।
प्री ओपन सेसनमा नेप्से झिनो अंकले घट्यो,काठमाडौं : प्री ओपन सेसनमा नेप्से परिसूचक झिनो अंकले ओरालो लागेको छ। अघिल्लो कारोबार दिन अर्थात् मंगलाबार २९९ अंकले बढेर १९५३३५ विन्दुमा बन्द भएको नेप्से यस सेसनमा ०२९अंकले घटेर १९५३०७ विन्दुमा झरेको छ। सेन्सेटिभ इण्डेक्स ००९अंकले बढेको छ। आज प्री ओपन सेसनमा ७ कम्पनीको १७५ कित्ता सेयर ८३ हजार २८३ रुपैयाँमा कारोबार भयो। कारोबारमा आएका ३ कम्पनीको मूल्य बढेको छ भने २ को घटेको छ। बाँकी २ कम्पनीको मूल्य स्थिर रह्यो।
जबरजस्ती करणी गरेको अभियोगमा पक्राउ,ओखलढुङगा : २५ वर्षीया महिलालाई जबरजस्ती करणी गरेको अभियोगमा पाँचथर मिक्लाजुङ गाउँपालिका४ बस्ने ४० वर्षीय अरुण कुमार लिम्बू भन्ने अरुण लिम्बू सुब्वालाई मंगलबार दिउँसो प्रहरीले पक्राउ गरेको छ । अरूणले ती महिलालाई ओखलढुङगा सिद्धिचरण नगरपालिका११ मा गत कात्तिक ३ गते दिउँसो जबरजस्ती करणी गरेको भन्ने उजुरीको आधारमा जिल्ला प्रहरी कार्यालय ओखलढुंगाबाट खटिएको प्रहरीले उनलाई पक्राउ गरेको हो । घटनाबारे प्रहरीले थप अनुसन्धान गरिरहेको छ ।
मौद्रिक नीतिको समीक्षाले पर्यटन व्यवसायी हतोत्साहित,"आर्थिक वर्ष २०७९०८० को मौद्रिक नीतिको पहिलो त्रैमासिक समीक्षाले पर्यटन व्यवसायीलाई थप हतोत्साहित बनाएको बताइएको छ। मौद्रिक नीतिको समीक्षामा पर्यटन व्यवसायीका माग सम्बोधन नभएको होटल संघ नेपालले प्रेस विज्ञप्तिमार्फत जानकारी दिएको छ। संघले नेपाल सरकार, अर्थ मन्त्रालय, नेपाल राष्ट्र बैंक र सम्बन्धित सरोकारवालासँग मौद्रिक तथा अन्य नीतिमार्फत होटल उद्योगको पुनरुत्थानका लागि नीतिगत व्यवस्थाको माग राख्दै आएका थिए। कोरोनाका कारण बैंकलाई तिर्नुुपर्ने साँवा र ब्याज समयसीमाभित्र बुझाउन नसकेकाले समयावधि बढाइ सहजीकरण गरिदिने, ब्याजदर घटाई पुनर्तालिकीकरण तथा पुनर्कर्जा व्यवस्था गर्न आग्रह गरेका थिए। यस समीक्षाले कुनै पनि किसिमको सम्बोधन नगरेबाट व्यवसायमा प्रत्यक्ष नकारात्मक प्रभाव परेको संघको भनाइ छ। मुलुकमा निजी क्षेत्रको सत्प्रयास, ठुलो लगानी र जोखिम मोल्न सक्ने विशिष्ट क्षमताबाट विकास भई आजको अवस्थामा अन्तर्राष्ट्रिय पर्यटन गन्तव्यको रूपमा विकसित नेपालका होटल उद्योग व्यवसायहरूको नै संरक्षण गर्न सक्दैनौं भने भोलिका दिनमा लगानी विस्तारसमेत हुन सक्दैन। मुलुकको आर्थिक वृद्धिमा होटल तथा पर्यटन उद्योगको योगदानलाई गणितीय तथ्यांकका रूपमा मात्रै विश्लेषण गरी यस उद्योगमार्फत भएको रोजगारी सिर्जना, विदेशी मुद्रा आर्जनको मुख्य स्रोत, अन्तर्राष्ट्रिय सम्बन्ध विस्तार र बहुआयामिक विकासका पक्षलाई नजरअन्दाज गरेको बताइएको छ। होटल व्यवसाय संरक्षणका लागि मौद्रिक तथा वित्तीय नीतिमा लचकता अपनाउँदै अब आउने सरकारी नेतृत्वले संघको उचित माग सम्बोधन गरिदिन माग गरेको छ।"
यस्तो छ तीन दिनको मौसम पूर्वानुमान,काठमाडौं : नेपालमा उल्लेखनीय मौसमी प्रणाली नभएको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार बुधबार सुदूरपश्चिम प्रदेश लगायत देशका पहाडी भूभागमा आंशिक बदली तथा बाँकी भूभागमा मौसम सामान्यतया सफा रहने छ । बिहीबार प्रदेश १ र गण्डकी प्रदेशका पहाडी भूभागका थोरै स्थानमा आंशिक बदली तथा बाँकी भूभागमा मौसम सामान्यतया सफा रहनेछ। महाशाखाका अनुसार शुक्रबार सुदूरपश्चिम र कर्णाली प्रदेशका पहाडी भूभागमा आंशिक देखि सामान्य बदली रही बाँकी प्रदेशका पहाडी भूभागमा आंशिक बदली र अन्य भूभागमा मौसम सामान्यतया सफा रहनेछ ।ब
सुनसरी ४ मा ज्ञानेन्द्रबहादुर कार्की ३९९ मतले अगाडि,सुनसरी : सुनसरी निर्वाचन क्षेत्र नम्बर ४ मा प्रतिनिधिसभा सदस्य उम्मेदवार नेपाली कांग्रसका ज्ञानेन्द्रबहादुर कार्कीले अग्रता कायम राखेका छन्। पछिल्लो मतपरिणामअनुसार सत्ता गठबन्धनका साझा उम्मेदवार कार्कीले ३९९ मतले अग्रता लिएका हुन्। सञ्चार मन्त्रीसमेत रहेका कार्कीले २६ हजार ७६० मत प्राप्त गर्दा एमालेका जगदिश प्रसाद कुसियैतले २६ हजार ३६१ मत प्राप्त गरेका छन्। दुई उम्मेदवारबीच कडा प्रतिष्पर्धा देखिएको छ। मतगणना जारी छ।
सुनको मूल्य ९७ हजार ४०० पुग्यो,काठमाडौं : सुनको मूल्य तोलामा दुई सय रुपैयाँले बढेको छ। छापावाल सुनको मूल्य दुई सयले बढेर प्रतितोला ९७ हजार ६०० रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। महासंघका अनुसार तेजावी सुनको मूल्य ९७ हजार १०० रुपैयाँ तोकिएको छ। यसअघि मंगलबार प्रतितोला सुन ९७ हजार ४०० रुपैयाँमा कारोबार भएको थियो। यस्तै चाँदीको मूल्य तोलामा ५ रुपैयाँले बढेर तोलाको १२९० कायम गरिएको छ।
अर्थतन्त्र जोगाउन निजी क्षेत्रको आग्रह,"काठमाडौं : निजी क्षेत्रले अर्थतन्त्र जोगाउन सरकार तथा केन्द्रीय बैंकको ध्यानाकर्षण गरेको छ। अर्थतन्त्रमा जोखिम बढ्दै गएकाले नीतिगत सम्बोधन गर्न नेपाल उद्योग वाणिज्य महासंघले आग्रह गरेको हो। नेपाल उद्योग वाणिज्य महासंघका अध्यक्ष शेखर गोल्छाले अर्थतन्त्र जटिल अवस्थामा रहेकाले जोगाउनका लागि सरकार र केन्द्रीय बैंकको ध्यानाकर्षण गराएका छन्। निजी क्षेत्रले दिएका सुझाव कार्यान्वयन गरे अर्थतन्त्र जोगाउन सकिने उनको भनाइ छ। निजी क्षेत्र चलायमान हुने गरी सुधारका कार्यक्रम आउन नसके आर्थिक स्थायित्वका लागि थप कार्यक्रम घोषणा गर्न बाध्य हुने महासंघले चेतावनी दिएको छ। नेपाल राष्ट्रबैंकले एक महिनाअघि कार्यान्वयनमा ल्याएको चालूपुँजी मार्गदर्शनको निजी क्षेत्रले विरोध गर्दै आएका छन्। अर्थतन्त्र जटिल अवस्थामा रहेकाले यस्तो कार्यविधिले उद्योग व्यवसायमा प्रतिकूल असर पर्ने भएकाले दुई वर्षसम्म स्थगन गर्न महासंघले माग गरेको छ। नेपाल राष्ट्रबैंकले मौद्रिक नीति समीक्षामार्फत कार्यविधि संशोधन गर्ने जनाएको छ। तर, निजी क्षेत्रले भने दुई वर्षसम्म कार्यान्वयन नगर्न भनेको छ। कार्यान्वयनमा संकट देखिएपछि राष्ट्रबैंकले सरोकारवाला निकायबाट सुझाव मागेको छ। मौद्रिक नीति समीक्षामार्फत राष्ट्रबैंकले औसत ब्याजदर घटाएको छ। तर, त्यसले ब्याजदर घटाउन सघाउ नपुग्ने महासंघले जनाएको छ। तत्काल बजारमा तरलता प्रवाह गर्ने र ब्याजदर घटाउने उपाय सरकार र केन्द्रीय बैंक दुवैले पहिल्याउनुपर्छ महासंघले भनेको छ। राष्ट्रबैंकले मौद्रिक नीति समीक्षामार्फत वाणिज्य बैंकको औसत ब्याजदर अन्तर ४४ प्रतिशतबाट ४ प्रतिशत, विकास बैंक र वित्त कम्पनीको औसत ब्याजदर अन्तर ५ प्रतिशतबाट ४६ प्रतिशत बनाएको छ। यसले ब्याजदर बढ्नबाट रोक्ने भएकाले निर्देशिका चाँडै ल्याएर तत्काल कार्यान्वयन गर्न महासंघले जोड दिएको छ। औसत ब्याजदर घटाउँदैमा तत्काल ब्याजदर घट्ने सम्भावना देखिँदैन, महासंघले भनेको छ, यतिले मात्रै मूल समस्या समाधान नहुने हुँदा बैंक तथा वित्तीय संस्थाको आधार दर घटाउनुपर्छ। ब्याजदर नघटे अर्थतन्त्र जोगाउन कठिन हुने महासंघले चेतावनी दिएको छ। कम्तीमा एक वर्ष पुनर्कर्जा नवीकरणको सुविधा दिइनुपर्ने महासंघले भनेको छ। अनिवार्य नगद अनुपात एक प्रतिशत बिन्दुले कम गर्नुपर्ने, तरलता व्यवस्थापन सहज गराउनुपर्ने, स्थानीय तहमा जाने रकमलाई शतप्रतिशत गणना गर्नुपर्ने महासंघले भनेको छ। १४ महिनापछि सामान्य सुधार देखिएको भुक्तानी सन्तुलनको अवस्था दीर्घकालीन सुधारतर्प जाने महासंघले अपेक्षा गरेको छ। तर, यथास्थितिमा रहेमा व्यवसाय सञ्चालन गर्न कठिन हुने भन्दै महासंघले अर्थतन्त्र जोगाउन सरकार तथा केन्द्रीय बैंकको ध्यानाकर्षण गराएको हो। निर्यात सम्भावना बोकेका उद्योगहरू नै पछिल्लो समयमा धराशायी हुन थालेका छन्। नेपाल उद्योग वणिज्य महासंघका अनुसार निर्माण क्षेत्रअन्तर्गत सिमेन्ट, फलामे छडलगायतका उद्योगहरू औसत ३० प्रतिशत क्षमतामा चलिरहेका छन्। दैनिक उपभोग्य सामानको बिक्री १८ प्रतिशत घटेको छ। विद्युतीय उपकरणको कारोबार ५५ प्रतिशत संकुचन भएको छ। सरकारले लामो समयदेखि गाडी आयातमा प्रतिबन्ध लगाएका कारण ७५ प्रतिशतले कारोबार घटेको महासंघले जनाएको छ। महासंघका अनुसार बिमा सबैभन्दा बढी प्रभावित भएको छ। ३० प्रतिशतले बिमा व्यवसायमा संकुचन आएको जनाइएको छ। पर्यटन सिजनमा ठुला होटलको कारोबारमा सुधार देखिएपनि अकुपेन्सी ३० देखि ४० प्रतिशत मात्रै रहेको महासंघले जनाएको छ। रेस्टुरेन्टमा ग्राहक संख्या २० प्रतिशत घटेको छ। महासंघका अनुसार गत आर्थिक वर्षको चार महिनाको तुलनामा चालू आर्थिक वर्षको चार महिनामा घरजग्गा कारोबार ४८ प्रतिशत र पुँजीबजारमा ४० प्रतिशतको गिरावट आएको छ। बजार संकुचित हुँदा चालू आर्थिक वर्षको तीन महिनामा राजस्व १९ प्रतिशतले घटेको छ। संकलित राजस्वभन्दा चालू खर्च नै १७ अर्ब बढी भएको छ। वर्षको अन्त्यसम्म यसैगरी खर्च बढिरहने तर, राजस्व संकलन नहुने हो भने आन्तरिक वा बाह्य ऋण लिएर सरकारी कर्मचारीलाई तलब खुवाउनुपर्ने अवस्था आउने महासंघले चेतावनी दिएको छ। मुद्रास्फीति ८५ प्रतिशत पुगेको छ। केन्द्रीय बैंकको तथ्यांकभन्दा वास्तविक मूल्यवृद्धि बढी हुने गरेको महासंघले जनाएको छ।"
"मतदाता भेट्दै पूर्वमन्त्री पोखरेल, भन्छन् : चुनाव हारे पनि तपाइँहरुको मतलाई हार्न दिन्नँ","जनकपुरधाम : महोत्तरी क्षेत्र नं १ का प्रत्यासी गिरिराजमणि पोखरेलले निर्वाचन पश्चात गाउँगाउँमा पुग्ने अभियानलाई तीव्रता दिएका छन् । सम्पन्न प्रतिनिधि र प्रदेशसभाको निर्वाचनमा गठबन्धनका उम्मेदवारद्वय गिरिराजमणि पोखरेल र पिताम्बर महतो जनताको घरघरमा गएर मुस्कान सहित मतदातालाई धन्यबाद दिएका हुन्। महोत्तरीको बर्दिबास नगरपालिका वडा नं १ मा पुगेका महतोले मतदातालाई धन्यवाद सहित जनअपेक्षा संकलन वडागत रुपमा सुरु गरिएको बताए । उनले भने, जनता, मतदातासँग कतिबेला भेटुम भएको छ, अधैर्य प्रतिक्षामा छु, म निर्वाचन क्षेत्रको हरेक वडा र गाउँगाउँमा जनताको जनअपेक्षा संकलन गरेर अघि बढ्छु । अन्तर्मनैदेखि धन्यवाद ! मतदाता र सबै सहृदयी मनहरुलाई । प्राविधिक रुपमा पराजित भएँ तर तपाईंले मनदेखि रोजेर मलाई मत दिनुभएको छ, म ती प्रत्येक मतको सम्मान गर्दछु । मैले हारे पनि तपाईंको प्रत्येक मतलाई हार्न दिने छैन । यही मेरो सङ्कल्प हो, पूर्व मन्त्री पोखरेलले यस क्षेत्रको जनताको लागि थालनी गरेको कामको पूर्णताका लागि जनप्रतिनिधि नरहे पनि निरन्तर क्रियाशील रहने प्रतिबद्धता व्यक्त गरे । नेकपा माओवादी केन्द्रका उपमहासचिव समेत रहेका पोखरेलले निर्वाचनमा विजय र पराजय प्राविधिक कुरा भएकोले जनतासँगको सामिप्यतासँग जोडिएर निरन्तर सहकार्यमा रहने बताए । उनले भने, संविधान र लोकतन्त्रको रक्षाका लागि निरन्तर जनताको माझमा रहेर समस्या समाधान गर्ने कुरामा सधै प्रतिबद्ध रहनेछु ।"
सोलुका २० मध्ये १४ उम्मेदवारको जमानत जफत,"सोलुखुम्बु : मंसिर ४ गते सम्पन्न प्रतिनिधिसभा र प्रदेशसभा सदस्य निर्वाचनमा सोलुखुम्बुका १४ जना उम्मेद्वारको जमानत (धरौटी) जफत भएको छ। मतपेटिकामा खसेको कुल सदर मतको १० प्रतिशत मत ल्याउन नसकेका प्रतिनिधिसभा तर्फका ६ जना र प्रदेशसभा तर्फका ८ जना उम्मेद्वारको जमानत (धरौटी) जफत भएको हो। धरौटी जफत हुनेमा प्रतिनिधिसभा तर्फका उम्मेद्वारहरु जसपा नेपालका ल्हाक्पा शेर्पा, राप्रपाका ज्ञानेन्द्र बहादुर बस्नेत, नेमकिपाका तारानाथ कट्टेल, नेकपा मालेका विष्णुप्रसाद बास्तोला, मंगोल नेश्नल अर्गनाईजेशनका सौविर राई र संघिय लोकतान्त्रिक राष्ट्रिय मञ्चका लामु शेर्पा रहेका छन्। यस्तै प्रदेशसभा १ तर्फका उम्मेद्वारहरु जसपाका भक्तबहादुर राई, राप्रपाका नरबहादुर बस्नेत, मंगोल नेश्नल अर्गनाईजेशनका खेमकुमार राई र नेमकिपाका चेतनाथ खनाल रहेका छन्। प्रदेशसभा २ तर्फका उम्मेद्वारहरु जसपाका महेशकुमार राना मगर, राप्रपाका प्रेमहरी दहाल, मंगोल नेश्नल अर्गनाईजेशनका शान्ती माया राना मगर र नेमकिपाका कमल बहादुर मगरको जमानत (धरौटी) रकम जफत भएको मुख्य निर्वाचन अधिकृतको कार्यालयले जनाएको छ। निर्वाचनमा उम्मेद्वारी दर्ता गर्ने क्रममा प्रतिनिधिसभा सदस्यको जनही १० हजार र प्रदेशसभा सदस्यको जनही ५ हजार जमानत वा धरौटी राख्नुपर्ने व्यवस्था छ। तर उक्त धरौटी रकम फिर्ता हुन खसेको सदर मतको १० प्रतिशत कटाउनुपर्ने प्रावधान छ। प्रतिनिधिसभातर्फ कुल खसेको ४० हजार ७३ मत मध्ये ३७ हजार ८१० मत सदर रहेको थियो। यस्तै प्रदेशसभा १ तर्फ २० हजार ६४० मत खसेकोमा १९ हजार ४७४ मत र प्रदेशसभा २ मा १९ हजार ४३३ मत खसेकोमा १८ हजार ५७२ मत सदर रहेको थियो। जमानत जोगाउन प्रतिनिधिसभा तर्फका उम्मेद्वारले ३७ सय ८१ मत, प्रदेशसभा १ का उम्मेद्वारले १९४७ मत र प्रदेशसभा २ का उम्मेद्वारले १८५७ मत कटाउनुपर्ने थियो। तर जिल्लामा प्रतिनिनिधिसभातर्फ विजेता नेकपा एमालेका मानवीर राई र उपविजेता नेपाली कांग्रेसका बलबहादुर केसीले मात्रै जमानत जोगाएका छन्। यस्तै प्रदेशसभा १ तर्फ विजेता माओवादी केन्द्रका गोम्बु शेर्पा (कज्र्याङ) र उपविजेता नेकपा एमालेका उत्तमकुमार बस्नेतले जमानत जोगाएका छन् भने प्रदेशसभा २ तर्फ पनि विजेता एमालेका बुद्धिकुमार राजभण्डारी र उपविजेता माओवादी केन्द्रका शिवबहादुर बस्नेत (राजेन्द्र) ले मात्रै जमानत जोगाएको मुख्य निर्वाचन अधिकृतको कार्यालयले जनाएको छ।"
के हो स्याङ्जाको फर्जी मतदान विवाद ?,"प्रतिनिधिसभा र प्रदेशसभा निर्वाचनको परिणाम अन्तिम चरणमा छ। तर, तीन क्षेत्रमा मतगणना विवादमा छ। ती हुन् स्याङ्जा २, दोलखा र बाजुरा। तीमध्ये स्याङ्जा २ को आज यहाँ परिचर्चा गरिनेछ। यहाँ तीनवटा मतदान केन्द्रमा कांग्रेसले पूरै कब्जा गरेर मतदान गरेको आरोप लगाएको छ। कांग्रेसले भने यसलाई अस्वीकार गर्दै तत्काल गणनाका माग राखेको छ। यो विषय १० दिनदेखि निर्वाचन आयोगले अनिर्णयको बन्दी बनाएको छ। यसैलाई लिएर दुवै पक्षले सडक आन्दोलन गर्दै आएका छन्। वालिङ नगरपालिका कार्यालय वरपर एमालेले ९ दिनदेखि र नेपाली कांग्रेसले ८ दिनदेखि दिनभर नाराबाजीसहित आन्दोलन गर्दै आएका छन्। मतपेटिका रुँग्न ठूलो संख्यामा सुरक्षाकर्मी परिचालन गरिएको छ। खास समस्या के हो ? यसबारे हामीले दुवै दलका जिल्ला नेतृत्वसँग जिज्ञासा राखेका छौं। यही सेरोफेरो एमालेका जिल्ला अध्यक्ष सूर्यप्रसाद गैरे (पारस) र कांग्रेसका कार्यवाहक जिल्ला सभापति केदार काफ्लेसँग अन्नपूर्ण पोस्ट्का भवानी अधिकारीले गरेको कुराकानी : मतदान केन्द्र कब्जा भएकै हो : पारस विगत ९ दिनदेखि आन्दोलनरत हुनुहुन्छ। आन्दोलन केका लागि हो ? नेपाली कांग्रेस समर्थित व्यक्तिहरूले चापाकोट नगरपालिकाका ३, ४ र ५ नम्बर वडामा रहेका मतदान केन्द्र कब्जा गरी मतदान गरे। त्यही कारण पुनः मतदानको माग गरिएको हो। जिल्लामा ६१ प्रतिशत मत खसेको छ। तर, चापाकोटमा ९५ प्रतिशत खस्यो। कसरी ? मतदान केन्द्र कब्जा गरेका भन्ने प्रशस्त आधार पनि छन् हामीसँग। हामीले पुनः मतदानको माग गरेका छौं। पहिल्यैदेखि हुँदै आएको बुथ कब्जालाई रोक्नु हाम्रो उद्देश्य हो। तपाईंहरूको आन्दोलनको उद्देश्य के हो ? के यसले समाधान दिन्छ ? नेपाली कांग्रेस र नेकपा एमाले जस्ता लोकतान्त्रिक पार्टीहरू मिलेर अघि बढ्नुपर्नेमा एक आपसमा खनिएर कांग्रेसविरुद्ध एमालेले र एमालेले कांग्रेसविरुद्धको उजुरी दर्ता गर्नुभएको छ। आखिर किन ? हाम्रो लडाइँ भनेको विधिको लडाइँ हो। लोकतन्त्रको सुन्दर पक्ष भनेको नै आवधिक मतदान हो। जसको उपयोग सबैले गर्न पाउनुपर्छ भन्ने हो। लोकतन्त्रमा मतदानबाट आफना जनप्रतिनिधि चयन गर्न पाउन भन्ने हाम्रो आशय हो। यसमा बाधा हुनुहुँदैन। धाँधली हुनु हुँदैन। राजनीतिक दलहरू आरोप प्रत्यारोपमै लाग्दा आम मतदातालार्ई समस्यामा पारेकोे छ। कयौं व्यक्तिका काम ठप्प भएका छन्। व्यवसाय र रोजगारमा धक्का लागेको छ भने अब यसको निकासका लागि के गरिनुपर्छ ? पुनः मतदानका प्रक्रिया अघि बढाउनुपर्छ। स्याङ्जाका २ निर्वाचन क्षेत्र मध्ये १ को नतिजा सार्वजनिक भएर, विजयोत्सव मनाइएका छन् भने निर्वाचन अधिकृतको कार्यालयले प्रमाणपत्र समेत प्रदान गरिसकेको अवस्थामा तपाईंहरू दुवै दलले आआफ्ना दम्भ त देखाइरहनु भएको छैन ? अनि, निकास के ? निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदान केन्द्र अधिकृतलगायत सरोकारवाला सबैसंग जानकारी लिएर फर्किसकेको अवस्था छ। आशा छ अब छिट्टै निकास आउनेछ। कांग्रेसले बुथ कब्जा गरेकै छैन भन्छ। कब्जा भएका आधार तपाईंसँग के छन् ? स्याङ्जामा औषतमा ६१ प्रतिशत मत खसेको हो। तर, चापाकोटमा ९५ प्रतिशतभन्दा बढी मत खसेको छ। गाउँमा भएमामध्ये कयौं विदेशमा छन् भने कयौं मरेर गएका छन्। जसका कारण हामीले यसो भन्दै आएका हौं। मतदान शान्तिपूर्ण रूपमै भएको हो : काफ्ले मतगणना सकिनुपर्ने बेला भयो। ८ दिनदेखि आन्दोलनरत हुनुहुन्छ। यो केका लागि हो ? मतदान शान्तिपूर्ण तरिकाले सम्पन्न भएको थियो। मतदान सम्पन्न भई मतपेटिका लाहाछाप लगाएर निर्वाचन अधिकृतको कार्यालयमा मतदान अधिकृतले बुझाएकाले यथाशीघ्र गणना गर्न माग गर्दछौं। मतदानका बेला मतदान केन्द्र वरपर राजनीतिक दलका कार्यकर्ता र मतदाताबीच कुनै वादविवाद, झैंझगडा भएको छैंन। शान्तिपूर्ण तरिकाले भएको चुनाव केका लागि दोहोरयाएर गर्न खोजेको हो, बुझ्न सकिएको छैंन। स्याङ्जाका कुनै पनि मतदान केन्द्रमा धाँधली भएको छैन। राष्ट्रिय र अन्तर्राष्ट्रिय पर्यवेक्षकले पर्यवेक्षण गरेका छन्। सरकारले शान्ति सुरक्षाको कडा प्रबन्ध मिलाएको थियो। निर्वाचन अनुगमन गर्ने छुट्ट संयन्त्र गठन गरिएको थियो। सबै ठाउँमा राजनीतिक दलका एजेन्ट थिए। प्रक्रियामा सबै सहमत भएका हुन्। अनि, के का पुनः मतदान। एमाले र कांग्रेसतर्फका प्रतिनिधिले मुुचुल्कामा सहिछाप गरेका छन्। सम्पूर्ण प्रक्रिया पूरा गरी विधिपूर्वक मतगणनास्थलमा मतपेटिका थन्क्याइएको छ। यसकारण तत्काल मतगणना गर्नुपर्ने हाम्रो माग हो। तर, एमालेले त त्यसलाई मानिरहेको छैन। केही नभई विरोध भएको पक्कै होइन होला ? यहाँ आरोपप्रत्यारोप भन्ने कुरा आउँदैन। निर्वाचन आयोगले दिएका निर्देशनबमोजिम सबैले आआफना जिम्मेवारी पूरा गरेर शिलबन्दी गरिएका मतपेटिका भित्रिएको अवस्थामा आफ्ना पक्षमा मत कम पयो भन्ने अनुमानका आधारमा पुनःमतदानको माग उठाइएको छ। उसो भए समाधान के ?कहिलेसम्ममा सल्टिएला यो विवाद ? कोठामा थन्क्याएका मतपेटिका तत्काल गणना गर्नुपर्छ। निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदानकेन्द्र अधिकृतलगायत सरोकारवाला सबैसँग जानकारी लिएर फर्किसकेको अवस्था छ। आशा छ आजभोलिमै निकास आउनेछ। मृत्यु भइसकेका व्यक्ति र विदेशमा रहेकाले समेत मतदान गरे भन्ने एमालेको भनाइबारे तपाईं के भन्नुहुन्छ ? कांग्रेस मात्र नभई यो सम्पूर्ण स्याङ्जावासीलाई बदनाम गराउने प्रपञ्च हो। विगतका निर्वाचनहरूमा नेकपा एमालेले तुलसीभन्ज्याङ्, पेलाकोट, सिर्सेकोट, चण्डीभन्ज्याङ्का मतदान केन्द्रमा बुथ कब्जा गरी मत खसाल्दै आएको थियो। यसपटक सुरक्षाको कडा प्रबन्धका कारण चाहेजति मत खसाल्न नपाएपछि कांग्रेसमाथि कब्जाको आरोप लगाइएको हो। मृत्यु भएका र विदेशमा भएकाको समेत मत खसालिएको भन्ने गरेका छन्। यो सरासर गलत आरोप हो। जसलाई उनीहरूले मृतक र विदेशमा रहेका भनेका छन्, ती यहीं छन्। जीवित छन्। उनीहरू हाम्रो सम्पर्कमा आएका छन्। उनीहरूलाई सशरीर चापाकोटमा उपस्थित गराई उनीहरूका धारणा सार्वजनिक गर्ने तयारीमा छौं। जिउँदो व्यक्तिलाई मृतक भनेर भन्न सक्ने जस्ता हर्कत यहाँ भएका छन्।"
८ महिनादेखि अपांग भत्ताबाट बञ्चित,"जाजरकोट : जाजरकोटमा नगरपालिकाको लापरबाहीले एक युवक अपांग भत्ता पाउनबाट बञ्चित भएका छन्। भेरी नगरपालिका७ रुपाकोटका २४ वर्षीय मानबहादुर वली सामाजिक सुरक्षाअन्तर्गत सरकारले दिने अपांग भत्ता पाउनबाट बञ्चित भएका हुन्। अपांग भत्ता पाउनका लागि सबै प्रक्रिया पुयाएर गत वैशाखमा निवेदन दिए पनि अहिलेसम्म सुनुवाइ हुन नसकेको पीडित परिवारको गुनासो छ। नगर उपप्रमुखको अध्यक्षतामा रहेको अपांगता परिचयपत्र वितरण समन्वय समितिको बैठक बसेर अपांगताको श्रेणी निर्धारण गरी निर्णय गरेपछि नगरपालिकाको महिला बालबालिका तथा ज्येष्ठ नागरिक शाखाले परिचयपत्र दिने व्यवस्था छ। सोही परिचयपत्रका आधारमा भत्ता दिने व्यवस्था छ तर वैशाख यता उक्त समितिको बैठक नबसेका कारण निर्णय हुन नसकेको हो। ७८ महिना बितिसक्दा पनि बैठक बसाल्न पहल नगर्नु नगरपालिकाको गम्भीर लापरवाही तथा गैरजिम्मेवारीपना भएको पीडित परिवारको गुनासो छ। सुरुमा उनको स्वास्थ्य अवस्था राम्रै भए पनि अहिले मानसिक समस्याले ग्रस्त उनका दबै हातखुट्टा चल्दैनन्। ओछ्यानमै दिसापिसाब गर्छन्। उनलाई स्याहार्न निकै कठिन भएको बुवा कालीबहादुर वलीले बताए। उनी भन्छन्, ५ वर्ष जति भयो सबै हामीले नै स्याहार्नुपर्छ। दिसापिसाब गर्ने समेत थाहा पाउँदैन। भत्ता पाएको भए केही राहत हुन्थ्यो कि भनेका थियौं तर निवेदन दिएको सात महिना बितिसक्दा पनि कुनै सुनुवाइ हुन सकेको छैन। बैठक बसेको छैन मात्र भन्छन्। बैठक किन बसाल्दैनन्। गरिब दुःखीहरूको समस्या समस्या होइन ? निवेदन दिएको धेरै समय भइसक्दा पनि छोराले परिचयपत्र पाउन नसक्दा नगरपालिका प्रतिबुवा कालीबहादुर निकै आक्रोशित भएका छन्। सुरुमा कालीबहादुरलाई छोराले भत्ता पाउँछ भन्ने थाहा पनि थिएन। सेभ द चिल्ड्रेन र पहाडी क्षेत्र विकास अभियानको साझेदारीमा सञ्चालित पहुँच परियोजनाले अपांग युवक मानबहादुरलाई गाडीमा जिल्ला प्रशासनसम्म ल्याउने व्यवस्था मिलाएर नागरिकता दिलाएको थियो। २९ चैत २०७८ नेपाली नागरिकता पाएका उनलाई वडा कार्यालय र चिकित्सकको सिफारिससहित अपांग परिचयपत्रका लागि गत वैैशाख पहिलो साता नगरपालिकामा निवेदन दिएको तर अहिलेसम्म सुनुवाइ नभएको पहुँच परियोजनाको फिल्ड अफिसर दिनेशकुमार चन्दले बताए। नगरपालिकामा शारीरिक तथा मानसिक अपांग युवकको परिचयपत्रबारे सोध्न जाँदा बैठक नबसेर निर्णय हुन नसकेको जानकारी दिने गरेको चन्दले बताए। युवकको शारीरिक र मानसिक अवस्था अनुसार उनले क वर्गको परिचय पत्र पाउँछन्। क वर्गका अपांगलाई सरकारले जीवन निर्वाहका लागि मासिक ३ हजार ९ सय ९० रुपैयाँ भत्ता दिन्छ। नगरपालिकाको लापरवाहीले उनले उक्त सुविधाबाट बञ्चित हुनु परेको भेरी नगरपालिका७ का वडाध्यक्ष दीपबहादुर शाहीले बताए। उनी मात्र होइन समितिको बैठक नबस्दा उनी जस्तै ८९ जनाका निवेदन थन्किएका छन्। महिला बालबालिका तथा ज्येष्ठ नागरिक शाखाका निमित्त प्रमुख शारदा शर्माका अनुसार वैशाखमा चुनावले गर्दा समितिका पदाधिकारीको फुर्सद नभएर बैठक बस्न नसकेको र निर्वाचन भइसकेपछि समितिका पदाधिकारीको कार्य व्यस्तताले गर्दा बैठक बस्न नसकेको हो। उनले समितिको बैठकले निर्णय गरेपछि मात्र परिचयपत्र दिन मिल्ने भएकोले बैठक नबस्दा ढिलाई भएको स्वीकार गरिन्।"
ब्राजिलले ट्रफी उचालेको हेर्ने इच्छा छ,"विश्व टेबुलटेनिस च्याम्पियनसिपको दक्षिण एसियाली छनोट नेपालमा हुन लागेको छ। हामी सबै खेलाडी त्यसकै तयारीमा जुटेका छौं। तर, जब विश्राम र ट्रेनिङ सकिएपछिको समयमा हामीबीच फुटबल विश्वकपको नै गफ हुन्छ। अघिल्लो रात भएका खेलको समीक्षा हुन्छ। आफूले समर्थन गर्ने टिमको पक्ष लिएर विश्लेषण हुन्छन्। समर्थन गरेको टिमले जित्दा र त्यसैमा छलफल गर्दा साँच्चै रमाइलो हुन्छ। मेरो श्रीमान् नियमित फुटबल हेर्नुहुन्छ। उहाँकै कारण मैले पनि हेर्ने मौका पाएको छु। श्रीमान्ले ब्राजिलको समर्थन गर्नुहुन्छ। म पनि ब्राजिलकै पक्षमा छु। स्टार खेलाडी नेमारले गर्दा पनि ब्राजिल धेरै मनपर्छ। तर, विशेष कारण चाहिँ रोनाल्डो नजारियोको खेलबाट प्रभावित भएर म ब्राजिलको समर्थक बनेको हुँ। रोनाल्डोको खेल्ने शैलीले पनि आकर्षित गरेको थियो। त्यसबाहेक ब्राजिलको जर्सी पनि साह्रै मनपर्छ। नेमारको उदयपछि ब्राजिलप्रतिको आकर्षण अझै बढ्दै गयो। म कक्षा ८ मा पढ्दा पहिलो पटक विश्वकप हेरेको याद छ। मलाई लाग्छ, त्यो सन् २००२ को विश्वकप थियो। त्यसयताका सबै विश्वकप हेरेको छु। सन् २०१४ मा ब्राजिलमा भएको विश्वकपमा सबैभन्दा रमाइलो गरेका थियौं। ब्राजिलले जर्मनीसँग अप्रत्यासित हार बेहोर्दा भने दुःखी भएका थियौं। जर्मनी र अर्जेन्टिनाबीचको फाइनल धेरै जना सँगै बसेर हेरेका थियौं। साँच्चै रमाइलो भएको थियो। टेबुलटेनिसकै टिम नै गएर हेरेका थियौं। टेबुलटेनिसको सिंगो टिम नै फुटबलप्रति चासो राख्छ। अहिले हाम्रो आफ्नो खेल आउन लागेकाले त्यसमा धेरै ब्यस्त छौं। त्यसैले बाहिर बसेर विश्वकपको आनन्द लिन पाएका छैनौं। तर, श्रीमान् र साथीहरूसँग घरमै बसेर निरन्तर नै हेरिरहेकी छु। मलाई यसपालीको विश्वकप ब्राजिलले नै जित्छजस्तो लाग्छ। नेमार घाइते हुँदा टिमलाई घाटा भएको छ। तर, नेमारले मात्रै ब्राजिललाई यहाँसम्म ल्याइपुर्याएको पनि होइन नि ! उनले मैदान फर्किन धेरै मेहनत गरिरहेका छन्। त्यसैले छिट्टै उनी खेलमा फर्किनेमा हामी ब्राजिल समर्थक विश्वस्त छौं। खेलाडीलाई जुनसुकै खेलले पनि छिटो छुने रहेछ। त्यसमा पनि म सानो छँदा फुटबल पनि खेल्थें। त्यही भएर पनि फुटबलमा चासो धेरै छ। फुटबल मात्रै नभएर, क्रिकेट, ब्याडमिन्टन, टेनिस पनि हेर्छु। विश्वकप नहेर्ने त कुरै भएन। हाम्रो खेल सुरु भएपछि खेल पूरा हेर्न सम्भव नहोला। तर, अपडेट लिने वा हाइलाइट्स हेरेर भए पनि चित्त बुझाउने छु। किनभने, प्राथमिकतामा टेबलटेनिस नै हुनुपर्यो नि ! ब्राजिलले फेरि पहेंलो जर्सी लगाएर विश्वकपको ट्रफी उचालेको हेर्ने ठूलो इच्छा छ। त्यो इच्छा यसपाली पूरा होलाजस्तो लाग्छ। नेमार चाँडै मैदानमा फर्किउन्, र ब्राजिलले विश्वकप जितोस्, त्यति भए मेरो खुसीको सीमा नै रहँदैन। शीर्ष बरियताकी नेपाली महिला टेबुलटेनिस खेलाडी नविता श्रेष्ठको विश्वकप अनुभव। प्रस्तुति : उमेश दाहाल"
भारतले चामल निर्यातको प्रतिबन्ध हटायो,नयाँ दिल्ली : भारत सरकारले चामल निर्यातमा लगाएको प्रतिबन्ध फुकुवा गरेको छ । तीन महिनापछि सरकारले चामल निर्यातमाथिको प्रतिबन्ध हटाएको हो । विदेश व्यापार महानिर्देशनालय (डिजिएफटी) ले मङ्गलबार अबेर एक सूचना जारी गरेर निर्यात फुकुवा गरेको जनाएको हो । सङ्घीय वाणिज्य तथा उद्योग मन्त्रालयअन्तर्गतको डिजिएफटीले पर्याप्त आन्तरिक आपूर्ति सुनिश्चित गर्न तथा हिउँदे बालीको याममा चामलको कम उत्पादन हुने आशङ्कामा जैविक गैरबासमती चामललगायत अन्य चामलको निर्यातमा प्रतिबन्ध लगाएको थियो । वैदेशिक व्यापार नियमन एवम् प्रवद्र्धनमा संलग्न उक्त निकायले त्यसबेला स्वदेशी आपूर्ति बढाउन उसिना चामलबाहेक गैरबासमती जातका चामलमा २० प्रतिशत निर्यात शुल्कसमेत लगाएको थियो । चामलको सम्भावित अभाव हुने डर हटेपछि प्रतिबन्ध हटाइएको सरकारी अधिकारीहरूले बताएका छन् ।
"पालुङ्टारको थुम्कीडाँडा, जहाँ ५० वर्षदेखि हिंसा हुँदैन","गोरखा : आसपासका गाउँबस्तीभन्दा उच्च ठाउँमा अवस्थित भएकाले यो गाउँलाई थुम्कीडाँडा भनिएको हो । यो पालुङ्टार नगरपालिका वडा नं ९ मा पर्छ । सेराबेसी, रिपथोक, डाँडास्वाँरा, छापथोक, सिस्नेरी लगायतका भूभागबाट उठेको थुम्कीडाँडामा ३० घर छन् । ती सबै गुरुङका घर हुन् । गण्डकी प्रदेशका गुरुङहरु प्राय वुद्ध, ताओ, बोन वा हिन्दू धर्मावलम्बी हुन् तर यहाँका गुरुङ समुदाय कृष्ण प्रणामी छन्। त्यसैले उनीहरु काटमार गर्दैनन्, मांसआहार गर्दैनन् । यो सयौँ वर्ष पुरानो बस्ती हो । ५० बर्षभन्दा अघिसम्म यहाँ गुरुङलगायत अन्य जातजातिका समुदायको पनि बसोबास थियो । अहिले सेरावेशी, रिपथोक, डाँडास्वाँरा, छापथोक, लप्सीडाँडा, कटहरेमा बसोबास गरेका सेढाईँ थरका व्राह्मण, क्षेत्री, दमाई, कामी, सार्की समुदाय थुम्कीडाँडाबाटै बसाईँ सरेर गएका हुन् । जब अरु समुदाय यहाँबाट सरेर अन्यत्र गए, तबदेखि यो बस्ती शाकाहारी बस्ती बन्यो । पहिले पनि हामी यहाँका गुरुङहरु कृष्ण प्रणामी नै थियौँ, शाकाहारी नै थियौँ । अरु जातजाति छ्यासमिस भएकाले गतिलोसित संगठित हुन पाएका थिएनौँ, स्थानीय चिजा गुरुङ भन्छन्, अरु जातजाति बसाईँ सरेर गएपछि हामी मात्र बाँकी रह्यौँ । २०३३ सालमा हामी एकजुट भएर राज निजानन्द प्रणामी मन्दिर स्थापना गर्यौँ । समूह गठन गर्यौँ । विभिन्न नीति नियमहरु बनायौँ । त्यसबेलादेखि यस गाउँलाई अहिंसा गाउँ घोषणा गरेर काम गरिरहेका छौँ । अहिले यहाँ करिब ३० घर परिबारको बसोबास छ । कतिपय घरपरिबारका सदस्यले तनहूँको आँबुखैरेनीमा घरजग्गा किनेर बसोबास गरेका पनि छन् तर कसैले पनि थुम्कीडाँडा छाडेका छैनन् । यहाँका मान्छेहरु धेरैतिर छरिएका छैनन् । कुनैकुनै घरका मान्छेहरु बच्चाबच्ची पढाउन आँबुखैरेनीमा बसोबास गर्छन्, कोहीकोही ब्रिटिश आर्मीमा, इण्डियन आर्मी र नेपाल आर्मीमा जागिर खान्छन्, अर्का स्थानीयबासी मीनबहादुर गुरुङ भन्छन्, खैरेनीमा बसेकाहरु पनि काटमार गर्दैनन्, माछामासु खाँदैनन् । नेपाल आर्मी, इण्डियन आर्मी, ब्रिटिश आर्मीमा जागिर खानेहरु पनि कसैले माछामासु खाँदैनन्, काटमार गर्दैनन् । यहाँका बासिन्दाले मासुका लागि गरिने व्यवसाय पनि नगर्ने उनले बताए । दूधदहीका लागि गाईपालन गरिन्छ, भैँसी पालन गरिन्छ तर कुखुरा, बाख्रा पालन गरिँदैन, उनले भने, यहाँ जन्मेका गुरुङहरु कसैले पनि गाउँभित्र मात्र होइन, बाहिर पनि काटमार गर्दैनन्, माछामासु पनि खाँदैनन् । यहाँ विवाह गरेर आउने बाहिरी गाउँका चेलीहरु शाकाहारी हुनुपर्ने वा माछामासु खान छाड्नु पर्ने नियम गाउँलेले बनाएका छन् । यहाँ बिबाह गर्ने चेलीबेटी शाकाहारी हुनुपर्छ, गुरुङ भन्छन्, यदि कोही मांशाहारी केटीहरु यहाँका केटासित बिबाह गर्दैछन् भने दुई वर्षअघिदेखि माछामासु खान छाड्नुपर्छ । गाउँलेले बनाएको नीति नियममा फरक मत अहिलेसम्म कसैले पनि नराखेका स्थानीयहरु बताउँछन् । गाउँको परम्परामा नयाँपुस्ता पनि खुशी रहेको उनको भनाइ छ । यहाँका बासिन्दाले कृष्ण अष्टमीलाई मुख्य पर्वको रुपमा मनाउँछन् । हिन्दूहरुले मनाउने दशैँ र तिहार पनि मनाउँछन्, तर सबै चाडपर्व हिंसारहित हुनेगर्छ, शाकाहारी हुने गर्छ । शाकाहारी दिनचर्यामै सबै रमाइरहेको र स्थानीय प्रथाप्रति कसैको पनि असन्तुष्टि नरहेकाले अहिंसा व्यवस्था भविष्यसम्म पनि रहिरहने स्थानीयबासीको आशा छ ।"
पोखरामा धान थन्क्याउने चटारो,"पोखरा : किसान यतिबेला धान थन्क्याउने चटारोमा छन्। पछिल्लो समय खेतीयोग्य भुमि सकिँदै गएपछि उत्पादन भने घट्दो क्रममा छ। खेतीयोग्य भुमि सकिँदै गएपछि गोरु पाल्न छोडिँदै छ। कृषि उत्पादन झार्न थ्रेसरको प्रयोग हुन थालेपछि बजार क्षेत्रमा गोरुले दाइँ गरेको देख्न मुस्किल बन्दै गएको छ। सरकारले बेलैमा कृषि भुमि नछुट्याउँदा उर्वर भुमि सकिँदै छ। पोखरा महानगरपालिकामा कुल ११ हजार २ सय हेक्टर क्षेत्रफलमा ३९ हजार २ सय टन धान उत्पादन हुने महानगरपालिकाका कृषि महाशाखा प्रमुख मनहर कडेरियाले बताए। पोखरामा आवश्यक परिणाम प्रतिव्यक्ति प्रतिवर्ष २०१ केजीका हिसाबले ५ लाख जनसंख्याका लागि १० लाख ५ सय टन धान उत्पादन आवश्यक रहनेमा ८१ हजार ८ सय ८० टन धान अपुग रहेको कडेरियाले बताए। यस्तै, आवश्यक परिणाम प्रतिव्यक्ति प्रतिवर्ष २ सय १ केजीका हिसाबले अस्थायी जनसंख्यासहित दैनिक १५ लाख जनसंख्याका लागि प्रतिवर्ष ३० लाख १५ हजार टनको आवश्यकता रहेको महानगरपालिका कृषि महाशाखाको तथ्यांक छ। यस वर्ष पानी धेरै परेकोले उत्पादन राम्रो भएको किसानले बताएका छन्। पानी चाहिने बेलामा परेकोले यस वर्ष धान राम्रो उत्पादन भएको पोखरा १३ आर्वाका किसान विष्णु अधिकारीले बताए।"
थारूले नपाउने भए लोकसेवाका कोटा,"काठमाडौं : थारू समुदायलाई कोटा नछुट्याई खुलाएको विज्ञापनअनुसार पदपूर्ति प्रक्रिया अघि बढाउन लोकसेवा आयोगलाई बाटो खुलेको छ। त्यसलाई यथास्थितिमा राख्न कात्तिक २० गते जारी अन्तरिम आदेश सर्वोच्च अदालतले रद्द गरिदिएको छ। मुलुकको सार्वजनिक सेवाप्रवाहमा नै गम्भीर असर पर्न सक्ने संवेदनशील अवस्था र परिस्थितिलाई विचार गर्दा यस अदालतबाट मिति २०७९।७।२० मा जारी भएको अन्तरिम आदेश कायम रहनु वाञ्छनीय नहुँदा उक्त मिति २०७९।७।२० को अन्तरिम आदेशलाई रद्द गरिदिएको छ, न्यायाधीश प्रकाशमान सिंह राउत र डा कुमार चुडाल सम्मिलित संयुक्त इजलासको अन्तिम आदेशमा लेखिएको छ। आइतबारको आदेशको विस्तृत विवरण मंगलबार सार्वजनिक भएको हो। सर्वोच्चको आदेशससँगै विज्ञापनको प्रक्रिया अगाडि बढेको आयोगका प्रवक्ता तोयनारायण सुवेदीले बताए। उनका अनुसार यही मंसिर २८ गते परीक्षा तोकिएको छ। संघीय ऐन नबेनकाले अहिल्यै थारू आरक्षण छुट्ट्याउन प्राविधिक रूपले गाह्रो भएको हामीले भनेका हौं, प्रवक्ता सुवेदीले अन्नपूर्ण पोस्ट्सित भने, सर्वोच्चको आदेशपछि पदपूर्तिको प्रक्रिया अगाडि बढेको छ। यसअघि कात्तिक २० गते न्यायाधीश प्रकाशकुमार ढुंगानाको एकल इजलासले थारू कल्याणकारी सभाका महामन्त्री प्रेमीलालप्रसाद चौधरीसमेतको रिट निवेदनको अन्तिम किनारा नलागेसम्म पदपूर्ति गर्ने कार्य नगर्न नगराउन अन्तरिम आदेश दिएको थियो। त्यसविरुद्ध प्रधानमन्त्री तथा मन्त्रिपरिषद् कार्यालयका तर्फबाट सचिव मधुकुमार मरासिनीले यही मंसिर २ गते सर्वोच्चमा रिट निवेदन दिएका थिए। उनले निजामती सेवा ऐन र नेपाल स्वास्थ्य ऐन महिला, आदिवासी जनजाति, मधेसी, दलित, अपांग र पिछडिएको क्षेत्रलगायतका वर्गलाई प्रतिशत छुट्ट्याई आरक्षणको व्यवस्था गरिसकेको र सोबमोजिम थारू समुदायका व्यक्तिले मधेसी तथा आदिवासी जनजाति दुवै क्लस्टरबाट सहभागिता जनाउने पाउने भएकाले उनीहरूको प्रतिनिधित्व सुनिश्चिततामा द्विविधा नभएको जनाएका थिए। तर, थारू समुदायका लागि ६६ प्रतिशत छुट्ट्याउँदा झन् समस्या थपिई अन्तरिम आदेश कार्यान्वयन गर्न नसकिने जिकिर उनले गरेका थिए। लोकसेवाले गत असोज २६ गते सहसचिव र उपसचिव पदमा थारु कोटा नछुटाई विज्ञापन खुलाएपछि संविधानले दिएको अधिकार सदुपयोग गर्दै सभाका महामन्त्री चौधरीले त्यसविरुद्ध कात्तिक १६ गते रिट निवेदन दर्ता गराएका थिए। उक्त रिटमा सुनुवाइ गर्दै अदालतले लोकसेवा आयोगसहित नेपाली सेना, खाद्य व्यवस्था तथा व्यापार कम्पनी लिमिटेड र प्रदेश लोकसेवा आयोग कर्णालीविरुद्ध कारण देखाउ र अन्तरिम आदेश जारी गरेको थियो। महामन्त्री चौधरीका अनुसार लोकसेवाका विज्ञापनमा थारू आरक्षण माग गर्दै सर्वोच्चमा ४० भन्दा बढी मुद्दा दर्ता भएका छन्। थारूका नाममा जारी अन्तरिम आदेश रद्द, थारू अगुवा भन्छन् यो अपमान हो थारू कलस्टरसम्बन्धी मुद्दा हेरिरहेका अधिवक्ता श्रवण चौधरीले राज्यले थारूमाथि विभेदकारी नीति अपनाएको आरोप लगाए। उनले यो आदेशले अदालतप्रतिको गरिमामा आँच पुगेको जिकिर गरे। हामीले सर्वोच्च अदालतबाट यस्तो आदेश आउने कल्पना गरेका थिएनौं, अधिवक्ता चौधरीले भने, न्याय दिने निकायबाटै एउटा जातिमाथि यो हदसम्म अन्याय गर्नु हुँदैनथ्यो। सरकारले एउटै विज्ञानमाथि किन भ्याकेट निवेदन दर्ता गरायो भन्ने कुराले नै विभेदको गन्ध आएको उनले बताए। हामीले थारू आरक्षण माग गर्दै कम्तिमा ४० वटा रिट निवेदन हालेका छौं। २० गते पनि सर्वोच्च अदालतबाट चार वटा मुद्दामा अन्तरिम आदेश पाएका हौं, उनले भने, अन्य निकायविरुद्ध पनि अन्तरिम आदेश जारी भएका छन्। त्यही उपसचिव र सहसचिवको विज्ञापनमा भ्याकेट मात्र किन ? सभाका महामन्त्री चौधरीले अहिलेको आदेशले थारू समुदाय अपमानित भएको जिकिर गरे। केही दिनअघि अदालतबाट न्याय पायौं भनेर हामी खुसी भएका थियौं, उनले भने, तर, न्याय पाएको खुसी महिना दिन पनि टिक्न सकेन। उनले अन्तरिम आदेश मात्रै रद्द भएकाले थारूका पक्षमा अझै फैसला हुन सक्ने विश्वास व्यक्त गरे। अन्तरिम आदेश मात्रै रद्द भएको सुनियो। हाम्रा थुप्रै मुद्दा अझै विचाराधीन छन्। एकदिन पक्कै पनि अदालतबाट हामीले न्याय पाउँछौं, उनले भने।"
निर्वाचनपछिको राजनीतिक तरंग,"मंसिर ४ गते सम्पन्न प्रतिनिधिसभा र प्रदेशसभाका निर्वाचन प्राप्त भइरहेका छन्। अन्तिम परिणाम प्राप्त हुन समय लाग्ने आयोगले जनाएको छ। किनकि समानुपातिकतर्फको परिणाम प्राप्त भएपछि दलको उम्मेदवारको छनोटमा केही समय लाग्ने गर्छ। प्राप्त परिणामअनुसार नेपाली कांग्रेसले प्रत्यक्षतर्फ ५३५४ स्थान प्राप्त गर्नेछ जबकि गत २०७४ को निर्वाचनमा यस दलले २३ स्थान मात्र प्राप्त गरेको थियो। समानुपातिकतर्फ ३२७८ प्रतिशत मत प्राप्त गरी ४० स्थान पाएको थियो। कुल ६३ स्थान प्रतिनिधिसभामा प्राप्त गरेको थियो। यस निर्वाचनमा नेपाली कांग्रेस करिब २४२५ प्रतिशत मत समानुपातिकमा प्राप्त गर्ने देखिन्छ। जसअनुसार यस दलले २६२७ स्थानसम्म प्राप्त गर्न सक्छ। अन्ततः यस निर्वाचनमा नेकाले ५३ जोड २७ ८२ स्थानसम्म प्राप्त गर्ने देखिन्छ। त्यस्तै नेकपा (एमाले) ले गत २०७४ को निर्वाचनमा प्रत्यक्षमा ८० स्थान प्राप्त गरेको थियो र समानुपातिकमा ३०६८ प्रतिशत प्राप्त गरी ४१ स्थान हासिल गरेको थियो। यस दलले कुल ८० जोड ४१ १२१ स्थान प्राप्त गर्न सफल भएको भने हालै सम्पन्न निर्वाचनमा प्रत्यक्षतर्फ यस दलले ४७ स्थान प्राप्त गर्ने देखिन्छ र समानुपातिकमा २६२७ प्रतिशत प्राप्त गरी २९ स्थान प्राप्त गरी कुल २६ जोड २९ ५५ स्थान प्राप्त गर्न सक्छ। यी दुवै दलबाहेक माओवादीले १७ जोड १३ ३० स्थान जब कि गत निर्वाचनमा यसले ३६ जोड १७ ४३ स्थान प्राप्त गरेको थियो। एकीकृत समाजवादीले १० जोड २ सम्भावित १२ स्थान, राष्ट्रिय स्वतन्त्र पार्टीले ८ जोड १५ २३ स्थान प्राप्त गर्ने सम्भावना छ। राप्रपाले २०७४ को निर्वाचनमा प्रत्यक्षतर्फ एउटा पनि स्थान प्राप्त नगरी समानुपातिकतर्फ ११८ प्रतिशत मत प्राप्त गरी एउटा स्थान प्राप्त गरेको थियो। जबकि २०७९ मा यसले ६ जोड ८ १४ स्थानसम्म प्राप्त गर्न सक्छ। जसपाले २०७४ मा १० जोड ६ १६ स्थान प्राप्त गरेको थियो भने २०७९ मा ६ जोड ४ १० स्थान प्राप्त गर्न सक्छ। र त्यस्तै राजपा (लोसपा) ले २०७४ सालमा ११ जोड ६ १७ स्थान गरेको थियो भने २०७९ मा यसले ४ जोड २ ६ सम्म प्राप्त गर्न सक्छ। उपरोक्त तथ्यांकको आधारमा कांग्रेसले कुल स्थान संख्या विशेष स्थान बढाए पनि समानुपातिकतर्फ स्थान संख्या घटाएको छ। एमालेले दुवै खण्ड (प्रत्यक्ष र समानुपातिक) मा स्थानहरू गुमाएको देखिन्छ। माओवादीले पनि आफ्नो प्रतिनिधित्व घटाएको छ। त्यस्तै जसपा र लोसपाले पनि प्रतिनिधित्व संख्या घटाएको प्रष्ट देखिन्छ। बढी मत प्राप्त गर्ने त राप्रपा नै हो जसले प्रत्यक्षतर्फ त स्थानको संख्या बढाएको त छँदैछ, समानुपातिकमा पनि २०७४ को ११८ प्रतिशतको तुलनामा उल्लेखनीय रूपमा ८ प्रतिशतसम्म बढाउने देखिन्छ। नयाँ पार्टीको रूपमा राष्ट्रिय स्वतन्त्र पार्टीले १४१५ प्रतिशत प्राप्त गरी सबैको ध्यान आकृष्ट गरेको छ। एकीकृत समाजवादीले जो एउटा नयाँ दल हो उसले पनि १० स्थान प्राप्त गरी आफ्नो उपस्थितिलाई संसद्मा स्थापित गरेको छ। तर यस दलले समानुपातिक खण्डमा प्रत्यक्षतर्फ प्राप्त गरेको मतभन्दा थोरै नभएको देखिन्छ। हुनत जनमत पार्टी र नागरिक उन्मुक्ति पार्टीले पनि आफ्नो उपस्थिति स्थापित गरेका छन्। उपरोक्त निर्वाचन परिणामले केही विशेष राजनीतिक अवस्थितिमा ध्यान आकृष्ट गर्छन्। पुराना स्थापित दलहरूले आफ्नो लोकप्रियता घटाएका छन्। कांग्रेसले स्थानको संख्या बढाए पनि उसले प्राप्त गरेका मतका प्रतिशत घटेका छन्। नेकपा एमाले, माओवादी केन्द्र, राजपा र जसपा (राष्ट्रिय दलहरू)ले आफ्नो लोकप्रियता घटाएको स्पष्ट देखिन्छ। जबकि राप्रपाले आफ्नो उपस्थिति र लोकप्रियता बढाएको देखिन्छ। सबैभन्दा महŒवपूर्ण उपस्थिति रूपमा केही महिनापहिले स्थापित गरिएको दल राष्ट्रिय स्वतन्त्र पार्टीले राष्ट्रिय राजनीतिलाई तरंगित बनाएको छ। हुन त यस दलले १५ स्थानसम्म प्राप्त गरी आफ्नो भूमिका प्रतिशतमा खोजेको देखिन्छ। तर यसको उपस्थित सहरी क्षेत्रमा विशेष रूपमा केन्द्रित भएकाले राष्ट्रव्यापी प्रभाव पार्न सफल नभएको देखिन्छ। पक्कै नयाँ पुस्तामा अगुवाइ प्रदान गरेको छ। जुन अन्य स्थापित दलहरूको अनुकरणीय मात्र होइन, आँखा खोल्ने काम गरेको देखिन्छ। यसको प्रचारप्रसारको विधिले आम सञ्चारमाध्यमलाई प्रभावित गरेकै छ। सायद प्रचारप्रसारको खर्चलाई सीमित पारेको भान हुन्छ। तर नेपालजस्तो पिछडिएका मुलुकमा जहाँ ८० प्रतिशत मतदाताको हातमा मोबाइल हुँदैन, तिनीसँग सम्पर्क गर्न गाह्रो हुन्छ। साथै अविकसित मुलुकहरूमा जनप्रतिनिधि र मतदाताको बीच जुन किसिमको सम्बन्ध रहन्छ, त्यो सम्बन्ध टुट्ने त होइन, कम पक्कै हुन्छ। यस निर्वाचनले महिलाको उपस्थितिलाई प्रतिनिधिसभामा न्यून बनाएको छ। प्रदेशतर्फ एकदमै थोरै ५७ जना महिलाको उपस्थिति र समानुपातिकबाट मात्र महिला प्रतिनिधिको छनोटले पनि महिलाको उपस्थितिलाई उल्लेखनीय वा संविधानअनुरूप नहुने स्पष्ट रूपमा देखिन्छ। निर्वाचन २०७९ मा स्थापित दलहरूमा केही नेता पराजित भए। बहुसंख्यक रूपमा पुरानो अनुहार नै देखिन्छन्। यी दलहरूमा नयाँ अनुहार पनि उल्लेखनीय रूपमा आएका छन्। यसबाट एउटा निष्कर्ष निकाल्न सकिन्छ कि नो नट एगेन को नारा बढी प्रभावकारी हुन सकेन। जस्तो यसको हल्ला चलेको थियो, त्यस्तो देखिएन। काठमाडौं ठाउँमा पनि यो कत्तिको प्रभावकारी भए होला खोजको विषय हो। काठमाडौं नयाँ युवा अनुहार आउने कारण नयाँ पार्टीको प्रस्तुत गरेका अनुहार नै हो जस्तो लाग्छ। उपरोक्त निर्वाचन संसदीय स्वरूप र दलहरूको उपस्थितिको विश्लेषण प्रस्तुत गरेको छ भने अर्कोतिर सरकारको स्वरूपको बारेमा धेरै चिन्ता व्यक्त भइरहेको देखिन्छ। स्थायी सरकारको गठन र स्थायित्व कायम राख्नुको समस्या मुलुकमा अहिलेसम्म देखिएका राजनीतिक अस्थिरतालाई निरन्तरता दिनेछ भने निराशा व्यक्त हुँदैछ। यस विषयमा हामीले गम्भीर भएर सोच्नुपर्ने हो। नेपालले निर्वाचन प्रणाली २०१५ सालदेखि नै अँगालेको छ। प्रथम जनआन्दोलनपछिका २०४८ सालको संविधानले पनि यसैलाई निरन्तर प्रदान गयो। जसअनुसार २०४८, २०५१ र २०५६ सालको निर्वाचन सम्पन्न भए। हुन त राजनेताका स्वार्थले स्थायी सरकारहरूले काम गर्न सकेनन्। त्यसमा पनि माओवादी सशस्त्र द्वन्द्वले यसलाई प्रभावकारी हुन दिएन। हाम्रो जनआन्दोलनले बनाएको अन्तरिम संविधानले मिश्रित समानान्तर प्रणाली अँगाली दुईवटा संविधानसभाको निर्वाचन सम्पन्न भयो जुन इतिहास हामीसमक्ष छँदैछ। नयाँ संविधानले पनि त्यही प्रणालीलाई स्वीकार गयो तर प्रत्यक्ष समानुपातिक खण्डको सदस्य संख्यालाई ४० जोड ६० प्रतिशतलाई उल्ट्याई ६० जोड ४० प्रतिशतमा झायो। जसले बहुमत एकदलीय बहुमतको सरकारलाई शून्यमा पुयायो। जबसम्म यो मिश्रित समानुपातिक प्रणाली रहन्छ, तबसम्म एकदलीय सरकारको सम्भावना रहँदैन। जबसम्म कुनै एक दलले कुनै चमत्कारी नेतृत्वमा ७०८० प्रतिशत स्थान ल्याउँदैन। यो प्रणालीमात्र नेपालले अंगीकार गरेको छैन, करिब दुई दर्जन मुलुकमा पनि प्रयोगमा आएको थियो। जसबाट करिब पाँचवटा दलले यसलाई त्यागी अर्को प्रणालीलाई अंगीकार गरेका छन्। नेपालजस्तो मुलुकमा जहाँ १ सय २५ भाषाभाषी र जनजाति छन्। त्यस्ता मुलुकले जबसम्म मिश्रित सदस्यीय समानुपातिकमा सम्भावित र विकसित प्रणालीलाई अँगाल्दैन, तबसम्म स्थायी समानुपातिक तथा समावेशी संसद् र सरकारको गठनको सम्भावना छैन। मुख्य कुरो सरकारको स्थायित्व होइन कि राजनेताको सोचमा आउनु पर्ने हो। नेताहरूमा जबसम्म निर्वाचनबाट प्राप्त जनमतलाई स्वीकार गरी पूरै पाँच वर्ष एउटै सरकार राख्ने सोच र संकल्प हँुदैन, तबसम्म स्थायित्व हामीहरूका लागि एउटा रूपमा मात्र हैन, केही वर्ष पूर्वको कुरो हो। क्यानडामा पूरै चार वर्षसम्म अल्पमतीय सरकार कायम रह्यो। विपक्षीले र सरकारले एकआपसमा सहयोग गरी स्थायित्व प्रदान गरेका थिए। के २०७४ सालको निर्वाचनपछि मिलीजुली सरकार जसले झन्डै दुईतिहाइ बहुमत सदनमा प्राप्त गयो तब पनि किन भत्कियो ? के यी नेताहरूको दायित्वभित्र स्थायी सरकार कायम राख्ने पर्दैन ? दोस्रो संविधानको उत्तराद्र्धमा तीनवटा सरकार बनेका होइनन् ? नेताहरूलाई तबसम्म यो सम्भव छैन। छिमेकी भारतमा १९९० को दशकमा ३४ वटा स्थायी सरकार बनेपछि नरसिंह रावको मिलिजुली सरकार पाँच वर्ष चलेको होइन ? अटलबिहारी बाजपेयीको सरकार जसमा झन्डै १५१६ दलहरू थिए, पाँच वर्षसम्म चलेको होइन ? अतः आजको आवश्यकता निर्वाचन प्रणाली र शासकीय प्रणालीमा परिवर्तनको सोचलाई परित्याग गरी नेताहरूमा आपसी सहयोग र सद्भावको भावना आवश्यक छ। कुनै निर्वाचन प्रणाली त्रुटियुक्त होइन र कुनै पनि शासकीय प्रणाली पूर्ण होइन। नेपालले नेताहरूको विचारमा एकाधिकारको परित्याग र आपसी सहयोगको परिवर्तन खोजेको छ। जुन आजको सर्वोपरि आवश्यकता हो। मिश्र पूर्व निर्वाचन आयुक्त हुन्"
उतारचढाव भोगेका दुई टोली,"दोहा : फिफा विश्वकपका दुई खेलपछि नै विश्व फुटबलका दुई उत्कृष्ट खेलाडीले उतारचढाव भोगिसकेका छन्। कतारमा जारी विश्वकपको पहिलो खेलमा मेक्सिकोविरुद्ध पेनाल्टीमा चुकेका पोलिस कप्तान रोबर्ट लेवान्डोस्की हारका कारण बने। लेवान्डोस्कीको पेनाल्टीमा मेक्सिकन गोलरक्षक बाधक बन्दा पोल्यान्डले गोलरहित बराबरीमा चित्त बुझाउनु परेको थियो। तर, दोस्रो खेलमा साउदी अरेबियाविरुद्ध पहिलो गोल गर्दै लेवान्डोस्कीले विश्वकपमा पुनरागमन गरेका थिए। अर्जेन्टाइन कप्तान लियोनल मेसीले विश्वकपको पहिलो खेलमा पेनाल्टीमार्फत एक गोल गरेका थिए। तर, उनले साउदी अरेबियासँग अप्रत्यासित २१ को पराजयबाट आफ्नो टोलीलाई जोगाउन सकेनन्। तर, दोस्रो खेलमा उनकै उत्कृष्ट प्रेरणामा अर्जेन्टिनाले मेक्सिकोविरुद्ध २० को महत्वपूर्ण जित निकालेको थियो। बुधबार राति यी दुई उत्कृष्ट खेलाडी आमनेसामने हुँदा फुटबल जगतको ध्यान ९७४ रंगशालामा केन्द्रित हुनेछ। त्यो खेल समूह चरणको अन्तिम, रोमाञ्चक र निर्णायकसमेत हुनेछ। जुनसुकै टिमले जिते पनि अन्तिम १६ मा पुग्ने छन्। पोल्यान्डका लागि भने बराबरी पनि नकआउट चरणमा पुग्न काफी हुनेछ। तर, अर्जेन्टिना पराजित भए समूह चरणबाटै बाहिरिनु पर्ने खतरा छ। बराबरीमै अल्झिए पनि साउदी अरेबिया र मेक्सिकोको नतिजामा निर्भर हुनुपर्नेछ। खेलको इतिहास दुई पटकको विश्व विजेता अर्जेन्टिनाकै पक्षमा छ। सन् १९७८ मा विश्वकपमा यी दुई टिम आमनेसामने हुँदा दक्षिण अमेरिकी मुलुक २० गोलले विजयी भएको थियो। सोही संस्करणमा अर्जेन्टिनाले पहिलो पटक विश्वकप जितेको थियो। पोल्यान्डले भने सन् १९७४ मा भएको अर्को खेल ३२ ले जितेको थियो। पोल्यान्डले विश्वकपका पछिल्ला तीन खेलमा गोल खाएको छैन। जसको अर्थ लियोनल स्कालोनीको अर्जेन्टिनाका लागि कठिन चुनौती बन्न सक्छ। कतारमै पछिल्ला दुई खेलमा २७ प्रहारको सामना गरे पनि पोल्यान्डले गोल खाएको छैन। ती २७ मध्ये ९ प्रहार पोस्ट्मै भएका थिए। पोल्यान्ड सन् १९८६ यता पहिलो पटक विश्वकपको नकआउट चरणमा पुग्ने लक्ष्यमा छ। पोलिस टिम तीन दशकअघि एन्टोनी पाइचनिकजेकको नेतृत्वमा अन्तिम १६ मा पुगेको थियो। सन् १९८२ को विश्वकपमा पोल्यान्ड पछिल्लो पटक समूह चरणका तीनै खेलमा अपराजित थियो। मेक्सिकोसँग उत्कृष्ट प्रदर्शन गरेका मेसीले खेलपछि भनेका थिए, अर्को विश्वकप आजदेखि सुरु हुनेछ। हामी हार मान्दैनौं र हामीलाई कुनै पनि गल्ती गर्ने छुट पनि छैन। पोल्यान्डका प्रशिक्षक जेस्लाव मिचनीविजले लेवान्डोस्कीको पहिलो विश्वकप गोलपछि भनेका थिए, कुनै खेलाडीले एक्लै खेल जित्न सक्दैन। पोलिस प्रशिक्षकको तर्क सही हो र, त्यसलाई प्रमाणित गर्ने हो भने आजको खेल त्यसको उदाहरण बन्न सक्छ। सन् २०१८ विश्वकपमा समूह चरणबाटै बाहिरिएको पोल्यान्ड त्यसअघिका दुई विश्वकपमा छनोट हुन सकेन। सन् २००६ र २००२ मा लगातार विश्वकप खेले पनि समूह चरण पार गर्न सकेको थिएन। सन् १९८२ मा तेस्रो स्थान हासिल गरेको पोल्यान्डलाई पछिल्लो खराब नतिजाको क्रमभंगता गर्ने चुनौती र अवसर बुधबार राति हुनेछ। प्रभाव पार्न सक्ने खेलाडी रोबर्ट लेवान्डोस्की (पोल्यान्ड) पोल्यान्डका रोबर्ट लेवान्डोस्की शीर्ष पाँच युरोपियन लिगमा सर्वाधिक गोल गर्ने खेलाडी हुन्। अघिल्लो सिजन पाँच युरोपियन लिगमा ५० गोलको कोशेढुंगा पूरा गरेका लेवान्डोस्कीलाई बालोन डीओर विजेता करिम बेन्जमाले ४४ गोलसहित पछ्याएका थिए। बार्सिलोनाका स्ट्राइकर लेवान्डोस्कीले मेक्सिकोविरुद्धको खेलमा गोल गर्न नसक्दा भने निरास बनेका थिए। तर, साउदी अरेबियाविरुद्धको खेलमा एक गोलसँगै गोलका लागि असिस्ट पनि गरेका थिए। युरोपेली फुटबलका प्रभावशाली फरवार्ड लेवान्डोस्कीको विश्वकपमा त्यो पहिलो गोल हो। पोल्यान्डबाट एक सय ३६ खेल खेलेका लेवान्डोस्कीले ७७ गोल गरेका छन्। सन् २०१८ विश्वकपमा डेब्यू गरेका लेवान्डोस्कीको टिम चार वर्षअघि समूह चरणबाट बाहिरिएको थियो। समूह चरणका तीन खेलमा पोल्यान्डले दुई गोल गरे पनि लेवान्डोस्कीले गोल गर्न सकेका थिएनन्। जारी विश्वकपमा गोलका लागि लेवान्डोस्कीले मात्रै दुईभन्दा बढी प्रयास गरेका छन्। उनले यसअघिका दुई खेलमा गोलका लागि सात प्रहार गरेका थिए। उनीपछि पिओट्र जिलिनेस्कीले तीन वटा प्रहार गरेका थिए। लियोनल मेसी (अर्जेन्टिना) पेरिस सेन्ट जर्मन (पीएसजी) का लियोनल मेसी आफ्नो करियरकै उत्कृष्ट लयमा छन्। पीएसजीबाट खेलेका सबैखाले प्रतियोगितामा २६ गोल गरेका मेसीसँगै युरोपेली शीर्ष पाँच लिगका अर्लिङ हालान्ड र नेमार मात्रै छन्। साउदी अरेबियासँगको स्तब्धपूर्ण नतिजापछि मेसीको प्रभाव कम हुन थालेको टिप्पणी हुन थालेको थियो। तर, उनले त्यसको जवाफ मेक्सिकोविरुद्धको खेलबाट दिइसकेका छन्। ३५ वर्षीय फरवार्डले अर्जेन्टिनाका लागि पछिल्ला ६ खेलमा गोल गरेका छन्। विश्वकपमा अहिलेसम्म आठ गोल गरेका मेसीले डियगो म्याराडोनासँग बराबरी गरेका छन्। मेसी र म्यारोडोनाभन्दा अगाडि ग्राबियल बाटिस्टुटा छन्। उनले अर्जेन्टिनाका लािग विश्वकपमा १० गोल गरेका छन्। मेसीले यो नै आफ्नो अन्तिम विश्वकप हुने बताइसकेका छन्। त्यसैले बाटिस्टुटाको कीर्तिमान तोड्नुका साथै टोलीलाई अगाडि बढाउन उनको भूमिका अबका खेलमा महत्वपूर्ण रहनेछ। गत वर्ष अर्जेन्टिनालाई कोपा अमेरिका च्याम्पियन बनाएर आफ्नो काँधको बोझ उतारेका मेसी यसपटक आफ्नो राष्ट्रलाई विश्व विजेता बनाउने अभियानमा छन्। सात पल्टका बालोन डीओर विजेता मेसी पाँचौंपल्ट विश्वकप खेलिरहेका छन्।"
प्रधानमन्त्री बन्न कांग्रेसमा रस्साकस्सी,"काठमाडौं : कांग्रेसबाट प्रधानमन्त्री बन्न आकांक्षा देखाउने ६ नेताले चुनाव जितेका छन्। जो संसदीय दलका नेता बन्ने दौडमा जुट्न थालेका छन्। संविधानको धारा ७६ (१)मा राष्ट्रपतिले प्रतिनिधिसभामा बहुमतप्राप्त संसदीय दलको नेतालाई प्रधानमन्त्री नियुक्त गर्ने र उनकै अध्यक्षतामा मन्त्रिपरिषद् गठन हुने व्यवस्था छ। पार्टी सभापति शेरबहादुर देउवा, नेताहरू रामचन्द्र पौडेल, डा शेखर कोइराला, प्रकाशमान सिंह, डा शशांक कोइराला र महामन्त्री गगनकुमार थापा मुख्य आकांक्षी देखिएका छन्। जसमध्ये पार्टीमा पकड भएका र टिकट वितरणमा अधिकांश आफू पक्षका नेता चयन गरेका देउवाको सम्भावना बलियो देखिन्छ। प्रधानमन्त्री र पार्टी सभापति भएका कारण पनि देउवालाई नै पुनः प्रधानमन्त्री बन्न सहज हुने बताउँछन् राजनीतिक विश्लेषक पुरञ्जन आचार्य। त्यसपछिको बलियो संभावना भएका नेता हुन् डा शेखर कोइराला। तर, उनी यो विषयमा बोलेका छैनन्। मोरङमा भएको बिजय जुलुसलाई सम्बोधन गर्दै उनले संसदीय दलका नेतामा दाबी गर्ने या नगर्ने विषयमा निर्वाचनको पूर्णनतिजा नआइञ्जेल केही नबोल्ने बताए। उनले सञ्चारकर्मीसँग भने, नतिजा आइसकेको छैन। समानुपातिकको पूर्णनतिजा आइसकोस् अनि पार्टीभित्र र सभापतिज्यूसँग बसेर यस विषयमा कुरा हुन्छ। उनले पार्टीमा १४औं महाधिवेशनयता संस्थापन इतर समूहको नेतृत्व गरिरहेका छन्। महाधिवेशनमा ४३ प्रतिशत मत प्राप्त गरेका उनको क्रियाशीलता र भूमिका महाधिवेशनपश्चात् अझै चुलिएको छ। त्यसकारण पनि प्रधानमन्त्रीमा कांग्रेसभित्रै अबको नेतृत्व कसको हातमा भन्ने कुराले विशेष अर्थ राख्छ। उनी मोरङ ६ बाट फराकिलो मतान्तरसहित विजयी भएका छन्। प्रत्यक्षतर्फ टिकट दिलाउन कोइरालाले पहल गरेका संस्थापनइतरका धेरै नेताले निर्वाचन जितेका छन्। महामन्त्री थापा भने प्रधानमन्त्री पदको दाबीसँगै कार्यदिशा र खाकासहित चुनावी मैदानमा उत्रिएका थिए। कांग्रेसकै संस्थापन इतर समूहका एक नेताले भने, संसदीय दलका नेताका लागि गगनजी निकै गहिराइमा पुगेर तयारीमा जुट्नुभएको छ। अहिलेको तयारी हेर्दा पछि हट्नुहुन्छ जस्तो लाग्दैन। पार्टीभित्रै पुस्तान्तरणको चाहना भएका साथीहरूले गगनजिको नेतृत्व चाहन्छन्। विश्लेषक आचार्यका अनुसार कांग्रेसले पार्टीमा रूपान्तरण र पुस्तान्तरण चाहने हो भने थापाको सम्भावना बलियो छ। थापाले अन्य पार्टीका युवा नेताको साथ पाउने अपेक्षा राखेको जनाइएको छ। झापा १ बाट निर्वाचित अर्का महामन्त्री विश्वप्रकाश शर्मा थापाकै पक्षमा देखिएका छन्। दुवै महामन्त्रीको एकजुटले अर्थ राख्ने अर्का राजनीतिक विश्लेषक डा शारदाप्रसाद पराजुली बताउँछन्। पराजुली भन्छन्, गगन, विश्वप्रकाश, डा चन्द्र भण्डारी र प्रदीप पौडेलजस्ता नेताको साथले राष्ट्रिय राजनीतिमा मात्रै नभएर नेपाली कांग्रेसको आन्तरिक राजनीति र पार्टीको शक्ति समीकरणमा पनि विशेष महत्व राख्छ। अहिलेसम्म दलको नेताका लागि पहिलो दाबी महामन्त्री थापाले पेस गरेका छन्। काठमाडौं ४ बाट निर्वाचित हुनेबित्तिकै उनले अब आफू दलको चुनाव लड्ने तयारीमा लाग्ने बताएका थिए। पार्टी र सरकारको प्रमुख कार्यकारी पदमा नपुगेका नेता पौडलले पनि प्रधानमन्त्री पदमा अब आफ्नो विकल्प नरहेको इच्छा व्यक्त गर्दै आएका छन्। पार्टीको १४औं महाधिवेशनमा पौडेलको नेतृत्वमा संस्थापन इतर समूह जान नमानेपछि उनले आफ्नो मौन समर्थन देउवालाई गरेका थिए। त्यसको फाइदा पौडेलले टिकट वितरणमा केही हदसम्म उठाउन सके। पौडेलले तनहुँ १ बाट चुनाव जितेपछि पार्टीभित्रका सबै पक्ष र समूहले आफूलाई समर्थन गरून् भन्ने चाहना राखेको उनीनिकट कार्यकर्ता बताउँछन्। यद्यपि पौडेलले चाहेजस्तो दुवै पक्षले उनलाई दलका नेतामा अघि सार्ने सम्भावना भने न्यून देखिन्छ। १४औं महाधिवेशनमा सभापतिको सर्वसम्मत उम्मेदवार नबनाइएपछि उनी अहिले दुवैतिर खुलेका छैनन्। त्यसकारण पनि पौडेललाई गाह्रो छ। १४औं महाधिवेशन हुँदाका दिनसम्म इतरको नेतृत्व गरेका पौडेल महाधिवेशन सकिँदा नसकिँदै शक्तिविहीन नै बन्न पुगेका थिए। यद्यपि महाधिवेशनपछि देउवाले उनलाई सँगै लिएर हिँडेका छन्। पूर्वमहामन्त्री डा शशांक कोइरालाले पनि अबको प्रधानमन्त्रीका रूपमा आफ्नो विकल्प नभएको बताउँदै आएका छन्। महाधिवेशनमा डा शेखरलाई छोडेर देउवालाई सहयोग गरेका बीपीपुत्र डा शशांकले अब आफूलाई प्रधानमन्त्री बन्नमा देउवाले सघाउनेमा विश्वस्त देखिन्छन्। यद्यपि उनी कुन कित्ताको भनेर खुलेका भने छैनन्। उनले पूर्वी नवलपरासीबाट चौथो जित हासिल गरेका हुन्। चुनावी नतिजा सार्वजनिक भएसँगै जनतालाई सम्बोधन गर्ने क्रममा उनले भने, म प्रधानमन्त्रीको दाबेदार हुँ, नत्र राजनीति किन गर्ने ? म प्रधानमन्त्री बन्ने प्रशस्त आधार छ। चारपटक चुनाव जितेको छु। योभन्दा बढ्दा के चाहियो ? राजनीतिक दृष्टिकोणले परिपक्व छु। मसँग साथीहरू पनि छन्। मेरो सिफारिसमा आपत्ति हुँदैन। अर्का पूर्वमहामन्त्री प्रकाशमान सिंह पनि प्रधानमन्त्रीका आकांक्षी छन्। काठमाडौं १ मा रवीन्द्र मिश्रलाई झिनो मतान्तरले पराजित गरेका सिंहले आफू प्रधानमन्त्रीका लागि सबै हिसाबले सक्षम रहेको बताउँदै आएका छन्। सिंह पार्टीको १४औं महाधिवेशनमा देउवाविरुद्ध सभापतिमा उठेका थिए। यद्यपि दोस्रो चरणमा भने उनले देउवालाई नै सहयोग गरे। उनलाई महाधिवेशनमा सहयोग गरेको गुनस्वरूप देउवाले आफूलाई नै प्रधानमन्त्रीमा सहयोग गर्ने अपेक्षा राखेका छन्। त्यसो त पार्टीभित्रै अन्य नेताको तुलनामा कम अंकगणित भएका द्वय नेता कोइराला र सिंहको प्रधानमन्त्रीका लागि भरपर्दो भरोसा देउवा हुन्। प्रधानमन्त्रीसमेत रहेका देउवाले आफ्नो विकल्पमा अन्य कुनै पनि नेतालाई अघि सारेका छैनन्। २०७४ सालमा पनि देउवा संसदीय दलका नेता थिए। देउवा डडेलधुराबाट विजयी भए सँगै पुनः संसदीय दलका नेता बन्ने ढोका खुलेको छ। प्रधानमन्त्री बन्न संसदीय चुनाव जित्नुपर्छ र संसदीय दलको नेता चुनिनुपर्छ। एकल बहुमत नआए अन्य दलको पनि साथ लिन सक्नुपर्छ। त्यसो त देउवानिकट एक नेताले भने संसदीय दलको नेता देउवाजी नै हो। संसदीय दलमा पनि उहाँकै बहुमत हुन्छ। पार्टीभित्रका प्रधानमन्त्रीको दाबी गर्ने साथीहरूले पार्टी बलियो बनाउनतर्फ लाग्नुहुन्छ। कार्यवाहक पार्टी सभापति भएका बेला कृष्णप्रसाद भट्टराई, महामन्त्री भएका बेला गिरिजाप्रसाद कोइराला तथा केन्द्रीय सदस्य भएका बेला शेरबहादुर देउवा संसदीय दलको नेता बन्दै प्रधानमन्त्री बनेको नेपाली कांग्रेसको इतिहास भने छ।"
बैतडीमा १९ हजार ७ सय मत बदर,"बैतडी : यही मङ्सिर ४ गते सम्पन्न प्रतिनिधिसभा र प्रदेशसभा निर्वाचनमा बैतडीमा करिब १९ हजार सात सय ७१ मत बदर भएका छन् । मुख्य निर्वाचन अधिकृतको कार्यालयका अनुसार प्रतिनिधिसभा सदस्य प्रत्यक्ष र समानुपातिक तथा प्रदेशसभा प्रत्यक्ष र समानुपातिक गरी सो सङ्ख्यामा मत बदर भएका हुन् । प्रतिनिधिसभा सदस्यमा प्रत्यक्षतर्फ ७७ हजार चार सय ६० मत खसेका थिए । जसमध्ये चार हजार नौ सय ६२ मत बदर भएका छन् । प्रदेशसभा क्षेत्र नं १ मा प्रत्यक्षतर्फ ४० हजार एक सय ५५ मत खसेकामा दुई हजार १३ मत बदर भए । प्रदेशसभा क्षेत्र नं २ मा प्रत्यक्षतर्फ ३७ हजार दुई सय ८० मत खसेकामा एक हजार आठ सय २० मत बदर भएका छन् । प्रतिनिधिसभा सदस्य समानुपातिकतर्फ ७७ हजार सात सय ६१ मत खसेकामा पाँच हजार चार सय २१ मत बदर भएका छन् । प्रदेशसभा सदस्य समानुपातिकतर्फ ७७ हजार चार सय २३ मत खसेकामा पाँच हजार ५५ मत बदर भएका छन् । मतदाता शिक्षा कार्यक्रम प्रभावकारी नहुँदा यति धेरै सङ्ख्यामा मत बदर भएका हुन् । जिल्ला निर्वाचन कार्यालयका प्रमुख माधव फुँयाल भने मतदाता शिक्षा प्रभावकारी भएको दाबी गरे। उनले भने, 'काठमाडौँजस्ता सहरमा पनि मत बदर भइरहेका छन्, यहाँ त यो सङ्ख्यामा मत बदर हुनु स्वभाविक हो । मतदाता शिक्षा प्रभावकारी नभएको भन्न मिल्दैन।' धेरैजसो बदर भएको मत एउटै मतपत्रमा रहेका दुई वा दुईभन्दा बढी चुनाव चिह्नमा स्वस्तिक छाप लगाएको भेट्टिएको फुँयालले बताए। उनले भने, 'केही मतपत्रमा औँठाको छाप लगाएको भेट्टिएर बदर भएका छन् भने अधिकांशमा दुई वा दुईभन्दा बढी चिह्नमा छाप लगाएको पाइयो ।' यहाँका सबै वडामा स्वयंसेविका परिचालन गरेर १५ दिन समुदायस्तमै पुगेर मतदाता शिक्षा कार्यक्रम सञ्चालन गरिएको थियो । बैतडीमा एक लाख ५० हजार एक सय ५६ मतदाता रहेकामा ७७ हजार चार सय ६० मतमात्रै खसेका थिए । प्रतिनिधिसभाका लागि एक र प्रदेशसभा सदस्यका लागि दुई क्षेत्र रहेको यस जिल्लामा २२ उम्मेदवार चुनावी मैदानमा थिए। यहाँ प्रतिनिधिसभामा नेकपा (एमाले) का दामोदर भण्डारी तथा प्रदेशसभा क्षेत्र नं १ मा एमालेकै सुरेन्द्र पाल र प्रदेशसभा क्षेत्र नं २ मा नेपाली कांग्रेसका शिवराज भट्ट विजयी भएका छन्। रासस"
कुन प्रदेशमा को बलियो ?,"प्रत्यक्षतर्फ एकाधबाहेक प्रदेशसभाका अधिकांस स्थानको चुनावी नतिजा सार्वजनिक भइसकेको छ। समानुपातिकतर्फ मतगणना अन्तिम चरणतिर छ। प्रत्यक्ष र समातुपातिक जोड्दा कुन प्रदेशमा कुन दलले कति सिट पाउँछन् भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था देखिँदैन। अंकमा मात्रै दलहरू सानोठूलो बनेका छन्। त्यसकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। पाँचदलीय सत्ता गठबन्धनले सातै प्रदेशमा गठबन्धनको सरकार बनाउँछ वा सरकार गठनका क्रमा सत्ता गठबन्धनमा तलमाथि होला ? यसमै सबैको ध्यान छ। कुन प्रदेशमा कसको के अवस्था छ त वा कुन प्रदेशमा कसको सरकार बन्ला ? अन्नपूर्ण पोस्ट्ले विश्लेषण गरेको छ। प्रदेश १ मा दुवै गठबन्धनलाई पुगेन बहुमत प्रदेश १ को प्रदेशसभा ९३ सदस्यीय छ। यहाँ सरकार बनाउन ४७ जना प्रदेश सांसदको समर्थन चाहिन्छ। प्रत्यक्षतर्फ ५३ सिटको परिणाम सार्वजनिक भएको छ। २ क्षेत्रको मतगणना जारी छ। समानुपातिकतर्फ पनि अधिकांश क्षेत्रको मतगणना भइसकेको छ। तर, प्रदेश सरकार बनाउन सत्ता गठबन्धनका पक्षमा भने बहुमत पुग्न कठिन देखिएको छ। एमालेले प्रत्यक्षतर्फ २५ सिट जितेको छ। प्रत्यक्षतर्फ बहुमत सिट जित्ने अवस्थामा रहेको एमाले समानुपातिक मतमा पनि पहिलो स्थानमा छ। १५ सिट जितेको कांग्रेस दोस्रो स्थानमा छ। माओवादीले ९ सिटमा जित निकालेको छ। प्रत्यक्षतर्फ एकीकृत समाजवादीले ३ र राप्रपाले २ सिट जितेको प्रदेश निर्वाचन कार्यालयले जनाएको छ। समानुपातिकतर्फ एमालेले १३ सिट पाउने देखिएको छ। यस्तै राप्रपाले ४ सिट जित्ने देखिन्छ। चुनावमा एमाले र राप्रपाले तालमेल गरेकाले प्रदेश सरकार बनाउन पनि यी दुई दलको गठबन्धन हुने अनुमान छ। त्यसो भयो भने यो गठबन्धनका पक्षमा ४३ सिट हुने देखिन्छ। सरकार बनाउन भने यो गठबन्धनलाई पनि केही सिट अभाव हुने देखिन्छ। सत्ता गठबन्धनका पक्षमा (प्रत्यक्ष र समानुपातिक) गरी ४२ सिट जति आउने अनुमान छ। गणना रोकिएका दुई निर्वाचन क्षेत्रमा कांग्रेस अगाडि छ। त्यहाँ जित निकाले पनि ४४ सिट मात्रै हुन्छ। त्यसकारण न सत्ता गठबन्धनका पक्षमा बहुमत पुग्ने देखिन्छ न त एमालेराप्रपा गठबन्धनलाई नै। त्यसैले यहाँको सरकार गठन रोचक हुने नेताहरू बताउँछन्। कसैको बहुमत नपुगे पनि केही नेता मुख्यमन्त्री बन्ने दौडमा छन्। एमालेबाट हिक्मतकुमार कार्कीको नाम अग्रस्थानमा छ। उनी निवर्तमान आन्तरिक मामिला तथा कानुनमन्त्री हुन्। त्यसैगरी कांग्रेसका केन्द्रीय सदस्य अमृत अर्यालले पनि मुख्यमन्त्रीमा दाबी गर्दै आएका छन्। मधेसमा सरकार बनाउन जनमत निर्णायक मधेस प्रदेशमा प्रत्यक्षतर्फ ६४ सिट छन्। सबैभन्दा बढी १५ सिट एमालेले जितेको छ। त्यसकारण यहाँ एमाले पहिलोपटक ठूलो पार्टी बनेको छ। १३ सिट जितेको कांग्रेस दोस्रो ठूलो दल बनेको छ। ९ सिट जितेर जनता समाजवादी पार्टी (जसपा) तेस्रो स्थानमा छ। लोकतान्त्रिक समाजवादी पार्टी (लोसपा) ले ७, जनमत पार्टी ६, माओवादी केन्द्र ४ र एकीकृत समाजवादीले ४ सिट जितेका छन्। ६ जना स्वतन्त्र उम्मेदवारले जित हात पारेका छन्। यस्तै, समानुपातिकतर्फ भने कांग्रेसले सबैभन्दा बढी ९ सिट पाउने देखिएको छ। एमालेले ८, जनमतले ६, जसपाले ६, माओवादीले ८, एकीकृत समाजवादीले ६, लोसपाले २, राष्ट्रिय प्रजातन्त्र पार्टीले १, नागरिक उन्मुक्ति पार्टीले एक र संघीय समाजवादी पार्टीले १ सिट पाउने सम्भावना छ। समानुपातिकतर्फको मतगणना सम्पन्न भइनसकेकाले बाँकी तीन सिट कसले जित्ने भन्ने यकिन गरिएको छैन। एकाधबाहेक प्रत्यक्षतर्फ प्रदेशसभाका अधिकांश स्थानको चुनावी नतिजा सार्वजनिक भइसकेको छ। समानुपातिकतर्फ पनि मतगणना अन्तिम चरणतिर छ। प्रत्यक्ष र समानुपातिक जोड्दा कुन प्रदेशमा कुन दलले कति सिट पाउँछ भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था छैन। अंकमा मात्रै दलहरू सानो र ठूलो बनेका छन्। त्यसैकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। १ सय ७ सदस्यीय प्रदेशसभामा सरकार बनाउन ५४ प्रदेश सांसदको समर्थन चाहिन्छ। कुनै पनि दलको बहुमत नआएकाले दुई वा त्योभन्दा बढी दलको सरकार बनाउनुपर्ने अवस्था छ। मधेसमा नयाँ देखापरेको जनमत पार्टीलाई आफ्नो पक्षमा पारेर सरकार बनाउने दाउमा कांग्रेस र एमाले दुवै छन्। एमालेले अन्य दलसँग छलफल थालेको छ। सत्ता गठबन्धनमा रहेको कांग्रेसले पनि जसपा, लोसपा, माओवादी र जनमत पार्टीसँग छलफल सुरु गरिसकेको नेताहरू बताउँछन्। एमालेबाट मुख्यमन्त्रीमा कसैको पनि दाबी देखापरेको छैन। कांग्रेसबाट प्रदेश सभापति कृष्णा यादव दाबेदार देखिएका छन्। कांग्रेस नेतृत्वमा सरकार गठन भए मुख्यमन्त्रीको आफू स्वाभाविक दाबेदार रहेकोकांग्रेसका प्रदेश सभापति यादवले बताए। जनमतले पनि मुख्यमन्त्रीमा दाबी गरेको छ। पार्टीको नेतृत्व स्विकार्ने पार्टीसँग मात्र गठबन्धन गर्ने जनमतले बताउँदै आएको छ। बागमतीमा गठबन्धनकै बहुमत बागमती प्रदेशमा प्रत्यक्षतर्फ सत्ता गठबन्धनलाई बहुमत प्राप्त भएको छ। मुख्यमन्त्री आआफ्नो दलको पक्षमा पार्न आकांक्षी नेताहरू लबिङमा जुटेका छन्। १ सय १० सदस्यीय प्रदेशसभाका लागि ६६ प्रत्यक्ष र ४४ जना समानुपातिकबाट निर्वाचित हुन्छन्। यो प्रदेशमा एमालेले यसअघि पाएको एकल बहुमत गुमाएको छ। ०७४ मा प्रत्यक्षतर्फ ४२ सिट जितेर एकल बहुमत पाएको एमाले यसपटक १२ सिटमा खुम्चिएको छ। निर्वाचन आयोगका अनुसार प्रत्यक्षतर्फ कांग्रेसले २४, एमालेले १२, माओवादी केन्द्रले १४, राष्ट्रिय प्रजातन्त्र पार्टीले ७ र एकीकृत समाजवादीले ५ सिट जितेका छन्। नेपाल मजदुर किसान पार्टी र हाम्रो नेपाली पार्टीले एकएक सिट जितेका छन्। प्रत्यक्षतर्फका ६६ सिटमध्ये दोलखाका दुई क्षेत्रको परिणाम आउन बाँकी छ। कांग्रेस बागमती प्रदेशका सभापति इन्द्र बानियाँ मुख्यमन्त्रीका आकांक्षी हुन्। त्यसकारण चुनाव जितेलगत्तै बानियाँ काठमाडौं गएका छन्। निर्वाचनअघि मात्रै उनले पार्टी सभापति शेरबहादुर देउवा क्याम्प छाडेर डा शेखर कोइराला समूहमा लागेका थिए। बानियाँ मकवानपुर २ (ख) बाट निर्वाचित भएका हुन्। कांग्रेसबाट बहादुरसिंह लामा पनि मुख्यमन्त्रीका अर्का दाबेदार छन्। नुवाकोट २ (ख) बाट विजयी लामा पार्टी सभापति देउवानिकट हुन्। प्रतिनिधिसभामा चुनाव लड्न खोजेका लामालाई मुख्यमन्त्रीमा समर्थन गर्ने आश्वासन दिएर नेताहरूले प्रदेशमा पठाएका थिए। मुख्यमन्त्रीमा देउवा र कोइराला दुवै पक्षको समर्थन आफूलाई रहने लामाको दाबी छ। सत्ता गठबन्धनको अर्को दल माओवादी केन्द्रका शालिकराम जम्कट्टेल पनि मुख्यमन्त्री बन्ने दाउमा छन्। बागमतीमा मुख्यमन्त्री बन्ने पालो माओवादीको भएको तर्क गर्दै जम्कट्टेल मुख्यमन्त्रीको कसरतमा छन्। दुईपटक प्रदेशमन्त्री भइसकेका जम्कट्टेल धादिङ १ (ख) बाट निर्वाचित भएका हुन्। माओवादीबाटै मकवानपुर २ (क) बाट निर्वाचित कुमारी मोक्तान पनि मुख्यमन्त्रीका आकांक्षी हुन्। एकीकृत समाजवादीले मुख्यमन्त्री पाए कृष्णप्रसाद शर्मा खनाल आकांक्षी छन्। खनाल चितवन १(ख) बाट प्रदेशसभा सदस्यमा निर्वाचित भएका हुन्। एमालेबाट मुख्यमन्त्रीका अधिकांश आकांक्षी पराजित भएका छन्। काठमाडौं २ (क) मा निवर्तमान सभामुख सानुकुमार श्रेष्ठ र काठमाडौं ३ (ख) मा रामेश्वर फुयाँलले चुनाव जित्न सकेनन्। मुख्यमन्त्रीका अर्का आकांक्षी चितवन २ (ख) का देवीप्रसाद ज्ञवाली र नुवाकोट २ (क) का उम्मेदवार केशव पाण्डे पनि पराजित भए। एमालेबाट केन्द्रीय सदस्य जगन्नाथ थपलियालाई मुख्यमन्त्रीको दावेदारका रूपमा हेर्न थालिएको छ। थपलिया चितवन १(क) बाट निर्वाचित भएका हुन्। गण्डकीमा गठबन्धनकै सरकार गण्डकी प्रदेशमा कुनै एक दलको बहुमतको सरकार बन्न नसक्ने अवस्था देखिएको छ। सत्ता गठबन्धनका कांग्रेस र माओवादी केन्द्र मिले सहज बहुमत पुग्ने देखिन्छ। गण्डकीमा प्रत्यक्षबाट ३६ र समानुपातिकबाट २४ सदस्य निर्वाचित हुन्छन्। कांग्रेसले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। कांग्रेस, माओवादी र नेपाल समाजवादी पार्टीले २१ सिट जितेका छन्। गण्डकी प्रदेशसभा ६० सदस्यीय छ। समानुपातिकसमेतको हिसाब गर्दा यहाँ कांग्रेस र माओवादीको सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छन्। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितेको छ। मनाङबाट राजीव गुरुङ (दीपक मनाङे) स्वतन्त्र सांसदका रूपमा निर्विरोध भएका हुन्। ०७४ मा एमालेको समर्थनमा उनले चुनाव जितेका थिए। ०७४ मा कांग्रेसले प्रत्यक्षतर्फ ६ र समानुपातिक ९ गरी १५ सिट जितेको थियो। यसपटक प्रत्यक्षमा मात्रै १६ सिट जितेको छ। कांग्रेसबाट सुरेन्द्र पाण्डे मुख्यमन्त्रीका दाबेदार छन्। कांग्रेसका प्रदेश सभापति शुक्रराज शर्मा पनि अर्का दाबेदार हुन्। एमालेबाट संगठन विभाग प्रमुख खगराज अधिकारी मुख्यमन्त्रीका दाबेदार हुन्। माओवादी केन्द्रका हरिबहादुर चुमान पनि मुख्यमन्त्रीका दाबेदार छन्। लुम्बिनीमा मिलीजुली सरकार लुम्बिनी प्रदेशमा मिलीजुली सरकार बन्ने देखिएको छ। कुनै एक दलको स्पष्ट बहुमत नआएपछि दुई वा सोभन्दा बढी दल मिलेर सरकार बनाउनुपर्ने भएको हो। सरकार निर्माणमा साना दल निर्णायक हुनेछन्। निर्वाचन आयोगको नतिजाअनुसार लुम्बिनीमा प्रत्यक्षतर्फ १८ सिट जित्दै एमाले पहिलो दल बनेको छ। कांग्रेस १७ सिटसहित दोस्रो ठूलो दल हो। यी दुई दलले सरकार बनाउनका लागि अन्य दुई दलको सहयोग लिनुपर्ने अवस्था छ। लुम्बिनी प्रदेशसभा ८७ सदस्यीय छ। बहुमतका लागि ४४ सदस्यको समर्थन चाहिन्छ। सरकार बनाउन साना दल निर्णायक हुँदै छन्। माओवादी केन्द्र ५ सांसदसहित तेस्रो स्थानमा छ। जनता समाजवादी पार्टी, नागरिक उन्मुक्ति पार्टी, लोकतान्त्तिक समाजवादी पार्टी, राष्ट्रिय प्रजातन्त्र पार्टीले २२ सिट प्रत्यक्षमा जितेका छन्। जनमत पार्टीले एक सिट र अन्य तीन जना स्वतन्त्र सांसदले चुनाव जितेका छन्। समानुपातिकमा एमाले पहिलो छ। कांग्रेसको दोस्रो स्थान छ। कांग्रेसभन्दा एमालेले समानुपातिकमा ४ सिट बढी पाउने देखिन्छ। समानुपातिकमा माओवादी केन्द्र, राप्रपा, नागरिक उन्मुक्ति, जनमत, जसपाले सिट पाउँदै छन्। लुम्बिनीमा एमालेबाट लीला गिरी मुख्यमन्त्रीका दावेदार मानिएका छन्। चेतनारायण आचार्य र भूमिश्वर ढकाल पनि एमालेबाट मुख्यमन्त्रीका दावेदार हुन्। कांग्रेसबाट मुख्यमन्त्रीका रूपमा चर्चा गरिएका प्रदेश सभापति अमरसिंह पुन निर्वाचनमा पराजित भए। कांग्रेसबाट अब्दुल रज्जाक र डिल्ली चौधरी मुख्यमन्त्रीका आकांक्षी हुन्। माओवादीबाट रोल्पाका जोखबहादुर महरा मुख्यमन्त्रीका दाबेदार हुन्। कर्णालीमा पनि उस्तै कर्णाली प्रदेशसभा ४० सदस्यीय छ। प्रत्यक्षबाट २४ र समानुपातिकबाट १६ जना सांसद निर्वाचित हुन्छन्। प्रदेश सरकार गठनका लागि २१ जनाको समर्थन चाहिन्छ। माओवादी केन्द्र र कांग्रेसले प्रत्यक्षतर्फ समान ९९ सिट जितेका छन्। एमालेले ५ र स्वतन्त्रले १ सिट जिते। सत्ता गठबन्धनको एकीकृत समाजवादीले प्रदेशसभामा एक सिट पनि जित्न सकेन। समानुपातिकतर्फ एमाले पहिलो, कांग्रेस दोस्रो र माओवादी केन्द्र तेस्रो स्थानमा छन्। सत्ता गठबन्धनका कांग्रेस र माओवादीले प्रत्यक्षतर्फका २४ मध्ये १८ सिट जितेका छन्। यो गठबन्धन कायमै रहे सरकार बनाउन अब ३ सिट भए पुग्छ। समानुपातिकतर्फ यी दुई दलले कम्तीमा पनि ९ सिट जित्ने देखिन्छ। यसकारण पनि सत्ता गठबन्धनलाई सरकार बनाउन आवश्यक स्पष्ट बहुमत हुनेछ। कर्णालीमा कांग्रेस र माओवादीकै गठबन्धन सरकार बन्ने देखिन्छ। कर्णालीमा सरकार बनाउनका लागि दलहरूबीच गठबन्धन गर्नु अनिवार्य बनेको छ। चुनावबाट दलहरूको शक्ति सन्तुलन बदलिएका कारण नयाँ सत्ता समीकरणबारे अनेक खाले चर्चा पनि चल्न थालेका छन्। सत्ता गठबन्धन टुटफुट भए एमाले निर्णायक बन्ने देखिन्छ। २०७४ मा एमाले एक्लैको २० सिट थियो। तर, त्यस बेला कर्णाली सरकारको नेतृत्व एमालेले गर्न पाएन। माओवादीको भागमा परेको थियो। यसपटक एमालेले प्रत्यक्षमा जम्मा ५ सिट जितेको छ। समानुपातिकतर्फ एमालेले कम्तीमा ५ सिट ल्याउने देखिन्छ। प्रदेशसभामा एमालेको १० सिट हुने अनुमान छ। नयाँ सत्ता समीकरण बने कर्णालीमा एमाले निर्णायक हुने देखिन्छ। कांग्रेस र माओवादीबीच गठबन्धन टुटे एमालेलाई लाभ हुने पनि गठबन्धनकै नेताहरू बताउँछन्। कस्तो बन्ला सुदूरपश्चिम सरकार ? यहाँको समानुपातिकतर्फको मतगणना अन्तिम चरणमा छ। मुख्यमन्त्रीका लागि सुदूरपश्चिममा दौडधुप सुरु भइसकेको छ। प्रदेशसभामा सबैभन्दा ठूलो कांग्रेसमा मुख्यमन्त्रीका चार दाबेदार देखिएका छन्। माओवादी केन्द्र पनि मुख्यमन्त्रीको दाबी गरिरहेको छ। सुदूरपश्चिममा प्रत्यक्षतर्फका ३० सिटको परिणाम सार्वजनिक हुँदा कांग्रेसले ११ जितेको छ। बाजुराका २ क्षेत्रको परिणाम आउन बाँकी छ। माओवादी केन्द्र ८, नागरिक उन्मुक्ति पार्टी ५, एमाले ३, एकीकृत समाजवादी २ र स्वतन्त्रले १ सिट जितेका छन्। ३२ प्रत्यक्ष र २१ समानुपातिक गरी यहाँको प्रदेशसभा ५३ सदस्यीय हो। बाजुराबाहेक अरू जिल्लाको समानुपातिकको मतगणना जारी छ। सुदूरपश्चिममा समानुपातिकतर्फ ८ लाख मत खसेको अनुमान छ। कांग्रेसले समानुपातिकबाट ७ वा ८ सिट पाउने सम्भावना छ। यस्तै एमाले समानुपातिकतर्फ प्रदेशमा कांग्रेसभन्दा अगाडि छ। एमालेले पनि ७ वा ८ सिट पाउने अनुमान छ। माओवादी केन्द्रको समानुपातिकतर्फ मत कम छ। उसले समानुपातिकबाट ३ वा ४ सांसद पाउने देखिन्छ। नेकपा एकीेकृत समाजवादीले प्रत्यक्षमा २ सिट जितेको छ। समानुपातिकमा १ सिट पाउने अनुमान छ। सुदूरपश्चिममा सरकार बनाउन कांग्रेस र माओवादी केन्द्रको मात्रै बहुमत पुग्ने देखिन्छ। कांग्रेसको १९ र माओवादी केन्द्रको ११ सिट जोडदा ३० सिट पुग्छ। बहुमतका लागि २७ सिट आवश्यकता पर्छ। तर, गठबन्धनका एक जना नेता भन्छन्, संघको गठबन्धनका आधारमा प्रदेशमा पनि सरकार बन्छ, वाम लोकतान्त्रिक गठबन्धनकै सरकार बन्यो र बहुमत पुग्यो भने पनि नेकपा एकीकृत समाजवादीलाई प्रदेशमा सहभागी गराइनेछ। अहिलेको सत्ता गठबन्धन तलमाथि नभए एमाले र नागरिक उन्मुक्ति सहितका दलहरूको सरकार बन्ने सम्भावना छैन। तर, केन्द्रमा वामपन्थीहरूको सरकार बन्ने भयो भने प्रदेशमा पनि कांग्रेसलाई बाहिर राखेर अर्को समीकरण बन्न सक्ने सम्भावना भने नकार्न सकिँदैन। मुख्यमन्त्रीका लागि कांग्रेसमा चार जना आकांक्षी देखा परेका छन्। कञ्चनपुर१ (२) बाट निर्वाचित दिवानसिंह विष्ट मुख्यमन्त्रीका मुख्य दाबेदार हुन। कञ्चनपुर२ (२) बाट निर्वाचित बहादुर सिह थापा, कैलाली२ (१) बाट निर्वाचित कमल शाह पनि मुख्यमन्त्रीका दाबेदार हुन्। युवा नेता प्रकाश देउवाको नाम पनि मुख्यमन्त्रीको चर्चामा छन्। तर, प्रधानमन्त्री शेरबहादुर देउवाले डडेलधुराको चुनावी प्रचारका क्रममा माओवादी केन्द्रका खगराज भट्टलाई भावि मुख्यमन्त्री भन्दै भाषण गरेका थिए। यस्तै अछाम (१) बाट निर्वाचित कांग्रेसका प्रदेश महामन्त्री मेघराज खड्का पनि मुख्यमन्त्रीका दाबेदार हुन्। एकीकृत समाजवादीका दीर्घ सोडारी र प्रकाश रावल पनि मुख्यमन्त्रीका दावेदार मानिन्छन्। लक्ष्मण पोखरेलबुटवल, कृष्ण सारू मगरहेटौंडा, ललितबहादुर बुढासुर्खेत, मनिका झाजनकपुरधाम, शिवराज भट्टधनगढी, कृष्णमणि बरालपोखरा, राकेश कर्णविराटनगर"
विजय गच्छदार ३० वर्षपछि पराजित,"धरान : सुनसरी क्षेत्र नम्बर ३ मा एमालेकी भगवती चौधरीको उदय भएको छ । प्रतिनिधिसभा सदस्य निर्वाचनमा कांग्रेस नेता विजय गच्छदारको विरासत भत्काउदै चौधरीले संसद् भवन प्रवेश पाएकी छन्। तेस्रोपटकको अथक प्रयासमा भगवतीले पूर्वउपप्रधानमन्त्री तथा कांग्रेस नेता गच्छदारलाई भारी मतान्तरले पराजित गर्दै प्रतिनिधिसभा सदस्यमा निर्वाचित भएकी छन्। भगवतीले ४० हजार ७ सय ८८ मत प्राप्त गरिन् भने उनका निकटतम प्रतिद्धन्द्वी गच्छदारले ३५ हजार ६ सय मत प्राप्त गरे। २०४८ को निर्वाचनपछि लगातार ६ पटक निर्वाचन जितेका गच्छदारको सातौंपटक निर्वाचन जित्ने सपना अधुरो बन्यो। गच्छदारले २०७० को दोस्रो संविधानसभा र २०७४ सालको निर्वाचनमा भगवतीलाई थोरै मत अन्तरले पराजित गरेका थिए। यस अगाडिका निर्वाचनमा भगवतीलाई पराजित गरेका विजयले यसपटक माओवादी, एसलगायतको दलसँगको चुनावी तालमेल हुँदासमेत सहज जित निकाल्न असफल रहे। कांग्रेस छाड्दासमेत दुई निर्वाचन जितेका उनलाई भगवतीले संसद् भवन प्रवेशमा पूर्णविराम लगाइदिइन्। एमालेकी केन्द्रीय सदस्य लक्ष्मी गौतमले पटकपटक निर्वाचन जितेका विजयदेखि सुनसरी क्षेत्र नम्बर ३ का जनता दिक्क बनेर यसपटक परिवर्तनको पक्षमा मत हालेका कारण भगवतीको जित भएको बताउँछिन्। उनले बलियो सत्ताा गठबन्धन दलको चुनावी तालमेललाई एमालेले सहज रूपमा पराजित गरी चुनावी नतिजा आफ्नो पक्षमा पारेको बताइन्। फरवार्ड माइक्रो फाइनान्स वित्ताीय संस्था सञ्चालन गर्दै आएकी भगवती चौधरी सुनसरी४ मा राम्रो पकड जमाउने महिला नेत्री हुन्। प्रत्येक टोलमा महिलाहरूलाई एकीकृत गरी फरवार्डबाट लगानी गर्दै आएकी उनलाई निर्वाचन जित्न एमालेको संगठनभन्दा यही वित्ताीय संस्थाले सहयोग पुर्याएको स्थानीयको भनाइ छ। विजयले कांग्रेसका पुराना र युवा पुस्ताका नेताकार्यकर्तालाई संगठित गर्न नसक्दा पराजित हुनुपर्यो। चुनावताका आफ्ना भित्रिया कार्यकर्तालाईसमेत खुसी पार्न नसक्दा उनी पराजयको सिकार बने। विजयलाई ललिता निवास जग्गा प्रकरणमा मुछिनु, एउटै व्यक्ति सात पटकसम्म चुनावमा प्रतिस्पर्धा गर्नु, आफ्ना एस म्यान लाई मात्र च्याप्नु, इटहरी क्षेत्रबाट जहिल्यै नेता कल्पना चौधरीलाई मात्रै च्याप्नु र पुराना सहयोगी प्रदीप चौधरीले स्वतन्त्र उम्मेदवारी दिनु उनका हारका प्रमुख कारण हुन्। भगवती चौधरीले तीनपटकको प्रयासमा जनताले आफूलाई निर्वाचित गराएको भन्दै खुसी व्यक्त गरिन्। उनले सुनसरी क्षेत्र नम्बर ३ को विकासका लागि आफूले महत्वपूर्ण भूमिका निर्वाह गर्ने बताइन्।"
"सुनसरी  ४ मा ज्ञानेन्द्र कार्कीको अग्रता, पछ्याउँदै जगदिश कुसियैत",सुनसरी : सुनसरी निर्वाचन क्षेत्र नम्बर ४ मा कडा प्रतिस्पर्धा भइरहेको छ। पछिल्लो मत परिणाम अनुसार नेपाली काँग्रेसका उम्मेदवार ज्ञानेन्द्र बहादुर कार्कीले अग्रता लिएका छन्। मन्त्री कार्कीले २६ हजार ५३० मत ल्याउँदा एमालेका जगदिश प्रसाद कुसियैतले २६ हजार १९८ मत प्राप्त गरेका छन्। सत्ता गठबन्धनका उम्मेदवार कार्की र कुसियैतको ३३२ मतान्तर रहेको छ। अहिले हरिनगर सिकारी टोल र भोक्राहा नरसिंह ८ सोनियाहीको मत गणना जारी रहेको छ।
समूह बीबाट इङ्ल्यान्ड र अमेरिका नकआउटमा,दोहा : फिफा विश्वकपको समूह बीबाट इङ्ल्यान्ड समूह विजेता र अमेरिका उपविजेता बन्दै अन्तिम १६ मा प्रवेश गरेका छन्। मंगलबार राति भएको खेलमा क्रिस्टियन पुलिसिचको निर्णायक गोलमा अमेरिकाले इरानलाई १० को नतिजामा पराजित गर्दै प्रिक्वार्टरफाइनलमा स्थान बनायो। अल थुमामा रंगशालामा ३८ औं मिनेटमा पुलिसिचले गरेको एक मात्र गोल निर्णायक बन्यो। पहिला खेलमा वेल्ससँग ११ र दोस्रो खेलमा इङ्ल्यान्डसँग गोलरहित बराबरी खेलेको अमेरिका पाँच अंकसहित नकआउटमा पुगेको हो। क्वार्टरफाइनल प्रवेशका लागि अमेरिकाले समूह एको विजेता नेदरल्यान्ड्ससँग खेल्ने छ। मंगलबार राति नै भएको अर्को खेलमा वेल्सलाई ३० ले पराजित गर्दै इङ्ल्यान्ड समूह विजेताको हैसियतमा अन्तिम १६ मा पुगेको छ। प्रिक्वार्टरफाइनलमा समूह एको उपविजेता सेनेगलसँग भेट निश्चित गरेको इङ्ल्यान्डले पहिलो खेलमा इरानलाई ६२ को नतिजामा पराजित गरेको थियो। दोस्रो खेलमा अमेरिकासँग बराबरी र तेस्रो खेलमा जितसहित सात अंक जोड्दै इङ्ल्यान्ड अन्तिम १६ मा पुगेको हो। इङ्ल्यान्डको जितमा मार्कस रासफोर्डले दुई तथा फिल फोडेनले एक गोल गरे। बुधबार समूह सी र डीका खेलहरू हुनेछन्। समूह डीअन्तर्गत राति ८:४५ बजे ट्युनिसिया र फ्रान्स तथा अस्ट्रेलिया र डेनमार्क भिड्ने छन्। राति १२ : ४५ बजे हुने समूह सीका खेलमा अर्जेन्टिना र पोल्यान्ड तथा साउदी अरब र मेक्सिको खेल्ने छन्।
बागलुङका १८ उम्मेदवारको जमानत जफत,"बागलुङ : प्रतिनिधिसभा तथा प्रदेशसभा निर्वाचनमा बागलुङका १८ उम्मेदवारको धरौटी रकम जफत भएको छ। जिल्लामा ३१ जनाले चुनावी प्रतिस्पर्धा गरेका थिए। दुई प्रतिनिधिसभा र चार प्रदेशसभा निर्वाचन क्षेत्र रहेको बागलुङमा प्रतिनिधिसभा सदस्यतर्फ ८ र प्रदेशसभा सदस्यतर्फ १० जना उम्मेदवारको धरौटी रकम जफत भएको जिल्ला निर्वाचन कार्यालय बागलुङ सूचना अधिकारी गोकुल शर्मा जानकारी दिए। शर्माले क्षेत्र नम्बर १ मा प्रतिनिधिसभाका ३ जना र प्रदेशसभाका ५ जनाको जमानत जफत भएको बताए। ६ जना उम्मेदवार रहेको क्षेत्र नं १ प्रतिनिधिसभा सदस्यमा राष्ट्रिय प्रजातन्त्र पार्टीका उम्मेद्वार लक्ष्मी प्रसाद सापकोटा, नेपाली कांग्रेस बिपीका उमेद्वार सिवलाल सापकोटा र स्वतन्त्र उम्मेद्वार चन्द्रबहादुर क्षत्रीको जमानत जफत भएको छ। उनीहरुले बदर मतभन्दा पनि कम मत प्राप्त गरेका छन्। एक हजार ६ सय ६९ बदर मत रहेको यस क्षेत्रमा राप्रपाका सापकोटाले ९ सय ३, काँग्रेस विपीका सापकोटाले १ सय २५ र स्वतन्त्र क्षेत्रीले १ य ९३ मत प्राप्त गरेका छन्। ९ हजार ६ सय ६६ मतदाता मध्य यस क्षेत्रमा ५२ हजार ३ सय ९२ मत खसेको थियो भने ५ हजार ७ सय २३ मत सदर रहेको सूचना अधिकारी शर्माले बताए। यस क्षेत्रको प्रदेश क मा पाँच जना उम्मेदवार मध्य तीन जनाले जमानत जोगाउन सकेनन्। ५० हजार २ सय ८० मतदाता मध्य २८ हजार ८ सय ५७ मत खसेको यस क्षेत्रमा राप्रपाका डिल्लीप्रसाद आचार्य (१४५१), सामाजिक एकता पार्टीका भक्त बहादुर विक (३०७) र स्वतन्त्र उम्मेदवार दिपेन्द्र हमाल (१४९)को जमानत जफत भएको सूचना अधिकारी शर्माले बताए। उनले यस क्षेत्रमा ६३४ मत बदर भएको जानकारी दिए। यस्तै प्रदेश खमा राप्रपाका गोविन्द सापकोटा र मंगोल नेशनल अर्गनाइजेसनका सहविर थापाको जमानत जफत भएको छ। सापकोटाले ६ सय ३० र थापाले २ सय २५ मत मात्रै पाए। यो क्षेत्रमा २१ हजार ५ सय २२ मत सदर हुँदा ५ सय ७९ मत बदर रहेको छ। बागलुङ क्षेत्र नम्बर २ मा प्रतिनिधिसभा र प्रदेशसभामा उम्मेदवार दिएका १६ उम्मेदवार मध्ये १० जना उम्मेदवारको जमानत जफत भएको छ। क्षेत्र नम्बर २ को प्रतिनिधिसभाका ५ जना र प्रदेशसभाका ५ जनाको जमानत जफत भएको सूचना अधिकारी शर्माले बताए। शर्माले ७ जनाको उम्मेदवारी रहेको क्षेत्र नम्बर २ मा राष्ट्रिय स्वतन्त्र पार्टीका उम्मेदवार तिला खत्रीसहित पाँच जनाको जमानत जफत भएको बताए। उनले खत्रीले २ हजार ३ सय २५, नेपाल दलित पार्टीका टेकप्रसाद कामीले २२३, राष्ट्रिय जनमुक्ति पार्टीका चित्र्रप्रसाद गुरुङले १०९, स्वतन्त्र तुलसीराम अर्यालले ४०७ र डिल बहादुर कार्कीले ३७ मत प्राप्त गरेकाले उनीहरुको जमानत जफत भएको बताए। बागलुङ२ मा ४८ हजार ६० मत सदर र ३ सय ७५ मत बदर मत छ। यस्तै क्षेत्र २ प्रदेशसभा खका पाँच जनाले जमानत जोगाउन सकेनन्। ७ जनाको प्रतिस्पर्धा रहेको प्रदेश खमा नेपाल दलित पार्टीका टेक प्रसाद कामीले २७७, मंगोल नेशनसल अर्गनाइजेशनका तारा बहादुर घर्ती मगरले २३७, जनता समाजवादी पार्टीका गंगाबहादुर घर्तीले ४४, स्वतन्त्र नरबहादुर गुरुङले ३४१ र दुर्गादेवी घर्ती मगरले ६ मत प्राप्त गरेका छन्। उनीहरु सबैको जमानत जफत भएको सूचना अधिकारी शर्माले बताए। यस क्षेत्रमा २२ हजार ६ सदर मत र १ हजार २ सय १५ बदर मत रहेको छ। धरौटी रकम जोगाउन उम्मेदवारहरूले आफ्नो क्षेत्रमा खसेको कुल मतमध्ये सदर मतमा १० प्रतिशत मत ल्याउनुपर्ने कानुनी प्रावधान छ। १० प्रतिशत मत ल्याउने नसक्ने उम्मेदवारको धरौटी जफत भएको न्यौपानेले बताए। प्रतिनिधिसभा सदस्यतर्फ १० हजार र प्रदेशसभा सदस्यतर्फ ५ हजार उम्मेदवार दर्ता शुल्क तोकिएको थियो। आयोगले तोकिएको रकममध्ये महिला, दलित, अल्पसङ्ख्यकको हकमा ५० प्रतिशत उम्मेदवार दर्ता शुल्क छुट दिएको थियो। सोही अनुसारको धरौटी रकम जफत भएको उनले बताए।"
बंगलादेशले झस्काएको अर्थतन्त्र,"श्रीलंका आर्थिक रूपमा करिब टाट पल्टियो। राष्ट्रपतिले देशै छोडेर भाग्नुपर्यो। राजापाक्षे परिवारको जहानियाँ शासनले देशलाई कंगाल बनायो। आयात निर्भर श्रीलंकामा विदेशी मुद्राको सञ्चिति निखिया। त्यो खराब राजनीतिको उपज थियो। राजापाक्षे परिवारकै राष्ट्रपति, प्रधानमन्त्री र मन्त्रीहरू थिए। परिवारवादले देशलाई संकटमा पुर्यायो। त्यसो त अहिले विश्व नै आर्थिक संकट झेलिरहेको छ। त्यसको बाछिटा बंगलादेश पुगिसक्यो। श्रीलंकापछि टाट पल्टने पालो बंगलादेशको आएजस्तो भएको छ। रूसयुक्रेन युद्धले बढाएको तेलको मूल्यबाट बंगलादेश प्रभावित बन्यो। अहिले यो देश ऊर्जा र खाद्य संकट झेलिरहेको छ। त्यसैमा राहतका लागि अन्तर्राष्ट्रिय मुद्रा कोष (आईएमएफ) ले उसलाई ४ अर्ब ५० करोड अमेरिकी डलर सहायता दिने पनि भएको छ। बंगलादेशमा अहिले खाद्यान्नको मूल्य अकासिएको छ। विदेशी मुद्रा सञ्चिति स्वात्तै उँधो लागेको छ। त्यहाँको मुद्रा टाकाको भाउ २५ प्रतिशतले झरेको छ। श्रीलंका पनि खाद्य संकटको भुँमरीमा फसेको थियो। मानिसले पाउरोटी पनि किन्न पाएका थिएनन्। सरकारले विद्यालयको जाँचसमेत रोक्नु परेको थियो। परीक्षामा चाहिने प्रश्नपत्र र उत्तरपुस्तिकाका लागि कागज किन्न विदेशी मुद्रा नहुँदा श्रीलंकाको बिजोग भएको थियो। बंगलादेशको अर्थतन्त्र धराशायी हुन पुग्नु त्यहाँ पनि श्रीलंकामा जस्तै विदेशी ऋणको बोझ धेरै हुनु एउटा कारण हो। पुँजी पलायन अर्काे कारण हो भने बैंकहरूमा संकट आउनु र ऊर्जा अभाव हुनु हो। त्यसैले बंगलादेशले विलासी वस्तुको आयात रोक्ने घोषणा गरेको छ। हाम्रो नेपाल यस्तै हालत भोगिरहेको छ। महिनौंदेखि सरकारले महँगा गाडी, मोबाइललगायत वस्तुको आयात रोकेको छ। आयात रोकिँदा सरकारले भन्सार राजस्व गुमाएको छ। बजारमा किनबेच कम भएको छ। बैंक ब्याजदर महँगो हुँदा उद्यमी व्यवसायी मारमा छन्। साना व्यवसायीलाई त चौपटै भएको छ। बैंकहरूले अपेक्षित ऋण प्रवाह गर्न सकेका छैनन्। सार्वजनिक ऋण व्यवस्थापन कार्यालयका अनुसार नेपालले तिर्न बाँकी ऋण २० खर्ब ११ अर्ब छ। यो अघिल्लो वर्षभन्दा ३ खर्ब ज्यादा हो। आयात रोकिँदा तत्काललाई विदेशी मुद्रा केही सञ्चिति भएको छ। कुनै पनि देश टाट नपल्टन अर्थात् ऊ आर्थिक रूपमा बलियो बन्न चाहिने भनेको वैदेशिक मुद्रा नै हो। त्यसैबाट किनमेल सम्भव हुन्छ। नेपालजस्तो आयात अर्थतन्त्र भएको मुलुकलाई वैदेशिक मुद्रा सञ्चिति झनै महत्वपूर्ण छ। कोभिड१९ महामारीपछि पर्यटन क्षेत्र तङ्ग्रन सकेको छैन। धन्न विप्रेषण आयले भिरको डिलतिर जाँदै गरेको अर्थतन्त्रलाई टेको लगाएर धानेको छ। विश्व अर्थतन्त्रमा आएको मन्दी र संकटका बाछिटाले बंगलादेश छोयो। पाकिस्तानतिर छुँदैछ। श्रीलंकामा त भल नै आयो र डुबायो नै। भारत यसमा सचेत भएर अघि बढिराखेको छ। नेपाल भने कानमा तेल हालेर बसेको छ। होइन भने भर्खरै सम्पन्न निर्वाचनपछि दलका नेताहरूले आर्थिक रूपमा देशलाई बलियो बनाउने कुरा गर्थे। दलहरूका बीचको प्रतिस्पर्धा फेरि सत्ता र कुर्चीका लागि छ। देशको अर्थतन्त्र सपार्ने कुरा कहीँ कसैबाट उच्चारित छैन। चाहे श्रीलंका वा बंगलादेश हुन्, दुवैतिरको आर्थिक संकटको मूल कारण राजनीति नै हो। हामीकहाँ त्यहाँका भन्दा असल राजनीतिक चरित्र छैन। दलहरूसँग अर्थतन्त्रबारे एजेन्डा छैनन्। त्यसैले उनीहरू अझै कानमा तेल हालेर बसेका छन्। उनीहरूको यही चरित्र निरन्तर रह्यो भने नेपाल पनि श्रीलंका वा बंगलादेश बन्न कुनै बेर लाग्दैन। अब आउने सरकारको पहिलो प्राथमिकता नै अर्थतन्त्र सपार्ने र मुलुकलाई राजनीतिका साथै आर्थिक स्थिरतातिर लैजाने हुनुपर्छ।"
सप्तरीमा बेपत्ता भएका ५० वर्षीय राउतको हत्या,"सप्तरी : सोमबार राति बेपत्ता भएका सप्तरीको कञ्चनरुप नगरपालिका१ बैरवाका ५० वर्षीय सञ्जय राउतको हत्या भएको छ । उनको शव घरदेखि डेढ सय मिटर उत्तरतर्फको पोखरीमा घाँटी रेटिएको अवस्थामा मङ्गलबार फेला परेको हो । हत्यामा संलग्न व्यक्तिको खोजी भइरहेको जिल्ला प्रहरी कार्यालयका प्रवक्ता एवं प्रहरी नायब उपरीक्षक नरेशकुमार सिंहले बताए। बेपत्ता भएपछि राउतको खोजी गरिदिन उनका परिवारका सदस्यले प्रहरीलाई अनुरोध गरेका थिए । 'तालिमप्राप्त कुकुरको घटनाको अनुसन्धान अघि बढाएका छौँ', उनले भने। रासस"
संघको आयोजना पालिकाद्वारा अस्वीकार,"दैलेख : चामुण्डाविन्द्रासैनी नगरपालिकाले संघीय सरकारमार्फत आएको झन्डै ३४ करोड रुपैयाँबराबरको आयोजना कार्यान्वयन नगर्ने निर्णय गरेको छ। संघीय खानेपानी तथा ढल व्यवस्थापन आयोजना सुर्खेतबाट विनियोजित विन्द्रासैनीजम्बुकाँध लिफ्ट खानेपानी आयोजना नगरबासीको आवश्यकतालाई मध्यनजर गर्दा सो लिफ्ट खानेपानी आयोजनाभन्दा मजुवा खानेपानी आयोजना सञ्चालन भए दीर्घकालीन हुने भएकाले सो योजना हाललाई कार्यान्वयन नगर्ने निर्णय भयो, नगरपालिकाको निर्णयमा लेखिएको छ। नगर प्रमुख गणेशकुमार शाहीले योजना दिगो हुने नदेखेपछि कार्यान्वयन नगर्ने निर्णयमा पुगेको बताए। डीपीआरमा वडा नम्बर ५ देखि ९ सम्म खानेपानी सुविधा पुयाउने भनिएको छ। यसअघिका जम्बुकाँध, कर्णाली र रोशनी डाँडा गरी तीनवटा लिफ्टङ खानेपानी योजनाहरू पूर्णरूपमा असफल भइसकेका छन्। यो चौथो लिफ्टिङ खानेपानी योजना पनि दिगो हुँदैन्। अव्यावहारिक, असाध्यै महँगो जनताको आयस्रोत र जीवनस्तरले धान्न नसक्ने भएकाले योजना कार्यान्वयन नगर्ने भनिएको हो, मेयर शाहीले भने। यो निर्णयप्रति स्थानीयवासीले विरोध जनाएका छन्। ९ नम्बरका वडाध्यक्ष प्रेमबहादुर रावलले गौरवको लिफ्ट खानेपानी योजना लागू गर्ने बताए। ५ नम्बरका वडाध्यक्ष हस्तप्रसाद शर्माले योजना कार्यान्वयन गर्नुपर्ने भन्दै निर्णय पुस्तिकामा फरक मत दर्ज गरेका छन्। निवर्तमान सांसद राजहादुर बुढाले जलवायु अनुकूलित आयोजनालाई कार्यान्वयन नगर्ने निर्णय गरेर नगरपालिकाले जनताको खानेपानी पाउने मौलिक अधिकार कुण्ठित गरेको बताए। रामाघाटबाट लिफ्टिङ गरेर नगरका पाँचवटा वडाका नागरिकलाई खानेपानीको सुविधा पुयाउने गरी संघीय सरकारको रेडबुकमा राखिएको हो, उनले भने, क्रमागत आयोजनाअन्तर्गत ३३ करोड ८४ लाख रुपैयाँ बजेट परेको छ। क्रमागत योजनाअन्तर्गत चालू आर्थिक वर्षमा झन्डै साढे ३ करोड रुपैयाँ बराबर बजेट विनियोजन भएको छ। डीपीआर सकेर निर्माणको काम अघि बढ्नै लागेको बेला नगरले योजना कार्यान्वयन नगर्ने निर्णय गर्नु अस्वाभाविक रहेको उनको भनाइ छ। वर्षौंदेखि खानेपानी अभाव झेलिरहेका नागरिकहरूलाई खानेपानीको पहुँच पुयाउनुपर्नेमा नगरले बञ्चित गराउन लागेको सांसद बुढाको भनाइ छ। स्थानीय इन्द्रप्रसाद चौलागाईंले स्थानीयबासीको मागका आधारमा डीपीआर सम्पन्न भई कार्यान्वयन हुन लागेको आयोजना लागू हुनुपर्ने बताए। संघीय खानेपानी तथा ढल व्यवस्थापन आयोजना सुर्खेतका प्रमुख देवेन्द्रकुमार झाले आयोजना कार्यान्वयन हुनुपर्नेमा जोड दिए। मेयर शाहीले यो आयोजना विशेषगरी वडा नम्बर ५ र ६ लागि अघि सारिएको बताए। यस क्षेत्रमा स्थानीय मुहानलाई सुधार गरेर पानी प्रशस्त मात्रामा पुग्ने दाबी उनले गरे। जनताको नाममा योजना आउने र टाँठाबाँठाहरू मोटाउने प्रवृत्तिलाई रोक्न लागिएको उनको भनाइ छ। नगरपालिकाले कुल लागतमा एक प्रतिशत लगानी गर्नुपर्ने रहेछ, अव्यावहारिक, अल्पकालिन र नागरिक लाभान्वित नहुने योजनामा नगरपालिकाले एक रुपैयाँ पनि लगानी गर्दैन, उनले भने। यो आयोजना खानेपानी मन्त्रालयको खानेपानी तथा ढल व्यवस्थापन विभागअन्तर्गत संघीय खानेपानी तथा ढल व्यवस्थापन आयोजना सुर्खेतबाट डीपीआर सकेर टेन्डर प्रक्रियामा गएको थियो। चामुण्डाविन्द्रासैनी५ देखि ९ वडासम्मका लागि आयोजना अघि सारिएको थियो। जलवायू अनुकूलित बृहत् खानेपानी आयोजनाका रूपमा रहेको विन्द्रासैनीजम्बुकाँध लिफ्ट खानेपानी आयोजना संघीय सरकारले क्रमागतमा राखेको थियो।"
रामका जन्तीलाई ५६ परिकार!,"जनकपुरधाम : राजा जनकजी के बाग मे अलवेला दुल्हा आयो रे दुल्हा चिन्हीलियौ अपन दुलारी के, के छैत प्राणप्यारी के ना बेहुला र जन्तीसँग हाँसोठट्ठाको माध्यम लोक गीत हुन्। सप्ताहव्यापी रामजानकी विवाह पञ्चमी महोत्सवको सातौं दिन राम कलेवाअन्तर्गत भगवान् रामलाई ५६ भोग (परिकार) अर्पण गरिएको छ। राम जानकीको विवाह भएको स्थलमा रामका तीन भाइसहित जन्तीमा सहभागीलाई भोजन गराउने कार्यक्रमलाई राम कलेवा भनिन्छ। यही अवसरमा मनोरञ्जन, भजन किर्तनलगायत कार्यक्रम गरिन्छ। राम कलेवा रामजानकी विवाह पञ्चमीको अन्तिम एवं सम्पन्न विधि हो। राम, लक्ष्मण, भरत, शत्रुधनलाई ५६ भोग अर्पण भइरहँदा जनकपुरधामका महिला श्रद्धालुले हर्ष बढाइँ गरे। मिथिलानी नारीले गीतकै माध्यमले राम, भरत, लक्ष्मण, शत्रुघन तथा अयोध्यावासीलाई जिस्क्याएका थिए। मिथिलाञ्चलमा मौहकका लागि लगाइएको खिर बेहुलाले सहजै नखाने परम्परा छ। रामले खीर खान नमानेपछि मिथिला नारीहरू गाउँछन्। संगी पुछियौ ग दुलहा रुसल छथि किए जनकपुरसन बजार घडी मिलए हजार बिना अर्थक मनोरथ पुरबै कोना संगी पुछियौ ग दुलहा रुसल छथि किए जनकपुरसन बजार सुट मिलए हजार संगी पुछियौ ग राजा जनकको भूमिकामा रहेका जानकी मन्दिरका महन्थ रामतपेश्वर दास वैष्णवले भगवान रामलाई कोसेली दिएपछि खीर खान सुरु गरेपछि फेरि गीत गाउने महिलाहरूको टोलीले गाए। खीर खाउ यौ दुलहा, खुब मटाउ यौ दुलहा अपन चोटकल चोटकलसन गालके फुलाउ यौ दुलहा मैया पुछत बौवा दुबर छी किए अहाँ अपन साउसके नाम नहि हँसाउ यौ दुलहा खिर खाउ यौ दुलहा रघुवर चारै भाइका साथै अयोध्याबाट आएका साधुसन्तलाई समेत आदरका साथ भोजन ग्रहण गराइएको थियो। जन्ती तथा राजा दशरथलाई समेत गीत गाउने महिलाहरूले मैथिली परम्पराअनुसार लोकगीत डहकन गाएर गाली गरे। रामायणकालीन परम्परालाई निरन्तरता दिँदै रामकलेवामा मा सहभागीलाई जानकी मन्दिरबाट बिदाइ स्वरूप भोजनपश्चात् नगदसहित कम्मल, दोसल्ला, गम्छासहित बिदाइसमेत गरियो। हर्षित जनकपुरबासीले गाउँदै थिए। आजु जनकपुर मंगल हे दुलाहा बनल श्रीराम हे। साताव्यापी राम जानकी विवाह महोत्सवमार्फत मिथिलाको वैवाहिक विधि विधान उद्घाटित हुने जानकी मन्दिरका सहमहन्त रामरोशन दास बताउँछन्। विवाहका क्रममा हुने नगरदर्शन, तिलक, मटकोर, जन्ती र मरजादको भोजको आयोजनाले धार्मिक महोत्सवलाई सांस्कृतिक स्वरूप प्रदान गरेको छ।"
सुकुमबासी आन्दोलित,"काठमाडौं : थापाथलीस्थित बाग्मती नदी किनारका सुकुमबासीले मंगलबार पनि दिनभर आन्दोलन गरे। सरकारी जग्गा अतिक्रमण गरी बसेका सुकुमबासी बस्ती हटाउन महानगरले आइतबार डोजर लिएर बस्ती प्रवेश गरेपछि स्थानीयले विरोध र प्रतिकार गरेका थिए। काठमाडौं महानगरका सहायक प्रवक्ता महेशकुमार काफ्लेका अनुसार मंगलबार बिहान सुकुमबासी बस्तीका ३ सयभन्दा धेरै व्यत्तिाहरू महानगर घेर्न गएका थिए। थापाथलीबाट नारा जुलुस गर्दै गएका उनीहरूले महानगरविरुद्ध नारा लगाएका थिए। उनीहरूले काठमाडांैका मेयर बालेन शाहविरुद्ध चर्को नाराबाजी गरे। विकल्प नदिई बस्तीमा डोजर चलाउन लागेको भन्दै विरोध जनाए। प्ले कार्ड र ब्यानर बोकेर महानगर घेर्न पुगेका सुकुमबासी महानगरप्रति आक्रोश पोखे। उनीहरूले मेयर शाहको पुत्लासमेत जलाए। शव राख्ने बाकस कफिनमाथि बालेनको फोटो राखेर जलाए। त्इसैगरी प्रदर्शनकारीले थापाथलीको सुकुमबासी बस्ती छिर्ने मुख्य बाटाहरूमा टायर बालेर प्रदर्शन गरे। एकीकृत बागमती सभ्यता विकास समितिले ४ मंसिरसम्म अन्तिम म्याद राखेर नदी किनारका अतिक्रमित बस्ती खाली गर्न सूचना निकालेको थियो। बागमती सभ्यता विकास अभियानका अनुसार नदी किनारमा अतिक्रमण गरेर १३६ घरटहरा बनाइएको छ। १३६ घरमा ६ हजार बढीको बसोबास रहेको अनुमान छ। समितिले नदी किनारमा रहेका सार्वजनिक भवन, किरियापुत्री भवन, साइसेवा केन्द्रका भवनहरू, अनावश्यक संरचना, महानगरको सहयोगमा भत्काइसकेको छ। घरटहरा खाली गर्न अग्रिम सूचना जारी गरेको थियो। सूचनालाई लत्याउँदै सुकुमबासीले घरटहरा भत्काउन नपाइने बताएका छन्। उनीहरूको बसाइ सार्न विकल्प दिनुपर्नेमा जोड दिएका छन््। सुकुमबासी बस्ती हटाउन डोजरसहित पुगेको महानगरको टोली र बस्तीका बासिन्दाबीच झडप भएको थियो। झडपका क्रममा महानगर सुरक्षा बलका १८ नगर प्रहरी घाइते भएका थिए। महानगर प्रहरी बलका प्रमुख राजु पाण्डेको टाउकोमा चोट लागेको थियो। बस्तीका बासिन्दाले हातहतियारसहित प्रदर्शन गरेपछि महानगरका मेयर साहले सामाजिक सञ्जालमार्फत केन्द्रीय सरकारको भूमिकाबारे प्रश्न गरेका थिए। उनले अतिक्रमणमा परेको सरकारी जग्गा फिर्ता ल्याउने विषयमा केन्द्रीय सरकारले पनि सहयोग गर्नुपर्ने बताएका छन्। यसका साथै मेयर शाहले प्रधानमन्त्री शेरबहादुर देउवालाई भेटेर थापाथलीस्थित सुकुमबासी बस्ती हटाउन सरकारको साथ मागेका छन्। महानगर कर्मचारीलाई ढुंगामुढा गर्ने तथा आपराधिक शैली देखाउनेविरुद्ध कानुनी उपचारमा जाने काठमाडौं महानगरका सहायक प्रवक्ता महेशकुमार काफ्ले बताए ।"
सवारीको ठक्करबाट साइकलयात्रीको मृत्यु,विराटनगर : मोरङको कानेपोखरी गाउँपालिका७ मा पहिचान नखुलेको सवारीसाधनको ठक्करबाट मंगलबार राति साइकलयात्रीको मृत्यु भएको छ। मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर पथरीशनिश्चरे नगरपालिका१० का ४३ वर्षीय युवराज खत्रीको मृत्यु भएको हो। साइकलमा पूर्वपश्चिम लोकमार्गमा पूर्वबाट पश्चिमतर्फ आउँदै गर्दा पहिचान नखुलेको सवारीसाधनले राति ९:३० बजेतिर ठक्कर दिँदा खत्री गम्भीर घाइते भएका थिए। उद्धार गरेर उपचारका लागि पथरी अस्पताल पुर्याइएका उनलाई राति १०:१५ बजेतिर चिकित्सकले मृत घोषित गरेको कार्कीले बताए। दुर्घटना गराएर फरार बनेको सवारीसाधनको खोजी र पहिचानका लागि प्रहरी परिचालन गरिएको छ।
बंगलादेशले झस्काएको अर्थतन्त्र,"श्रीलंका आर्थिक रूपमा करिब टाट पल्टियो। राष्ट्रपतिले देशै छोडेर भाग्नुपर्यो। राजापाक्षे परिवारको जहानियाँ शासनले देशलाई कंगाल बनायो। आयात निर्भर श्रीलंकामा विदेशी मुद्राको सञ्चिति निखिया। त्यो खराब राजनीतिको उपज थियो। राजापाक्षे परिवारकै राष्ट्रपति, प्रधानमन्त्री र मन्त्रीहरू थिए। परिवारवादले देशलाई संकटमा पुर्यायो। त्यसो त अहिले विश्व नै आर्थिक संकट झेलिरहेको छ। त्यसको बाछिटा बंगलादेश पुगिसक्यो। श्रीलंकापछि टाट पल्टने पालो बंगलादेशको आएजस्तो भएको छ। रूसयुक्रेन युद्धले बढाएको तेलको मूल्यबाट बंगलादेश प्रभावित बन्यो। अहिले यो देश ऊर्जा र खाद्य संकट झेलिरहेको छ। त्यसैमा राहतका लागि अन्तर्राष्ट्रिय मुद्रा कोष (आईएमएफ) ले उसलाई ४ अर्ब ५० करोड अमेरिकी डलर सहायता दिने पनि भएको छ। बंगलादेशमा अहिले खाद्यान्नको मूल्य अकासिएको छ। विदेशी मुद्रा सञ्चिति स्वात्तै उँधो लागेको छ। त्यहाँको मुद्रा टाकाको भाउ २५ प्रतिशतले झरेको छ। श्रीलंका पनि खाद्य संकटको भुँमरीमा फसेको थियो। मानिसले पाउरोटी पनि किन्न पाएका थिएनन्। सरकारले विद्यालयको जाँचसमेत रोक्नु परेको थियो। परीक्षामा चाहिने प्रश्नपत्र र उत्तरपुस्तिकाका लागि कागज किन्न विदेशी मुद्रा नहुँदा श्रीलंकाको बिजोग भएको थियो। बंगलादेशको अर्थतन्त्र धराशायी हुन पुग्नु त्यहाँ पनि श्रीलंकामा जस्तै विदेशी ऋणको बोझ धेरै हुनु एउटा कारण हो। पुँजी पलायन अर्काे कारण हो भने बैंकहरूमा संकट आउनु र ऊर्जा अभाव हुनु हो। त्यसैले बंगलादेशले विलासी वस्तुको आयात रोक्ने घोषणा गरेको छ। हाम्रो नेपाल यस्तै हालत भोगिरहेको छ। महिनौंदेखि सरकारले महँगा गाडी, मोबाइललगायत वस्तुको आयात रोकेको छ। आयात रोकिँदा सरकारले भन्सार राजस्व गुमाएको छ। बजारमा किनबेच कम भएको छ। बैंक ब्याजदर महँगो हुँदा उद्यमी व्यवसायी मारमा छन्। साना व्यवसायीलाई त चौपटै भएको छ। बैंकहरूले अपेक्षित ऋण प्रवाह गर्न सकेका छैनन्। सार्वजनिक ऋण व्यवस्थापन कार्यालयका अनुसार नेपालले तिर्न बाँकी ऋण २० खर्ब ११ अर्ब छ। यो अघिल्लो वर्षभन्दा ३ खर्ब ज्यादा हो। आयात रोकिँदा तत्काललाई विदेशी मुद्रा केही सञ्चिति भएको छ। कुनै पनि देश टाट नपल्टन अर्थात् ऊ आर्थिक रूपमा बलियो बन्न चाहिने भनेको वैदेशिक मुद्रा नै हो। त्यसैबाट किनमेल सम्भव हुन्छ। नेपालजस्तो आयात अर्थतन्त्र भएको मुलुकलाई वैदेशिक मुद्रा सञ्चिति झनै महत्वपूर्ण छ। कोभिड१९ महामारीपछि पर्यटन क्षेत्र तङ्ग्रन सकेको छैन। धन्न विप्रेषण आयले भिरको डिलतिर जाँदै गरेको अर्थतन्त्रलाई टेको लगाएर धानेको छ। विश्व अर्थतन्त्रमा आएको मन्दी र संकटका बाछिटाले बंगलादेश छोयो। पाकिस्तानतिर छुँदैछ। श्रीलंकामा त भल नै आयो र डुबायो नै। भारत यसमा सचेत भएर अघि बढिराखेको छ। नेपाल भने कानमा तेल हालेर बसेको छ। होइन भने भर्खरै सम्पन्न निर्वाचनपछि दलका नेताहरूले आर्थिक रूपमा देशलाई बलियो बनाउने कुरा गर्थे। दलहरूका बीचको प्रतिस्पर्धा फेरि सत्ता र कुर्चीका लागि छ। देशको अर्थतन्त्र सपार्ने कुरा कहीँ कसैबाट उच्चारित छैन। चाहे श्रीलंका वा बंगलादेश हुन्, दुवैतिरको आर्थिक संकटको मूल कारण राजनीति नै हो। हामीकहाँ त्यहाँका भन्दा असल राजनीतिक चरित्र छैन। दलहरूसँग अर्थतन्त्रबारे एजेन्डा छैनन्। त्यसैले उनीहरू अझै कानमा तेल हालेर बसेका छन्। उनीहरूको यही चरित्र निरन्तर रह्यो भने नेपाल पनि श्रीलंका वा बंगलादेश बन्न कुनै बेर लाग्दैन। अब आउने सरकारको पहिलो प्राथमिकता नै अर्थतन्त्र सपार्ने र मुलुकलाई राजनीतिका साथै आर्थिक स्थिरतातिर लैजाने हुनुपर्छ।"
के हो स्याङ्जाको फर्जी मतदान विवाद ?,"प्रतिनिधिसभा र प्रदेशसभा निर्वाचनको परिणाम अन्तिम चरणमा छ। तर, तीन क्षेत्रमा मतगणना विवादमा छ। ती हुन् स्याङ्जा २, दोलखा र बाजुरा। तीमध्ये स्याङ्जा २ को आज यहाँ परिचर्चा गरिनेछ। यहाँ तीनवटा मतदान केन्द्रमा कांग्रेसले पूरै कब्जा गरेर मतदान गरेको आरोप लगाएको छ। कांग्रेसले भने यसलाई अस्वीकार गर्दै तत्काल गणनाका माग राखेको छ। यो विषय १० दिनदेखि निर्वाचन आयोगले अनिर्णयको बन्दी बनाएको छ। यसैलाई लिएर दुवै पक्षले सडक आन्दोलन गर्दै आएका छन्। वालिङ नगरपालिका कार्यालय वरपर एमालेले ९ दिनदेखि र नेपाली कांग्रेसले ८ दिनदेखि दिनभर नाराबाजीसहित आन्दोलन गर्दै आएका छन्। मतपेटिका रुँग्न ठूलो संख्यामा सुरक्षाकर्मी परिचालन गरिएको छ। खास समस्या के हो ? यसबारे हामीले दुवै दलका जिल्ला नेतृत्वसँग जिज्ञासा राखेका छौं। यही सेरोफेरो एमालेका जिल्ला अध्यक्ष सूर्यप्रसाद गैरे (पारस) र कांग्रेसका कार्यवाहक जिल्ला सभापति केदार काफ्लेसँग अन्नपूर्ण पोस्ट्का भवानी अधिकारीले गरेको कुराकानी : विगत ९ दिनदेखि आन्दोलनरत हुनुहुन्छ। आन्दोलन केका लागि हो ? नेपाली कांग्रेस समर्थित व्यक्तिहरूले चापाकोट नगरपालिकाका ३, ४ र ५ नम्बर वडामा रहेका मतदान केन्द्र कब्जा गरी मतदान गरे। त्यही कारण पुनः मतदानको माग गरिएको हो। जिल्लामा ६१ प्रतिशत मत खसेको छ। तर, चापाकोटमा ९५ प्रतिशत खस्यो। कसरी ? मतदान केन्द्र कब्जा गरेका भन्ने प्रशस्त आधार पनि छन् हामीसँग। हामीले पुनः मतदानको माग गरेका छौं। पहिल्यैदेखि हुँदै आएको बुथ कब्जालाई रोक्नु हाम्रो उद्देश्य हो। तपाईंहरूको आन्दोलनको उद्देश्य के हो ? के यसले समाधान दिन्छ ? नेपाली कांग्रेस र नेकपा एमाले जस्ता लोकतान्त्रिक पार्टीहरू मिलेर अघि बढ्नुपर्नेमा एक आपसमा खनिएर कांग्रेसविरुद्ध एमालेले र एमालेले कांग्रेसविरुद्धको उजुरी दर्ता गर्नुभएको छ। आखिर किन ? हाम्रो लडाइँ भनेको विधिको लडाइँ हो। लोकतन्त्रको सुन्दर पक्ष भनेको नै आवधिक मतदान हो। जसको उपयोग सबैले गर्न पाउनुपर्छ भन्ने हो। लोकतन्त्रमा मतदानबाट आफना जनप्रतिनिधि चयन गर्न पाउन भन्ने हाम्रो आशय हो। यसमा बाधा हुनुहुँदैन। धाँधली हुनु हुँदैन। राजनीतिक दलहरू आरोप प्रत्यारोपमै लाग्दा आम मतदातालार्ई समस्यामा पारेकोे छ। कयौं व्यक्तिका काम ठप्प भएका छन्। व्यवसाय र रोजगारमा धक्का लागेको छ भने अब यसको निकासका लागि के गरिनुपर्छ ?पुनः मतदानका प्रक्रिया अघि बढाउनुपर्छ। स्याङ्जाका २ निर्वाचन क्षेत्र मध्ये १ को नतिजा सार्वजनिक भएर, विजयोत्सव मनाइएका छन् भने निर्वाचन अधिकृतको कार्यालयले प्रमाणपत्र समेत प्रदान गरिसकेको अवस्थामा तपाईंहरू दुवै दलले आआफ्ना दम्भ त देखाइरहनु भएको छैन ? अनि, निकास के ? निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदान केन्द्र अधिकृतलगायत सरोकारवाला सबैसंग जानकारी लिएर फर्किसकेको अवस्था छ। आशा छ अब छिट्टै निकास आउनेछ। कांग्रेसले बुथ कब्जा गरेकै छैन भन्छ। कब्जा भएका आधार तपाईंसँग के छन् ? स्याङ्जामा औषतमा ६१ प्रतिशत मत खसेको हो। तर, चापाकोटमा ९५ प्रतिशतभन्दा बढी मत खसेको छ। गाउँमा भएमामध्ये कयौं विदेशमा छन् भने कयौं मरेर गएका छन्। जसका कारण हामीले यसो भन्दै आएका हौं। मतगणना सकिनुपर्ने बेला भयो। ८ दिनदेखि आन्दोलनरत हुनुहुन्छ। यो केका लागि हो ? मतदान शान्तिपूर्ण तरिकाले सम्पन्न भएको थियो। मतदान सम्पन्न भई मतपेटिका लाहाछाप लगाएर निर्वाचन अधिकृतको कार्यालयमा मतदान अधिकृतले बुझाएकाले यथाशीघ्र गणना गर्न माग गर्दछौं। मतदानका बेला मतदान केन्द्र वरपर राजनीतिक दलका कार्यकर्ता र मतदाताबीच कुनै वादविवाद, झैंझगडा भएको छैंन। शान्तिपूर्ण तरिकाले भएको चुनाव केका लागि दोहोरयाएर गर्न खोजेको हो, बुझ्न सकिएको छैंन। स्याङ्जाका कुनै पनि मतदान केन्द्रमा धाँधली भएको छैन। राष्ट्रिय र अन्तर्राष्ट्रिय पर्यवेक्षकले पर्यवेक्षण गरेका छन्। सरकारले शान्ति सुरक्षाको कडा प्रबन्ध मिलाएको थियो। निर्वाचन अनुगमन गर्ने छुट्ट संयन्त्र गठन गरिएको थियो। सबै ठाउँमा राजनीतिक दलका एजेन्ट थिए। प्रक्रियामा सबै सहमत भएका हुन्। अनि, के का पुनः मतदान। एमाले र कांग्रेसतर्फका प्रतिनिधिले मुुचुल्कामा सहिछाप गरेका छन्। सम्पूर्ण प्रक्रिया पूरा गरी विधिपूर्वक मतगणनास्थलमा मतपेटिका थन्क्याइएको छ। यसकारण तत्काल मतगणना गर्नुपर्ने हाम्रो माग हो। तर, एमालेले त त्यसलाई मानिरहेको छैन। केही नभई विरोध भएको पक्कै होइन होला ? यहाँ आरोपप्रत्यारोप भन्ने कुरा आउँदैन। निर्वाचन आयोगले दिएका निर्देशनबमोजिम सबैले आआफना जिम्मेवारी पूरा गरेर शिलबन्दी गरिएका मतपेटिका भित्रिएको अवस्थामा आफ्ना पक्षमा मत कम पयो भन्ने अनुमानका आधारमा पुनःमतदानको माग उठाइएको छ। उसो भए समाधान के ?कहिलेसम्ममा सल्टिएला यो विवाद ? कोठामा थन्क्याएका मतपेटिका तत्काल गणना गर्नुपर्छ। निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदानकेन्द्र अधिकृतलगायत सरोकारवाला सबैसँग जानकारी लिएर फर्किसकेको अवस्था छ। आशा छ आजभोलिमै निकास आउनेछ। मृत्यु भइसकेका व्यक्ति र विदेशमा रहेकाले समेत मतदान गरे भन्ने एमालेको भनाइबारे तपाईं के भन्नुहुन्छ ?कांग्रेस मात्र नभई यो सम्पूर्ण स्याङ्जावासीलाई बदनाम गराउने प्रपञ्च हो। विगतका निर्वाचनहरूमा नेकपा एमालेले तुलसीभन्ज्याङ्, पेलाकोट, सिर्सेकोट, चण्डीभन्ज्याङ्का मतदान केन्द्रमा बुथ कब्जा गरी मत खसाल्दै आएको थियो। यसपटक सुरक्षाको कडा प्रबन्धका कारण चाहेजति मत खसाल्न नपाएपछि कांग्रेसमाथि कब्जाको आरोप लगाइएको हो। मृत्यु भएका र विदेशमा भएकाको समेत मत खसालिएको भन्ने गरेका छन्। यो सरासर गलत आरोप हो। जसलाई उनीहरूले मृतक र विदेशमा रहेका भनेका छन्, ती यहीं छन्। जीवित छन्। उनीहरू हाम्रो सम्पर्कमा आएका छन्। उनीहरूलाई सशरीर चापाकोटमा उपस्थित गराई उनीहरूका धारणा सार्वजनिक गर्ने तयारीमा छौं। जिउँदो व्यक्तिलाई मृतक भनेर भन्न सक्ने जस्ता हर्कत यहाँ भएका छन्।"
थारूले नपाउने भए लोकसेवाका कोटा,"काठमाडौं : थारू समुदायलाई कोटा नछुट्याई खुलाएको विज्ञापनअनुसार पदपूर्ति प्रक्रिया अघि बढाउन लोकसेवा आयोगलाई बाटो खुलेको छ। त्यसलाई यथास्थितिमा राख्न कात्तिक २० गते जारी अन्तरिम आदेश सर्वोच्च अदालतले रद्द गरिदिएको छ। मुलुकको सार्वजनिक सेवाप्रवाहमा नै गम्भीर असर पर्न सक्ने संवेदनशील अवस्था र परिस्थितिलाई विचार गर्दा यस अदालतबाट मिति २०७९।७।२० मा जारी भएको अन्तरिम आदेश कायम रहनु वाञ्छनीय नहुँदा उक्त मिति २०७९।७।२० को अन्तरिम आदेशलाई रद्द गरिदिएको छ, न्यायाधीश प्रकाशमान सिंह राउत र डा कुमार चुडाल सम्मिलित संयुक्त इजलासको अन्तिम आदेशमा लेखिएको छ। आइतबारको आदेशको विस्तृत विवरण मंगलबार सार्वजनिक भएको हो। सर्वोच्चको आदेशससँगै विज्ञापनको प्रक्रिया अगाडि बढेको आयोगका प्रवक्ता तोयनारायण सुवेदीले बताए। उनका अनुसार यही मंसिर २८ गते परीक्षा तोकिएको छ। संघीय ऐन नबेनकाले अहिल्यै थारू आरक्षण छुट्ट्याउन प्राविधिक रूपले गाह्रो भएको हामीले भनेका हौं, प्रवक्ता सुवेदीले अन्नपूर्ण पोस्ट्सित भने, सर्वोच्चको आदेशपछि पदपूर्तिको प्रक्रिया अगाडि बढेको छ। यसअघि कात्तिक २० गते न्यायाधीश प्रकाशकुमार ढुंगानाको एकल इजलासले थारू कल्याणकारी सभाका महामन्त्री प्रेमीलालप्रसाद चौधरीसमेतको रिट निवेदनको अन्तिम किनारा नलागेसम्म पदपूर्ति गर्ने कार्य नगर्न नगराउन अन्तरिम आदेश दिएको थियो। त्यसविरुद्ध प्रधानमन्त्री तथा मन्त्रिपरिषद् कार्यालयका तर्फबाट सचिव मधुकुमार मरासिनीले यही मंसिर २ गते सर्वोच्चमा रिट निवेदन दिएका थिए। उनले निजामती सेवा ऐन र नेपाल स्वास्थ्य ऐन महिला, आदिवासी जनजाति, मधेसी, दलित, अपांग र पिछडिएको क्षेत्रलगायतका वर्गलाई प्रतिशत छुट्ट्याई आरक्षणको व्यवस्था गरिसकेको र सोबमोजिम थारू समुदायका व्यक्तिले मधेसी तथा आदिवासी जनजाति दुवै क्लस्टरबाट सहभागिता जनाउने पाउने भएकाले उनीहरूको प्रतिनिधित्व सुनिश्चिततामा द्विविधा नभएको जनाएका थिए। तर, थारू समुदायका लागि ६६ प्रतिशत छुट्ट्याउँदा झन् समस्या थपिई अन्तरिम आदेश कार्यान्वयन गर्न नसकिने जिकिर उनले गरेका थिए। लोकसेवाले गत असोज २६ गते सहसचिव र उपसचिव पदमा थारु कोटा नछुटाई विज्ञापन खुलाएपछि संविधानले दिएको अधिकार सदुपयोग गर्दै सभाका महामन्त्री चौधरीले त्यसविरुद्ध कात्तिक १६ गते रिट निवेदन दर्ता गराएका थिए। उक्त रिटमा सुनुवाइ गर्दै अदालतले लोकसेवा आयोगसहित नेपाली सेना, खाद्य व्यवस्था तथा व्यापार कम्पनी लिमिटेड र प्रदेश लोकसेवा आयोग कर्णालीविरुद्ध कारण देखाउ र अन्तरिम आदेश जारी गरेको थियो। महामन्त्री चौधरीका अनुसार लोकसेवाका विज्ञापनमा थारू आरक्षण माग गर्दै सर्वोच्चमा ४० भन्दा बढी मुद्दा दर्ता भएका छन्। थारू कलस्टरसम्बन्धी मुद्दा हेरिरहेका अधिवक्ता श्रवण चौधरीले राज्यले थारूमाथि विभेदकारी नीति अपनाएको आरोप लगाए। उनले यो आदेशले अदालतप्रतिको गरिमामा आँच पुगेको जिकिर गरे। हामीले सर्वोच्च अदालतबाट यस्तो आदेश आउने कल्पना गरेका थिएनौं, अधिवक्ता चौधरीले भने, न्याय दिने निकायबाटै एउटा जातिमाथि यो हदसम्म अन्याय गर्नु हुँदैनथ्यो। सरकारले एउटै विज्ञानमाथि किन भ्याकेट निवेदन दर्ता गरायो भन्ने कुराले नै विभेदको गन्ध आएको उनले बताए। हामीले थारू आरक्षण माग गर्दै कम्तिमा ४० वटा रिट निवेदन हालेका छौं। २० गते पनि सर्वोच्च अदालतबाट चार वटा मुद्दामा अन्तरिम आदेश पाएका हौं, उनले भने, अन्य निकायविरुद्ध पनि अन्तरिम आदेश जारी भएका छन्। त्यही उपसचिव र सहसचिवको विज्ञापनमा भ्याकेट मात्र किन ? सभाका महामन्त्री चौधरीले अहिलेको आदेशले थारू समुदाय अपमानित भएको जिकिर गरे। केही दिनअघि अदालतबाट न्याय पायौं भनेर हामी खुसी भएका थियौं, उनले भने, तर, न्याय पाएको खुसी महिना दिन पनि टिक्न सकेन। उनले अन्तरिम आदेश मात्रै रद्द भएकाले थारूका पक्षमा अझै फैसला हुन सक्ने विश्वास व्यक्त गरे। अन्तरिम आदेश मात्रै रद्द भएको सुनियो। हाम्रा थुप्रै मुद्दा अझै विचाराधीन छन्। एकदिन पक्कै पनि अदालतबाट हामीले न्याय पाउँछौं, उनले भने।"
संविधानविपरीत स्वास्थ्य शुल्क,"भक्तपुर : भक्तपुर नगरपालिकाका प्रमुख सुनिल प्रजापतिले नेपालको संविधानले प्रत्येक नागरिकलाई राज्यको आधारभूत स्वास्थ्य सेवा निःशुल्क हुने बन्दोबस्त गरिए पनि जनताको निःशुल्क उपचार पाउन नसकेको भन्दै दुःख व्यक्त गरेका छन्। नेपाल सरकार स्वास्थ्य तथा जनसंख्या मन्त्रालयको आयोजनामा मंगलबार भक्तपुरको बोडेस्थित कृषि विकास बैंक तालिम केन्द्रमा आयोजित संयुक्त वार्षिक समीक्षा गोष्ठीको दोस्रो दिन उनले प्रत्येक नागरिकलाई स्वास्थ्य सेवामा पहुँच हुने अधिकार प्रदान भए पनि सबै नेपाली नागरिक दुवै सेवासुविधाबाट वञ्चित हुन बाध्य हुनपरेको बताए। स्थानीय तहबाट प्रदान गरिने आधारभूत स्वास्थ्य सेवाको सुनिश्चितता विषयमा भएको प्यानल छलफलमा प्यानलिष्टका रूपमा सहभागिता जनाउँदै नगर प्रमुख प्रजापतिले भक्तपुर नगरपालिकाले कुनै पनि नगरवासीलाई २० मिनेटभित्र स्वास्थ्य सेवा दिन सक्ने गरी काम गर्दै आएको अवगत गराए। उनले नागरिकहरूको स्वास्थ्यसम्बन्धी जानकारी लिन घरदैलो नर्सिङ सेवा नगरपालिकाले सञ्चालन गर्दै आएको बताए। उनले स्वास्थ्य बीमाको भुक्तानी समयमा नहुनु, दक्ष जनशक्ति टिकाइराख्न गाह्रो हुनु, टेन्डर गरेको औषधि समयमा उपलब्ध नहुनु, आर्थिक अभावले भक्तपुर नपाबाट सञ्चालित ख्वप अस्पतालमा सिटी स्क्यान र एमआरआई राख्न नसक्नु र ख्वप अस्पतालको लागि सरकारकोतर्फबाट नियमित अनुदानको व्यवस्था नहुनुलगायत भक्तपुर नगरपालिकाका प्रमुख चुनौतीहरू रहेको उल्लेख गरे। कार्यक्रमका अर्का प्यानलिस्ट वक्ता नेपाल नगरपालिका संघका अध्यक्ष तथा धुलीखेल नपाका प्रमुख अशोक ब्यान्जुले धुलीखेल अस्पतालले स्वास्थ्य बीमामार्फत गरिब जनतालाई सहज रूपमा स्वास्थ्य सेवा उपलब्ध गराउँदै आएको बताए। संविधानमा उल्लेख भएका विषय कार्यान्वयन गर्ने जिम्मा संघ र प्रदेशको मात्र नभई स्थानीय सरकारको पनि भएको उनले बताए। उनले धुलीखेल नपाले स्वास्थ्यबारे डिजिटल डाटा लिई स्वस्थ सहर बनाउने अभियानमा लागेको बताए। उनले भने, कार्बनमुत्ता सहर बनाउने, एक घर एक धारा अभियान, अपांगता भएकालाई स्वास्थ्य बीमा निःशुल्क रूपमा गराउँदै आएका छौं। त्यस्तै, अर्का वक्ता धनकुटाको सहिदभूमि गाउँपालिकाका अध्यक्ष मनोज राईले स्थानीय तहमा आफ्नो अनुभवहरू सुनाउँदै सहिदभूमि गापा पहाडी जिल्लाको अत्यन्त विकट गाउँपालिका भएको बताउँदै स्वास्थ्य क्षेत्रलाई प्राथमिकतामा राखी ज्येष्ठ नागरिक, अपांगता भएका बिरामी, बालबालिका र महिलाहरूलाई लक्षित गर्दै घुम्ती स्वास्थ्य शिविर सञ्चालनमा ल्याएको बताए। उनले विकट गाउँपालिका भएकोले दक्ष स्वास्थ्यकर्मीको अभाव रहेको बताउँदै सरकारले विकट ठाउँमा काम गर्ने स्वास्थ्यकर्मीहरूलाई प्रोत्साहनका कार्यक्रमहरू ल्याउनु आवश्यक भएको बताए। स्वास्थ्य तथा जनसंख्या मन्त्रालय नीति योजना तथा अनुगमन महाशाखाका महानिर्देशक दीपेन्द्ररमण सिंहले स्वास्थ्य क्षेत्रमा विभिन्न स्थानीय तहबाट उल्लेखनीय काम भइरहेको बताए। उनले भने, संविधानप्रदत्ता स्थानीय तहबाट प्रदान गरिने आधारभूत स्वास्थ्य सेवा जनताको पहुँचमा पुर्याउन संघ, प्रदेश र स्थानीय तहबीच समन्वय र सहकार्य गर्दै अगाडि बढ््नुपर्छ। कार्यक्रमको सञ्चालन स्वास्थ्य महाशाखाका प्रमुख कृष्णप्रसाद पौडेलले गरेका थिए।"
पोखरामा धान थन्क्याउने चटारो,"पोखरा : किसान यतिबेला धान थन्क्याउने चटारोमा छन्। पछिल्लो समय खेतीयोग्य भुमि सकिँदै गएपछि उत्पादन भने घट्दो क्रममा छ। खेतीयोग्य भुमि सकिँदै गएपछि गोरु पाल्न छोडिँदै छ। कृषि उत्पादन झार्न थ्रेसरको प्रयोग हुन थालेपछि बजार क्षेत्रमा गोरुले दाइँ गरेको देख्न मुस्किल बन्दै गएको छ। सरकारले बेलैमा कृषि भुमि नछुट्याउँदा उर्वर भुमि सकिँदै छ। पोखरा महानगरपालिकामा कुल ११ हजार २ सय हेक्टर क्षेत्रफलमा ३९ हजार २ सय टन धान उत्पादन हुने महानगरपालिकाका कृषि महाशाखा प्रमुख मनहर कडेरियाले बताए। पोखरामा आवश्यक परिणाम प्रतिव्यक्ति प्रतिवर्ष २०१ केजीका हिसाबले ५ लाख जनसंख्याका लागि १० लाख ५ सय टन धान उत्पादन आवश्यक रहनेमा ८१ हजार ८ सय ८० टन धान अपुग रहेको कडेरियाले बताए। यस्तै, आवश्यक परिणाम प्रतिव्यक्ति प्रतिवर्ष २ सय १ केजीका हिसाबले अस्थायी जनसंख्यासहित दैनिक १५ लाख जनसंख्याका लागि प्रतिवर्ष ३० लाख १५ हजार टनको आवश्यकता रहेको महानगरपालिका कृषि महाशाखाको तथ्यांक छ। यस वर्ष पानी धेरै परेकोले उत्पादन राम्रो भएको किसानले बताएका छन्। पानी चाहिने बेलामा परेकोले यस वर्ष धान राम्रो उत्पादन भएको पोखरा १३ आर्वाका किसान विष्णु अधिकारीले बताए।"
विजय गच्छदार ३० वर्षपछि पराजित,"धरान : सुनसरी क्षेत्र नम्बर ३ मा एमालेकी भगवती चौधरीको उदय भएको छ । प्रतिनिधिसभा सदस्य निर्वाचनमा कांग्रेस नेता विजय गच्छदारको विरासत भत्काउदै चौधरीले संसद् भवन प्रवेश पाएकी छन्। तेस्रोपटकको अथक प्रयासमा भगवतीले पूर्वउपप्रधानमन्त्री तथा कांग्रेस नेता गच्छदारलाई भारी मतान्तरले पराजित गर्दै प्रतिनिधिसभा सदस्यमा निर्वाचित भएकी छन्। भगवतीले ४० हजार ७ सय ८८ मत प्राप्त गरिन् भने उनका निकटतम प्रतिद्धन्द्वी गच्छदारले ३५ हजार ६ सय मत प्राप्त गरे। २०४८ को निर्वाचनपछि लगातार ६ पटक निर्वाचन जितेका गच्छदारको सातौंपटक निर्वाचन जित्ने सपना अधुरो बन्यो। गच्छदारले २०७० को दोस्रो संविधानसभा र २०७४ सालको निर्वाचनमा भगवतीलाई थोरै मत अन्तरले पराजित गरेका थिए। यस अगाडिका निर्वाचनमा भगवतीलाई पराजित गरेका विजयले यसपटक माओवादी, एसलगायतको दलसँगको चुनावी तालमेल हुँदासमेत सहज जित निकाल्न असफल रहे। कांग्रेस छाड्दासमेत दुई निर्वाचन जितेका उनलाई भगवतीले संसद् भवन प्रवेशमा पूर्णविराम लगाइदिइन्। एमालेकी केन्द्रीय सदस्य लक्ष्मी गौतमले पटकपटक निर्वाचन जितेका विजयदेखि सुनसरी क्षेत्र नम्बर ३ का जनता दिक्क बनेर यसपटक परिवर्तनको पक्षमा मत हालेका कारण भगवतीको जित भएको बताउँछिन्। उनले बलियो सत्ताा गठबन्धन दलको चुनावी तालमेललाई एमालेले सहज रूपमा पराजित गरी चुनावी नतिजा आफ्नो पक्षमा पारेको बताइन्। फरवार्ड माइक्रो फाइनान्स वित्ताीय संस्था सञ्चालन गर्दै आएकी भगवती चौधरी सुनसरी४ मा राम्रो पकड जमाउने महिला नेत्री हुन्। प्रत्येक टोलमा महिलाहरूलाई एकीकृत गरी फरवार्डबाट लगानी गर्दै आएकी उनलाई निर्वाचन जित्न एमालेको संगठनभन्दा यही वित्ताीय संस्थाले सहयोग पुर्याएको स्थानीयको भनाइ छ। विजयले कांग्रेसका पुराना र युवा पुस्ताका नेताकार्यकर्तालाई संगठित गर्न नसक्दा पराजित हुनुपर्यो। चुनावताका आफ्ना भित्रिया कार्यकर्तालाईसमेत खुसी पार्न नसक्दा उनी पराजयको सिकार बने। विजयलाई ललिता निवास जग्गा प्रकरणमा मुछिनु, एउटै व्यक्ति सात पटकसम्म चुनावमा प्रतिस्पर्धा गर्नु, आफ्ना एस म्यान लाई मात्र च्याप्नु, इटहरी क्षेत्रबाट जहिल्यै नेता कल्पना चौधरीलाई मात्रै च्याप्नु र पुराना सहयोगी प्रदीप चौधरीले स्वतन्त्र उम्मेदवारी दिनु उनका हारका प्रमुख कारण हुन्। भगवती चौधरीले तीनपटकको प्रयासमा जनताले आफूलाई निर्वाचित गराएको भन्दै खुसी व्यक्त गरिन्। उनले सुनसरी क्षेत्र नम्बर ३ को विकासका लागि आफूले महत्वपूर्ण भूमिका निर्वाह गर्ने बताइन्।"
संघको आयोजना पालिकाद्वारा अस्वीकार,"दैलेख : चामुण्डाविन्द्रासैनी नगरपालिकाले संघीय सरकारमार्फत आएको झन्डै ३४ करोड रुपैयाँबराबरको आयोजना कार्यान्वयन नगर्ने निर्णय गरेको छ। संघीय खानेपानी तथा ढल व्यवस्थापन आयोजना सुर्खेतबाट विनियोजित विन्द्रासैनीजम्बुकाँध लिफ्ट खानेपानी आयोजना नगरबासीको आवश्यकतालाई मध्यनजर गर्दा सो लिफ्ट खानेपानी आयोजनाभन्दा मजुवा खानेपानी आयोजना सञ्चालन भए दीर्घकालीन हुने भएकाले सो योजना हाललाई कार्यान्वयन नगर्ने निर्णय भयो, नगरपालिकाको निर्णयमा लेखिएको छ। नगर प्रमुख गणेशकुमार शाहीले योजना दिगो हुने नदेखेपछि कार्यान्वयन नगर्ने निर्णयमा पुगेको बताए। डीपीआरमा वडा नम्बर ५ देखि ९ सम्म खानेपानी सुविधा पुयाउने भनिएको छ। यसअघिका जम्बुकाँध, कर्णाली र रोशनी डाँडा गरी तीनवटा लिफ्टङ खानेपानी योजनाहरू पूर्णरूपमा असफल भइसकेका छन्। यो चौथो लिफ्टिङ खानेपानी योजना पनि दिगो हुँदैन्। अव्यावहारिक, असाध्यै महँगो जनताको आयस्रोत र जीवनस्तरले धान्न नसक्ने भएकाले योजना कार्यान्वयन नगर्ने भनिएको हो, मेयर शाहीले भने। यो निर्णयप्रति स्थानीयवासीले विरोध जनाएका छन्। ९ नम्बरका वडाध्यक्ष प्रेमबहादुर रावलले गौरवको लिफ्ट खानेपानी योजना लागू गर्ने बताए। ५ नम्बरका वडाध्यक्ष हस्तप्रसाद शर्माले योजना कार्यान्वयन गर्नुपर्ने भन्दै निर्णय पुस्तिकामा फरक मत दर्ज गरेका छन्। निवर्तमान सांसद राजहादुर बुढाले जलवायु अनुकूलित आयोजनालाई कार्यान्वयन नगर्ने निर्णय गरेर नगरपालिकाले जनताको खानेपानी पाउने मौलिक अधिकार कुण्ठित गरेको बताए। रामाघाटबाट लिफ्टिङ गरेर नगरका पाँचवटा वडाका नागरिकलाई खानेपानीको सुविधा पुयाउने गरी संघीय सरकारको रेडबुकमा राखिएको हो, उनले भने, क्रमागत आयोजनाअन्तर्गत ३३ करोड ८४ लाख रुपैयाँ बजेट परेको छ। क्रमागत योजनाअन्तर्गत चालू आर्थिक वर्षमा झन्डै साढे ३ करोड रुपैयाँ बराबर बजेट विनियोजन भएको छ। डीपीआर सकेर निर्माणको काम अघि बढ्नै लागेको बेला नगरले योजना कार्यान्वयन नगर्ने निर्णय गर्नु अस्वाभाविक रहेको उनको भनाइ छ। वर्षौंदेखि खानेपानी अभाव झेलिरहेका नागरिकहरूलाई खानेपानीको पहुँच पुयाउनुपर्नेमा नगरले बञ्चित गराउन लागेको सांसद बुढाको भनाइ छ। स्थानीय इन्द्रप्रसाद चौलागाईंले स्थानीयबासीको मागका आधारमा डीपीआर सम्पन्न भई कार्यान्वयन हुन लागेको आयोजना लागू हुनुपर्ने बताए। संघीय खानेपानी तथा ढल व्यवस्थापन आयोजना सुर्खेतका प्रमुख देवेन्द्रकुमार झाले आयोजना कार्यान्वयन हुनुपर्नेमा जोड दिए। मेयर शाहीले यो आयोजना विशेषगरी वडा नम्बर ५ र ६ लागि अघि सारिएको बताए। यस क्षेत्रमा स्थानीय मुहानलाई सुधार गरेर पानी प्रशस्त मात्रामा पुग्ने दाबी उनले गरे। जनताको नाममा योजना आउने र टाँठाबाँठाहरू मोटाउने प्रवृत्तिलाई रोक्न लागिएको उनको भनाइ छ। नगरपालिकाले कुल लागतमा एक प्रतिशत लगानी गर्नुपर्ने रहेछ, अव्यावहारिक, अल्पकालिन र नागरिक लाभान्वित नहुने योजनामा नगरपालिकाले एक रुपैयाँ पनि लगानी गर्दैन, उनले भने। यो आयोजना खानेपानी मन्त्रालयको खानेपानी तथा ढल व्यवस्थापन विभागअन्तर्गत संघीय खानेपानी तथा ढल व्यवस्थापन आयोजना सुर्खेतबाट डीपीआर सकेर टेन्डर प्रक्रियामा गएको थियो। चामुण्डाविन्द्रासैनी५ देखि ९ वडासम्मका लागि आयोजना अघि सारिएको थियो। जलवायू अनुकूलित बृहत् खानेपानी आयोजनाका रूपमा रहेको विन्द्रासैनीजम्बुकाँध लिफ्ट खानेपानी आयोजना संघीय सरकारले क्रमागतमा राखेको थियो।"
रामका जन्तीलाई ५६ परिकार!,"जनकपुरधाम : राजा जनकजी के बाग मे अलवेला दुल्हा आयो रे बेहुला र जन्तीसँग हाँसोठट्ठाको माध्यम लोक गीत हुन्। सप्ताहव्यापी रामजानकी विवाह पञ्चमी महोत्सवको सातौं दिन राम कलेवाअन्तर्गत भगवान् रामलाई ५६ भोग (परिकार) अर्पण गरिएको छ। राम जानकीको विवाह भएको स्थलमा रामका तीन भाइसहित जन्तीमा सहभागीलाई भोजन गराउने कार्यक्रमलाई राम कलेवा भनिन्छ। यही अवसरमा मनोरञ्जन, भजन किर्तनलगायत कार्यक्रम गरिन्छ। राम कलेवा रामजानकी विवाह पञ्चमीको अन्तिम एवं सम्पन्न विधि हो। राम, लक्ष्मण, भरत, शत्रुधनलाई ५६ भोग अर्पण भइरहँदा जनकपुरधामका महिला श्रद्धालुले हर्ष बढाइँ गरे। मिथिलानी नारीले गीतकै माध्यमले राम, भरत, लक्ष्मण, शत्रुघन तथा अयोध्यावासीलाई जिस्क्याएका थिए। मिथिलाञ्चलमा मौहकका लागि लगाइएको खिर बेहुलाले सहजै नखाने परम्परा छ। रामले खीर खान नमानेपछि मिथिला नारीहरू गाउँछन्। संगी पुछियौ ग दुलहा रुसल छथि किए जनकपुरसन बजार घडी मिलए हजारबिना अर्थक मनोरथ पुरबै कोनासंगी पुछियौ ग दुलहा रुसल छथि किएजनकपुरसन बजार सुट मिलए हजारसंगी पुछियौ ग राजा जनकको भूमिकामा रहेका जानकी मन्दिरका महन्थ रामतपेश्वर दास वैष्णवले भगवान रामलाई कोसेली दिएपछि खीर खान सुरु गरेपछि फेरि गीत गाउने महिलाहरूको टोलीले गाए। खीर खाउ यौ दुलहा, खुब मटाउ यौ दुलहाअपन चोटकल चोटकलसनगालके फुलाउ यौ दुलहामैया पुछत बौवा दुबर छी किएअहाँ अपन साउसके नाम नहि हँसाउ यौ दुलहाखिर खाउ यौ दुलहा रघुवर चारै भाइका साथै अयोध्याबाट आएका साधुसन्तलाई समेत आदरका साथ भोजन ग्रहण गराइएको थियो। जन्ती तथा राजा दशरथलाई समेत गीत गाउने महिलाहरूले मैथिली परम्पराअनुसार लोकगीत डहकन गाएर गाली गरे। रामायणकालीन परम्परालाई निरन्तरता दिँदै रामकलेवामा मा सहभागीलाई जानकी मन्दिरबाट बिदाइ स्वरूप भोजनपश्चात् नगदसहित कम्मल, दोसल्ला, गम्छासहित बिदाइसमेत गरियो। हर्षित जनकपुरबासीले गाउँदै थिए। आजु जनकपुर मंगल हे दुलाहा बनल श्रीराम हे। साताव्यापी राम जानकी विवाह महोत्सवमार्फत मिथिलाको वैवाहिक विधि विधान उद्घाटित हुने जानकी मन्दिरका सहमहन्त रामरोशन दास बताउँछन्। विवाहका क्रममा हुने नगरदर्शन, तिलक, मटकोर, जन्ती र मरजादको भोजको आयोजनाले धार्मिक महोत्सवलाई सांस्कृतिक स्वरूप प्रदान गरेको छ।"
बंगलादेशले झस्काएको अर्थतन्त्र,"श्रीलंका आर्थिक रूपमा करिब टाट पल्टियो। राष्ट्रपतिले देशै छोडेर भाग्नुपर्यो। राजापाक्षे परिवारको जहानियाँ शासनले देशलाई कंगाल बनायो। आयात निर्भर श्रीलंकामा विदेशी मुद्राको सञ्चिति निखिया। त्यो खराब राजनीतिको उपज थियो। राजापाक्षे परिवारकै राष्ट्रपति, प्रधानमन्त्री र मन्त्रीहरू थिए। परिवारवादले देशलाई संकटमा पुर्यायो। त्यसो त अहिले विश्व नै आर्थिक संकट झेलिरहेको छ। त्यसको बाछिटा बंगलादेश पुगिसक्यो। श्रीलंकापछि टाट पल्टने पालो बंगलादेशको आएजस्तो भएको छ। रूसयुक्रेन युद्धले बढाएको तेलको मूल्यबाट बंगलादेश प्रभावित बन्यो। अहिले यो देश ऊर्जा र खाद्य संकट झेलिरहेको छ। त्यसैमा राहतका लागि अन्तर्राष्ट्रिय मुद्रा कोष (आईएमएफ) ले उसलाई ४ अर्ब ५० करोड अमेरिकी डलर सहायता दिने पनि भएको छ। बंगलादेशमा अहिले खाद्यान्नको मूल्य अकासिएको छ। विदेशी मुद्रा सञ्चिति स्वात्तै उँधो लागेको छ। त्यहाँको मुद्रा टाकाको भाउ २५ प्रतिशतले झरेको छ। श्रीलंका पनि खाद्य संकटको भुँमरीमा फसेको थियो। मानिसले पाउरोटी पनि किन्न पाएका थिएनन्। सरकारले विद्यालयको जाँचसमेत रोक्नु परेको थियो। परीक्षामा चाहिने प्रश्नपत्र र उत्तरपुस्तिकाका लागि कागज किन्न विदेशी मुद्रा नहुँदा श्रीलंकाको बिजोग भएको थियो। बंगलादेशको अर्थतन्त्र धराशायी हुन पुग्नु त्यहाँ पनि श्रीलंकामा जस्तै विदेशी ऋणको बोझ धेरै हुनु एउटा कारण हो। पुँजी पलायन अर्काे कारण हो भने बैंकहरूमा संकट आउनु र ऊर्जा अभाव हुनु हो। त्यसैले बंगलादेशले विलासी वस्तुको आयात रोक्ने घोषणा गरेको छ। हाम्रो नेपाल यस्तै हालत भोगिरहेको छ। महिनौंदेखि सरकारले महँगा गाडी, मोबाइललगायत वस्तुको आयात रोकेको छ। आयात रोकिँदा सरकारले भन्सार राजस्व गुमाएको छ। बजारमा किनबेच कम भएको छ। बैंक ब्याजदर महँगो हुँदा उद्यमी व्यवसायी मारमा छन्। साना व्यवसायीलाई त चौपटै भएको छ। बैंकहरूले अपेक्षित ऋण प्रवाह गर्न सकेका छैनन्। सार्वजनिक ऋण व्यवस्थापन कार्यालयका अनुसार नेपालले तिर्न बाँकी ऋण २० खर्ब ११ अर्ब छ। यो अघिल्लो वर्षभन्दा ३ खर्ब ज्यादा हो। आयात रोकिँदा तत्काललाई विदेशी मुद्रा केही सञ्चिति भएको छ। कुनै पनि देश टाट नपल्टन अर्थात् ऊ आर्थिक रूपमा बलियो बन्न चाहिने भनेको वैदेशिक मुद्रा नै हो। त्यसैबाट किनमेल सम्भव हुन्छ। नेपालजस्तो आयात अर्थतन्त्र भएको मुलुकलाई वैदेशिक मुद्रा सञ्चिति झनै महत्वपूर्ण छ। कोभिड१९ महामारीपछि पर्यटन क्षेत्र तङ्ग्रन सकेको छैन। धन्न विप्रेषण आयले भिरको डिलतिर जाँदै गरेको अर्थतन्त्रलाई टेको लगाएर धानेको छ। विश्व अर्थतन्त्रमा आएको मन्दी र संकटका बाछिटाले बंगलादेश छोयो। पाकिस्तानतिर छुँदैछ। श्रीलंकामा त भल नै आयो र डुबायो नै। भारत यसमा सचेत भएर अघि बढिराखेको छ। नेपाल भने कानमा तेल हालेर बसेको छ। होइन भने भर्खरै सम्पन्न निर्वाचनपछि दलका नेताहरूले आर्थिक रूपमा देशलाई बलियो बनाउने कुरा गर्थे। दलहरूका बीचको प्रतिस्पर्धा फेरि सत्ता र कुर्चीका लागि छ। देशको अर्थतन्त्र सपार्ने कुरा कहीँ कसैबाट उच्चारित छैन। चाहे श्रीलंका वा बंगलादेश हुन्, दुवैतिरको आर्थिक संकटको मूल कारण राजनीति नै हो। हामीकहाँ त्यहाँका भन्दा असल राजनीतिक चरित्र छैन। दलहरूसँग अर्थतन्त्रबारे एजेन्डा छैनन्। त्यसैले उनीहरू अझै कानमा तेल हालेर बसेका छन्। उनीहरूको यही चरित्र निरन्तर रह्यो भने नेपाल पनि श्रीलंका वा बंगलादेश बन्न कुनै बेर लाग्दैन। अब आउने सरकारको पहिलो प्राथमिकता नै अर्थतन्त्र सपार्ने र मुलुकलाई राजनीतिका साथै आर्थिक स्थिरतातिर लैजाने हुनुपर्छ।"
कुन प्रदेशमा को बलियो ?,"प्रत्यक्षतर्फ एकाधबाहेक प्रदेशसभाका अधिकांस स्थानको चुनावी नतिजा सार्वजनिक भइसकेको छ। समानुपातिकतर्फ मतगणना अन्तिम चरणतिर छ। प्रत्यक्ष र समातुपातिक जोड्दा कुन प्रदेशमा कुन दलले कति सिट पाउँछन् भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था देखिँदैन। अंकमा मात्रै दलहरू सानोठूलो बनेका छन्। त्यसकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। पाँचदलीय सत्ता गठबन्धनले सातै प्रदेशमा गठबन्धनको सरकार बनाउँछ वा सरकार गठनका क्रमा सत्ता गठबन्धनमा तलमाथि होला ? यसमै सबैको ध्यान छ। कुन प्रदेशमा कसको के अवस्था छ त वा कुन प्रदेशमा कसको सरकार बन्ला ? अन्नपूर्ण पोस्ट्ले विश्लेषण गरेको छ। प्रदेश १ को प्रदेशसभा ९३ सदस्यीय छ। यहाँ सरकार बनाउन ४७ जना प्रदेश सांसदको समर्थन चाहिन्छ। प्रत्यक्षतर्फ ५३ सिटको परिणाम सार्वजनिक भएको छ। २ क्षेत्रको मतगणना जारी छ। समानुपातिकतर्फ पनि अधिकांश क्षेत्रको मतगणना भइसकेको छ। तर, प्रदेश सरकार बनाउन सत्ता गठबन्धनका पक्षमा भने बहुमत पुग्न कठिन देखिएको छ। एमालेले प्रत्यक्षतर्फ २५ सिट जितेको छ। प्रत्यक्षतर्फ बहुमत सिट जित्ने अवस्थामा रहेको एमाले समानुपातिक मतमा पनि पहिलो स्थानमा छ। १५ सिट जितेको कांग्रेस दोस्रो स्थानमा छ। माओवादीले ९ सिटमा जित निकालेको छ। प्रत्यक्षतर्फ एकीकृत समाजवादीले ३ र राप्रपाले २ सिट जितेको प्रदेश निर्वाचन कार्यालयले जनाएको छ। समानुपातिकतर्फ एमालेले १३ सिट पाउने देखिएको छ। यस्तै राप्रपाले ४ सिट जित्ने देखिन्छ। चुनावमा एमाले र राप्रपाले तालमेल गरेकाले प्रदेश सरकार बनाउन पनि यी दुई दलको गठबन्धन हुने अनुमान छ। त्यसो भयो भने यो गठबन्धनका पक्षमा ४३ सिट हुने देखिन्छ। सरकार बनाउन भने यो गठबन्धनलाई पनि केही सिट अभाव हुने देखिन्छ। सत्ता गठबन्धनका पक्षमा (प्रत्यक्ष र समानुपातिक) गरी ४२ सिट जति आउने अनुमान छ। गणना रोकिएका दुई निर्वाचन क्षेत्रमा कांग्रेस अगाडि छ। त्यहाँ जित निकाले पनि ४४ सिट मात्रै हुन्छ। त्यसकारण न सत्ता गठबन्धनका पक्षमा बहुमत पुग्ने देखिन्छ न त एमालेराप्रपा गठबन्धनलाई नै। त्यसैले यहाँको सरकार गठन रोचक हुने नेताहरू बताउँछन्। कसैको बहुमत नपुगे पनि केही नेता मुख्यमन्त्री बन्ने दौडमा छन्। एमालेबाट हिक्मतकुमार कार्कीको नाम अग्रस्थानमा छ। उनी निवर्तमान आन्तरिक मामिला तथा कानुनमन्त्री हुन्। त्यसैगरी कांग्रेसका केन्द्रीय सदस्य अमृत अर्यालले पनि मुख्यमन्त्रीमा दाबी गर्दै आएका छन्। मधेस प्रदेशमा प्रत्यक्षतर्फ ६४ सिट छन्। सबैभन्दा बढी १५ सिट एमालेले जितेको छ। त्यसकारण यहाँ एमाले पहिलोपटक ठूलो पार्टी बनेको छ। १३ सिट जितेको कांग्रेस दोस्रो ठूलो दल बनेको छ। ९ सिट जितेर जनता समाजवादी पार्टी (जसपा) तेस्रो स्थानमा छ। लोकतान्त्रिक समाजवादी पार्टी (लोसपा) ले ७, जनमत पार्टी ६, माओवादी केन्द्र ४ र एकीकृत समाजवादीले ४ सिट जितेका छन्। ६ जना स्वतन्त्र उम्मेदवारले जित हात पारेका छन्। यस्तै, समानुपातिकतर्फ भने कांग्रेसले सबैभन्दा बढी ९ सिट पाउने देखिएको छ। एमालेले ८, जनमतले ६, जसपाले ६, माओवादीले ८, एकीकृत समाजवादीले ६, लोसपाले २, राष्ट्रिय प्रजातन्त्र पार्टीले १, नागरिक उन्मुक्ति पार्टीले एक र संघीय समाजवादी पार्टीले १ सिट पाउने सम्भावना छ। समानुपातिकतर्फको मतगणना सम्पन्न भइनसकेकाले बाँकी तीन सिट कसले जित्ने भन्ने यकिन गरिएको छैन। एकाधबाहेक प्रत्यक्षतर्फ प्रदेशसभाका अधिकांश स्थानको चुनावी नतिजा सार्वजनिक भइसकेको छ। समानुपातिकतर्फ पनि मतगणना अन्तिम चरणतिर छ। प्रत्यक्ष र समानुपातिक जोड्दा कुन प्रदेशमा कुन दलले कति सिट पाउँछ भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था छैन। अंकमा मात्रै दलहरू सानो र ठूलो बनेका छन्। त्यसैकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। १ सय ७ सदस्यीय प्रदेशसभामा सरकार बनाउन ५४ प्रदेश सांसदको समर्थन चाहिन्छ। कुनै पनि दलको बहुमत नआएकाले दुई वा त्योभन्दा बढी दलको सरकार बनाउनुपर्ने अवस्था छ। मधेसमा नयाँ देखापरेको जनमत पार्टीलाई आफ्नो पक्षमा पारेर सरकार बनाउने दाउमा कांग्रेस र एमाले दुवै छन्। एमालेले अन्य दलसँग छलफल थालेको छ। सत्ता गठबन्धनमा रहेको कांग्रेसले पनि जसपा, लोसपा, माओवादी र जनमत पार्टीसँग छलफल सुरु गरिसकेको नेताहरू बताउँछन्। एमालेबाट मुख्यमन्त्रीमा कसैको पनि दाबी देखापरेको छैन। कांग्रेसबाट प्रदेश सभापति कृष्णा यादव दाबेदार देखिएका छन्। कांग्रेस नेतृत्वमा सरकार गठन भए मुख्यमन्त्रीको आफू स्वाभाविक दाबेदार रहेकोकांग्रेसका प्रदेश सभापति यादवले बताए। जनमतले पनि मुख्यमन्त्रीमा दाबी गरेको छ। पार्टीको नेतृत्व स्विकार्ने पार्टीसँग मात्र गठबन्धन गर्ने जनमतले बताउँदै आएको छ। बागमती प्रदेशमा प्रत्यक्षतर्फ सत्ता गठबन्धनलाई बहुमत प्राप्त भएको छ। मुख्यमन्त्री आआफ्नो दलको पक्षमा पार्न आकांक्षी नेताहरू लबिङमा जुटेका छन्। १ सय १० सदस्यीय प्रदेशसभाका लागि ६६ प्रत्यक्ष र ४४ जना समानुपातिकबाट निर्वाचित हुन्छन्। यो प्रदेशमा एमालेले यसअघि पाएको एकल बहुमत गुमाएको छ। ०७४ मा प्रत्यक्षतर्फ ४२ सिट जितेर एकल बहुमत पाएको एमाले यसपटक १२ सिटमा खुम्चिएको छ। निर्वाचन आयोगका अनुसार प्रत्यक्षतर्फ कांग्रेसले २४, एमालेले १२, माओवादी केन्द्रले १४, राष्ट्रिय प्रजातन्त्र पार्टीले ७ र एकीकृत समाजवादीले ५ सिट जितेका छन्। नेपाल मजदुर किसान पार्टी र हाम्रो नेपाली पार्टीले एकएक सिट जितेका छन्। प्रत्यक्षतर्फका ६६ सिटमध्ये दोलखाका दुई क्षेत्रको परिणाम आउन बाँकी छ। कांग्रेस बागमती प्रदेशका सभापति इन्द्र बानियाँ मुख्यमन्त्रीका आकांक्षी हुन्। त्यसकारण चुनाव जितेलगत्तै बानियाँ काठमाडौं गएका छन्। निर्वाचनअघि मात्रै उनले पार्टी सभापति शेरबहादुर देउवा क्याम्प छाडेर डा शेखर कोइराला समूहमा लागेका थिए। बानियाँ मकवानपुर २ (ख) बाट निर्वाचित भएका हुन्। कांग्रेसबाट बहादुरसिंह लामा पनि मुख्यमन्त्रीका अर्का दाबेदार छन्। नुवाकोट २ (ख) बाट विजयी लामा पार्टी सभापति देउवानिकट हुन्। प्रतिनिधिसभामा चुनाव लड्न खोजेका लामालाई मुख्यमन्त्रीमा समर्थन गर्ने आश्वासन दिएर नेताहरूले प्रदेशमा पठाएका थिए। मुख्यमन्त्रीमा देउवा र कोइराला दुवै पक्षको समर्थन आफूलाई रहने लामाको दाबी छ। सत्ता गठबन्धनको अर्को दल माओवादी केन्द्रका शालिकराम जम्कट्टेल पनि मुख्यमन्त्री बन्ने दाउमा छन्। बागमतीमा मुख्यमन्त्री बन्ने पालो माओवादीको भएको तर्क गर्दै जम्कट्टेल मुख्यमन्त्रीको कसरतमा छन्। दुईपटक प्रदेशमन्त्री भइसकेका जम्कट्टेल धादिङ १ (ख) बाट निर्वाचित भएका हुन्। माओवादीबाटै मकवानपुर २ (क) बाट निर्वाचित कुमारी मोक्तान पनि मुख्यमन्त्रीका आकांक्षी हुन्। एकीकृत समाजवादीले मुख्यमन्त्री पाए कृष्णप्रसाद शर्मा खनाल आकांक्षी छन्। खनाल चितवन १(ख) बाट प्रदेशसभा सदस्यमा निर्वाचित भएका हुन्। एमालेबाट मुख्यमन्त्रीका अधिकांश आकांक्षी पराजित भएका छन्। काठमाडौं २ (क) मा निवर्तमान सभामुख सानुकुमार श्रेष्ठ र काठमाडौं ३ (ख) मा रामेश्वर फुयाँलले चुनाव जित्न सकेनन्। मुख्यमन्त्रीका अर्का आकांक्षी चितवन २ (ख) का देवीप्रसाद ज्ञवाली र नुवाकोट २ (क) का उम्मेदवार केशव पाण्डे पनि पराजित भए। एमालेबाट केन्द्रीय सदस्य जगन्नाथ थपलियालाई मुख्यमन्त्रीको दावेदारका रूपमा हेर्न थालिएको छ। थपलिया चितवन १(क) बाट निर्वाचित भएका हुन्। गण्डकी प्रदेशमा कुनै एक दलको बहुमतको सरकार बन्न नसक्ने अवस्था देखिएको छ। सत्ता गठबन्धनका कांग्रेस र माओवादी केन्द्र मिले सहज बहुमत पुग्ने देखिन्छ। गण्डकीमा प्रत्यक्षबाट ३६ र समानुपातिकबाट २४ सदस्य निर्वाचित हुन्छन्। कांग्रेसले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। कांग्रेस, माओवादी र नेपाल समाजवादी पार्टीले २१ सिट जितेका छन्। गण्डकी प्रदेशसभा ६० सदस्यीय छ। समानुपातिकसमेतको हिसाब गर्दा यहाँ कांग्रेस र माओवादीको सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छन्। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितेको छ। मनाङबाट राजीव गुरुङ (दीपक मनाङे) स्वतन्त्र सांसदका रूपमा निर्विरोध भएका हुन्। ०७४ मा एमालेको समर्थनमा उनले चुनाव जितेका थिए। ०७४ मा कांग्रेसले प्रत्यक्षतर्फ ६ र समानुपातिक ९ गरी १५ सिट जितेको थियो। यसपटक प्रत्यक्षमा मात्रै १६ सिट जितेको छ। कांग्रेसबाट सुरेन्द्र पाण्डे मुख्यमन्त्रीका दाबेदार छन्। कांग्रेसका प्रदेश सभापति शुक्रराज शर्मा पनि अर्का दाबेदार हुन्। एमालेबाट संगठन विभाग प्रमुख खगराज अधिकारी मुख्यमन्त्रीका दाबेदार हुन्। माओवादी केन्द्रका हरिबहादुर चुमान पनि मुख्यमन्त्रीका दाबेदार छन्। लुम्बिनी प्रदेशमा मिलीजुली सरकार बन्ने देखिएको छ। कुनै एक दलको स्पष्ट बहुमत नआएपछि दुई वा सोभन्दा बढी दल मिलेर सरकार बनाउनुपर्ने भएको हो। सरकार निर्माणमा साना दल निर्णायक हुनेछन्।निर्वाचन आयोगको नतिजाअनुसार लुम्बिनीमा प्रत्यक्षतर्फ १८ सिट जित्दै एमाले पहिलो दल बनेको छ। कांग्रेस १७ सिटसहित दोस्रो ठूलो दल हो। यी दुई दलले सरकार बनाउनका लागि अन्य दुई दलको सहयोग लिनुपर्ने अवस्था छ। लुम्बिनी प्रदेशसभा ८७ सदस्यीय छ। बहुमतका लागि ४४ सदस्यको समर्थन चाहिन्छ। सरकार बनाउन साना दल निर्णायक हुँदै छन्। माओवादी केन्द्र ५ सांसदसहित तेस्रो स्थानमा छ। जनता समाजवादी पार्टी, नागरिक उन्मुक्ति पार्टी, लोकतान्त्तिक समाजवादी पार्टी, राष्ट्रिय प्रजातन्त्र पार्टीले २२ सिट प्रत्यक्षमा जितेका छन्। जनमत पार्टीले एक सिट र अन्य तीन जना स्वतन्त्र सांसदले चुनाव जितेका छन्। समानुपातिकमा एमाले पहिलो छ। कांग्रेसको दोस्रो स्थान छ। कांग्रेसभन्दा एमालेले समानुपातिकमा ४ सिट बढी पाउने देखिन्छ। समानुपातिकमा माओवादी केन्द्र, राप्रपा, नागरिक उन्मुक्ति, जनमत, जसपाले सिट पाउँदै छन्। लुम्बिनीमा एमालेबाट लीला गिरी मुख्यमन्त्रीका दावेदार मानिएका छन्। चेतनारायण आचार्य र भूमिश्वर ढकाल पनि एमालेबाट मुख्यमन्त्रीका दावेदार हुन्। कांग्रेसबाट मुख्यमन्त्रीका रूपमा चर्चा गरिएका प्रदेश सभापति अमरसिंह पुन निर्वाचनमा पराजित भए। कांग्रेसबाट अब्दुल रज्जाक र डिल्ली चौधरी मुख्यमन्त्रीका आकांक्षी हुन्। माओवादीबाट रोल्पाका जोखबहादुर महरा मुख्यमन्त्रीका दाबेदार हुन्। कर्णाली प्रदेशसभा ४० सदस्यीय छ। प्रत्यक्षबाट २४ र समानुपातिकबाट १६ जना सांसद निर्वाचित हुन्छन्। प्रदेश सरकार गठनका लागि २१ जनाको समर्थन चाहिन्छ। माओवादी केन्द्र र कांग्रेसले प्रत्यक्षतर्फ समान ९९ सिट जितेका छन्। एमालेले ५ र स्वतन्त्रले १ सिट जिते। सत्ता गठबन्धनको एकीकृत समाजवादीले प्रदेशसभामा एक सिट पनि जित्न सकेन। समानुपातिकतर्फ एमाले पहिलो, कांग्रेस दोस्रो र माओवादी केन्द्र तेस्रो स्थानमा छन्। सत्ता गठबन्धनका कांग्रेस र माओवादीले प्रत्यक्षतर्फका २४ मध्ये १८ सिट जितेका छन्। यो गठबन्धन कायमै रहे सरकार बनाउन अब ३ सिट भए पुग्छ। समानुपातिकतर्फ यी दुई दलले कम्तीमा पनि ९ सिट जित्ने देखिन्छ। यसकारण पनि सत्ता गठबन्धनलाई सरकार बनाउन आवश्यक स्पष्ट बहुमत हुनेछ। कर्णालीमा कांग्रेस र माओवादीकै गठबन्धन सरकार बन्ने देखिन्छ। कर्णालीमा सरकार बनाउनका लागि दलहरूबीच गठबन्धन गर्नु अनिवार्य बनेको छ। चुनावबाट दलहरूको शक्ति सन्तुलन बदलिएका कारण नयाँ सत्ता समीकरणबारे अनेक खाले चर्चा पनि चल्न थालेका छन्। सत्ता गठबन्धन टुटफुट भए एमाले निर्णायक बन्ने देखिन्छ। २०७४ मा एमाले एक्लैको २० सिट थियो। तर, त्यस बेला कर्णाली सरकारको नेतृत्व एमालेले गर्न पाएन। माओवादीको भागमा परेको थियो। यसपटक एमालेले प्रत्यक्षमा जम्मा ५ सिट जितेको छ। समानुपातिकतर्फ एमालेले कम्तीमा ५ सिट ल्याउने देखिन्छ। प्रदेशसभामा एमालेको १० सिट हुने अनुमान छ। नयाँ सत्ता समीकरण बने कर्णालीमा एमाले निर्णायक हुने देखिन्छ। कांग्रेस र माओवादीबीच गठबन्धन टुटे एमालेलाई लाभ हुने पनि गठबन्धनकै नेताहरू बताउँछन्। यहाँको समानुपातिकतर्फको मतगणना अन्तिम चरणमा छ। मुख्यमन्त्रीका लागि सुदूरपश्चिममा दौडधुप सुरु भइसकेको छ। प्रदेशसभामा सबैभन्दा ठूलो कांग्रेसमा मुख्यमन्त्रीका चार दाबेदार देखिएका छन्। माओवादी केन्द्र पनि मुख्यमन्त्रीको दाबी गरिरहेको छ। सुदूरपश्चिममा प्रत्यक्षतर्फका ३० सिटको परिणाम सार्वजनिक हुँदा कांग्रेसले ११ जितेको छ। बाजुराका २ क्षेत्रको परिणाम आउन बाँकी छ। माओवादी केन्द्र ८, नागरिक उन्मुक्ति पार्टी ५, एमाले ३, एकीकृत समाजवादी २ र स्वतन्त्रले १ सिट जितेका छन्। ३२ प्रत्यक्ष र २१ समानुपातिक गरी यहाँको प्रदेशसभा ५३ सदस्यीय हो। बाजुराबाहेक अरू जिल्लाको समानुपातिकको मतगणना जारी छ। सुदूरपश्चिममा समानुपातिकतर्फ ८ लाख मत खसेको अनुमान छ। कांग्रेसले समानुपातिकबाट ७ वा ८ सिट पाउने सम्भावना छ। यस्तै एमाले समानुपातिकतर्फ प्रदेशमा कांग्रेसभन्दा अगाडि छ। एमालेले पनि ७ वा ८ सिट पाउने अनुमान छ। माओवादी केन्द्रको समानुपातिकतर्फ मत कम छ। उसले समानुपातिकबाट ३ वा ४ सांसद पाउने देखिन्छ। नेकपा एकीेकृत समाजवादीले प्रत्यक्षमा २ सिट जितेको छ। समानुपातिकमा १ सिट पाउने अनुमान छ।सुदूरपश्चिममा सरकार बनाउन कांग्रेस र माओवादी केन्द्रको मात्रै बहुमत पुग्ने देखिन्छ। कांग्रेसको १९ र माओवादी केन्द्रको ११ सिट जोडदा ३० सिट पुग्छ। बहुमतका लागि २७ सिट आवश्यकता पर्छ। तर, गठबन्धनका एक जना नेता भन्छन्, संघको गठबन्धनका आधारमा प्रदेशमा पनि सरकार बन्छ, वाम लोकतान्त्रिक गठबन्धनकै सरकार बन्यो र बहुमत पुग्यो भने पनि नेकपा एकीकृत समाजवादीलाई प्रदेशमा सहभागी गराइनेछ। अहिलेको सत्ता गठबन्धन तलमाथि नभए एमाले र नागरिक उन्मुक्ति सहितका दलहरूको सरकार बन्ने सम्भावना छैन। तर, केन्द्रमा वामपन्थीहरूको सरकार बन्ने भयो भने प्रदेशमा पनि कांग्रेसलाई बाहिर राखेर अर्को समीकरण बन्न सक्ने सम्भावना भने नकार्न सकिँदैन। मुख्यमन्त्रीका लागि कांग्रेसमा चार जना आकांक्षी देखा परेका छन्। कञ्चनपुर१ (२) बाट निर्वाचित दिवानसिंह विष्ट मुख्यमन्त्रीका मुख्य दाबेदार हुन। कञ्चनपुर२ (२) बाट निर्वाचित बहादुर सिह थापा, कैलाली२ (१) बाट निर्वाचित कमल शाह पनि मुख्यमन्त्रीका दाबेदार हुन्। युवा नेता प्रकाश देउवाको नाम पनि मुख्यमन्त्रीको चर्चामा छन्। तर, प्रधानमन्त्री शेरबहादुर देउवाले डडेलधुराको चुनावी प्रचारका क्रममा माओवादी केन्द्रका खगराज भट्टलाई भावि मुख्यमन्त्री भन्दै भाषण गरेका थिए। यस्तै अछाम (१) बाट निर्वाचित कांग्रेसका प्रदेश महामन्त्री मेघराज खड्का पनि मुख्यमन्त्रीका दाबेदार हुन्। एकीकृत समाजवादीका दीर्घ सोडारी र प्रकाश रावल पनि मुख्यमन्त्रीका दावेदार मानिन्छन्। लक्ष्मण पोखरेलबुटवल, कृष्ण सारू मगरहेटौंडा, ललितबहादुर बुढासुर्खेत, मनिका झाजनकपुरधाम, शिवराज भट्टधनगढी, कृष्णमणि बरालपोखरा, राकेश कर्णविराटनगर"
उतारचढाव भोगेका दुई टोली,"दोहा : फिफा विश्वकपका दुई खेलपछि नै विश्व फुटबलका दुई उत्कृष्ट खेलाडीले उतारचढाव भोगिसकेका छन्। कतारमा जारी विश्वकपको पहिलो खेलमा मेक्सिकोविरुद्ध पेनाल्टीमा चुकेका पोलिस कप्तान रोबर्ट लेवान्डोस्की हारका कारण बने। लेवान्डोस्कीको पेनाल्टीमा मेक्सिकन गोलरक्षक बाधक बन्दा पोल्यान्डले गोलरहित बराबरीमा चित्त बुझाउनु परेको थियो। तर, दोस्रो खेलमा साउदी अरेबियाविरुद्ध पहिलो गोल गर्दै लेवान्डोस्कीले विश्वकपमा पुनरागमन गरेका थिए। अर्जेन्टाइन कप्तान लियोनल मेसीले विश्वकपको पहिलो खेलमा पेनाल्टीमार्फत एक गोल गरेका थिए। तर, उनले साउदी अरेबियासँग अप्रत्यासित २१ को पराजयबाट आफ्नो टोलीलाई जोगाउन सकेनन्। तर, दोस्रो खेलमा उनकै उत्कृष्ट प्रेरणामा अर्जेन्टिनाले मेक्सिकोविरुद्ध २० को महत्वपूर्ण जित निकालेको थियो। बुधबार राति यी दुई उत्कृष्ट खेलाडी आमनेसामने हुँदा फुटबल जगतको ध्यान ९७४ रंगशालामा केन्द्रित हुनेछ। त्यो खेल समूह चरणको अन्तिम, रोमाञ्चक र निर्णायकसमेत हुनेछ। जुनसुकै टिमले जिते पनि अन्तिम १६ मा पुग्ने छन्। पोल्यान्डका लागि भने बराबरी पनि नकआउट चरणमा पुग्न काफी हुनेछ। तर, अर्जेन्टिना पराजित भए समूह चरणबाटै बाहिरिनु पर्ने खतरा छ। बराबरीमै अल्झिए पनि साउदी अरेबिया र मेक्सिकोको नतिजामा निर्भर हुनुपर्नेछ। खेलको इतिहास दुई पटकको विश्व विजेता अर्जेन्टिनाकै पक्षमा छ। सन् १९७८ मा विश्वकपमा यी दुई टिम आमनेसामने हुँदा दक्षिण अमेरिकी मुलुक २० गोलले विजयी भएको थियो। सोही संस्करणमा अर्जेन्टिनाले पहिलो पटक विश्वकप जितेको थियो। पोल्यान्डले भने सन् १९७४ मा भएको अर्को खेल ३२ ले जितेको थियो। पोल्यान्डले विश्वकपका पछिल्ला तीन खेलमा गोल खाएको छैन। जसको अर्थ लियोनल स्कालोनीको अर्जेन्टिनाका लागि कठिन चुनौती बन्न सक्छ। कतारमै पछिल्ला दुई खेलमा २७ प्रहारको सामना गरे पनि पोल्यान्डले गोल खाएको छैन। ती २७ मध्ये ९ प्रहार पोस्ट्मै भएका थिए। पोल्यान्ड सन् १९८६ यता पहिलो पटक विश्वकपको नकआउट चरणमा पुग्ने लक्ष्यमा छ। पोलिस टिम तीन दशकअघि एन्टोनी पाइचनिकजेकको नेतृत्वमा अन्तिम १६ मा पुगेको थियो। सन् १९८२ को विश्वकपमा पोल्यान्ड पछिल्लो पटक समूह चरणका तीनै खेलमा अपराजित थियो। मेक्सिकोसँग उत्कृष्ट प्रदर्शन गरेका मेसीले खेलपछि भनेका थिए, अर्को विश्वकप आजदेखि सुरु हुनेछ। हामी हार मान्दैनौं र हामीलाई कुनै पनि गल्ती गर्ने छुट पनि छैन। पोल्यान्डका प्रशिक्षक जेस्लाव मिचनीविजले लेवान्डोस्कीको पहिलो विश्वकप गोलपछि भनेका थिए, कुनै खेलाडीले एक्लै खेल जित्न सक्दैन। पोलिस प्रशिक्षकको तर्क सही हो र, त्यसलाई प्रमाणित गर्ने हो भने आजको खेल त्यसको उदाहरण बन्न सक्छ। सन् २०१८ विश्वकपमा समूह चरणबाटै बाहिरिएको पोल्यान्ड त्यसअघिका दुई विश्वकपमा छनोट हुन सकेन। सन् २००६ र २००२ मा लगातार विश्वकप खेले पनि समूह चरण पार गर्न सकेको थिएन। सन् १९८२ मा तेस्रो स्थान हासिल गरेको पोल्यान्डलाई पछिल्लो खराब नतिजाको क्रमभंगता गर्ने चुनौती र अवसर बुधबार राति हुनेछ। रोबर्ट लेवान्डोस्की (पोल्यान्ड)पोल्यान्डका रोबर्ट लेवान्डोस्की शीर्ष पाँच युरोपियन लिगमा सर्वाधिक गोल गर्ने खेलाडी हुन्। अघिल्लो सिजन पाँच युरोपियन लिगमा ५० गोलको कोशेढुंगा पूरा गरेका लेवान्डोस्कीलाई बालोन डीओर विजेता करिम बेन्जमाले ४४ गोलसहित पछ्याएका थिए। बार्सिलोनाका स्ट्राइकर लेवान्डोस्कीले मेक्सिकोविरुद्धको खेलमा गोल गर्न नसक्दा भने निरास बनेका थिए। तर, साउदी अरेबियाविरुद्धको खेलमा एक गोलसँगै गोलका लागि असिस्ट पनि गरेका थिए। युरोपेली फुटबलका प्रभावशाली फरवार्ड लेवान्डोस्कीको विश्वकपमा त्यो पहिलो गोल हो। पोल्यान्डबाट एक सय ३६ खेल खेलेका लेवान्डोस्कीले ७७ गोल गरेका छन्। सन् २०१८ विश्वकपमा डेब्यू गरेका लेवान्डोस्कीको टिम चार वर्षअघि समूह चरणबाट बाहिरिएको थियो। समूह चरणका तीन खेलमा पोल्यान्डले दुई गोल गरे पनि लेवान्डोस्कीले गोल गर्न सकेका थिएनन्। जारी विश्वकपमा गोलका लागि लेवान्डोस्कीले मात्रै दुईभन्दा बढी प्रयास गरेका छन्। उनले यसअघिका दुई खेलमा गोलका लागि सात प्रहार गरेका थिए। उनीपछि पिओट्र जिलिनेस्कीले तीन वटा प्रहार गरेका थिए। लियोनल मेसी (अर्जेन्टिना) पेरिस सेन्ट जर्मन (पीएसजी) का लियोनल मेसी आफ्नो करियरकै उत्कृष्ट लयमा छन्। पीएसजीबाट खेलेका सबैखाले प्रतियोगितामा २६ गोल गरेका मेसीसँगै युरोपेली शीर्ष पाँच लिगका अर्लिङ हालान्ड र नेमार मात्रै छन्। साउदी अरेबियासँगको स्तब्धपूर्ण नतिजापछि मेसीको प्रभाव कम हुन थालेको टिप्पणी हुन थालेको थियो। तर, उनले त्यसको जवाफ मेक्सिकोविरुद्धको खेलबाट दिइसकेका छन्। ३५ वर्षीय फरवार्डले अर्जेन्टिनाका लागि पछिल्ला ६ खेलमा गोल गरेका छन्। विश्वकपमा अहिलेसम्म आठ गोल गरेका मेसीले डियगो म्याराडोनासँग बराबरी गरेका छन्। मेसी र म्यारोडोनाभन्दा अगाडि ग्राबियल बाटिस्टुटा छन्। उनले अर्जेन्टिनाका लािग विश्वकपमा १० गोल गरेका छन्। मेसीले यो नै आफ्नो अन्तिम विश्वकप हुने बताइसकेका छन्। त्यसैले बाटिस्टुटाको कीर्तिमान तोड्नुका साथै टोलीलाई अगाडि बढाउन उनको भूमिका अबका खेलमा महत्वपूर्ण रहनेछ। गत वर्ष अर्जेन्टिनालाई कोपा अमेरिका च्याम्पियन बनाएर आफ्नो काँधको बोझ उतारेका मेसी यसपटक आफ्नो राष्ट्रलाई विश्व विजेता बनाउने अभियानमा छन्। सात पल्टका बालोन डीओर विजेता मेसी पाँचौंपल्ट विश्वकप खेलिरहेका छन्।"
सुकुमबासी आन्दोलित,"काठमाडौं : थापाथलीस्थित बाग्मती नदी किनारका सुकुमबासीले मंगलबार पनि दिनभर आन्दोलन गरे। सरकारी जग्गा अतिक्रमण गरी बसेका सुकुमबासी बस्ती हटाउन महानगरले आइतबार डोजर लिएर बस्ती प्रवेश गरेपछि स्थानीयले विरोध र प्रतिकार गरेका थिए। काठमाडौं महानगरका सहायक प्रवक्ता महेशकुमार काफ्लेका अनुसार मंगलबार बिहान सुकुमबासी बस्तीका ३ सयभन्दा धेरै व्यत्तिाहरू महानगर घेर्न गएका थिए। थापाथलीबाट नारा जुलुस गर्दै गएका उनीहरूले महानगरविरुद्ध नारा लगाएका थिए। उनीहरूले काठमाडांैका मेयर बालेन शाहविरुद्ध चर्को नाराबाजी गरे। विकल्प नदिई बस्तीमा डोजर चलाउन लागेको भन्दै विरोध जनाए। प्ले कार्ड र ब्यानर बोकेर महानगर घेर्न पुगेका सुकुमबासी महानगरप्रति आक्रोश पोखे। उनीहरूले मेयर शाहको पुत्लासमेत जलाए। शव राख्ने बाकस कफिनमाथि बालेनको फोटो राखेर जलाए। त्इसैगरी प्रदर्शनकारीले थापाथलीको सुकुमबासी बस्ती छिर्ने मुख्य बाटाहरूमा टायर बालेर प्रदर्शन गरे। एकीकृत बागमती सभ्यता विकास समितिले ४ मंसिरसम्म अन्तिम म्याद राखेर नदी किनारका अतिक्रमित बस्ती खाली गर्न सूचना निकालेको थियो। बागमती सभ्यता विकास अभियानका अनुसार नदी किनारमा अतिक्रमण गरेर १३६ घरटहरा बनाइएको छ। १३६ घरमा ६ हजार बढीको बसोबास रहेको अनुमान छ। समितिले नदी किनारमा रहेका सार्वजनिक भवन, किरियापुत्री भवन, साइसेवा केन्द्रका भवनहरू, अनावश्यक संरचना, महानगरको सहयोगमा भत्काइसकेको छ। घरटहरा खाली गर्न अग्रिम सूचना जारी गरेको थियो। सूचनालाई लत्याउँदै सुकुमबासीले घरटहरा भत्काउन नपाइने बताएका छन्। उनीहरूको बसाइ सार्न विकल्प दिनुपर्नेमा जोड दिएका छन््। सुकुमबासी बस्ती हटाउन डोजरसहित पुगेको महानगरको टोली र बस्तीका बासिन्दाबीच झडप भएको थियो। झडपका क्रममा महानगर सुरक्षा बलका १८ नगर प्रहरी घाइते भएका थिए। महानगर प्रहरी बलका प्रमुख राजु पाण्डेको टाउकोमा चोट लागेको थियो। बस्तीका बासिन्दाले हातहतियारसहित प्रदर्शन गरेपछि महानगरका मेयर साहले सामाजिक सञ्जालमार्फत केन्द्रीय सरकारको भूमिकाबारे प्रश्न गरेका थिए। उनले अतिक्रमणमा परेको सरकारी जग्गा फिर्ता ल्याउने विषयमा केन्द्रीय सरकारले पनि सहयोग गर्नुपर्ने बताएका छन्। यसका साथै मेयर शाहले प्रधानमन्त्री शेरबहादुर देउवालाई भेटेर थापाथलीस्थित सुकुमबासी बस्ती हटाउन सरकारको साथ मागेका छन्। महानगर कर्मचारीलाई ढुंगामुढा गर्ने तथा आपराधिक शैली देखाउनेविरुद्ध कानुनी उपचारमा जाने काठमाडौं महानगरका सहायक प्रवक्ता महेशकुमार काफ्ले बताए ।"
प्रधानमन्त्री बन्न कांग्रेसमा रस्साकस्सी,"काठमाडौं : कांग्रेसबाट प्रधानमन्त्री बन्न आकांक्षा देखाउने ६ नेताले चुनाव जितेका छन्। जो संसदीय दलका नेता बन्ने दौडमा जुट्न थालेका छन्। संविधानको धारा ७६ (१)मा राष्ट्रपतिले प्रतिनिधिसभामा बहुमतप्राप्त संसदीय दलको नेतालाई प्रधानमन्त्री नियुक्त गर्ने र उनकै अध्यक्षतामा मन्त्रिपरिषद् गठन हुने व्यवस्था छ। पार्टी सभापति शेरबहादुर देउवा, नेताहरू रामचन्द्र पौडेल, डा शेखर कोइराला, प्रकाशमान सिंह, डा शशांक कोइराला र महामन्त्री गगनकुमार थापा मुख्य आकांक्षी देखिएका छन्। जसमध्ये पार्टीमा पकड भएका र टिकट वितरणमा अधिकांश आफू पक्षका नेता चयन गरेका देउवाको सम्भावना बलियो देखिन्छ। प्रधानमन्त्री र पार्टी सभापति भएका कारण पनि देउवालाई नै पुनः प्रधानमन्त्री बन्न सहज हुने बताउँछन् राजनीतिक विश्लेषक पुरञ्जन आचार्य। त्यसपछिको बलियो संभावना भएका नेता हुन् डा शेखर कोइराला। तर, उनी यो विषयमा बोलेका छैनन्। मोरङमा भएको बिजय जुलुसलाई सम्बोधन गर्दै उनले संसदीय दलका नेतामा दाबी गर्ने या नगर्ने विषयमा निर्वाचनको पूर्णनतिजा नआइञ्जेल केही नबोल्ने बताए। उनले सञ्चारकर्मीसँग भने, नतिजा आइसकेको छैन। समानुपातिकको पूर्णनतिजा आइसकोस् अनि पार्टीभित्र र सभापतिज्यूसँग बसेर यस विषयमा कुरा हुन्छ। उनले पार्टीमा १४औं महाधिवेशनयता संस्थापन इतर समूहको नेतृत्व गरिरहेका छन्। महाधिवेशनमा ४३ प्रतिशत मत प्राप्त गरेका उनको क्रियाशीलता र भूमिका महाधिवेशनपश्चात् अझै चुलिएको छ। त्यसकारण पनि प्रधानमन्त्रीमा कांग्रेसभित्रै अबको नेतृत्व कसको हातमा भन्ने कुराले विशेष अर्थ राख्छ। उनी मोरङ ६ बाट फराकिलो मतान्तरसहित विजयी भएका छन्। प्रत्यक्षतर्फ टिकट दिलाउन कोइरालाले पहल गरेका संस्थापनइतरका धेरै नेताले निर्वाचन जितेका छन्। महामन्त्री थापा भने प्रधानमन्त्री पदको दाबीसँगै कार्यदिशा र खाकासहित चुनावी मैदानमा उत्रिएका थिए। कांग्रेसकै संस्थापन इतर समूहका एक नेताले भने, संसदीय दलका नेताका लागि गगनजी निकै गहिराइमा पुगेर तयारीमा जुट्नुभएको छ। अहिलेको तयारी हेर्दा पछि हट्नुहुन्छ जस्तो लाग्दैन। पार्टीभित्रै पुस्तान्तरणको चाहना भएका साथीहरूले गगनजिको नेतृत्व चाहन्छन्। विश्लेषक आचार्यका अनुसार कांग्रेसले पार्टीमा रूपान्तरण र पुस्तान्तरण चाहने हो भने थापाको सम्भावना बलियो छ। थापाले अन्य पार्टीका युवा नेताको साथ पाउने अपेक्षा राखेको जनाइएको छ। झापा १ बाट निर्वाचित अर्का महामन्त्री विश्वप्रकाश शर्मा थापाकै पक्षमा देखिएका छन्। दुवै महामन्त्रीको एकजुटले अर्थ राख्ने अर्का राजनीतिक विश्लेषक डा शारदाप्रसाद पराजुली बताउँछन्। पराजुली भन्छन्, गगन, विश्वप्रकाश, डा चन्द्र भण्डारी र प्रदीप पौडेलजस्ता नेताको साथले राष्ट्रिय राजनीतिमा मात्रै नभएर नेपाली कांग्रेसको आन्तरिक राजनीति र पार्टीको शक्ति समीकरणमा पनि विशेष महत्व राख्छ। अहिलेसम्म दलको नेताका लागि पहिलो दाबी महामन्त्री थापाले पेस गरेका छन्। काठमाडौं ४ बाट निर्वाचित हुनेबित्तिकै उनले अब आफू दलको चुनाव लड्ने तयारीमा लाग्ने बताएका थिए। पार्टी र सरकारको प्रमुख कार्यकारी पदमा नपुगेका नेता पौडलले पनि प्रधानमन्त्री पदमा अब आफ्नो विकल्प नरहेको इच्छा व्यक्त गर्दै आएका छन्। पार्टीको १४औं महाधिवेशनमा पौडेलको नेतृत्वमा संस्थापन इतर समूह जान नमानेपछि उनले आफ्नो मौन समर्थन देउवालाई गरेका थिए। त्यसको फाइदा पौडेलले टिकट वितरणमा केही हदसम्म उठाउन सके। पौडेलले तनहुँ १ बाट चुनाव जितेपछि पार्टीभित्रका सबै पक्ष र समूहले आफूलाई समर्थन गरून् भन्ने चाहना राखेको उनीनिकट कार्यकर्ता बताउँछन्। यद्यपि पौडेलले चाहेजस्तो दुवै पक्षले उनलाई दलका नेतामा अघि सार्ने सम्भावना भने न्यून देखिन्छ। १४औं महाधिवेशनमा सभापतिको सर्वसम्मत उम्मेदवार नबनाइएपछि उनी अहिले दुवैतिर खुलेका छैनन्। त्यसकारण पनि पौडेललाई गाह्रो छ। १४औं महाधिवेशन हुँदाका दिनसम्म इतरको नेतृत्व गरेका पौडेल महाधिवेशन सकिँदा नसकिँदै शक्तिविहीन नै बन्न पुगेका थिए। यद्यपि महाधिवेशनपछि देउवाले उनलाई सँगै लिएर हिँडेका छन्। पूर्वमहामन्त्री डा शशांक कोइरालाले पनि अबको प्रधानमन्त्रीका रूपमा आफ्नो विकल्प नभएको बताउँदै आएका छन्। महाधिवेशनमा डा शेखरलाई छोडेर देउवालाई सहयोग गरेका बीपीपुत्र डा शशांकले अब आफूलाई प्रधानमन्त्री बन्नमा देउवाले सघाउनेमा विश्वस्त देखिन्छन्। यद्यपि उनी कुन कित्ताको भनेर खुलेका भने छैनन्। उनले पूर्वी नवलपरासीबाट चौथो जित हासिल गरेका हुन्। चुनावी नतिजा सार्वजनिक भएसँगै जनतालाई सम्बोधन गर्ने क्रममा उनले भने, म प्रधानमन्त्रीको दाबेदार हुँ, नत्र राजनीति किन गर्ने ? म प्रधानमन्त्री बन्ने प्रशस्त आधार छ। चारपटक चुनाव जितेको छु। योभन्दा बढ्दा के चाहियो ? राजनीतिक दृष्टिकोणले परिपक्व छु। मसँग साथीहरू पनि छन्। मेरो सिफारिसमा आपत्ति हुँदैन। अर्का पूर्वमहामन्त्री प्रकाशमान सिंह पनि प्रधानमन्त्रीका आकांक्षी छन्। काठमाडौं १ मा रवीन्द्र मिश्रलाई झिनो मतान्तरले पराजित गरेका सिंहले आफू प्रधानमन्त्रीका लागि सबै हिसाबले सक्षम रहेको बताउँदै आएका छन्। सिंह पार्टीको १४औं महाधिवेशनमा देउवाविरुद्ध सभापतिमा उठेका थिए। यद्यपि दोस्रो चरणमा भने उनले देउवालाई नै सहयोग गरे। उनलाई महाधिवेशनमा सहयोग गरेको गुनस्वरूप देउवाले आफूलाई नै प्रधानमन्त्रीमा सहयोग गर्ने अपेक्षा राखेका छन्। त्यसो त पार्टीभित्रै अन्य नेताको तुलनामा कम अंकगणित भएका द्वय नेता कोइराला र सिंहको प्रधानमन्त्रीका लागि भरपर्दो भरोसा देउवा हुन्। प्रधानमन्त्रीसमेत रहेका देउवाले आफ्नो विकल्पमा अन्य कुनै पनि नेतालाई अघि सारेका छैनन्। २०७४ सालमा पनि देउवा संसदीय दलका नेता थिए। देउवा डडेलधुराबाट विजयी भए सँगै पुनः संसदीय दलका नेता बन्ने ढोका खुलेको छ। प्रधानमन्त्री बन्न संसदीय चुनाव जित्नुपर्छ र संसदीय दलको नेता चुनिनुपर्छ। एकल बहुमत नआए अन्य दलको पनि साथ लिन सक्नुपर्छ। त्यसो त देउवानिकट एक नेताले भने संसदीय दलको नेता देउवाजी नै हो। संसदीय दलमा पनि उहाँकै बहुमत हुन्छ। पार्टीभित्रका प्रधानमन्त्रीको दाबी गर्ने साथीहरूले पार्टी बलियो बनाउनतर्फ लाग्नुहुन्छ। कार्यवाहक पार्टी सभापति भएका बेला कृष्णप्रसाद भट्टराई, महामन्त्री भएका बेला गिरिजाप्रसाद कोइराला तथा केन्द्रीय सदस्य भएका बेला शेरबहादुर देउवा संसदीय दलको नेता बन्दै प्रधानमन्त्री बनेको नेपाली कांग्रेसको इतिहास भने छ।"
दोलखाका १० मतदात केन्द्रमा भोलि निर्वाचन हुँदै,"काठमाडौं : निर्वाचन आयोगले दोलखाका १० वटा मतदान केन्द्रमा भोलि (बिहीबार) मतदान हुने भएको छ। मुख्य निर्वाचन अधिकृत डिल्लीरत्न श्रेष्ठका अनुसार भोलि हुने निर्वाचनका लागि तयारी पूरा भएको र चार वटा बुथमा करिब आठ हजार मतदाता रहेको जानकारी दिए। आयोगको यही मङ्सिर ११ गते बसेको बैठकले दोलखाको वैत्यश्वर गाउँपालिका६ का वैत्यश्वर माध्यमिक विद्यालय मतदान केन्द्रको क, ख, ग, वडा नं २ को जनज्योति माध्यमिक विद्यालय पुतली काठका मतदान केन्द्र क र ख, तामाकोसी गाउँपालिका३ हेल्थपोष्ट भवन जफे मतदान केन्द्रका क र ख गरी सात वटा मतदान केन्द्रमा यही मङ्सिर ४ गते सम्पन्न भएको निर्वाचनलाई रद्द गरी सोही ठाउँमा पुनः मतदान गर्ने निर्णय गरेको थियो। आयोगले वैत्यश्वर वडा नम्बर ३ को कालीढुंगा मावि मतदान केन्द्रमा क, ख, ग मतदान केन्द्र भएको मतदानलाई पनि रद्द गरी पुनः मतदान गर्ने निर्णय गरी उक्त दिन पुनः मतदान सम्पन्न गर्न मुख्य निर्वाचन अधिकृतको कार्यालय दोलखालाई निर्देशनसमेत दिएको थियो।"
सीके राउत र विमलेन्द्र निधिबीचको भेटवार्ताले दिएको सन्देश,"काठमाडौं : सीके राउत नेतृत्वको जनमत पार्टी सरकारमा जाने नजाने विषयले राजनीतिक वृत्त तताएको छ। जनता समाजवादी पार्टीका अध्यक्ष उपेन्द्र यादवलाई पराजित गर्दै समानुपातिकतर्फसमेत थ्रेसहोल्ड कटाएर नयाँ राष्ट्रिय दल स्थापित गरेका सीके राउत पछिल्लो समय यही प्रश्नको घेराबन्दीमा छन्। त्यसो त राउतको पार्टी मधेस प्रदेशमा पनि निर्णायक शक्तिको रूपमा उदाएको छ। मधेसमा राउतको पार्टी बिना न एमालेले सरकार बनाउन सक्छ, न गठबन्धनले नै। राउत यतिबेला दुबै दलसँग 'बार्गेनिङ' गर्नसक्ने 'पोजिसन'मा समेत छन्। उनले सञ्चारमाध्यममा तीन विकल्प सोझ्याएका छन्। उनले भनेका छन् कि आफ्नो पार्टी प्रतिपक्षमा बस्छ, कि समर्थन गरे पनि सरकारमा जाँदैन, कि सरकारमा सहभागी हुन्छ। मतलब उनले सरकामा जाने विकल्पलाई खुला नै राखेका छन्। राउतले बुधबार नेपाली कांग्रेसका पूर्व उपसभापति विमलेन्द्र निधिसँग उनकै निवासमा पुगेर भेटवार्ता गरे। निधिसँग भेटवार्ता गरेर राउतले सन्देश पनि दिन खोजेका छन्, जनमत पार्टी सरकारमा सहभागी हुन चाहन्छ। तर उचित भागबण्डासहित। उनले मधेस प्रदेशमा गतिलै भागबण्डा लिनसक्ने उनी निकट नेताहरूले बताएका छन्। जनमतका नेताहरूले भन्ने गरेका छन्, 'मधेसमा मुख्यमन्त्रीको दाबीबाट पछि हट्दैनौं।' मधेसमा नेकपा एमाले पहिलो दल बनेको छ। समानुपातिक मतमा कांग्रेस अगाडि रहे पनि दुबैतर्फको सिट संख्या जोड्दा एमाले नै पहिलो बन्ने देखिन्छ। तर एमालेले सीके राउतको पार्टी बिना सरकार बनाउन सक्दैन। एमालेले जनमतलाई मुख्यमन्त्री पनि नछाड्ने एमाले नेताहरूले भनिरहेका छन्। दोस्रो ठूलो दल कांग्रेसले भने जनमतलाई मुख्यमन्त्री दिने विकल्पमा छलफल चलाउन सक्ने बताइएको छ। यिनै विषय केन्द्रित रहेर राउत र निधिबीच आज छलफल भएको स्रोतको भनाइ छ। निधि सचिवालयले पनि राउत र निधिबीच संघ र प्रदेशमा सरकार गठन सम्बन्धमा छलफल भएको जनाएको छ। निधिले राउतलाई सरकारमा सहभागी हुन प्रस्ताव गरेको सचिवालयले जनाएको छ। 'छलफलका क्रममा निधिले सीके राउतलाई कांग्रेसको नेतृत्वमा बन्ने संघ र प्रदेश सरकारमा सहभागी हुन प्रस्ताव गर्नुभयो। राउतले आफू सुरुदेखि नै शान्ति र लोकतन्त्रमा विश्वास गरेको र कांग्रेससँग केन्द्रीय र प्रदेश तहमा सहकार्य गर्न तत्पर रहेको भन्नुभयो,' निधि सचिवालयले भनेको छ।"
सञ्चारमन्त्री कार्की र कुसियैतको मतान्तर सयभन्दा कम,सुनसरी : सुनसरी क्षेत्र नम्बर ४ मा प्रतिनिधिसभा सदस्य उम्मेदवार नेपाली कांग्रसका ज्ञानेन्द्र कार्कीसँग एमालेका उम्मेदवार जगदिशप्रसाद कुसियैतले मतान्तर घटाएका छन्। सञ्चारमन्त्रीसमेत रहेका कार्कीभन्दा कुसियैत ९४ मतले पछि छन्। पछिल्लो मत परिणामअनुसार कार्कीले २८ हजार ९० मत प्राप्त गरेका छन् भने कुसियैतले २७ हजार ९९६ मत ल्याएका छन्। दुई उम्मेदवारबीच कडा प्रतिस्पर्धा देखिएको छ।
दोलखाको १० मतदात केन्द्रको निर्वाचन भोलि,"दोलखा: निर्वाचन आयोगले दोलखाका १० वटा मतदान केन्द्रमा यही मङ्सिर १५ गते अर्थात् बिहीबार मतदान हुने भएको छ । मुख्य निर्वाचन अधिकृत डिल्लीरत्न श्रेष्ठका अनुसार भोलि हुने निर्वाचनका लागि तयारी पूरा भएको र चार वटा बुथमा करिब आठ हजार मतदाता रहेको जानकारी दिए । आयोगको यही मङ्सिर ११ गते बसेको बैठकले दोलखाको वैत्यश्वर गाउँपालिका६ का वैत्यश्वर माध्यमिक विद्यालय मतदान केन्द्रको क, ख, ग, वडा नं २ को जनज्योति माध्यमिक विद्यालय पुतली काठका मतदान केन्द्र क र ख, तामाकोसी गाउँपालिका३ हेल्थपोष्ट भवन जफे मतदान केन्द्रका क र ख गरी सात वटा मतदान केन्द्रमा यही मङ्सिर ४ गते सम्पन्न भएको निर्वाचनलाई रद्द गरी सोही ठाउँमा पुनः मतदान गर्ने निर्णय गरेको थियो ।"
दस दिनपछि स्याङ्जा २ को मतगणना हुँदै,"वालिङ : निर्वाचन सकिएको दस दिनपछि स्याङ्जा निर्वाचन क्षेत्र नं २ को मतगणना हुने भएको छ। स्याङ्जा क्षेत्र नं २ मा मतगणनाको विषयलाई लिएर विवाद भएसँगै रोकिएको मतगणना निर्वाचन आयोगको निर्णयसँगै आज राति ९ बजेदेखि गणना हुने भएको हो। मतगणनाको विषयलाई लिएर अहिले वालिङस्थित निर्वाचन अधिकृतको कार्यालयमा सर्वदलीय बैठक बसिरहेको निर्वाचन अधिकृत रामचन्द्र शर्माले बताए। सर्वदलीय बैठकले मतगणनाका विषयमा छलफल जारी राखे पनि राति ९ बजेदेखि सुरु गर्ने सहमति भइसकेको उनले बताए। निर्वाचन आयोगले स्याङ्जा २ को मतगणना सुरु गर्न निर्देशन दिएसँगै मतगणनाका लागि प्रक्रिया थालिएको हो। मङ्सिर ४ गते निर्वाचन सम्पन्न भए पनि गणना हुन सकेको थिएन। चापाकोट नगरपालिकाका ३, ४ र ५ का चार वटा बुथमा नेपाली कांग्रेसले बुथ कब्जा गरी एकलौटी मतदान गरेको आरोप लगाउँदै नेकपा (एमाले)ले पुनः मतदानको माग गर्दै आइरहेको थियो। कांग्रेसले भने जनताको अभिमतको सम्मान गर्दै छिटोभन्दा छिटो मतगणना गर्नुपर्ने अडान राख्दै आएको थियो। दुवै दलले आआफ्ना माग पूरा गर्न माग गर्दै वालिङमा विगत दश दिनदेखि निरन्तर धर्ना तथा दबाबमूलक कार्यक्रम सञ्चालन गर्दै आइरहेका थिए। यसबीचमा निर्वाचन आयोगले सम्बन्धित क्षेत्रमा तीन सदस्यीय टोली स्थलगत अध्ययन अवलोकनका लागि पठाएको थियो। क्षेत्र नं २ मा कांग्रेसका केन्द्रीय उपसभापति धनराज गुरुङ र एमाले केन्द्रीय सचिव पद्माकुमारी अर्याल मुख्य प्रतिस्पर्धामा छन्।"
भक्तपुरमा १५ उम्मेदवारको मत १०० भन्दा कम,"भक्तपुर: भक्तपुरका दुई निर्वाचन क्षेत्रमा १५ जना उम्मेदवारले आफनो मत एक सयसम्म पनि पुर्याउन सकेनन् । भक्तपुर क्षेत्र२ मा सबैभन्दा बढी १३ जना र भक्तपुर १ मा तीन जना उम्मेदवारले १०० मत कटाउन नसकेका हुन् । भक्तपुर १ नेपाल मजदुर किसान पार्टीको जित निश्चित क्षेत्र मानिएकाले कम मात्रै उम्मेदवार मैदानमा उत्रेका थिए । तर भक्तपुर२ मा अनिश्चित क्षेत्र भएकोले क्षेत्र नम्बर १ को तुलनामा दोब्बर उम्मेदवार निर्वाचनमा होमिएका थिए । यो निर्वाचन क्षेत्रमा चुनाव चिह्न पुतलीको चार, पानीको जारको ६ र त्रिभुजको ९ मत आएको छ । हेलमेट र टीटेबल चिह्नले १६१६ मत ल्याएका छन् । खुकुरीको मत १८ छ । त्यस्तै नेपलिज पिपल्स पार्टीको २४, राष्टिय जनमुक्ति पार्टीको ३०, आमुल परिवर्तन मसिहा पार्टी नेपालको ५७, चुनाव चिह्न डोजरको ८२ मत छ । भक्तपुर१ मा तीन स्वतन्त्रसहित १४ दल प्रतिस्पर्धी थिए । त्यसमा तीन जना स्वतन्त्रले १०० भन्दा कम मत ल्याएका छन् । नरिवल चुनाव चिह्नमा ३५, माछामा ७५ र हेलमेटमा ७८ मत आएको छ । भक्तपुर१ बाट नेमकिपाका प्रेम सुवाल र भक्तपुर २ बाट नेपाली कांग्रेसका दुर्लभ थापा विजयी भएका छन् ।"
पूर्वआईजीपी प्रधानको राजनीतिक यात्रा,परासी: २३ वर्षे राजनीतिक यात्राको संघर्षपछि पूर्वआईजीपीसमेत रहेका ध्रुवबहादुर प्रधानलाई संसद् प्रवेशको ढोका खुलेको छ । निर्वाचनमा चार पटक पराजित उनी पाँचौं पटक प्रतिनिधि सभा सदस्य चयन भए । ०२७ सालबाट प्रहरी निरीक्षक(इन्पेक्टर)बाट जागिरे जीवन सुरु गरेका उनी अहिले राष्ट्रिय प्रजातन्त्र पार्टीको उपाध्यक्ष हुन् । उनले २०५३ देखि २०५४ सालसम्म प्रहरी महानिरीक्षक (आईजीपी) रहेर काम गरे । २०५४ सालको स्थानीय चुनाव उनकै कार्यकालमा भयो । चुनावपछि उनलाई तत्कालीन प्रधानमन्त्री गिरिजाप्रसाद कोइराला नेतृत्वको मन्त्रिपरिषद्ले सल्लाहकारका रुपमा नियुक्त गर्ने निर्णय गर्यो । सल्लाहकारका रुपमा राज्यमन्त्रीको सेवा सुविधा दिएर उनलाई प्रहरी हेडक्वाटरमै राखियो । कार्यकाल सम्हालेको १० महिनापछि उनले प्रधानमन्त्रीलाई राजीनामा दिई अवकाश लिए । प्रधानले आफ्नो २८ वर्षे प्रहरीको जागिरे जीवनलाई २०५५ सालदेखि विश्राम दिए । त्यसपछि उनी राजनीतिमा लागे । २०५६ सालको आमनिर्वाचनमा स्वतन्त्रबाट आफ्नै गृह जिल्ला नवलपरासीबाट उम्मेदवारी दिने उनको सोचलाई राप्रपाले परिवर्तन गरिदियो । २०५६ सालको संसदीय निर्वाचनमा राप्रपाबाट नवलपरासी क्षेत्र नं ४ मा उम्मेदवार बनेर उनी चुनावी प्रतिस्पर्धामा होमिए । त्यतिबेला उनी कांग्रेस उम्मेदवारसँग पराजित भए । ०५८ को मध्यावधि निर्वाचनमा प्रधानले तत्कालीन क्षेत्र नं ४ र ५ को दुवै क्षेत्रबाट निर्वाचन लडे पनि पराजित भए । २०६४ र २०७० सालको निर्वाचनमा भारी मतले पराजित उनी यस पटक संसदसम्म आउन सफल भए । अबको राजनीतिक यात्रा कस्तो हुने भन्ने उनको कामले देखाउनेछ।
सोलुका २० मध्ये १४ उम्मेदवारको जमानत जफत,"सोलुखुम्बु : मंसिर ४ गते सम्पन्न प्रतिनिधिसभा र प्रदेशसभा सदस्य निर्वाचनमा सोलुखुम्बुका १४ जना उम्मेद्वारको जमानत (धरौटी) जफत भएको छ। मतपेटिकामा खसेको कुल सदर मतको १० प्रतिशत मत ल्याउन नसकेका प्रतिनिधिसभा तर्फका ६ जना र प्रदेशसभा तर्फका ८ जना उम्मेद्वारको जमानत (धरौटी) जफत भएको हो। धरौटी जफत हुनेमा प्रतिनिधिसभा तर्फका उम्मेद्वारहरु जसपा नेपालका ल्हाक्पा शेर्पा, राप्रपाका ज्ञानेन्द्र बहादुर बस्नेत, नेमकिपाका तारानाथ कट्टेल, नेकपा मालेका विष्णुप्रसाद बास्तोला, मंगोल नेश्नल अर्गनाईजेशनका सौविर राई र संघिय लोकतान्त्रिक राष्ट्रिय मञ्चका लामु शेर्पा रहेका छन्। यस्तै प्रदेशसभा १ तर्फका उम्मेद्वारहरु जसपाका भक्तबहादुर राई, राप्रपाका नरबहादुर बस्नेत, मंगोल नेश्नल अर्गनाईजेशनका खेमकुमार राई र नेमकिपाका चेतनाथ खनाल रहेका छन्। प्रदेशसभा २ तर्फका उम्मेद्वारहरु जसपाका महेशकुमार राना मगर, राप्रपाका प्रेमहरी दहाल, मंगोल नेश्नल अर्गनाईजेशनका शान्ती माया राना मगर र नेमकिपाका कमल बहादुर मगरको जमानत (धरौटी) रकम जफत भएको मुख्य निर्वाचन अधिकृतको कार्यालयले जनाएको छ। निर्वाचनमा उम्मेद्वारी दर्ता गर्ने क्रममा प्रतिनिधिसभा सदस्यको जनही १० हजार र प्रदेशसभा सदस्यको जनही ५ हजार जमानत वा धरौटी राख्नुपर्ने व्यवस्था छ। तर उक्त धरौटी रकम फिर्ता हुन खसेको सदर मतको १० प्रतिशत कटाउनुपर्ने प्रावधान छ। प्रतिनिधिसभातर्फ कुल खसेको ४० हजार ७३ मत मध्ये ३७ हजार ८१० मत सदर रहेको थियो। यस्तै प्रदेशसभा १ तर्फ २० हजार ६४० मत खसेकोमा १९ हजार ४७४ मत र प्रदेशसभा २ मा १९ हजार ४३३ मत खसेकोमा १८ हजार ५७२ मत सदर रहेको थियो। जमानत जोगाउन प्रतिनिधिसभा तर्फका उम्मेद्वारले ३७ सय ८१ मत, प्रदेशसभा १ का उम्मेद्वारले १९४७ मत र प्रदेशसभा २ का उम्मेद्वारले १८५७ मत कटाउनुपर्ने थियो। तर जिल्लामा प्रतिनिनिधिसभातर्फ विजेता नेकपा एमालेका मानवीर राई र उपविजेता नेपाली कांग्रेसका बलबहादुर केसीले मात्रै जमानत जोगाएका छन्। यस्तै प्रदेशसभा १ तर्फ विजेता माओवादी केन्द्रका गोम्बु शेर्पा (कज्र्याङ) र उपविजेता नेकपा एमालेका उत्तमकुमार बस्नेतले जमानत जोगाएका छन् भने प्रदेशसभा २ तर्फ पनि विजेता एमालेका बुद्धिकुमार राजभण्डारी र उपविजेता माओवादी केन्द्रका शिवबहादुर बस्नेत (राजेन्द्र) ले मात्रै जमानत जोगाएको मुख्य निर्वाचन अधिकृतको कार्यालयले जनाएको छ।"
निर्वाचनपछि 'फ्रेस' हुन सुकुटे पुगे प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल प्रचण्ड सिन्धुपाल्चोकको सुकुटे पुगेका छन् । निर्वाचनपछि 'फ्रेस' हुन प्रचण्ड सुकुटे पुगेका हुन् । उनी बिगतमा पनि आरामका लागि सुकुटे जाने गर्थे । प्रचण्डसँगै पूर्वसभामुख अग्नीप्रसाद सापकोटा, प्रदेश सभा सदस्य सरल सहयात्रीलगायतका नेकपा माओवादीका नेता सुकुटे पुगेका छन् । तस्बिर: श्रीधर न्यौपाने"
महानगरले सुकुम्बासीमाथि ज्यादती गर्यो: राष्ट्रिय भूमि आयोग (भिडियो वार्ता),काठमाडौं: काठमाडौं महानगरपालिकाले थापाथलीस्थित सुकुम्बासी बस्ती हटाउन खोज्दा भएको झडपपछि बस्तीका बासिन्दा लगातार प्रदर्शनमा छन् भने सरोकारवालाले महानगरले ज्यादती गरेको आरोप लगाउन थालेका छन् । राष्ट्रिय भूमि आयोगले पनि महानगरले सुकुम्बासी माथि ज्यादती गरेको आरोप लगाएको छ । राष्ट्रिय भूमि आयोगका उपाध्यक्ष नहेन्द्र खड्काले महानगरका मेयर बालेन्द्र साह(बालेन)लाई दम्भ नदेखाउन चेतावनी पनि दिएका छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै खड्काले आयोगसँग गत भदौ ९ गते गरेको सम्झौताअनुसार महानगरले सुकुम्बासी पहिचानका लागि लगत संकलनलगायतका काम नगरेको र आयोगको काममा नै 'भाजो' हालेको बताए । नदी र नेवाः सभ्यता १५ दिनमा नफर्कने भन्दै उनले केही समय कुरेर सुकुम्बासीको व्यवस्थापनमा सघाउन आग्रह गरे । अहिलेको अहिलै सुकुम्बासीसँग जाइलाग्दा काठमाडौँ स्वर्ग नबन्ने उनको तर्क छ । हेर्नुहोस् खड्कासँगको कुराकानी ।
प्रत्यक्षतर्फ १७ सिटमा खुम्चिएको माओवादीमा कसले कहाँबाट जिते ?,"काठमाडौं: नेकपा माओवादी केन्द्रले प्रत्यक्षतर्फ १७ निर्वाचन क्षेत्रमा जित हासिँल गरेको छ । १६ निर्वाचन क्षेत्रमा पुरुष र एक निर्वाचन क्षेत्रमा एक जना महिला निर्वाचित भएका छन्। २०७४ सालको निर्वाचनमा प्रत्यक्षतर्फ ३६ र समानुपातिक तर्फ १७ सिट ल्याएको माओवादी यो पटक प्रत्यक्षतर्फ १७ सिटमा खुम्चिएको छ। माओवादी केन्द्रबाट निर्वाचित हुनेमा पार्टी अध्यक्ष पुष्पकमल दाहाल प्रचण्ड, उपमहासचिवद्वय वर्षमान पुन, जनार्दन शर्मा छन् । यस्तै, देवेन्द्र पौडेल, शक्तिबहादुर बस्नेत, पूर्णबहादुर घर्तीमगर, माधव सापकोटा, राजन दाहाल, सुदन किराँती, महेन्द्रबहादुर शाही, सुर्यमान तामाङ दोङ, हितबहादुर तामाङ, अमनलाल मोदी, रामकुमार राई, छिरिङ डम्डुल लामा भोटे छन्। महिलाबाट एकमात्रै रेखा शर्मा निर्वाचित भएकी छन् । यस्तै नेपाल समाजवादी पार्टीका महेन्द्रराय यादव माओवादी केन्द्रको हसिंया हथौडा चिह्न लिएर चुनाव जितेका छन् । प्रचण्डले गोरखा २ बाट एमालेका अव्दुस मियालाई हराउँदै निर्वाचित भए । प्रचण्ड २०६४ सालदेखि केन्द्रीय राजनीतिको नेतृत्वदायी भूमिकामा छन् । पटक पटक निर्वाचन जित्दै आएका प्रचण्ड दुई कार्यकाल प्रधानमन्त्री भइसकेका छन् । रोल्पा १ बाट पूर्वअर्थ मन्त्री रहेका वर्षमान पुन निर्वाचित भए । एमालेका पूर्ण बुढामगरलाई २५ हजार २२९ मतान्तरले पराजित गर्दै पुन विजयी भएका हुन् । उनी राष्ट्रिय राजनीतिमा प्रभावशाली हस्तक्षेप गर्नसक्ने क्षमता भएका नेताका रूपमा चिनिन्छन् । १० वर्षे माओवादी सशस्त्र द्वन्द्वमा होमिएका पुन जनमुक्ति सेनाको डेपुटी कमाण्डर भएका थिए । पुनले शान्ति तथा पुनर्निर्माण, अर्थ, ऊर्जालगायतका मन्त्रालयको कार्यभार सम्हालेका छन् भने अहिले नेकपा माओवादी केन्द्रको उपमहासचिव छन् । ०२८ सालमा रोल्पाको जंकोट १ माडीचौरमा जन्मिएका पुन २०५२ सालमा माओवादी सशस्त्र द्वन्द्वका समयमा होलेरी चौकी आक्रमण हुँदा राजनीतिक कमिसार थिए । उनी पहिलो संविधानसभामा ललितपुर१ बाट निर्वाचित भएका थिए । पुनले अर्थ, उर्जासहित विभिन्न मन्त्रालयमा पटक पटक नेतृत्व गरिसेका छन् । त्यस्तै सिन्धुली २ बाट लेखनाथ दाहाल राजन निर्वाचित भएका छन् । दाहाल निर्वाचित हुँदा एमालेका मनोजजंग थापालाई पराजित भए । राजन सिन्धुलीका लोकप्रिय युवा नेताका रुपमा चिनिन्छन् । २०७४ मा राजन प्रदेशसभामा विजयी बनेका थिए । २०७४ मा राजन प्रदेशसभामा विजयी भएका थिए । २०३४ सालमा जन्मिएका राजनको राजनीतिक पृष्ठभूमि विद्यार्थी संगठन हो । रुकुम पूर्वमा लुम्बिनी प्रदेशमा पूर्वसभामुख भएर काम गरेका पूर्णबहादुर घर्ती निर्वाचित हुँदा एमालेका कैलाश ढुंगेल पराजित भए । अघिल्लो पटक रुकुम क्षेत्र नम्बर १(२) बाट प्रदेशसभामा निर्वाचित भएका थिए । साविक रूकुम जिल्ला चुनवाङ गाविस६ लाखर खोलामा २०२४ सालमा जन्मिएका घर्ती २०७४ मा लुम्बिनी प्रदेशको सभामुखमा निर्विरोध निर्वाचित भएका थिए । हाइस्कुलसम्मको अध्ययन गरेका घर्तीले संस्कृतको समेत अध्ययन गरेका छन् । २०५७ मा नेकपा(माओवादी)को केन्द्रीय सदस्य बनेका घर्ती पूर्व शिक्षक हुन् । २०६५ मंसिरदेखि २०६६ असारसम्म नेपाल टेलिभिजनको बोर्ड अध्यक्ष समेत भएका थिए । यस्तै, बागलुङ२ मा शिक्षामन्त्री रहेका देवेन्द्र पौडेल निर्वाचित भएका छन् । पौडेल निर्वाचित हुँदा एमालेकी मञ्जु शर्मा चालिसे पराजित भइन् । विसं २०२१ सालमा जन्मिएका पौडेल २०३७ सालदेखि राजनीतिमा सक्रिय छन् । बीएड, एमएसम्मको अध्ययन गरेका पौडेल २०६८ मा डा बाबुराम भट्टराई प्रधानमन्त्री हुँदा प्रमुख राजनीतिक सल्लाहकारको भुमिकामा थिए । पार्टीको शहरी विकास विभाग प्रमुखको जिम्मेवारीमा छन् । पौडेल २०७४ मा बागलुङबाट प्रतिनिधिसभामा प्रत्यक्ष निर्वाचित भएका थिए । सिन्धुपाल्चोक१ बाट माधव सापकोटा निर्वाचित भएका छन् । सापकोटा निर्वाचित हुँदा एमालेका सरेश नेपाल पराजित भए । सिन्धुपाल्चोकको चौतारा साँगाचोकगढी वडा नम्बर ४, कुविन्डेका माधव २०५६ देखि पूर्णरूपमा भूमिगत भएर माओवादी आन्दोलनमा सक्रिय रूपमा लागेका थिए । २०६३ वैशाख १० गते सिन्धुपाल्चोक सदरमुकाम चौतारामा माओवादीले गरेको आक्रमणको कमाण्डर माधव थिए । २०७५ जेठ ३ गते पार्टी एकतापछि तत्कालीन नेपाल कम्युनिष्ट पार्टी (नेकपा) को केन्द्रीय सदस्य तथा सिन्धुपाल्चोक जिल्ला सहईञ्चार्ज बने । माधवले पूर्वसभामुख अग्निप्रसाद सापकोटाको २०६३ साल, २०७० साल र २०७४ सालको तीनवटै चुनावमा कमाण्डर एवं आन्तरिक व्यवस्थापन सम्हालेका थिए । पूर्वगृहमन्त्री समेत रहेका शक्तिबहादुर बस्नेत पनि निर्वाचित भएका छन् । जाजरकोट१ बाट एमालेका नीरज आचार्यलाई ९ हजार ३१ मतान्तरले पराजित गर्दै बस्नेत विजयी भएका हुन् । नेकपा (माओवादी केन्द्र)का उपमहासचिव बस्नेत माओवादीका प्रभावशाली नेता भित्र पर्छन् । स्नातकसम्मको अध्ययन गरेका बस्नेत २०४१ देखि राजनीतिमा सक्रिय भएकाले हुन् । ०७० मा संविधानसभा सदस्य भएका थिए । पटक पटक निर्वाचित हुने नेतामा पर्छन् बस्नेत । २०६८, २०७३ र २०७७ मा मन्त्री समेत भए । दाङ २ बाट रेखा शर्मा झिनो मतान्तरले जितिन् । शर्माले एमाले महासचिव शंकर पोखरेललाई १९६ मतान्तरले हराइन् । अघिल्लो पटक समानुपातिक तर्फबाट सांसद भएकी थिइन् । विसं २०२६ सालमा जन्मिएकी रेखा सामान्य प्रशासन मन्त्रीसहित सचेतकको भूमिकामा समेत रहिन्। खोटाङ १ बाट रामकुमार राई निर्वाचित हुँदा एमालेका प्रभावशाली नेता विशाल भट्टराई २ हजार ६६९ मतान्तरले पराजित भए । विसं२०२५ सालमा जन्मिएका राई खोटाङको साकेला गाउँपालिका वडा नं २ रतन्छामा निवासी हुन् । २०४१ सालमा अखिलमा आबद्ध भएर राजनीतिक जीवनको सुरुआत गरेका राई २०४९ सालदेखि भूमिगत राजनीतिमा थिए । २०६४ सालमा खोटाङ १ बाट संविधानसभा सदस्यमा निर्वाचित उनी २०७४ मा खोटाङ २ बाट प्रदेश सभा सदस्य विजयी भए । प्रदेश १ को खानेपानी, सिँचाइ तथा ऊर्जामन्त्री समेत भएका उनी नेकपा माओवादी केन्द्रको पोलिटब्युरो सदस्य हुन् । यस्तै, भोजपुर१ मा सुदन किराँती निर्वाचित हुँदा प्रदेश १ का पूर्वमुख्य मन्त्री शेरधन राई पराजित भए । विसं २०३५ सालमा जन्मिएका किराँती रामप्रसाद राई गाउँपालिका१ भोजपुरका स्थायी बासिन्दा हुन् । २०५४ सालमा कम्युनिष्ट पार्टी (नेकपा माले) को सदस्यता लिएका सुदन २०६४ मा संविधानसभा सदस्यमा प्रत्यक्ष निर्वाचित भएका थिए । उनी ०७४ मा प्रतिनिधि सभामा प्रत्यक्ष निर्वाचित भएका थिए । ०४६ सालको प्रजातन्त्रसँगै नेकपा मालेको विद्यार्थी संगठनमा आबद्ध किराँती २०५८ देखि पूर्णकालीन भूमिगत राजनीतिमा प्रवेश गरेका थिए । बहालवाला अर्थ मन्त्री जनार्दन शर्मा रुकुम पश्चिम१ बाट निर्वाचित भए । शर्माले एमालेका नन्दराम देवकोटालाई पराजित गराए । नेकपा (माओवादी केन्द्र) का उपमहासचिव एवं अर्थमन्त्री शर्मा २०६४, २०७० र २०७४ मा पनि रुकुमबाटै निर्वाचित भएका नेता हुन् । यस्तै कर्णाली प्रदेशका पूर्वमुख्य मन्त्री महेन्द्रबहादुर शाही निर्वाचित हुँदा कालीकोटबाट एमालेका नागिन्द्र शाही पराजित भए । राष्ट्रिय राजनीतिमा हस्तक्षेपपूर्ण पहुँच राख्ने शाही शेरबहादुर देउवा प्रधानमन्त्री हुँदा संघीय सरकारको ऊर्जामन्त्री समेत भए । शाही अख्तियार दुरुपयोग अनुसन्धान आयोगका तत्कालीन प्रमुख आयुक्त लोकमानसिंह कार्कीविरुद्ध संसदमा महाभियोगको प्रस्ताव दर्ता गराउँदा प्रस्तावक थिए । २०३३ सालमा जन्मिएका शाहीले २०४८ सालमा कम्युनिष्ट पार्टीको सदस्यता लिएका हुन् । दोस्रो संविधानसभाको निर्वाचनमा कालीकोटबाट प्रत्यक्ष निर्वाचित शाही २०७४ मा कालीकोटबाट प्रदेश सभामा निर्वाचित भए । काभ्रे१ मा सुर्यमान तामाङ(दोङ)ले एमालेका रेशमबहादुर लामालाई तीन हजार ९६४ मतान्तरले पराजित गरे । तामाङ २०६४ सालको संविधानसभा निर्वाचनमा विजयी भएका थिए । काभ्रे तेमाल गाउँपालिका वडा नं ९ मा जन्मिएका तामाङ पञ्चायत विरोधी आन्दोलनमा पनि सहभागी भएका थिए । माओवादीको सशस्त्र द्वन्द्वमा होमिएका तामाङ २०६८ सालमा उर्जा राज्यमन्त्री भएका थिए । २०७० सालमा सप्पन्न संविधान सभा निर्वाचनमा भने झिनो मतले पराजित भएका तामाङ प्रचण्डका निकट मानिन्छन् । यस्तै, नुवाकोट१ मा हितबहादुर तामाङ निर्वाचित भएका छन् । तामाङले एमालेका बद्री मैनालीलाई पराजित गरे। ०२० सालमा जन्मिएका हितबहादुर पूर्व शिक्षक हुन् । ०३६ सालमा मार्क्सवाद, लेनिनवाद तथा माओवादको दर्शनबाट प्रभावित भएर कम्युनिष्ट राजनीतिमा लागेका हुन् । २०४८ सालमा नेकपा एकता केन्द्रको जिल्ला उपाध्यक्ष तथा २०४९ सालमा जनवादी युवा लिगको केन्द्रीय सदस्य बनेका तामाङ २०६३ मा अन्तरिम व्यवस्थापिका संसद्को विधायक बने । २०७४ मा भएको आमनिर्वाचनमा उनी प्रतिनिधि सभा सदस्य निर्वाचित भएका थिए । तामाङ २०६६ को झलनाथ खनाल नेतृत्वको सरकारमा युवा खेलकुदमन्त्री थिए । मोरङ४ बाट अमनलाल मोदी निर्वाचित हुँदा एमाले मोरङ अध्यक्ष विनोदप्रसाद ढकाल पराजित भए । ०४२ सालमा जन्मिएका मोदीको राजनीतिक जीवन २०५६ देखि सुरु भएको हो । राजनीतिक रूपमा सक्रिय रहँदा मोदीले जेल जीवन पनि बिताए । ०६० सालमा पक्राउ परेका उनी २ वर्ष ३ महिनासम्म जेलमा बसे । मोदीले ०७० को संविधानसभा सदस्य तथा ०७४ मा प्रतिनिधि सभा सदस्य बनेर काम गरेका छन् । हुम्ला १ मा छिरिङ डम्डुल लामा कार्चेन निर्वाचित हुँदा एमालेका दल रावल पराजित भए । हुम्लाको सिमकोट गाउँपालिका३ घर भएका कार्चेन कर्णाली प्रदेशको उद्योग, पर्यटन, वन तथा वातावरणमन्त्री भइसकेका छन् । २०६९ मा माओवादीको केन्द्रीय सदस्य बनेका थिए । नेपाल समाजवादी पार्टीका नेता महिन्द्रराय यादव माओवादी केन्द्रको चुनाव चिन्हवाट सर्लाही२ मा निर्वाचित भए । यादव निर्वाचित हुँदा लोकतान्त्रिक समाजवादी पार्टीका वरिष्ठ नेता राजेन्द्र महतोले हार व्यहोर्नुपर्यो।"
मुस्ताङमा तीन उम्मेदवारको धरौटी जफत,"जोमसोम: मुस्ताङमा तीन जना उम्मेदवारको धरौटी जफत भएको छ । प्रतिनिधि सभातर्फ दुई जना र प्रदेश सभातर्फ एक जनाको धरौटी जफत भएको सहायक निर्वाचन अधिकृत मुकुन्द आचार्यले जानकारी दिए । प्रतिनिधि र प्रदेश सभा निर्वाचनमा खसेको मतको १० प्रतिशत पाउँन नसकेमा उम्मेदवारको धरौटी जफत भएको हो । मुस्ताङमा प्रतिनिधि सभातर्फ राष्ट्रिय स्वतन्त्र पार्टीका उम्मेदवार सुदेश गुरुङ र राष्ट्रिय प्रजातन्त्र पार्टीका उम्मेदवार प्रवीण शेरचनको जमानत जफत भएको आचार्यले बताए। उम्मेदवारले खसेको मतको १० प्रतिशत मत नल्याए धरौटी रकम जफत हुन्छ, आचार्यले भने । प्रतिनिधि सभातर्फ मुस्ताङमा १० हजार ९५७ मतदाता मध्ये ७ हजार २५८ मत खसेको थियो । यसैगरी मुस्ताङ प्रदेश(२)मा राप्रपा नेपालकी एक्ली महिला उम्मेदवार कर्म डोल्कर गुरुङको पनि धरौटी जफत भएको छ । ७ हजार ४१४ मतदाता मध्ये ५ हजार ३४६ मत खस्दा राप्रपा नेपालकी उम्मेदवार कर्म डोल्कर गुरुङले ५८ मत अर्थात शून्य दशमलव ८७ प्रतिशत प्राप्त गरेकी थिईन् । मुस्ताङमा ४ राजनीतिक पार्टीका ९ जना उम्मेदवार प्रतिनिधि र प्रदेशसभा निर्वाचनमा उम्मेदवार थिए ।"
"स्याङ्जा २ र बाजुरामा पुन: मतदान नहुने, मतगणना सुरु गर्न आयोगको निर्देशन",काठमाडौं : स्याङ्जा२ र बाजुरामा मतगणना सुरु गर्ने निर्वाचन आयोगले निर्णय गरेको छ। बुधबार बसेको आयोगको बैठकले ती क्षेत्रमा पुन: निर्वाचन नगरी मतगणना सुरु गर्न निर्देशन दिएको हो। निर्वाचन आयुक्त रामप्रसाद भण्डारीले स्याङ्जा २ र बाजुरामा मतगणना सुचारु गर्ने निर्णय भएको बताए। उनले अन्नपूर्णसँग भने 'ती दुई क्षेत्रको मतगणना सुरु गर्न आयोगले निर्देशन दिइसकेको छ।' मंसिर ४ मा भएको प्रतिनिधिसभा तथा प्रदेशसभा निर्वाचनको मतगणनामा विवाद भएपछि ती स्थानमा पुन: निर्वाचन गराउन माग गरिएको थियो। निर्वाचनमा बाजुरामा कांग्रेस र एमालेले बुथ कब्जा गरेको एकअर्को आरोप छ। मतदानस्थलमा एमाले र कांग्रेसका कार्यकर्ताबीच विवाद हुँदा दुईजनाले ज्यान गुमाएका थिए। स्याङ्जामा मतगणनाको क्रममा नेपाली कांग्रेसले धाँधली गरेको भन्दै अन्य पार्टीका उम्मेदवारहरुले विरोध गरेपछि गणना रोकिएको थियो।
बागमतीमा गठबन्धनकै बहुमत,"हेटौंडा : बागमती प्रदेशमा प्रत्यक्षतर्फ सत्ता गठबन्धनलाई बहुमत प्राप्त भएको छ। मुख्यमन्त्री आआफ्नो दलको पक्षमा पार्न आकांक्षी नेताहरू लबिङमा जुटेका छन्। १ सय १० सदस्यीय प्रदेशसभाका लागि ६६ प्रत्यक्ष र ४४ जना समानुपातिकबाट निर्वाचित हुन्छन्। यो प्रदेशमा एमालेले यसअघि पाएको एकल बहुमत गुमाएको छ। ०७४ मा प्रत्यक्षतर्फ ४२ सिट जितेर एकल बहुमत पाएको एमाले यसपटक १२ सिटमा खुम्चिएको छ। निर्वाचन आयोगका अनुसार प्रत्यक्षतर्फ कांग्रेसले २४, एमालेले १२, माओवादी केन्द्रले १४, राष्ट्रिय प्रजातन्त्र पार्टीले ७ र एकीकृत समाजवादीले ५ सिट जितेका छन्। नेपाल मजदुर किसान पार्टी र हाम्रो नेपाली पार्टीले एकएक सिट जितेका छन्। प्रत्यक्षतर्फका ६६ सिटमध्ये दोलखाका दुई क्षेत्रको परिणाम आउन बाँकी छ। कांग्रेस बागमती प्रदेशका सभापति इन्द्र बानियाँ मुख्यमन्त्रीका आकांक्षी हुन्। त्यसकारण चुनाव जितेलगत्तै बानियाँ काठमाडौं गएका छन्। निर्वाचनअघि मात्रै उनले पार्टी सभापति शेरबहादुर देउवा क्याम्प छाडेर डा शेखर कोइराला समूहमा लागेका थिए। बानियाँ मकवानपुर २ (ख) बाट निर्वाचित भएका हुन्। कांग्रेसबाट बहादुरसिंह लामा पनि मुख्यमन्त्रीका अर्का दाबेदार छन्। नुवाकोट २ (ख) बाट विजयी लामा पार्टी सभापति देउवानिकट हुन्। प्रतिनिधिसभामा चुनाव लड्न खोजेका लामालाई मुख्यमन्त्रीमा समर्थन गर्ने आश्वासन दिएर नेताहरूले प्रदेशमा पठाएका थिए। मुख्यमन्त्रीमा देउवा र कोइराला दुवै पक्षको समर्थन आफूलाई रहने लामाको दाबी छ। सत्ता गठबन्धनको अर्को दल माओवादी केन्द्रका शालिकराम जम्कट्टेल पनि मुख्यमन्त्री बन्ने दाउमा छन्। बागमतीमा मुख्यमन्त्री बन्ने पालो माओवादीको भएको तर्क गर्दै जम्कट्टेल मुख्यमन्त्रीको कसरतमा छन्। दुईपटक प्रदेशमन्त्री भइसकेका जम्कट्टेल धादिङ १ (ख) बाट निर्वाचित भएका हुन्। माओवादीबाटै मकवानपुर २ (क) बाट निर्वाचित कुमारी मोक्तान पनि मुख्यमन्त्रीका आकांक्षी हुन्। एकीकृत समाजवादीले मुख्यमन्त्री पाए कृष्णप्रसाद शर्मा खनाल आकांक्षी छन्। खनाल चितवन १(ख) बाट प्रदेशसभा सदस्यमा निर्वाचित भएका हुन्। एमालेबाट मुख्यमन्त्रीका अधिकांश आकांक्षी पराजित भएका छन्। काठमाडौं २ (क) मा निवर्तमान सभामुख सानुकुमार श्रेष्ठ र काठमाडौं ३ (ख) मा रामेश्वर फुयाँलले चुनाव जित्न सकेनन्। मुख्यमन्त्रीका अर्का आकांक्षी चितवन २ (ख) का देवीप्रसाद ज्ञवाली र नुवाकोट २ (क) का उम्मेदवार केशव पाण्डे पनि पराजित भए। एमालेबाट केन्द्रीय सदस्य जगन्नाथ थपलियालाई मुख्यमन्त्रीको दावेदारका रूपमा हेर्न थालिएको छ। थपलिया चितवन १(क) बाट निर्वाचित भएका हुन्।"
"समानुपातिकको १ करोड मत गणना गर्दा एमालेले कटायो २७ लाख, अरुको कति ?","काठमाडौं : प्रतिनिधिसभाको समानुपातिकतर्फ १ करोड मत गणना हुँदा एमालेले २७ लाख कटाएको छ। निर्वाचन आयोगको तथ्यांक अनुसार बुधबार १ करोड ४१ हजार १२८ मत गणना हुँदा एमालेले २७ लाख ९९४ मत ल्याएर पहिलो स्थान कायम गरेको हो। नेपाली कांग्रेसले २५ लाख ५९ हजार ८४ मत ल्याएर दोस्रो स्थानमा रहेको छ। यसैगरी नेपाल कम्युनिष्ट पार्टी (माओवादी केन्द्र)ले ११ लाख ४५ हजार ३४५ मत ल्याएर तेस्रो र राष्ट्रिय स्वतन्त्र पार्टीले १० लाख ९८ हजार ६४७ मत ल्याएर चौंथो स्थान कायम गरेको हो। राष्ट्रिय प्रजातन्त्र पार्टी ५ लाख ७१ हजार १४३, जनता समाजवादी पार्टीले ३ लाख ९६ हजार ४५१, जनमत पार्टीले ३ लाख ५९ हजार ८८८ मत पाएका छन्। यसैगरी, नेपाल कम्युनिष्ट पार्टी (एकिकृत समाजवादी)ले २ लाख ८२ हजार ६०६, नागरिक उन्मुक्ति पार्टीले २ लाख ५० हजार ४३१, लोकतान्त्रिक समाजवादी पार्टी, नेपालले १ लाख ४८ हजार ७५६ मत ल्याएका छन्। समानुपातिकतर्फको मत गणना जारी रहेको छ।"
मधेश प्रदेशको मुख्यमन्त्रीमा मेरो दाबी स्वभाविक : रामचन्द्र मण्डल,"जनकपुरधाम : प्रतिनिधिसभा र प्रदेशसभा निर्वाचनको नतिजा सार्वजनिक भएसँगै मधेश प्रदेशमा मुख्यमन्त्री को भन्ने विषयले चर्चा पाएको छ । प्रदेशसभाको प्रत्यक्ष ६४ सिटमध्ये १३ प्रत्यक्ष सिटमा र समानुपातिकमा सबैभन्दा बढी मत ल्याएको नेकपा एमाले भित्र मुख्यमन्त्री बन्नका लागि दौडधुप सुरु भएको छ । मुख्यमन्त्रीमा एमालेका केन्द्रीय सदस्य तथा धनुषा जिल्ला इन्चार्ज रामचन्द्र मण्डलको चर्चा पहिलो स्थानमा छ । १०७ सदस्यीय ( ९६४ प्रत्यक्ष ४३ समानुपातिक) प्रदेशसभामा एमाले जसपा गठबन्धनले जनमत र स्वतन्त्रसँग मिलेर सरकार बनाउने कसरतमा जुटेको छ । एमाले एक्लै १४, कांग्रेस १३, जसपा ९, लोसपा ७, जनमत ६, माओवादी ४, एकीकृत समाजवादी ४ र स्वतन्त्र ६ सिट हासिल गरेको छ । नेकपा माओवादी केन्द्रबाट पार्टी विभाजन हुँदा सांसद पद त्याग गरेर एमालेमै बसेको योगदान, व्यक्तित्व र समावेशीताका कारण पनि धनुषा १ खबाट निर्वाचित मण्डल निर्विकल्प मुख्यमन्त्रीको दाबेदार भएको एमालेले जनाएको छ । पार्टीले रामचन्द्र मण्डललाई मुख्यमन्त्रीको पहिलो प्राथमिकतामा राखेको एमाले श्रोतको भनाइ छ । अब बन्ने सरकारको मुख्यमन्त्रीका लागि आफ्नो दाबी स्वाभाविक भएको मण्डलले बताएका छन् । यसअघि माओवादीमा रहदा संसदीय दलको नेता र एमालेमा रहदा पार्टीप्रतिको लगाव र मेहनतले स्थानीय निर्वाचनमा खेलेको भूमिका तथा प्रदेशसभा निर्वाचनमा एमाले जसपा गठबन्धनलाई विजयी गराएको नाताले पनि मुख्यमन्त्रीका लागि आफ्नो दाबी स्वभाविक रहेको मण्डलले बताए । मुख्यमन्त्री राजनीतिक सहमतिबाट टुंगिने विषय हो । मधेश प्रदेशका जनताले मलाई नै खोजिरहेको महशुस गरेको छु । एमालेको सबैभन्दा बढी हैसियत भएको र योग्यता, क्षमताको आधारमा पनि मलाई नै अघि बढाउन तयार हुनुहुन्छ । त्यसकारण अब बन्ने सरकारको मुख्यमन्त्री पदमा मेरो दाबी स्वाभाविक छ,' उनले भने । प्रदेशसभामा ठूलो दल एमालेको नेतृत्वमा सरकार बनाउने गरी राजनीतिक सहमति गर्छौं,' उनले भने । उनले आफ्नो नेतृत्वमा एमालेजसपा, जनमत र स्वतन्त्र सहितको सरकार बन्ने र प्रदेशका जिल्लामा गरिब, निमुखा, घरबारविहीनलाई घर बनाई जनतालाई हस्तान्तरण गरिने बताए । मण्डलले जनताको आधारभूत आवश्यकता शिक्षा, स्वास्थ्य, रोजगार, पूर्वाधार विकास, ग्रामीण विद्युतीकरण, कृषि तथा पशुपालनलाई प्राथमिकता दिइने बताए । सबै जाति, भाषा, धर्म, सम्प्रदायको हितमा प्रदेश सरकारका गतिविधि अगाडि बढाइने उनको योजना छ । प्रदेशमा औद्योगिक क्षेत्रको विकास एवं विस्तार, साना तथा घरेलु उद्योगको प्रवद्र्धन, पर्यटकीय क्षेत्रमा टेवा पुग्ने गरी सरकारले काम गर्ने मण्डलले बताए । दुःखलाई सुखमा बदल्न पहल गर्छौं । गरिब, निमुखा, सेवामुखी, न्यायमुखी र आयमुखी नीति लिनेछौं । व्यवस्था धेरै पटक बदलियौं। अब जनताको अवस्था बदल्नेछौं,' मण्डलले भने । धनुषा क्षेत्र नम्बर १ (ख) बाट दोस्रो पटक निर्वाचित भएका हुन् । उनले सत्तारुढ गठबन्धनका लोसपा उम्मेदवार संजय सिंह ३ हजार १ सय १७ मतान्तरले पराजित गरेका हुन् । मण्डललाई मुख्यमन्त्रीमा अघि सार्न धनुषा निर्वाचन क्षेत्र नं २ (ख) का लखनलाल दासले समर्थन गर्ने जनाएका छन् । अहिलेकै अस्थामा प्रदेशको सबैभन्दा ठूलो दलको हैसियतले मुख्यमन्त्रीको दाबी पेश गर्ने त्यसले बन्ने सरकारको विषय निर्धारण गर्नेछ । मण्डलले एमालेका हरिनारायण महतो, मो समिर, लखन लालदास जस्ता साथीहरु आफ्नो पक्षमा रहेकोले मुख्यमन्त्रीमा स्वभाविक दाबी रहेको बताए । उनले भने, केन्द्रीय हेडक्वाटरसम्म कुरा पुगिसकेको छ, वहाँहरु पनि सकारात्मक हुनुहुन्छ, त्यसैले मेरो अनुभव र संसदीय अभ्यासलाई अगाडि बढाउन मेरो आवश्यकता पर्छ ।"
उदयपुरमा समानुपातिकतर्फ एमाले पहिलो दल,"उदयपुर : जिल्लामा ५ वटा सिट गुमाएको नेकपा एमाले समानुपातिकतर्फ अब्बल देखिएको छ । प्रतिनिधिसभाको दुई र प्रदेशसभाको चार गरी ६ वटा निर्वाचन क्षेत्र रहेको उदयपुरमा समानुपातिकतर्फ एमाले पहिलो नम्बरमा दर्ज भएको हो । सत्तारुढ गठबन्धनसँग चुनावी मैदानमा होमिएको एमालेले प्रतिनिधिसभा सदस्यतर्फ क्षेत्र नं २ मा अम्बरबहादुर रायामाझीले मात्र प्रत्यक्षमा विजयको झण्डा फहराएका छन् । बाँकी ५ वटा क्षेत्रमा लोकतान्त्रिकवामगठबन्धन समूहले नै जित निकालेको छ । निर्वाचनको अन्तिम मतपरिणाम आउँदा जिल्लाभरबाट एमालेले प्रतिनिधिसभातर्फ समानुपातिकमा ३७ हजार ६९९ मत पाएको छ । जसमा क्षेत्र नं १ बाट २३ हजार ८३६ र क्षेत्रनं २ बाट १३ हजार ८६३ मत पाएको हो । प्रदेशसभातर्फ एमालेले ३९ हजार ७५४ मत प्राप्त गरेको छ । जसमा २५ हजार ७५ मत क्षेत्र नं १ बाट र १४ हजार ६७९ मत क्षेत्र नं २ बाट प्राप्त भएको हो । त्यसैगरी कांग्रेसले प्रतिनिधिसभातर्फ २९ हजार ९९४ मत प्राप्त गरेको छ । जसमा क्षेत्र नं १ को १९ हजार ४७९ र क्षेत्रनं २ बाट १० हजार ५१५ मत प्राप्त भएको हो । कांग्रेसले प्रदेशसभामा ३० हजार १४५ मत प्राप्त गरेको छ । जसमा क्षेत्र नं १ बाट १९ हजार ५४७ र क्षेत्र नं २ बाट १० हजार ५९८ मत प्राप्त गरेको हो । एमाले र कांग्रेसपछि नेकपा माओवादी केन्द्रले तेस्रो स्थान पाएको छ । माओवादीले १७ हजार १४५ मत प्रतिनिधिसभामा प्राप्त गरेको छ । जसमा क्षेत्रनं १ बाट ९ हजार ७३९ र क्षेत्र नं २ बाट ७ हजार ४०६ मत प्राप्त गरेको हो । माओवादीले प्रदेशसभामा क्षेत्र नं १ बाट ८ हजार १७१ र क्षेत्र नं २ बाट ७ हजार ३२६ मतसहित कुल १५ हजार ४९७ मत प्राप्त गरेको छ । प्रतिनिधिसभातर्फ चौथो स्थानमा पुराना पार्टीलाई पछि पार्दै राष्ट्रिय स्वतन्त्र पार्टी पुगेको छ । उक्त पार्टीले ११ हजार १४३ मत प्राप्त गरेको छ । त्यसैगरी पाँचौमा राप्रपा, छैठौंमा नेकपा एकीकृत समाजवादीले स्थान ओगटेका छन् । मतपरिणाम अनुसार प्रतिनिधिसभातर्फ समानुपातिकमा कांग्रेसभन्दा एमालेको ७ हजार ७०५ मत बढि रहेको छ । त्यसैगरी प्रदेशतर्फ ९ हजार ६०९ मत एमालेको कांग्रेसभन्दा बढि छ ।"
उदपुरका निर्वाचित प्रतिनिधिले भने प्रतिबद्धता अनुसारको काम गर्छौं,"उदयपुर: उदयपुरका निर्वाचित जनप्रतिनिधिले जनतासँग गरेको प्रतिबद्धता अनुसारका काम गर्ने बताएका छन् । विजयी उम्मेदवारले निर्वाचित भएको प्रमाणपत्र बुझ्दै आफूले जनतासँग गरेका प्रतिबद्धता पूरा गर्ने बताएका छन् । दुई प्रतिनिधि सभा र चार प्रदेश सभा सदस्य गरी ६ निर्वाचन क्षेत्र रहेको उदयपुरका सबै सदस्यलाई निर्वाचन आयोगले निर्वाचित भएको प्रमाणपत्र उपलब्ध गराएको छ । उदयपुर क्षेत्र नं १ को मतगणना स्थल त्रियुगा नमूना माध्यमिक विद्यालयमा एक कार्यक्रमकाबीच मुख्यनिर्वाचन अधिकृत कृष्णप्रसाद सुबेदीले विजयी प्रतिनिधि सभा सदस्य डाक्टर नारायण खड्का, प्रदेश सभा सदस्य राजन किराँती र हिमाल कार्कीलाई प्रमाणपत्र दिएका हुन् ।"
राजेन्द्र लिङ्देन दिनभर पुलको शिलान्यासमा व्यस्त,झापा: झापा क्षेत्र नम्बर ३ बाट निर्वाचित प्रतिनिधि सभा सदस्य राजेन्द्रप्रसाद लिङ्देनले हल्दिबारीमा बुधवार एकै दिन तीन वटा पक्की पुलको शिलान्यास गरेका छन् । तीन वटै पुलको ठेक्का सारा सृष्टि निर्माण सेवा प्रालिले ४ करोड ६७ लाख ९४ हजार ८ सय ७८ रुपैयाँमा लिएको गाउँपालिका प्रमुख प्रशासकीय अधिकृत सुवास श्रेष्ठले जानकारी दिए । तीन वटै पुल २०८१ मंसिर ५ गते निर्माण कार्य सम्पन्न गरिसक्नु पर्ने सम्झौतामा उल्लेख रहेको उनले बताए । गाउँपालिका क्षेत्र भित्रका अन्तिम तीन काठको पुल विस्थापित गर्दै पक्की पुल निर्माण गर्न लागेको गाउँपालिका अध्यक्ष रवीन्द्र लिङ्देनले बताए ।
सर्वदलीय बैठकमा एमाले गएन,"बाजुरा: निर्वाचन आयोगले बाजुरामा रोकिएको मतगणना सञ्चालन गर्ने निर्णय गरेको छ । आयोगको निर्णयसँगै मुख्य निर्वाचन अधिकृतको कार्यालयले बाजुरामा सर्वदलीय बैठक बोलाए पनि नेकपा एमाले उपस्थित नभएपछि बैठक निष्कर्षबिहीन भएको छ । सर्वदलीय बैठकमा नेकपा एमालेबाहेकका दल सहभागी थिए । बैठक भोलि बिहान ७ बजेलाई बोलाइएको नेकपा समाजवादीका नेता पुर रावतले बताए । नेकपा एमाले सहभागी नभएपछि एमालेमा बैठकमा सहभागी हुन आह्वान गर्दै भोलिलाई बैठक बोलाइएको रावलले बताए । एमाले बाजुराले भने चेतन ऐडीको हत्यामा संलग्न पक्राउ गर्नुपर्ने, ऐडीको न्याय माग्दै शान्तिपुर्ण आन्दोलनका बेला गिरफ्तार भएकालाई निसर्त रिहा गर्नुपर्ने अडान राखेको छ । आफ्ना माग पूरा नभएसम्म बैठकमा नजाने एमाले बाजुराका सचिव भरत थापाले बताए ।"
स्याङ्जामा अझै हल भएन मत गणनाको विवाद,"स्याङ्जा: निर्वाचन सम्पन्न भएको आज ११ औं दिन हो। निर्वाचन आयोग आफैंले तोकेको २ दिन समयसीमा कट्न लाग्यो। तर, निर्णय आएको छैन। मुलुकका प्राय: सबै निर्वाचन क्षेत्रले संसद पाइसकेका छन्। स्याङ्जा २ को मत भने अझैं अन्योलमै पारिएको छ। मंसिर ४ मा सम्पन्न प्रतिनिधि सभा तथा प्रदेश सभा सदस्य चयनका लागि भएका मतपेटिका नगरपालिकाको भवनभित्र राखिएकाले नगरपालिकाको सबै काम ठप्प छ । नगरबासी नगरपालिकाको सेवा प्रवाहबाट बञ्चित छन् । नगरपालिका परिसरमा दर्जनौं सुरक्षाकर्मी परिचालित छन्। नगरपालिकाका सयभन्दा बढी कर्मचारी गेट बाहिर बसेर अत्यावश्यक सेवा दिएका छन। नगरबासी दिनहुँको होहल्ला सुनेर र हेरेर रमिते बन्नु परेको छ। एमाले विगत १० दिनदेखि र कांग्रेस ९ दिनदेखि आफना अडान राख्दै सहमतिको साटो आन्दोलन गरिरहेका छन् । निर्वाचन आयोगले पनि निर्णय गर्न सकेको छैन। आफैँले तोकेको समयसीमामा पनि निर्णय लिन नसकेको भन्दै आयोगप्रति स्थानीयको आक्रोश छ । सबै ठाउँका मतपरिणाम सार्वजनिक भैसक्दा स्याङ्जा निर्वाचन क्षेत्र नं २ को भने मतगणना हुन नसक्नु अत्यन्तै दु:खद रहेको नेपाली कांग्रेस केन्द्रीय सदस्य सरस्वती तिवारीको भनाइ छ। उनी भन्छिन्, निर्वाचनमा अवलम्बन गर्नुपर्ने सबै बिधि र तरिका कानूनी रुपमा पुरा गरेर मतपेटिका मतगणनास्थलमा राखिरहनु दुखद् हो । यसको निकासका लागि अब ढिलो गर्नु हुदैन् । त्यसो त, निर्वाचनका बेला बुथ कब्जा गरी ल्याएका मत गणना गर्न नहुने भन्दै पुनःमतदान गरिनुपर्ने बताउँछन एमाले जिल्ला अध्यक्ष सूर्यप्रसाद गैरे(पारस)। नगरपालिकाको सेवा प्रवाहमा जुटेका कर्मचारी गेटमा बसेर अत्यावश्यक सेवा उपलब्ध गराइरहेका छन् । कार्यालयका अन्य काम २ सातादेखि बन्द छन् । नगरपालिकाका झण्डै एक दर्जन शाखाका प्रमुख बाहिर बसेर अत्यावश्यक सेवामात्र उपलब्ध गराइएको निमित्त प्रमुख प्रशासकीय अधिकृत ज्ञानप्रसाद अर्यालले जानकारी दिए। उनी भन्छन्, मतपेटिका नगरपालिकाको भवनभित्र राखिएकाले भित्र जान पाइएको छैन। कर्मचारी, सुरक्षाकर्मी, नगरबासीलगायत नगरपालिकासँग सरोकार राख्ने सबैलाई दु:ख, कष्ट भएको छ।"
चेतन ऐडीको हत्यारा पक्राउको माग गर्दै बाजुरामा रिलेअनसन,"बाजुरा : विद्यार्थी नेता चेतन ऐडीका हत्यारा पक्राउको माग गर्दै नेकपा एमालेले रिलेअनसन सुरु गरेको छ । एमाले कार्यकर्ताले अनेराश्ववियुका केन्द्रीय सदस्य ऐडीको हत्यारा पक्राउ गरी कारवाहीको माग गर्दै रिले अनसन सुरु गरेका हुन्। त्रिबेणी नगरपालिका ७ को नाटेश्वरी आधारभूत विद्यालयको मतदान केन्द्रमा विवाद हुँदा नेपाली कांग्रेसका कार्यक्रताहरुले विद्यार्थी नेता ऐडीको घरमै गइ कुटपिट गरी विभत्स हत्या गरेको एमालेको आरोप छ। हत्यामा संलग्न दोषीलाई पक्राउ गरी कारवाहीको माग गर्दै सदरमुकाम मार्तडीस्थित खुलामञ्चमा रिलेअनसन सुरु गरेको अनेरास्ववियुका नेता नरेश रोकायाले बताए। ऐडीको हत्या भएपनि घटनाका दोसीलाई प्रकाउ नगरेको भन्दै रिले अनसन सुरु गरेको नेकपा एमाले बाजुराका सचिव भरत थापाले बताए । नेपाली कांग्रेसले कब्जा गरेका मतदान केन्द्रको पुन मतदान, विद्यार्थी नेता ऐडीको न्याएको माग, आन्दोलनका क्रममा पक्राउ गरिएका युवाहरुलाई रिहाइ गर्नुपर्ने लगायतका मागसहित रिलेअनसन सुरु गरेको सचिव थापाले बताए । त्रिबेणी ७ मा ४ गते दिउँसो मतदानको समयमा नेपाली कांग्रेसका कार्यकर्ता र एमालेका कार्यकर्ताबीच झडप हुँदा सुरक्षाकर्मीले गोली लागेर २५ वर्षीय सञ्जिव ऐडीको घटनास्थलमै मृत्यु भएको थियो। सोही विषयलाईद लिएर विवादले चर्को रुप लिएको थियो। सञ्जीव ऐडीको मृत्युपछि कांग्रेस कार्यकर्ताले ऐडीको घरमै गएर कुटपिट गरेका थिए। ऐडीको उपचारका क्रममा मृत्यु भएको थियो।"
निकटतम प्रतिस्पर्धी भएर पराजित भएका महिला उम्मेदवार को को ?,"काठमाडौं: मंसिर ४ मा सम्पन्न प्रतिनिधि सभा तथा प्रदेश सभा सदस्य निर्वाचनअन्तर्गत प्रतिनिधि सभाका एक सय ६२ निर्वाचन क्षेत्रको मतपरिणाम सार्वजनिक भइसकेको छ । ती मध्ये नौ महिला प्रतिनिधिसभा सदस्यमा निर्वाचित भएका छन् । नेकपा (एमाले)बाट बारा३ बाट ज्वालाकुमारी साह, धनुषा३ बाट जुलीकुमारी महतो, सुनसरी३ बाट भगवती चौधरी र कास्की२ बाट विद्या भट्टराई प्रतिनिधि सभा सदस्यमा निर्वाचित भएका छन् । यसैगरी तेह्रथुम१ बाट नेपाली कांग्रेसकी सीता गुरुङ, दाङ२ बाट नेकपा (माओवादी केन्द्र)की रेखा शर्मा, कैलाली१ बाट नागरिक उन्मुक्ति पार्टीकी रञ्जिता श्रेष्ठ, ललितपुर३ बाट राष्ट्रिय स्वतन्त्र पार्टीकी डा तोसिमा कार्की र सोही पार्टीकी सोबिता गौतम काठमाडौँ२ बाट निर्वाचित भएका छन् । प्रतिनिधि सभा सदस्यतर्फको निर्वाचनमा निकटतम प्रतिस्पर्धीका रूपमा पराजित हुनेमा १५ महिला उम्मेदवार छन् । निर्वाचन आयोगका अनुसार प्रदेश १ मा तीन, मधेस प्रदेशमा एक, कर्णाली प्रदेशमा एक, लुम्बिनी प्रदेशमा पाँच, गण्डकीमा एक, बागमती प्रदेशमा एक र सुदूरपश्चिम प्रदेशमा तीन निकटतम प्रतिस्पर्धी महिला उम्मेदवार बनेका छन् । पराजित हुने अधिकांश पूर्वसासंद छन् । प्रदेश १मोरङ निर्वाचन क्षेत्र नं २ मा नेपाली कांग्रेसकी सुजाता कोइराला एमालेका ऋषिकेश पोखरेलसँग एक हजार दुई सय आठ मतले पराजित भइन् । उनले ३१ हजार ९४० मत प्राप्त गरिन् । सुनसरी१ मा राष्ट्रिय स्वतन्त्र पार्टीकी गोमा तामाङ जनता समाजवादी पार्टीका अशोक राईको निकटतम प्रतिस्पर्धी बनिन् । मतगणनाका क्रममा केही समय अग्रता लिएकी तामाङ अन्तिम मतपरिणाममा भने ४५३ मतान्तरले राईसँग पराजित भइन् । उनले १६ हजार ६०६ ल्याएकी छन् । एमालेकी मञ्जुकुमारी चौधरी उदयपुर१ मा कांग्रेसका डा नारायण खड्कासँग पराजित भइन् । डा खड्कासँग दुई हजार ३७९ मतान्तरले चौधरी पराजित भइन् । मधेस प्रदेश सिरहा२ मा जनता समाजवादी पार्टी (जसपा) का राजकिशोर यादवसँग कांग्रेसकी चित्रलेखा यादव एक हजार १५० मतान्तरले पराजित भइन् । चित्रलेखाले २३ हजार २८ मत प्राप्त गरेकी छन् । कर्णाली प्रदेश जुम्ला१ मा माओवादी केन्द्रकी गोमा गौतम (कुँवर) राष्ट्रिय प्रजातन्त्र पार्टीका ज्ञानबहादुर शाहीको निकटतम प्रतिस्पर्धी बनिन् । उनले ११ हजार ९५९ मत प्राप्त गरेका थिए । शाहीले २२ हजार ८१९ मत प्राप्त गरेका थिए । लुम्बिनी प्रदेश दाङ१ मा एमालेकी शान्ता चौधरी नेकपा एकीकृत समाजवादीका मेटमणि चौधरीको निकटतम प्रतिस्पर्धी बनिन् । शान्ता मेटमणिसँग पाँच हजार ८३ मतान्तरले पराजित भइन् । शान्ताले २१ हजार ४९३ मत प्राप्त गरेकी थिइन् । दाङ३ मा एमालेकी कोमल वली कांग्रेसका दीपक गिरीको निकटतम प्रतिस्पर्धी बनिन् । गिरी ३६ हजार ९११ मतसहित निर्वाचित भइन् । गिरीसँग सात हजार ८१९ मतले वली पराजित भइन्। प्यूठान१ मा राष्ट्रिय जनमोर्चाकी दूर्गा पौडेल एमालेका सूर्यबहादुर थापा क्षेत्रीसँग पराजित भइन् । थापा ४१ हजार ११८ मत ल्याई निर्वाचित हुँदा पाँच हजार ३०४ पौडेल पराजित भइन् । पौडेलले ३५ हजार आठ सय १४ मत प्राप्त गरेकी छन् । अर्घाखाची१ मा कांग्रेसकी पुष्पा भुसाल (गौतम) एक हजार ७३० मतले एमालेका टोपबहादुर रायमाझीसँग पराजित भइन् । भुसालले ४० हजार ९४५ मत प्राप्त गरेकी छन् । गुल्मी२ मा नेकपा (एकीकृत समाजवादी) की रामकुमारी झाँक्री एमालेका गोकर्णराज विष्टसँग दुई हजार ३५ मतान्तरले पराजित भइन् । झाँक्रीले २६ हजार ४४१ मत प्राप्त गरिन् । गण्डकी प्रदेश बागलुङ२ मा एमालेकी मञ्जु शर्मा चार हजार ६०१ मतान्तरले माओवादी केन्द्रका देवेन्द्र पौडेलसँग पराजित भइन् । शर्मा २० हजार १९३ मत प्राप्त गरी पौडेलको निकटतम प्रतिस्पर्धी बने । बागमती प्रदेश मकवानपुर१ मा राप्रपाका दीपकबहादुर सिंह निर्वाचित भए । उनको निकटतम प्रतिस्पर्धी कांग्रेसकी महालक्ष्मी उपाध्याय (डीना) दुई हजार ३८६ मतान्तरले राप्रपाका सिंहसँग पराजित भइन् । सुदूरपश्चिम प्रदेश कञ्चनपुर१ मा एमालेका तारा लामा तामाङ निर्वाचित भए । उनको निकटम प्रतिस्पर्धी माओवादी केन्द्रकी बीना मगर बनिन् । पाँच हजार ५४३ मतान्तरले पराजित भएकी मगरले १९ हजार ४०० मत प्राप्त गरिन् । कन्चनपुर३ मा कांग्रेसका रमेश लेखकसँग एमालेकी निरुदेवी पाल १२ हजार ९० मतान्तरले पराजित भइन् । डोटी१ मा एमालेकी गौरीकुमारी ओली, एकीकृत समाजवादीका प्रेमबहादुर आलेसँग चार हजार २०६ मतान्तरले पराजित भइन् ।रासस"
४३ लाख बढी भ्रष्टाचार गरेको आरोपमा इन्जिनियर पाण्डेसहित ६ जनाविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले भ्रष्टाचार गरेको अभियोगमा सहरी विकास तथा भवन निर्माण विभाग, डिभिजन कार्यालय दाङका तत्कालीन प्रमुख इन्जिनियर राजेन्द्र प्रसाद पाण्डेसहित ६ जनाविरुद्ध मुद्दा दायर गरेको छ। आयोगले ४३ लाख २२ हजार १५५ रुपैयाँ गैरकानुनि लाभ तथा हानी पुर्याएको भन्दै पाण्डेसहित तत्कालीन इन्जिनियर सन्तोग कुमार यादव, सवइन्जिनियर नारायण ओली र उभक्तो समितिका अध्यक्ष मनबहादुर खत्री, कोषाध्यक्ष शोभाकुमारी खत्री र सचिव लालबहादुर केसीविरुद्ध विशेष अदालतमा मुद्दा दायर गरेको हो। सल्यानको त्रिवेणी गाउँपालिका वाडा १ स्थित रिखेबगर, गैरीकटेरी, बाघमारे मोटरबाटो स्तरोन्नतिका लागि डिभिजन कार्यालय दाङबाट विनियोजन भएको रकम हिनामिना गरेको आरोप उनीहरुलाई लागेको छ। उनीहरुले सम्झौताको शर्त र स्वीकृत लागत अनुमान विपरित, भेरिएशन स्वीकृत नगराई जथाभावी निर्माण कार्य गरेको र मूल्याकंन बिल र नापी किताब तथा कार्य सम्पन्न प्रतिवेदन तयार गरी सो बराबरको रकम भुक्तानी लिएका थिए। आयोगका प्रवक्ता श्यामप्रसाद भण्डारीले अख्तियार दुरुपयोग अनुसन्धान आयोग ऐन २०४८ को दफा १८ र ३५ एवं भ्रष्टाचार निवारण ऐन २०५९ को दफा ३६ बमोजिम विशेष अदालतमा मुद्दा दायर भएको जानकारी दिए।"
अब प्रधानमन्त्री बन्ने तयारीमा लाग्छु : गगन थापा,"काठमाडौं : नेपाली कांग्रेसका महामन्त्री गगन कुमार थापाले प्रधानमन्त्री बन्नका लागि संसदीय दलको निर्वाचनको तयारीमा लाग्ने बताएका छन्। महिला हिंसा विरुद्धको १६ दिने अभियानका सन्दर्भमा महिला सुरक्षा दबाब समूहले बुधबार काठमाडौंमा आयोजित कार्यक्रममा आफू संसदीय दलको निर्वाचनको तयारीमा रहेको बताएका हुन्। उनले भने, 'शुक्रबारसम्म मतदातालाई धन्यवाद दिने र त्यसपछि अर्को चुनाव अर्थात् पार्टीभित्रको संसदीय दलको नेताका लागि तयारीमा जुट्छु।' त्यस्तै, महामन्त्री थापाले पाँच वर्षपछि हुने निर्वाचनमा ३३ प्रतिशत महिला सहभागीताका लागि अहिलेदेखि नै आवश्यक कानुन निर्माणको थालनी गर्नुपर्ने पनि बताए । कहिलेकाही मन्त्रिपरिषद्मा महिला सहभागीता शून्य हुने अवस्थालाई पनि अब अन्त्य गर्नुपर्ने उनले बताए। त्यस्तै थापाले महिला हिंसालाई जरैदेखि हटाउनका लागि दलहरु मिलेर काम गर्नुपर्ने र आवश्यक नीतिनियम तर्जुमा गर्नुपर्ने धारणा राखे।"
कुन प्रदेशमा को बलियो ?,"प्रत्यक्षतर्फ एकाधबाहेक प्रदेशसभाका अधिकांस स्थानको चुनावी नतिजा सार्वजनिक भइसकेको छ। समानुपातिकतर्फ मतगणना अन्तिम चरणतिर छ। प्रत्यक्ष र समातुपातिक जोड्दा कुन प्रदेशमा कुन दलले कति सिट पाउँछन् भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था देखिँदैन। अंकमा मात्रै दलहरू सानोठूलो बनेका छन्। त्यसकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। पाँचदलीय सत्ता गठबन्धनले सातै प्रदेशमा गठबन्धनको सरकार बनाउँछ वा सरकार गठनका क्रमा सत्ता गठबन्धनमा तलमाथि होला ? यसमै सबैको ध्यान छ। कुन प्रदेशमा कसको के अवस्था छ त वा कुन प्रदेशमा कसको सरकार बन्ला ? अन्नपूर्ण पोस्ट्ले विश्लेषण गरेको छ। प्रदेश १ को प्रदेशसभा ९३ सदस्यीय छ। यहाँ सरकार बनाउन ४७ जना प्रदेश सांसदको समर्थन चाहिन्छ। प्रत्यक्षतर्फ ५३ सिटको परिणाम सार्वजनिक भएको छ। २ क्षेत्रको मतगणना जारी छ। समानुपातिकतर्फ पनि अधिकांश क्षेत्रको मतगणना भइसकेको छ। तर, प्रदेश सरकार बनाउन सत्ता गठबन्धनका पक्षमा भने बहुमत पुग्न कठिन देखिएको छ। एमालेले प्रत्यक्षतर्फ २५ सिट जितेको छ। प्रत्यक्षतर्फ बहुमत सिट जित्ने अवस्थामा रहेको एमाले समानुपातिक मतमा पनि पहिलो स्थानमा छ। १५ सिट जितेको कांग्रेस दोस्रो स्थानमा छ। माओवादीले ९ सिटमा जित निकालेको छ। प्रत्यक्षतर्फ एकीकृत समाजवादीले ३ र राप्रपाले २ सिट जितेको प्रदेश निर्वाचन कार्यालयले जनाएको छ। समानुपातिकतर्फ एमालेले १३ सिट पाउने देखिएको छ। यस्तै राप्रपाले ४ सिट जित्ने देखिन्छ। चुनावमा एमाले र राप्रपाले तालमेल गरेकाले प्रदेश सरकार बनाउन पनि यी दुई दलको गठबन्धन हुने अनुमान छ। त्यसो भयो भने यो गठबन्धनका पक्षमा ४३ सिट हुने देखिन्छ। सरकार बनाउन भने यो गठबन्धनलाई पनि केही सिट अभाव हुने देखिन्छ। सत्ता गठबन्धनका पक्षमा (प्रत्यक्ष र समानुपातिक) गरी ४२ सिट जति आउने अनुमान छ। गणना रोकिएका दुई निर्वाचन क्षेत्रमा कांग्रेस अगाडि छ। त्यहाँ जित निकाले पनि ४४ सिट मात्रै हुन्छ। त्यसकारण न सत्ता गठबन्धनका पक्षमा बहुमत पुग्ने देखिन्छ न त एमालेराप्रपा गठबन्धनलाई नै। त्यसैले यहाँको सरकार गठन रोचक हुने नेताहरू बताउँछन्। कसैको बहुमत नपुगे पनि केही नेता मुख्यमन्त्री बन्ने दौडमा छन्। एमालेबाट हिक्मतकुमार कार्कीको नाम अग्रस्थानमा छ। उनी निवर्तमान आन्तरिक मामिला तथा कानुनमन्त्री हुन्। त्यसैगरी कांग्रेसका केन्द्रीय सदस्य अमृत अर्यालले पनि मुख्यमन्त्रीमा दाबी गर्दै आएका छन्। मधेस प्रदेशमा प्रत्यक्षतर्फ ६४ सिट छन्। सबैभन्दा बढी १५ सिट एमालेले जितेको छ। त्यसकारण यहाँ एमाले पहिलोपटक ठूलो पार्टी बनेको छ। १३ सिट जितेको कांग्रेस दोस्रो ठूलो दल बनेको छ। ९ सिट जितेर जनता समाजवादी पार्टी (जसपा) तेस्रो स्थानमा छ। लोकतान्त्रिक समाजवादी पार्टी (लोसपा) ले ७, जनमत पार्टी ६, माओवादी केन्द्र ४ र एकीकृत समाजवादीले ४ सिट जितेका छन्। ६ जना स्वतन्त्र उम्मेदवारले जित हात पारेका छन्। यस्तै, समानुपातिकतर्फ भने कांग्रेसले सबैभन्दा बढी ९ सिट पाउने देखिएको छ। एमालेले ८, जनमतले ६, जसपाले ६, माओवादीले ८, एकीकृत समाजवादीले ६, लोसपाले २, राष्ट्रिय प्रजातन्त्र पार्टीले १, नागरिक उन्मुक्ति पार्टीले एक र संघीय समाजवादी पार्टीले १ सिट पाउने सम्भावना छ। समानुपातिकतर्फको मतगणना सम्पन्न भइनसकेकाले बाँकी तीन सिट कसले जित्ने भन्ने यकिन गरिएको छैन। एकाधबाहेक प्रत्यक्षतर्फ प्रदेशसभाका अधिकांश स्थानको चुनावी नतिजा सार्वजनिक भइसकेको छ। समानुपातिकतर्फ पनि मतगणना अन्तिम चरणतिर छ। प्रत्यक्ष र समानुपातिक जोड्दा कुन प्रदेशमा कुन दलले कति सिट पाउँछ भन्ने अनुमान भइसकेका छन्। चुनावी नतिजा हेर्दा कुनै प्रदेशमा पनि कुनै एक दलको मात्रै बहुमत पुग्ने अवस्था छैन। अंकमा मात्रै दलहरू सानो र ठूलो बनेका छन्। त्यसैकारण दुई वा त्योभन्दा बढी दल मिलेर प्रदेश सरकार बनाउनुपर्ने आवश्यकता छ। १ सय ७ सदस्यीय प्रदेशसभामा सरकार बनाउन ५४ प्रदेश सांसदको समर्थन चाहिन्छ। कुनै पनि दलको बहुमत नआएकाले दुई वा त्योभन्दा बढी दलको सरकार बनाउनुपर्ने अवस्था छ। मधेसमा नयाँ देखापरेको जनमत पार्टीलाई आफ्नो पक्षमा पारेर सरकार बनाउने दाउमा कांग्रेस र एमाले दुवै छन्। एमालेले अन्य दलसँग छलफल थालेको छ। सत्ता गठबन्धनमा रहेको कांग्रेसले पनि जसपा, लोसपा, माओवादी र जनमत पार्टीसँग छलफल सुरु गरिसकेको नेताहरू बताउँछन्। एमालेबाट मुख्यमन्त्रीमा कसैको पनि दाबी देखापरेको छैन। कांग्रेसबाट प्रदेश सभापति कृष्णा यादव दाबेदार देखिएका छन्। कांग्रेस नेतृत्वमा सरकार गठन भए मुख्यमन्त्रीको आफू स्वाभाविक दाबेदार रहेकोकांग्रेसका प्रदेश सभापति यादवले बताए। जनमतले पनि मुख्यमन्त्रीमा दाबी गरेको छ। पार्टीको नेतृत्व स्विकार्ने पार्टीसँग मात्र गठबन्धन गर्ने जनमतले बताउँदै आएको छ। बागमती प्रदेशमा प्रत्यक्षतर्फ सत्ता गठबन्धनलाई बहुमत प्राप्त भएको छ। मुख्यमन्त्री आआफ्नो दलको पक्षमा पार्न आकांक्षी नेताहरू लबिङमा जुटेका छन्। १ सय १० सदस्यीय प्रदेशसभाका लागि ६६ प्रत्यक्ष र ४४ जना समानुपातिकबाट निर्वाचित हुन्छन्। यो प्रदेशमा एमालेले यसअघि पाएको एकल बहुमत गुमाएको छ। ०७४ मा प्रत्यक्षतर्फ ४२ सिट जितेर एकल बहुमत पाएको एमाले यसपटक १२ सिटमा खुम्चिएको छ। निर्वाचन आयोगका अनुसार प्रत्यक्षतर्फ कांग्रेसले २४, एमालेले १२, माओवादी केन्द्रले १४, राष्ट्रिय प्रजातन्त्र पार्टीले ७ र एकीकृत समाजवादीले ५ सिट जितेका छन्। नेपाल मजदुर किसान पार्टी र हाम्रो नेपाली पार्टीले एकएक सिट जितेका छन्। प्रत्यक्षतर्फका ६६ सिटमध्ये दोलखाका दुई क्षेत्रको परिणाम आउन बाँकी छ। कांग्रेस बागमती प्रदेशका सभापति इन्द्र बानियाँ मुख्यमन्त्रीका आकांक्षी हुन्। त्यसकारण चुनाव जितेलगत्तै बानियाँ काठमाडौं गएका छन्। निर्वाचनअघि मात्रै उनले पार्टी सभापति शेरबहादुर देउवा क्याम्प छाडेर डा शेखर कोइराला समूहमा लागेका थिए। बानियाँ मकवानपुर २ (ख) बाट निर्वाचित भएका हुन्। कांग्रेसबाट बहादुरसिंह लामा पनि मुख्यमन्त्रीका अर्का दाबेदार छन्। नुवाकोट २ (ख) बाट विजयी लामा पार्टी सभापति देउवानिकट हुन्। प्रतिनिधिसभामा चुनाव लड्न खोजेका लामालाई मुख्यमन्त्रीमा समर्थन गर्ने आश्वासन दिएर नेताहरूले प्रदेशमा पठाएका थिए। मुख्यमन्त्रीमा देउवा र कोइराला दुवै पक्षको समर्थन आफूलाई रहने लामाको दाबी छ। सत्ता गठबन्धनको अर्को दल माओवादी केन्द्रका शालिकराम जम्कट्टेल पनि मुख्यमन्त्री बन्ने दाउमा छन्। बागमतीमा मुख्यमन्त्री बन्ने पालो माओवादीको भएको तर्क गर्दै जम्कट्टेल मुख्यमन्त्रीको कसरतमा छन्। दुईपटक प्रदेशमन्त्री भइसकेका जम्कट्टेल धादिङ १ (ख) बाट निर्वाचित भएका हुन्। माओवादीबाटै मकवानपुर २ (क) बाट निर्वाचित कुमारी मोक्तान पनि मुख्यमन्त्रीका आकांक्षी हुन्। एकीकृत समाजवादीले मुख्यमन्त्री पाए कृष्णप्रसाद शर्मा खनाल आकांक्षी छन्। खनाल चितवन १(ख) बाट प्रदेशसभा सदस्यमा निर्वाचित भएका हुन्। एमालेबाट मुख्यमन्त्रीका अधिकांश आकांक्षी पराजित भएका छन्। काठमाडौं २ (क) मा निवर्तमान सभामुख सानुकुमार श्रेष्ठ र काठमाडौं ३ (ख) मा रामेश्वर फुयाँलले चुनाव जित्न सकेनन्। मुख्यमन्त्रीका अर्का आकांक्षी चितवन २ (ख) का देवीप्रसाद ज्ञवाली र नुवाकोट २ (क) का उम्मेदवार केशव पाण्डे पनि पराजित भए। एमालेबाट केन्द्रीय सदस्य जगन्नाथ थपलियालाई मुख्यमन्त्रीको दावेदारका रूपमा हेर्न थालिएको छ। थपलिया चितवन १(क) बाट निर्वाचित भएका हुन्। गण्डकी प्रदेशमा कुनै एक दलको बहुमतको सरकार बन्न नसक्ने अवस्था देखिएको छ। सत्ता गठबन्धनका कांग्रेस र माओवादी केन्द्र मिले सहज बहुमत पुग्ने देखिन्छ। गण्डकीमा प्रत्यक्षबाट ३६ र समानुपातिकबाट २४ सदस्य निर्वाचित हुन्छन्। कांग्रेसले प्रत्यक्षतर्फ १६ सिट जितेको छ। माओवादी केन्द्रले ४ सिट जितेको छ। माओवादी केन्द्रको चुनाव चिह्न लिएर उठेको नेपाल समाजवादी पार्टीले १ सिट जितेको छ। कांग्रेस, माओवादी र नेपाल समाजवादी पार्टीले २१ सिट जितेका छन्। गण्डकी प्रदेशसभा ६० सदस्यीय छ। समानुपातिकसमेतको हिसाब गर्दा यहाँ कांग्रेस र माओवादीको सरकार बन्ने देखिन्छ। गण्डकीमा बहुमतको सरकार बनाउन ३१ सांसद चाहिन्छन्। माओवादीले कांग्रेसलाई समर्थन गर्दा बहुमतको सरकार बन्ने देखिन्छ। एमालेले प्रत्यक्षतर्फ १२ सिट जितेको छ। मनाङबाट राजीव गुरुङ (दीपक मनाङे) स्वतन्त्र सांसदका रूपमा निर्विरोध भएका हुन्। ०७४ मा एमालेको समर्थनमा उनले चुनाव जितेका थिए। ०७४ मा कांग्रेसले प्रत्यक्षतर्फ ६ र समानुपातिक ९ गरी १५ सिट जितेको थियो। यसपटक प्रत्यक्षमा मात्रै १६ सिट जितेको छ। कांग्रेसबाट सुरेन्द्र पाण्डे मुख्यमन्त्रीका दाबेदार छन्। कांग्रेसका प्रदेश सभापति शुक्रराज शर्मा पनि अर्का दाबेदार हुन्। एमालेबाट संगठन विभाग प्रमुख खगराज अधिकारी मुख्यमन्त्रीका दाबेदार हुन्। माओवादी केन्द्रका हरिबहादुर चुमान पनि मुख्यमन्त्रीका दाबेदार छन्। लुम्बिनी प्रदेशमा मिलीजुली सरकार बन्ने देखिएको छ। कुनै एक दलको स्पष्ट बहुमत नआएपछि दुई वा सोभन्दा बढी दल मिलेर सरकार बनाउनुपर्ने भएको हो। सरकार निर्माणमा साना दल निर्णायक हुनेछन्।निर्वाचन आयोगको नतिजाअनुसार लुम्बिनीमा प्रत्यक्षतर्फ १८ सिट जित्दै एमाले पहिलो दल बनेको छ। कांग्रेस १७ सिटसहित दोस्रो ठूलो दल हो। यी दुई दलले सरकार बनाउनका लागि अन्य दुई दलको सहयोग लिनुपर्ने अवस्था छ। लुम्बिनी प्रदेशसभा ८७ सदस्यीय छ। बहुमतका लागि ४४ सदस्यको समर्थन चाहिन्छ। सरकार बनाउन साना दल निर्णायक हुँदै छन्। माओवादी केन्द्र ५ सांसदसहित तेस्रो स्थानमा छ। जनता समाजवादी पार्टी, नागरिक उन्मुक्ति पार्टी, लोकतान्त्तिक समाजवादी पार्टी, राष्ट्रिय प्रजातन्त्र पार्टीले २२ सिट प्रत्यक्षमा जितेका छन्। जनमत पार्टीले एक सिट र अन्य तीन जना स्वतन्त्र सांसदले चुनाव जितेका छन्। समानुपातिकमा एमाले पहिलो छ। कांग्रेसको दोस्रो स्थान छ। कांग्रेसभन्दा एमालेले समानुपातिकमा ४ सिट बढी पाउने देखिन्छ। समानुपातिकमा माओवादी केन्द्र, राप्रपा, नागरिक उन्मुक्ति, जनमत, जसपाले सिट पाउँदै छन्। लुम्बिनीमा एमालेबाट लीला गिरी मुख्यमन्त्रीका दावेदार मानिएका छन्। चेतनारायण आचार्य र भूमिश्वर ढकाल पनि एमालेबाट मुख्यमन्त्रीका दावेदार हुन्। कांग्रेसबाट मुख्यमन्त्रीका रूपमा चर्चा गरिएका प्रदेश सभापति अमरसिंह पुन निर्वाचनमा पराजित भए। कांग्रेसबाट अब्दुल रज्जाक र डिल्ली चौधरी मुख्यमन्त्रीका आकांक्षी हुन्। माओवादीबाट रोल्पाका जोखबहादुर महरा मुख्यमन्त्रीका दाबेदार हुन्। कर्णाली प्रदेशसभा ४० सदस्यीय छ। प्रत्यक्षबाट २४ र समानुपातिकबाट १६ जना सांसद निर्वाचित हुन्छन्। प्रदेश सरकार गठनका लागि २१ जनाको समर्थन चाहिन्छ। माओवादी केन्द्र र कांग्रेसले प्रत्यक्षतर्फ समान ९९ सिट जितेका छन्। एमालेले ५ र स्वतन्त्रले १ सिट जिते। सत्ता गठबन्धनको एकीकृत समाजवादीले प्रदेशसभामा एक सिट पनि जित्न सकेन। समानुपातिकतर्फ एमाले पहिलो, कांग्रेस दोस्रो र माओवादी केन्द्र तेस्रो स्थानमा छन्। सत्ता गठबन्धनका कांग्रेस र माओवादीले प्रत्यक्षतर्फका २४ मध्ये १८ सिट जितेका छन्। यो गठबन्धन कायमै रहे सरकार बनाउन अब ३ सिट भए पुग्छ। समानुपातिकतर्फ यी दुई दलले कम्तीमा पनि ९ सिट जित्ने देखिन्छ। यसकारण पनि सत्ता गठबन्धनलाई सरकार बनाउन आवश्यक स्पष्ट बहुमत हुनेछ। कर्णालीमा कांग्रेस र माओवादीकै गठबन्धन सरकार बन्ने देखिन्छ। कर्णालीमा सरकार बनाउनका लागि दलहरूबीच गठबन्धन गर्नु अनिवार्य बनेको छ। चुनावबाट दलहरूको शक्ति सन्तुलन बदलिएका कारण नयाँ सत्ता समीकरणबारे अनेक खाले चर्चा पनि चल्न थालेका छन्। सत्ता गठबन्धन टुटफुट भए एमाले निर्णायक बन्ने देखिन्छ। २०७४ मा एमाले एक्लैको २० सिट थियो। तर, त्यस बेला कर्णाली सरकारको नेतृत्व एमालेले गर्न पाएन। माओवादीको भागमा परेको थियो। यसपटक एमालेले प्रत्यक्षमा जम्मा ५ सिट जितेको छ। समानुपातिकतर्फ एमालेले कम्तीमा ५ सिट ल्याउने देखिन्छ। प्रदेशसभामा एमालेको १० सिट हुने अनुमान छ। नयाँ सत्ता समीकरण बने कर्णालीमा एमाले निर्णायक हुने देखिन्छ। कांग्रेस र माओवादीबीच गठबन्धन टुटे एमालेलाई लाभ हुने पनि गठबन्धनकै नेताहरू बताउँछन्। यहाँको समानुपातिकतर्फको मतगणना अन्तिम चरणमा छ। मुख्यमन्त्रीका लागि सुदूरपश्चिममा दौडधुप सुरु भइसकेको छ। प्रदेशसभामा सबैभन्दा ठूलो कांग्रेसमा मुख्यमन्त्रीका चार दाबेदार देखिएका छन्। माओवादी केन्द्र पनि मुख्यमन्त्रीको दाबी गरिरहेको छ। सुदूरपश्चिममा प्रत्यक्षतर्फका ३० सिटको परिणाम सार्वजनिक हुँदा कांग्रेसले ११ जितेको छ। बाजुराका २ क्षेत्रको परिणाम आउन बाँकी छ। माओवादी केन्द्र ८, नागरिक उन्मुक्ति पार्टी ५, एमाले ३, एकीकृत समाजवादी २ र स्वतन्त्रले १ सिट जितेका छन्। ३२ प्रत्यक्ष र २१ समानुपातिक गरी यहाँको प्रदेशसभा ५३ सदस्यीय हो। बाजुराबाहेक अरू जिल्लाको समानुपातिकको मतगणना जारी छ। सुदूरपश्चिममा समानुपातिकतर्फ ८ लाख मत खसेको अनुमान छ। कांग्रेसले समानुपातिकबाट ७ वा ८ सिट पाउने सम्भावना छ। यस्तै एमाले समानुपातिकतर्फ प्रदेशमा कांग्रेसभन्दा अगाडि छ। एमालेले पनि ७ वा ८ सिट पाउने अनुमान छ। माओवादी केन्द्रको समानुपातिकतर्फ मत कम छ। उसले समानुपातिकबाट ३ वा ४ सांसद पाउने देखिन्छ। नेकपा एकीेकृत समाजवादीले प्रत्यक्षमा २ सिट जितेको छ। समानुपातिकमा १ सिट पाउने अनुमान छ।सुदूरपश्चिममा सरकार बनाउन कांग्रेस र माओवादी केन्द्रको मात्रै बहुमत पुग्ने देखिन्छ। कांग्रेसको १९ र माओवादी केन्द्रको ११ सिट जोडदा ३० सिट पुग्छ। बहुमतका लागि २७ सिट आवश्यकता पर्छ। तर, गठबन्धनका एक जना नेता भन्छन्, संघको गठबन्धनका आधारमा प्रदेशमा पनि सरकार बन्छ, वाम लोकतान्त्रिक गठबन्धनकै सरकार बन्यो र बहुमत पुग्यो भने पनि नेकपा एकीकृत समाजवादीलाई प्रदेशमा सहभागी गराइनेछ। अहिलेको सत्ता गठबन्धन तलमाथि नभए एमाले र नागरिक उन्मुक्ति सहितका दलहरूको सरकार बन्ने सम्भावना छैन। तर, केन्द्रमा वामपन्थीहरूको सरकार बन्ने भयो भने प्रदेशमा पनि कांग्रेसलाई बाहिर राखेर अर्को समीकरण बन्न सक्ने सम्भावना भने नकार्न सकिँदैन। मुख्यमन्त्रीका लागि कांग्रेसमा चार जना आकांक्षी देखा परेका छन्। कञ्चनपुर१ (२) बाट निर्वाचित दिवानसिंह विष्ट मुख्यमन्त्रीका मुख्य दाबेदार हुन। कञ्चनपुर२ (२) बाट निर्वाचित बहादुर सिह थापा, कैलाली२ (१) बाट निर्वाचित कमल शाह पनि मुख्यमन्त्रीका दाबेदार हुन्। युवा नेता प्रकाश देउवाको नाम पनि मुख्यमन्त्रीको चर्चामा छन्। तर, प्रधानमन्त्री शेरबहादुर देउवाले डडेलधुराको चुनावी प्रचारका क्रममा माओवादी केन्द्रका खगराज भट्टलाई भावि मुख्यमन्त्री भन्दै भाषण गरेका थिए। यस्तै अछाम (१) बाट निर्वाचित कांग्रेसका प्रदेश महामन्त्री मेघराज खड्का पनि मुख्यमन्त्रीका दाबेदार हुन्। एकीकृत समाजवादीका दीर्घ सोडारी र प्रकाश रावल पनि मुख्यमन्त्रीका दावेदार मानिन्छन्। लक्ष्मण पोखरेलबुटवल, कृष्ण सारू मगरहेटौंडा, ललितबहादुर बुढासुर्खेत, मनिका झाजनकपुरधाम, शिवराज भट्टधनगढी, कृष्णमणि बरालपोखरा, राकेश कर्णविराटनगर"
सवारीको ठक्करबाट साइकलयात्रीको मृत्यु,विराटनगर : मोरङको कानेपोखरी गाउँपालिका७ मा पहिचान नखुलेको सवारीसाधनको ठक्करबाट मंगलबार राति साइकलयात्रीको मृत्यु भएको छ। मोरङ ट्राफिक प्रमुख प्रहरी निरीक्षक राजकुमार कार्कीका अनुसार दुर्घटनामा परेर पथरीशनिश्चरे नगरपालिका१० का ४३ वर्षीय युवराज खत्रीको मृत्यु भएको हो। साइकलमा पूर्वपश्चिम लोकमार्गमा पूर्वबाट पश्चिमतर्फ आउँदै गर्दा पहिचान नखुलेको सवारीसाधनले राति ९:३० बजेतिर ठक्कर दिँदा खत्री गम्भीर घाइते भएका थिए। उद्धार गरेर उपचारका लागि पथरी अस्पताल पुर्याइएका उनलाई राति १०:१५ बजेतिर चिकित्सकले मृत घोषित गरेको कार्कीले बताए। दुर्घटना गराएर फरार बनेको सवारीसाधनको खोजी र पहिचानका लागि प्रहरी परिचालन गरिएको छ।
बैतडीमा १९ हजार ७ सय मत बदर,"बैतडी : यही मङ्सिर ४ गते सम्पन्न प्रतिनिधिसभा र प्रदेशसभा निर्वाचनमा बैतडीमा करिब १९ हजार सात सय ७१ मत बदर भएका छन् । मुख्य निर्वाचन अधिकृतको कार्यालयका अनुसार प्रतिनिधिसभा सदस्य प्रत्यक्ष र समानुपातिक तथा प्रदेशसभा प्रत्यक्ष र समानुपातिक गरी सो सङ्ख्यामा मत बदर भएका हुन् । प्रतिनिधिसभा सदस्यमा प्रत्यक्षतर्फ ७७ हजार चार सय ६० मत खसेका थिए । जसमध्ये चार हजार नौ सय ६२ मत बदर भएका छन् । प्रदेशसभा क्षेत्र नं १ मा प्रत्यक्षतर्फ ४० हजार एक सय ५५ मत खसेकामा दुई हजार १३ मत बदर भए । प्रदेशसभा क्षेत्र नं २ मा प्रत्यक्षतर्फ ३७ हजार दुई सय ८० मत खसेकामा एक हजार आठ सय २० मत बदर भएका छन् । प्रतिनिधिसभा सदस्य समानुपातिकतर्फ ७७ हजार सात सय ६१ मत खसेकामा पाँच हजार चार सय २१ मत बदर भएका छन् । प्रदेशसभा सदस्य समानुपातिकतर्फ ७७ हजार चार सय २३ मत खसेकामा पाँच हजार ५५ मत बदर भएका छन् । मतदाता शिक्षा कार्यक्रम प्रभावकारी नहुँदा यति धेरै सङ्ख्यामा मत बदर भएका हुन् । जिल्ला निर्वाचन कार्यालयका प्रमुख माधव फुँयाल भने मतदाता शिक्षा प्रभावकारी भएको दाबी गरे। उनले भने, 'काठमाडौँजस्ता सहरमा पनि मत बदर भइरहेका छन्, यहाँ त यो सङ्ख्यामा मत बदर हुनु स्वभाविक हो । मतदाता शिक्षा प्रभावकारी नभएको भन्न मिल्दैन।' धेरैजसो बदर भएको मत एउटै मतपत्रमा रहेका दुई वा दुईभन्दा बढी चुनाव चिह्नमा स्वस्तिक छाप लगाएको भेट्टिएको फुँयालले बताए। उनले भने, 'केही मतपत्रमा औँठाको छाप लगाएको भेट्टिएर बदर भएका छन् भने अधिकांशमा दुई वा दुईभन्दा बढी चिह्नमा छाप लगाएको पाइयो ।' यहाँका सबै वडामा स्वयंसेविका परिचालन गरेर १५ दिन समुदायस्तमै पुगेर मतदाता शिक्षा कार्यक्रम सञ्चालन गरिएको थियो । बैतडीमा एक लाख ५० हजार एक सय ५६ मतदाता रहेकामा ७७ हजार चार सय ६० मतमात्रै खसेका थिए । प्रतिनिधिसभाका लागि एक र प्रदेशसभा सदस्यका लागि दुई क्षेत्र रहेको यस जिल्लामा २२ उम्मेदवार चुनावी मैदानमा थिए। यहाँ प्रतिनिधिसभामा नेकपा (एमाले) का दामोदर भण्डारी तथा प्रदेशसभा क्षेत्र नं १ मा एमालेकै सुरेन्द्र पाल र प्रदेशसभा क्षेत्र नं २ मा नेपाली कांग्रेसका शिवराज भट्ट विजयी भएका छन्। रासस"
थारूले नपाउने भए लोकसेवाका कोटा,"काठमाडौं : थारू समुदायलाई कोटा नछुट्याई खुलाएको विज्ञापनअनुसार पदपूर्ति प्रक्रिया अघि बढाउन लोकसेवा आयोगलाई बाटो खुलेको छ। त्यसलाई यथास्थितिमा राख्न कात्तिक २० गते जारी अन्तरिम आदेश सर्वोच्च अदालतले रद्द गरिदिएको छ। मुलुकको सार्वजनिक सेवाप्रवाहमा नै गम्भीर असर पर्न सक्ने संवेदनशील अवस्था र परिस्थितिलाई विचार गर्दा यस अदालतबाट मिति २०७९।७।२० मा जारी भएको अन्तरिम आदेश कायम रहनु वाञ्छनीय नहुँदा उक्त मिति २०७९।७।२० को अन्तरिम आदेशलाई रद्द गरिदिएको छ, न्यायाधीश प्रकाशमान सिंह राउत र डा कुमार चुडाल सम्मिलित संयुक्त इजलासको अन्तिम आदेशमा लेखिएको छ। आइतबारको आदेशको विस्तृत विवरण मंगलबार सार्वजनिक भएको हो। सर्वोच्चको आदेशससँगै विज्ञापनको प्रक्रिया अगाडि बढेको आयोगका प्रवक्ता तोयनारायण सुवेदीले बताए। उनका अनुसार यही मंसिर २८ गते परीक्षा तोकिएको छ। संघीय ऐन नबेनकाले अहिल्यै थारू आरक्षण छुट्ट्याउन प्राविधिक रूपले गाह्रो भएको हामीले भनेका हौं, प्रवक्ता सुवेदीले अन्नपूर्ण पोस्ट्सित भने, सर्वोच्चको आदेशपछि पदपूर्तिको प्रक्रिया अगाडि बढेको छ। यसअघि कात्तिक २० गते न्यायाधीश प्रकाशकुमार ढुंगानाको एकल इजलासले थारू कल्याणकारी सभाका महामन्त्री प्रेमीलालप्रसाद चौधरीसमेतको रिट निवेदनको अन्तिम किनारा नलागेसम्म पदपूर्ति गर्ने कार्य नगर्न नगराउन अन्तरिम आदेश दिएको थियो। त्यसविरुद्ध प्रधानमन्त्री तथा मन्त्रिपरिषद् कार्यालयका तर्फबाट सचिव मधुकुमार मरासिनीले यही मंसिर २ गते सर्वोच्चमा रिट निवेदन दिएका थिए। उनले निजामती सेवा ऐन र नेपाल स्वास्थ्य ऐन महिला, आदिवासी जनजाति, मधेसी, दलित, अपांग र पिछडिएको क्षेत्रलगायतका वर्गलाई प्रतिशत छुट्ट्याई आरक्षणको व्यवस्था गरिसकेको र सोबमोजिम थारू समुदायका व्यक्तिले मधेसी तथा आदिवासी जनजाति दुवै क्लस्टरबाट सहभागिता जनाउने पाउने भएकाले उनीहरूको प्रतिनिधित्व सुनिश्चिततामा द्विविधा नभएको जनाएका थिए। तर, थारू समुदायका लागि ६६ प्रतिशत छुट्ट्याउँदा झन् समस्या थपिई अन्तरिम आदेश कार्यान्वयन गर्न नसकिने जिकिर उनले गरेका थिए। लोकसेवाले गत असोज २६ गते सहसचिव र उपसचिव पदमा थारु कोटा नछुटाई विज्ञापन खुलाएपछि संविधानले दिएको अधिकार सदुपयोग गर्दै सभाका महामन्त्री चौधरीले त्यसविरुद्ध कात्तिक १६ गते रिट निवेदन दर्ता गराएका थिए। उक्त रिटमा सुनुवाइ गर्दै अदालतले लोकसेवा आयोगसहित नेपाली सेना, खाद्य व्यवस्था तथा व्यापार कम्पनी लिमिटेड र प्रदेश लोकसेवा आयोग कर्णालीविरुद्ध कारण देखाउ र अन्तरिम आदेश जारी गरेको थियो। महामन्त्री चौधरीका अनुसार लोकसेवाका विज्ञापनमा थारू आरक्षण माग गर्दै सर्वोच्चमा ४० भन्दा बढी मुद्दा दर्ता भएका छन्। थारू कलस्टरसम्बन्धी मुद्दा हेरिरहेका अधिवक्ता श्रवण चौधरीले राज्यले थारूमाथि विभेदकारी नीति अपनाएको आरोप लगाए। उनले यो आदेशले अदालतप्रतिको गरिमामा आँच पुगेको जिकिर गरे। हामीले सर्वोच्च अदालतबाट यस्तो आदेश आउने कल्पना गरेका थिएनौं, अधिवक्ता चौधरीले भने, न्याय दिने निकायबाटै एउटा जातिमाथि यो हदसम्म अन्याय गर्नु हुँदैनथ्यो। सरकारले एउटै विज्ञानमाथि किन भ्याकेट निवेदन दर्ता गरायो भन्ने कुराले नै विभेदको गन्ध आएको उनले बताए। हामीले थारू आरक्षण माग गर्दै कम्तिमा ४० वटा रिट निवेदन हालेका छौं। २० गते पनि सर्वोच्च अदालतबाट चार वटा मुद्दामा अन्तरिम आदेश पाएका हौं, उनले भने, अन्य निकायविरुद्ध पनि अन्तरिम आदेश जारी भएका छन्। त्यही उपसचिव र सहसचिवको विज्ञापनमा भ्याकेट मात्र किन ? सभाका महामन्त्री चौधरीले अहिलेको आदेशले थारू समुदाय अपमानित भएको जिकिर गरे। केही दिनअघि अदालतबाट न्याय पायौं भनेर हामी खुसी भएका थियौं, उनले भने, तर, न्याय पाएको खुसी महिना दिन पनि टिक्न सकेन। उनले अन्तरिम आदेश मात्रै रद्द भएकाले थारूका पक्षमा अझै फैसला हुन सक्ने विश्वास व्यक्त गरे। अन्तरिम आदेश मात्रै रद्द भएको सुनियो। हाम्रा थुप्रै मुद्दा अझै विचाराधीन छन्। एकदिन पक्कै पनि अदालतबाट हामीले न्याय पाउँछौं, उनले भने।"
सुनसरी ४ मा ज्ञानेन्द्रबहादुर कार्की ३९९ मतले अगाडि,सुनसरी : सुनसरी निर्वाचन क्षेत्र नम्बर ४ मा प्रतिनिधिसभा सदस्य उम्मेदवार नेपाली कांग्रसका ज्ञानेन्द्रबहादुर कार्कीले अग्रता कायम राखेका छन्। पछिल्लो मतपरिणामअनुसार सत्ता गठबन्धनका साझा उम्मेदवार कार्कीले ३९९ मतले अग्रता लिएका हुन्। सञ्चार मन्त्रीसमेत रहेका कार्कीले २६ हजार ७६० मत प्राप्त गर्दा एमालेका जगदिश प्रसाद कुसियैतले २६ हजार ३६१ मत प्राप्त गरेका छन्। दुई उम्मेदवारबीच कडा प्रतिष्पर्धा देखिएको छ। मतगणना जारी छ।
"मतदाता भेट्दै पूर्वमन्त्री पोखरेल, भन्छन् : चुनाव हारे पनि तपाइँहरुको मतलाई हार्न दिन्नँ","जनकपुरधाम : महोत्तरी क्षेत्र नं १ का प्रत्यासी गिरिराजमणि पोखरेलले निर्वाचन पश्चात गाउँगाउँमा पुग्ने अभियानलाई तीव्रता दिएका छन् । सम्पन्न प्रतिनिधि र प्रदेशसभाको निर्वाचनमा गठबन्धनका उम्मेदवारद्वय गिरिराजमणि पोखरेल र पिताम्बर महतो जनताको घरघरमा गएर मुस्कान सहित मतदातालाई धन्यबाद दिएका हुन्। महोत्तरीको बर्दिबास नगरपालिका वडा नं १ मा पुगेका महतोले मतदातालाई धन्यवाद सहित जनअपेक्षा संकलन वडागत रुपमा सुरु गरिएको बताए । उनले भने, जनता, मतदातासँग कतिबेला भेटुम भएको छ, अधैर्य प्रतिक्षामा छु, म निर्वाचन क्षेत्रको हरेक वडा र गाउँगाउँमा जनताको जनअपेक्षा संकलन गरेर अघि बढ्छु । अन्तर्मनैदेखि धन्यवाद ! मतदाता र सबै सहृदयी मनहरुलाई । प्राविधिक रुपमा पराजित भएँ तर तपाईंले मनदेखि रोजेर मलाई मत दिनुभएको छ, म ती प्रत्येक मतको सम्मान गर्दछु । मैले हारे पनि तपाईंको प्रत्येक मतलाई हार्न दिने छैन । यही मेरो सङ्कल्प हो, पूर्व मन्त्री पोखरेलले यस क्षेत्रको जनताको लागि थालनी गरेको कामको पूर्णताका लागि जनप्रतिनिधि नरहे पनि निरन्तर क्रियाशील रहने प्रतिबद्धता व्यक्त गरे । नेकपा माओवादी केन्द्रका उपमहासचिव समेत रहेका पोखरेलले निर्वाचनमा विजय र पराजय प्राविधिक कुरा भएकोले जनतासँगको सामिप्यतासँग जोडिएर निरन्तर सहकार्यमा रहने बताए । उनले भने, संविधान र लोकतन्त्रको रक्षाका लागि निरन्तर जनताको माझमा रहेर समस्या समाधान गर्ने कुरामा सधै प्रतिबद्ध रहनेछु ।"
के हो स्याङ्जाको फर्जी मतदान विवाद ?,"प्रतिनिधिसभा र प्रदेशसभा निर्वाचनको परिणाम अन्तिम चरणमा छ। तर, तीन क्षेत्रमा मतगणना विवादमा छ। ती हुन् स्याङ्जा २, दोलखा र बाजुरा। तीमध्ये स्याङ्जा २ को आज यहाँ परिचर्चा गरिनेछ। यहाँ तीनवटा मतदान केन्द्रमा कांग्रेसले पूरै कब्जा गरेर मतदान गरेको आरोप लगाएको छ। कांग्रेसले भने यसलाई अस्वीकार गर्दै तत्काल गणनाका माग राखेको छ। यो विषय १० दिनदेखि निर्वाचन आयोगले अनिर्णयको बन्दी बनाएको छ। यसैलाई लिएर दुवै पक्षले सडक आन्दोलन गर्दै आएका छन्। वालिङ नगरपालिका कार्यालय वरपर एमालेले ९ दिनदेखि र नेपाली कांग्रेसले ८ दिनदेखि दिनभर नाराबाजीसहित आन्दोलन गर्दै आएका छन्। मतपेटिका रुँग्न ठूलो संख्यामा सुरक्षाकर्मी परिचालन गरिएको छ। खास समस्या के हो ? यसबारे हामीले दुवै दलका जिल्ला नेतृत्वसँग जिज्ञासा राखेका छौं। यही सेरोफेरो एमालेका जिल्ला अध्यक्ष सूर्यप्रसाद गैरे (पारस) र कांग्रेसका कार्यवाहक जिल्ला सभापति केदार काफ्लेसँग अन्नपूर्ण पोस्ट्का भवानी अधिकारीले गरेको कुराकानी : विगत ९ दिनदेखि आन्दोलनरत हुनुहुन्छ। आन्दोलन केका लागि हो ? नेपाली कांग्रेस समर्थित व्यक्तिहरूले चापाकोट नगरपालिकाका ३, ४ र ५ नम्बर वडामा रहेका मतदान केन्द्र कब्जा गरी मतदान गरे। त्यही कारण पुनः मतदानको माग गरिएको हो। जिल्लामा ६१ प्रतिशत मत खसेको छ। तर, चापाकोटमा ९५ प्रतिशत खस्यो। कसरी ? मतदान केन्द्र कब्जा गरेका भन्ने प्रशस्त आधार पनि छन् हामीसँग। हामीले पुनः मतदानको माग गरेका छौं। पहिल्यैदेखि हुँदै आएको बुथ कब्जालाई रोक्नु हाम्रो उद्देश्य हो। तपाईंहरूको आन्दोलनको उद्देश्य के हो ? के यसले समाधान दिन्छ ? नेपाली कांग्रेस र नेकपा एमाले जस्ता लोकतान्त्रिक पार्टीहरू मिलेर अघि बढ्नुपर्नेमा एक आपसमा खनिएर कांग्रेसविरुद्ध एमालेले र एमालेले कांग्रेसविरुद्धको उजुरी दर्ता गर्नुभएको छ। आखिर किन ? हाम्रो लडाइँ भनेको विधिको लडाइँ हो। लोकतन्त्रको सुन्दर पक्ष भनेको नै आवधिक मतदान हो। जसको उपयोग सबैले गर्न पाउनुपर्छ भन्ने हो। लोकतन्त्रमा मतदानबाट आफना जनप्रतिनिधि चयन गर्न पाउन भन्ने हाम्रो आशय हो। यसमा बाधा हुनुहुँदैन। धाँधली हुनु हुँदैन। राजनीतिक दलहरू आरोप प्रत्यारोपमै लाग्दा आम मतदातालार्ई समस्यामा पारेकोे छ। कयौं व्यक्तिका काम ठप्प भएका छन्। व्यवसाय र रोजगारमा धक्का लागेको छ भने अब यसको निकासका लागि के गरिनुपर्छ ?पुनः मतदानका प्रक्रिया अघि बढाउनुपर्छ। स्याङ्जाका २ निर्वाचन क्षेत्र मध्ये १ को नतिजा सार्वजनिक भएर, विजयोत्सव मनाइएका छन् भने निर्वाचन अधिकृतको कार्यालयले प्रमाणपत्र समेत प्रदान गरिसकेको अवस्थामा तपाईंहरू दुवै दलले आआफ्ना दम्भ त देखाइरहनु भएको छैन ? अनि, निकास के ? निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदान केन्द्र अधिकृतलगायत सरोकारवाला सबैसंग जानकारी लिएर फर्किसकेको अवस्था छ। आशा छ अब छिट्टै निकास आउनेछ। कांग्रेसले बुथ कब्जा गरेकै छैन भन्छ। कब्जा भएका आधार तपाईंसँग के छन् ? स्याङ्जामा औषतमा ६१ प्रतिशत मत खसेको हो। तर, चापाकोटमा ९५ प्रतिशतभन्दा बढी मत खसेको छ। गाउँमा भएमामध्ये कयौं विदेशमा छन् भने कयौं मरेर गएका छन्। जसका कारण हामीले यसो भन्दै आएका हौं। मतगणना सकिनुपर्ने बेला भयो। ८ दिनदेखि आन्दोलनरत हुनुहुन्छ। यो केका लागि हो ? मतदान शान्तिपूर्ण तरिकाले सम्पन्न भएको थियो। मतदान सम्पन्न भई मतपेटिका लाहाछाप लगाएर निर्वाचन अधिकृतको कार्यालयमा मतदान अधिकृतले बुझाएकाले यथाशीघ्र गणना गर्न माग गर्दछौं। मतदानका बेला मतदान केन्द्र वरपर राजनीतिक दलका कार्यकर्ता र मतदाताबीच कुनै वादविवाद, झैंझगडा भएको छैंन। शान्तिपूर्ण तरिकाले भएको चुनाव केका लागि दोहोरयाएर गर्न खोजेको हो, बुझ्न सकिएको छैंन। स्याङ्जाका कुनै पनि मतदान केन्द्रमा धाँधली भएको छैन। राष्ट्रिय र अन्तर्राष्ट्रिय पर्यवेक्षकले पर्यवेक्षण गरेका छन्। सरकारले शान्ति सुरक्षाको कडा प्रबन्ध मिलाएको थियो। निर्वाचन अनुगमन गर्ने छुट्ट संयन्त्र गठन गरिएको थियो। सबै ठाउँमा राजनीतिक दलका एजेन्ट थिए। प्रक्रियामा सबै सहमत भएका हुन्। अनि, के का पुनः मतदान। एमाले र कांग्रेसतर्फका प्रतिनिधिले मुुचुल्कामा सहिछाप गरेका छन्। सम्पूर्ण प्रक्रिया पूरा गरी विधिपूर्वक मतगणनास्थलमा मतपेटिका थन्क्याइएको छ। यसकारण तत्काल मतगणना गर्नुपर्ने हाम्रो माग हो। तर, एमालेले त त्यसलाई मानिरहेको छैन। केही नभई विरोध भएको पक्कै होइन होला ? यहाँ आरोपप्रत्यारोप भन्ने कुरा आउँदैन। निर्वाचन आयोगले दिएका निर्देशनबमोजिम सबैले आआफना जिम्मेवारी पूरा गरेर शिलबन्दी गरिएका मतपेटिका भित्रिएको अवस्थामा आफ्ना पक्षमा मत कम पयो भन्ने अनुमानका आधारमा पुनःमतदानको माग उठाइएको छ। उसो भए समाधान के ?कहिलेसम्ममा सल्टिएला यो विवाद ? कोठामा थन्क्याएका मतपेटिका तत्काल गणना गर्नुपर्छ। निर्वाचन आयोगबाट खटाइएका कर्मचारीहरू आएर स्थलगत अध्ययन, अवलोकनसहित उम्मेदवार, राजनीतिक दल, सुरक्षाकर्मी, मतदानकेन्द्र अधिकृतलगायत सरोकारवाला सबैसँग जानकारी लिएर फर्किसकेको अवस्था छ। आशा छ आजभोलिमै निकास आउनेछ। मृत्यु भइसकेका व्यक्ति र विदेशमा रहेकाले समेत मतदान गरे भन्ने एमालेको भनाइबारे तपाईं के भन्नुहुन्छ ?कांग्रेस मात्र नभई यो सम्पूर्ण स्याङ्जावासीलाई बदनाम गराउने प्रपञ्च हो। विगतका निर्वाचनहरूमा नेकपा एमालेले तुलसीभन्ज्याङ्, पेलाकोट, सिर्सेकोट, चण्डीभन्ज्याङ्का मतदान केन्द्रमा बुथ कब्जा गरी मत खसाल्दै आएको थियो। यसपटक सुरक्षाको कडा प्रबन्धका कारण चाहेजति मत खसाल्न नपाएपछि कांग्रेसमाथि कब्जाको आरोप लगाइएको हो। मृत्यु भएका र विदेशमा भएकाको समेत मत खसालिएको भन्ने गरेका छन्। यो सरासर गलत आरोप हो। जसलाई उनीहरूले मृतक र विदेशमा रहेका भनेका छन्, ती यहीं छन्। जीवित छन्। उनीहरू हाम्रो सम्पर्कमा आएका छन्। उनीहरूलाई सशरीर चापाकोटमा उपस्थित गराई उनीहरूका धारणा सार्वजनिक गर्ने तयारीमा छौं। जिउँदो व्यक्तिलाई मृतक भनेर भन्न सक्ने जस्ता हर्कत यहाँ भएका छन्।"
"काठमाडौं उपत्यका विकास प्राधिकरणले भन्यो, अतिक्रमण गरेर बनाइएका संरचना ३५ दिनभित्र हटाऊ","काठमाडौं : काठमाडौं उपत्यका विकास प्राधिकरणले जग्गा अतिक्रमण गरेर बनाइएका सबै संरचना ३५ दिनभित्र हटाउन भनेको छ । प्राधिकरणले बुधबार एक सूचना जारी गर्दै काठमाडौं उपत्यका भित्रका सरकारी, पर्ति, ऐलानी तथा खोलाको मापदण्ड बमोजिमका जग्गालाई अतिक्रमण गरी निर्माण गरिएका अनाधिकृत संरचना ३५ दिनभित्र खाली गर्न आह्वान गरेको हो। नायक विकास आयुक्तबाट जारी सूचनामा भनिएको छ, उपत्यकाका नगरहरुको पुनर्निर्माण, विकास र विस्तार मार्फत काठमाडौं उपत्यकालाई व्यवस्थित गर्ने उद्देश्यका साथ उपत्यकामा योजनावद्ध भौतिक विकासका लागि आधारभूत मापदण्ड तय गर्न काठमाडौं उपत्यका विकास प्राधिकरण ऐन, २०४५ को दफा ३ बमोजिम काठमाडौं उपत्यका विकास प्राधिकरणको स्थापना भएको र उक्त मापदण्डको कार्यान्वयन सम्बन्धमा नियमित, नियन्त्रण र निषेध गर्ने अधिकार काठमाडौं उपत्यका विकास प्राधिकरण ऐन, २०४५ को दफा ८ बमोजिम यस प्राधिकरणमा रहेकाले काठमाडौं उपत्यका भित्रका सरकारी, पर्ति, ऐलानी तथा खोलाको मापदण्ड बमोजिमका जग्गालाई अतिक्रमण गरी निर्माण गरिएका अनाधिकृत संरचना ३५ दिनभित्र खाली गरी सो को जानकारी यस प्राधिकरणलाई गराउन यो सूचना प्रकाशन गरिएको छ । नहटाएको खण्डमा अतिक्रमण गरी निर्माण गरिएका संरचना प्राधिकरणले हटाउँदा वा भत्काउँदा लागेको लागत सम्बन्धित व्यक्ति वा संस्थाबाट असुल उपर गरिने चेतावनी दिएको छ।"
बागलुङका १८ उम्मेदवारको जमानत जफत,"बागलुङ : प्रतिनिधिसभा तथा प्रदेशसभा निर्वाचनमा बागलुङका १८ उम्मेदवारको धरौटी रकम जफत भएको छ। जिल्लामा ३१ जनाले चुनावी प्रतिस्पर्धा गरेका थिए। दुई प्रतिनिधिसभा र चार प्रदेशसभा निर्वाचन क्षेत्र रहेको बागलुङमा प्रतिनिधिसभा सदस्यतर्फ ८ र प्रदेशसभा सदस्यतर्फ १० जना उम्मेदवारको धरौटी रकम जफत भएको जिल्ला निर्वाचन कार्यालय बागलुङ सूचना अधिकारी गोकुल शर्मा जानकारी दिए। शर्माले क्षेत्र नम्बर १ मा प्रतिनिधिसभाका ३ जना र प्रदेशसभाका ५ जनाको जमानत जफत भएको बताए। ६ जना उम्मेदवार रहेको क्षेत्र नं १ प्रतिनिधिसभा सदस्यमा राष्ट्रिय प्रजातन्त्र पार्टीका उम्मेद्वार लक्ष्मी प्रसाद सापकोटा, नेपाली कांग्रेस बिपीका उमेद्वार सिवलाल सापकोटा र स्वतन्त्र उम्मेद्वार चन्द्रबहादुर क्षत्रीको जमानत जफत भएको छ। उनीहरुले बदर मतभन्दा पनि कम मत प्राप्त गरेका छन्। एक हजार ६ सय ६९ बदर मत रहेको यस क्षेत्रमा राप्रपाका सापकोटाले ९ सय ३, काँग्रेस विपीका सापकोटाले १ सय २५ र स्वतन्त्र क्षेत्रीले १ य ९३ मत प्राप्त गरेका छन्। ९ हजार ६ सय ६६ मतदाता मध्य यस क्षेत्रमा ५२ हजार ३ सय ९२ मत खसेको थियो भने ५ हजार ७ सय २३ मत सदर रहेको सूचना अधिकारी शर्माले बताए। यस क्षेत्रको प्रदेश क मा पाँच जना उम्मेदवार मध्य तीन जनाले जमानत जोगाउन सकेनन्। ५० हजार २ सय ८० मतदाता मध्य २८ हजार ८ सय ५७ मत खसेको यस क्षेत्रमा राप्रपाका डिल्लीप्रसाद आचार्य (१४५१), सामाजिक एकता पार्टीका भक्त बहादुर विक (३०७) र स्वतन्त्र उम्मेदवार दिपेन्द्र हमाल (१४९)को जमानत जफत भएको सूचना अधिकारी शर्माले बताए। उनले यस क्षेत्रमा ६३४ मत बदर भएको जानकारी दिए। यस्तै प्रदेश खमा राप्रपाका गोविन्द सापकोटा र मंगोल नेशनल अर्गनाइजेसनका सहविर थापाको जमानत जफत भएको छ। सापकोटाले ६ सय ३० र थापाले २ सय २५ मत मात्रै पाए। यो क्षेत्रमा २१ हजार ५ सय २२ मत सदर हुँदा ५ सय ७९ मत बदर रहेको छ। बागलुङ क्षेत्र नम्बर २ मा प्रतिनिधिसभा र प्रदेशसभामा उम्मेदवार दिएका १६ उम्मेदवार मध्ये १० जना उम्मेदवारको जमानत जफत भएको छ। क्षेत्र नम्बर २ को प्रतिनिधिसभाका ५ जना र प्रदेशसभाका ५ जनाको जमानत जफत भएको सूचना अधिकारी शर्माले बताए। शर्माले ७ जनाको उम्मेदवारी रहेको क्षेत्र नम्बर २ मा राष्ट्रिय स्वतन्त्र पार्टीका उम्मेदवार तिला खत्रीसहित पाँच जनाको जमानत जफत भएको बताए। उनले खत्रीले २ हजार ३ सय २५, नेपाल दलित पार्टीका टेकप्रसाद कामीले २२३, राष्ट्रिय जनमुक्ति पार्टीका चित्र्रप्रसाद गुरुङले १०९, स्वतन्त्र तुलसीराम अर्यालले ४०७ र डिल बहादुर कार्कीले ३७ मत प्राप्त गरेकाले उनीहरुको जमानत जफत भएको बताए। बागलुङ२ मा ४८ हजार ६० मत सदर र ३ सय ७५ मत बदर मत छ। यस्तै क्षेत्र २ प्रदेशसभा खका पाँच जनाले जमानत जोगाउन सकेनन्। ७ जनाको प्रतिस्पर्धा रहेको प्रदेश खमा नेपाल दलित पार्टीका टेक प्रसाद कामीले २७७, मंगोल नेशनसल अर्गनाइजेशनका तारा बहादुर घर्ती मगरले २३७, जनता समाजवादी पार्टीका गंगाबहादुर घर्तीले ४४, स्वतन्त्र नरबहादुर गुरुङले ३४१ र दुर्गादेवी घर्ती मगरले ६ मत प्राप्त गरेका छन्। उनीहरु सबैको जमानत जफत भएको सूचना अधिकारी शर्माले बताए। यस क्षेत्रमा २२ हजार ६ सदर मत र १ हजार २ सय १५ बदर मत रहेको छ। धरौटी रकम जोगाउन उम्मेदवारहरूले आफ्नो क्षेत्रमा खसेको कुल मतमध्ये सदर मतमा १० प्रतिशत मत ल्याउनुपर्ने कानुनी प्रावधान छ। १० प्रतिशत मत ल्याउने नसक्ने उम्मेदवारको धरौटी जफत भएको न्यौपानेले बताए। प्रतिनिधिसभा सदस्यतर्फ १० हजार र प्रदेशसभा सदस्यतर्फ ५ हजार उम्मेदवार दर्ता शुल्क तोकिएको थियो। आयोगले तोकिएको रकममध्ये महिला, दलित, अल्पसङ्ख्यकको हकमा ५० प्रतिशत उम्मेदवार दर्ता शुल्क छुट दिएको थियो। सोही अनुसारको धरौटी रकम जफत भएको उनले बताए।"
"सुनसरी  ४ मा ज्ञानेन्द्र कार्कीको अग्रता, पछ्याउँदै जगदिश कुसियैत",सुनसरी : सुनसरी निर्वाचन क्षेत्र नम्बर ४ मा कडा प्रतिस्पर्धा भइरहेको छ। पछिल्लो मत परिणाम अनुसार नेपाली काँग्रेसका उम्मेदवार ज्ञानेन्द्र बहादुर कार्कीले अग्रता लिएका छन्। मन्त्री कार्कीले २६ हजार ५३० मत ल्याउँदा एमालेका जगदिश प्रसाद कुसियैतले २६ हजार १९८ मत प्राप्त गरेका छन्। सत्ता गठबन्धनका उम्मेदवार कार्की र कुसियैतको ३३२ मतान्तर रहेको छ। अहिले हरिनगर सिकारी टोल र भोक्राहा नरसिंह ८ सोनियाहीको मत गणना जारी रहेको छ।
विजय गच्छदार ३० वर्षपछि पराजित,"धरान : सुनसरी क्षेत्र नम्बर ३ मा एमालेकी भगवती चौधरीको उदय भएको छ । प्रतिनिधिसभा सदस्य निर्वाचनमा कांग्रेस नेता विजय गच्छदारको विरासत भत्काउदै चौधरीले संसद् भवन प्रवेश पाएकी छन्। तेस्रोपटकको अथक प्रयासमा भगवतीले पूर्वउपप्रधानमन्त्री तथा कांग्रेस नेता गच्छदारलाई भारी मतान्तरले पराजित गर्दै प्रतिनिधिसभा सदस्यमा निर्वाचित भएकी छन्। भगवतीले ४० हजार ७ सय ८८ मत प्राप्त गरिन् भने उनका निकटतम प्रतिद्धन्द्वी गच्छदारले ३५ हजार ६ सय मत प्राप्त गरे। २०४८ को निर्वाचनपछि लगातार ६ पटक निर्वाचन जितेका गच्छदारको सातौंपटक निर्वाचन जित्ने सपना अधुरो बन्यो। गच्छदारले २०७० को दोस्रो संविधानसभा र २०७४ सालको निर्वाचनमा भगवतीलाई थोरै मत अन्तरले पराजित गरेका थिए। यस अगाडिका निर्वाचनमा भगवतीलाई पराजित गरेका विजयले यसपटक माओवादी, एसलगायतको दलसँगको चुनावी तालमेल हुँदासमेत सहज जित निकाल्न असफल रहे। कांग्रेस छाड्दासमेत दुई निर्वाचन जितेका उनलाई भगवतीले संसद् भवन प्रवेशमा पूर्णविराम लगाइदिइन्। एमालेकी केन्द्रीय सदस्य लक्ष्मी गौतमले पटकपटक निर्वाचन जितेका विजयदेखि सुनसरी क्षेत्र नम्बर ३ का जनता दिक्क बनेर यसपटक परिवर्तनको पक्षमा मत हालेका कारण भगवतीको जित भएको बताउँछिन्। उनले बलियो सत्ताा गठबन्धन दलको चुनावी तालमेललाई एमालेले सहज रूपमा पराजित गरी चुनावी नतिजा आफ्नो पक्षमा पारेको बताइन्। फरवार्ड माइक्रो फाइनान्स वित्ताीय संस्था सञ्चालन गर्दै आएकी भगवती चौधरी सुनसरी४ मा राम्रो पकड जमाउने महिला नेत्री हुन्। प्रत्येक टोलमा महिलाहरूलाई एकीकृत गरी फरवार्डबाट लगानी गर्दै आएकी उनलाई निर्वाचन जित्न एमालेको संगठनभन्दा यही वित्ताीय संस्थाले सहयोग पुर्याएको स्थानीयको भनाइ छ। विजयले कांग्रेसका पुराना र युवा पुस्ताका नेताकार्यकर्तालाई संगठित गर्न नसक्दा पराजित हुनुपर्यो। चुनावताका आफ्ना भित्रिया कार्यकर्तालाईसमेत खुसी पार्न नसक्दा उनी पराजयको सिकार बने। विजयलाई ललिता निवास जग्गा प्रकरणमा मुछिनु, एउटै व्यक्ति सात पटकसम्म चुनावमा प्रतिस्पर्धा गर्नु, आफ्ना एस म्यान लाई मात्र च्याप्नु, इटहरी क्षेत्रबाट जहिल्यै नेता कल्पना चौधरीलाई मात्रै च्याप्नु र पुराना सहयोगी प्रदीप चौधरीले स्वतन्त्र उम्मेदवारी दिनु उनका हारका प्रमुख कारण हुन्। भगवती चौधरीले तीनपटकको प्रयासमा जनताले आफूलाई निर्वाचित गराएको भन्दै खुसी व्यक्त गरिन्। उनले सुनसरी क्षेत्र नम्बर ३ को विकासका लागि आफूले महत्वपूर्ण भूमिका निर्वाह गर्ने बताइन्।"
प्रधानमन्त्री बन्न कांग्रेसमा रस्साकस्सी,"काठमाडौं : कांग्रेसबाट प्रधानमन्त्री बन्न आकांक्षा देखाउने ६ नेताले चुनाव जितेका छन्। जो संसदीय दलका नेता बन्ने दौडमा जुट्न थालेका छन्। संविधानको धारा ७६ (१)मा राष्ट्रपतिले प्रतिनिधिसभामा बहुमतप्राप्त संसदीय दलको नेतालाई प्रधानमन्त्री नियुक्त गर्ने र उनकै अध्यक्षतामा मन्त्रिपरिषद् गठन हुने व्यवस्था छ। पार्टी सभापति शेरबहादुर देउवा, नेताहरू रामचन्द्र पौडेल, डा शेखर कोइराला, प्रकाशमान सिंह, डा शशांक कोइराला र महामन्त्री गगनकुमार थापा मुख्य आकांक्षी देखिएका छन्। जसमध्ये पार्टीमा पकड भएका र टिकट वितरणमा अधिकांश आफू पक्षका नेता चयन गरेका देउवाको सम्भावना बलियो देखिन्छ। प्रधानमन्त्री र पार्टी सभापति भएका कारण पनि देउवालाई नै पुनः प्रधानमन्त्री बन्न सहज हुने बताउँछन् राजनीतिक विश्लेषक पुरञ्जन आचार्य। त्यसपछिको बलियो संभावना भएका नेता हुन् डा शेखर कोइराला। तर, उनी यो विषयमा बोलेका छैनन्। मोरङमा भएको बिजय जुलुसलाई सम्बोधन गर्दै उनले संसदीय दलका नेतामा दाबी गर्ने या नगर्ने विषयमा निर्वाचनको पूर्णनतिजा नआइञ्जेल केही नबोल्ने बताए। उनले सञ्चारकर्मीसँग भने, नतिजा आइसकेको छैन। समानुपातिकको पूर्णनतिजा आइसकोस् अनि पार्टीभित्र र सभापतिज्यूसँग बसेर यस विषयमा कुरा हुन्छ। उनले पार्टीमा १४औं महाधिवेशनयता संस्थापन इतर समूहको नेतृत्व गरिरहेका छन्। महाधिवेशनमा ४३ प्रतिशत मत प्राप्त गरेका उनको क्रियाशीलता र भूमिका महाधिवेशनपश्चात् अझै चुलिएको छ। त्यसकारण पनि प्रधानमन्त्रीमा कांग्रेसभित्रै अबको नेतृत्व कसको हातमा भन्ने कुराले विशेष अर्थ राख्छ। उनी मोरङ ६ बाट फराकिलो मतान्तरसहित विजयी भएका छन्। प्रत्यक्षतर्फ टिकट दिलाउन कोइरालाले पहल गरेका संस्थापनइतरका धेरै नेताले निर्वाचन जितेका छन्। महामन्त्री थापा भने प्रधानमन्त्री पदको दाबीसँगै कार्यदिशा र खाकासहित चुनावी मैदानमा उत्रिएका थिए। कांग्रेसकै संस्थापन इतर समूहका एक नेताले भने, संसदीय दलका नेताका लागि गगनजी निकै गहिराइमा पुगेर तयारीमा जुट्नुभएको छ। अहिलेको तयारी हेर्दा पछि हट्नुहुन्छ जस्तो लाग्दैन। पार्टीभित्रै पुस्तान्तरणको चाहना भएका साथीहरूले गगनजिको नेतृत्व चाहन्छन्। विश्लेषक आचार्यका अनुसार कांग्रेसले पार्टीमा रूपान्तरण र पुस्तान्तरण चाहने हो भने थापाको सम्भावना बलियो छ। थापाले अन्य पार्टीका युवा नेताको साथ पाउने अपेक्षा राखेको जनाइएको छ। झापा १ बाट निर्वाचित अर्का महामन्त्री विश्वप्रकाश शर्मा थापाकै पक्षमा देखिएका छन्। दुवै महामन्त्रीको एकजुटले अर्थ राख्ने अर्का राजनीतिक विश्लेषक डा शारदाप्रसाद पराजुली बताउँछन्। पराजुली भन्छन्, गगन, विश्वप्रकाश, डा चन्द्र भण्डारी र प्रदीप पौडेलजस्ता नेताको साथले राष्ट्रिय राजनीतिमा मात्रै नभएर नेपाली कांग्रेसको आन्तरिक राजनीति र पार्टीको शक्ति समीकरणमा पनि विशेष महत्व राख्छ। अहिलेसम्म दलको नेताका लागि पहिलो दाबी महामन्त्री थापाले पेस गरेका छन्। काठमाडौं ४ बाट निर्वाचित हुनेबित्तिकै उनले अब आफू दलको चुनाव लड्ने तयारीमा लाग्ने बताएका थिए। पार्टी र सरकारको प्रमुख कार्यकारी पदमा नपुगेका नेता पौडलले पनि प्रधानमन्त्री पदमा अब आफ्नो विकल्प नरहेको इच्छा व्यक्त गर्दै आएका छन्। पार्टीको १४औं महाधिवेशनमा पौडेलको नेतृत्वमा संस्थापन इतर समूह जान नमानेपछि उनले आफ्नो मौन समर्थन देउवालाई गरेका थिए। त्यसको फाइदा पौडेलले टिकट वितरणमा केही हदसम्म उठाउन सके। पौडेलले तनहुँ १ बाट चुनाव जितेपछि पार्टीभित्रका सबै पक्ष र समूहले आफूलाई समर्थन गरून् भन्ने चाहना राखेको उनीनिकट कार्यकर्ता बताउँछन्। यद्यपि पौडेलले चाहेजस्तो दुवै पक्षले उनलाई दलका नेतामा अघि सार्ने सम्भावना भने न्यून देखिन्छ। १४औं महाधिवेशनमा सभापतिको सर्वसम्मत उम्मेदवार नबनाइएपछि उनी अहिले दुवैतिर खुलेका छैनन्। त्यसकारण पनि पौडेललाई गाह्रो छ। १४औं महाधिवेशन हुँदाका दिनसम्म इतरको नेतृत्व गरेका पौडेल महाधिवेशन सकिँदा नसकिँदै शक्तिविहीन नै बन्न पुगेका थिए। यद्यपि महाधिवेशनपछि देउवाले उनलाई सँगै लिएर हिँडेका छन्। पूर्वमहामन्त्री डा शशांक कोइरालाले पनि अबको प्रधानमन्त्रीका रूपमा आफ्नो विकल्प नभएको बताउँदै आएका छन्। महाधिवेशनमा डा शेखरलाई छोडेर देउवालाई सहयोग गरेका बीपीपुत्र डा शशांकले अब आफूलाई प्रधानमन्त्री बन्नमा देउवाले सघाउनेमा विश्वस्त देखिन्छन्। यद्यपि उनी कुन कित्ताको भनेर खुलेका भने छैनन्। उनले पूर्वी नवलपरासीबाट चौथो जित हासिल गरेका हुन्। चुनावी नतिजा सार्वजनिक भएसँगै जनतालाई सम्बोधन गर्ने क्रममा उनले भने, म प्रधानमन्त्रीको दाबेदार हुँ, नत्र राजनीति किन गर्ने ? म प्रधानमन्त्री बन्ने प्रशस्त आधार छ। चारपटक चुनाव जितेको छु। योभन्दा बढ्दा के चाहियो ? राजनीतिक दृष्टिकोणले परिपक्व छु। मसँग साथीहरू पनि छन्। मेरो सिफारिसमा आपत्ति हुँदैन। अर्का पूर्वमहामन्त्री प्रकाशमान सिंह पनि प्रधानमन्त्रीका आकांक्षी छन्। काठमाडौं १ मा रवीन्द्र मिश्रलाई झिनो मतान्तरले पराजित गरेका सिंहले आफू प्रधानमन्त्रीका लागि सबै हिसाबले सक्षम रहेको बताउँदै आएका छन्। सिंह पार्टीको १४औं महाधिवेशनमा देउवाविरुद्ध सभापतिमा उठेका थिए। यद्यपि दोस्रो चरणमा भने उनले देउवालाई नै सहयोग गरे। उनलाई महाधिवेशनमा सहयोग गरेको गुनस्वरूप देउवाले आफूलाई नै प्रधानमन्त्रीमा सहयोग गर्ने अपेक्षा राखेका छन्। त्यसो त पार्टीभित्रै अन्य नेताको तुलनामा कम अंकगणित भएका द्वय नेता कोइराला र सिंहको प्रधानमन्त्रीका लागि भरपर्दो भरोसा देउवा हुन्। प्रधानमन्त्रीसमेत रहेका देउवाले आफ्नो विकल्पमा अन्य कुनै पनि नेतालाई अघि सारेका छैनन्। २०७४ सालमा पनि देउवा संसदीय दलका नेता थिए। देउवा डडेलधुराबाट विजयी भए सँगै पुनः संसदीय दलका नेता बन्ने ढोका खुलेको छ। प्रधानमन्त्री बन्न संसदीय चुनाव जित्नुपर्छ र संसदीय दलको नेता चुनिनुपर्छ। एकल बहुमत नआए अन्य दलको पनि साथ लिन सक्नुपर्छ। त्यसो त देउवानिकट एक नेताले भने संसदीय दलको नेता देउवाजी नै हो। संसदीय दलमा पनि उहाँकै बहुमत हुन्छ। पार्टीभित्रका प्रधानमन्त्रीको दाबी गर्ने साथीहरूले पार्टी बलियो बनाउनतर्फ लाग्नुहुन्छ। कार्यवाहक पार्टी सभापति भएका बेला कृष्णप्रसाद भट्टराई, महामन्त्री भएका बेला गिरिजाप्रसाद कोइराला तथा केन्द्रीय सदस्य भएका बेला शेरबहादुर देउवा संसदीय दलको नेता बन्दै प्रधानमन्त्री बनेको नेपाली कांग्रेसको इतिहास भने छ।"
ककपिटमा धुँवा देखिएपछि बैंकक उडेको निगमको जहाज बंगलादेशमा आकस्मिक अवतरण,"काठमाडौं : काठमाडौंदेखि बैंककका लागि उडेको नेपाल वायुसेवा सेवा निगमको जहाज बंगलादेशमा आकस्मिक अवतरण गरेको छ। ककपिटमा धुँवा निस्किएपछि ३:३७ मा उडेको न्यरोबडी अल्फा किलो व्हिस्की बंगलादेशको सीजीपी एयरपोर्टमा आकस्मिक अवतरण गरेको निगमका सहप्रवक्ता गणेश घिमिरेले जानकारी दिए। उनका अनुसार ककपिटमा धुँवाजस्तो देखिएपछि बैंकक उडेको विमान डाइभर्ट गरेर बंगलादेश अवतरण गरेको थियो। विमानमा १५२ जना यात्रु सवार रहेको घिमिरेले बताए। 'जहाजको ककपिटमा धुँवाजस्तो देखिएपछि विमान बंगलादेश डाइभर्ट गरिएको हो। सामान्य समस्या समाधान भइसकेको छ। अहिले उक्त विमान बंगलादेशबाट बैंकका लागि उड्ने तयारीमा छ,' सहप्रवक्ता घिमिरेले अन्नपूर्णसँग भने।"
७९ किलो गाँजा बरामद,हेटौंडा : मकवानपुरको मनहरी गाउँपालिका वडा नम्बर६ स्थित कत्लेखोला भन्ने ठाउँबाट प्रहरीले ७९ केजी लागूऔषध गाँजा बरामद गरेको छ। डब्लुबी ५९ सी ६७३५ नम्वरको भारतीय ट्रक सडक छेउमा रोकेर गाँजा लोड गर्दै गरेको अवस्थामा आज बिहान उक्त परिमाणको गाँजा बरामद गरिएको जिल्ला प्रहरी कार्यालय मकवानपुरका प्रहरी नायव उपरीक्षक एवं प्रवक्ता टेकबहादुर कार्कीले जानकारी दिए। विषेश सूचनाको आधारमा प्रहरी गाँजा लोड हुँदै गरेको अवस्थामा पुगेको उनले बताए। ट्रक चालक फरार रहेको र थप अनुसन्धान भइरहेको बताए।
मुस्ताङका महिला उद्यमीको अवस्था बुझ्न अध्ययन,"जोमसोम: मुस्ताङका महिला उद्यमीको अवस्था बुझ्न अध्ययन थालिएको छ । मुस्ताङका महिला उद्यमीको अवस्था र उद्यम विकासमा थप प्रोत्साहित गर्ने उद्देश्यले दक्षिण एशियाली महिला विकास मञ्चको आर्थिक सहयोगमा केसियम कलेज काठमाडौंको अध्ययन टोली मुस्ताङ पुगेको छ। अध्ययन टोलीले कास्की ,तनहु, लमजुङ ,बाग्लुङ र त्यसपछि मुस्ताङमा अनुसन्धानात्मक अध्ययन सुरु गरेको छ । बदलिदो डिजिटल युगमा महिला उद्यमीलाई सहज वित्तिय कारोबार गर्न अनुसन्धानले सहयोग पुग्ने विश्वास रहेको मुख्य अनुसन्धानकर्ता रितेश ठाकुरले बताए । यो अनुसन्धानले मुस्ताङका महिला उद्यमीको वर्तमान अवस्था र उनीहरूलाई डिजिटल प्रविधिमा रुपान्तर गर्न टेवा पुग्ने उनले बताए ।"
सडक सञ्चालन नहुँदा उपभोग्य सामग्री लिन दुई दिनको पैदल !,"मुगु: असोज १९ गतेदेखि २४ गतेसम्म लगतार परेको वर्षाले गमगढीनाक्चेलाग्न सडक खण्डका विभिन्न भागमा पहिरो खस्यो । पहिरोले सडक अवरुद्ध भएपछि मुगुम कार्मारोङ गाँउपालिकाका धेरै विकास आयोजना अलपत्र परेका छन् । बाटो नहुँदा स्थानीयको दैनिकी पनि असहज बन्दै गएको छ । दैनिक उपभोग्य सामग्री लिन दुई दिनको पैदल हिँड्नुपर्ने बाध्यता छ । पहिरोले गमगढीनाक्चेलाग्ना सडकअन्तर्गत सालिम गाड, सुनात र भडडाँडीको सडक पहिरोले बगाएको छ । सडक अवरुद्ध हुँदा मुगुम कार्मारोङ गाँउपलिका६ रिउस बगरमा नेपाल पब्लिक कन्ट्रक्सनले निमार्ण थालेको १५ शय्या अस्पाताल, थोदुङ्ग क्यारभान जेबीले निमार्ण जिम्मा पाएको गमगढीनाक्चेलाग्ना सडकअन्तर्गत छायल माँग्री डाँडा सडक साथै मुगुम कार्मारोङ गाँउपालिका, प्रदेश, संघीय सरकार र अन्य गैर सरकारी संस्थाले सञ्चालन गरेका आयोजना अलपत्र छन् । दैनिक उपभोग्य सामग्री लिएर हिँडेका स्थानीय निर्माण सामग्री नहुँदा अलपत्र अस्पातल"
बैतडीमा एक युवतीको हत्या,बैतडी : बैतडीमा एक युवतीको घाँटी रेटी हत्या गरिएको छ। पञ्चेश्वर गाउँपालिका४ का धनी लुहारकी २१ वर्षीय छोरी माया लुहारको घाँटी रेटेको अवस्थामा शव फेला परेको हो। त्यस्तै सोही गाउँकी १५ वर्षीया नेहा लुहार गम्भीर घाइते अवस्थमा फेला परेकी छन्। उनको घाँटीमा धारिलो हतियार प्रयोग भएको प्रहरीले जनाएको छ। घटनाका विषयमा थप अनुसन्धान भइरहेको जिल्ला प्रहरी कार्यालय बैतडीका सूचना अधिकारी लोकराज जोशीले जानकारी दिए। घाइते अवस्थामा भेटिएकी नेहालाई उपचारका लागि धनगढी लगिएको आफन्तले बताएका छन्।
आमा समूहका पदाधिकारीको कुटाइबाट घाइते भएकी राईको मृत्यु,धरान: आमा समूहका पदाधिकारीको कुटपिटबाट घाइते भएकी उषा राईको मृत्यु भएको छ । धरानका एक व्यक्तिसँग अवैध सम्बन्ध राखेको भन्दै जनजागृत आमा समूहका पदाधिकारीले ४२ वर्षीया राईलाई कुटपिट गरेका थिए । कुटपिटबाट गम्भीर घाइते बनेकी राईको बीपी कोइराला स्वास्थ्य विज्ञान प्रतिष्ठान धरानमा उपचारका क्रममा निधन भएको हो । अवैध सम्बन्धको आरोप लगाउँदै आमा समूहका पदाधिकारीले गरेको कुटपिटबाट राईको निधन भएको प्रहरीको प्रारम्भिक अनुसन्धानबाट खुलेको सुनसरीका प्रहरी प्रमुख प्रभुप्रसाद ढकालले बताए । घटनामा संलग्न भएका ६ जनालाई प्रहरीले पक्राउ गरी अनुसन्धान थालेको छ ।
चुनावमा कानुनविपरीत बालबालिकाको प्रयोग,"काठमाडौं : दलका र स्वतन्त्र उम्मेदवार चुनावमा कानुनविपरीत बालबालिका र विद्यालयको व्यापक प्रयोग गरेको पाइएको छ। बालबालिका प्रयोगका २ सय १६ वटा घटना भेटिएको बालबालिका शान्तिक्षेत्र राष्ट्रिय अभियान (सिजप)ले जनाएको छ। २५ विद्यालय, १ विद्यालय बस र ४ शिक्षक प्रयोग भएको तथ्यांक छ। विभिन्न राजनीतिक दल तथा स्वतन्त्र उम्मेदवारबाट कुल २ सय १६ वटा घटनामध्ये प्रचारप्रसार तथा यालीमा १४४, घरदैलोमा १२, आमसभामा १८, प्रचारप्रसार सामग्रीमा १३ र कलाकारका रूपमा २८ वटा घटनामा बालबालिकाको प्रयोग गरिएको छ, सिजपका सचिवालय प्रमुख आत्माराम थापाले भने। बालबालिकाकेन्द्रित निर्वाचन अभियानअन्तर्गत निर्वाचन आचारसंहिता, २०७९ लगायत बालबालिकासम्बन्धी विद्यमान कानुनी प्रावधानको कार्यान्वयनका लागि पहल कदमी, सचेतीकरण, प्रचारप्रसार, मतदान अघि, मतदानको दिन र मतदान पश्चात्को अवधिमा बालबालिका तथा विद्यालयको प्रयोग भएका उनको भनाइ छ। दलगत रूपमासबैभन्दा बढी लोकतान्त्रिक वामगठबन्धन दलबाट ९८ ठाँउमा बालबालिकाको प्रयोग गरेको भेटिएको जनाइएको छ। एमालेबाट ७१, अन्य सात दलबाट ३४ र स्वतन्त्र उम्मेदवारबाट १३ घटनामा बालबालिकाको प्रयोग भएको पाइएको हो। विद्यालयको दलगत प्रयोगको अवस्था हेर्दा लोकतान्त्रिक बामगठबन्धन दलले १५ र एमालेले १० वटा घटनामा विद्यालयको प्रयोग गरेको पाइएको छ। बालबालिका र विद्यालय शान्तिक्षेत्र अवधारणाको व्यवहारिक कार्यान्वयन अझै प्रभावकारी हुन नसकेको, मतदान स्थलका लागि विद्यालयको विकल्प खोज्न आवश्यक रहेको तथा मानव अधिकार आयोग र सिजपको संयुक्त अनुगमन निर्वाचनमा बालबालिका तथा विद्यालय प्रयोग भए नभएको अवस्थाका साथै बाल संरक्षणसँग सम्बन्धित सवालहरूको उठानका हिसावले समेत प्रभावकारी भएको पाइएको उनले बताए। सिजपले जिल्ला जिल्लामा निगरानी गरेको थापाले बताए। उनले भने, निर्वाचन आचारसंहिताले राजनीतिमा बालबालिका प्रयोग गर्न रोकेको छ। प्रयोग गर्नेलाई ३ वर्ष कैदसहित जरिवाना भनेको छ। उनले निर्वाचन आयोग र मानव अधिकार आयोगमा उजुरी गरेको बताए। उजुरीपछि आयोगले कोमल ओली लगायतलाइ स्पष्टीकरण सोधेको छ। कारवाहि प्रक्रिया अगाडि बढाएको छैन। मानव अधिकार आयोगको तर्फबाट अनुगमन गरी सरकारलाई ध्यानाकर्षण भएको छ, थापाले भने। के छ कानुनी व्यवस्था ? कानुनी व्यवस्थाले बालबालिका तथा विद्यालयको दलगत राजनीतिक प्रयोग तथा परिचालनलाई निषेधित गरेको छ। बालबालिकासम्बन्धी ऐन, २०७५ को दफा ६६ को उपदफा (२) (छ) बमोजिम राजनीतिक प्रयोजनका लागि बालबालिकालाई संगठित गर्ने वा हड्ताल, बन्द, चक्काजाम, धर्ना वा जुलुसमा प्रयोग गर्ने कार्यलाई बालबालिका विरुद्वको कसुर मानिएको छ र यस्तो कसुर गर्ने जोसुकैलाई दफा ७२ को उपदफा (३) खण्ड (ख) बमोजिम पचहत्तर रुपैयाँसम्म जरिवाना र तीन वर्षसम्म कैदको सजाय तोकिएको। विद्यालय शान्तिक्षेत्र राष्ट्रिय ढाँचा र कार्यान्वयन निर्देशिका २०६८ ले विद्यालयलाई दलगत राजनीति तथा अन्य हस्तक्षेपबाट मुक्त राख्ने उद्देश्य लिएको छ। निर्वाचन आचारसंहिता, २०७९ को दफा ३ बमोजिम आचारसंहिता राजनीतिक दल, उम्मेदवारलगायत गैरसरकारी संस्था, विद्यालय, सञ्चारमाध्यम समेतलाई लागू हुने प्रावधान रहेको छ। आचारसंहितको दफा ४ को (छ) र दफा १३ को (ट) मा बालबालिकालाई निर्वाचन प्रचारप्रसार, आमसभा जुलुसमा प्रयोग गर्न वा गराउन नहुने दफा ४ (ग) तथा दफा १० मा निर्वाचन प्रचारप्रसारमा विद्यालय र शिक्षक प्रयोग गर्न नहुने व्यवस्था उल्लेख छ।"
भरतपुर महानगरपालिकाले अवैध संरचना हटाउने,"भरतपुर : भरतपुर महानगरपालिकाले अवैध रुपमा निर्माण गरिएका संरचना हटाउने भएको छ । महानगरपालिकाले ३५ दिने सूचना जारी गर्दै अवैध संरचनालाई हटाउन आग्रह गरेको हो । महानगरपालिकाले मङ्गलबार जारी गरेको सूचनामा तोकिएको समयभित्र त्यस्ता संरचना सम्बन्धीत धनीले नहटाए आफैंले हटाउने जनाएको छ । संरचना हटाउँदा लाग्ने खर्चसमेत सम्बन्धित व्यक्ति वा संस्थाबाटै असूल गर्ने सूचनामा उल्लेख छ। महानगरले सार्वजनिक जग्गामा स्वीकृति नलिइ निर्माण भएका भवन, टहरा र संरचना, सडक क्षेत्राधिकार मिचेर बनाइएका टहरा, पर्खाल एवं अन्य सरंचरना, स्वीकृत नलिइ भवनका अगाडि निर्माण भएका ट्रस, जस्ता राखेर निकालेका अस्थायी पाली, अस्थायी टहरालगायतका अन्य संरचना, सडकमा फुटपाथबाट सवारी साधन उक्लिन बाटो अवरुद्ध हुने गरी ढलाइ गरी बनाइएका स्थायी र्याम्प, नक्शापासमा बेसमेन्ट पार्किङ स्वीकृत गरी अन्य प्रयोजनः पसल, गोदाम, रेन्टुरेन्ट आदि प्रयोग भइरहेका बेसमेन्ट हटाउने सूचनामा उल्लेख छ ।"
काठमाडौंका सुकुम्बासीको प्रदर्शन (भिडियो),काठमाडौं: काठमाडौंका सुकुम्बासीले आज पनि विरोध प्रदर्शन गरेका छन् । उचित विकल्पबिना नै आफूहरूलाई उठिबास लगाउन खोजिएको भन्दै बागमती किनारका सुकुम्बासीले काठमाडौंका विभिन्न ठाउँमा प्रदर्शन गरेका हुन् । संयुक्त राष्ट्र सुकुम्बासी मोर्चा र नेपाल महिला एकता समाजको नेतृत्वमा उनीहरूले काठमाडौंको भृकुटिमण्डपबाट र्यालीसहितको प्रदर्शन गरेका हुन् । बस्ती हटाउन काठमाडौं महानगरले चलाएको अभियानको विरोध गर्दै उनीहरूले नाराबाजी गरेका थिए । विगतमा सुकुम्बासीसँग भएको सम्झौता कार्यान्वयन गर्न पनि उनीहरूले माग गरेका छन् । सोमबार काठमाडौं महानगरपालिका र अधिकार सम्पन्न बागमती सभ्यता एकीकृत विकास समितिको टोली एक्स्काभेटर लिएर बस्ती हटाउन पुगेपछि सुकुम्बासी बस्तीमा झडप भएको थियो ।
"पालुङ्टारको थुम्कीडाँडा, जहाँ ५० वर्षदेखि हिंसा हुँदैन","गोरखा : आसपासका गाउँबस्तीभन्दा उच्च ठाउँमा अवस्थित भएकाले यो गाउँलाई थुम्कीडाँडा भनिएको हो । यो पालुङ्टार नगरपालिका वडा नं ९ मा पर्छ । सेराबेसी, रिपथोक, डाँडास्वाँरा, छापथोक, सिस्नेरी लगायतका भूभागबाट उठेको थुम्कीडाँडामा ३० घर छन् । ती सबै गुरुङका घर हुन् । गण्डकी प्रदेशका गुरुङहरु प्राय वुद्ध, ताओ, बोन वा हिन्दू धर्मावलम्बी हुन् तर यहाँका गुरुङ समुदाय कृष्ण प्रणामी छन्। त्यसैले उनीहरु काटमार गर्दैनन्, मांसआहार गर्दैनन् । यो सयौँ वर्ष पुरानो बस्ती हो । ५० बर्षभन्दा अघिसम्म यहाँ गुरुङलगायत अन्य जातजातिका समुदायको पनि बसोबास थियो । अहिले सेरावेशी, रिपथोक, डाँडास्वाँरा, छापथोक, लप्सीडाँडा, कटहरेमा बसोबास गरेका सेढाईँ थरका व्राह्मण, क्षेत्री, दमाई, कामी, सार्की समुदाय थुम्कीडाँडाबाटै बसाईँ सरेर गएका हुन् । जब अरु समुदाय यहाँबाट सरेर अन्यत्र गए, तबदेखि यो बस्ती शाकाहारी बस्ती बन्यो । पहिले पनि हामी यहाँका गुरुङहरु कृष्ण प्रणामी नै थियौँ, शाकाहारी नै थियौँ । अरु जातजाति छ्यासमिस भएकाले गतिलोसित संगठित हुन पाएका थिएनौँ, स्थानीय चिजा गुरुङ भन्छन्, अरु जातजाति बसाईँ सरेर गएपछि हामी मात्र बाँकी रह्यौँ । २०३३ सालमा हामी एकजुट भएर राज निजानन्द प्रणामी मन्दिर स्थापना गर्यौँ । समूह गठन गर्यौँ । विभिन्न नीति नियमहरु बनायौँ । त्यसबेलादेखि यस गाउँलाई अहिंसा गाउँ घोषणा गरेर काम गरिरहेका छौँ । अहिले यहाँ करिब ३० घर परिबारको बसोबास छ । कतिपय घरपरिबारका सदस्यले तनहूँको आँबुखैरेनीमा घरजग्गा किनेर बसोबास गरेका पनि छन् तर कसैले पनि थुम्कीडाँडा छाडेका छैनन् । यहाँका मान्छेहरु धेरैतिर छरिएका छैनन् । कुनैकुनै घरका मान्छेहरु बच्चाबच्ची पढाउन आँबुखैरेनीमा बसोबास गर्छन्, कोहीकोही ब्रिटिश आर्मीमा, इण्डियन आर्मी र नेपाल आर्मीमा जागिर खान्छन्, अर्का स्थानीयबासी मीनबहादुर गुरुङ भन्छन्, खैरेनीमा बसेकाहरु पनि काटमार गर्दैनन्, माछामासु खाँदैनन् । नेपाल आर्मी, इण्डियन आर्मी, ब्रिटिश आर्मीमा जागिर खानेहरु पनि कसैले माछामासु खाँदैनन्, काटमार गर्दैनन् । यहाँका बासिन्दाले मासुका लागि गरिने व्यवसाय पनि नगर्ने उनले बताए । दूधदहीका लागि गाईपालन गरिन्छ, भैँसी पालन गरिन्छ तर कुखुरा, बाख्रा पालन गरिँदैन, उनले भने, यहाँ जन्मेका गुरुङहरु कसैले पनि गाउँभित्र मात्र होइन, बाहिर पनि काटमार गर्दैनन्, माछामासु पनि खाँदैनन् । यहाँ विवाह गरेर आउने बाहिरी गाउँका चेलीहरु शाकाहारी हुनुपर्ने वा माछामासु खान छाड्नु पर्ने नियम गाउँलेले बनाएका छन् । यहाँ बिबाह गर्ने चेलीबेटी शाकाहारी हुनुपर्छ, गुरुङ भन्छन्, यदि कोही मांशाहारी केटीहरु यहाँका केटासित बिबाह गर्दैछन् भने दुई वर्षअघिदेखि माछामासु खान छाड्नुपर्छ । गाउँलेले बनाएको नीति नियममा फरक मत अहिलेसम्म कसैले पनि नराखेका स्थानीयहरु बताउँछन् । गाउँको परम्परामा नयाँपुस्ता पनि खुशी रहेको उनको भनाइ छ । यहाँका बासिन्दाले कृष्ण अष्टमीलाई मुख्य पर्वको रुपमा मनाउँछन् । हिन्दूहरुले मनाउने दशैँ र तिहार पनि मनाउँछन्, तर सबै चाडपर्व हिंसारहित हुनेगर्छ, शाकाहारी हुने गर्छ । शाकाहारी दिनचर्यामै सबै रमाइरहेको र स्थानीय प्रथाप्रति कसैको पनि असन्तुष्टि नरहेकाले अहिंसा व्यवस्था भविष्यसम्म पनि रहिरहने स्थानीयबासीको आशा छ ।"
मकवानपुरमा सवारी दुर्घटनामा एकजनाको मृत्यु,हेटौंडा : धरानचतरा सडकखण्डअन्तर्गत मकवानपुरको बकैया गाउँपालिका वडा नम्बर ३ मा सवारी दुर्घटना हुँदा एकजनाको मृत्यु भएको छ । मृत्यु हुनेमा मोटरसाइकल चालक बकैया५ श्रीपुर बस्ने ३० वर्षीय श्याम लामा रहेको जिल्ला प्रहरी कार्यालय मकवानपुरले जनाएको छ । मंगलबार राति १० बजेतिर हात्तिसुँडेबाट श्रीपुरतर्फ जाँदै गरेको प्रदेश२ ०३०१८ प २५५७ नम्बरको मोटरसाइकल अनियन्त्रित भएर सडक छेउमा दुर्घटनामा परेको थियो। दुर्घटना परी गम्भीर घाइते लामालाई उपचारका लागि हेटौंडा११ थाहाभर्याङस्थित चुरेहिल अस्पताल ल्याइएको थियो। लगत्तै चिकित्सकले मृत घोषणा गरेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए ।
समयमै काम नगर्ने १२ ठेकेदार कम्पनी कालोसूचीमा,"काठमाडौं सार्वजनिक खरिद अनुगमन कार्यालयले विकास तथा पूर्वाधार निर्माणलाई अलपत्र पार्ने र समयमा निर्धारित काम सम्पन्न नगर्ने १२ कम्पनीलाई कालोसूचीमा राखेको छ । कार्यालयले आज एक सूचना प्रकाशित गर्दै ती कम्पनीहरुलाई निश्चित समयका लागि सार्वजनिक निकायको खरिदमा संलग्न हुन नपाउने गरी प्रतिबन्ध समेत लगाएको हो । कार्यालयका अनुसार होमनाथ गौतम मुख्य सञ्चालक रहेको भारतसप्तकोसी जेभी काठमाडौंलाई साढे दुई वर्षका लागि कालोसूचीमा राखिएको छ । सडक डिभिजन कार्यालय बुटवलले यो ठेकेदार कम्पनीलाई कालोसूचीमा राख्नका लागि सिफारिस गरेको थियो । रानीजमराकुलरिया सिँचाइ आयोजनाको काममा ढिलाइ गर्ने हाइग्रिवासिद्धि साँई प्रकाश जेभीलाई पनि दुई वर्षका लागि कालोसूचीमा राखिएको छ । यो कम्पनीका सञ्चालक देपेन्द्रबहादुर शाही र नरेन्द्र प्रधान छन्। त्यस्तै, हेटौँडा महानगरपालिकाको सिफारिसमा भरतपुर चितवनको हाइवे कन्स्ट्रक्सन प्रालिलाई कालोसूचीमा राखिएको छ । नारायण सुवेदी मुख्य सञ्चालक भएको यो कम्पनीलाई एक वर्षका लागि कालोसूचीमा राखिएको सार्वजनिक खरिद अनुगमन कार्यालयले जनाएको छ । शहीद गङ्गालाल हृदय केन्द्र बाँसबारीको सिफारिसमा काठमाडौंको विधि बिल्डर्स प्रालि पनि कालोसूचीमा परेको छ । विप्लव पोख्रेल सञ्चालक रहेको यो कम्पनीलाई एक वर्षका लागि कालोसूचीमा राखिएको हो । खलङ्गा जाजरकोटको साइबाबा एन्ड तारा कन्स्ट्रक्सन एक वर्षका लागि कालोसूचीमा परेको छ । सञ्जयाकुमारी राना (शाह) सञ्चालक रहेको यो कम्पनीलाई कालोसूचीमा राख्न टोखा नगरपालिकाले सिफारिस गरेको थियो । त्यस्तै, नेपाल कृषि अनुसन्धान परिषद्को सिफारिसमा जुम्लाको अनुकूल निर्माण सेवालाई एक वर्षका लागि कालोसूचीमा राखिएको छ । यो कम्पनीको सञ्चालक तिलबहादुर भण्डारी छन् । काठमाडौंको नयाँ बानेश्वरमा कार्यालय रहेको पाँचखाल कन्स्ट्रक्सन प्रालिलाई कालोसूचीमा राख्न पर्यटन विकास आयोजना हेटौँडाले सिफारिस गरेको थियो । प्रेमप्रसाद अधिकारी सञ्चालक रहेको यो कम्पनीलाई एक वर्षका लागि कालोसूचीमा राखिएको छ । गुर्भाकोट नगरपालिका४ सुर्खेतमा रहेको प्रभु निर्माण सेवालाई पनि एक वर्षका लागि कालोसूचीमा राखिएको छ । रेशमबहादुर शाह सञ्चालक रहेको यो कम्पनीलाई कालोसूचीमा राख्न खानेपानी, सिँचाइ तथा ऊर्जा विकास निर्देशनालय सुर्खेतले सिफारिस गरेको थियो । उत्तरगया गाउँपालिका, रसुवाको सिफारिसमा सिद्धिजनक कन्स्ट्रक्सन एन्ड सप्लायर्स प्रालिलाई एक वर्षका लागि कालोसूचीमा राखिएको छ । यो कम्पनीका सञ्चालक सिद्धिबाबु रेग्मी छन् । कपिलवस्तु नगरपालिकाको सिफारिसमा रुपन्देहीको एसएसके निर्माण सेवा प्रालिलाई एक वर्षका लागि कालोसूचीमा राखिएको छ । यो कम्पनीका सञ्चालक सफीउर्रहमान अन्सारी छन्। त्यसैगरी, कृषि विकास निर्देशनालय डोटीको सिफारिसमा कैलालीको सुर्मादेवी कन्स्ट्रक्सनलाई एक वर्षका लागि कालोसूचीमा राखिएको छ । यो कम्पनीको मुख्य सञ्चालक मीनाकुमारी शर्मा कोइराला छन्। सडक डिभिजन कार्यालय चन्द्रनिगाहपुर रौतहको सिफारिसमा नीलगिरिनेसनलक्यानोन जेभीलाई पनि एक वर्षका लागि कालोसूचीमा राखिएको छ । नीलगिरि निर्माण सेवा प्रालिका सञ्चालक युवराज डाँगी, नेसनल डेभलपमेन्ट सेवा प्रालिका सञ्चालक धनकुमार थापा र क्यानोन कन्स्ट्रक्सन प्रालिका सञ्चालक गौरव पुडासैनी रहेका छन् । यी तीनवटै कम्पनी एक वर्षका लागि कालोसूचीमा परेका छन् । कालोसूचीमा राखिएको अवधिभर यी कम्पनीले सार्वजनिक निकायको खरिद कार्यमा सहभागी हुन पाउने छैनन् ।रासस"
रामका जन्तीलाई ५६ परिकार!,"जनकपुरधाम : राजा जनकजी के बाग मे अलवेला दुल्हा आयो रे दुल्हा चिन्हीलियौ अपन दुलारी के, के छैत प्राणप्यारी के ना बेहुला र जन्तीसँग हाँसोठट्ठाको माध्यम लोक गीत हुन्। सप्ताहव्यापी रामजानकी विवाह पञ्चमी महोत्सवको सातौं दिन राम कलेवाअन्तर्गत भगवान् रामलाई ५६ भोग (परिकार) अर्पण गरिएको छ। राम जानकीको विवाह भएको स्थलमा रामका तीन भाइसहित जन्तीमा सहभागीलाई भोजन गराउने कार्यक्रमलाई राम कलेवा भनिन्छ। यही अवसरमा मनोरञ्जन, भजन किर्तनलगायत कार्यक्रम गरिन्छ। राम कलेवा रामजानकी विवाह पञ्चमीको अन्तिम एवं सम्पन्न विधि हो। राम, लक्ष्मण, भरत, शत्रुधनलाई ५६ भोग अर्पण भइरहँदा जनकपुरधामका महिला श्रद्धालुले हर्ष बढाइँ गरे। मिथिलानी नारीले गीतकै माध्यमले राम, भरत, लक्ष्मण, शत्रुघन तथा अयोध्यावासीलाई जिस्क्याएका थिए। मिथिलाञ्चलमा मौहकका लागि लगाइएको खिर बेहुलाले सहजै नखाने परम्परा छ। रामले खीर खान नमानेपछि मिथिला नारीहरू गाउँछन्। संगी पुछियौ ग दुलहा रुसल छथि किए जनकपुरसन बजार घडी मिलए हजार बिना अर्थक मनोरथ पुरबै कोना संगी पुछियौ ग दुलहा रुसल छथि किए जनकपुरसन बजार सुट मिलए हजार संगी पुछियौ ग राजा जनकको भूमिकामा रहेका जानकी मन्दिरका महन्थ रामतपेश्वर दास वैष्णवले भगवान रामलाई कोसेली दिएपछि खीर खान सुरु गरेपछि फेरि गीत गाउने महिलाहरूको टोलीले गाए। खीर खाउ यौ दुलहा, खुब मटाउ यौ दुलहा अपन चोटकल चोटकलसन गालके फुलाउ यौ दुलहा मैया पुछत बौवा दुबर छी किए अहाँ अपन साउसके नाम नहि हँसाउ यौ दुलहा खिर खाउ यौ दुलहा रघुवर चारै भाइका साथै अयोध्याबाट आएका साधुसन्तलाई समेत आदरका साथ भोजन ग्रहण गराइएको थियो। जन्ती तथा राजा दशरथलाई समेत गीत गाउने महिलाहरूले मैथिली परम्पराअनुसार लोकगीत डहकन गाएर गाली गरे। रामायणकालीन परम्परालाई निरन्तरता दिँदै रामकलेवामा मा सहभागीलाई जानकी मन्दिरबाट बिदाइ स्वरूप भोजनपश्चात् नगदसहित कम्मल, दोसल्ला, गम्छासहित बिदाइसमेत गरियो। हर्षित जनकपुरबासीले गाउँदै थिए। आजु जनकपुर मंगल हे दुलाहा बनल श्रीराम हे। साताव्यापी राम जानकी विवाह महोत्सवमार्फत मिथिलाको वैवाहिक विधि विधान उद्घाटित हुने जानकी मन्दिरका सहमहन्त रामरोशन दास बताउँछन्। विवाहका क्रममा हुने नगरदर्शन, तिलक, मटकोर, जन्ती र मरजादको भोजको आयोजनाले धार्मिक महोत्सवलाई सांस्कृतिक स्वरूप प्रदान गरेको छ।"
८ महिनादेखि अपांग भत्ताबाट बञ्चित,"जाजरकोट : जाजरकोटमा नगरपालिकाको लापरबाहीले एक युवक अपांग भत्ता पाउनबाट बञ्चित भएका छन्। भेरी नगरपालिका७ रुपाकोटका २४ वर्षीय मानबहादुर वली सामाजिक सुरक्षाअन्तर्गत सरकारले दिने अपांग भत्ता पाउनबाट बञ्चित भएका हुन्। अपांग भत्ता पाउनका लागि सबै प्रक्रिया पुयाएर गत वैशाखमा निवेदन दिए पनि अहिलेसम्म सुनुवाइ हुन नसकेको पीडित परिवारको गुनासो छ। नगर उपप्रमुखको अध्यक्षतामा रहेको अपांगता परिचयपत्र वितरण समन्वय समितिको बैठक बसेर अपांगताको श्रेणी निर्धारण गरी निर्णय गरेपछि नगरपालिकाको महिला बालबालिका तथा ज्येष्ठ नागरिक शाखाले परिचयपत्र दिने व्यवस्था छ। सोही परिचयपत्रका आधारमा भत्ता दिने व्यवस्था छ तर वैशाख यता उक्त समितिको बैठक नबसेका कारण निर्णय हुन नसकेको हो। ७८ महिना बितिसक्दा पनि बैठक बसाल्न पहल नगर्नु नगरपालिकाको गम्भीर लापरवाही तथा गैरजिम्मेवारीपना भएको पीडित परिवारको गुनासो छ। सुरुमा उनको स्वास्थ्य अवस्था राम्रै भए पनि अहिले मानसिक समस्याले ग्रस्त उनका दबै हातखुट्टा चल्दैनन्। ओछ्यानमै दिसापिसाब गर्छन्। उनलाई स्याहार्न निकै कठिन भएको बुवा कालीबहादुर वलीले बताए। उनी भन्छन्, ५ वर्ष जति भयो सबै हामीले नै स्याहार्नुपर्छ। दिसापिसाब गर्ने समेत थाहा पाउँदैन। भत्ता पाएको भए केही राहत हुन्थ्यो कि भनेका थियौं तर निवेदन दिएको सात महिना बितिसक्दा पनि कुनै सुनुवाइ हुन सकेको छैन। बैठक बसेको छैन मात्र भन्छन्। बैठक किन बसाल्दैनन्। गरिब दुःखीहरूको समस्या समस्या होइन ? निवेदन दिएको धेरै समय भइसक्दा पनि छोराले परिचयपत्र पाउन नसक्दा नगरपालिका प्रतिबुवा कालीबहादुर निकै आक्रोशित भएका छन्। सुरुमा कालीबहादुरलाई छोराले भत्ता पाउँछ भन्ने थाहा पनि थिएन। सेभ द चिल्ड्रेन र पहाडी क्षेत्र विकास अभियानको साझेदारीमा सञ्चालित पहुँच परियोजनाले अपांग युवक मानबहादुरलाई गाडीमा जिल्ला प्रशासनसम्म ल्याउने व्यवस्था मिलाएर नागरिकता दिलाएको थियो। २९ चैत २०७८ नेपाली नागरिकता पाएका उनलाई वडा कार्यालय र चिकित्सकको सिफारिससहित अपांग परिचयपत्रका लागि गत वैैशाख पहिलो साता नगरपालिकामा निवेदन दिएको तर अहिलेसम्म सुनुवाइ नभएको पहुँच परियोजनाको फिल्ड अफिसर दिनेशकुमार चन्दले बताए। नगरपालिकामा शारीरिक तथा मानसिक अपांग युवकको परिचयपत्रबारे सोध्न जाँदा बैठक नबसेर निर्णय हुन नसकेको जानकारी दिने गरेको चन्दले बताए। युवकको शारीरिक र मानसिक अवस्था अनुसार उनले क वर्गको परिचय पत्र पाउँछन्। क वर्गका अपांगलाई सरकारले जीवन निर्वाहका लागि मासिक ३ हजार ९ सय ९० रुपैयाँ भत्ता दिन्छ। नगरपालिकाको लापरवाहीले उनले उक्त सुविधाबाट बञ्चित हुनु परेको भेरी नगरपालिका७ का वडाध्यक्ष दीपबहादुर शाहीले बताए। उनी मात्र होइन समितिको बैठक नबस्दा उनी जस्तै ८९ जनाका निवेदन थन्किएका छन्। महिला बालबालिका तथा ज्येष्ठ नागरिक शाखाका निमित्त प्रमुख शारदा शर्माका अनुसार वैशाखमा चुनावले गर्दा समितिका पदाधिकारीको फुर्सद नभएर बैठक बस्न नसकेको र निर्वाचन भइसकेपछि समितिका पदाधिकारीको कार्य व्यस्तताले गर्दा बैठक बस्न नसकेको हो। उनले समितिको बैठकले निर्णय गरेपछि मात्र परिचयपत्र दिन मिल्ने भएकोले बैठक नबस्दा ढिलाई भएको स्वीकार गरिन्।"
रातो मच्छिन्द्रनाथलाई बुङमतिबाट पाटन ल्याइयो (फोटोफिचर),ललितपुर : वर्षा र सहकालका देवता मानिने रातो मच्छिन्द्रनाथलाई बुङमतिबाट पाटन ल्याइएको छ। साइतअनुसार मंगलबार बुङमतिबाट मच्छिन्द्रनाथलाई पाटन ल्याइएको हो। हरेक वर्ष पाटनबाट सुरु हुने यो जात्रा बुङमतिमा पुगेर सकिन्छ। रातो मच्छिन्द्रनाथलाई बुङमती र पाटनमा ६६ महिना राखिने चलन छ। देवतालाई बुगमतीमा ६ महिना राखेर पाटन ल्याइएको हो। बुङमतीबाट देवतालाई खटमा बोकेर पाटन ल्याइने गरिन्छ। सोही क्रममा विधिवतरुपमा पूजा गर्ने चलन छ।
यस्तो छ तीन दिनको मौसम पूर्वानुमान,काठमाडौं : नेपालमा उल्लेखनीय मौसमी प्रणाली नभएको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार बुधबार सुदूरपश्चिम प्रदेश लगायत देशका पहाडी भूभागमा आंशिक बदली तथा बाँकी भूभागमा मौसम सामान्यतया सफा रहने छ । बिहीबार प्रदेश १ र गण्डकी प्रदेशका पहाडी भूभागका थोरै स्थानमा आंशिक बदली तथा बाँकी भूभागमा मौसम सामान्यतया सफा रहनेछ। महाशाखाका अनुसार शुक्रबार सुदूरपश्चिम र कर्णाली प्रदेशका पहाडी भूभागमा आंशिक देखि सामान्य बदली रही बाँकी प्रदेशका पहाडी भूभागमा आंशिक बदली र अन्य भूभागमा मौसम सामान्यतया सफा रहनेछ ।ब
महत्त्व नबुझ्दा,"सहरमा केही कारखाना थिए। कारखानामा काम गर्नेहरू कोही सहरमा र कम आम्दानी हुनेहरू सहर बाहिरका काँठ क्षेत्रमा बस्थे। सहरभित्रै बस्ने एक कर्मचारीको कामसँग थप जिम्मेवारी पनि थियो। अर्थात् उनले कर्मचारीहरूको कामको समय सकिएको जनाउ घन्टी बनाउने। जब साँझको पाँच बज्छ, तब मेसिनको स्वीच अन गरेर अर्लाम बजाउँथे। ती कर्मचारी बिहान कार्यालय निस्कन्थे। उनी बिहान सबेरै काममा जान्थे। उनी काममा जाँदा दैनिक रूपमा बिहान घडी बनाउने पसलअगाडि उभिन्थे। आफ्नो नाडीमा बाँधिएको घडीको सूइँलाई पसलमा भएको घडीमा हेरेर समय मिलाउँथे। घडी बनाउने व्यक्तिले ती व्यक्तिको क्रियाकलाप हरेक दिन नियालिरहेका थिए। मनमनै भन्थे, होइन, यो मान्छे किन सधैं मेरै पसल अगाडि उभिन्छ ? भोलिपल्ट पनि त्यसरी नै ती व्यक्ति पसल अघि उभिए। घडी बनाउने पसलबाहिर निस्किए र सोधे, तपाईं जहिले पनि किन यहाँ उभिनु हुन्छ र मेरो पसलमा हेर्नु हुन्छ ? ती मानिसले बताए म नजिकैको एउटा कारखानामा काम गर्छु। मेरो काम साँझ पाँच बजे अलार्म बजाएर कर्मचारीलाई तिनलाई काम गर्ने समय सकिएको संकेत दिनु पनि हो। तसर्थ हरेक दिन तपाईंको पसलको घडी हेरेर समय मिलाउँछु। घडी बनाउने व्यक्ति ती कर्मचारीको कुरो सुनेर मजाले हाँसे। कर्मचारी अचम्मित भए। के बोलूँ के नबोलूँ ? भए। पसलेले हाँस्दै भने म पनि त हरेक साँझ आफ्नो घडी त्यही कारखानामा बजेको अलार्मबाट मिलाउँछु। नैतिक शिक्षा : कोही जसको भर परिरहेको हुन्छ, त्यो व्यक्ति पनि आफ्नो भर परिरहेको हुनसक्छ। तर, त्यो कुरो थाहा हुँदैन। मानिसले आफूसँग भएको कुरो पनि थाहा पाउँदैन।"
सुकुमबासी आन्दोलित,"काठमाडौं : थापाथलीस्थित बाग्मती नदी किनारका सुकुमबासीले मंगलबार पनि दिनभर आन्दोलन गरे। सरकारी जग्गा अतिक्रमण गरी बसेका सुकुमबासी बस्ती हटाउन महानगरले आइतबार डोजर लिएर बस्ती प्रवेश गरेपछि स्थानीयले विरोध र प्रतिकार गरेका थिए। काठमाडौं महानगरका सहायक प्रवक्ता महेशकुमार काफ्लेका अनुसार मंगलबार बिहान सुकुमबासी बस्तीका ३ सयभन्दा धेरै व्यत्तिाहरू महानगर घेर्न गएका थिए। थापाथलीबाट नारा जुलुस गर्दै गएका उनीहरूले महानगरविरुद्ध नारा लगाएका थिए। उनीहरूले काठमाडांैका मेयर बालेन शाहविरुद्ध चर्को नाराबाजी गरे। विकल्प नदिई बस्तीमा डोजर चलाउन लागेको भन्दै विरोध जनाए। प्ले कार्ड र ब्यानर बोकेर महानगर घेर्न पुगेका सुकुमबासी महानगरप्रति आक्रोश पोखे। उनीहरूले मेयर शाहको पुत्लासमेत जलाए। शव राख्ने बाकस कफिनमाथि बालेनको फोटो राखेर जलाए। त्इसैगरी प्रदर्शनकारीले थापाथलीको सुकुमबासी बस्ती छिर्ने मुख्य बाटाहरूमा टायर बालेर प्रदर्शन गरे। एकीकृत बागमती सभ्यता विकास समितिले ४ मंसिरसम्म अन्तिम म्याद राखेर नदी किनारका अतिक्रमित बस्ती खाली गर्न सूचना निकालेको थियो। बागमती सभ्यता विकास अभियानका अनुसार नदी किनारमा अतिक्रमण गरेर १३६ घरटहरा बनाइएको छ। १३६ घरमा ६ हजार बढीको बसोबास रहेको अनुमान छ। समितिले नदी किनारमा रहेका सार्वजनिक भवन, किरियापुत्री भवन, साइसेवा केन्द्रका भवनहरू, अनावश्यक संरचना, महानगरको सहयोगमा भत्काइसकेको छ। घरटहरा खाली गर्न अग्रिम सूचना जारी गरेको थियो। सूचनालाई लत्याउँदै सुकुमबासीले घरटहरा भत्काउन नपाइने बताएका छन्। उनीहरूको बसाइ सार्न विकल्प दिनुपर्नेमा जोड दिएका छन््। सुकुमबासी बस्ती हटाउन डोजरसहित पुगेको महानगरको टोली र बस्तीका बासिन्दाबीच झडप भएको थियो। झडपका क्रममा महानगर सुरक्षा बलका १८ नगर प्रहरी घाइते भएका थिए। महानगर प्रहरी बलका प्रमुख राजु पाण्डेको टाउकोमा चोट लागेको थियो। बस्तीका बासिन्दाले हातहतियारसहित प्रदर्शन गरेपछि महानगरका मेयर साहले सामाजिक सञ्जालमार्फत केन्द्रीय सरकारको भूमिकाबारे प्रश्न गरेका थिए। उनले अतिक्रमणमा परेको सरकारी जग्गा फिर्ता ल्याउने विषयमा केन्द्रीय सरकारले पनि सहयोग गर्नुपर्ने बताएका छन्। यसका साथै मेयर शाहले प्रधानमन्त्री शेरबहादुर देउवालाई भेटेर थापाथलीस्थित सुकुमबासी बस्ती हटाउन सरकारको साथ मागेका छन्। महानगर कर्मचारीलाई ढुंगामुढा गर्ने तथा आपराधिक शैली देखाउनेविरुद्ध कानुनी उपचारमा जाने काठमाडौं महानगरका सहायक प्रवक्ता महेशकुमार काफ्ले बताए ।"
मंसिर २७ सम्ममा मेलम्चीको पानी काठमाडौँमा ल्याउँछौ : मन्त्री चौधरी,काठमाडौं: खानेपानी मन्त्री उमाकान्त चौधरीले यही मंसिर २७ गतेसम्ममा मेलम्चीको पानी वितरण गरिने बताएका छन् । आज मेलम्ची खानेपानी आयोजनाको कार्य प्रगति बुझ्न मुहानस्थल अम्बाथान पुगेका मन्त्री चौधरीले २७ गतेभित्र काठमाडौंमा पानी वितरण सुरु गरिने बताए । गत जेठ दोस्रो सातादेखि बन्द गरिएको मेलम्चीमा गएको सोमबारदेखि सुरुङमा पानी हाल्न थालिएको छ । पानी सुरुङमा हालेको करिब १० देखि १२ दिनपछि काठमाडौं पुग्ने मेलम्ची खानेपानी आयोजनाका साइड डिभिजनल इञ्जिनियर पदमबहादुर कुँवरले जानकारी दिए । मेलम्ची खानेपानीको हेडबक्स बाँधस्थल हेलम्बु पुगेर मन्त्री चौधरीले अब दीर्घकालीन रुपमै पानी पथान्तरणको कार्ययोजना बनाइएको जानकारी दिए । विभिन्न अध्ययन र प्रतिवेदनअनुसार सरकारले काम गर्ने उनले बताए । सुरुङको १ नम्बर गेटको अवलोकन गर्दै मन्त्री चौधरीले समयमै ढोका बन्द गरेका कारण क्षति नभएको बताए । थप क्षति नहोस् भनेर अपनाइएको सावधानीका कारण अहिले छिट्टै मेलम्चीको पानी पुनः सुरुङमा हाल्न सफल भएकामा उनले खुसी व्यक्त गरे। निरीक्षणका क्रममा खानेपानी सचिव मणिराम गेलालले योजनाअनुसार नै काम भइरहेकाले समयमै अर्थात् मंसिर २७ गतेभित्रै मेलम्चीको पानी वितरण गर्न मन्त्रालय प्रतिबद्ध रहेको बताए।
संघको आयोजना पालिकाद्वारा अस्वीकार,"दैलेख : चामुण्डाविन्द्रासैनी नगरपालिकाले संघीय सरकारमार्फत आएको झन्डै ३४ करोड रुपैयाँबराबरको आयोजना कार्यान्वयन नगर्ने निर्णय गरेको छ। संघीय खानेपानी तथा ढल व्यवस्थापन आयोजना सुर्खेतबाट विनियोजित विन्द्रासैनीजम्बुकाँध लिफ्ट खानेपानी आयोजना नगरबासीको आवश्यकतालाई मध्यनजर गर्दा सो लिफ्ट खानेपानी आयोजनाभन्दा मजुवा खानेपानी आयोजना सञ्चालन भए दीर्घकालीन हुने भएकाले सो योजना हाललाई कार्यान्वयन नगर्ने निर्णय भयो, नगरपालिकाको निर्णयमा लेखिएको छ। नगर प्रमुख गणेशकुमार शाहीले योजना दिगो हुने नदेखेपछि कार्यान्वयन नगर्ने निर्णयमा पुगेको बताए। डीपीआरमा वडा नम्बर ५ देखि ९ सम्म खानेपानी सुविधा पुयाउने भनिएको छ। यसअघिका जम्बुकाँध, कर्णाली र रोशनी डाँडा गरी तीनवटा लिफ्टङ खानेपानी योजनाहरू पूर्णरूपमा असफल भइसकेका छन्। यो चौथो लिफ्टिङ खानेपानी योजना पनि दिगो हुँदैन्। अव्यावहारिक, असाध्यै महँगो जनताको आयस्रोत र जीवनस्तरले धान्न नसक्ने भएकाले योजना कार्यान्वयन नगर्ने भनिएको हो, मेयर शाहीले भने। यो निर्णयप्रति स्थानीयवासीले विरोध जनाएका छन्। ९ नम्बरका वडाध्यक्ष प्रेमबहादुर रावलले गौरवको लिफ्ट खानेपानी योजना लागू गर्ने बताए। ५ नम्बरका वडाध्यक्ष हस्तप्रसाद शर्माले योजना कार्यान्वयन गर्नुपर्ने भन्दै निर्णय पुस्तिकामा फरक मत दर्ज गरेका छन्। निवर्तमान सांसद राजहादुर बुढाले जलवायु अनुकूलित आयोजनालाई कार्यान्वयन नगर्ने निर्णय गरेर नगरपालिकाले जनताको खानेपानी पाउने मौलिक अधिकार कुण्ठित गरेको बताए। रामाघाटबाट लिफ्टिङ गरेर नगरका पाँचवटा वडाका नागरिकलाई खानेपानीको सुविधा पुयाउने गरी संघीय सरकारको रेडबुकमा राखिएको हो, उनले भने, क्रमागत आयोजनाअन्तर्गत ३३ करोड ८४ लाख रुपैयाँ बजेट परेको छ। क्रमागत योजनाअन्तर्गत चालू आर्थिक वर्षमा झन्डै साढे ३ करोड रुपैयाँ बराबर बजेट विनियोजन भएको छ। डीपीआर सकेर निर्माणको काम अघि बढ्नै लागेको बेला नगरले योजना कार्यान्वयन नगर्ने निर्णय गर्नु अस्वाभाविक रहेको उनको भनाइ छ। वर्षौंदेखि खानेपानी अभाव झेलिरहेका नागरिकहरूलाई खानेपानीको पहुँच पुयाउनुपर्नेमा नगरले बञ्चित गराउन लागेको सांसद बुढाको भनाइ छ। स्थानीय इन्द्रप्रसाद चौलागाईंले स्थानीयबासीको मागका आधारमा डीपीआर सम्पन्न भई कार्यान्वयन हुन लागेको आयोजना लागू हुनुपर्ने बताए। संघीय खानेपानी तथा ढल व्यवस्थापन आयोजना सुर्खेतका प्रमुख देवेन्द्रकुमार झाले आयोजना कार्यान्वयन हुनुपर्नेमा जोड दिए। मेयर शाहीले यो आयोजना विशेषगरी वडा नम्बर ५ र ६ लागि अघि सारिएको बताए। यस क्षेत्रमा स्थानीय मुहानलाई सुधार गरेर पानी प्रशस्त मात्रामा पुग्ने दाबी उनले गरे। जनताको नाममा योजना आउने र टाँठाबाँठाहरू मोटाउने प्रवृत्तिलाई रोक्न लागिएको उनको भनाइ छ। नगरपालिकाले कुल लागतमा एक प्रतिशत लगानी गर्नुपर्ने रहेछ, अव्यावहारिक, अल्पकालिन र नागरिक लाभान्वित नहुने योजनामा नगरपालिकाले एक रुपैयाँ पनि लगानी गर्दैन, उनले भने। यो आयोजना खानेपानी मन्त्रालयको खानेपानी तथा ढल व्यवस्थापन विभागअन्तर्गत संघीय खानेपानी तथा ढल व्यवस्थापन आयोजना सुर्खेतबाट डीपीआर सकेर टेन्डर प्रक्रियामा गएको थियो। चामुण्डाविन्द्रासैनी५ देखि ९ वडासम्मका लागि आयोजना अघि सारिएको थियो। जलवायू अनुकूलित बृहत् खानेपानी आयोजनाका रूपमा रहेको विन्द्रासैनीजम्बुकाँध लिफ्ट खानेपानी आयोजना संघीय सरकारले क्रमागतमा राखेको थियो।"
महानगरले सुकुम्बासीमाथि ज्यादती गर्यो: राष्ट्रिय भूमि आयोग (भिडियो वार्ता),काठमाडौं: काठमाडौं महानगरपालिकाले थापाथलीस्थित सुकुम्बासी बस्ती हटाउन खोज्दा भएको झडपपछि बस्तीका बासिन्दा लगातार प्रदर्शनमा छन् भने सरोकारवालाले महानगरले ज्यादती गरेको आरोप लगाउन थालेका छन् । राष्ट्रिय भूमि आयोगले पनि महानगरले सुकुम्बासी माथि ज्यादती गरेको आरोप लगाएको छ । राष्ट्रिय भूमि आयोगका उपाध्यक्ष नहेन्द्र खड्काले महानगरका मेयर बालेन्द्र साह(बालेन)लाई दम्भ नदेखाउन चेतावनी पनि दिएका छन् । अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलसँग कुरा गर्दै खड्काले आयोगसँग गत भदौ ९ गते गरेको सम्झौताअनुसार महानगरले सुकुम्बासी पहिचानका लागि लगत संकलनलगायतका काम नगरेको र आयोगको काममा नै 'भाजो' हालेको बताए । नदी र नेवाः सभ्यता १५ दिनमा नफर्कने भन्दै उनले केही समय कुरेर सुकुम्बासीको व्यवस्थापनमा सघाउन आग्रह गरे । अहिलेको अहिलै सुकुम्बासीसँग जाइलाग्दा काठमाडौँ स्वर्ग नबन्ने उनको तर्क छ । हेर्नुहोस् खड्कासँगको कुराकानी ।
सप्तरीमा बेपत्ता भएका ५० वर्षीय राउतको हत्या,"सप्तरी : सोमबार राति बेपत्ता भएका सप्तरीको कञ्चनरुप नगरपालिका१ बैरवाका ५० वर्षीय सञ्जय राउतको हत्या भएको छ । उनको शव घरदेखि डेढ सय मिटर उत्तरतर्फको पोखरीमा घाँटी रेटिएको अवस्थामा मङ्गलबार फेला परेको हो । हत्यामा संलग्न व्यक्तिको खोजी भइरहेको जिल्ला प्रहरी कार्यालयका प्रवक्ता एवं प्रहरी नायब उपरीक्षक नरेशकुमार सिंहले बताए। बेपत्ता भएपछि राउतको खोजी गरिदिन उनका परिवारका सदस्यले प्रहरीलाई अनुरोध गरेका थिए । 'तालिमप्राप्त कुकुरको घटनाको अनुसन्धान अघि बढाएका छौँ', उनले भने। रासस"
