शीर्षक,विवरण
"मुक्तिनाथ दर्शन गरी फर्केको तीर्थयात्री सवार बस दुर्घटना : एक जनाको मृत्यु, १२ गम्भीर घाइते","जोमसोम : मुस्ताङको वारागुङ मुक्तिक्षेत्र ४ कागबेनी मोडमा ना ५ ख २१४९ नम्बरको बस दुर्घटना हुँदा एक जनाको घटनास्थलमै मृत्यु भएको छ। बसमा सवार १२ यात्रु गम्भीर घाइते भएका छन्। बस दिउँसो ४ बस दुर्घटना भएको थियो। जिल्ला प्रहरी कार्यालयकाअनुसार बिहीबार मुक्तिनाथ मन्दिर दर्शन गरी जोमसोमतर्फ फर्किदै गरेको बसले कागबेनी जाँदै गरेको ग७प ५७२ नम्बरको स्कुटीलाई अचानक ठक्कर दिँदा बस अनियन्त्रित भई सडकबाट करिब ३० मिटर तल खसेको थियो। बसको ठक्करबाट वारागुङ मुक्तिक्षेत्र ४ कागबेनीका ४५ वर्षीय मिङ्मार गुरुङको घटनास्थलमै मृत्यु भएको हो। विराटनगर महानगरपालिकादेखि मुक्तिनाथ दर्शनका लागि आएको तिर्थालु सवार बस कागबेनीको दोस्रो मोडमा दुर्घटना भएको प्रहरी निरीक्षक गोपीकृष्ण आचार्यले जानकारी दिए। दुर्घटनामा ५८ वर्षीया कमला तिमिल्सिना, ६५ वर्षीय कुलबहादुर कुवर, ४० वर्षीया बिष्णुमाया न्यौपाने, ७३ वर्षीया दुर्गा नेपाल, ६८ वर्षीया इन्दिरा न्यौपाने, ४५ वर्षीया पार्वती तिमिल्सिना, ३५ वर्षीया सरस्वती नेपाल, ११ वर्षीया दिलसा पौडेल, ६५ वर्षीय गोकर्णबहादुर खनाल, ६० वर्षीया धर्मशीला खनाल, ६० वर्षीया उषा कोइराला र ३५ वर्षीया सुनिता तिमिल्सना गम्भीर घाइते भएका छन्। मुक्तिनाथ दर्शन गरी फर्किएको बसमा सवार ३५ जना यात्रुमध्ये १४ जना सामान्य घाइते भएका छन्। तीर्थयात्री सवार उक्त बसले विराटनगर महानगरपालिका, बुढीगंगा गाउँपालिका र बेलबारी नगरपालिकाका ३५ यात्रु लिएर मुस्ताङ आएको थियो। बस दुर्घटनापछि प्रहरी चौकी कागबेनी र जिल्ला प्रहरी कार्यालयबाट प्रहरी टोली घटनास्थलमा पुगेको थियो। प्रहरी र स्थानीयको समन्वयमा दुर्घटनामा परी घाइते भएका यात्रुलाई मुस्ताङ जिल्ला अस्पतालमा पुर्याइएको छ। प्रहरीले घटनास्थलको चार किल्ला र दुर्घटना सम्बन्धी विवरण संकलन गरेको प्रहरी निरीक्षक आचार्यले जानकारी दिए। तीर्थयात्रु सवार बसका चालक ३२ वर्षीय सुदीप चौधरीलाई प्रहरीले नियन्त्रणमा लिएको छ। दुर्घटना परी घाइते भएका तीर्थयात्रीको अवस्था बुझ्न प्रमुख जिल्ला अधिकारी नेत्रप्रसाद शर्मा अस्पताल पुगेका थिए। प्रजिअ शर्माले दुर्घटनाबारे मन्त्रालयलाई जानकारी गराइएको र थप उपचारका लागि पोखरा लैजान परे आवश्यक पहल गर्ने बताए। यसअघि कागबेनी मुक्तिनाथ सडकको कागबेनी मोडमा दुईपटक बस दुर्घटना भएको थियो। सो स्थान दुर्घटनाग्रस्त क्षेत्रको रुपमा लिइन्छ।"
एमाले उम्मेदवार शिल्पा कार्कीविरुद्धको उजुरी खारेज,"विराटनगर : विराटनगर महानगरपालिकामा नेकपा (एमाले)का तर्फबाट उपमेयरको उम्मेदवार बनेकी शिल्पा निराला कार्कीविरुद्ध परेको उजुरी मुख्य निर्वाचन अधिकृतको कार्यालयले खारेज गरेको छ। मुख्य निर्वाचन अधिकृत भरत लम्सालका अनुसार विराटनगरमा मनोनयन दर्ता गराएका ४ जना उम्मेदवारविरुद्ध उजुरी परेको थियो। सबै उजुरी खारेज गरिएको र उम्मेदवारी सदर गरिएको जानकारी उनले दिए। ४३ वर्षीया कार्की कोसी अस्पताल विकास समितिकी सदस्यमा बहाल रहेको भन्दै सत्तारुढ गठबन्धनबाट उपमेयरका उम्मेदवार बनेका अमेरन्द्र यादवले उजुरी दिएका थिए। उजुरीमाथि जाँचबुझ गर्दा उम्मेदवारी खारेज गर्नुपर्ने अवस्था देखिएन। त्यही भएर सदर गरिएको हो, लम्सालले भने। एमालेले विराटनगरमा सागर थापालाई मेयर र कार्कीलाई उपमेयरको उम्मेदवार बनाएको छ। मेयर र उपमेयरका उम्मेदवारसहित एमालेले निर्वाचन लक्षित कार्यक्रमलाई तीव्र पारेको छ। कार्कीले भने नेकपा (एमाले)ले चुनाव जित्छ र महानगरको विकास तीव्ररूपमा गर्छ भन्ने बुझेकाहरुले आत्तिएर आफूविरुद्ध उजुरी दिएको बताइन्। यसअघि नै सम्बन्धित निकायमा राजीनामा दिएर आफू चुनावमा होमिएको उनको भनाइ छ। सिके राउत नेतृत्वको जनमत पार्टीबाट दलित महिला सदस्य पदमा उम्मेदवारी दिएकी विराटनगर महानगरपालिका८ की ४१ वर्षीया गीता मुखियाको पनि उम्मेदवारी सदर भएको छ। मुखिया जाति दलितभित्र नपर्ने भनेर उजुरी परेको थियो। सोही वडामा कांग्रेसबाट दलित महिला सदस्यका लागि उम्मेदवारी दिएकी ३६ वर्षीय शशिता सहनीविरुद्ध परेको उजुरी पनि खारेज भएको मुख्य निर्वाचन अधिकृतको कार्यालयका सूचना अधिकारी हेमबहादुर बढाथोकीले जानकारी दिए। उनका अनुसार सहनी दलितभित्र नपर्ने दाबी उजुरीमा गरिएको थियो। विराटनगर१३ मा एमालेबाट महिला सदस्य पदमा उम्मेदवारी दिएकी ५० वर्षीया गौरीकुमारी वैश्यविरुद्ध परेको उजुरी पनि खारेज भएको बुढाथोकीले बताए। उनका अनुसार वैश्यले अदालतले तोकेको दण्ड जरिवाना नबुझाएको भनेर उजुरी परेको थियो। मोरङमा ९ जना उम्मेदवारविरुद्ध उजुरी परेको थियो। केराबारी गाउँपालिका१ बाट महिला सदस्य पदमा एमालेबाट उम्मेदवारी दिएकी ४७ वर्षीया पवित्रा लिम्बुको भने उम्मेदवारी खारेज भएको छ। लिम्बुको उम्मेदवारीमाथि दाबी विरोध परेकोमा आवश्यक छानबिनपछि उम्मेदवारी खारेज गरिएको निर्वाचन अधिकृतको कार्यालय केराबारीका प्रमुख भानुभक्त न्यौपानेले जानकारी दिए। लिम्बु केराबारी गाउँपालिकाको महिला स्वंयमसेविकाको जिम्मेवारीमा बहाल रहेको भन्दै उजुरी परेको थियो। केराबारीमा एमालेका ४ उम्मेदवारविरुद्ध उजुरी परेको थियो। अन्य ३ जनाले सफाइ पाएका छन्। एमालेबाट केराबारी गाउँपालिका८ को वडाअध्यक्षमा उम्मेदवारी दिएका ५७ वर्षीय टीकाराम चापागाईं, वडा सदस्यका उम्मेदवार २७ वर्षीय दिलबहादुर राई र दलित महिला सदस्य पदकी उम्मेदवार ३७ वर्षीया सन्तोषी सार्कीविरुद्धको उजुरी भने खारेज भएको न्यौपानेको भनाइ छ। उनका अनुसार उजुरी खारेज गरिएका ३ जनाकै उम्मेदवारी सदर भएको छ।"
स्कुलनजिकै लागुऔषध विक्री गर्दै गरेको अवस्थामा तीन युवक पक्राउ,"ढल्केवर(धनुषा) : महोत्तरीको बर्दिबासबाट प्रहरीले लागुऔषध विक्री वितरण गर्ने तीन युवालाई पक्राउ गरेको छ। पक्राउ पर्नेमा बर्दिबास नगरपालिका१४ बस्ने २३ बर्षीय दिनेश साह, २४ बर्षीय रामबाबु महतो र २३ बर्षीय जितबहादुर मगर रहेको प्रहरीले जनाएको छ। बर्दिबासस्थित सेन्ट्रल पोइन्ट स्कुलनजिक उनीहरुले लागुऔषध बिक्री वितरण गरिरहेको भन्ने सूचनाको आधारमा ईलाका प्रहरी कार्यालय बर्दिबासबाट खटिएको प्रहरी टोलीले लागुऔषधसहित तीनै जनालाई पक्राउ गरेको हो। उनीहरुको साथबाट नाइट्राभेट१० लेखिएको १२२ चक्की बरामद भएको महोत्तरीका प्रहरी प्रवक्ता प्रहरी नायब उपरीक्षक प्रकाश विष्टले जानकारी दिए। उनीहरुलाई नियन्त्रणमा लिई महोत्तरी जिल्ला अदालतबाट सात दिनको म्याद लिई ईलाका प्रहरी कार्यालय बर्दिबासले अनुसन्धान गरिरहेको छ।"
बझाङमा पालिका प्रमुखको एकमात्र महिला उम्मेदवार,"बझाङ : बझाङमा पालिकाका प्रमुखको लागि एकमात्र महिला उम्मेदवार धनदेवी कुँवर चुनाव लड्ने भएकी छन्। २०७४ सालको स्थानीय तह चुनावमा पनि उपमेयर पदका उम्मेदवार कुँवरलाई एमालेले बुंगल नगरपालिकाको मेयर उम्मेदवार बनाएको हो। अखिल नेपाल महिला संघ केन्द्रीय सदस्य, एमाले बझाङ जिल्ला कमिटी सदस्य र बुंगल नगरपालिका सहइन्चार्ज कुँवर जिल्लामै प्रमुख पदमा महिला उम्मेदवार बनेकी हुन्। बझाङमा गठबन्धनमा आवद्ध दल र अन्य दलले महिलालाई प्रमुखको उम्मेदवार बनाएका छैनन्। आफू मेयरका लागि एमालेबाट लड्नु निकै ठूलो न्याय भएको उनको तर्क छ। कुँवरले अन्याय, असमानता र विभेदरहित नगर निमार्णका लागि र महिला, बाल मैत्री र वातावरण मैत्री नगर बनाउनका लागि आफ्नो उम्मेदवारी रहेको बताएकी छन्। हिंसारहित घर र समाज निर्माणमा लाग्ने छु। अन्याय अत्याचारविरुद्धमा मेरो अभियान हुनेछ। त्यसपछि नगरलाई वातावरणमैत्री बनाउन विभिन्न खालका योजना बनाउने छु, उनले भनिन्। नगरको समग्र विकास, विशेष गरी पिछडिएका वर्ग र महिलाहरुको उत्थानका लागि पनि आफ्नो उम्मेदवारी रहेको उनको भनाइ छ। कुँवर २०७४ को स्थानीय तहको निर्वाचनमा काँग्रेसकी मिनादेवी बोहरा जाग्रीसँग उपप्रमुखमा ७७१ मतले पराजित भएकी थिइन्।"
सेनाको हेलीकोप्टरमार्फत् मुस्ताङ र मनाङमा मतपत्र ढुवानी,"जोमसोम : बैशाख ३० गते हुने स्थानीय तह निर्वाचनका लागि हिमाली जिल्ला मुस्ताङ र मनाङमा मतपत्र ढुवानी नेपाली सेनाको हेलिकोप्टरमार्फत् गरिएको छ। निर्वाचन आयोगले मुस्ताङका ५ स्थानीय तह र मनाङका ४ स्थानीय तहका लागि नेपाली सेनाको हेलिकोप्टरमार्फत बिहीबार आवश्यक मतपत्र जिल्ला पठाएको निर्वाचन कार्यालय मुस्ताङका प्रमुख मदन अर्यालले जानकारी दिए। नेपाली सेनाको हेलीले ढुवानी गरिएको मतपत्र जोमसोम विमानस्थलमा अनलोड गरिएको थियो। स्थानीय तह निर्वाचनका लागि हेलीमार्फत् आएको निर्वाचन मतपत्र बुझ्न मुख्य निर्वाचन अधिकृत रोमाकान्त ज्ञवाली, जिल्ला निर्वाचन कार्यालयका प्रमुख मदन अर्याल र सुरक्षा निकायको टोली जोमसोम विमान स्थल पुगेका थिए। उनीहरुले आयोगले पठाएको निर्वाचन सामाग्री बुझेका छन्। आयोग पठाएको निर्वाचनसम्बन्धी मतपत्र जोमसोम विमानस्थलबाट नेपाली सेनाको निगरानीमा स्कटिङ गरी मुख्य निर्वाचन अधिकृतको कार्यालयमा पुर्याइएको थियो। यसअघि निर्वाचन आयोगले स्थानीय तह निर्वाचनसम्बन्धी मतपेटिका बाकससहित ५४ थरीका निर्वाचन सामाग्री पनि मुस्ताङ आइपुगेको निर्वाचन कार्यालयका प्रमुख अर्यालले बताए। त्यस्तै निर्वाचन कार्यालयले जिल्ला स्तरबाट खरिद गरिने १५ थरीका निर्वाचन सामाग्री र अनुसूचीहरु समेत मुस्ताङ आइपुगेको छ। कार्यालय प्रमुख अर्यालले नया मतदाताको परिचयपत्र भने मुस्ताङ आउने क्रममा रहेको जानकारी दिए।"
"पर्सामा ३३३७ जनाको उम्मेदवारी, वीरगन्जको मेयरमा ३० जना","वीरगन्ज : स्थानीय तह निर्वाचनका लागि पर्साका १४ वटै पालिाकामा गरी ३ हजार बढीको उम्मेदवारी परेको छ। जिल्ला निर्वाचन कार्यालय पर्साले बिहीबार साँझ ६ बजे अद्यावधिक गरेको तथ्यांकअनुसार पर्सामा विभिन्न पदमा ३ हजार ३ सय ३७ जनाको उम्मेदवारी परेको हो। तीमध्ये पालिका प्रमुखमा २ सय २१, उपप्रुमखमा १ सय ११, वडा अध्यक्षमा ७ सय ६७, वडा सदस्यमा १ हजार १ सय ७२, महिला सदस्यमा ५ सय ५७ र दलित महिला सदस्यमा ५ सय ८ जनाको उम्मेदवारी परेको छ। सबैभन्दा बढी वीरगन्ज महानगरपालिकामा ८ सय ८४ जनाको उम्मेदवारी परेको छ भने सबैभन्दा कम ठोरीमा १ सय १७ जनाको उम्मेदवारी परेको जिल्ला निर्वाचन कार्यालय पर्साका सूचना अधिकारी अरुण ठाकुरले जानकारी दिए। वीरगन्जको मेयरमा ३० जना उम्मेदवार वीरगन्ज महानगरपालिकाको मेयरमा ३० जनाको उम्मेदवारी परेको छ। महानगरको उपमेयरमा भने १० जनाको उम्मेदवारी परेको छ। महानगरको ३२ वटै वडामा गरी वडाअध्यक्षमा २ सय ६ जनाले उम्मेदवारी दर्ता गरेका छन्। त्यस्तै महानगरको वडा सदस्यमा ३ सय ३९ जनाको, महिला सदस्यमा १ सय ६१ जनाको र दलित महिला सदस्यमा १ सय ३८ जनाको उम्मेदवारी परेको छ। पर्सागढी नगरपालिकामा २ सय ९० जनाको उम्मेदवारी परेको छ। जसमा मेयर पदमा १६ जनाको, उपमेयर पदमा ९ जनाको, वडाअध्यक्षमा ६३ जनाको, वडासदस्यमा १ सय ५ जनाको, महिला सदस्यमा ४९ जनाको र दलित महिला सदस्यमा ४८ जनाको उम्मेदवारी परेको छ। पर्सागढी नगरपालिकामा कूल २ सय ९० जनाको उम्मेदवारी परेको छ। जसमा मेयर पदमा १६ जनाको, उपमेयर पदमा९ जनाको, वडाअध्यक्षमा ६३ जनाको, वडासदस्यमा १ सय ५ जनाको, महिला सदस्यमा ४९ जनाको र दलित महिला सदस्यमा ४८ जनाको उम्मेदवारी परेको छ। बहुदरमाइ नगरपालिकामा भने कुल २ सय ८६ जनाको उम्मेदवारी परेको छ। जसमा मेयर पदमा १४ जनाको, उपमेयर पदमा ७ जनाको, वडाअध्यक्षमा ६८ जनाको, वडासदस्यमा १ सय ८ जनाको, महिला सदस्यमा ५१ जनाको र दलित महिला सदस्यमा ३८ जनाको उम्मेदवारी परेको छ। पोखरीया नगरपालिकामा कूल २ सय ६४ जनाको उम्मेदवारी परेको छ। जसमा मेयर पदमा १५ जनाको, उपमेयर पदमा ७ जनाको, वडाअध्यक्षमा ५८ जनाको, वडासदस्यमा ९३ जनाको, महिला सदस्यमा ४७ जनाको र दलित महिला सदस्यमा ४४ जनाको उम्मेदवारी परेको छ। पोखरीया नगरपालिकामा कूल २ सय ६४ जनाको उम्मेदवारी परेको छ। जसमा मेयर पदमा १५ जनाको, उपमेयर पदमा ७ जनाको, वडाअध्यक्षमा ५८ जनाको, वडासदस्यमा ९३ जनाको ,महिला सदस्यमा ४७ जनाको र दलित महिला सदस्यमा ४४ जनाको उम्मेदवारी परेको छ। जगरनाथपुर गाउपालिकामा कूल १ सय ९७ जनाको उम्मेदवारी परेको छ। जसमा गाँउपालिका अध्यक्षमा १४ जनाको , उपाध्यक्ष पदमा १० जनाको , वडाअध्यक्षमा ४९ जनाको, वडासदस्यमा ६५ जनाको ,महिला सदस्यमा ३० जनाको र दलित महिला सदस्यमा २९ जनाको उम्मेदवारी परेको छ। सखुवा प्रसौनी गाउपालिकामा कूल १ सय ९५ जनाको उम्मेदवारी परेको छ। जसमा गाँउपालिका अध्यक्षमा २६ जनाको , उपाध्यक्ष पदमा ८ जनाको, वडाअध्यक्षमा ४५ जनाको, वडासदस्यमा ६१ जनाको ,महिला सदस्यमा २७ जनाको र दलित महिला सदस्यमा २८ जनाको उम्मेदवारी परेको छ। विन्दवासीनी गाउपालिकामा कूल १ सय ८५ जनाको उम्मेदवारी परेको छ। जसमा गाँउपालिका अध्यक्षमा १८ जनाको, उपाध्यक्ष पदमा १२ जनाको, वडाअध्यक्षमा ४० जनाको, वडासदस्यमा ५६ जनाको, महिला सदस्यमा ३० जनाको र दलित महिला सदस्यमा २९ जनाको उम्मेदवारी परेको छ। कालीकामाइ गाउपालिकामा कूल १ सय ७६ जनाको उम्मेदवारी परेको छ। जसमा गाँउपालिका अध्यक्षमा २५ जनाको, उपाध्यक्ष पदमा ८ जनाको, वडाअध्यक्षमा ४९ जनाको, वडासदस्यमा ५२ जनाको ,महिला सदस्यमा २१ जनाको र दलित महिला सदस्यमा २१ जनाको उम्मेदवारी परेको छ। पकाहामैनपुर गाउपालिकामा कूल १ सय ६५ जनाको उम्मेदवारी परेको छ। जसमा गाँउपालिका अध्यक्षमा ९ जनाको, उपाध्यक्ष पदमा ८ जनाको, वडाअध्यक्षमा ३२ जनाको, वडासदस्यमा ६१ जनाको,महिला सदस्यमा २८ जनाको र दलित महिला सदस्यमा २६ जनाको उम्मेदवारी परेको छ। पटेर्वासुगौली गाउपालिकामा कूल १ सय ६३ जनाको उम्मेदवारी परेको छ। जसमा गाँउपालिका अध्यक्षमा १२ जनाको, उपाध्यक्ष पदमा ८ जनाको, वडाअध्यक्षमा ३३ जनाको, वडासदस्यमा ५५ जनाको, महिला सदस्यमा २८ जनाको र दलित महिला सदस्यमा २७ जनाको उम्मेदवारी परेको छ। धोबिनी गाउपालिकामा कूल १ सय ५२ जनाको उम्मेदवारी परेको छ। जसमा गाँउपालिका अध्यक्षमा १४ जनाको, उपाध्यक्ष पदमा ७ जनाको, वडाअध्यक्षमा ३४ जनाको, वडासदस्यमा ५० जनाको, महिला सदस्यमा २४ जनाको र दलित महिला सदस्यमा २३ जनाको उम्मेदवारी परेको छ। छिपहरमाइ गाउपालिकामा कूल १ सय ४३ जनाको उम्मेदवारी परेको छ। जसमा गाँउपालिका अध्यक्षमा ११ जनाको, उपाध्यक्ष पदमा ९ जनाको, वडाअध्यक्षमा ४० जनाको, वडासदस्यमा ४६ जनाको, महिला सदस्यमा १९ जनाको र दलित महिला सदस्यमा १८ जनाको उम्मेदवारी परेको छ। जिराभवानी गाउपालिकामा कूल १ सय २० जनाको उम्मेदवारी परेको छ। जसमा गाँउपालिका अध्यक्षमा ६ जनाको, उपाध्यक्ष पदमा ४ जनाको, वडाअध्यक्षमा २६ जनाको, वडासदस्यमा ४१ जनाको, महिला सदस्यमा २३ जनाको र दलित महिला सदस्यमा २० जनाको उम्मेदवारी परेको छ। ठोरी गाउपालिकामा कूल १ सय १७ जनाको उम्मेदवारी परेको छ। जसमा गाँउपालिका अध्यक्षमा ११ जनाको, उपाध्यक्ष पदमा ४ जनाको, वडाअध्यक्षमा २४ जनाको, वडासदस्यमा ४० जनाको, महिला सदस्यमा १९ जनाको र दलित महिला सदस्यमा १९ जनाको उम्मेदवारी परेको छ।"
"प्रदेश सांसदबाट राजीनामा दिँदै कर्ण मल्लले भने, देउवाले एकलौटी रुपमा पेले","डडेल्धुरा : सुदूरपश्चिम प्रदेशसभा सदस्य तथा नेपाली कांग्रेसका निवर्तमान सभापत कर्णबहादुर मल्लले प्रदेशसभा सदस्य पद त्यागेका छन्। आसन्न स्थानीय तहको निर्वाचनका मुखमा पार्टी विरोधी गतिविधि गरेको भन्दै कांग्रेसले उनलाई साधारण सदस्यसमेत नरहने गरी कारवाही गरेको थियो। डडेल्धुरामा मल्ल समूहले नेपाली कांग्रेस विपी र नेकपा एमालेसँग सहकार्य गरि चुनाव लड्नका लागि मनोनयन दर्ता गराएका थिए। त्यसपछि उनलाई पार्टीको सदस्यसमेत नरहने गरी कारवाही गरिएको थियो। उनले नैतिकताका आधारमा प्रदेशसभा सदस्यबाट राजीनामा दिएको बताएका छन्। कांग्रेसका मुख्यसचिव कृष्णप्रशाद पौडेलले मंगलबार साधारण सदस्यसमेत नरहने गरी कारवाही गरेको विज्ञप्ति जारी गरेका थिए। मल्लले विहीबार पत्रकार सम्मेलन गर्दै आफूले प्रदेशसभा सदस्य पद त्याग गरेको जानकारी दिएका हुन्। पार्टी सभापति शेरबहादुर देउवाले एकलौटी रुपमा आफूहरुलाई पेलेको भन्दै मल्लले पत्रकार सम्मेलनमार्फत आक्रोश व्यक्त गरेका छन्। सातौं जिल्ला अधिवेशनबाट नै रुष्ट बन्दै गएको मल्ल समूह आसन्न निर्वाचनका लागि कांग्रेस (विपी)बाट चुनाव लडिरहेको छ। मल्ल समूहले चुनावका लागि एमालेसँग सहकार्य गरि अमरगढी नगरपालिका, नवदुर्गा गाउँपालिका र गन्यापधुरा गाउँपालिकामा प्रमुख पद लिएको छ भने अन्यमा एमालेलाई प्रमुख पद दिई उपप्रमुख पद लिएको छ।"
मेयर उम्मेदवार गोपाल हमालले भगवानलाई साक्षी राखेर भ्रष्टाचार नगर्ने कसम खाए,"धनगढी : धनगढी उपमहानगरपालिकाको मेयर पदमा स्वतन्त्र उम्मेदवारी दिएका गोपाल हमालले नगरको सबैभन्दा ठूलो धाम बेहडा बाबा (शिवधाम)मा गएर एक पैसा पनि भ्रष्टाचार नगर्ने कसम खाएका छन्। बिहीबार आफूसँगै स्वतन्त्ररुपमा वडाध्यक्षमा चुनाव लडेका चार जना सारथीहरुलाई मन्दिरमा लगेर उनले आफू र आफ्नो टिमले जितेपछि एक पैसा पनि भ्रष्टाचार नगर्ने कसम खाएका हुन्। बेहडाबाबा, कैलालीका लागिमात्रै होइन, भारतको लखनउसम्मका दर्शनार्थी आउने ठूलो शिवधाम हो। उनले आफूले आस्था गर्ने भगवानको मन्दिरमा आएर खसम खाएको बताए। मन्दिरका पूजारीसँगै भगवान शिवको मुर्ति र शिवलिंग छुँदै कसम खाँदै उनले भने, जनताको घरदैलोमा जाँदा, गोपाल हमाल ठूलो ब्यापारी हो, उसले हजारमा र लाखमा घुस खान्न होला, तर करोड पाए त छोडदैन भन्ने हल्लाहरु सुने, त्यसैले देवाधीदेव महादेवलाई साक्षी राखेर एक पैसा पनि भ्रष्टाचार नगर्ने कसम खाएको हुँ। उनले अहिले समाजमा काम गर्छु, इमान्दारीता देखाउँछु भन्ने कुरा पत्याउनै छाडेको बताए। हामी भगवानमा विश्वास गर्छौं, जसले जे मा आस्था राख्छ, त्यसकै कसम त खाने हो नि, त्यसैले मैले बेहडाबाबाको धामभित्रै पसेर कसम खाएको हुँ, उनले भने। उनले आफ्नो घोषणापत्रमै कुनै प्रकारको पनि सरकारी सेवा सुविधा नलिने घोषणा गरिसकेका छन्। नगरपालिकाको गाडी नचढ्ने, त्यहाँको अरु कुनै पनि मेयरले पाउने सेवा सुविधा नलिएर, राजनीति जनसेवा हो भन्ने कुरा स्थापित गर्ने सोच छ, उनले भने। उनले अहिले राजनीति पेसा हो भन्ने मान्यता स्थापना भएकाले, राजनीति सेवा हो भन्ने बनाउने बताए। गत निर्वाचनमा विजयी जनप्रतिनिधिले गरेका प्रतिज्ञा पूरा नहुँदा अहिले सबै उम्मेदवारमाथि शंका गर्न थालिएको उनको भनाइ थियो। हमालले अरु उम्मेदवारलाई पनि भ्रष्टाचार नगर्ने र गर्न नदिने प्रतिज्ञा गर्न आग्रह गरे। हमालसँगै धनगढीको वडा नम्बर ४ का वडा अध्यक्षका उम्मेदवार सिद्धराज पनेरु, ५ नम्बरका पदमराज भट्ट, १४ नम्बरका वडा अध्यक्षका उम्मेदवार यमबहादुर लामिछाने मगर र १५ का उम्मेदवार कमलबादुर ढाँटले पनि भ्रष्टाचार नगर्ने र गर्न नदिने कसम खाएका छन्।"
गलत विवरण दिनेको उम्मेदवारी रद्द,"नुवाकोट : गलत विवरण लेखाएर नुवाकोटमा उम्मेदवारी दर्ता गरेका व्यक्तिको उम्मेदवारी रद्द भएको छ। यही बैशाख ३० गतेको स्थानीय तहको निर्वाचनमा उम्मेदवारी दिएका उम्मेदवार विरुद्ध परेका उजुरीउपर छामनविन गर्ने क्रममा नुवाकोटको विदुर नगरपालिकाका एक जनाको उम्मेदवारी खारेज भएको छ। विदुर नपा९ को खुल्ला वडा सदस्यमा जन समाजवादी पार्टीवाट उम्मेदवारी दिएका विनोद थापाको नाममा परेको उम्मेदवारी खारेज भएको मुख्य निर्वाचन अधिकृतको कार्यालय नुवाकोटले जनाएको छ। थापाको उम्मेदवारी उपर उजुरी परेको र उनको उम्मेदवारीमा समर्थकको हस्ताक्षर झुट्टो भएको प्रमाणित भएपछि उम्मेदवारी खारेज भएको हो। यसबाहेक नुवाकोटमा उम्मेदवार उपर परेका अन्य उजुरीहरु भने रद्द भएको छ। नुवाकोटको विदुर नगरपालिकामा ११ जना मेयर र १० उपमेयरसहित दुई सय ७४ जनाको उम्मेदवारी रहेको र उम्मेदवारी फिर्ता प्रक्रियापछि अन्तिम नामावली प्रकाशन गरिने जनाइएको छ। उता, पाँच गाउँपालिका रहेको रसुवामा उम्मेदवामर उपर परेका सवै उजुरी रद्द भएका छन्। रसुवाको मुख्य निर्वाचन अधिकृतको कार्यालयले दिएको जानकारीअनुसार छानबिनपश्चात् सबै उजुरी रद्द भएको मुख्य निर्वाचन अधिकृत राजेन्द्र नेपालले जानकारी दिए। रसुवामा मनोनयन दर्ता गरेका ८ जनाविरुद्ध उजुरी परेको थियो। आमाछोदिङ्मोमा अध्यक्षविरुद्ध २ र उपाध्यक्षविरुद्ध १, उत्तरगयामा दलित महिला सदस्य विरुद्ध १ र गोसाइँकुण्डमा वडाध्यक्षविरुद्ध एउटा उजुरी दर्ता भएको थियो। आमाछोदिङ्मो गाउँपालिकाका निर्वाचन अधिकृत शान्तिप्रसाद लुइटेलका अनुसार नेकपा एमालेका उम्मेदवारविरुद्ध नेपाली कांग्रेस र नेकपा माओवादी केन्द्रका उम्मेदवारले, नेपाली कांग्रेसका उम्मेदवार विरुद्ध नेकपा एमालेका उम्मेदवारले उजुरी दिएका थिए। यस्तै ३ वटा सदस्य पदका लागि पनि उजुरी दिएकोमा यसको अर्थ थिएन। सदस्य पदका लागि ३ वटा उजुरी आएको थियो, उनले भने, तर अन्य व्यक्तिले गरेका कारण यसको अर्थ रहेको थिएन। गोसाइँकुण्ड गाउँपालिकाको १ का वडाध्यक्षका उम्मेदवारविरुद्ध स्वतन्त्रका उम्मेदवारले उजुरी हालेका थिए। नेपाली कांग्रेसबाट उम्मेदवारी दिएका विरुद्ध आफू कार्यरत संस्थाबाट राजीनामा नदिएको भन्दै उजुरी दर्ता आएको थियो। मुख्य निर्वाचन अधिकृत राजेन्द्र नेपालका अनुसार उनले राजीनामा दिएको पत्र बुझाएपछि उक्त उजुरी रद्द भएको हो। यस्तै उत्तरगया गाउँपालिका दलित महिला सदस्यको विरुद्ध दलित भएको आधिकारिक पत्र नबुझाएको भन्दै उजुरी परेको थियो।"
राजनीतिलाई स्वस्थ्य बनाउन युवाको भोट महत्वपूर्ण,"काठमाडौं : युवा मतदाताको मतदानले मात्रै नेपाली राजनीतिलाई जवान बनाउन सक्ने एक कार्यक्रमका सहभागीले बताएका छन्। काठमाडौंमा भएको एक अन्तक्रिया कार्यक्रमका आउँदो निर्वाचनमा ३६ लाख बढी युवा मतदाता थपिएको भन्दै देशमा सुशासन, विकास र समृद्धि ल्याउन सहि उम्मेदवालाई मतदान गर्न आह्वान गरे । अहिले झण्डै ३५ लाख युवा मतदाता विदेशमा छन्। राष्ट्रिय युवा गैरसरकारी संस्था महासंघ नेपाल र संयुक्त राष्ट्रय विकास कार्यक्रम नेपालको साँझेदारीका आयोजित निर्वाचनमा युवाहरुको सहभागिता बिषयक कार्यक्रमका सहभागिले निर्वाचनलाई स्वतन्त्र, निष्पक्ष, भयरहित बनाउन निर्वाचन आयोगसंग माग गरे। उनीहरु १८ वर्षमा होइन १६ वर्षमै मतदाता अधिकार दिनु पर्ने सरकारसंग प्रस्ताव राखे। संघीय लोकतान्त्रिक शासन प्रणाली र विकासमा युवाहरुको पहुँच बढेको राष्ट्रिय युवा गौरसकारी संस्था महासंघका अध्यक्ष कमल सुवेदीले बताए। युवा लक्षित बजेट तथा नीति कार्यान्वर्यनमा आएको छैन। युवाहरुले राजनीतिमा हस्तक्षेप गर्नुपर्छ। अनि मात्रै राजनीति सहि बाटोमा आउँछ,' उनले भने, हाम्रा धेरै युवाहरु विदेशमा छन्। सरकारले उनीहरुलाई मतदानामा सहभागि हुने वातावरण बनाउनुपर्छ। नेताहरुले पराजय हुने डरले विदेशमा रहेका मतदाताका लागि बाहिरबाट मतदान गर्ने वातावरण नबनाएको उनले दाबी गरे। निर्वाचन खर्चिलो बन्दै गएको प्रति युवा समूहले चिन्ता व्यक्त गरे। युवाहरु राजनीतिमा सहभागि हुन चाहन्छन्। तर चुनाव महँगिएको छ। उनीहरुसँग चुनाव लड्ने खर्च छैन, अध्यक्ष सुवेदीले भने, अब खर्चिलो निर्वाचन प्रणाली सुधार गर्ने समय भयो। नो भोटको अधिकार स्थापित गर्न कानुन निर्माण गर्नु पर्नेमा उनले जोड दिए। अयोग्य उम्मेदवार मध्यको हामीलाई एउटा छनौट गर्नै पर्ने बाध्यता छ, उनले भने। सबै स्रोत साधन स्थानीय तहमा गएकोले अब गाउँका सिंहदरबारले युवाहरुलाई रोजगारी दिनुपर्ने गौरसरकारी संस्था महासंघ नेपाल महासचिव अर्जुन भट्टराईले बताए। विदेश कसरी कमाउन जाने भन्ने योजनामा युवाहरु हुन्छन्। युवाहरुले स्थानीय सरकार माझ रोजगारीको एजेण्डा जोडले उठाउनु पर्छ, उनले भने। निर्वाचनलाई सफल बनाउन युवाहरुको भूमिका अत्यन्तै महत्वपूर्ण रहँदै आएको निर्वाचन आयोगका सहप्रवक्ता अर्जुन प्रसाद अर्यालले औंल्याए। विशेष गरेर सचेत युवा मतदाताहरुको समाजमा रहेको सबै उमेर समुहका मतदातालाई मतदान केन्द्रसम्म लैजाने वातावरण बनाउनु पर्छ, उनले भने, मतदाता शिक्षा दिएर बदर हुने मतको संख्या घटाउन सबै लागौं।"
'मीटु'बारे प्रश्न गर्ने युवतीलाई स्थापितको जवाफ यो बहिनीले बेश्यावृत्ति गर्छ भनेर म पनि छपाउँ?,"काठमाडौं : काठमाडौं महानगरपालिकाका मेयर उम्मेदवार केशव स्थापितले यौन दुर्व्यवहाबारे प्रश्न गर्दा जंगिएका छन्। धुम्बाराहीस्थित नेशनल कलेजले काठमाडौंका उम्मेदवारहरुसँग आयोजना गरेको अन्तर्क्रिया कार्यक्रमा स्थापित सहभागीको प्रश्नमा जंगिएका हुन्। कार्यक्रममा सहभागी भावना राउतले 'मीटु'बारे प्रश्न गर्दा स्थापितले युआर नाइस लेडी, तपाइँको थुतुनो ठीक छैन भन्दै जवाफ फर्काएका थिए। भावनाले भनेकी थिइन्, हामी सबैको भोट तपाईँलाई चाहिन्छ र तपाईँले जित्छु भन्ने आशा राख्नुहुन्छ भने 'मीटु'बारे जवाफ दिनुपर्छ। होइन अहिले यो कुरामा नबोलौ, नभनौं भनेर भएन। किनभने महिला नै तपाईँको अफिसमा सुरक्षित छैनन् भने वृत्ति विकासका कुरा नगरिदिनुहोला यो तपाईँलाई सुहाउन पनि सुहाउँदैन। स्थापितले जवाफ दिँदै भने, जसलाई आरोप लगायो, त्यसलाई हामीले महारानी भन्थ्यौं। हामीले प्रमाण मागेका थियौं। २५ वर्षसम्म दबाउने हो। महिलाले जथाभाबी गर्न हुने। महिला आयोग छैन। म चुप्प लागेर बस्ने? म जतिको मान्छेलाई आरोप लगाउने? तपाइँहरुले जवाफ दिनुपर्यो। ह्वाट इज द प्रुफ? यूआर नाइस लेडी तपाँको थुतुनो ठीक छैन। छलफलमा भाग लिने यसरी हुन्छ। प्रश्नकर्ताले स्थापितलाई बोल्ने शैली ठीक नभएको जवाफ फर्काएकी थिइन्। 'तपाइँले के बोल्नुभएको यस्तो? तपाइँले के शब्द प्रयोग गर्नुभएको? तपाइँ पब्लिक फोरममा हुनुहुन्छ। तपाइँको जवाफ दिने दायित्व हो।' उनले प्रमाणसहित प्रश्न गर्न आग्रह गर्दै पत्रिकाको भरमा आरोप नलाउन आग्रह गरे। के आधारमा प्रश्न गर्नुभयो बहिनीले? पेपरको भरमा आरोप लगाउने? यो बहिनीले बेश्यावृत्ति गर्छ भनेर म पनि छपाउँ? दीस इज भेरी ब्याड। केशव स्थापित जंगिन थालेपछि कार्यक्रम सञ्चालकले रोक्ने प्रयास गरेका थिए। समिक्षा बाँस्कोटा स्वयंले पनि स्थापितलाई आश्वास्त पार्न खोजेकी थिइन्। स्थापितको जवाफपछि दिक्क भएका राउतले सामाजिक सञ्जालमार्फत् भनेकी छन्, एमालेका महिला सांसद अधिकारकर्मीहरु, विन्ती अब महिला हकहितका लागि भन्दै सडक नआउनुहोला किनकि तपाईँको पार्टीभित्रको मौनताले दुर्घटना निम्त्याएको छ।"
प्राडा भट्टराई एमाले प्रवेश गर्दै,काठमाडौं : प्राध्यापक डाक्टर रमेश भट्टराई माओवादी केन्द्र त्यागेर एमालेमा प्रवेश गर्ने भएका छन् । बिहीबार साँझ यल्लो प्यागोडा होटलमा आयोजना हुने कार्यक्रममा एमाले अध्यइा केपी शर्मा ओलीले भट्टराईलाई पार्टी प्रवेश गराउने एमाले स्रोतले जनाएको छ। भट्टराई पहिले अनेरास्ववियु हुँदै एमालेको सक्रिय राजनीतिमा थिए । उनी माओवादी शान्तिपूर्ण आन्दोलनमा आएपछि माओवादीतिर लागेका थिए।
परराष्ट्र मन्त्रालयले भन्यो अमेरिकाबाट उच्चस्तरीय भ्रमणको तयारी भइरहेको छ,"काठमाडौं : परराष्ट्र मन्त्रालयले संयुक्त राज्य अमेरिकाबाट उच्चस्तरीय भ्रमणको गृहकार्य भइरहेको बताएको छ। सन् १९४८ मा दौत्य सम्बन्ध स्थापना भएयता नेपालमा अमेरिकाबाट उच्चस्तरीय भ्रमण हुन नसकेका बेला परराष्ट्रले भ्रमणको गृहकार्य भइरहेको जनाएको छ। नेपाल र अमेरिकाबीच दौत्य सम्बन्ध कायम भएको ७५औं वर्षगाँठ मनाउँदै गर्दा द्विपक्षीय भ्रमण आदान प्रदान बढेको भन्दै परराष्ट्रले उच्चस्तरमै गराउन पहल भइरहेको जानकारी दिएको हो। अमेरिकी उपसहायक विदेशमन्त्री केली काइडरलिंगले १९ देखि २१ अप्रिलसम्म तीन दिने नेपाल भ्रमण गरेको, अप्रिल २२ बाट सिनेटर किर्स्टन जिलीब्रान्डको नेतृत्वमा रहेको ६ सदस्यीय अमेरिकी उच्चस्तरीय संसदीय टोलीले नेपाल भ्रमण गरेको उल्लेख गर्दै परराष्ट्र प्रवक्ता सेवा लम्सालले भनिन्, हाइ लेभलमा गराउन गृहकार्य गरिरहेका छौं। तर अहिले नै भन्नैपर्ने खालको केही छैन। प्रवक्ता लम्साले अमेरिकाबाट उच्चस्तरीय भ्रमणको 'वर्कआउट' भइरहेको भन्दै हालै अमेरिकी राजदूतले परराष्ट्रमन्त्री नारायण खड्कासँग भेटे गरेर छलफल गरेको पनि जानकारी गराइन्। तर उच्च तहमा अमेरिकाबाट को आउँदैछन् भन्ने खुलाइनन्। संसदबाट एमसीसी सम्झौता अनुमोदन भएसँगै अमेरिकी अधिकारीको नेपाल भ्रमण बढेको छ। स्थानीय चुनावलगत्तै अमेरिकाबाट उच्च तहमा भ्रमण हुने परराष्ट्रका अधिकारी बताउँछन्। चीनसँग सीमामा समस्या छैन परराष्ट्र मन्त्रालयले उत्तरी छिमेकी चीनसँग सीमामा सुरक्षासम्बन्धी कुनै समस्या नरहेको जनाएको छ। बिहीबार मन्त्रालयमा आयोजित नियमित पत्रकार सम्मेलनमा प्रवक्ता लम्सालले नेपालचीन गृह सचिवस्तरीय बोर्डर टास्कफोर्सको बैठक सम्पन्न भएको जानकारी दिइन्। चाइनासँग कुनै बोर्डर सेक्युरिटी इस्यु छैन। बोर्डरमा भएका गतिविधिबारे सूचनाको आदान प्रदान गर्ने कार्य भयो। खासै अरू केही भएन, उनले भनिन्। प्रवक्ता लम्सालले राष्ट्रपति भण्डारीले बोआओ फोरममा सम्बोधन गरेको र कोभिडमा प्राप्त भएको सहयोगको चर्चा गरेको बताइन्। नेपाल भ्रमणमा आएका विश्व स्वास्थ्य संगठन महानिर्देशक डा टेड्रोस अधानोम गेब्रेयससले स्वास्थ्य क्षेत्रमा नेपालले गरेको प्रगतिको सराहना गरेको बताइन्। नेपालले संविधानमै स्वास्थलाई मौलिक हक राखेको र पूर्वाधारमा गरको प्रगतिको उच्च सराहना गर्नुभयो। भूकम्पपछिको स्वरूपबाट प्रभावित हुनुभयो। भ्याक्सिनमा डब्लूएचओको मापदण्डअनुसार गरेको प्रगतिको पनि सराहना गर्नुभयो। सबै हिसाबले भ्रमण महत्वपूर्ण रह्यो, उनले भनिन्। उनले बिमस्टेकको ऊर्जामन्त्रीस्तरीय बैठक भर्चुअल माध्यमबाट काठमाडौंमा सम्पन्न भएको जानकारी दिइन्। उनकाअनुसार पम्फा भुसालल अध्यक्षता गरेकी थिइन्। बैठकमा सदस्य राष्ट्रबीच अन्तर आबद्धता, ऊर्जा साझेदारीमा जोड दिइएको थियो। सहयोग आदानप्रदान गर्ने, भारतको बैंगलोरमा स्थापना हुने विमस्टेक उर्जा केन्द्र शिघ्र संचालनमा जोड दिइएको थियो। प्रवक्ता लम्सालले परराष्ट्रले विद्युतीय राहदानी सेवा प्रवाहमा अहिले व्यवस्थित बनाएको बताइन्। प्रारम्भिक चरण र प्रविधिको कारणले सुरूवाती चरणमा समस्या आयो। भीडको अवस्था अहिले निकै नै नियन्त्रण भएको छ, उनले भनिन्, अधिकांश ठाउँबाट अहिले वितरण भइरहेको छ। निकट भविष्यमा सबैतिरबाट सुरू गर्न सकियोस्। हवाई यातायात सहज भएको ठाउँमा दुई हप्ताभित्र दिइरहेका छौं। हिमाली र विकट जिल्लामा अलि बढी लागेको छ। यसलाई कसरी सहजीकरण गर्ने भनेर लागिरहेका छौं। हालसम्म दुई लाख ३० हजार २ सय विद्युतीय राहदानी वितरण गरिसकेको बताइन्। उनकाअनुसार राहदानी विभागमा संग्रहालय स्थापनाको तयारी भइरहेको छ। हाम्रो इतिहास, संस्कृति झल्काउनेगरी संग्रहालय निर्माणको कार्य अन्तिम चरणमा पुगेको छ। छिट्टै परराष्ट्रमन्त्रीले उदघाटन गर्नुहुन्छ, उनले भनिन्। कन्सुलर सेवा अनलाइन प्रणालीमा व्यवस्थित गरिएको र छिटो छरितो गर्ने प्रयास थालिएको बताइन्। सरकारी कार्यालयमा दुई दिन विदामा पनि परराष्ट्र सेवामा सहजीकरण गरिने उनको भनाइ छ। बीबीआईएन फोरममा सहभागी हुन ऊर्जामन्त्री पम्फा भुसाल बंलादेशमा भ्रमणमा रहेको जानकारी दिइन्। प्रधानमन्त्रीको भारत भ्रमणका बेला भएका सम्झौता कार्यान्वयको काम भइरहेको प्रवक्ता लम्सालले बताइन्।"
वायु सेवा सञ्चालक संघले भन्यो : हचुवामा रात्रिकालीन आन्तरिक उडान भर्न सकिँदैन,"काठमाडौं : वायुसेवा सञ्चालकहरुले भोलि शुक्रवारदेखि रात्रीकालीन आन्तरिक उडान सञ्चालन गर्न नसक्ने बताएका छन्। नेपाल नागरिक उड्डयन प्राधिकरणले वैशाख १५ देखि रात्रिकालीन उडान लागू गर्ने भनेको थियो। प्राधिकरणले आन्तरिक उडानका वायुसेवा कम्पनीहरुलाई पत्र लेखेर नयाँ उडान तालिकाबारे जानकारी गराएको थियो। वायुसेवा सञ्चालक संघका प्रवक्ता योगराज कँडेल शर्माले जारी गरेको वक्तव्यमा भनिएको छ, संघका सदस्य वायुसेवा कम्पनीहरु बुद्ध एयर, यती एअरलाइन्स, श्री एयरलाईन्स, सौर्य एअरलाइन्स र गुण एयरलाइन्सलाई नेपाल नागरिक उड्डयन प्राधिकरणले पठाएको पत्रको सन्दर्भमा संघको ध्यानाकर्षण भएको छ। विविध प्राविधिक कारणले गर्दा हाललाई रात्रि ८ बजे पछिका नियमित तर्फका उडानहरु गर्नसक्ने अवस्था नरहेको साथै उक्त विषयमा अन्य पूर्वाधार र सम्भावना सम्बन्धि विस्तृत छलफल गर्न नेपाल नागरिक उड्डयन प्राधिकरणसँग समयसमेत माग गरिएको अवस्थामा प्राधिकरणको वैशाख १४ गते जारी गरेको स्लट सम्बन्धि नयाँ व्यवस्थाअनुरुपको तालिका संलग्न गर्न सदस्य वायुसेवा कम्पनीहरुले नसक्ने व्यहोराको जानकारी प्राधिकरणलाई जानकारी गराउँदै वैशाख ३ कै स्लट सम्बन्धी व्यवस्था हाललाई लागू गर्न संघले अनुरोध गरेको छ। संघका सदस्य वायुसेवा कम्पनीहरु बुद्ध एयर, यती एअरलाइन्स, श्री एयरलाईन्स, सौर्य एअरलाइन्स र गुण एयरलाइन्सका उडानहरु सलट संशोधन नभएसम्मका लागि सम्पूर्ण उडानहरु स्थगन गरिने संघले जारी गरेको सूचनामा भनिएको छ।"
'पटकपटक क्याम्प छोडेर जान भनेपछि हामी प्रशिक्षण छोड्न बाध्य भयौं',"काठमाडौं : राष्ट्रिय फुटबल टोलीका प्रशिक्षक अब्दुल्लाह अल्मुताइरीकै कारण आफूहरु क्याम्प छाडेर हिँडेको खेलाडीहरुले बताएका छन्। बन्द प्रशिक्षणका क्रममा सामान्य गास बासबारे प्रश्न सोध्दा प्रशिक्षकले गरेको व्यवहार सहन नसकेर क्याम्प छाडे गएको उनीहरुले स्वीकारेका छन्। 'क्लोज क्याम्पमा राख्दा टोलीको नेतृत्व गरिरहेका रोहित चन्दले सामान्य गास बासबारे प्रश्न सोध्दा जुन व्यवहार गरियो त्यसमा हामी असन्तुष्ट थियौं। राष्ट्रिय टोलीका प्रशिक्षकले टोलीका सदस्य खेलाडीलाई त्यस किसिमको व्यवहार गर्नु राम्रो थिएन। त्यसमाथि क्याम्प नै छोडेर जा भन्नु अन्यायपूर्ण हो भन्ने हामीलाई लागेको छ,' संयुक्त पत्रकार सम्मेलन गर्दै खेलाडीहरुले भने, 'यसबारे हामीले प्रशिक्षकसँग कुरा गर्न जाँदा हामीलाई पनि पटकपटक क्याम्प छोडेर जान भनेपछि हामी प्रशिक्षण क्याम्प छोड्न बाध्य भएका हौं। हामीले यसबारे टोली व्यवस्थापन र एन्फा नेतृत्वलाई पनि जानकारी दिइसकेका थियौं। समस्या सुल्झाउन कदम चाल्नुको सट्टा एन्फाका जिम्मेवार पदाधिकारीबाट सार्वजनिक मिडियामा हामी क्याम्पबाट भाग्यौँ भन्ने अभिव्यक्ति दिनुले हामी अचम्मित भएका छौं।' टोलीभित्र आन्तरिक समस्यालाई नेतृत्व र व्यवस्थापनसँग समन्वय गरेर सुल्झाउने प्रयास गरे पनि सार्वजनिक रुपमै झुटो आरोप लागेपछि सत्य तथ्य जानकारी दिन पत्रकार सम्मेलन गरेको आयोजित पत्रकार सम्मेलन जानकारी दिइयो। पत्रकार सम्मेलनमा प्रशिक्षण छाडेका १० खेलाडी र खेलाडी संघबाट अध्यक्ष विक्रम लामा र विकेश कुथु उपस्थित थिए। विज्ञप्तिको पूर्णपाठ आदरणीय पत्रकार ज्यु तथा खेलप्रेसी समर्थक ज्युहरु, हामी खेलाडी अहिलेको समय एसियन कप छनोटको तयारीमा हुनुपर्ने हो । तर बिडम्बना हामी यहाँहर माझ आफ्नी कुरा रास्त्र सार्वजनिक रुपमा प्रस्तुत हुनुपरेको छ । राष्ट्रिय टोलीको प्रशिक्षण र हामी खेलाडीको नाम और विभिन्न संचारमाध्यममा आएको समाचार र त्यसमा समर्थकहरुको टिका टिप्पणीप्रति हाम्रो गम्भीर ध्यानाकर्षण भएको छ । राष्ट्रिय टोलीमा भएको घटनालाई अन्तरिक रुपमा नै सुल्झाउने हाम्रो सोच थियो त्यसैले पनि हामीले घटनाबारे टोली व्यवस्थापन र एन्फा नेतृत्वलाई जानकारी गराएका थियो । तर समस्या सुझाउनुको सट्टा जिम्मेवार व्यक्तिबाट नै सार्वजनिक मिडियामा हामीविरुदध गैरजिम्मेवार प्रतिक्रिया र अनर्गल आरोप लागेको कारण हामी आफ्नो भनाइ राख यहाँ उपस्थित भएका । हामी आफूले जान्नै बुझ्ने उमेर अघिदेखि नै नेपाली फुटबलमा आफ्नो जीवन समर्पित गर्दै आएका छौं । यसक्रममा देश विदेशमा पुगेर विभिन्न प्रशिक्षकको नेतृत्वमा खेलेको अनुभव हामीसँग छ । यसक्रममा टोलीमा रहेका आन्तरिक समस्या कहिल्यै बाहिर आएको छैन । तर पछिल्लो घटनाक्रमले भने हामी खेलाडीको योगदान र जीवनभरको मिहिनेतमा नै समर्थकबाट प्रश्न उठ्दा दुख लागेको छ । हामीलाई भएको अन्यायमाथि अझ आम समर्थकबाट आएको नकारात्मक प्रतिक्रियाले हाम्रो खेल जीवन के सार्थकतामा प्रश्न उठेको छ । हामीले क्लब फुटबललाई बिर्सेर हरेक पटक राष्ट्रिय टोलीका लागि खेल्दै आएका छौं । अन्तर्राष्ट्रिय नियम अनुसार हरेक खेलको दिन अघि राष्ट्रिय टोलीमा सामेल हुनु पाउने भएपनि हामीले क्लब जिम्मेवारी थाँती राख्दै एन्फाले माग गरे अनुसार नै राष्ट्रिय टोलीमा प्रशिक्षण गर्दै आएका छौं । वर्षको ८ महिना राष्ट्रिय टोलीमा नै प्रशिक्षण गरेको उदाहरण पनि यहाँहरुमा अवगत गराउन चाहन्छौं । हामी खेलाडीका लागि क्लब फुटबल नै आयआर्जनको मुख्य आधार हो । राष्ट्रिय टोलीमा खेल्नु हाम्रो लागि गौरवको विषय हो र देशको प्रतिष्ठासँग जोडिएको विषय हो । हामीले राख्दै आएका छौं। क्लब फुटबल भन्दा राष्ट्रिय टोलीलाई नै अघि विगलमा क्लब फुटबलबाट बाहिर रहेर निरन्तर राष्ट्रिय टोलीमा रहँदा पनि समयमा अता प्रदान गरिएको थिएन । त्यसका बाबजुद पनि हामी राष्ट्रिय टोलीमा नियमित उपस्थित रहेर खेल्दै आएका छौं । एन्फाले घोषणा गरेको पुरस्कार राशी, प्रशिक्षण दौरानका भता नदिंदा पनि हामीले कुनै प्रश्न नउठाई आफ्नो जिम्मेवारी निर्वाह गरेका छौं । यसपटक क्लोज क्याम्पमा राख्दा टोलीको नेतृत्व गरिरहेका रोहित चन्दले सामान्य गास बास बारे प्रश्न सोध्दा जुन व्यवहार गरियो त्यसमा हामी असन्तुष्ट थियौं । राष्ट्रिय टोलीका प्रशिक्षकले टोलीका सदस्य खेलाडीलाई त्यस किसिमको व्यवहार गर्नु राम्रो थिएन । त्यसमाथि क्याम्प नै छोडेर जा भन्नु अन्यायपूर्ण हो भन्ने हामीलाई लागेको छ । यसबारे हामीले प्रशिक्षकसँग कुरा गर्न जाँदा हामीलाई पनि पटक पटक क्याम्प छोडेर जान भनेपछि हामी प्रशिक्षण क्याम्प छोड्न बाध्य भएका हौं । हामीले यसबारे टोली व्यवस्थापन र एन्फा नेतृत्वलाई पनि जानकारी दिइसकेका थियो । समस्या सुल्झाउन कदम चाल्नुको सट्टा एन्फाका जिम्मेवार पदाधिकारीबाट सार्वजनिक मिडियामा हामी क्याम्पबाट भाग्यौँ भन्ने अभिव्यक्ति दिनुले हामी अचम्मित भएका छौं । टोलीभित्र आन्तरिक समस्यालाई नेतृत्व र व्यवस्थापनसँग समन्वय गरेर सुल्झाउने हाम्रो प्रयास थियो । तर सार्वजनिक रुपमा नै हाम्रो बारेमा झुटो आरोप लागेपछि हामी सत्य तथ्य जानकारी दिन यहाँ प्रस्तुत भएका छौं । २ हामी खेलाडीले राष्ट्रिय टोलीमा रहदा सघ नियमपूर्वक जिम्मेवारी निर्वाह गरेका छौं । नयाँ प्रशिक्षकको आगमनपछि त क्लब फुटबलमा हुँदा र व्यक्तिगत जीवनमा पनि अनेक दबाब आएका छन् । यसमा पनि हामीले कुनै प्रतिप्रश्न गरेका छैनौँ, न त हामीले बाहिर केहि भनेका छौं । हाम्रो यस मौनताको फाइदा उठाउँदै पटक पटक अनावश्यक दवाव दिँदा पनि हामी चुप बस्यौँ । तर पछिल्लो घटनाक्रममा हामीले एक जुट नभए आउने पिढीका खेलाडीले यो भन्दा बढी मानसिक दबाब खेप्नुपर्ने देखेर नै हामीले प्रशिक्षकसँग छलफल गर्ने प्रयास गरेका थियौं । हामीले राष्ट्रिय टोलीको क्याम्प मात्र नभएर दैनिक जीवनमा हुनुपर्ने सामान्य कुराबारे जिज्ञासा राख्दा यस्तो व्यवहार आउला भन्ने अपेक्षा गरेका थिएन । यस विषयमा समन्वय गर्न हामीले नवनिर्वाचित खेलाडी संघलाई पनि जानकारी दिएका थियौँ । तर एन्फा नेतृत्वबाट खेलाडी संघले गरेको सक्दो प्रयासमा चित्तबुझ्दो सम्बोधन भएन । त्यसैले पनि हामीले सार्वजनिक रुपमा आफैँ थाहा दिनुको विकल्प रहेन । हामी खेलाडी राष्ट्रका लागि खेल्नु हाम्रो दायित्व हो । यसबाट हामी कदापी पन्छिने छैनौं । तर जुन किसिमको व्यवहार प्रशिक्षक अलमुताइरी र टोलीबाट भयो, यसमा हामी दुखि छाँ यसअघि यस्ता घटना हुँदा पनि हामीले टोलीको हितका लागि सधैं चुप रहेका थियौँ तर एकपछि अर्को अन्यायपूर्ण निर्णय भएपछि हामीले यसबारे छलफल गर्न जाँदा उल्टै हामीलाई टोलीबाट बाहिर जाने निर्देशनप्रति एन्फा नेतृत्वको ध्यानाकर्षण हुनुपर्छ । प्रशिक्षण दौरानको घटनाक्रम : एएफसी एसियन कप छनोट अन्तर्गत राष्ट्रिय टोलीको बन्द प्रशिक्षण सोमबारदेखि राख्ने कार्यक्रम रहेको थियो । त्यसअघि प्रशिक्षणमा भने खेलाडीहरु आआफ्नो घरबाट आउने गरेका थियो । उपत्यकाबाहिरका खेलाडी भने होटलमा बसेका थिय उपत्यका बाहिरका खेलाडीलाई सुरुवातमा होस्टेलमा राख्ने भनेपनि त्यहाँ दैनिक उपभोगका लागि नुहाउने लुगा धुने पानी, खाने कुरा लगायत सुविधा नभएका कारण ५६ घण्टा होस्टेलमा कुरेपछि अन्त्यमा होटेलमा राखिएको थियो आइतबार प्रशिक्षण सुरु हुनुअघि प्रशिक्षक अब्दुल्लाह अलमुताइरी आफैँले हामीलाई भोलिबाट बन्द प्रशिक्षण सुरु हुने जानकारी दिनुभयो । त्यसपछि रोहित चन्दले होटेल बस्ने कि होस्टेल भन्ने प्रश्न उठाए प्रशिक्षकले सुरुवातमा होस्टेलमा बस्ने जानकारी दिएपछि रोहितले होस्टेलमा दैनिक जीवनयापन गर्ने आधारभूत सुविधा पनि नभएको जानकारी दिए । उनले खेलाडीबीच सल्लाह भएअनुसार नै होटेलमा बस्नु उपयुक्त हुने बताएका थिए । त्यसपछि प्रशिक्षक आक्रामक रुपमा प्रस्तुत हुँदै होस्टेलमा बस्न नचाहने खेलाडीलाई हात उठाउन बताउनुभयो । त्यसमा रोहित एक्लैले हात उठाएपछि कोच रिसाउँदै बाहिर जानुभयो रोहित पनि केहीबेरमा बाहिर गए । एकछिनमा प्रशिक्षक मित्र आएर होस्टेलमा बस्न नचाहने कोहि छ भने एसियन कपको क्याम्प छोड्न भन्नुभयो । वहाँले सबै होस्टेल जान नचाहने भए अन्य २३ खेलाडी टोलीमा राख्न सक्छु भन्नुभयो वहाँ त्यसपछि प्रशिक्षण हुँदैन भन्दै बाहिरिनुभयो । यसबीचमा व्यवस्थापक मधुसुदन उपाध्यायले मित्र आएर होटेलको व्यवस्था भैसकेको जानकारी दिनुभयो हामी खेलाडी भने प्रशिक्षणका लागि मैदान प्रवेश गर्यो झन्ड १०१५ मिनेट मैदानभित्र नै कुरेपछि वहाँ प्रशिक्षण टोली र व्यवस्थापकसँग छलफल गरेर आफै मैदानमा आउनुभयो । हामीलाई सहायक प्रशिक्षक किरण श्रेष्ठले वार्म अप गराइरहँदा प्रशिक्षकले बाहिर रोहित चन्दसँग छलफल गर्नुभयो रोहितका अनुसार वहाँले टोलीमा एक मात्र लिडर हुने र यसपटक टोलीमा सामेल गर्न नसकिने तिमीले टोलीमा नकारात्मक असर पार्यो, भन्नुभएको बताए त्यसपछि रोहितले आफ्नो रिहयान पूरा गरेर सहायक व्यवस्थापक कृष्णभक्त मानन्धरलाई जसबुझाएर मैदानबाट बाहिरिए । यता प्रशिक्षक अलमुलाइरीले पुनः हामीलाई प्रशिक्षण स्थलमा आएर आएर रोहितलाई दोहोर्याउनुभयो । वहाँले होटेलको व्यस्थापन भइसकेको र आफूले मन पोर्न खोजेको पनि बताउनुभयो । त्यसपछि प्रशिक्षण सकियो । रोहित बाहिरिएको देखेपछि हामी अलमलमा पर्यो । पशिक्षण सकिएर हामी आआफ्नो पर गयी। भोलिपल्ट सोमवार हामी समान बोकेर बन्द प्रशिक्षणमा सामेल हुन आयौँ। खेलाडीले यसबारे सहायक प्रशिक्षक किरण श्रेष्ठलाई सोध्यो । तर प्रशिक्षकसँग सल्लाह गर्ने भन्दै वहाँबाट प्रष्ट जवाफ आएन सोमबार प्रशिक्षण सुरु हुनेबेलामा प्रशिक्षकले हामीलाई आइतबारको घटनाबारे निराश रहेको भन्दै प्रश्न गर्दा सबै टिमले निराश रहेको बतायौँ । उहाँले निराश भएपनि केहि फरक नपर्ने बताउँदै अन्य २३ खेलाडी ल्याउन सक्ने बताउनुभयो अनि प्रशिक्षण पूरा गरेर समाप्त भयो भोलिपल्ट मंगलबार प्रशिक्षण सकिँदा पनि कसैबाट प्रष्ट जवाफ नआएपछि हामी चेन्ज रुममा प्रशिक्षकसँग रोहितवारे कुरा गर्न चाहन्छौं भन्यौँ । वहाँले ५ जनाले आफ्नो धारणा राख बताउनुभयो । सबैको बोल्ने इच्छा भएपनि सिनियरको हिसाबले हामीमध्य ५ जनाले रोहितको माग जायज रहेको र हामीले भनेर नै रोहितले बोलेको भन्ने आशयको कुरा राख्यौँ हामीले हाम्रो माग रोहितलाई फिर्ता गर्नु नभएको तर हाल क्याप्टेन रहेकाले उनले उठाएको विषय हामी सबैको हो भन्ने बतायाँ । त्यसपछि प्रशिक्षक अलमुताइरीले आक्रोशित हुँदै एक साता प्रशिक्षण नहुने र अर्को २३ जना बोलाउने भन्दै चेन्ज रूम छाड्नुभयो हामी होटेल पुग्दा प्रशिक्षकले चेन्ज रुममा बोल्ने ५ जना वाहेकका खेलाडीलाई व्यक्तिगत रुपमा बोलाउँदै, रोहितको टिममा खेल्ने कि अब्दुल्लाहको टिममार भन्दै प्रश्न गर्नुभयो । त्यसपछि चेन्ज रुममा बोलेका ५ जना खेलाडीलाई घर जान भन्दै अन्य खेलाडीलाई एक ठाउँमा राखेर टिम मिटिङ बोलाइयो चेन्ज रुममा बोलेका ५ जना बाहिर रहँदा अन्य ५ जनाले यो ठिक होइन भन्दै मिटिङमा जान असमर्थता जनार्थी अन्य खेलाडी भने मिटिङ रुममा पसिसकेका थिए । बाहिर रहेका १० मध्य खेलाडीलाई विभागको दबाबसा मिटिङ हलमा पस्न बाध्य गराइयो । बाहिर रहेका अन्य खेलाडीलाई प्रशिक्षकसँग कुरा गर्न र माफी माग्न लगाउन गोलरक्षक प्रशिक्षक विकास मल्ल आउनुभयो । हामीले गल्ती नगरेकाले माफी माग्नु आवश्यक नरहेको र छलफलका लागि भने तयार रहेको बतायौँ । मिटिङ सकिएपछि बाँकी रहेका ९ जना हामी प्रशिक्षकसँग छलफलका लागि गयाँ भित्र गएपछि वहाँले एकपक्षीय रुपमा आफ्नो धारणा प्रस्तुत गर्दै हामीलाई क्याम्प छोड्न निर्देशन दिनुभयो । उहाँले आफू रहुन्जेल हामी कोही पनि राष्ट्रिय टोलीमा नपर्ने समेत बताउनुभयो उहाँले अन्त्यमा    ,    भन्नुभयो । वहाँले त्यसपछि आफू पनि नजानेर हामीलाई पनि मिडियामा नजान निर्देशन दिनुभयो हामीले प्रशिक्षक अलमुताइरीको निर्देशन अनुसार अनुमति लिएर बहिरियो । त्यसपछि गोलरक्षक प्रशिक्षकले त्यसले अतर मात्र हुँदैन, हामी पनि छौं । त्यो विदेशी हो, त्यो कोहीपनि होइन भन्दै हामीलाई सहानुभूति दिनुभयो त्यसपछि हामीले प्रशिक्षकको निर्देशन मान्ने र क्याम्प छाइने बतायी टोलीका व्यवस्थापक मधुसुदुन उपाध्याय रंगशालाबाट ने घर गएको र समस्या हुँदा हुँदै पनि क्याम्पमा नआएकाले हामी यसै निस्कियौँ ।"
"वृद्धभत्ता मैले ल्याएको हुँ, केपी ओली गुटले होइन : माधव कुमार नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले एमालेको तत्कालीन ९ महिने सरकारको पालामा सुरु भएका लोकप्रिय कार्यक्रममा केपी ओलीको कुनै भूमिका नरहेको बताएका छन्। राजधानीमा आयोजित कार्यक्रममा अध्यक्ष नेपालले वृद्ध भत्ता, सामाजिक सुरक्षा र आफ्नो गाउँ आफैँ बनाउँ जस्ता लोकप्रिय कार्यक्रमको स्वामित्व एमालेले लिन नमिल्ने बताएका हुन्। २०५१ सालमा बुढापाकालाई भत्ता दिने सुरुवात हामीले नै गरेका हौं। हामीलेनै अपागंता भएकाहरुलाई विशेष सहुलीयत, एकल महिलालाई भत्ताको व्यवस्था गर्ने, जग्गा वितरण गर्नेजस्ता कामहरु हामीले नै सुरु गर्यौं। ओली गुटले हामीले यी कार्यक्रमहरु ल्यायौं भन्दैछ रे। उनको त कुनै भूमिकै थिएन। त्यहाँ भूमिका थियो भने मनमोहन अधिकारीको थियो। माधव नेपालको थियो, भरतमोहन अधिकारीको थियो।"
"बालकोटमा ट्युसन पढाउने गगनको बोलीमा ओलीको जवाफ : स्वागत छ, भर्खर पास गरेकालाई भिडाइ दिउँला","काठमाडौं : नेकपा एमालेका अध्यक्ष केपी शर्मा ओलीले आफ्नो घोषणापत्रको बहसमा आउनेलाई स्वागत गर्ने बताएका छन्। बालकोट गएर ट्युसन पढाउने अभिव्यक्ति दिएका कांग्रेस महामन्त्री गगन थापातर्फ संकेत गर्दै अध्यक्ष ओलीले स्वागत गर्ने बताएका हुन्। एमालेले जारी गरेको घोषणा पत्र र प्रतिबद्धताहरुको विरुद्धमा बहसमा उत्रिन चाहन्छ भने हामी स्वागत गर्न चाहन्छौं, उनले बिहीबार राजधानीमा आयोजित कार्यक्रममा भने। तर ट्युसन क्लास दिन आउने गगनलाई नयाँ र सिकारु नेता भिडाउने जवाफ ओलीले दिए। कोही ट्युसन क्लासहरु चलाउन तयार छन् भने हाम्रो लागि ठूलो कुरा होइन, उनले भने, भर्खर भर्खर पास गरेका थुप्रै जना छन्। हामी भिडादिउँला। हामी बहस गराइदिँउला। उनले नेपाली कांग्रेसको विचार शून्य रहेको र पुग्नु कहीँ नभएको बताए। वैचारिकरुपले कुहिराका काग भएको छ। त्यसको उद्देश्य हुन्छ पेट भर्ने। नेपाली कांग्रेस त्यतिमा झरेको देख्दा टिठ लाग्छ, उनले भने।"
"केशव स्थापितलाई ओलीको साथ, सार्वजनिक कार्यक्रममै भने चुनावको बेला कूप्रचार गरिन्छ, मीटु पनि आउँछ","काठमाडौं : एमाले अध्यक्ष केपी शर्मा ओलीले काठमाडौं महानगरपालिकाका मेयर उम्मेदवार केशव स्थापितको बचाउ गरेका छन्। काठमाडौंमा आयोजित पार्टी प्रवेश कार्यक्रममा बोल्दै उनले चुनावकै बेला 'मीटु' ल्याएर कूप्रचार गरिएको बताए। 'चुनावका बेला अनेकथरी कुरा उचाल्छन्। कूप्रचारहरु गरिन्छन्। मीटु कतिबेला आउँछ भनेको चुनाव आउने बेला आउँछ,' उनले भने। उनले एमाले यस्तो कुरामा नअल्झिकन महान कुरामा अगाडि बढिसकेको बताए। महिलाको अस्मिता, उनीहरुका अधिकार र सम्मानको सम्बन्धनमा एमाले जति सजग अरु कुनै पार्टी नभएको उनको दाबी छ। 'कसैले पनि महिला अस्मिताको सबालमा, उनीहरुलाई अवमूल्यन, घोच्याउने र बेवास्ता गर्न पाइँदैन। नेकपा एमाले त्यस्तो नीति बोकेको पार्टी हो जसले महिला हिंसाविरुद्ध अभियान चलाउँछ, महिला शसक्तीकरणको कुरा गर्छ,' उनले भने। उनले महिलाहरुलाई सशक्तीकरणको माध्यमबाट अगाडि ल्याउने पार्टी पनि एमाले भएको बताए। तर सँगै हिँड्दैमा बात लगाउनेहरुबाट होसियार हुनुपर्ने उनको भनाइ छ। 'यहाँ विकृत कुरा फैलाउनेहरु पनि छन्। सँगै हिँडेपछि बात लगाइदिन सक्छन्। हुँदै नभएको कुरा गरेर महिलाहरुलाईलाई हतोत्साही गरिदिन सक्छन्। महिलालाई त्रसित बनाइदिन सक्छन्। त्यस्ताविरुद्ध हामी डरपोक बन्नु हँदैन,' उनले भने। एमालेका मेयर उम्मेदवार स्थापितले महिलालाई हिंसा गरेको भन्दै उनीमाथि प्रश्नहरु उठाइएको छ। आजमात्रै आयोजित एक कार्यक्रममा एक युवतीले स्थापितलाई 'मीटु'बारे लगाइएको आरोपबारे बोल्न आग्रह गरेका थिए। स्थापितले उल्टै के प्रमाण छ भन्दै ती युवतीलाई हप्काए थिए।"
त्रिभुवन विश्वविद्यालयमा वैशाख २२ देखि जेठ १३ सम्म वर्षे विदा,"काठमाडौं : त्रिभुवन विश्वविद्यालयले चालु शैक्षिक सत्र २०७९ को वर्षे विदा दिएको छ। त्रिविले सूचना जारी गर्दै वैशाख २२ देखि जेठ १३ गतेसम्म वर्षे विदा दिएको हो। त्रिवि कार्यकारी परिषद्को वैशाख १४ गतेको बसेको बैठकले यस्तो निर्णय गरेको हो। सूचनामा भनिएको छ, त्रिवि कार्यकारी परिषद्को मिति २०७९ वैशाख १४ मा बसेको बैठकको निर्णन नं १३५९ बाट चालु शैक्षिक सत्रको वर्षे विदाका सम्बन्धमा सत्रान्त विदा दिइने क्याम्पसहरूको हकमा सम्बन्धित अध्ययन संस्थानबाट निर्णय गरे बमोजिम गर्ने र अन्य क्याम्पस, विभाग र स्कुलहरूको हकमा विद्यार्थीहरूको नियमित परीक्षा सञ्चालन यथावत रहने गरी मिति २०७९ वैशाख २२ गते देखि मिति २०७९ जेष्ठ १३ गते सम्म जम्मा २३ दिन चालु शैक्षिक सत्रको वर्षे विदा दिने निर्णय भएकोले सम्बन्धित सबैको जानकारीका लागि यो सूचना प्रकाशित गरिएको छ।"
स्थानीय तह निर्वाचनमा १ लाख ५३ हजारको उम्मेदवारी दर्ता : आयोग,"काठमाडौं : स्थानीय तह निर्वाचनका लागि एक लाख ५३ हजार २ जनाको उम्मेदवारी परेको छ। निर्वाचन आयोगले बिहीबार नियमित पत्रकार सम्मेलनमा आयोगले अहिलेसम्म एक लाख ५३ हजार २ जनाको उम्मेदवारी परेको जनाएको हो। जसमा प्रमुखमा ३ हजार ५१०, अध्यक्षमा ३ हजार ३ सय ८७, उपप्रमुखमा २ हजार एक सय ६८, उपाध्यक्षमा २ हजार ४०१ जना, वडाध्यक्षमा ३५ हजार ३५३ जनाको उम्मेदवारी परेको छ। त्यस्तै महिला सदस्यमा २६ हजार ५३२, दलीत सदस्यमा २३ हजार ९३१ र सदस्यमा ५५ हजार ७२० जनाको उम्मेदवारी परेको आयोगले जनाएको छ। आयोगका अनुसार अहिलेसम्म ७२ जिल्लाका लागि एक करोड ७७ लाख ७५ हजार मतपत्र छपाइ सम्पन्न भएको छ। हालसम्म ३३ जिल्लाका लागि ५१ लाख ८१ हजार मतपत्र ढुवानी भएको छ।"
"पाँच दलीय गठबन्धन लुतो हो, वैशाख ३० गते फाल्नुपर्छ : ओली","काठमाडौं : नेकपा एमाले अध्यक्ष केपी शर्मा ओलीले पाँच दलीय गठबन्धन देशको लागि ठूलो पीडा भएको बताएका छन्। काठमाडौंमा आयोजित पार्टी प्रवेश कार्यक्रममा बोल्दै उनले पाँच दलीय गठबन्धन केही समयको लागि आएको लुतो भएको बताए। 'पाँच दलीय गठबन्धन भनेको देशको ठूलो पीडा हो। अलिक समयका लागि आएको लुतो हो के लु्तो। ठूलै घाउ पनि होइन। तर बस्नै दिनन्,' उनले भने। उनले केही समयका निम्ति ठूलै पीडा भएर आएको भए पनि यसलाई पन्छाउन नेपालमा दिन पनि हुने गरेको बताए। उनले वैशाख ३० गते उक्त लुतोलाई फाल्नुपर्ने उनले बताए। 'यस पीडालाई निर्वाचनको माध्यमबाट पन्छाउनुपर्छ। यसपल्ट दुई दिन पन्छाउने समय छ। एउटा वैशाख ३० गते अर्को मंसिरति हुन्छ,' उनले भने। उनले अहिले पाँच दलीय सरकार निकम्मा भएको बताए। 'यस्तो गएगुज्रेको सरकार धर्तीमा छ भनेर कल्पनै गर्न सकिँदैन। ९१० महिनामा ढुकुटी रित्याउने कस्तो होला?,' उनको प्रश्न थियो।"
प्रचण्ड र प्रकाशमानलाई ओलीको कटाक्ष : एमालेले कसैको छोरी र श्रीमती बोक्दैन,"काठमाडौं : नेकपा एमालेका अध्यक्ष केपी शर्मा ओलीले आफ्नो पार्टीको कसैको छोरी र श्रीमती बोक्ने पार्टी नभएको बताएका छन्। बिहीबार राजधानीमा आयोजित कार्यक्रममा बोल्दै ओलीले छोरी र श्रीमतीलाई मेयरको उम्मेदवार बनाएका माओवादी अध्यक्ष प्रचण्ड र कांग्रेस नेता प्रकाशमान सिंहतर्फ कटाक्ष गर्दै भने, एमालेले कसैका श्रीमती र कसैका छोरीको लागि हिँडेको पार्टी होइन। महिला उम्मेदवारी दिँदा श्रीमती र छोरी त परिहाल्छ भन्लान्। मैले धेरै भन्दिन जनता आफैँले फैसला गर्लान्।"
चालु आर्थिक वर्षको आर्थिक वृद्धिदर ५८४ प्रतिशत हुने प्रक्षेपण,काठमाडौं : चालु आर्थिक वर्षको आर्थिक वृद्धिदर ५८४ प्रतिशत हुने प्रक्षेपण गरिएको छ। केन्द्रीय तथ्याङ्क विभागले यो आर्थिक वर्षको आर्थिक वृद्धिदर ५८४ प्रतिशत हुने प्रक्षेपण गरेको हो। कृषि तथा खानीसहित प्राथमिक क्षेत्रको योगदान २३ प्रतिशत रहनेछ भने उद्योग क्षेत्रबाट जीडीपीमा अधिकतम १०३ प्रतिशत योगदान रहने प्रक्षेपण गरेको छ। विभागका अनुसार अन्य सेवा क्षेत्रको आर्थिक वृद्धिदर ५९ प्रतिशत हुनेछ। आर्थिक वर्ष सकिन तीन महिना बाँकी रहँदा विभागले पत्रकार सम्मेलन गर्दै आर्थिक सुचाङ्कको बारेमा जानकारी गराएको हो। चालु आर्थिक वर्ष ०७८७९ को ६ देखि ९ महिनासम्मको आर्थिक क्षेत्रहरुसँग सम्बन्धित आँकडा तथा सूचनाहरुका आधारमा कुल गार्हस्थ उत्पादनको वृद्धिदर आधारभूत मूल्यमा ५४९ प्रतिशत हुने प्रारम्भिक अनुमान छ।
"गभर्नर अधिकारीको मुद्दा हेर्दाहेर्दैमा, सकिएन सरकारी वकिलको बहस","काठमाडौं : नेपाल राष्ट्र बैंकका गभर्नर महाप्रसाद अधिकारी निलम्बन तथा छानविनसम्बन्धी मुद्दा आज पनि हेर्दाहेर्दैमा राखिएको छ। न्यायाधीशद्वय सपना प्रधान मल्ल र टंक बहादुर मोक्तानको इजलासमा बिहीबार पनि सुनुवाइ नसकिएपछि शुक्रबारलाई पेसी तोकेर हेर्दाहेर्दैमा राखिएको हो। सर्वोच्च अदातका प्रवक्ता विमल पौडेलले गभर्नरको रिट निवेदनमा सरकारी पक्षको बहस नसकिएकाले मुद्दा हेर्दाहेर्दैमा गएको बताए। उनकाअनुसार शुक्रबार सरकारी वकिलले बहसलाई निरन्तरता दिनेछन्। निवेदक पक्ष कानुन व्यवसायीले भने मंगलबारै आफ्नो बहस सकाएका थिए। चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो। त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट निवेदन दायर गरेका थिए। रिटमा वैशाख ६ गते प्रारम्भिक सुनुवाइ गर्दै न्यायाधीश हरिप्रसाद फुयाँलको एकल इजलासले छानविन प्रक्रिया र निलम्बन पत्र अगाडि नबढाउन र अधिकारीलाई पदीय जिम्मेवारी पूरा गर्न दिन अल्पकालीन अन्तरिम आदेश जारी गरेको थियो। पूर्ण सुनुवाइका लागि वैशाख १३ गते मंगलबार दुबै पक्षलाई बोलाउने आदेश गरेको थियो। आदेशअनुसार १३ गते मंगलबार न्यायाधीशद्वय मल्ल र मोक्तानको इजलासमा सुनुवाइ सुरु भएको थियो। पहिलो दिन बहस सकेका निवेदक पक्ष अधिवक्ताले छानविन गठनको प्रक्रिया नै अवैध रहेको, स्ष्टीकरणको मौकासमेत नदिएको र पुष्ट्याइ हुने आधार पनि नरहेको, यसअघि पनि हटाउन खोजिएका गभर्नर अदालतबाट फिर्ता भएको नजिर प्रस्तुत गरेका थिए। आज सरकारी वकिलले प्रतिरक्षा बहस गरेका हुन्। भोलि शुक्रबार सरकारी वकिलको बहस सकिएमा सर्वोच्चले अल्पकालीन अन्तरिम आदेशलाई निरन्तरता दिने वा खारेज गरेर गभर्नर अधिकारीमाथि छानविन अगाडि बढाउन बाटो खोल्ने निर्णय गर्नेछ।"
ओलीलाई ट्युसन पढाउने गगनको बोलीमा एमाले नेताहरुको तिखो जवाफ : ज्याला दिनेदेखि ब्रेक फेलसम्म,"काठमाडौं : नेकपा एमालेका अध्यक्ष केपी शर्मा ओलीले कांग्रेसको घोषणालाई पागलहरुको प्रलाप र चिटिङ गरेको आरोप लगाएपछि कांग्रेस र एमाले नेताबीच भनाभन सुरु भएको छ। मनमोहन अधिकारीको २३औँ स्मृति दिवसमा मंगलबार ओलीले एमालेको घोषणापत्रबाट चोर विद्यार्थीले चिट चोरेझै कांग्रेसले सारेको आरोप लगाएका थिए। घोषणापत्रमा खेर गएको पाँच वर्ष शीर्षकमा नेकपा सरकारको आलोचना गरेपछि ओलीले गाली पुराणको संज्ञा दिएका थिए। त्यसको जवाफमा बुधबार कांग्रेसका महामन्त्री गगन थापाले घोषणापत्रमार्फत् नेकपा नेतृत्व सरकारको आलोचना गरेपछि ओलीलाई मन नपरेर सन्केको टिप्पणी गरे। उहाँ (केपी ओली)को झुटलाई ठीक हो भन्ने कुरा भएन। बुढा बा धेरै सनक्क सन्किँदा शरीरलाई कहिलेकाही अफ्ठ्यारो पर्न सक्छ, उनले भने, मैले केपी ओलीले मुख छाड्ने कुरा नयाँ भएन भने। जसको मुखमा अंगार छ, उसले ओकल्ने कालै हो। उनले चोरीको आरोपमा पनि जवाफ दिए। ओलीको चिटिङ गरेको आरोपमा गगनले बालकोट गएर ट्युसन पढाउने तर्क गरे। समुन्न नेपाल र ओलीको समृद्ध नेपालमा धेरै भिन्नता रहेको भन्दै चोरी गरेको आरोप लाउने ओलीलाई यसको भिन्नता छुट्याउन बालकोट गएर ट्युसन पढाउने बताएका थिए। ट्युसन पढाउने गगनको अभिव्यक्तिपछि एमाले नेता कार्यकर्ता गगनमाथि खनिएका छन्। एमाले पोलिटब्यूरो सदस्य शेरबहादुर तामाङले ट्युसन पढाउन आउनेलाई ज्याला के दिने होला भनि व्यंगात्मक जवाफ दिएका छन्। एक जना बबुरो बर्बराउँछ र भन्छ, केपी ओलीलाई बालकोट गएर ट्युसन पढाउँछु। साँच्चै ट्युसन पढाउन आयो भने ज्याला (ट्युसन फी) त दिनु नै पर्ला। ज्याला चाहिँ के दिने होला? लौ न बताईदिनु होला कमसेकम हामीलाई सजिलो हुनेछ, उनले भनेका छन्। कांग्रेसको घोषणापत्रमा एमालेलाई गाली गर्ने नाममा झुठो विवरण पेश गर्नु सरासर पागलपन नभए के हो त भनेर उनले प्रश्न गरेका छन्। पाँच वर्षमा ओलीले करिब साढे तीन वर्षमात्रै सरकार चलाएको र यसको समीक्षा नेपाली जनताले गर्ने उल्लेख गरेका छन्। उनले प्रश्न गरेका छन्, पछिल्लो करिब एक वर्षको हिसाब कसले गर्छ? खेर गएको ५ वर्षभित्र गठबन्धनले चलाएको समयको हिसाब छ कि छैन? पाँच वर्षको हिसाबमा अब बाँकी आधी वर्षको हिसाब के हुन्छ? केपी सरकार बन्नु अगाडिकोसमेत जोडिएको हो भने त्यतिबेला कांग्रेसको सरकार थियो। यति हिसाब पनि नजानेर नेपाली कांग्रेसको घोषणापत्रमा एमालेलाई गाली गर्ने नाममा झुठो विवरण पेश गर्नु सरासर पागलपन नभए के हो त? गगनको ट्युसन पढाउने अभिव्यक्तिमा अर्का पोलिटब्यूरो सदस्य एवं युवा इन्चार्ज महेश बस्नेतले पनि जवाफ दिएका छन्। सत्ता गठबन्धनमै टिकट वितरण प्रक्रियामा आर्थिक लेनदेन र धाधली भएको मिलाउन छोडेर ट्यसन पढाउन के रहन लाग्यो भनेर व्यंग्य गरेका छन्। उनले भने, टिकट वितरण प्रक्रपयामा आर्थिक लेनदेन, धाधली, चलखेल र अनियमितता भएको भन्दै गोरखा, काभ्रे, खोटाङलगायत जिल्लामा कुटाकुट गर्ने उम्मेद्वार अनि प्रचण्डेग्रेस, माधवग्रेस, उपेन्द्रग्रेंस हुन नसकेर देशभर बागी बिद्रोही हाल्ने साथीहरुलाई सम्झाउन छाडेर, ब्रेक फेल भएको, भिरको ओरालो हिँडेको कांग्रेसलाई ठिक ठाउँमा ल्याउन छाडेर बा र गुरुसरहका नेतालाई ट्युसन पढाउन मन लागेछ मेरो मित्र गगनजीलाई। बोको बड्यो भने मुखमागर्छ भन्थे, हो रहेछ। एमालेका युवा नेतादेखि कार्यकर्तासम्म पनि ट्युसन पढाउने गगनको अभिव्यक्तिमा सामाजिक सञ्जालमार्फत चर्को टिप्पणी गरिरहेका छन्।"
'काठमाडौंलाई हिंड्न योग्य सहर बनाउँछु',"काठमाडौं : काठमाडौं महानगरपालिकाको मेयरकी उम्मेदवार सिर्जना सिंहले काठमाडौंलाई हिंड्न योग्य सहर बनाउने बताएकी छिन्। राजधानीमा संकल्प प्रस्ताव प्रस्तुत गर्दै सिंहले काठमाडौंलाई सहज रुपमा हिँड्न योग्य बनाउने बताएकी हुन्। उनले भनिन्, काठमाडौंलाई हिंड्न योग्य सहर बनाउँछु। सबैलाई सहज रुपमा हिंड्न योग्य बनाउँछु। सडक जाम मुक्त बनाउन पहल गर्छु। कहिले पनि खाल्डा खुल्डी हुन दिन्नँ। सिंहले आफ्नो पहिलो प्राथमिकता सुशासन रहेको बताइन्। उनले भनिन्, शुसासनमा जोड दिन्छु। महानगरभित्र भ्रष्टाचारमुक्त सेवा दिन्छु। उनले आफ्नो विशेष ध्यान महिलामा हुने बताइन्। 'उहाँहरुको आर्थिक, सामाजिक स्थिति बुझेको छु। विपन्न वर्गका महिला दिदी बहिनीको श्रमको सम्मान गर्दै विशेष राहत प्याकेज ल्याउँछु, सिंहले भनिन्। उनले काठमाडौं रातीको समयमा पनि झिलिमिली बनाइने बताइन्। सिर्जना सिंहका सात स को संकल्प नाम दिइएको पत्रमा सेवा सुशासन, स्वास्थ्य, शिक्षा तथा सामाजिक सुरक्षा, स्वच्छ र सफा सहर दिगो पर्यावरण, सहरी सुरक्षा, संस्कृति, सम्पदा र सभ्यता, सबल र समावेशी पूर्वाधार तथा स्वावलम्बी महिला, सबल युवा, सिर्जनाशील महानगरवासी जस्ता सातवटा प्रतिबद्धता छन्।"
"भरतपुरमा बागी मिलाउन गएका गृहमन्त्री खाण आयोगको नोटिसमा, आचारसंहिताको प्रश्न","काठमाडौं : गृहमन्त्री बालकृष्ण खाण चितवनको भरतपुर महानगरपालिकामा मेयरमा उठेका बागी उम्मेदवार मिलाउन प्रयास गरेको विषयलाई निर्वाचन आयोगले नोटिस गरेको छ। भरतपुर महानगरपालिकाको मेयरमा कांग्रेसका नेता एवं पूर्वसांसद जगन्नाथ पौडेलले बागी उम्मेदवारी दिएपछि उनलाई फकाउन मन्त्री खाण बुधबार चितवन पुगेका थिए। सार्वजनिक पदमा रहेको व्यक्ति उम्मेदवार विवाद मिलाउन पुग्नु आचारसंहिता विपरीत हुने आयोगले स्पष्ट पारेको हो। आयोगका सहायक प्रवक्ता सुर्यप्रसाद अर्यालले भने, विवाद मिलाउन मन्त्रीज्यू नै गएको भन्ने जुन कुरा छ। पक्कै पनि आयोगको ध्यानाकर्षण भएको छ। सत्ता गठबन्धनबाट महानगरको मेयरमा माओवादी केन्द्रकी रेनु दाहाल र उपमेयरमा काँग्रेसका चित्रसेन अधिकारीले मनोनयन दर्ता गराएका छन्।"
दाबी विरोधको प्रक्रियाबाट सफल भएमात्रै निर्विरोध,"काठमाडौं : निर्वाचन आयोगले निर्वाचन प्रक्रिया पूरा नभइकन निर्विरोध भन्न नमिल्ने स्पष्ट पारेको छ। आयोगले बिहीवार नियमित पत्रकार सम्मेलनमा दावी विरोधको प्रक्रियाबाट सफल भएमात्रै निर्विरोध भन्न मिल्ने बताएको हो। आयोगका सहायक प्रवक्ता सूर्यप्रसाद अर्यालले भने, कतिपय स्थानीय तहमा एक जनालेमात्रै उम्मेदवारी दिएको भन्ने छ। त्यसलाई निर्विरोध भन्न सक्दैनौं। कानुनको कसीमा कानुनको द्वारबाट छिर्न सक्नुपर्छ। उहाँहरुमा कसैले दावी विरोध गर्नसक्ने भएकाले यदि उहाँहरु दावी विरोधको प्रक्रियाबाट सफल हुन सक्नुभयो, पास हुनुभयो भने बल्ल उहाँहरु योग्य उम्मेदवार हुनुहुन्छ। जे जति निर्वीरोध भनिएको छ, आयोगले निर्विरोध भनेको छैन।"
प्रधानमन्त्रीको अफर त्यागेको परिवारबाट आएकी महिला हुँ,"काठमाडौं : काठमाडौं महानगरकी मेयर उम्मेदवार सिर्जना सिंहले नाताकै कारण मेयर उम्मेदवार पाएको भन्ने कुरा सत्य नभएको स्पष्ट पारेकी छिन्। संकल्प प्रस्ताव प्रस्तुत गर्दै सिंहले आफू संघर्षशील महिला भएको उनले बताएकी छन्। उनले भनिन्, हो म गणेशमानसिंह र मंगलादेवीकी बुहारी हुँ। प्रकाशमान सिंहकी श्रीमती हुँ। आफ्नो सम्पूर्ण जीवन प्रजातन्त्रका लागि होमिदिएकाको, देशको लागि बलिदान दिएकाको र प्रधानमन्त्री पद जस्तो अफर आउँदा पनि त्याग गरेको परिवारबाट आएको महिला हुँ। उनले भनिन्, मंगलादेवी सिंह आफैं पनि वडाकाजीको नातिनी हुनुहुन्थ्यो । उहाँ महिला हक अधिकारको लागि संघर्षशील हुनुहुन्थ्यो।"
वैशाख ३० गते सार्वजनिक विदा दिन प्रस्ताव,काठमाडौंः निर्वाचन आयोगले बैशाख ३० गते सार्वजनिक विदा दिन सरकारलाई प्रस्ताव गरेको छ। स्थानीय तह निर्वाचन हुने दिन वैशाख ३० गते सार्वजनिक विदा दिन सिफारिस गरेको हो। आयोगले मुख्य सचिवमार्फत् विदा दिनका लागि सिफारिस गरेको निर्वाचन आयोगका सहायक प्रवक्ता सूर्यप्रसाद अर्यालले जानकारी दिए।
"मध्यपुरथिमिमा पर्खालबाट हामफाल्दा आमाको मृत्यु, छोरा घाइते",मोरङ : मोरङ सुन्दर हरैचा नगरपालिका९ विराटचोक घर भइ हाल मध्यपुरथिमि नगरपालिका५ कमेरोटारमा डेरा गरी बस्ने आमाछोरा एकैसाथ ५० मिटर अग्लो पर्खालबाट हामफाल्दा आमाको मृत्यु भएको छ भने छोरा गम्भीर घाइते भएका छन् । कमेरोटारस्थित डेरा कोठा नजिकै रहेको कमेरोटारको पिपल चौतारोबाट हामफाल्दा ७४ वर्षीया मनमाया तिमिल्सिनाको घटनास्थलमै मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। पर्खालबाट हामफाल्दा गम्भीर घाइते भएका मृतकका कान्छो छोरा ४९ वर्षीय मातुराम तिमिल्सिनाको मध्यपुर अस्पतालमा प्राथमिक उपचारपश्चात वीर अस्पतालमा उपचार भइरहेको उनले जानकारी दिए। घटनाबारे प्रारम्भिक अनुसन्धान गर्दा घटनामा संलग्न दुवै जना डिप्रेशनको बिरामी रही लामो समयदेखि औषधि सेवन गर्दै आइरहेको पाइएको र थप उपचार भइरहेको उनले जानकारी दिए। घटनास्थलमा सुसाइट नोटसमेत भेटिएको छ । यसबारेमा बुझ्दा महानगरीय प्रहरी बृत्त थिमिका प्रहरी नायब उपरीक्षक हरिनन्दन चौधरीले १९ वर्षदेखि डिप्रेसनको औषधि सेवन गर्दा भएको शारीरिक र मानसिक पीडा सहन नसकी मृत्यु रोजेको विषय लेखेको जानकारी दिए। घटनाबारे थप अनुसन्धान जारी रोखको उनले बताए। त्यस्तै आज ओखलढुङ्गा सुनकोशी गापा९ घर भइ हाल मध्यपुरथिमि नगरपालिका३ कौशलटारमा डेरा गरी बस्ने ५० वर्षीय लालविनोद कटुवाल शौचालयमा लडेर मृत्यु भएको छ। शौचालयमा लडेर घाइते भएका कटुवालको भक्तपुर इन्टरनेशनल अस्पताल कौशलटारमा उपचारका क्रममा मृत्यु भएको उनले जानकारी दिए। घटनाबारे प्रहरीले अनुसन्धान सुरु गरेको छ । रासस
गृहमन्त्री खाणले भरतपुमा गठबन्धनको विरोधमा उत्रिएका काङ्ग्रेसी नेतालाई भेटे,"चितवन : भरतपुमा गठबन्धनको विरोधमा उत्रिएका काङ्ग्रेसका नेतालाई गृहमन्त्री बालकृष्ण खाणले भेट गरेका छन्। पार्टीमा देखिएको असन्तुष्ट नेता कार्यकर्तालाई मिलाउन गृहमन्त्री खाण सक्रिय छन्। उनले भरतपुर महानगरको प्रमुखमा स्वतन्त्र उम्मेदवारी दिएका पूर्वा सांसद् जगन्नाथ पौडेललाई भेटेर निर्णय फिर्ता लिन आग्रह गरेका छन्। कृष्णपुरस्थित पौडेल निवासमा गोप्य बार्ता गरेका थिए। पौडेलले पार्टीमा गरेको योगदानको चर्चा गर्दै पार्टीको निर्णय पालना गरेर सहयोग गर्न आग्रह गरेका छन्। मुलुकमा प्रतिगमनकोविरुद्ध पाँच दलीय गठबन्धन गरेको बताउँदै सहयोगको लागि आग्रह गरेका छन्। त्यसअघि उनका प्रस्तावक मिना खरेल, समर्थक रहेका पूर्व जिल्ला सभापति कृष्णलाल सापकोटा, पूर्व सांसद भिमबहादुर श्रेष्ठलाई भेट गरेका छन्। खाण बुधबार चितवन आए लगत्तै भेटघाट तीव्र पारेका छन्। बुधबार राति अबेरसम्म उनले भेटघाट गरेका थिए। त्यस्तै उनले नेपाली कांग्रेस चितवनको कार्यसमिति सङसँग भेट गरेका थिए।"
चुनावमा गठबन्धनको औचित्य,"केही आशंका र केही उत्साहबीच सत्ता गठबन्धनले अधिकांश स्थानीय तहमा संयुक्त उम्मेदवारी दर्ता गरेको छ । महानगर र उपमहानगरमा साझा उम्मेदवार उठाउन सफल भए पनि केही गाउँनगरमा भने गठबन्धनको मर्म र भावनाअनुसार साझा उम्मेदवारी पर्न सकेन । यद्यपि, जे जति उम्मेदवारी परेका छन्, तीभित्र सहमति खोज्ने र गठबन्धनको साझा उम्मेदवार बनाउने गृहकार्य चलिरहेकै छ । यसबाट पनि सकारात्मक परिणामको अपेक्षा गर्न सकिन्छ । सरकारको नेतृत्व गरिरहेको कांग्रेसभित्र गठबन्धन गरेर चुनावमा जाने कि नजाने भन्नेमा सुरुदेखि नै विवाद, बहस र फरक मत थिए । एकथरी साथीहरू, कम्युनिस्ट पार्टीमा विभाजन आएको, कांग्रेसका पक्षमा चुनावी माहोल बनिरहेको भन्दै कांग्रेस एक्लै चुनावमा जानुपर्ने तर्क गरिरहेका थिए । गठबन्धन गर्दा कांग्रेसकै नेताकार्यकर्ताले रुख मा भोट हाल्न नपाउने र यसले दीर्घकालसम्म पार्टीलाई नोक्सान पुर्याउने उनीहरूको तर्क थियो । यो तर्क, भावना र चिन्ताप्रति पार्टी नेतृत्व पनि उत्तिकै चिन्तित थियो । यस विषयमा पार्टीमा अनेक कोणबाट छलफल र बहस भए । सरकार गठनताका पाँच दलबीचको सहमतिअनुसार अघि बढ्ने निष्कर्षमा पार्टी पुग्यो । र, सत्तासीन दलहरूबीच स्थानीय तहमा गठबन्धन कायमै राख्यौं । गठबन्धनका साझा उम्मेदवार बनाएर चुनावमा जाने निर्णयमा पुग्यौ । यो कांग्रेस पार्टी र नेतृत्वका लागि रहर नभई परिस्थितिको बाध्यता थियो । सत्तासीन पाँच दलबीचको गठबन्धन भिन्न परिस्थितिको भिन्न उपज हो । भिन्न अवस्थामा भिन्न निर्णय हुन्छन् नै । पार्टीका कर्मठ, बफादार नेताकार्यकर्तालाई कतै यो पार्टी बिग्रन्छ कि, भत्किन्छ कि ? रुखमा भोट हाल्न नपाउँदा मतदातामा निराशा उत्पन्न हुन्छ कि वा फ्रस्टेसन आउँछ कि भन्ने चिन्ता र चासो छ । यो चिन्ता र सरोकार स्वाभाविक र जायज हो । तर, यहाँनेर बुझ्नै पर्ने पक्ष के हो भने गठबन्धन कुन राजनीतिक स्थितिमा के का लागि बनेको थियो ? आज संविधान र परिवर्तन जोगाउन जसरी सफल भएका छौ, त्यसका पछाडि अरू दलको पनि भूमिका थियो कि ? यतातर्फ पनि ध्यान जान जरुरी छ । पार्टीका कर्मठ, बफादार नेताकार्यकर्तालाई कतै यो पार्टी बिग्रन्छ कि, भत्किन्छ कि ? रुखमा भोट हाल्न नपाउँदा मतदातामा निराशा उत्पन्न हुन्छ कि ? वा फ्रस्टेसन आउँछ कि भन्ने चिन्ता र चासो छ। यो चिन्ता र सरोकार स्वाभाविक हो। तत्कालीन नेकपाको झन्डै दुई तिहाइको सरकार र त्यसका प्रधानमन्त्री केपी ओलीको स्वच्छेचारी शासन, दम्भ र कुण्ठा, भ्रष्टाचारकुशासनविरुद्ध पाँच दलले संयुक्त रूपमा लडेका थियौं । त्यति मात्र होइन, ओलीले दुईदुई पटक संसद्को घाँटी निमोठे । जनप्रतिनिधि निकायलाई भंग गरे । संविधानको हत्या प्रयास गरे । जनताले लडेर ल्याएको संविधानलाई समाप्त पारेर परिवर्तन उल्ट्याउन खोजे । संघीयतालाई समाप्त पारेर मुलुकमा फेरि द्वन्द्व, अस्थिरता र अन्योलता सिर्जना गर्न खोजे । राजनीतिक रूपमा भन्दा, प्राप्त सबै उपलब्धि उल्ट्याउने र मुलुकलाई पुनः प्रतिगमनतिर धकेल्न खोजे । त्यो बेला मुलुकलाई अँध्यारो सुरुङमा धकेलेर आफू रमिते बन्न खोजे । देश जनता र समाजप्रतिको चिन्ताभन्दा पनि आफ्नो सत्ता कसरी जोगाउने भन्ने ध्याउन्नमा ओली थिए । कांग्रेस र उसका समर्थकप्रति ओली नेतृत्वको सरकार र उनका नजिकका मान्छेहरूको व्यवहार, शैली, बोली र आक्रमण कस्तो थियो ? सम्झाइ राख्नु पर्दैन । त्यो स्थितिबाट मुलुकलाई पुनः संवैधानिक बाटोमा डोर्याउन पाँचदलीय गठबन्धन बनेको थियो । त्यतिबेला कसले सत्ताको नेतृत्व लिनेभन्दा पनि ओली नेतृत्वको सरकारका असंवैधानिक काम कसरी रोक्ने र संविधान तथा उपलब्धि कसरी जोगाउने भन्नका लागि गठबन्धन बनेको थियो । सिंगो मुलुक एक ठाउँ उभिँदा मात्रै ओलीको ज्यादती, अहंकार र दम्भको अन्त्य भएको थियो । त्यसको नेतृत्व पनि कांग्रेसले नै गरेको थियो । अर्थात्, जुन जग र धरातलमा गठबन्धन बनेको थियो, त्यसको उद्देश्य पूरा हुन बाँकी छ । लक्ष्य भेट्टाउन संघ र प्रदेशको चुनावसम्म गठबन्धन जरुरी छ । कांग्रेस मुलुकको पुरानो लोकतान्त्रिक पार्टी हो । जीवनमा कैयौं हन्डर र ठक्कर खायो । असिनापानी र हुरी व्यहोर्यो । र पनि, जनताको लोकप्रिय पार्टी बनिरह्यो । कुनै बेला दरबार र पञ्चहरू मिलेर कांग्रेस सिध्याउने खेल भए । कांग्रेस डगमगाएन । कम्युनिस्ट एकताका नाममा कांग्रेसलाई किनारामा पार्ने दाउ रचिए । र पनि, कांग्रेस दबेन । जनताको अपार माया र स्नेहमा कुनै कमी छैन । फेरि पनि स्थानीय तहको निर्वाचनबाट जनताले कांग्रेसलाई प्रिय पार्टीका रूपमा निर्वाचित गराउनेमा कुनै दुविधा छैन । स्थानीय तहको चुनावबाट पहिलो पार्टी हुँदै कांग्रेसले प्रदेश र संघको चुनाव जित्नेमा दुविधा छैन । गठबन्धनको सहमतिअनुसार सबै जिल्लामा उम्मेदवार चयन हुन नसकेको यथार्थता हो । एउटै पार्टीभित्र त उम्मेदवार बन्न लफडा हुन्छ । सबै ठाउँमा सर्वसम्मत उम्मेदवार उठाउन सकिँदैन । बागी उठनेको लर्को हुन्छ । पाँचदलीय गठबन्धन भनेको फरक विचार र सिद्धान्त मान्नेबीचको एकता हो । कांग्रेसमा मात्र होइन, अरू दलभित्र पनि गठबन्धन र साझा उम्मेदवारका विषयमा विवाद देखिएका छन । थु्रपै ठाउँमा अरू दलबाट पनि बागी उम्मेदवारी परेका छन । त्यस्ता ठाउँमा बागी उम्मेदवारलाई फिर्ता लिन लगाउने, साझा भावनाअनुसार अघि बढने र चुनावमा गठबन्धनका उम्मेदवारलाई अत्यधिक मतले विजयी गराउने दायित्व गठबन्धनका दल र नेताहरूमा छ । गठबन्धनको विरोधमा आफ््नै उम्मेदवारलाई घात गर्ने, मत नदिने र हराउने कुरा सैह्य हुन सक्दैन । पार्टीका सबै निर्णय आफूलाई सधैं मन नपर्न सक्छन् । तर, असल र इमान्दार कार्यकर्ताका लागि पार्टी भनेको सबैभन्दा माथि हुन्छ । पार्टीको निर्णयलाई शिरोधार्य गर्दै अघि बढ्न जरुरी छ । २०७४ को स्थानीय तह निर्वाचनपछि जनप्रतिनिधिमार्फत जनताको घरदैलोमा सेवासुविधा पुर्याउन सफल भयौं । घरदैलोमै सरकार पुगेपछि जनताले राहतको महसुस गरे । एकाध ठाउँमा भ्रष्टाचार, अनियमितता र अपारदर्शिताका कुरा उठे पनि लोकतन्त्रको उपहार जनताको घरदैलोसम्मै पुर्याउन सफल भएका छौं । कांग्रेसले यसका लागि जनता समक्ष आफ्नो संकल्प प्रस्तुत गरिसकेको छ । कोखदेखि शोकसम्मका सामाजिक सुरक्षाका कार्यक्रममा कांग्रेसले जोड दिएको छ । कांग्रेसको यो देखावटी नारा मात्र नभई जनतामा गरिएको संकल्प हो । शिक्षा, स्वास्थ्य र रोजगारीमा पनि कांग्रेसले आफ्ना प्रतिबद्धता जनाएको छ । कांग्रेस र कांग्रेसीजनका लागि गठबन्धनका उम्मेदवारका पक्षमा खुलेर चुनावमा लाग्ने र अत्यधिक मतले विजयी गराउनुबाहेक अर्को विकल्प छैन । बागी वा स्वतन्त्र उम्मेदवारी दिएका कांग्रेसीहरूले आफ्नो उम्मेदवारी फिर्ता लिनुपर्छ । अरू दलबाट पनि त्यो अपेक्षा गरेका छौ । उम्मेदवारी वा अवसर नपाउँदाका पीडाबारे पार्टीमा बहस गर्ने ठाउँ ज्युँदै छन् । इमान्दार, कर्मठ र क्रियाशील नेताकार्यकर्ताका लागि अवसरका ढोका प्रशस्तै छन् । त्यस्ता नेताकार्यकर्तालाई आउँदा दिनमा अवसर दिन नेतृत्वले पनि छाती फराकिलो पार्नै पर्छ । कांग्रेसी नेताकार्यकर्तामाथि जहिले पनि घातअन्तर्घातको प्रश्न उठ्ने गर्छ । यो चुनावबाट त्यसलाई निमिट्यान्न पार्ने र आपसी विश्वास र सौहाद्रपूर्ण वातावरण बनाउनतिर कांग्रेसका सबै नेताकार्यकर्ता जुट्नै पर्छ । पार्टीलाई जितायौ भने मात्रै कांग्रेस बलियो बन्छ । हाम्रा एजेन्डाले स्थान पाउँछन् । त्यसैले, यो चुनावमा लोकतन्त्र, संविधान र परिवर्तन पक्षधरले जित्नैपर्छ । यो चुनाव संविधान मान्ने र नमान्नेबीच, परिवर्तनका पक्षधर र उल्ट्याउन खोज्नेबीचको प्रतिस्पर्धा हो । अर्थात्, अहंकारका पक्षमा उभिने कि, लोकतन्त्रका पक्षमा उभिने भन्ने प्रश्नको पनि निरूपण हुनेछ, यो निर्वाचनबाट । त्यही कारण भिन्न विचार र सिद्धान्त मान्ने दलबीच गठबन्धन गरेर चुनावमा होमिएका छौं । कांग्रेसका इमानदार र कर्मठ सिपाहीले यो अवस्था र बाध्यता बुझ्ने नै छन् । साउद कांग्रेसका युवा नेता हुन् ।"
घण्टाघरलाई 'ज्याकारान्डा'को माला (तस्बिरसहित),"काठमाडौं : अहिले ढकमक्क फूलेको ज्याकारान्डासँगै घण्टाघर उभिएको छ । झट्ट हेर्दा लाग्छ घण्टाघरले माला लगाएको छ । चैतदेखि फुल्न सुरु हुने ज्याकारान्डाले जेठ महिनासम्म उपत्यकाको सडकलाई सुन्दर मात्रै पार्दैन, आन्तरिक तथा बाह्य पर्यटकलाई पनि लोभ्याउने गर्छ । तस्बिरमा हेरौं घण्टाघर क्षेत्रमा फूलेका ज्याकारान्डासहितको सुन्दर दृष्य ।"
किसानलाई उन्नत जातको बिउ दिएर धानको उत्पादन तीन गुणा वृद्धि गर्न अर्थमन्त्रीको निर्देशन,"काठमाडौं : अर्थमन्त्री जनार्दन शर्मा प्रभाकरले आगामी जेठअसारमा धान रोप्ने किसानलाई उन्नत जातको बिउ उपलब्ध गराउन निर्देशन दिएका छन् । कृषि तथा पशुपंक्षी विकास मन्त्रालय र मातहतको कृषि अनुसन्धान परिषद् (नार्क), खाद्य प्रविधि तथा गुण नियन्त्रण विभाग र उद्योग बाणिज्य तथा आपूर्ती मन्त्रालय तथा मातहतको गुणस्तर तथा नापतौल विभागसँग अर्थ मन्त्रालयमा धानको उत्पादन वृद्धि, क्वारेन्टाइनको व्यवस्थित संचालन र गुणस्तर प्रमाणीकरणका विषयमा छलफल भएको थियो । अर्थमन्त्री शर्माले चामलको बढ्दो आयातलाई यसै वर्षदेखि घटाउनुपर्ने दबाब रहेको बताए । दुई महिनादेखि मैले धानको उन्नत बिउ किसानलाई बाँड्ने योजना ल्याउनु भनिरहेको छु तर तपाईहरुले चासो नै दिनुभएको छैन,उनले भने । मन्त्री शर्माले नेपालमा सूचिकृत भएका उन्नत जातको धान बिउको सूची, आयातकर्ता व्यवसायी र उन्नत जातको बिउ प्रयोगबाट हुने उत्पादन वृद्धिको अनुमानित तथ्यांकसहित बिहिबार पुनः हुने भएको छ। हामीले उन्नत जातको बिउ प्रयोग गर्यौं भने यसै वर्षदेखि कम्तीमा तीन गुणा बढी धान उत्पादन गर्ने देखिन्छ । यो काम गर्न ढिला नगरौं, उनले भने, मंसिरमा धान काट्दा उत्पादन तीन गुणा बढायौं भने हामीलाई पुग्छ, आयात गर्नुपर्दैन । उन्नत जातको बिउ खरिद गर्न किसानलाई महँगो हुने देखिए अनुदान बापत चाहिने रकम अर्थ मन्त्रालयबाट तत्काल निकासा दिने उनले बताए । उन्नत बिउका लागि अनुदान दिनुपर्छ भने कति पैसा चाहिने हो भने भन्नुस्, हामी दिन्छौं । थोरै पैसा खर्च गर्दा अरबौंको चामल आयात घटाउन सकिने देखिएको छ, अर्थमन्त्री शर्माले भने । अर्थसचिव मधुकुमार मरासिनीले व्यवसायीलाई बोलाएर बिउ आयात गर्न प्रोत्साहित गर्नुपर्ने बताए । सरकारले बोलाएर काम दियो भने उनीहरु उत्साहित हुन्छन्, सचिव मरासिनीले भने । कृषि सचिव डा गोबिन्द शर्माले उन्नत जातको बिउ आयात गर्ने व्यवसायीसँग निरन्तर छलफल गरी सुचिकृत गुणस्तरको बिउ ल्याउन निर्देशन दिइसकेको बताए । धानको उत्पादकत्व औषतमा ३५ मेट्रिक टन प्रति हेक्टर रहेको जानकारी दिदै उन्नत जातको बिउ बितरण गरे उत्पादनमा धेरै सुधार हुने जानकारी दिए।"
आचारसंहिता मिच्ने कसैलाई छुट हुँदैन,"वैशाख ३० गते निर्धारित स्थानीय तह निर्वाचनमा देश होमिसकेको छ । उम्मेदवारी दर्तासँगै पार्टी र उम्मेदवारहरू घरदैलोमा निस्कन थालेका छन् । यो बेला, एकले अर्कोको उछितो काढ्ने, विषवमन गर्ने र आफ्नो पक्षमा माहोल बनाउन अस्वस्थ प्रतिस्पर्धामा उत्रिने गर्छन् । निर्वाचन आयुक्त रामप्रसाद भण्डारी अस्वस्थ प्रतिस्पर्धा गर्ने र निर्वाचन आचारसंहिता उल्लंघन गर्ने जो कोहीलाई पनि आयोगले छुट नदिने बताउँछन् । स्थानीय तहको निर्वाचन स्वतन्त्र, निष्पक्ष र भयरहित बनाउन आयोगले आचारसंहिता कडाइमा के के गरिरहेको छ भन्ने विषयमा अन्नपूर्णकर्मी राजकरण महतोले आयुक्त भण्डारीसँग गरेको कुराकानी : निर्वाचन आचारसंहिता कार्यान्वयनको अवस्था कस्तो छ ? निर्वाचन आचारसंहिता मिच्न थालिएको छ । जहाँजहाँ मिचिएको भनिएको छ त्यहाँबाट उजुरी आएका छन् । आचारसंहिता पालना नगर्नेहरूलाई स्पष्टीकरण सोध्छौ । त्यसको जवाफ पनि आएको छ । आचारसंहिता उल्लंघन गर्नेलाई त्यसो नगर्न सम्झाउने पनि गरेका छौ । सँगसँगै, कडाइका साथ कारबाही पनि सुरु गरेका छौं । आचारसंहिता उल्लंघनका घटनामा आयोगले के कसरी अनुसन्धान गर्ने गरेको छ ? निर्वाचन आयोगमा आयुक्तकै अध्यक्षतामा आचारसंहिता अनुगमन समिति छ । आचारसंहिता उल्लंघन गरेको हो वा होइन ? आचारसंहिता उल्लंघन गरेको भए केकति हदसम्म गरेको हो ? कसरी सजाय गर्नुपर्ने हो ? केकति सजायको भागीदार हो ? भन्ने विषयमा समितिले अध्ययन गर्छ । कानुनको दायराभित्र रहेर प्रतिवेदन बनाउँछ । र, कस्तो कारबाही गर्ने भनेर राय साथ निर्वाचन आयोगमा पेस गर्छ । समितिको सिफारिसअनुसार आयोगले कारबाहीको निर्णय गर्छ । त्यसअनुसार आचारसंहिता मिच्नेलाई कारबाही हुन्छ । आजसम्म ककसलाई स्पष्टीकरण सोध्नु भएको छ ? नेपाली कांग्रेसका नेता शशांक कोइरालालाई स्पष्टीकरण सोधेका थियौं । उहाँले योभन्दा अघिल्लो निर्वाचनमा ६ करोड खर्च भयो भनेर सार्वजनिक रूपमा बोल्नु भएको थियो । त्यो बेला प्रतिनिधिसभाका उम्मेदवारले २५ लाख मात्रै खर्च गर्न पाउने सीमा तोकिएको थियो । कांग्रेस नेता कोइरालाले २१ लाख ७५ हजार मात्रै खर्च गरेको विवरण आयोगमा पेस गर्नु भएको थियो । त्यसो भए तपाईंले ६ करोड खर्च केकसरी गर्नुभयो भनेर आयोगले स्पष्टीकरण सोधेको हो । उहाँले जवाफ पठाउनु भएको छ । तर, उहाँले पेस गर्नु भएको कुरोसँग तालमेल नै मिल्दैन । कोइरालाको जवाफ के आयो त ? उहाँले त्यसरी खर्च गरेको भनेर आफूले नबोलेको भन्ने जवाफ दिनु भएको छ । अर्थात्, आयोगको कारबाहीबाट बच्ने र छल्ने हिसाबले जवाफ दिनु भएको छ । उहाँले बोलेको हो, होइन ? पहिला हामी पुष्टि गर्छौं । हो भने उहाँले किन्न भन्नुभयो ? उहाँले दिएको लिखित जवाफ कति सत्यतामा आधारित छ ? त्यो हेर्छौं । अनि आयोगको बैठक बस्छ । त्यहाँबाट एउटा निचोड निस्कन्छ । पार्टीको आमसभामा आचारसंहिता मिचेको भनेर नेकपा एसलाई पनि स्पष्टीकरण सोधेका थियौं । त्यहाँबाट पनि जवाफ आइसक्यो । छानबिन गरिरहेका छौं । तोकेको भन्दा ठूलो साइजमा राप्रपाले ब्यानर राखेर कार्यक्रम गरेको विषयमा पनि हामी स्पष्टीकरण सोधेका छौं । त्यहाँबाट पनि जवाफ आइसकेको छ । त्यसमा पनि हामी छानबिन गर्दैछौं । कांग्रेस नेता कोइरालामाथि के कस्तो कारबाही हुन्छ ? अध्ययनकै प्रक्रियामा छौं । कानुनबमोजिम कारबाही हुन्छ । माओवादीले कुलमान घिसिङको फोटो राखेर चुनावी प्रचार गरेको पाइयो । आयोगले यसबारे के गरिरहेको छ ? यस विषयमा आयोगको पूर्ण ध्यानार्षण भएको थियो । कुलमानजीको स्वीकृति र स्वइच्छाले त्यो फोटो राखेको होइन रहेछ । कुलमानजीले पोस्टरबाट आफ्नो तस्बिर हटाइदिन माओवादी पार्टीका नेतालाई भन्नु भएको रहेछ । कुलमानजीले गरेको राम्रा कामको प्रचार गरेर यस्तो प्रगति गरेका छौं भनेर माओवादीले राम्रो कामको प्रदर्शन गर्न खोज्नु भयो । कर्मचारीको फोटो राखेर पार्टीले प्रचार गर्न पाउँछ त ? यो आचारसंहिताको घोर उल्लंघन हो । कसैको चरित्र हत्या नगर्ने गरी कुनै पनि पार्टी आफ्नो कार्यक्रम लिएर जनता सामु जान पाइन्छ । आफ्नो कार्यक्रमको विषयमा अरूको कार्यप्रगतिको विषयलाई लिएर जान पाइँदैन । पछि माओवादीले आफैं सच्यायो । कुलमानलाई पनि स्पष्टीकरण सोध्नुभएको थियो ? माओवादीले सच्यायो । स्पष्टीकरण सोध्नुपर्ने अवस्थै भएन । सामाजिक सञ्जालबाट पनि आचारसंहिता मिच्ने क्रम बढेको छ ? यसलाई नियन्त्रण गर्न कसरी काम हुँदैछ ? आयोग आफैं आचारसंहिताको परिधिभित्र बस्छ । आचारसंहिता भनेको संविधान, ऐन, नियमका व्यवस्थाभित्र बस्ने आचरण हो । हामी आफ्नो आचारणमा बसेपछि राजनीतिक दल र नेताहरू पनि आचरणमा बस्नु पर्यो । आचारसंहिता उल्लंघन गर्यो भने कारबाही गर्न निर्वाचन अपराध सजाय ऐन छ । कारबाही गर्नुपर्ने हो, होइन् भन्ने विषयमा हामीले सरोकारवाला निकायलाई प्रष्ट रूपमा जानकारी गराएका छौं । त्यसैले निर्वाचन आचारसंहिता कडाइका साथ लागू भइरहेको छ । उल्लंघनका घटना त तल्लो तहमा पनि हुन्छन् नि ? आचारसंहिता राम्रोसँग लागू भयो कि भएन ? कसैले उल्लंघन गर्यो कि गरेन ? भन्ने विषयमा चार तहको अनुगमन समिति निर्धारण गरेका छौं । केन्द्रीय, प्रदेश, जिल्ला, निर्वाचन क्षेत्रगत अनुगमन समिति छ । केन्द्रीय समितिमा टेक्निकलसहितको टिम छ । सामाजिक सञ्जालको प्रयोग डरलाग्दो छ । आचारसंहिता मिचेको कति समयमा कारबाही गर्नुहुन्छ ? कसुरको प्रकृतिअनुसार कारबाही हुन्छ । तुरुन्तै, ठाउँका ठाउँ सच्याउन पनि निर्देशन दिन सक्छौं । हामी अनुगमनमा हिँडिरहेका छौं । आचारसंहिता उल्लंघन भएको ठ्याकै फेला पार्यौं भने, यो नगर्नुस्् भनेर त्यही भन्छौं । जबर्जस्ती गरे तुरुन्तै कारबाहीमा जान्छौं । एउटा दलले अर्काको चरित्र हत्या गर्न नपाउने, सञ्चार प्रतिष्ठानहरू पनि त्यसको परिधि भित्र रहनुपर्ने, एउटाको प्रचार गर्दा अरूको विरोध गर्नु हुँदैन भन्ने खालका थुप्रै कानुनी व्यवस्था आचारसंहितामा छन् । सामाजिक सञ्जाललाई कसरी प्रयोग गर्ने त ? सामाजिक सञ्जाल जसले दुरुपयोग गर्छ, त्यही व्यक्ति कारबाहीको भागीदार हुन्छ । सामाजिक सञ्जालको परिधिभित्र हामी रहनुपर्छ । जे पायो त्यही त कसैले पनि गर्नु भएन । अझै पनि निर्वाचन तोकेको मितिमा हुँदैन भन्ने शंका छ नि ? निर्वाचन कसरी सर्छ ? निर्वाचन सारेर संविधान मार्ने ? संविधानले परिकल्पना गरेको व्यवस्थालाई मार्ने ? अनि जनताले आफ्नो मत दिएर आफूमाथि शासन गर्ने शासनाधिकारीलाई चाहिँ त्यो अधिकारबाट जनतालाई वञ्चित गर्ने ? त्यो त हुँदैन नि । तोकेको मितिमै निर्वाचन हुन्छ । निर्वाचनका लागि सबै व्यवस्थापन पूरा भइसकेको हो ? निर्वाचनमा आवश्यक व्यवस्थापन पूरा भइसकेको छ । निर्वाचन सर्छ कि भनेर कसैले नचिताए हुन्छ । निर्वाचन सार्ने भनेर दलहरूको केन्द्रीय नेतृत्वको सोच हो भने त्यो पवित्र सोच होइन । त्यो भनेको, मुलुकलाई कसरी धरापमा लैजाने ? कसरी भद्रगोल स्थिति सिर्जना गर्ने ? कसरी आफू शासनसत्तामा टिकिरहने र जनतालाई शासन गरिरहने भन्ने सोच मात्रै हो । निर्वाचनदेखि भाग्नु, निर्वाचन सार्नु अथवा निर्वाचन नगर्नु भनेको दलहरूले आफूले गरेको घोषणाप्रतिको बदमासी हो । यस्तो बदमासी गर्न मिल्दैन । निर्वाचनमा महिलाहरूको उम्मेदवारी कम देखिन्छ नि ? संविधान, ऐन, नियमले केकति सुविधा दिएको छ, त्योबमोजिम दलहरूले दिनैपर्छ । नत्र हामी हेर्छांै । चित्त बुझेन भने त दलहरूलाई तत्कालै भन्छौं । महिलाको हक अधिकार संरक्षण गर्न निर्वाचन आयोग असाध्यै सचेत छ । निर्वाचनको तथ्यांकले नै लाखौं मतदाताले मतदान गर्दैनन् भन्ने पुष्टि गर्छ नि ? निर्वाचन आयोग एक्लैले सोचेर मात्र हुँदैन । निर्वाचन आयोग, दल र सरकारले पनि सोच्नुपर्छ । संविधान परिपालन गर्ने प्रयोजनका लागि जसरी पनि ऐन ल्याउनु पर्छ भनेर हामीले ऐन ल्यायौं । ऐनमा थुप्रै कुरा अधुरा र अपूरा छन् । निर्वाचनसँग टड्कारो सम्बन्ध राख्ने १० वटा ऐन छन् । सबै ऐनलाई एकीकृत गरे तीन वटा ऐन बनाउनु पर्ने आवश्यकता छ । ताकि, सबै कुरालाई समेट्न सकियोस् । अधुरा र अपूरा सबैलाई ऐनले सम्बोधन गर्नुपर्छ । हामी नयाँ ऐनको प्रस्तावमा थियौं । सरकारले सौद्धान्तिक सहमति पनि दिइसकेको थियो । संसद्मा पठाउने बेला निर्वाचनको माहोलमा होमिनु पर्यो । पुरानै ऐन, नियमद्वारा निर्वाचन सम्पन्न गर्नु पर्नेछ । विदेशमा रहेकालाई मतदानको अधिकार नि ? सम्मानित सर्वोच्च अदालतले पनि यसलाई तुरुन्तै सम्बोधन गर्न परमादेश गरिसकेको अवस्था हो । अहिलेको कानुनअनुसार तुरुन्तै सम्बोधन गर्ने अवस्थामा छैन । तर, आयोग संवेदनशील छ । त्यसलाई कार्यान्वयन गर्ने पक्षमा छ । यदि त्यो कार्यान्वयन गरेन भने अदालतको आदेशको अवज्ञा गरेको सन्देश जान्छ । निर्वाचनमा त सबैले मतदानको अधिकार पाउनुपर्ने होइन र ? मतदान नै नगर्नु भन्या त, म प्रतिनिधि चयन गर्न इच्छुक छैन भन्ने हुन्छ । प्रतिनिधि चयन गर्न इच्छुक हुनुहुन्छ भने मतदानमा सरिक हुनैपर्छ । संविधानले दिएको अधिकार नै प्रयोग गर्दिनँ भन्ने त राम्रो पक्ष रहेन । निर्वाचन आयोगको सबैभन्दा ठूलो सम्पत्ति भनेको मतदाता, राजनीतिक दल हो । मतदाताले राजनीतिक दल चयन गर्छ । तिनैले नीति बनाएर मुलुकमा शासन गर्ने हो नि । यसपालि आयोगले मतदाता शिक्षाका लागि घरदैलो नगर्ने भनेको छ नि, किन ? यसका लागि मुलुकको आर्थिक अवस्था हेर्नुपर्छ । घरदैलो कार्यक्रमलगायतमा ठूलो धनराशि खर्च हुन्छ । निर्वाचनसँगै राज्यको सम्पत्तिको संरक्षण होस्, बचत होस् र मतदाताले मतदान गर्ने शिक्षा पनि पाऊन् भन्ने हाम्रो उद्देश्य हो । किफायती निर्वाचन गरिरहेका छौं । किफायती निर्वाचन गर्नु भनेको जनता सुसूचित नहुन भन्ने पनि हैन । जनतालाई सुसूचित पनि पार्नुपर्यो र किफायती निर्वाचन पनि गर्नुपर्यो । स्वतन्त्र, भयमुक्त, निष्पक्ष र विश्वासिलो निर्वाचन प्रयोजनका लागि त हामीले विभिन्न सेक्टरलाई हेर्नु पर्यो । एउटा सेक्टरलाई हेरेर भएन । मतदान केन्द्रमै मतदातालाई मतदान गर्ने सिकाउँछौं । रेडियो, टेलिभिजन, सामाजिक सञ्जाल, पत्रपत्रिबाट मतदाता शिक्षाका सूचना सन्देश प्रसार, प्रकाशन गरिरहेका छौं । मतदाताहरूका लागि केही सन्देश छ ? निर्वाचनमा सफल बनाउन निर्वाचन अधिकृतको भूमिका महत्त्वपूर्ण छ । दलहरूको पनि त्यत्तिकै भूमिका छ । मतदाताहरूको भूमिका त झनै ठूलो छ । आफ्ना लागि आफ्ना प्रतिनिधि चयन गर्ने बेला हो । अर्थात्, मेरो मतद्वारा म आफैं शासित छु भनेर आफूलाई शासित घोषणा गर्ने अवसर हो, निर्वाचन ।"
अघिल्लोपटक काठमाडौंमा सूर्यमा भोट हालेका महिलाले सोच्नुहोस् : गगन थापा,"काठमाडौं : नेपाली कांग्रेसका महामन्त्री गगन थापाले काठमाडौं महानगरको मेयरमा सिर्जना सिंहलाई मतदान गर्न काठमाडौं वासीलाई आग्रह गरेका छन्। काठमाडौं महानगर मेयरका उम्मेदवार सिंहको संकल्प पत्र सार्वजनिक कार्यक्रममा महामन्त्री थापाले महिला नेतृत्वलाई स्थान दिन पनि महानगरमा सिंहलाई विजयी बनाउनुपर्ने बताएका हुन्। अघिल्लोपटक सूर्यमा भोट हालेका महिलाले पनि सोंच्नुहोस्। लडाइ घरभित्र पनि छ। बासँग छ, श्रीमानसँग छ, छोरासँग छ। महिलाको लडाई सजिलो छैन,' उनले भने, 'जताततै पुरुष भएको ठाउँमा एक जना महिला मेयर, कल्पना गर्नुहोस् त। छोड्दिनुस् सूर्य यो पटक। केही बिग्रिन्न। अघिल्लोपटक सूर्यलाई हाल्नुभएको छ, अर्कोपटक फेरि सूर्यलाई हाल्नुहोला। महिला भएर पनि यो आँट आएको बेलामा उहाँ(सीर्जना सिंह)लाई ठाउँ दिने कि नदिने ? उनले भने, उहाँको परीचय के ? आज एउटा महिला म फलानोको छोरी हो। फलानोको आमा हो। म फलानोको श्रीमती हो। म फलानोको बुहारी हो। तर, म; म पनि हो। म सिर्जना सिंह पनि हो भन्नुपर्छ। नातासँग जोड्नुहुँदैन।"
साथीको उम्मेदवारी नै मेरो उम्मेदवारी भन्ने उच्चतम भावना राखौं : देउवा,"काठमाडौं : नेपाली कांग्रेसका सभापति शेरबहादुर देउवाले पार्टीको विजयका लागि साथीको उम्मेदवारी नै मेरो उम्मेदवारी भएको बुझेर अगाडि बढ्न अपील गरेका छन्। कांग्रेसभित्र टिकट वितरणमा भएको असन्तुष्टि बाहिर आउन थालेपछि बिहीबार विज्ञप्ति जारी गर्दै देउवाले त्याग, एकता र समर्पणका लागि पार्टीलाई सफल बनाउन अपिल गरेका हुन्। एउटा योग्य साथी एउटा पदमा उम्मेदवार बन्दै गर्दा अर्को उत्तिकै योग्य साथीले त्यो अवसर नपाइरहेको स्थिति प्रति म जानकार छु। विज्ञप्तिमा भनिएको छ, तर पार्टीको विजयका लागि साथीको उम्मेदवारीनै मेरो उम्मेदवारी भन्ने उच्चतम भावना राख्न र नेपाली कांग्रेसको एकल उम्मेदवारी भएको तह होस् या सत्ता गठवन्धनका दलहरूसंग तालमेल भएको तह, त्यहाँको विजय अभियानलाई त्याग, एकता र समर्पणका साथ सफल बनाउन म अपिल गर्दछु। बुधबार कांग्रेसका नेता डाशेखर कोइरालाले टिकट वितरणमा आर्थिक चलखेल र अनियमितता भएको बताएका थिए। टिकट वितरणमा आर्थिक चलखेल र अनियमितता भयो भन्ने कुराहरु पनि यतिखेर सार्वजनिक भइरहेका छन र त्यसको पीडा इमान्दार र निष्ठावान कार्यकर्ताहरु भोग्दैछन। देउवालाई लक्षित गर्दै कोइरालाले भने, सबैभन्दा दुःखको कुरा त आफुसँग असहमत भएकै कारण कैयन साथीहरुको राजनीतिक जीवन समाप्त पार्ने योजनाबद्ध प्रयत्नहरु भएका छन। कैयन साथीहरुलाई राज्य र पार्टी संयन्त्रको दुरुपयोग गरी अनेकन जालझेल मुद्दामा फसाएर तिनको राजनीतिक हत्या गर्ने षडयन्त्र पनि भएका छन। पार्टीभित्र रहेका यस्ता गलत कार्यहरु तत्काल अन्त्य हुनुपर्छ। प्रधानमन्त्री समेत रहेका देउवाले देशभर नै स्थानीय अवस्था अनुसार चुनावी तालमेल गर्ने र संविधान विरोधी तथा लोकतन्त्र विरोधी प्रवृत्तिलाई निर्वाचनको माध्यमबाट परास्त गरी स्थानीय तहका निकायसम्म लोकतान्त्रिक र परिवर्तनकारी पक्षका उम्मेदवारहरूलाई निर्वाचित गर्नु अहिलेको आवश्यकता भएको बताएका छन्। उनले गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुन आग्रह गरेका हुन्। उनले देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध वागी उम्मेदवारी दर्ता गराएकालाई फिर्ता गराउन अनुरोधसमेत गरेका छन्। देउवाका प्रिय पात्र कसरी पुगे एमालेनजिक ? डाशेखर कोइरालाले भने, कांग्रेसभित्र असहमत हुनेको राजनीतिक जीवन समाप्त पार्ने प्रयास जारी छ कांग्रेसको टिकट वितरणमा आर्थिक चलखेल र विकृति भयो : डाशेखर कोइराला पाँचदलीय गठबन्धनका उम्मेदवारलाई विजयी बनाऔं : देउवा"
रुसले ग्यास र व्यापारलाई हतियारको रुपमा प्रयोग गरिरहेको जेलेन्स्कीको आरोप,किभ : युक्रेनी राष्ट्रपति भोलोडिमिर जेलेन्स्कीले रुसले ग्यास र व्यापारलाई हतियारको रुपमा प्रयोग गरेको आरोप लगाएका छन्। जेलेन्स्कीले रुसले ग्यास आपूर्ति रोकेर युक्रेनविरुद्धको युद्धमा दबाब सिर्जना गर्न प्रयोग गरिरहेको आरोप लगाएका छन्। रुसले बुधबार पोल्याण्ड र बुल्गेरियालाई ग्यास आपूर्ति बन्द गरेको थियो। दुवै देशले रुबलमा तिर्न अस्वीकार गरेका कारण रुसले यो कदम चालेको दाबी गरेको छ। रुसको यो कदमको चर्को आलोचना भइरहेको छ। युरोपेली आयोगका प्रमुख उर्सुला भोन डर लेनले केही युरोपेली देशहरूलाई ग्यास आपूर्ति रोक्न रुसको निर्णय ब्ल्याकमेल गर्ने हतियार भएको बताएकी छन्। उनले रुसको यो निर्णय अनुचित र अस्वीकार्य भएको बताइन्। यसबाट ग्यास आपूर्ति गर्ने राष्ट्रका रूपमा रुसको अविश्वसनीयता देखिएको उनले बताइन्। रुसको ऊर्जा कम्पनी गाजप्रोमले रुबलमा तिर्न अस्वीकार गरेको कारण पोल्याण्ड र बुल्गेरियालाई ग्यास आपूर्ति बन्द गरेको बताएको छ। पोल्याण्डको ग्यास आपूर्ति गर्ने कम्पनी पीजीएनआईजीले ग्यासप्रोमले ग्यास आपूर्ति रोकेर सम्झौता उल्लंघन गरेको जनाएको छ। कानूनी माध्यमबाट क्षतिपूर्ति पाउन प्रयास गरिने कम्पनीले जनाएको छ। रुसको यो कदमप्रति बेलायतले पनि प्रतिक्रिया दिएको छ। बेलायतका उपप्रधानमन्त्री डोमिनिक रोबले ग्यास आपूर्तिमा कटौती गर्ने निर्णयले रुसले आफूलाई थप एक्लो बनाएको बताएका छन्। यो कार्यले रुसमा यसको उल्टो असर पर्ने उनले दाबी गरे। बीबीसी
पाँचदलीय गठबन्धनका उम्मेदवारलाई विजयी बनाऔं : देउवा,"काठमाडौं : नेपाली कांग्रेसका सभापति शेरबहादुर देउवाले पाँचदलीय गठबन्धनमा उम्मेदवारलाई विजयी गराउन आह्वान गरेका छन्। बिहीबार एक विज्ञप्ति जारी गर्दै उनले गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुन आग्रह गरेका हुन्। उनले गठबन्धनका निर्णय विपरित पार्टीकै साथीहरूबाट स्वतन्त्र उम्मेदवारी दर्ता गराएको र गठबन्धन गरिएका दलहरूका बीचमा भएको सहमति अनुसार उम्मेदवारी छाड्नु पर्ने स्थानमा समेत उम्मेदवारी दर्ता गराएको पाइएकोले फिर्ता गर्न समेत अनुरोध गरे। देउवाले देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध स्वतन्त्र उम्मेदवारी दर्ता गराउनेलाई वैशाख १६ गते बेलुकी ५:०० बजेभित्र निर्वाचन अधिकृतको कार्यालयमा गई फिर्ता लिन आग्रह गरे । जारी विज्ञप्तिमा भनिएको छ, पाँच दलीय गठबन्धनको अपरिहार्यतालाई आत्मसात गर्दै, नेपाली कांग्रेस पार्टीकै नेतृत्वमा पाँच दलका बिचमा भएको स्थानीय तहको निर्वाचन सम्बन्धी तालमेलका विषयमा पाँच दलीय गठबन्धनको पटकपटक बसेको बैठकले गरेका निर्णय कार्यान्वयनका लागि केन्द्रीय कार्यालय मार्फत पार्टीका देशभरका सातवटै प्रदेश कार्यसमिति, ७७ रै जिल्ला कार्यसमिति र सबै प्रतिनिधि सभा क्षेत्रीय कार्यसमिति लगायत पार्टीका सबै तह र निकायलाई निर्देशन गरिएको र पार्टीका सबै सदस्यहरूलाई अनुरोध र आह्वान गर्दा गर्दै पनि, पाँच दलीय गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुनु पर्नेमा, त्यसको विपरित पार्टीकै साथीहरूबाट स्वतन्त्र उम्मेदवारी दर्ता गराएको र गठबन्धन गरिएका दलहरूका बिचमा भएको सहमति अनुसार उम्मेदवारी छाड्नु पर्ने स्थानमा समेत उम्मेदवारी दर्ता गराएको पाइएकोले, देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध स्वतन्त्र उम्मेदवारी दर्ता गराउनु भएका पार्टीका साथीहरूले देश, लोकतन्त्र र पार्टीको हितमा मुलुकको वर्तमान अवस्था र भावी परिस्थितिको समेत आंकलन गरी आआफुले दर्ता गराउनु भएको स्वतन्त्र उम्मेदवारी निर्वाचन आयोगले तोकेको समय (२०७९ वैशाख १६ गते बेलुकी ५:०० बजेभित्र) सम्बन्धित तहको निर्वाचन अधिकृतको कार्यालयमा गई फिर्ता लिई दिनु हुन र पार्टीका आधिकारिक उम्मेदवार र गठबन्धनमा रहेका दलका उम्मेदवारलाई विजयी बनाउन सम्पूर्ण सक्रियताका लागि हार्दिक अपिल गर्दछु । स्थानीय तहको निर्वाचनमा प्रमुख प्रतिपक्ष दल एमालेविरुद्ध सत्तारुढ दल नेपाली कांग्रेस, नेकपा (माओवादी केन्द्र), नेकपा (एकिकृत समाजवादी), जनता समाजवादी पार्टी र राष्ट्रिय जनमोर्चाबीच गठबन्धन भएको छ।"
सुर्ती निषेधमा अन्नपूर्ण अभियान,"काठमाडौं : अन्नपूर्ण मिडिया नेटवर्कले तीनमहिने नो टोबाको क्यापियन फर हेल्दी नेपाल सुरु गरेको छ। अन्नपूर्णले नेपाल विकास अनुसन्धान प्रतिष्ठानसँगको समन्वयमा आगामी आर्थिक वर्ष २०७९०८० मा सुर्तीजन्य पदार्थमा कर बढाउने र सञ्चारमाध्यमहरूबाट जनचेतना प्रसार गर्ने उद्देश्यले यो अभियान सुरु गरेको हो। यसै सिलसिलमा अन्नपूर्ण र प्रतिष्ठानको सहकार्यमा राजधानीमा बुधबार लक्षित समूह छलफल कार्यक्रम आयोजना गरेको छ। प्रमुख सरोकारवालाहरूको भेलामा सुर्तीजन्य मुद्दा र यसको करसम्बन्धी विषयमा छलफल गरिएको थियो। अन्नपूर्ण मिडिया नेटवर्कका डाइरेक्टर सचन थापाले बिरुवामा पानी हालेर कार्यक्रमको उद्घाटन गरेका थिए। कार्यक्रममा स्वागत मन्तव्य राख्दै सिम्रिक फाउन्डेसनका प्रिन्सिपल डाइरेक्टर जगन्नाथ लामिछानेले यो अभियानको मुख्य उद्देश्य नै कर बढाएर यसको प्रयोगलाई निरुत्साहन गर्नु रहेको बताए। कार्यक्रममा पहिलो कार्यपत्र प्रस्तुत गर्दै भक्तपुर क्यान्सर अस्पतालका कार्यकारी निर्देशक डा विष्णुदत्त पौडेलले सुर्तीजन्य पदार्थमा रोक लगाउने हो भने ८० देखि ९० प्रतिशत क्यान्सर रोगी कम हुने बताए। सुर्तीजन्य पदार्थमा प्रयोग हुने निकोटिन, टार, कार्बन मोनोअक्साइडलगायतका सात हजार हानिकारक पदार्थ प्रयोग हुने हुँदा क्यान्सरको प्रमुख कारक रहेको बताए। विश्वमा १३ अर्ब मानिसले सुर्तीजन्य पदार्थ प्रयोग गर्छन्। पौडेलका अनुसार नेपालका कुल जनसंख्याको ३२ प्रतिशतले सुर्तीजन्य पदार्थको प्रयोग गर्ने गरेका छन्। रोकथाम गर्न सकिने सुर्तीजन्य पदार्थको सेवन अहिलेबाट नै बन्द गर्न सके २० मिनेटदेखि यसको असर सुरु भएर १५ वर्षको अवधिमा सामान्य मानिस सरह जीवनयापन गर्न सकिने उनको सुझाव छ। कार्यक्रममा नेपाल विकास अनुसन्धान प्रतिष्ठानका महासचिव डा जयकुमार गुरुङले सुर्तीजन्य पदार्थको वर्तमान संकट कर प्रणाली संयन्त्र न्यूनीकरणको प्रभावकारी उपाय विषयक कार्यपत्र प्रस्तुत गरेका थिए। स्वास्थ्यमा खर्च ४० अर्बको हुँदा सुर्तीजन्य पदार्थबाट आम्दानी करिब २० अर्ब रुपैयाँको हुने गरेको तथ्यांक सार्वजनिक गरे। नेपालमा सुर्तीजन्य पदार्थबाट बर्सेनि ३७ हजार ५ सय २९, प्रतिदिन १ सय ४ जना र प्रतिघण्टा चार जनाले ज्यान गुमाउने गरेको बताए। सुर्तीजन्य पदार्थको सहज पहुँच र सस्तो मूल्य भएकोले नै यसको प्रयोग बढ्दै गइरहेकाले कर बढाएर नियन्त्रण गर्न जरुरी भएको उनको भनाइ छ। विश्व स्वास्थ्य संगठनले ७५ प्रतिशतसम्म कर निर्धारण गर्न भनेकोमा भारतको ५७ प्रतिशत छ भने श्रीलंकाले ७७ प्रतिशतसम्म कर लगाएको छ। नेपालले भने सुर्तीमा ३८ प्रतिशत मात्रै कर लगाएको तथा करिब ७६ प्रतिशतसम्म कर बढाउन प्रस्ताव गरिएको गुरुङले जानकारी दिए। नयाँ बजेट निर्माणको काम भइरहेकाले सरकारले यसमा उच्च समन्वय गर्न आवश्यक रहेको बताए। कार्यक्रममा उपस्थित प्यानल छलफलका सहभागीले सुर्तीजन्य पदार्थ प्रयोगलाई निरुत्साहित गर्नुपर्ने, प्रचारप्रसार गर्नुपर्ने, कर बढाउनु पर्नेलगायतका धारणा राखेका थिए। स्वास्थ्य मन्त्रालय, स्वास्थ्य प्रवद्र्धन तथा सुर्तीजन्य पदार्थ नियन्त्रण विभागका प्रमुख डा भक्तबहादुर केसी, विश्व स्वास्थ्य संगठनका नेसनल प्रोफेसनल अफिसर डा लोनिम दीक्षित, नेपाल मेडिकल एसोसिएसनका निर्देशक डा लोचन कार्की, स्वास्थ्य अर्थशास्त्री डा डेभिडप्रसाद प्रसाईं र अन्नपूर्णका वरिष्ठ पत्रकार दिनेश गौतमले प्यानलको धारणा राखेका थिए। कार्यक्रमलाई समापन गर्दै सिम्रिक फाउन्डेसनका सञ्चार निर्देशक सुभा खनाल थापाले अन्नपूर्ण मिडिया नेटवर्कले सुरु गरेको यस अभियानमा सबैको साथ र सहयोग चाहिने बताइन्। सरोकारवाला निकायसम्म जानकारी पुर्याउनका लागि सहयोग गर्न सबैमा अपिल गरिन्। सुर्तीजन्य पदार्थ प्रयोगको असरसम्बन्धी अन्नपूर्ण मिडियाले विभिन्न सन्देशमूलक सामग्रीहरू, वृत्तचित्र, अन्तर्वार्ता, रेडियो जिंगलहरूल प्रसारण गर्दै आइरहेको छ।"
काठमाडौं महानगरमा गठबन्धन गरेपनि एक्लै संकल्प पत्र सार्वजनिक गर्दै कांग्रेस,"काठमाडौं : काठमाडौं महानगरपालिकामा सत्तारुढ दलले गठबन्धन गरेपनि कांग्रेस एक्लैले संकल्प पत्र सार्वजनिक गर्ने तयारी गरेको छ। बिहीबार दिउँसो बबरमहलस्थित कार्की ब्याङ्केटमा कांग्रेसको तर्फबाट मात्र संकल्प पत्र सार्वजनिक कार्यक्रम गरिएको हो। गठबन्धनको तर्फबाट मेयरमा कांग्रेसबाट सिर्जना सिंह उम्मेदवार बनेकी छन्। मेयरकी उम्मेदवार सिंहले आज संकल्प पत्र सार्वजनिक गर्न कार्यक्रम आयोजना गरेको हो। काठमाडौं महानगरपालिकामा उपमेयर एकीकृत समाजवादीको भागमा परेको छ। एकीकृत समाजवादीबाट रामेश्वर श्रेष्ठले उपमेयरमा उम्मेदवारी दिएका छन्। स्थानीय तह निर्वाचनको घोषणापत्रलाई कांग्रेसले संकल्पपत्रको नाम दिएको छ। चुनावी संकल्पमा शिक्षा, स्वास्थ्य, रोजगारी र सामाजिक सुरक्षाका कार्यक्रममा जोड दिइने बताइएको छ। प्रत्येक नागरिकको जन्मदेखि मृत्युसम्म सामाजिक सुरक्षाका दृष्टिकोणले राज्यले बहन गर्नुपर्ने दायित्व भएको कांग्रेसको ठहर छ। कृषिको बजारीकरणमा जोड दिने र कृषि सामग्रीको निर्यात प्रबद्र्धन गर्ने कांग्रेसको संकल्पपत्रमा उल्लेख छ। कार्यक्रममा महामन्त्री गगन थापा, प्रवक्ता प्रकाशशरण महत लगाएको सहभागिता रहेको छ।"
स्थानीय तहमा अपाङ्गता भएका व्यक्तिको समान सहभागितामा जोड,"काठमाडौं : राज्यका रहेक संरचनामा अपाङ्गता भएका व्यक्तिको समान सहभागितालाई व्यवहारिक रुपमै कार्यान्वयन गर्नुपर्ने माग गरिएको छ । राष्ट्रिय अपाङ्ग महासङ्घ नेपालले आयोजना गरेको अपाङ्गता सम्बन्धी तथ्याङ्क प्रोटोकलको अध्यया प्रतिवेदनको तथ्य सार्वजनीकरण कार्यक्रममा अपाङ्गता अधिकारकर्मीहरुले स्थानीय तह, प्रदेश र सङ्घलगायत नीति निर्माण तहमा अपाङ्गता भएका व्यक्तिको समान सहभागिता हुनुपर्ने माग गरेका हुन्। अधिकर्मीहरुले राजनीतिक दल र दलका नेताहरुले आगामी ३० गते हुने स्थानीय तहको निर्वाचनमा उम्मेदवारीको लागि अपाङ्गता भएका व्यक्तिलाई टिकट नदिएको भन्दै गुनासो गरेका थिए । अपांगता भएका व्यक्तिलाई राजनीतिक दलले विस्वास नगर्ने, अवसर नदिने जस्ता गलत व्यवहार गरेको बताए। चुनावका घोषणापत्रमा राम्रा कुरा लेखिए पनि नेतृत्वको जिम्मेवारी दिने विषयमा दलहरुको नियत राम्रो नदेखिएको जनाएका थिए । महासङ्घका महासचिव राजु बस्नेतले २०७४ सालको स्थानीय तहको निर्वाचनमा देशैभरबाट २७ जना अपाङ्गता भएका व्यक्ति उम्मेदवार भए पनि यस पटक पार्टीहरुले बेवास्ता गरेको भन्दै गुनासो गरे । अघिल्लो चुनावमा २७ जना उम्मेदवारमध्ये २१ जना निर्वाचित भएको महासङ्घको भनाइ छ । अधिकारकर्मी डा विरेन्द्र राज पोखरेलले अपाङ्गता भएका व्यक्तिबारे संवैधानिक अधिकार कार्यान्वयनका लागि अपाङ्गता भएका व्यक्तिहरुको खण्डिकृत तथ्याङ्क स्थापित गर्नका लागि निर्वाचन आयोग लाग्नुपर्नेमा जोड दिएका थिए । नेपालको सङ्घीय, प्रादेशिक र स्थानीय तहमा रहेको तथ्याङ्कीय जीजवन चक्रमा राष्ट्र निर्माण प्रक्रिया र विकास योजनाको एक हिस्साका रुपमा अपाङ्गता भएका व्यक्तिहरुको अभिलेख स्थापना गर्ने आवश्यकतालाई अवमूल्यन गरिएको उनले बताए।अपाङ्ता अधिकारकर्मीहरुले अपाङ्ता भएका व्यक्तिको लागि काम गर्न प्रदेश सरकार र स्थानीय तहको क्षमता विकास गर्नुपर्छ र कानुनमा भएका व्यवस्थाहरूलाई हरेक मन्त्रालयले आफ्ना वार्षिक कार्यक्रम र नीतिहरूमा बजेट सहित समेट्नुपर्ने र हरेक पालिकामा अपाङ्गता भएका व्यक्ति सही तथ्याङ्क राख्ने व्यवस्था र प्रणालीमा एकरूपता ल्याउनुपर्नमा समेत माग गर्दै आएका छन्। युनिसेफद्वारा प्रकाशित एक प्रतिवेदन अनुसार अनुसार ५ देखि १२ वर्ष उमेरका कुल अपाङ्गता भएका बालबालिकामध्ये ३० प्रतिशत बालबालिकाहरू अझै विद्यालयभन्दा बाहिर छन् । सरकारी प्रतिवेदन अनुसार सरकारले संचालन गरेका ३५,९९३ बाल विकास केन्द्रहरूमा ९,७३,९०० बालबालिका सिकिरहेका छन् तर यिनमा अपाङ्गता भएका बालबालिकाको संख्या भने ३,२७० मात्र छ । स्वास्थ्यको अवस्थालाइ हेर्दा अपाङ्गता भएका व्यक्तिहरूमध्ये ८१४ प्रतिशतको स्वास्थ्य अवस्था अपाङ्गता नभएका व्यक्तिहरूको तुलनामा निकै जोखिमपूर्ण छ । उनीहरूमध्ये झण्डै ६१ प्रतिशत विभिन्न प्रकारका मानसिक स्वास्थ्य सम्बन्धी समस्याको शिकार हुन्छन् ।"
"जहाँ राजनीति, त्यहाँ अव्यवस्था","ओशो भन्नुहुन्छ जुन चिज या परिस्थितिप्रति तिमीलाई दुःख लाग्छ या असहमति जनाउन मन लाग्छ, जान्नु कि त्यो तिम्रो हितमा छैन। जीवनमा यस्ता धेरै परिस्थिति आउँछन्। सम्बन्ध, व्यापार,नोकरी, समाजसेवा अनि राजनीतिमा। मानिसको अपेक्षा आफ्नो सोचअनुसारको परिणाम आओस् भन्ने हुन्छ। तर, परिणाम अर्कै आइदिन्छ। अनि, दुःख र अस्वीकार्य भाव आउन थाल्छ। त्यसैले ओशोले इशारा गर्नु भएको, जीवनका सबै कर्म र उद्देश्यको परिणाम हो शान्ति, आनन्द र प्रेमको अनुभूति। पारिवारिक होस् या सामाजिक सम्बन्ध। व्यापार व्यवसाय होस् या राजनीति। सोचे अनुरूप दिशामा अघि बढेको छैन भने जान्नुपर्दछ कि, यो मेरो हितमा थिएन। त्यसैले, सोचेको जस्तो भएन। मेरो अन्तिम चाहना भनेको शान्ति, सहजता, प्रेमपूर्ण र सुखद जीवनको अनुभूतिमा आफूलाई रमाउन दिनु हो। बाहिरबाट जुन चिजमार्फत आन्तरिक सुख, शान्ति र प्रेमको चाहना गरेका हुन्छांै, त्यो मार्ग नै सही होइन त्यसैले दुःख लाग्छ। अस्वीकार भाव उत्पन्न हुन्छ। निराशाले कर्म गर्ने प्रेरणा पनि हराउँदै जान्छ। यसलाई निराशाको दृष्टिकोणले हेर्नुभन्दा पनि जीवनको खोज के हो त ? त्यसमा केन्द्रित हुनुपर्छ। यस्तो अभ्यास विकसित हुन थाल्यो भने कर्ममा सन्तुष्टि र जीवनमा आनन्द प्राप्त हुन्छ। व्यापार जीवनको उद्देश्य होइन, राजनीति या कुनै पनि कर्म जीवनका उद्देश्य होइनन्। ती कर्मबाट सकारात्मक नतिजा प्राप्त गरेर धन्यतामा जिउनु जीवनको उद्देश्य हो। तर, विडम्बना राजनीतिको आड र भरोसा पाएर विकृति फैलिनु, भ्रष्टाचारी उम्किनु, आडम्बरी र शोषित वर्गको उत्थान हुनु र सिधासादा नागरिक मर्कामा पर्नु पो राजनीतिको उद्देश्य जस्तो भएको छ। व्यवस्थाको नाम प्रजातन्त्र। तर, निर्देशन र निर्णय भने केही व्यक्तिको हातमा छ। नागरिकलाई केन्द्रमा राखेर, सहज जीवनको लागि उच्च नीति, नियम र सुशासनसहित राज्यले दिने सेवा र व्यवहारवादी नीति राजनीति हो। नागरिकको जीवन विकासको व्यवस्थित संवाहक राजनीति हो। तर जहाँ अव्यवस्था छ, त्यहाँ राजनीति भएको छ भनेर बुझ्नुपर्ने भएको छ। गठबन्धन, विघटन, व्याख्यात्मक परिभाषा अनेक माध्यमबाट आफ्नो स्वार्थ र फाइदाको लागि राजनीति प्रयोग भएको महसुस नागरिकले गरेका छन्। फेरि पनि बोल्ने र सही निर्णय लिने क्षमता राख्न सकेका देखिन्नन् नागरिकहरू। कुन तत्त्वले जकडेको छ, जसमा हुन्छमा हुन्छ गरेर समय, ऊर्जा र विवेकको बलिदानी गरिरहनुपर्ने बाध्यात्मक अवस्था सिर्जना भएको छ। प्रयास छैन प्रसादको मात्र चाहना एउटा समुन्नत समाज र राष्ट्र बन्न नागरिकको जीवनशैली, संस्कार र सोचले प्रभाव पारेको हुन्छ। त्यही सोच र जीवनशैलीले त्यो समाजले निरन्तर सम्पन्नता सिर्जना गर्छ। बहुआयामिक विकासतिर अगाडि बढेको हुन्छ। समुन्नत राष्ट्र र समाज गहिरो प्रयास गरेर सम्पन्न बनेको हुन्छ। कुनै पनि राष्ट्र र समाज संस्कारकै कारण विपन्न भएको हुन्छ, यो पनि यथार्थता हो। राजनीतिप्रतिको सकारात्मक सोच, राजनीतिज्ञहरूको सकारात्मक कर्म र असल संस्कारको अभ्यासले राष्ट्रको सम्पन्नतामा ठूलो महत्त्व राख्छ। प्रयास गरे प्रसाद आफैं हात लाग्छ। तर, हाम्रो राजनीतिक अभ्यास समग्र विकासको प्रयासमा होइन कि प्रसाद प्राप्तिमा मात्र केन्द्रित भएको महसुस गर्न सकिन्छ। विगत पाँच वर्षको राजनीति हेर्दा कतिले पाए र कतिले पाएनन्मै सीमित भयो। भन्दा स्थानीय तह, तर निर्णय केन्द्रको हातमा। यसले गर्दा राजनीतिप्रतिको वितृष्णा, अविश्वास र अस्थिरता त्यति नै मौलाउँदै गयो। एकजना युवाले संगठनको नेतृत्वमा आउन ४०४५ वर्ष, उर्वर ऊर्जा र सोचलाई लडाइँ र विवाद झेल्दै संघर्ष गर्नुपर्छ। राजनीतिप्रतिको सकारात्मक सोच, राजनीतिज्ञहरूको सकारात्मक कर्म र असल संस्कारले राष्ट्रको सम्पन्नतामा ठूलो महत्त्व राख्छ। राजनीतिलाई जीवन मान्ने या जीवन विकासमा राजनीति भनेर हेर्ने ? संविधानमार्फत संघीय संरचनालाई आत्मसात् गर्दै २०७४ मा स्थानीय, प्रादेशिक र केन्द्रीय निर्वाचन सम्पन्न भए। तीनै तहमा सरकार गठन भए। संघीय लोकतान्त्रिक गणतन्त्रको व्यावहारिक अभ्यास कार्यान्वयनमा आयो। स्थानीय तहले पाँच वर्षको समयावधि बितायो र पुनर्निर्वाचनको संघारमा छ। तर, यो पाँच वर्षको अवधिमा के कस्ता विकास हासिल भए ? संघीय लोकतान्त्रिक गणतन्त्रको कार्यान्वयन के कस्तो भयो ? यसले आम नागरिक समुदायमा के कस्तो प्रभाव पायो भन्ने समीक्षा भयो कि भएन ? त्यो समीक्षा राजनीतिक नेतृत्व तहले, सामाजिक अभियन्ताले, नागरिक समाजले र बुद्धिजीवी वर्गको स्तरबाट पनि गरिनु जरुरी हुन्छ। महँगी, भ्रष्टाचार, अराजकता, अस्थिरता, शिक्षा, स्वास्थ्य र आधारभूत आवश्यकता पूर्तिको सूचकांक कति बढ्यो, घट्यो या स्थिर रह्यो ? यो पाँच वर्षका सबै आयामका गतिविधिले नागरिकको जीवनमा कस्तो प्रभाव पायो होला, विकासको सूचकांक कता गइरहेको छ, जीवनशैली र सहजता कस्तो छ ? किनकि पाँच वर्ष धेरै समय नभए पनि थोरै पनि होइन। नागरिक समीक्षा संघीयताको कार्यान्वयन पछि दुईथरी मत देखिएका थिए। एकथरीले ठीक अभ्यास भयो भने अर्काथरीले यो जरुरी छैन, राज्यको ढुकुटी अनावश्यक खर्चिने मेलो हो भन्ने धारणा व्यक्त गरे। नागरिकहरू त्यो किसिमको परिवर्तित संरचना र शासन व्यवस्थामा आफ्नो उज्ज्वल भविष्यको सुनिश्चिता खोजिरहेका थिए जहाँ शिक्षा, स्वास्थ्यमा सुलभ पहुँच होस्, जीवनशैली सहज बनोस्, आर्थिक वृद्धि र मानसिक शान्ति मिलोस्। तर महँगी वृद्धि, बीचमा कोरोनाको अत्यास, अक्सिजन नपाएर छटपटिनुको पीडा, हाहाकार र अनिश्चितताको भय, स्थानीय तहले दिन नसकेको नागरिक सेवा आदिले गर्दा संघीयता पनि केही सीमित व्यक्तिको पहुँच बढाउन आएको महसुस गर्नुपर्यो, भुइँ तहका नागरिकले। संघीय लोकतान्त्रिक गणतन्त्रको कार्यान्वयनलाई फर्केर हेर्दा आमनागरिकको मनोभावना दिनप्रतिदिन सकारात्मकभन्दा बढी नकारात्मक बन्दै गइरहेको देखियो। अर्कोतिर स्थानीय सरकारमा हुनेहरूले पनि महसुस गरे कि शक्तिको स्थानीयकरण व्यावहारिक रूपमा राज्य र राजनीतिक दल कसैले पनि यथार्थमा अभ्यास गर्न पाएनन्। प्रदेश तथा स्थानीय तहका सरकारहरू हरेक निर्णयका लागि पार्टी केन्द्र तथा संघीय सरकारको निर्णयमा निर्भर हुनुपर्ने बाध्यता थियो। योजना, नीति, कानुन निर्माण तथा कार्यान्वयनको सन्दर्भमा होस् या राजनीतिक नियुक्तिमा। प्रदेश तथा स्थानीय सरकारले कुनै निर्णय आफ्नै क्षमता र विवेकले गर्न खोजे पनि संघीय सरकार तथा पार्टी केन्द्रबाट अवरोध खडा गर्ने, अवमूल्यन गर्ने र हस्तक्षेप गर्ने काम भयो। संघीय सरकार तथा पार्टी केन्द्रको स्रोतसाधन तथा निर्णय प्रक्रियमा रहेको वर्चस्वका कारण जनतासँग प्रत्यक्षरूपमा जोडिएका तथा संघीयता कार्यान्वयनमा महत्त्वपूर्ण भूमिका खेल्ने प्रदेश अनि स्थानीय सरकारहरू औचित्यहीन र निरीह निकायको रूपमा स्थापित भए। यसले गर्दा नागरिकले सोचे अनुरूपको भ्रष्टाचारको अन्त्य, सरकारका गतिविधिहरूमा पारदर्शिता, जवाफदेहिता, दायित्वबोधमा प्रभावकारी परिणाम आउन सकेन। अपेक्षा थियो सुशासनको तर परिणाम देख्नुपयो अपारदर्शी, अनुत्तरदायी, गैरजिम्मेवार एवं प्रभावहीनता जसले कुशासनको गन्ध दियो। यसकै परिणाम हो सरकारका योजना तथा कार्यक्रमहरू पहुँचका भरमा आफन्तले र आफ्नाले पाए, निरीह बने नागरिक, देखेको र सुनेको पनि असत्य हुन्छ भने झैं केही गर्न सक्दैनथे। पहुँच नहुनेको जीवन झन् कष्टकर बन्न पुग्यो। नागरिक समाज र सरकारको बीचको सहकार्य हुन सकेन बरू, निहित स्वार्थ समूह, बिचौलिया र ठेकेदारहरू बीचको सहअस्तित्व र सहकार्य पो संघीयता हो कि भन्ने महसुस हुन थाल्यो। नातावाद, कृपावाद, धनवाद, परिवारवाद, साम्प्रदायिकतावाद र गुटवादको साम्राज्य नै गठबन्धन हो कि भन्ने आभास हुन थाल्यो। देख्दा अर्थतन्त्रको चिन्ता गरेजस्तो तर विकास ठेकेदारीका आधारमा भयो जसले नागरिकको दैनिक जीवनसँग प्रत्यक्ष सरोकार राख्ने शिक्षा, स्वास्थ्य, खानेपानी तथा रोजगारी सिर्जना हुने उत्पादनमूलक क्षेत्रको विकासभन्दा भ्युटावरमा केन्द्रित भयो। त्यो टावर जहाँबाट भुइँ तहका नागरिकको कष्टकर जीवन सजिलै देखिन्थ्यो। राजनीति विकासको त्यो आयाम हो जहाँ सरकार र शासन व्यवस्था आम नागरिकको मनोभावनासँग सकारात्मक र सुमधुर हुन सक्नु पर्दछ। यो हुन नसकेकोले नै सरकार र नेतृत्व तह सधैं आलोचित हुन पुग्छन्। अब यस्तो समय आएको छ कि सबै तहका जिम्मेवार नेतृत्वले नागरिक समाजमा व्याप्त निराशालाई अन्त्य गरी विश्वासको मत जित्नु पर्नेछ।"
दुई कार्यकाल निर्विरोध वडाध्यक्ष बने ठकुरी,"जोमसोम : अक्सर विरलै उम्मेदवार निर्विरोध दुई दुई पटक निर्वाचन जित्न सक्छन् । निर्विरोध जित्नका लागि आफ्नो कार्यक्षेत्रमा उदाहरणीय कार्य गर्नेपर्ने हुन्छ ,अनि जनताको मन जित्नै पर्ने हुन्छ । संघीयता कार्यान्वनसँगै पहिलोपटक भएको स्थानीय तह निर्वाचन २०७४ मा मुस्ताङको लोघेकर दामोदरकुण्ड गाउँपालिका१ चराङका टै ढिन्डु ठकुरी चुनावी प्रतिस्पर्धा नगरी वडाध्यक्ष पदमा निर्विरोध निर्वाचित भए ।उनीसँगै त्यस वडामा सबै सदस्य निर्विरोध भएका छन् । ठकुरी नेकपा एमालेका कार्यवाहक पालिका कमिटी संयोजक हुन् । त्यहाँ सिङ्गो एमालेको प्यानल नै निर्विरोध निर्वाचित भएको थियो । यसपटक पनि बैशाख ३० गते हुने आसन्न स्थानीय तह निर्वाचनमा ठकुरी पुनः एमालेको तर्फबाट त्यहाँ निर्विरोध वडाध्यक्ष पदमा निर्वाचित भए । लोघेकर दामोदरकुण्ड गाउँपालिका१ मा एमालेबाट वडाध्यक्षसहितको मात्रै एकल उम्मेदवारी परेपछि ठकुरी निर्विरोध वडाध्यक्ष बन्न सफल भएका हुन् । यसलाई निर्वाचन कार्यालयले आधिकारिता प्रदान गर्न भने बाँकी छ । लोघेकर दामोदरकुण्ड गाउँपालिकाको वडा १ एमालेले पुरै प्यानल निर्विरोध भएको हो भने वडा ३ र ४ मा पनि ११ जना वडा सदस्यले कांग्रेसलाई दिएर वडाध्यक्षसहित अरु पद एमालेले लिएको हो । वडा२ मा सदस्य पदमा सहमती गरी पद बाडफाट भयो भने वडाध्यक्ष पदमा मात्रै निर्वाचन हुनेछ । यस्तै वडा ५ मा भने पुरै सिटमा निर्वाचन प्रतिस्पर्धा हुनेछ । संघीयताको कार्यकालमा केही राम्रा काम गर्ने अवसर पाएका आफु पून वडाध्यक्ष पदमा निर्विरोध हुन सकेको ठकुरीले बताए । राष्ट्रिय गौरवको जोमसोमकोरला सडकमा पर्ने लोघकरको चराङ र नेपालीकै सबैभन्दा पहिलो र पुरानो गुम्बा रहेको ऐतिहासिक मराङ गाउँ उनको कार्यक्षेत्र भित्र पर्दछ । संघीयताको पहिलो कार्यकालमा नयाँ अभ्यास भएको र कर्मचारी समस्याले स्थानीय तहको कार्यसम्पादन सोचे अनुसार हुन नसकेको उनले जनाए । पहिलो कार्यकालको तेश्रो वर्षदेखि कोभिड माहामारी सुरु भएकाले पूर्वाधार विकास र पर्यटनक्षेत्रको विकासमा अपेक्षा गरेअनुसा प्रगति गर्न नसकेको ठकुरीको भनाइ। पहिलो कार्यकालमा हामाीले पालिका र वडाको समग्र विकासको प्रगति जनसमक्ष उजागर गरेका थियौं । हामाीले अबको नया कार्यकालका लागि पनि त्रिवर्षीय कार्ययोजना निर्माण गरेका छौं,अब हामी त्यही मोडालिटी अनुसार गएर वडा तहको विकासमा लाग्छौं । निर्विरोध वडाध्यक्ष बनेका ठकुरीले वडा तहको पर्यटकन,कृषि ,शिक्षा ,स्वास्थ्य र पूर्वाधार निर्माणमा जोड दिने बताए । उनले अघिल्लो कार्यकालमा आफू नेतृत्वको वडा टिमले थुप्रै विकासका कामहरु सम्पन्न गरेको बताए । उनले चराङको ऐतिहासिक गुफा संरक्षण र प्रचार प्रसार, गाउँभित्रको कच्ची सडक स्तरोन्नति र कालोपत्रे गर्ने योजना रहेको बताए । उनले चराङदेखि चराङ खोलासम्मको सडक स्तरोन्नति भएको जानकारी दिए । निर्विरोध वडाध्यक्ष बनेका ठकुरीले वडा तहमा कांग्रेस र एमालेको जनधार भए पनि पार्टीगत प्रभाव भन्दा गाउँलेबीचको सम्बन्ध र मित्रताले आफू वडाध्यक्षमा दोहोरिन सफल भएको बताए ।"
असन्तुष्टिलाई थाती राखेर कांग्रेसका उम्मेदवारलाई जिताउनुको विकल्प छैन : खड्का,"काठमाडौं : नेपाली कांग्रेस रामेछाप प्रदेश निर्वाचन 'क' सभापति निरोज खड्काले आग्रह, पुर्वाग्रह, प्रतिशोध वा नातावाद, कृपावादको सिकार पार्टीका इमानदार नेता कार्यकर्तामाथि गर्न नहुने बताएका छन्। खड्काले पार्टीले तय गरेको उम्मेदवारप्रति अग्रज साथीहरुको असन्तुष्टि छताछुल्ल भएको बताउँदै निर्वाचन पश्चात समीक्षा गर्नुपर्ने धारणा राखेका छन्। उनले भने,कतिपय ठाउँमा पार्टीले तय गरेको उम्मेदवारप्रति अग्रज साथीहरुको असन्तुष्टि छताछुल्ल भएको छ। आग्रह, पुर्वाग्रह, प्रतिशोध वा नातावाद, कृपावादको सिकार पार्टीका इमानदार नेता कार्यकर्ता किमार्थ हुनुहुदैन भन्ने तर्फ म सधैं दृढतापुर्वक उभिने प्रण गर्दछु। निसन्देह, कतिपय निर्णयहरु निर्मम समीक्षाको बिषय बन्नेछन्। खड्काले सबै असन्तुष्टिलाई थाती राखेर कांग्रेसका उम्मेदवारलाई जिताउनुको विकल्प नभएको उनको भनाई छ। खड्काले स्वतन्त्र उम्मेदवारी दिएका रामेछाप 'क' प्रदेश भित्रका पार्टीका साथीलाई आफ्नो उम्मेदवारी फिर्ता गरेर कांग्रेस पार्टीलाई जिताउन एकतावद्द भएर लाग्न निर्देशन दिए। उनले न्यायको खोजीमा विचलित भएका तथा पार्टी परिवर्तन गरेका निष्ठावान साथीहरुलाई पुनः नेपाली कांग्रेसको मुलधारमा समाहित हुन समेत अनुरोध गरे। यहीँ वैशाख ३० गते हुन गइरहेको स्थानीय तहको निर्वाचनमा नेपाली कांग्रेस पार्टीको तर्फबाट उम्मेदवार बन्नुभएका सम्पुर्ण साथीहरुमा हार्दिक शुभकामना व्यक्त गर्दछु। उनले विज्ञप्तिमार्फत भनेका छन्, संघिय गणतन्त्र, संविधान र आजसम्मका सम्पुर्ण राजनैतिक उपलब्धिको रक्षार्थ साथै मुलुकको सम्वृद्दि र सुशासनका खातिर अग्रगामी परिवर्तनको मुख्य नेतृत्व दल नेपाली कांग्रेस पार्टीले तय गरेको उम्मेदवारलाई विजयी गराउन सक्रियतापुर्वक लाग्नुहुन पार्टीका सम्पुर्ण तहका साथीहरुलाई हार्दिक अनुरोध गर्दछु। खड्काले यस अगाडि जिल्लामा वितरण गरिएको टिकटको सन्दर्भलाई लिएर असन्तुष्ट व्यक्त गर्दै आएका थिए।"
गौतमबुद्ध अन्तर्राष्ट्रिय विमानस्थलमा आज वाइडबडी जहाज अवतरण हुँदै,"काठमाडौं : मुलुकको दोस्रो अन्तर्राष्ट्रिय विमानस्थल रुपन्देहीको भैरहवास्थित गौतमबुद्ध अन्तर्राष्ट्रिय विमानस्थलमा आज वाइडबडी ए३३० जहाजले उडान भर्दैछ। राष्ट्रिय ध्वजाबाहक नेपाल वायुसेवा निगम (नेपाल एयरलाइन्स्)को वाइडबडी जहाजले गौतमबुद्ध विमानस्थलमा अप्रेशनल पर्फमेन्स टेस्ट फ्लाइटगर्न लागेको हो। उक्त प्रयोजनका निम्ति निगमको वाइडबडी जहाज दिउँसो ३ बजे त्रिभुवन अन्तर्राष्ट्रिय विमानस्थलबाट उडान भरेर करिब ४५ मिनेटको उडानपश्चात गौतमबुद्ध अन्तर्राष्ट्रिय विमानस्थलमा अवतरण हुनेछ। जुन नेपालको उड्डयन इतिहासमा दोस्रो अन्तर्राष्ट्रिय विमानस्थलमा पहिलोपटक ठूलो जहाजले उडान भर्न लागेको हो। त्रिभुवन अन्तर्राष्ट्रिय विमानस्थल सञ्चालनमा आएको ७४ वर्षपछि अर्को नयाँ अन्तर्राष्ट्रिय विमानस्थल सञ्चालनमा आएको छ। नेपाल नागरिक उड्डयन प्राधिकरणका महानिर्देशक इञ्जीनियर प्रदीप अधिकारीले नेपालमा दोस्रो विमानस्थल औपचारिकरूपमा सञ्चालनमा आउनु मुलुकका लागि महत्वपूर्ण उपलब्धि भएको बताए। उनले भने, नेपालको भूमिमध्ये काठमाडौँबाहेक अन्य भूमिमा पहिलोपटक वाइडबडी जहाज अवतरण गर्दैछ। नेपालको हवाई क्षेत्रको इतिहासको ७४ वर्षे इतिहासमा यो कोशेढुङ्गा भएको छ। अहिलेसम्म ठूला जहाज काठमाडौँमा मात्र उडान अवतरण गरिरहेका थिए। प्राधिकरणका अनुसार आजदेखि नै तराई क्षेत्रका अन्तरिक विमानस्थल दैनिक १८ घण्टा सञ्चालन हुँदैछन्। गौतमबुद्ध विमानस्थलमा पनि आजदेखि दैनिक १८ घण्टा र आगामी जेठ २ गतेदेखि २४ घण्टा अन्तर्राष्ट्रिय व्यावसायिक उडान सञ्चालन हुने छ। महानिर्देशक अधिकारीले राष्ट्रिय गौरवको आयोजना सम्पन्न भएर पूर्ण कार्यान्वयनमा आएको पहिलो आयोजना भएको बताए। नेपालमा अर्को अन्तर्राष्ट्रिय विमानस्थल सञ्चालनमा आएको र विश्वभरका एयरलाइन्सले उडान गर्न सक्छन् भन्ने सन्देश प्रवाह गर्न पनि वाइडबडी जहाजबाट अप्रेशनल पर्फमेन्स टेस्ट फ्लाइट परीक्षण उडान गर्न लागिएको हो। राष्ट्रिय गौरवको आयोजनाका रूपमा रहेको बहुप्रतिष्ठित गौतमबुद्ध अन्तर्राष्ट्रिय विमानस्थल गत जेठ ८ गतेदेखि विधिवतरूपमा सञ्चालनमा आइसकेको छ। यद्यपि यो विमानस्थलमा आगामी जेठ २ गते बुद्धपूर्णिमाका दिनदेखि नियमित अन्तर्राष्ट्रिय उडान सञ्चालन हुनेछ। जजिरा एयरले उडान अनुमति लिएर आवश्यक तयारी गरिरहेको छ। अन्य एयरलाइन्सले पनि विमानस्थलबाट उडान भर्न चासो देखाएका छन्। गौतमबुद्ध विमानस्थलमा न्यारोबडी र वाइडबडी जहाजले उडानअवतरण गर्नेछन्। यो विमानस्थलमा यान्त्रिक परीक्षण उडान (क्यालिब्रेसन फ्लाइट) सम्पन्न भइसकेको छ। त्रिभुवन अन्तर्राष्ट्रिय विमानस्थलकै क्षमतामा गौतमबुद्ध अन्तर्राष्ट्रिय विमानस्थल सञ्चालन हुने प्राधिकरणले जनाएको छ। गौतमबुद्ध विमानस्थल रुग्ण अवस्थामा पुगेर चाँडो प्रगति हासिल गरेको आयोजना हो। राष्ट्रिय गौरवका आयोजनामध्ये चाँडो प्रगति हासिल गर्ने नमूना आयोजना भएको प्राधिकरणको बुझाइ छ। सन् २०१७ डिसेम्बरभित्र निर्माण सक्ने गरी सन् २०१५ को सुरूमा थालनी भएको विमानस्थलको काम बीचमा ठेकेदार कम्पनीको लापरवाहीले अवरोध भएको थियो। पछिल्लोपटक सन् २०२० को मार्चसम्म निर्माण सक्ने योजना रहे पनि कोभिड महामारीका कारण करिब पाँच वर्षपछि विमानस्थल व्यावसायिकरूपमा सञ्चालनमा आएको हो। विमानस्थल चिनियाँ निर्माण कम्पनी नर्थवेस्ट सिभिल एभिएशन कन्स्ट्रक्शन ग्रुपले निर्माण गरेको हो। एसियाली विकास बैंकको सहुलियतपूर्ण ऋणमा निर्माण भएको यो आयोजनाको पहिलो चरणमा करिब रु ११ अर्ब खर्च भएको प्राधिकरणले जनाएको छ। अब दोस्रो चरणको टर्मिनल भवन पनि छिट्टै निर्माण प्रक्रिया अघि बढाइने छ। कूल ४५ मिटर चौडाइ र तीन हजार मिटर लामो धावनमार्गको यो विमानस्थललाई व्यावसायिक सञ्चालनमा आउँदा हालको त्रिभुवन अन्तर्राष्ट्रिय विमानस्थलको चाप न्यूनीकरण हुने विश्वास लिइएको छ। बढ्दो हवाई उडान चाप व्यवस्थापनका लागि प्राधिकरणले अन्तर्राष्ट्रिय विमानस्थललाई २४सै घण्टा सञ्चालन गर्ने तयारी गरेको हो। टिआइएसहित गौतमबुद्ध अन्तर्राष्ट्रिय विमानस्थल र निर्माणाधीन पोखरा क्षेत्रीय अन्तर्राष्ट्रिय विमानस्थल पनि अब २४सै घण्टा सञ्चालन हुने प्राधिकरणले जनाएको छ।"
"मोरङका उम्मेदवार, अपराधदेखि सार्वजनिक पद धारणसम्म",विराटनगर : स्थानीय तह निर्वाचनमा विभिन्न पदका लागि विगतका अपराधिक घटनामा संलग्नहरुले पनि मोरङमा उम्मेदवारी दिएका छन्। अपराधिक घटनामा संलग्न रहेकादेखि सार्वजनिक हिसाबमा लाभको पद धारण गरेका ९ जना उम्मेदवारविरुद्ध उजुरी परेको मुख्य निर्वाचन अधिकृतको कार्यालयले जनाएको छ। विराटनगर महानगरपालिकामा नेकपा (एमाले)बाट उपमेयर पदका लागि उम्मेदवारी दिएकी ४३ वर्षीया शिल्पा कार्की कोसी अस्पताल विकास समितिकी सदस्यमा बहाल रहेको भन्दै उजुरी परेको छ। गठबन्धनबाट उपमेयरका उम्मेदवार बनेका अमेरन्द्र यादवले कार्कीविरुद्ध उजुरी दिएका हुन्। त्यस्तै केराबारी गाउँपालिका८ मा एमालेबाट उम्मेदवारी दिएका ५७ वर्षीय टीकाराम चापागाईं काठ चोरी तस्करीमा संलग्न रहेको भनेर उजुरी परेको छ। सोही वडाको सदस्य पदका लागि मनोनयन दर्ता गराएका २७ वर्षीय दिलबहादुर राईविरुद्ध वन्यजन्तु चोरी सिकारी गर्न हतियार लिएर वन क्षेत्रमा प्रवेश गरेको मुद्दा रहेको भन्दै उजुरी परेको छ। दलित महिला सदस्यमा एमालेबाटै उम्मेदवारी दिएकी ३७ वर्षीया सन्तोषी सार्कीले आमजुंगी सामुदायिक वन उपभोक्ता समितिको कोषाध्यक्षबाट हालसम्म राजीनामा नदिएको पाइएको छ। एमालेबाट महिला सदस्यमा उम्मेदवारी दिएकी केराबारी गाउँपालिका१ की ४७ वर्षीया पवित्रा लिम्बू गाउँपालिकाको महिला स्वयंसेविकाको जिम्मेवारीमा बहाल रहेको भनेर उजुरी परेको छ। रंगेली नगरपालिका८ मा नेपाली कांग्रेसका तर्फबाट वडा सदस्यमा उम्मेदवारी दिएका भीमकिशोर मल्ल ठकुरीविरुद्ध पनि उजुरी परेको छ। रंगेली नगरपालिकामा उनको नाममा बेरुजु देखिएको छ। विराटनगर महानगरपालिका८ की ४१ वर्षीया गीत मुखियाले दलित महिला सदस्य पदका लागि सिके राउत नेतृत्वको जनमत पार्टीबाट उम्मेदवारी दिएकी थिइन्। मुखिया जाति दलितभित्र नपर्ने भनेर उनीविरुद्ध उजुरी परेको छ। सोही वडामा कांग्रेसबाट दलित महिला सदस्यका लागि उम्मेदवारी दिएकी ३६ वर्षीय शशिता सहनीविरुद्ध पनि उजुरी परेको छ। सहनी दलितभित्र नपर्ने दाबी उजुरीमा गरिएको छ। विराटनगर१३ मा एमालेबाट महिला सदस्य पदमा उम्मेदवारी दिएकी ५० वर्षीया गौरीकुमारी वैश्यविरुद्ध पनि उजुरी परेको छ। वैश्यले अदालतले तोकेको दण्ड जरिवाना नबुझाएको भनेर उजुरी परेको हो। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले उजुरीमाथि जाँचबुझ भइरहेको बताए। उजुरी परेका उम्मेदवारलाई सफाईको मौका दिएर आज (बिहीबार) साँझ ५ बजेसम्ममा उनीहरुको उम्मेदवारीको विषयमा निर्णय गरिने उनको भनाइ छ।
दाङमा एक सय बढी पुराना नेता तथा कार्यकर्ताले छाडे कांग्रेस,"दाङ : नेपाली कांग्रेसका पुराना नेता कार्यकर्ताले पार्टी छोडेको घोषणा गरेका छ्न्। दाङको तुलसीपुर उपमहानगरपालिका भित्रका एक सय बढी नेता कार्यकर्ताले कांग्रेस छोडेको अताएका हुन्। तुलसीपुरका उद्योगपति डिल्लीबहादुर बस्नेतसहित एक सय बढी नेता तथा कार्यकर्ताले कांग्रेस पार्टी परित्याग गरेका छन्। बस्नेतको नेतृत्वमा बसेको एक सय बढी नेता तथा कार्यकर्ताहरुको भेलाले पार्टी छोड्ने भन्दै सामूहिक निर्णय गरेको हो। पार्टीले आफूहरु माथि ठूलो अन्याय र अपमान गरेको भन्दै पार्टीको कृयाशील सदस्यसमेत नहरने गरी पार्टी छोडेको उद्योगपति बस्नेतले बताए। पार्टी परित्याग गर्नेको संख्या अझै बढ्ने उनले बताए। 'सयौं नेता तथा कार्यकर्ताको गुनासोलाई जिल्ला, क्षेत्र र केन्द्रलेसमेत सुनेन्। बारम्बार पाखा लगाउने काम भएको हुँदा अपेहेलित भएर पार्टीमा बस्न मन लागेन पार्टी छोड्यौं, उनले भने।"
"काठमाडौंको सुशासन, समृद्धि र संस्कृति संरक्षण गर्न कांग्रेसले जित्नुपर्छ : महत","काठमाडौं : नेपाली कांग्रेसका प्रवक्ता प्रकाशशरण महतले सुशासन, समृद्धि र महानगरको संस्कृति संरक्षण गर्न कांग्रेसले जित्नु आवश्यकता रहेको बताएका छन्। बिहीबार काठमाडौं महानगरपालिकाको कांग्रेसको संकल्प पत्र सार्वजनिक कार्यक्रममा बोल्दै उनले नेपालको सभ्यताको संरक्षण गर्न महानगरमा कांग्रेसले जित्न जरुरी भएको बताएका हुन्। उनले काठमाडौं महानगरको मेयरको उम्मेदवारमा सिंह बन्नु आफैंमा गौरवको विषय भएको बताए । उनले धेरै नगर र गाउँमा पार्टीभित्र मिलाउन सकस भएकाले वागी दिएका उम्मेदवार फिर्ता गर्न आग्रह गरे। उनले कांग्रेस देशकै जिम्मेवार पार्टी भएकाले काठमाडौंको दिगो विकासका लागि सिंहले जित्नु आवश्यक बताएको बताए। उनले काम गर्ने पार्टी भएकाले खुरुखुरु काम गर्न लाग्ने भएको बताए। उनले कांग्रेसले ६५ वर्षमाथिका जेष्ठ नागरिकलाई आफ्नो सरकारले भत्ता दिने बताए। उनले देश गफमय भएकाले काममय बनाउन कांग्रेसले जित्नुपर्ने धारणा राखे। उनले देशभरी गठबन्धनका उम्मेदवारलाई जिताउन आग्रह गरे। मेयरकी उम्मेदवार सिर्जना सिंहले आज संकल्प पत्र सार्वजनिक गर्न कार्यक्रम आयोजना गरेको हो।स्थानीय तह निर्वाचनको घोषणापत्रलाई कांग्रेसले संकल्पपत्रको नाम दिएको छ ।"
"आफ्नो हात, परिवारवाद","शीर्ष नेताले स्थानीय तहको निर्वाचनमा आफ्ना परिवारका सदस्य र आफन्तलाई टिकट बाँडेका छन्। महानगरपालिका, उपमहानगरपालिका, नगरपालिका, गाउँपालिका र वडाको उम्मेदवार बन्नेमा नेताका पत्नी, छोराछोरी, भाइ, बुहारी, ज्वाइँ, भान्जाभान्जीहरू भाग्यमानी भएका छन्। अधिकांशको राजनीतिक पृष्ठभूमि नै छैन। राजनीति गरेको भए पनि टिकट पाउन योग्य होइनन्। पार्टी विधि, नीति, सिद्धान्तमा पोख्त, योग्यता, क्षमता र पार्टीमा वर्षौंदेखि योगदान गरेका व्यक्तिभन्दा शक्तिको आडमा परिवारका सदस्य र आफन्त स्थानीय सरकारको नेतृत्व लिन तम्सिएका छन्। पारिवारिक विरासतका नाममा राजनीतिक योगदानबिना नै पद ओगट्न आएका छन्। सजिलै निर्वाचन जित्न गठबन्धन बन्छ। गठबन्धनको टिकट बाँड्ने जिम्मा पार्टीको उपल्लो निकायले पाउँछ। त्यसमा पनि शीर्ष नेताकै हालीमुहाली र चलखेल हुँदा राजनीति नियुक्तिमा रहेको नातावाद र कृपावाद अहिले स्थानीय तहसम्मै पुगेको छ। लामो समय पार्टी राजनीतिक गरेका र निष्ठावान नेता कार्यकर्तालाई पाखा लगाउँदै शीर्ष नेताहरू नै परिवारवादमा केन्द्रित छन्। वंश राजनीति विश्वमै पुरानो प्रवृत्ति हो। राजतन्त्रात्मक व्यवस्थामा परिवारवाद हुन्थ्यो। अहिले नेताले परिवारका सदस्य र आफन्तलाई सहजै टिकट दिए जस्तो त्यतिबेला सजिलो हुँदैनथ्यो। राज्यको नेतृत्व लिन योग्यता हुनुपथ्र्यो। योग्य बनाउन अस्त्र, शस्त्र, कूटनीति र राजनीति सिकाइन्थ्यो। अनि नेतृत्व हस्तान्तरण हुन्थ्यो। सहजै नेतृत्व नपाए मारकाट हुन्थ्यो। नेपालको राजसंस्थाको वंश परम्परामा पनि राजा बन्नकै लागि दाजुभाइबीच काटमार चलेको इतिहास साक्षी नै छ। त्यही द्वन्द्वको फाइदा उठाउँदै राणा शासनको उदय भएको थियो। राणाको पतन पनि सत्ता र शक्तिको छिनाझप्टीमै भएको हो। महाभारतमा पुत्र मोहले धृतराष्ट्रले एक सय वटा छोरा र राज्य गुमाउनु परेको थियो। गुरु द्रोर्णाचार्यले असत्यलाई साथ दिएका थिए। रामायण पनि पुत्र मोहको कथा हो। विश्वका यी अभ्यासले सत्ता र शक्तिको मोहले शासकलाई पतनकै मार्गमा डोर्याएको देखाउँछ। अमेरिकामा बुस र क्लिन्टन, सिरियामा बसर अल असद, उत्तर कोरियामा किम जोङ, भारतमा गान्धी, मुलायमसिंह यादव र लालुुप्रसाद यादव, पाकिस्तानमा भुट्टो, श्रीलंकामा सिरिमाओ र राजापाक्षे, बंगलादेशमा शेख हसिना, नेपालमा कोइराला र प्रचण्ड परिवारलाई वंश राजनीतिको मियोको रूपमा हेर्न थालिएको छ। परिवारवादकै कारणले धेरैको यात्रा ओरालो लागिसकेको छ। र, पनि नेताले चेतेका छैनन्। लोकतान्त्रिक व्यवस्थाभित्रै परिवारवादको विकृत प्रवृत्ति मौलाउँदै गएको छ। चीनमा पनि सर्वोच्च कमान्डर माओत्सेतुङको पालामा उनकी पत्नी च्याङ चिङले पतिको उत्तराधिकारको नेतृत्व लिन खोजेकी थिइन्। माओपछिको पार्टी नेतृत्वले त्यसलाई सच्यायो। त्यस उपरान्त चीनमा नेताकै सन्ततिको आधारमा नेतृत्व लिने आँट कसैले पनि गरेको पाइएको छैन। पार्टीको नीति, विधि, योग्यता र क्षमताका आधारमा सत्ता र शक्तिको नेतृत्व निर्धारण हुन्छ। पार्टी कमिटीले सत्तामा जाने र हटाउने निर्णय गर्छ। त्यहाँ पार्टी पद्धति बलियो छ। त्यही पद्धतिले नेतालाई बलियो बनाउँछ। देशकै मूल नीति राजनीति बलियो भएकै कारण चीन विश्वकै शक्तिशाली राष्ट्रमध्ये एक भएको छ। तब न समुन्नत चीन निर्माण गर्न सम्भव भएको हो। उत्तरी चीनको सफल अभ्यासबाट हामीले किन नसिक्ने ? नेपालमा राजनीतिलाई शक्तिसँग जोडिन्छ। राज्यका उच्च पदको नियुक्तिमा सत्तापक्ष र प्रतिपक्षबीच दलीय भागबन्डा लाग्छ। प्रजातान्त्रिक दल भने पनि पार्टीमा नेतृत्व र गुटको गँजुवा नेताको सर्वसत्तावाद हाबी छ। यसले दलभित्रै पनि भागबन्डा जन्माएको छ। सजिलै पाउने भागबन्डा परिवारका सदस्य र आफन्तका लागि हुनु दुर्भाग्यपूर्ण छ। नेता परिवारका सदस्य भएकै आधारमा सत्ता र शक्तिको बागडोर सम्हाल्न पाउनु संघीय गणतान्त्रिक मुलुकमा राम्रो संकेत होइन। राजनीति सेवाको क्षेत्र हो। इज्जत, पैसा र व्यक्तिगत शक्ति आर्जन गर्न राजनीतिमा पारिवारिक उत्तराधिकार लाद्नु प्रजातान्त्रिक अभ्यासको भद्दा मजाक हो। यस्तो अभ्यासले निस्वार्थ रूपमा देश र जनताको सेवा गर्ने शपथ खाएको राजनीतिज्ञ परिवारवादको मोहमा परेर भ्रष्टाचारको भासमा पर्छ। असल राजनीति र राजनीतिज्ञले मात्र देशलाई सद्मार्गमा डोर्याउँछ। अब्राहम लिंकनले भने झैं जनताको, जनताको लागि जनताद्वारा गरिने उन्नत गणतान्त्रिक व्यवस्था हामीले चाहेका हौं भने सत्ता र शक्तिमा परिवारवादको अन्त्य हुनुपर्छ। परिवारवादको आशक्ति"
सारी लिएर आउलान् है !,"काठमाडौं : स्थानीय चुनाव नजिकिँदै गर्दा काठमाडौंको चन्द्रागिरि नगरपालिकाका वडाध्यक्षले सारी वितरण गरेको कुरा सार्वजनिक भएपछि विवाद उत्पनन मात्र भएन कार्यक्रम रोकियो। चुनावका बेलामा कार्यकर्ता बोलाएर जन्मदिन मनाएर भोज खुवाउने, घरमा पूजा लगाएर धेरैलाई डाक्ने र दक्षिणास्वरूप पैसा बाँड्ने, खाजा प्याकिङ वा सरसामान घरघरमा पठाउने, रिचार्ज गरिदिने, सवारीसाधनमा तेल भर्दिने आदि फरक तर आशंका नहुने खालका मतदाता प्रलोभन पार्ने प्रवृत्ति भोट तान्ने माध्यम हुन्। यस्ता खालका गतिविधिबाट टाढा रही निर्वाचन आचारसंहिताको पालन गर्न आयोगले सुझाएको छ। निर्वाचनलाई स्वतन्त्र, निष्पक्ष र विश्वनीय बनाउन निर्वाचन आचारसंहिता नै प्रमुख औजार हो। यसले देखिने कुरालाई नियन्त्रण गरे पनि कहीँकतै नदेखिने र चालाखीपूर्ण कुराको नियन्त्रणमा चुकेको देखिन्छ। कानुनको आँखा छल्ने गरी हुने यस्ता प्रवृत्ति रोक्न र आचारसंहिता पालना गराउन ठूलै चुनौती रहेको बताउँछन्, निर्वाचन आयोगका प्रमुख आयुक्त दिनेश थपलिया। आयोगको अर्को चुनौती सुरक्षा र सामाजिक सञ्जालको प्रयोग पनि हो। त्यसैले यसको प्रयोग गर्दा आचारसंहिताविपरीत हुने गतिविधि नगर्न सबैलाई आग्रहसमेत गरेको छ। निर्वाचन आचारसंहिता जारी गरेका छौं। देखिने कुरालाई यसले नियन्त्रण गर्न सक्छ। तर, नदेखिने धेरै कुरा हुन्छन्, उदाहारण दिँदै थपलिया भन्छन्, क भन्ने उम्मेदवारले सत्यनाराणको पूजा लगायो। मतदाता बोलाएर खाममा पैसा राखेर बाँड्छ। रोकौं, संस्कार विरोधी भए जस्तो हुन्छ। जीवनभर उसले ५ रुपैयाँ पनि दान गर्दैन तर जन्मदिन मनाउने नाममा ठूलो कार्यक्रम गरेर पार्टी मनाउँछ। उसले यस्तो गर्न सक्छ। उनका अनुसार यस्तैखाले धार्मिक, साँस्कृतिक, सामाजिक मान्यताको आडमा नदेखिने किसिमले प्रचारप्रसार गर्छन्। सबै ठाउँको घरघरमा आयोग आयोग र प्रहरी जान नसक्ने भएकाले नदेखिने तर प्रभाव पार्ने खालका क्रियाकलपालाई नियन्त्रणमा लिने चुनौती रहेको उनको भनाइ छ। उनले भने, हामी आचारसंहिता बनाउँछौं। तर, त्यसमा नभएको र नदेखिने तरिकाबाट उल्लघन गर्ने प्रवृत्ति बढदै गएको छ। मौन अवधिमा विभिन्न खाले चलखेल हुने प्रवृत्ति रोक्नुपर्छ। वैशाख २७ गतेदेखि ३० गतेसम्मको मौन अवधिको समय पनि आयोगका लागि चुनौतीपूर्ण रहेको उनको भनाइ छ। त्यस्तै, राजनीतिक दलहरूमा अटेरिपन बढेर गएको बताउँछन्, पूर्वनिर्वाचन आयुक्त भोजराज पोख्रेल। कानुनले तोकिएको प्रक्रिया पद्धतिलाई नमान्ने आफूले जे गरे पनि हुन्छ भन्ने मिचाहा प्रवृत्ति बढ्दै गएको उनको बुझाइ छ। उनी भन्छन्, यसलाई नियन्त्रण गर्न हामीसँग कानुन प्रक्रिया आचारसंहिता छ। तर, त्यसअनुसार उनीहरूले त्यसलाई मनन गर्न सक्ने हैसियतको कारबाही गर्न राष्ट्रिय क्षमता कम भयो। त्यसको फाइदा दलहरूले उठाएका छन्। त्यस्तै, आचारसंहिता कुनै कानुन नभई सबै राजनीतिक पार्टीका हरेकले सहमति जनाएर चुनावमा हामीले आचारसंहिता पालन गर्छौं भनेर जनाएको प्रतिबद्धता भएको बताउँछिन्, पूर्वनिर्वाचन आयुक्त इला शर्मा। यो राजनीतिक दलले गरेको प्रतिबद्धता हो। जुन सबैमा लागू हुन्छ। सबै ठाउँमा आयोग पुग्न सक्दैन। त्यसैले यसलाई हामी मोरल डकुमेन्ट भन्छौं। त्यसैले यसको पालना भएनभएको वाच गर्ने जिम्मा नागरिकको पनि हो। सबैले इमान्दारपूर्वक चुनावमा गए विस्तारै आचारसंहिता नचाहिने अवस्था आउने उनको भनाइ छ। आचारसंहिता पालनामा आयोगले विशेष पहल गर्ने र पार्टीहरू स्वयं जिम्मेवार हुन जरुरी भएको बताउँछिन्, अधिवक्ता रक्षा बस्याल। भन्छिन्, आचारसंहिता शासन सत्ता चलाउन आउनेले नै मानेनन् भने कस्ले मान्ने ? यसको उल्लंघन गर्ने जुनसुकै पार्टीले कानुनबमोजिम त्यसले सजाय पाउनुपर्छ। त्यस्तै, आयोगले कडाइका साथ प्रभावकारी अनुगमन र निगरानी गर्न जरुरी रहेको बताउँछन्, अधिवक्ता दिनेश त्रिपाठी। नागरिक समाज, आमनागरिक मतदाताले पनि आचारसंहिता उल्लंघन भएको पैसा बाँडेको वा अन्य कुनै क्रियाकलाप देखेमा उजुरी गर्नुपर्छ, उनी भन्छन्, आयोगले पनि आएका उजुरीमाथि तत्काल कडाइका साथ सचेत गराउने र गम्भीर उल्लंघन भएको अवस्थामा उम्मेदवारी रद्धलगायतको कारबाही हुनुपर्छ। निर्वाचनको स्वच्छता कायम राख्न नागरिक समाज मतदाता निर्वाचन आयोगसँगै राजनीतिक दलसचेत नरहेसम्म निर्वाचनले आफ्नो विश्वनीयता वा शुद्धता कायम नगर्ने उनको बुझाइ छ। नागरिक समाजका अगुवा श्याम श्रेष्ठ नेपाल, भारत, बंगलादेश र पाकिस्तानका दल वा नेताहरूको प्रवृत्ति जसरी भए पनि आफ्नो स्वार्थ पूरा गर्नकै लागि राजनीति गरेको जस्तो देखिएको बताउँछन्। सकभर कहाँकहाँ बाट प्वाल पारेर उल्लंघन गर्ने भन्ने सोच दक्षिण एसियाकै समस्या हो।"
अरूसँगको तालमेल टुटाउँदै गठबन्धन,"काठमाडौं : पाँच दलीय सत्ता गठबन्धनले स्थानीय तहमा गठबन्धनभित्र भागबन्डा नमिल्दा तल्ला कमिटीले कतिपय स्थानमा एमालेसँग चुनावी तालमेल गरेका छन्। बालुवाटारमा बुधबार बसेको गठबन्धनको बैठकले केन्द्रबाट गठबन्धनबाहेकका दलसँगको तालमेल अविलम्ब खारेज गर्ने निर्णय गरेको छ। यद्यपि, उम्मेदवारी दर्ता भने सबै ठाउँमा भइसकेको छ। तैपनि तालमेल नभएका ठाउँमा बुधबारै छलफल गरी समझदारीको वातावरण बनाउन गठबन्धनले निर्देशनसमेत दिएको छ। शीर्ष नेताहरूले गठबन्धन दलबाहेक अन्य दलसँग तालमेल गरेको भए तत्काल खारेज गर्न निर्देशन दिएको हो। निर्देशनपत्रमा गठबन्धनका दलहरूका बीचमा सिट बाँडफाँटको समझदारी हुन नसकेका पालिका तथा तिनका वडाहरूमा समेत आजै स्थानीय र प्रदेश संयन्त्रले समझदारीका लागि आवश्यक कार्य गर्ने र त्यसका निमित्त स्थानीय, जिल्ला र प्रदेश संयन्त्रले केन्द्रीय संयन्त्रसँग आवश्यक परामर्श र सहयोग लिन, गठबन्धनले निर्देशन गरेको छ। सो बैठकमा कांग्रेसका सभापति एवं प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव र राष्ट्रिय जनमोर्चाकी उपाध्यक्ष दुर्गा पौडेलले संयुक्त हस्ताक्षरमा विज्ञप्ति जारी गर्दै यस्तो निर्देशन गरेका हुन्। गठबन्धनभित्रका दलहरूले गठबन्धनबाहेकका दलसँग तालमेल नगर्ने र तालमेल गरेको ठाउँमा अविलम्ब खारेज गर्ने, उक्त निर्देशनपत्रमा भनिएको छ। गठबन्धनको बैठकमा सहभागी एक नेताका अनुसार जसपा अध्यक्ष यादव र जनमोर्चा उपाध्यक्ष पौडेलले गठबन्धनबाहेकका दलसँग तालमेल नगर्ने निर्णय गरेर एमालेसँग गर्ने ? भनी कांग्रेस, माओवादी र समाजवादीका नेतृत्वलाई प्रश्न गरेका थिए। उनीहरूको प्रश्नलगत्तै देउवा, प्रचण्ड, नेपालले एमाले र राप्रपासँगको तालेमल खारेज गर्ने र गठबन्धनभित्रै सहमति निकाल्ने बताएका थिए । ६ महानगर र ११ उपमहानगरका वडा तहमा समेत सिट बाँडफाँट गरी तालमेल गरेर अघि बढ्न निर्देशन गरेको छ। गठबन्धनले सम्बन्धित प्रदेश र जिल्ला संयन्त्रको बुधबारै बैठक राखेर तालमेल गर्न बाँकी ठाउँमा तत्काल गर्न निर्देशन गरेको छ। गठबन्धनले महानगर र उपमहानगरमा गठबन्धनको निर्णयविपरीत परेका दलगत रूपमा परेका र स्वतन्त्र रूपमा परेका उम्मेदवारीसमेत फिर्ता गर्ने निर्णय गरेको छ। गठबन्धन दल राष्ट्रिय जनमोर्चाकी दुर्गा पौडेलले, ठूला दलले मनपरि गरे। आफ्नो स्वार्थ हुँदा जहाँ जोसँग पनि गठबन्धन गरेर हुन्छ ? यसैको विरूद्घमा आवाज उठाएका हौं। अन्तत : प्रधानमन्त्री जीलगायतले कुरा सुनिदिनुभयो। यसले गठबन्धन ठूलो दुर्घटना हुनबाट जोगिन सक्छ। एमाले र राप्रपासँग गरिएका तालमेलका क्षेत्रहरू कांग्रेस र एमालेबीच गठबन्धन रोल्पाको सुनछहरी र माडी गाउँपालिका सल्यानको कुमाख गाउँपाकिा भोजपुरको आमचोक र साल्पासिलिछो गाउँपालिका, षडानन्द नगरपालिका झापाको कचनकवल गाउँपालिका पूर्वी रुकुमको सिस्ने गाउँपालिका कांग्रेसबाट कारबाहीमा परेका नेता गोविन्दराज जोशीको समूहले तनहुँमा एमालेसँग तालमेल डँडेल्धुरामा कर्ण मल्ल समूह र एमालेबीच ४ पालिका तालमेल माओवादी केन्द्र र एमालेबीच तालमेल प्युठानको झिमरुक गाउँपालिमा राष्ट्रिय मोर्चाविरुद्ध एमालेसँग तालमेल नेकपा एस र एमालेबीच तालमेल हुम्लाको चंखेली गाउँपालिकामा कांग्रेस र राप्रपाबीच तालमेल झापाको दमक नगरपालिकामा यससँगै एमाले र राप्रपासँग स्थानीय स्तरमा कांग्रेस, माओवादी र समाजवादीले गरेको तालमेल भंग हुने भएको छ। सबैभन्दा धेरै कांग्रेसले एमालेसँग तालमेल गरेर उम्मेदवारी दर्ता गराएको छ। उम्मेदवारी सच्याउने समय वैशाख १६ गते अगावै गठबन्धनभित्रै सिट बाँडफाँटमा सहमति जुटाएर नयाँ उम्मेदवारी दिने तयारी छ। केन्द्रबाट गठबन्धनले एमाले र राप्रपासँगको तालेमल खारेजीको निर्णय गरेसँगै यी ठाउँहरूमा एमाले उम्मेदवार पनि संकटमा परेका छन्। कचनकवल गाउँपालिकाका कांग्रेसका नेता नुर आलम भन्छन्, गठबन्धनले केन्द्रमा किचलो होला यहाँ केही नराम्रो छैन। एमालेसँग मिलेरै हामी चुनावमा छौं। अहिले हाम्रो लडाइ राप्रपाविरूद्धको हो।"
औद्योगिक क्षेत्रमा लोडसेडिङ,"काठमाडौं : नेपाल विद्युत् प्राधिकरणले औद्योगिक क्षेत्रलाई पर्याप्त बिजुली दिन नसक्ने बताएको छ। सुक्खायामका कारण आन्तरिक उत्पादन घटेको र भारतबाट बिजुली आयात गर्न नपाएका कारण विद्युत् कटौती गर्नुपरेको प्राधिकरणले जनाएको छ। औद्योगिक क्षेत्रको बिजुली कटौती गरिरहेका छौं, प्राधिकरणका कार्यकारी निर्देशक घिसिङले भने, तर, यो समस्या लामो समय रहँदैन। औद्योगिक क्षेत्रमा करिब १ महिनादेखि अघोषित लोडसेडिङ भइरहेको छ। अब भने प्राधिकरणले घोषित रूपमा नै मागअनुसार विद्युत् दिन नसक्ने बताएको छ। करिब ३ सय मेगावाटको कमी भएकाले औद्योगिक क्षेत्रको विद्युत् कटौती गुर्नपरेको प्राधिकरणको भनाइ छ। गार्हस्थको भने लाइन नकाटिने कार्यकारी निर्देशक घिसिङले स्पष्ट पारे। प्राधिकरणको यो निर्णयबाट ठूला औद्योगिक क्षेत्र प्रभावित हुने र रातको समयमा १२ घण्टासम्म लाइन काटिन सक्ने पनि घिसिङले बताए। प्राधिकरणले एक दिन पहिला नै विद्युत् काट्नेसम्बन्धी जानकारी गराउने छ। तर, कति घण्टा भने त्यो दिनको आयातले नै निर्धारण गर्ने छ, उनले भने। भारतबाट आयातित कोइलाबाट मात्र बिजुली किन्ने प्रावधान रहकाले नेपालको मागबमोजिम आयात गर्न नसकिएको उनले बताए। रुस युक्रेन युद्धका कारण पनि कोइलाको अभाव र अत्याधिक मूल्यवृद्धिले भारतमा नै १४ राज्यमा लोडसेडिङ छ। भारतमा सामान्यता २५ दिनको कोइला स्टक रहनुपर्नेमा अहिले करिब ८ दिनको मात्र स्टक रहने गरेको छ। त्यहाँ करिब ३० प्रतिशत थर्मल प्लान्टहरूमा करिब ३ दिनका लागि मात्र कोइला स्टक रहेको र करिब ५० प्रतिशत प्लान्ट बन्द भएको अवस्था छ। भारतले पनि औद्योगिक क्षेत्रलाई मागको ३० प्रतिशत मात्र बिजुली उपलब्ध गराउँदै आएको छ। वर्षायाममा विद्युत् बेच्ने तयारी वर्षायाममा सुरु हुन लागेकाले विद्युत्को उत्पादनमा बढ्ने प्राधिकरणको तर्क छ। गत वर्ष ५ सय मेगावाटसम्म खेर फालेको प्राधिकरणले यो वर्ष त्यति नै मेगावाट बिजुली बेचेर करिब २८ अर्ब कमाउने सोचेको छ। रुस युक्रेनको युद्द अझै २३ महिना लम्बिने र वर्षायाममा कोइलाको अभाव कायम नै रहने हुँदा नेपालबाट खेर जाने करिब ५ सय मेगावाट बिजुली भारतीय बजारमा नै बेचिने कार्यकारी निर्देशक घिसिङले बताए। आगामी जुलाईबाट नोभेम्बर महिनासम्म भारतीय एक्सचेन्ज मार्केटमा १२ भारु मानै बेच्न सकिने भन्दै उनले मासिक ५ अर्ब ७५ करोड र ५ महिनामा करिब २८ अर्ब बराबरको बिजुली बेच्न सक्ने सम्भावना रहेको औंल्याए। अहिले भारतीय बजारमा ४५० मेगावाट बिजुली बेच्न सकिने सहमति भएको छ। गत वर्ष पुसदेखि करिब ४५ दिन ३९ मेगावाट विद्युत बिक्री गरी प्राधिकरणले १९ करोड १६ लाख आम्दानी गरेको छ। भारतीय एक्सचेन्ज बजारमा ३ रुपैयाँ ५० पेसा भारुमा बिक्री भएको थियो। विराटनगर: अघोषित लोडसेडिङका कारण औधोगिक उत्पादनमा ह्रास"
चितवनको नारायणगढ बजारमा भीषण आगलागी,"चितवन : नारायणगढ बजारस्थित कमलनगर चोकमा भीषण आगलागी भएको छ । तुलसीराम सापकोटाको चार तले घरमा गए रातिदेखि लागेको आगो आज बिहान ७ बजे मात्र निभाइएको हो। जिल्ला प्रहरी कार्यालयका सूचना अधिकारी नरहरि अधिकारीका अनुसार दमकल, नेपाल प्रहरी, सशस्त्र प्रहरी, नेपाली सेना र स्थानीयवासीको सहयोगमा आगो निभाइएको हो । प्रहरीले आगो लागेको जानकारी आज बिहान २ बजेमात्रै थाहा पाएको हो। त्यसलगत्तै टोली घटनास्थलमा पुगेर आगो निभाउन सुरु गरेको थियो । आगो निभाउन भरतपुर महानगरपालिकाको एउटा, खैरहनी नगरपालिकाका दुई दमकल र नेपाली सेनाको एउटा दमकल प्रयोग गरिएको थियो । प्रहरीका अनुसार विष्णुप्रसाद लामिछानेको एक्सप्रेस मोबाइल पसल, विष्णु आचार्यको दुर्गा इलेक्ट्रोनिक पसल, वसन्त कार्कीको श्री कृष्ण सप्लायर्स, शङ्कर सापकोटाको जुत्ता पसल, वासुदेव आचार्यको फेन्सी पसल र सूर्यमणि लामिछानेको दियालो फेन्सी पसलमा आगलागीबाट क्षति पुगेको छ । क्षतिको विवरण सङ्कलन भइरहेको प्रहरीले जनाएको छ । रासस"
रेशमको पार्टीबाट ९ स्थानीय तहमा उम्मेदवारी,"धनगढी : यसैवर्ष दर्ता भएको रेशम चौधरीको नागरिक उन्मुक्ति पार्टीले कैलालीका ९ स्थानीय तहमा उमेदवारी दिएको छ। कैलालीका कुल १३ स्थानीय तहमध्ये ९ ओटामा उम्मेदवारी दिएको पार्टीका प्रवक्ता दामोदर पण्डितले बताए। टिकापुर घटनाका मुख्य दोषी भन्दै रेशमलाई आजीवन काराबासको सजाय सुनाइएको छ। २०७४ को निर्वाचनमा फरार अवस्थामै जनता समाजवार्दीबाट उम्मेदवारी दिएका थिए। त्यतिबेला ठूला दलहरू तत्कालीन नेकपा र कांग्रेसलाई ठूलो मतले पराजित गरी ठूलो मतान्तरले जितेका थिए। यसपालिको चुनावमा भाग लिन श्रीमती रंजीता श्रेष्ठ थारूको नाममा नागरिक उन्मुक्ति पार्टी नामक आफ्नै दल दर्ता गराएका छन्। उनको पार्टीसँग मधेसवादी दल, थारूहरूका मोर्चाहरू, नेकपा एमाले र गठबन्धनले तालमेलको प्रस्ताव राखे पनि उसले एक्लै लड्ने निर्णय गरेको हो। नागरिक उन्मुक्ति पार्टीले ढकिया चुनाव चिन्ह पाएको छ। पार्टीले कैलालीका चुरे, मोहन्याल गाउँपालिका, गोदावरी र गौरीगंगा नागरपालिकाबाहेक ९ स्थानीय तहमा उमेदवारी दिएको छ। गाउँपालिकाहरू कैलाली, जानकी, बगगोरिया र जोशीपुरमा प्रमुख उपप्रमुख र वडाहरूमा उमेदवारी दिएको छ। यस्तै, धनगढी उपमहानगर, टिकापुर, भजनी, घोडाघोडी र लम्की चुहा नगरपालिकामा उम्मेदवारी दिएको छ। केही वडाबाहेक अधिकांश वडामा पनि उमेदवारी दिएको प्रवक्ता दामोदर पण्डितले बताए। लम्की चुहामा उपप्रमुखमा उमदेवारी परेका छैन भने गौरीगंगा नगरपालिकामा प्रमुख उपप्रमुखमा उमेदवारी नपरे पनि केही वडाहरूमा भने मनोनयन दर्ता गरिएको पण्डितले बताए। उम्मेदवारहरू कैलारी गाउँपालिका प्रमुख : भीष्मराज चौधरी उपप्रमुख : कविता चौधरी भजनी नगरपालिका प्रमुख : केवल चौधरी उपप्रमुख : राजु तिररुवा घोडाघोडी नगरपालिका प्रमुख : प्रेम चौधरी उपप्रमुख : कलावतीदेवी डगौरा धनगढी उममहानगरपालिका प्रमुख : नीमकुमार चौधरी उपप्रमुख : साबित्री चौधरी टिकापुर नगरपालिका प्रमुख : रामलाल डगौरा थारू उपप्रमुख : उल्कादेी विक जानकी गाउँपालिका प्रमुख : गणेश चौधरी उपप्रमुख : लालमती डगौरा बर्दगोरिया नगरपालिका प्रमुख : भजनला चौधरी उपप्रमुख : शारदा मल्ल जोशीपुर नगरपालिका प्रमुख : चित्रबहादुर चौधरी उपप्रमुख : रेखा कठरिया लम्की नगरपालिका प्रमुख : महेन्द्र उपाध्याय"
चित्तलको सिङसहितको छाला भारत लैजाँदै गर्दा पक्राउ,"विराटनगर : चित्तलको दुईवटा सिङसहितको टाउकाको छाला भारततर्फ लैजाँदै गरेको अवस्थामा विराटनगरबाट एक जना पक्राउ परेका छन्। मोरङको सुन्दरहरैँचा नगरपालिका४ का २४ वर्षीय धर्मबहादुर थापालाई प्रहरीले पक्राउ गरेर आवश्यक कारबाहीका लागि डिभिजन वन कार्यालय मोरङमा बुझाएको हो। थापालाई प्रहरीले नेपालभारत सीमा क्षेत्रअन्तर्गत विराटनगर महानगरपालिका१६ बाट गत आइतबार साँझ पक्राउ गरेको डिभिजन वन कार्यालय मोरङका सहायक वन अधिकृत प्रमेश्वर पासवानले जानकारी दिए। झोलामा राखेर जोगवनीतिर लग्दै गरेको अवस्थामा प्रहरीले थापाको साथबाट बरामद गरेको वस्तु चित्तल प्रजातिको मृगको सिङ र टाउकाको छाला रहेको पुष्टि भएको उनको भनाइ छ। वरिष्ठ पशु चिकित्सक सुशीलकुमार अधिकारी र पुरुषोत्तम पाण्डेको टोलीले उक्त वस्तु वन्यजन्तु चित्तलको अंग भएको पुष्टि गरेको हो। पक्राउ परेका थापालाई राष्ट्रिय निकुञ्ज तथा वन्यजन्तु संरक्षण ऐन २०२९ अनुसार कारबाही अघि बढाउन अदालतबाट म्याद थप गरेर हिरासतमा राख्दै अनुसन्धानको बाँकी प्रक्रिया अघि बढाइएको पासवानले बताए। उनका अनुसार ऐनले वन्यजन्तुलाई मार्ने, सिकार गर्ने र अंगको व्यापार गर्ने कार्यलाई दण्डनीय मानेको छ। यदि गरेमा २० हजार रूपैयाँसम्म जरिवाना वा ६ महिनासम्म कैद अर्थात दुवै सजाय हुने कानुनी व्यवस्था रहेको पासवानले बताए। पक्राउ परेका थापाले भने उक्त वस्तु आफ्नो घरमा वर्षौदेखि रहेको र भारत जोगवनीका योगेन्द्र साहलाई उपहार स्वरूप लगिदिएको बताएका छन्। सहायक वन अधिकृत पासवानका अनुसार वन्यजन्तुको अंग घरमा राख्न र ओसारपसार गर्न हुँदैन भन्ने आफूलाई थाहा नभएको बयान थापाले दिएका छन्। बरामद भएको चित्तलको सिङसहितको छाला धेरै पुरानो रहेको र रंग लगाएर टल्काइएको उनको भनाइ छ।"
भोट माग्दै ८२ वर्षीया उम्मेदवार कालीमाया गुरुङ,"गोरखा : धार्चे गाउँपालिका ७ लापुबेशीकी ८२ वर्षीया कालीमाया गुरुङलाई अहिले घरदैलो गर्न भ्याइनभ्याइ छ। बिहान सातबजे घरबाट निस्केकी उनी १० बजेतिर घरमा आइपुग्छिन् । खाना पकाइ, खाइवरी फेरि १२ बजे घरदैलोमा निस्कन्छु । दिनभर दाजुभाइ, दिदीबैनीसित भेटघाट गरेर साँझ ६ बजेतिर मात्र घर फर्किन्छु, उनी भन्छिन् । उमेरले आठ दशक काट्दा पनि उनको जोश, जाँगरमा कुनै थकान र शिथिलता छैन । आसन्न निर्वाचनमा महिला सदस्य पदमा उनले उम्मेद्वारी दर्ता गराएकी हुन् । जनप्रतिनिका लागि उम्मदे्वारी दिने उनी जिल्लाकै जेष्ठ नागरिक हुन् । पञ्चायतकालदेखि नै कांग्रेसको राजनीतिमा लागेकी उनलाई जीवनमा एकफेर जनप्रतिनिधि हुने ठूलो धोको छ । मैले पन्चायत कालदेखि राजनीति सुरु गरेको हो, उनी भन्छिन्, पार्टीको धेरै कार्यक्रमहरुमा सहभागी भएँ । समाजसेवाको काममा पनि धेरै हिँडियो । अहिलेसम्म कुनै पदमा दावी गरेको थिइनँ । अव बुढेसकाल भयो, त्यसैले एउटा वडा सदस्य हुने धोको छ । २०७४ को निर्वाचनमा पनि उनलाई महिला सदस्य बन्ने अफर थियो, तर इन्कार गरेकी थिइन् । तर डाँडामाथिको जून, अर्को पटक के हो, के हो भनेर यसपालिचाहिँ चुनावमा उठेको छु । सबैले भोट दिन्छु भनेका छन् । जित्छु, उनले भनिन्, पार्टीले पनि लापुवेशीमा भोट माग्ने जिम्मा दिएको छ । लापु गाउँमा उनीहरु नै हिँड्छन्, म वेशीमा हिँड्छु । महिला सदस्यमा धार्चे गाउँपालिकाकी महिला संघकी अध्यक्ष सिर्जना गुरुङ र क्षेत्रीय प्रतिनिधि कान्छी गुरुङले पनि आकांक्षा राखेका थिए तर कालीमायाको तीब्र इच्छाका सामु उनीहरु ब्याक भए। २०२४ सालमा काशिगाउँको डाँडाबाट सुख्खा पहिरो झरेर बूढीगण्डकी थुनियो । बाढी पिडितलाई सम्बोधन गर्न गिरिजा माछाखोला आएका थिए । उनैको भाषणबाट कालीमाया झन् धेरै प्रभावित भएर राजनीतिकमा सक्रिय बनेको सम्झन्छिन् । उनले कांग्रेसका नेता गिरिजाप्रसाद कोइराला, निवर्तमान जिल्ला सभापति हरि घले, धार्चे गाउँपालिका अध्यक्ष सन्तोष गुरुङसँग निकत्तम सम्बन्ध रहेको उनी बताउँछिन् । आगामि निर्वाचनमा आफ्नो जितका सम्भावना प्रवल रहेको बताउँदै आफूलाई भोट हालिदिन घरघरमा भोट माग्दै हिंडिरहेको उनले बताइन् । चुनावमा जित हासिल गरे जनताको दु:ख सुखमा सधैं सहयोग गर्ने उनले प्रतिबद्धता जनाइन् ।"
डिजिटल मुद्रा ल्याउन गृहकार्य,"काठमाडौं : नेपाल राष्ट्र बैंकले डिजिटल मुद्रा प्रचलनमा ल्याउन गृहकार्य सुरु गरेको छ। गभर्नर महाप्रसाद अधिकारीले डिजिटल करेन्सी ल्याउन अध्ययन सुरु गरेको बताए। पछिल्लो समयमा धेरै देशले क्रिप्टोकरेन्सीलाई वैधानिकता दिन थालेका छन्। नेपालमा क्रिप्टोकरेन्सी बन्देज छ। तर, विश्वमा बढ्दै गएको अभौतिक मुद्रा प्रचलनमा ल्याउने सम्भावनाबारे राष्ट्र बैंकले अध्ययन थालेको हो। क्रिप्टोमा नेपाली तथा विदेशमा बस्ने नेपालीले लगानी गरेको आशंका गर्दै राष्ट्र बैंकले गैरकानुनी भन्दै आएको छ। राजस्व अनुसन्धान विभागले केहीलाई अनुसन्धान गरी कारबाहीसमेत गरेको छ। अर्थ मन्त्रालयले क्रिप्टोकरेन्सी र हाइपर फन्डजस्ता नेटवर्किङ व्यवसायमा कारोबारबारे अनुसन्धान गरिरहेको छ। तर, दुई महिनाअघि नै प्रतिवेदन सार्वजनिक गर्नुपर्नेमा अझै अनुसन्धान पूरा हुन नसकेको जनाइएको छ। राष्ट्र बैंकको ६७औं स्थापना दिवसको अवसरमा बोल्दै गभर्नर अधिकारीले डिजिटल करेन्सीतर्फ जाने उद्देश्यले सेन्ट्रल बैंक डिजिटल करेन्सीसम्बन्धी अध्ययन गरिरहेको बताए। गभर्नर अधिकारीले अर्थतन्त्रका विविध आयामबारे अध्ययन, अनुसन्धानमा प्राथमिकता राखिएको बताए। पछिल्लो समयमा रेमिट्यान्स पनि घट्दै गइरहेको छ। गत वर्ष ९ खर्ब ६१ अर्ब रेमिट्यान्स भित्रिएको थियो। साउन लागेसँगै रेमिट्यान्स निरन्तर ओरालो लाग्दै आएको छ। राष्ट्र बैंकले रेमिट्यान्स कारोबार गर्दा लाग्ने सेवाशुल्क वेभसाइटमा राख्ने व्यवस्था गरेको छ। रेमिट्यान्स पठाउँदा महँगो पर्ने भन्दै वैदेशिक रोजगारीमा रहेका कामदारले बढी पैसा पाइने आशामा हुन्डीबाट पठाइरहेका छन्। हुन्डी, क्रिप्टोकरेन्सी र नेटवर्किङमा लगाउँदा वैदेशिक रोजगारीमा गएकाहरूको तुलनामा रेमिट्यान्स आउन सकेको छैन। अर्थतन्त्रमा आशा पलाउँदै कोभिड१९ को संक्रमण अझै केही मात्रामा कायमै रहे पनि अर्थतन्त्रमा आशाका किरण देखिएको गभर्नर महाप्रसाद अधिकारीले बताएका छन्। चालू आवमा कृषिजन्य उत्पादनमा वृद्धि, आर्थिक गतिविधिमा देखिएको सुधार, पर्यटक आगमनमा भएको बढोत्तरी कारण अर्थतन्त्र सकारात्मक दिशामा अघि बढेको दाबी गरे। त्यस्तै आन्तरिक तथा बाह्य व्यापारमा भएको वृद्धिलगायतका कारण आर्थिक पुनरुत्थानले गति लिएको उनको भनाइ छ। अर्थतन्त्र चलायमान भएसँगै आर्थिक वृद्धिमा सुधार हुने देखिएको उनको भनाइ छ। आयात वृद्धिका कारण थोक तथा खुद्रा व्यापार क्षेत्रमा भएको सुधार, आन्तरिक तथा बाह्य पर्यटक आगमनमा सुधार, सडक तथा यातायातको क्षेत्रमा भएको वृद्धिले सेवा क्षेत्रमा सकारात्मक प्रभाव परेको उनको भनाइ छ। कोभिड१९ विरुद्धको खोप लगाइसकेको हुँदा आर्थिक गतिविधि पुनरुत्थानको क्रममा नै रहेको उनको भनाइ छ। कर्जा प्रवाह र आयात बढ्न गई शोधनान्तर घाटा बढ्दै जाँदा विदेशी विनिमय सञ्चितिमा चाप परेको स्थिति छ जुन अझै केही समय कायम रहन सक्छ उनले भने। कोभिडको असर कम भएसँगै अर्थतन्त्रमा सुधार आउन थालेको उनले बताए। उद्योगको क्षमता उपयोग र होटलको अकुपेन्सी बढेसँगै अर्थतन्त्रमा आशाको किरण देखिएको उनले दाबी गरे। वैदेशिक रोजगारीमा जाने युवाको संख्या बढ्नुका साथै विदेशी पर्यटकसमेत बढ्न थालेको राष्ट्र बैंकले जनाएको छ। आर्थिक वर्ष २०७८०७९ को सुरुआती महिनामा अधिक कर्जा प्रवाह भएको उनले बताए। तर, उक्त कर्जाको अधिकांश अंश आयात भुक्तानीमा गएका कारण आव सुरुदेखि शोधनान्तर स्थिति घाटामा रहेको उनले बताए। राष्ट्र बैंकले विदेशी विनिमय सञ्चितिमा परेको दबाबलाई कम गर्दै बाह्य क्षेत्र स्थायित्व कायम गर्न नीतिगत प्रयास गरेको छ। मूल्य अझै बढ्ने अन्तर्राष्ट्रिय बजारमा पेट्रोलियम पदार्थको मूल्यमा निरन्तर वृद्धिले मुद्रास्फीतिमा त्यसको प्रभाव देखिने गभर्नर अधिकारीले बताए। रसियायुक्रेन युद्धका कारण खाद्य तथा गैरखाद्य वस्तुको मूल्यवृद्धि भएकाले नेपालमा पनि मुद्रास्फीति अझै रहने उनले बताए। यस्ता छन् नीतिगत सुधार विदेशी विनिमय सञ्चितिको अवस्था सात महिनाको भन्दा कम समयका लागि वस्तु तथा सेवा आयात धान्न सक्ने स्थितिमा पुगेकाले बाह्य क्षेत्र दबाबको अवस्थामा छ। विदेशी विनिमय सञ्चितिमा परेको दबाबलाई कम गर्दै बाह्य क्षेत्र स्थायित्व कायम गर्न समीक्षा अवधिमा विभिन्न नीतिगत प्रयास भएको राष्ट्र बैंकले जनाएको छ। वैदेशिक रोजगारीमा रहेका नेपालीले बैंकिङ प्रणालीमार्फत विप्रेषण पठाएर बैंक तथा वित्तीय संस्थामा जम्मा गरेमा न्यूनतम एक प्रतिशत बिन्दुले अतिरिक्त ब्याज पाउने व्यवस्था मिलाएको छ। २०७८ पुस र माघ महिनामा केही वस्तुको आयात गर्दा नगद मार्जिन राख्नुपर्ने व्यवस्था गरिएको गभर्नर अधिकारीले बताए । गैरआवासीय नेपालीहरू संलग्न विदेशी संस्थालाई विदेशी मुद्रामा निक्षेप खाता खोल्न सहजीकरण गरिएको छ। विदेशी लगानी तथा विदेशी मुद्रा आप्रवाहलाई सहजीकरण गर्न विदेशी लगानी तथा विदेशी विनिमय व्यवस्थापन विनियमावली, २०७८ जारी गरिएको जनाइएको छ । विदेशी मुद्राको नन्डेलिभरेवल फरवार्ड कारोबारको सीमा र डकुमेन्ट अगेन्स्ट पेमेन्ट तथा अकुपेन्सीको सीमा घटाइएको राष्ट्र बैंकले जनाएको छ।"
मधेसका सबैतिर सिके राउतका उम्मेदवार,"जनकपुरधाम : कोठली बाहर मत अर्थात् कोठा बाहिर मतदान। यो २०७४ को स्थानीय, प्रदेश र प्रतिनिधिसभाको निर्वाचनमा सिके राउत नेतृत्वको तत्कालीन स्वतन्त्र मधेस गठबन्धनले चलाएको अभियान हो। तर, अहिले हुन लागेको स्थानीय निर्वाचनमा नेतृत्व उही भए पनि फरक पार्टीका सार्थ भोट मलाई अभियानमा सिके राउत छन्। तराई मधेसका गाउँगाउँमा पहिले निर्वाचन बहिस्कार गर्ने उनका कार्यकर्ता भोट माग्न व्यस्त छन्। ०७४ मा बिखण्डनकारी राजनीतिको आरोप लागेका सिकेले आफ्नो प्रभाव क्षेत्रमा मतदान बदर गर्न नै सिकाए। सोही आरोपमा प्रहरीको फन्दामा परे। तर, पछिल्लो स्थानीय तहको उपनिर्वाचनबाट चुनावी अभियानमा होमिए। अहिले उनका नेता कार्यकर्ता चुनावी गतिविधिको माहोल तयार गर्न जुटेका छन्। स्थानीय तहमा खडा गरेको उम्मेदवारहरू मतदातालाई नमस्कार गर्दै भोट माग्न तल्लिन छन्। मध्यावधि निर्वाचनमा ४४ स्थानीय तहमा विभिन्न ४८ पदका लागि भएको मनोनयनमा सिके राउत नेतृत्वको जनमत पार्टीले विभिन्न स्थानीय तहमा उम्मेदवारी दर्ता गराएको थियो। मधेस प्रदेशको उपनिर्वाचनमा प्रदेश ५, कपिलवस्तु र प्रदेश १ को मोरङको एउटा स्थानीय तहमा सिके राउतको पार्टीले उम्मेदवारी दर्ता गराएको थियो। सिकेको युटर्न तराई मधेसमा पृथकतावादी आन्दोलनको आरोपमा पटकपटक पक्राउ पर्दै छुट्दै आएका राउत एकाएक केपी ओली नेतृत्वको सरकारसँग ११ बुँदे सम्झौता गर्दै मूलधारको राजनीतिमा आए। २४ फागुन ०७५ बाट राउत सरकारसँग ११ बुँदे सहमति गरी खुला राजनीतिमा आएका हुन्। ११ बुँदे सहमतिमा राउत पक्षले संघीय लोकतान्त्रिक गणतन्त्र स्वीकार्दै स्वतन्त्र राजनीति गर्ने तथा स्वतन्त्रता, स्वाधीनता र अखण्डतको रक्षा गर्ने उल्लेख गरिएको छ। त्यस्तै सरकारले स्वतन्त्र मधेश गठबन्धनका नेता कार्यकर्तामाथि लगाएका राजनीतिक मुद्दा खारेज गर्ने, उसलाई मुलधारको राजनीति गर्न अवरोध नगर्ने र गठबन्धनका नेता कार्यकर्ताको ज्ञान तथा सीप राज्यका लागि लगाउने उल्लेख छ। त्यसयता राउतको अखण्डता विरोधी गतिविधि देखिने गरी भएको पाइँदैन। सरकारसँग सहमतिसँगै आफ्नो संगठनलाई पुनर्गठन गरी जनमत पार्टी निर्माण गरे र निर्वाचनमा सहभागी भए। आफूलाई सुरक्षित अवतरण गराए। नेपालमा जटिल समस्या थिए, देशलार्ई स्थिरतामा लैजानका लागि हामीले यो कदम चालेका छौं, आन्दोलन विस्फोट हुने डर थियो तर प्रधानमन्त्रीले गर्नुभएको पहलले हामी यो अवस्थामा आइपुगेका छौं, राउतले भगवान गौतम बुद्धको नाम लिँदै भने, हामी बुद्धका सन्तान हौं, अहिंसा हाम्रो रंग रंगमा छ। जनमत पार्टी किन आयो चुनावमा ? मूलधारमा आइसकेपछि राजनीतिक अधिकारलाई उपयोग गरी चुनावी गतिविधिमा भाग लिएको जनमतको भनाइ छ। मूलधारको राजनीतिक अधिकारलाई संस्थागत गर्ने क्रममा राजनीतिक पार्टीले पहिलो पटक चुनावमा भाग लिएर जनतामा सकारात्मक सन्देश गएपछि मूलधारको गतिविधिमा लागेको जनमताका प्रेस संयोजक बीपी साह बताउँछन्। जनमत पार्टीका धनुषा जिल्ला अध्यक्ष ओमविक्रम कुशवाहाले अर्धभूमिगत रहे पनि सहमतिपछि खुला राजनीतिमा आएकाले चुनावी प्रक्रियामा सहभागी हुनु स्वाभाविक भएको बताए। सिके राउतले हिंसात्मक र राष्ट्रविद्रोही राजनीति नगर्ने भन्दै अन्य जनताको पक्षमा काम गर्न चाहेको बताए। तर, मधेसमा राउतलाई मूलधारको राजनीतिमा आउनुलाई सकारात्मक भने केहीले राज्यसँग आत्मसमर्पण गर्दै मधेसी समुदायलाई धोका दिएको आरोप छ। ३६५ पालिकामा उम्मेदवार उपनिर्वाचनमा ४४ स्थानीय तहमा विभिन्न ४८ पदका लागि भएको निर्वाचनमा सिके राउतको पार्टीले १ गाउँपालिका अध्यक्षसहित ८ वडामा भाग लिएका थिए। सिके राउत नेतृत्वको जनमत पार्टीले मधेश प्रदेशसहित देशभरीमा रहेको कुल ७ सय ५३ गाउँनगरपालिकामध्ये १ सय ६५ पालिकामा मनोनयन दर्ता गराएका छन्। यसैगरी कुल ६ हजार ७ सय ४३ वडा मध्ये १२ सय वडामा मनोनयन दर्ता गराएको जनमत पार्टीका केन्द्रिय सचिवालय प्रमुख राजेश मण्डलले जानकारी दिए। मण्डलका अनुसार चन्द्रकान्त (सिके) राउत नेतृत्वको जनमत पार्टीले किसानको समस्या समाधान, भ्रष्टाचारी हटाउने, रोजगारी सृजना गर्ने जस्ता विषयलाई पार्टीको घोषणापत्रमा समेटेको जानकारी दिए। भने, हाम्रो चुनावी घोषणापत्रको मूल मर्म सामुदायिक स्वराज र देशको कायम लोकतन्त्र नभई प्रत्यक्ष लोकतन्त्रको अनुभूति गराउन जनमत पार्टीलाई जिताउन आग्रह गर्छौं।"
सिटीको प्रभावशाली जित,"लन्डन : च्याम्पियन्स लिग फुटबलअन्तर्गत सेमिफाइनलको पहिलो लेगको खेलमा इङ्लिस प्रिमियर लिग क्लब म्यानचेस्टर सिटीले प्रभावशाली जित निकालेको छ। मंगलबार राति भएको खेलमा म्यानचेस्टर सिटीले स्पेनिस महारथि रियल म्याड्रिडलाई ४३ गोलले पराजित गरेको हो। घरेलु मैदान इतिहाद स्टेडियममा म्यानचेस्टर सिटीलाई प्रभावशाली जित दिलाउन केभिन डी ब्रुन, गाब्रियल जिसस, फिल फोडेन र बर्नान्डो सिल्भाले एकएक गोल गरे। रियल म्याड्रिडका करिम बेन्जमाले दुई तथा भिनिसियस जुनियरले एक गोल गरे। निकै रोमाञ्चक खेलमा केभिन डी ब्रुनले दोस्रो मिनेटमै गोल गर्दै सिटीलाई सुरुवाती अग्रता दिलाएका थिए। उनले रियाद महारेजको पासलाई सदुपयोग गर्दै उत्कृष्ट गोल गरेका थिए। बेल्जियन मिडफिल्डर केभिन डी ब्रुन यूईएफए च्याम्पियन्स लिगको सेमिफाइनलमा सबैभन्दा छिटो गोल गर्ने खेलाडीसमेत बनेका छन्। उनले ९४ सेकेन्डमै रियल म्याड्रिडविरुद्ध गोल गर्न सफल भएका थिए। ब्रुनले मे २०१८ मा रियल म्याड्रिडविरुद्ध नै तेस्रो मिनेटमा योसुवा किम्मिचले बनाएको कीर्तिमानलाई तोडेका हुन्। च्याम्पियन्स लिगमै भने जर्मन क्लब बायर्न म्युनिखका रोय माकायको नाममा छिटो गोलको कीर्तिमान छ। उनले सन् २००७ मा रियल म्याड्रिडविरुद्ध २१ को जित निकालेको खेलमा १०१२ सेकेन्डमै गोल गरेका थिए। त्यसपछि ११औं मिनेटमा गाब्रियल जिससले गोल गर्दै सिटीको अग्रता दोब्बर बनाए। उनले केभिन डी ब्रुनको पासमा बललाई जाली चुमाएका थिए। खेलको ३३औं मिनेटमा रियल म्याड्रिड खेलमा फर्किएको थियो। करिम बेन्जमाले गोल गर्दै रियललाई खेलमा फर्काएका थिए। उनले फर्लान्ड मेन्डीको पासमा गोल गरेका थिए। पहिलो हाफमा २१ को अग्रता बनाएको म्यानचेस्टर सिटीले ५३औं मिनेटमा तेस्रो गोल गरेको थियो। फर्नान्डिन्होको पासलाई सदुपयोग गर्दै फिल फोडेनले गोल गरेका थिए। यसलगत्तै ५५ औं मिनेटमा भिनिसियस जुनियरले गोल गर्दै रियललाई ३२ को स्थितिमा ल्याएका थिए। निकै प्रतिस्पर्धात्मक खेलको ७४औं मिनेटमा बर्नान्डो सिल्भाले गोल गर्दै सिटीलाई ४२ को अग्रता दिलाए। त्यसपछि खेलको ८२औं मिनेटमा करिम बेन्जमाले पेनाल्टीमा गोल गरे पनि रियलको हार टार्न सकेनन्। जितसँगै इङ्लिस प्रिमियर लिग लिडर सिटीले फाइनलमा स्थान बनाउने सम्भावना बलियो बनाएको छ। दोस्रो लेगमा बराबरी खेले पनि सिटी फाइनलमा पुग्नेछ। स्पेनिस ला लिगाको उपाधि नजिक रहेको रियल म्याड्रिडलाई भने फाइनलमा स्थान बनाउन ठूलै संघर्ष गर्नुपर्ने भएको छ। घरेलु मैदानमा हुने दोस्रो लेगको खेलमा रियललाई जित्नैपर्ने दबाब थपिएको छ। दुई टोलीबीचको दोस्रो लेगको खेल आगामी मे ५ मा हुनेछ।"
गठबन्धनलाई धक्का : 'एस'का मकवानपुर जिल्ला अध्यक्षको राजीनामा,"हेटौंडा : स्थानीय तहको निर्वाचन मिति नजिकिएसँगै दलहरुमा गुट, फुट र विद्रोहको चर्चा चलिरहँदा मकवानपुरबाट एक पार्टीका अध्यक्षले राजीनामा दिएका छन्। नेकपा (एकीकृत समाजवादी), मकवानपुरका अध्यक्ष श्रीधर पोखरेलले राजीनामा दिएका हुन्। अध्यक्ष पोखरेलसहित जिल्ला सचिवालय सदस्य उत्तम न्यौपाने, बिरेन्द्र डिसी र अरु पालिका स्तरका नेताहरुले समेत पार्टी परित्याग गरेका छन्। अध्यक्ष पोख्रेल र जिल्ला सचिवालय सदस्य उत्तम न्यौपाने, बिरेन्द्र डिसीसहित तीन दर्जन नेताहरुले बुधबार पार्टी परित्याग गरेका हुन्। एक विज्ञप्ति जारी गर्दै पार्टी त्याग गरेको जानकारी गराएका अध्यक्ष पोखरेलले अहिले तत्काल अरु पार्टीमा नजाने र स्वतन्त्र रहने समेत घोषणा गरेका छन्। पोखरेलले स्थानीय तह निर्वाचनमा भएको गठबन्धन र टिकट वितरणको विषयमा पार्टीले चालेको कदम चित्त नबुझेको हुँदा उक्त कदमको विरोध गर्दै पार्टी परित्यागको घोषणा गरेका हुन्। बुधबार हेटौंडामा पत्रकार सम्मेलन गरी उनले पार्टी परित्याग गरेको घोषणा गरेका थिए। पार्टी परित्यागको जानकारी सहित लेखिएको विज्ञप्तिमा भनिएको छ, गठबन्धनको नाममा जे जसरी अँध्यारो कोठामा बसेर षड्यन्त्र भयो, एउटा निर्वाचित निकायलाई भोलि भ्रष्टाचारको अखडा बनाउने नियतप्रति असहमति जनाउँदै यसको विरोधसहित पार्टी परित्याग गरेको छु। ८ महिना आगाडि एमालेबाट भएको बिद्रोह केवल कसैको कुण्ठा र केही व्यक्तिको छिट्टै अवसर प्राप्तिको महत्वकांक्षा, पद प्रतिको चरम इच्छा र सोच मात्र नरहोस् भन्ने आफ्नो इच्छा रहेको पनि विज्ञप्तिमा उल्लेख छ। हाल निर्माण भएको गठबन्धनले पार्टी निर्माण गर्न नसक्ने अध्यक्ष पोखरेलको ठहर छ। निर्वाचन पश्चात् देशव्यापी रुपमा पार्टी कमजोर हुने हुँदा नेपालको कम्युनिष्ट आन्दोलन समेत क्षतविक्षत हुने दाबी गर्दै उनले पार्टीबाट अलग भएको जानकारी गराएका हुन्। सचिवालय सदस्य वीरेन्द्र डीसीले पनि मनहरी, राक्सीराङ र कैलाशमा पार्टीले गठबन्धन गर्न असफल भएको भन्दै पार्टी त्यागेको बताए। परिचित र संगठन निर्माणको काममा लागेकाहरुलाई बाइपास गरिएको भन्दै पार्टी परित्याग गरेको उनले बताए। पोखरेल र डीसी नेकपा एमाले विभाजन भएपछि नेकपा (एस)मा आबद्ध भएका थिए। विज्ञप्तिमा जे भनिएपनि स्थानीय तह निर्वाचनमा पार्टीबाट टिकट नपाएकोले पार्टी त्याग गरेको हुनसक्ने आशंका गरिएको छ। अध्यक्ष पोखरेल हेटौंडा उपमहानगरपालिकाको मेयर पदका आकांक्षी थिए, भने डिसीले पनि पार्टीमा आकर्षक अवसर पाउने आश गरेका थिए। टिकट बाँडफाँट र इच्छाएको पदमा अरुको उम्मेदवारी दर्तासँगै उनीहरु पार्टीबाट अलग हुने चर्चा चलेको थियो। दुबैले तत्काल कुनै पनि पार्टीमा नजाने समेत बताएका छन्।"
बाङ्गेपहिरोमा मोटरसाइकल दुर्घटना हुँदा एक जनाको मृत्यु,बेनी : म्याग्दीको मालिका गाउँपालिका६ बाङ्गेपहिरोमा आज (बिहिबार) बिहान भएको मोटरसाइकल दुर्घटनामा एक जनाको मृत्यु भएको छ। दरवाङदेखि बाबियाचौर जाँदै गरेको ग९प७४७ नम्बरको मोटरसाइकल दुर्घटना हुँदा मालिका गाउँपालिका५ गरजराका २३ वर्षीय भविन्द्र किसानको मृत्यु भएको जिल्ला प्रहरी कार्यालयले जनाएको छ। प्रहरी निरीक्षक राजन ढकालले किसानको घटनास्थलमै मृत्यु भएको बताए। मोटरसाइकको पछाडी बसेका मंगला गाउँपालिका२ का २५ वर्षीय सन्तोष किसानको मुखमा सामान्य चोट लागेको छ। बिहान करिब ३ बजे सडकबाट मोटरसाइकल करिब १०० मिटर तल खसेको थियो। दुर्घटनाको थप अनुसन्धानका लागि प्रहरी निरीक्षक ढकालको टोली घटनास्थल पुगेको छ। कालोपत्रका लागि स्तरोन्नतिको क्रममा रहेको बेनीदरवाङ सडकको बाङ्गे पहिरोको सडक ग्रेड नमिलेको उकालो छ।
विराटनगर महानगर : प्रतिवद्धता सार्वजनिक गरेर चुनावमा होमियो एमाले,"विराटनगर : आसन्न स्थानीय तह निर्वाचनलाई लक्षित गर्दै विराटनगर महानगरपालिकामा एमालेले चुनावी अभियान तीव्र पारेको छ। उम्मेदवारको मनोनयन सम्पन्न भएसँगै पार्टीका तर्फबाट प्रतिवद्धता सार्वजनिक गर्दै एमाले चुनावमा होमिएको हो। विराटनगरको पाञ्चालीस्थित एमाले मोरङको पार्टी कार्यालयमा पार्टीका स्थायी कमिटी सदस्य तथा प्रदेश १ का इन्चार्ज देवराज घिमिरेले १४ पृष्ठ लामो प्रतिवद्धतापत्र बुधबार सार्वजनिक गरेका थिए। प्रतिवद्धतापत्रअनुसार एमालेले विराटनगरको शिक्षा, स्वास्थ्य, सार्वजनिक यातायात, सडक, खानेपानी, सरसफाई तथा ढल निकास, सुरक्षित आवास र सामाजिक विकासलाई प्राथमिकतामा राखेको छ। वातावरण संरक्षण, पार्क निर्माण, सूचना र सञ्चार, सडक सुरक्षा युवा तथा रोजगारी, खेलकुद तथा शारीरिक सुगठन, शहरी कृषि विकास, उर्जा र औद्योगिक विकास, विज्ञान तथा प्रविधि, लघु उद्योग र बजार विकास, साहित्य, कला, संस्कृति संरक्षण र पर्यटन प्रवद्र्धन, सुशासन र पारदर्शिता, बाह्य सम्बन्ध एमालेको प्राथमिकतमा परेका छन्। एमालेको प्रतिवद्धतापत्रमा हाम्रा जनप्रतिनिधि शासक नभई जनताको सेवक हुन्, उनीहरुले सामाजिक जागरण र विकासका अभियान्ताको रूपमा काम गर्नेछन् भन्ने उल्लेख गरिएको छ। त्यस्तै वृहत गुरुयोजना बनाएर विराटनगरलाई व्यवस्थित, विकसित र वातावरण मैत्री स्मार्ट सिटी बनाउनेदेखि प्रदेश १ को राजधानी विराटनगरमा प्रदेश सरकारका संरचनालाई व्यवस्थित ढंगबाट निर्माणका लागि आवश्यक पहल तथा सहजीकरण गर्ने विषयलाई पनि एमालेले समेटेको छ। घोषणापत्र सार्वजनिक गर्दै घिमिरेले सम्पूर्ण महानगरवासीलाई समृद्ध विराटनगर र सुखी नेपाली बनाउने अभियानमा सरिक हुन आग्रह गरे। एमालेबाट विराटनगरको मेयरको उम्मेदवार रहेका एमाले महानगर कमिटीका अध्यक्ष सागर थापाले विराटनगरको विकास गर्नकै लागि आफू उम्मेदवार भएको र जनताको सेवकको रूपमा काम गर्ने बताए। उनका अनुसार अहिले चुनावी अभियान तीव्र पारिएको छ। पार्टीको महानगर कमिटीले जनता सामु आफ्ना प्रतिवद्धता पनि सार्वजनिक गरिसकेको छ, उनले भने, प्रतिवद्धता र चुनावी एजेण्डा बुझाउन अहिले हामी विशेष अभियानमा छौँ। थापाले पार्टीका तर्फबाट मतदाता भेटघाट, घरदैलो लगायतका कार्यक्रम गरेर सर्वसाधारणलाई एमालेको एजेण्डा प्रष्ट पार्ने काम भइरहेको बताए। उमपेयरकी उम्मेदवार तथा नेकपा एमाले महानगर कमिटी उपाध्यक्ष शिल्पा निराला कार्कीले नेकपा (एमाले)ले चुनाव जित्छ र महानगरको विकास तीव्र रूपमा गर्छ भन्ने बुझेकाहरुले आत्तिएर आफूविरुद्ध उजुरी दिएको बताइन्। कोसी अस्पताल विकास समितिको सदस्यमा बहाल रहेको भनेर कार्कीविरुद्ध गठबन्धनका तर्फबाट उपमेयरका उम्मेदवार अमरेन्द्र यादवले उजुरी दिएका छन्। यसअघि नै सम्बन्धित निकायमा राजीनामा दिइसकेको र आफूसँग प्रमाण रहेको भन्दै कार्कीले निशन्देह एमालेको चुनावी प्रचारमा जुट्न आग्रह गरेकी छन्। अस्पताल समितिको सदस्य रहँदा आफूले कुनै सुविधा भोग नगरेको दाबी गर्दै उनले महानगरको उपमेयरमा निर्वाचित भएपछि पनि सेवाभावका साथ काम गर्ने प्रतिवद्धता जनाएकी छन्। एमालेले आफूलाई जनताको सेवा गर्न उम्मेदवार बनाएको कार्कीको कथन छ। प्रतिवद्धतापत्र सार्वजनिक कार्यक्रममा विराटनगर महानगरपालिकाको १९ वटै वडामा एमालेले उठाएका वडाध्यक्षका तथा सदस्यका उम्मेदवारको परिचय पनि गराइएको थियो। त्यस अवसरमा विराटनगर महानगरको चुनावका लागि दुई हजार एक सय ११ सदस्यीय निर्वाचन परिचालन कमिटी पनि घोषणा गरियो। कमिटीको संयोजकमा एमाले नेता विनोद ढकाल रहेका छन्। कमिटीमा विराटनगरमा उपलब्ध पार्टीका केन्द्रीय सदस्य, प्रदेश कमिटी सदस्य, केन्द्रीय सल्लाहकार कमिटी सदस्य, मोरङ जिल्ला कमिटीका पदाधिकारी तथा सदस्य, महानगर कमिटीका सदस्य र १९ वटै वडा कमिटी तथा कमिटीको मातहातमा रहेको टोल कमिटीका सदस्यहरू निर्वाचन परिचालन कमिटीमा रहेका छन्।"
आयात बन्देजमा चलखेल,"काठमाडौं : मुलुकलाई आर्थिक संकटबाट जोगाउन प्रभावकारी कदम चाल्नुपर्ने बेला सरकारले वस्तु छानीछानी चलखेलका आधारमा आयात बन्देज लगाएको छ। ९७ शीर्षकका ५ हजार १२ प्रकारका वस्तुमध्ये १० वटालाई मात्रै उद्योग, वाणिज्य तथा आपूर्ति मन्त्रालयले तीन महिनालाई रोकेको हो। लेज, कुरकुरे, कुरमुरेमा बन्देज लगाउँदा स्वास्थ्य जोखिम बढाउने कैयौं वस्तुलाई भने निर्वाध भित्रिन दिइरहेको छ। आयात नगर्दा पनि हुने वस्तुलाई सरकारले बन्देज नलगाएको विज्ञहरू बताउँछन्। बिँडीको पात, रजनीगन्धा पान मसाला, पानको पातदेखि हल्दिरामको भुजियालगायत यथावत् भित्रिनेछन्। पूर्वउद्योग, वाणिज्य तथा आपूर्तिमन्त्री लेखराज भट्ट आयात रोक्दैमा समस्या समाधान नहुने बताउँछन्। आयात रोकेपछि अझ कालोबजारी बढ्न सक्ने पूर्वमन्त्री भट्टको बुझाइ छ। आयात रोक्दा, व्यापारीले अभाव सिर्जना गर्छन्। कालोबजारी बढ्छ। त्यसको मारमा जनता नै पर्ने हो, भट्ट भन्छन्। संकटग्रस्त अर्थतन्त्रलाई सुधार्न विलासिताका वस्तुमा रोक लगाउन आवश्यक रहेको जानकार बताउँछन्। पूर्वमन्त्री भट्ट भने विलासिताको वस्तु रोक्ने भनेर मात्रै पनि नहुने तर्क गर्छन्। विलासिताको वस्तु, खाद्य वस्तुको वर्गीकरण गरेर मात्रै यस्तो विषयमा हात हाल्नु उपयुक्त हुने उनी सुझाउँछन्। उत्पादनतिर ध्यान दिई पुँजी पलायन रोक्न सके मात्रै समस्या समाधान हुने उनको ठम्याइ छ। उनका अनुसार रेमिटेन्सलाई बैधानिक बाटोबाट मात्रै भित्रयाउने प्रवन्ध गर्नु पनि जरुरी छ। पूर्वअर्थसचिव कृष्णहरि बाँस्कोटा अर्थतन्त्र अठ्यारोमा रहेका कारण सरकारले यो बेला एकपछि अर्को कदम उठाउँदै जानुपर्ने बताउँछन्। स्वास्थ्यका लागि हानिकारक वस्तु आयात नगर्ने सिद्धान्त नै अपनाउनुपर्छ। तर, खुला सिमाना भएकाले तस्करी हुने सम्भावना पनि त्यतिकै हुन्छ। त्यसतर्फ ध्यान दिनुपर्छ, पूर्वसचिव बाँस्कोटा भन्छन्, बिचौलिया, हुन्डी कारोबार हुने सम्भावना पनि उत्तिकै हुन्छ। मुख्यतः आन्तरिक उत्पादनतिर सरकारको ध्यान जानुपर्छ। आन्तरिक उत्पादन नबढाएसम्म जति आयातमा रोक लगाए पनि त्यो समस्या निराकरण हुँदैन। सरकारले रोक लगाएका वस्तुमा लेज, कुरकुरे, कुरमुरेदेखि सबै प्रकारका तयारी मदिरा (कच्चा पदार्थबाहेक), चुरोट तथा सुर्तीजन्य वस्तु (कच्चा पदार्थबाहेक), हीरा (औद्योगिक कच्चा पदार्थबाहेक), ६ सय डलभन्दा बढी मूल्यका मोबाइल सेट, रंगीन टेलिभिजन (३२ इन्चभन्दा माथिका) छन्। यस्तै जिप, कार र भ्यानहरू (एम्बुलेन्स र शवबाहनबाहेक), मोटरसाइकल २५० सीसीभन्दा माथिका, सबै प्रकारका खेलौना र खेल्ने तासको आयात रोकिएको छ। सरकारले २०७६ चैतदेखि करिब एक वर्ष मरिच, छोकडा, सुपारी र केराउ आयातमा पूर्ण बन्देज लगाएको थियो।सरकारको निर्णयप्रति निजी क्षेत्र अन्योलमा देखिन्छ। बुधबार दिनभर व्यवसायीबीच छलफलमै बितेको नेपाल उद्योग परिसंघका अध्यक्ष विष्णुकुमार अग्रवाल बताउँछन्। अब व्यवसायी के कसरी जाने भनेर निष्कर्षमा पुग्ने अध्यक्ष अग्रवालको भनाइ छ। नेपाल चेम्बर्स अफ कमर्सका वरिष्ठ उपाध्यक्ष कमलेश अग्रवाल यसअघि नेपाल राष्ट्र बैंकले आयातमा राखेको एलसीको मार्जिनको व्यवस्था चित्त नबुझेको बताउँछन्। आयातमा कडाइ गरेपछि हामीले स्पष्ट नीतिगत व्यवस्था गर्न भन्दै आएका थियौं। यो व्यवस्थाले तीन महिनाका लागि मात्रै भनेको छ। यसले निश्चित समयसम्म भनेर ढुक्क हुने वातावरण बनाउँछ, वरिष्ठ उपाध्यक्ष अग्रवाल भन्छन्। विदेशी मुद्रा सञ्चिति कमीको समाधान भएपछि पुरानै लयमा अर्थतन्त्र फर्किन सक्ने उनको अपेक्षा छ। विभिन्न देशबाट आयात गरिएका सामान बोकेका कन्टेनर विराटनगर भन्सारमा जाँचपासका क्रममा । उद्योग, वाणिज्य तथा आपूर्ति मन्त्रालयका प्रवक्ता डा नारायणप्रसाद रेग्मी अत्यधिक आयातले विदेशी विनिमय सञ्चितिमा चाप परेकाले सरकारको निर्णयअनुसार रोक लगाइएको बताउँछन्। आयातका लागि रोक लगाएका १० बस्तु नेपालमा भित्रिसकेको र तत्काल भित्र्याउन आवश्यकता पनि देखिएको छैन। यसकारण पूर्ण बन्देज लगाइएको हो, प्रवक्ता डा रेग्मी भन्छन्, तर, सामान्य अवस्था भएपछि साउनबाट खुलिहाल्छ। ९ महिनामा १४ खर्ब ६६ अर्बको आयात भन्सार विभागका अनुसार चालू आर्थिक वर्षको ९ महिना चैतसम्म १४ खर्ब ६६ अर्ब रुपैयाँको आयात भएको छ। जसमा ९७ शीर्षकका करिब ५ हजार १२ प्रकारका वस्तु छन्। चैतमा मात्रै १ खर्ब ५७ अर्ब रुपैयाँको सामान भित्रिएको छ। यो गत वर्षको सोही अवधिको तुलनामा ३१९७ प्रतिशत बढी हो। मोटरसाइकल, मोबाइल, मदिरालगायत १० प्रकारका सामान नेपाल आयात गर्न बन्देज (सूचीसहित) यसले गर्दा १३ खर्ब ६ अर्बको व्यापारघाटा भएको छ। व्यापारघाटा चुलिँदै जाँदा विदेशी विनिमय सञ्चिति निख्रिने जोखिम बढेको छ। आयातित वस्तुको विदेशी मुद्रमा गर्दा सञ्चिति घट्दै गएको हो। २०७८ असारसम्म १३ खर्ब ९९ अर्ब ३ करोडबराबर रहेको कुल विदेशी विनिमय सञ्चिति १६३ प्रतिशतले कमी आई फागुनमा ११ खर्ब ७१ अर्ब कायम भएको छ। भन्सार विभागका सूचना अधिकारी पुन्यविक्रम खड्का सरकारले कडाइ गरेका वस्तुलाई भन्सार विभागले विशेष ध्यान दिने गरेको बताउँछन्। सबै प्रक्रिया पूरा गरेर आएका मालवस्तुको जाँच पास भन्सारले गर्दै आएको छ। उनका अनुसार जाँचपास गर्दा त्यहाँबाट उठ्ने राजस्वले राज्य सञ्चालनका लागि स्रोतको व्यवस्थापन गर्ने मुख्य पक्ष हो। सरकारले गरेको बन्देजले राजस्व आम्दानीमा कमी हुने उनको भनाइ छ। विदेशी मुद्रा आर्जन कति छ र कति खर्च भइरहेको छ भन्नेमा केन्द्रित भएरै उद्योग, वाणिज्य तथा आपूर्ति मन्त्रालयले बन्देज गरेका वस्तुलाई पैठारी नगर्ने प्रावधान बनाएको छ, प्रवक्ता खड्का भन्छन्, यसले राजस्वमा हामीलाई दिएको लक्ष्यमा पक्कै पनि समस्या आउने देखिन्छ। लक्ष्यअनुसार राजस्व संकलन नपुग्ने सम्भावना रहला। तर, राजस्व आर्जनभन्दा पनि अहिले विदेशी मुद्रा आर्जन र सञ्चिति बढी महत्वपूर्ण हो। सरकारले रोक नलगाएको हल्दिरामलगायत भुजिया भित्रिँदा २ सय ६५ करोड रुपैयाँ बाहिरिएको छ।। जबकि यसबीच लेज र कुरकुरे ८० करोडको मात्रै भित्रिएको छ। रजनीगन्दालगायत पान मसला २४० करोडको रुपैयाँको आयात भएको छ। ठूलो परिमाणमा धुमपान पाइप, सुर्ती बिनाको सुगन्धी सुपारीको आयात हुन्छ। बिँडी लपेट्ने पात (तेन्दु) २ करोड, चुइगम ३७ करोड ६० लाख, पापड १७ करोड २३ लाख रुपैयाँको आयात भएको छ। यी वस्तु अत्यावश्यक होइनन्। तर, सरकारले आयात रोक्न चासो देखाएको छैन। नेसले, क्याट्बरी, अमुल, जेम्स, स्न्याकर, किन्डरलगायत चकलेट ३५० करोडको आयात भएको छ। त्यस्तै ब्रिटेनिया, पार्ले, डाइजेस्टिभलगायत बिस्कुट पनि १८० करोडको भित्रिएको छ। सरकारले सुनचाँदीलगायत वस्तुलाई छोडिदिएको छ। यसमा नेपाल राष्ट्र बैंकले मार्जिन राखेर मात्रै प्रतितपत्र (एलसी खोल्न) कडाइ गरेको छ। बन्देजले आधा खर्बको आयात घट्ने सरकारले बन्देज लगाएका वस्तुका कारण आधा खर्बभन्दा बढी आयात घट्ने देखिएको छ। भन्सार विभागको तथ्यांकअनुसार चैतसम्ममा हाल पूर्ण बन्देज गरिएका वस्तुहरू ५७ अर्ब ३७ करोड १२ लाख रुपैयाँ हाराहारीमा आयात भएको छ। यसले केही हदसम्म विदेशी सञ्चितिमा सहयोग पुर्याउन सक्छ। तर, सरकारको राजस्व घट्ने देखिन्छ। बन्देज लगाएको वस्तुको चैतसम्ममा भने ५७ अर्ब ३७ करोड १२ लाख रुपैयाँ बराबरको आयात भएको भन्सारको तथ्यांकले देखाएको छ। यसअवधिमा कुरकुरे, कुमुरे, लेज, चिजबलहरूको ५८ करोड ७६ लाख बराबरको आयात भएको छ। यस्तै, सबै प्रकारका तयारी मदिरा (कच्चापदार्थ बाहेक) को १ अर्ब ४४ करोड ७७ लाख, चुरोट तथा सुर्तीजन्य वस्तु (कच्चापदार्थ बाहेक)को ११ करोड ६८ लाख, हीराहरू (औद्योगिक प्रयोजनबाहेक)को २ अर्ब १४ करोड ६३ लाख रुपैयाँ बराबको आयात भएको छ। यसबाहेक मोबाइल सेट (६ सय अमेरिकी डलरभन्दा बढी मूल्यका मोबाइल)को ३४ अर्ब ९७ करोड ९७ लाख, रंगीन टेलिभिजन ३२ इन्चभन्दा माथिकाको २ अर्ब ६७ करोड ८९ लाख, जिप, कार र भ्यानहरू (एम्बुलेन्स र शवबाहन बाहेक)को १३ अर्ब ८७ करोड ८८ लाख, मोटरसाइकल (२५० सीसी माथिका)को १ अर्ब १४ करोड ४० लाख, सबै प्रकारका खेलौनाहरूको १९ करोड ५५ लाख र तासको १९ करोड ५५ लाख बराबरको आयात भएको भन्सार विभागको तथ्यांकमा उल्लेख छ। यसअघि नेपाल राष्ट्र बैंकले एलसीमा मार्जिनदेखि मौखिक दबाब दिएर बैंकरलाई एलसी नखोल्न भन्दै आएको थियो। अहिले सरकारले राजपत्रमै व्यवस्थित गरी कडा कदम चालेको केन्द्रीय बैंक स्रोतले बताएको छ। खोलाको वहावलाई थुन्न नसकेझै आयातकर्ता तथा उपभोक्ताको मागलाई एक्कासि बन्द गर्दा खुल्नासाथ झन् बाढी जान सक्ने औंल्याइएको छ। राष्ट्र बैंक स्रोतका अनुसार सञ्चिति जोगाउने यो सरकारको अन्तिम अस्त्र हो। राज्यले कुनै विकल्प लगाएर नियन्त्रण गर्न नसके मात्रै अन्तिममा प्रयोग गर्ने अस्त्र हो। अहिले आयातमा बनदेज गर्दिँदा व्यवसायीले स्टक भएका पुराना सामान बिक्री गर्न पाउँछन्, स्रोत भन्छ, सामान नआउँदा महँगी पनि बढ्न सक्छ। ३ महिनापछि सामान बेचेर हातमा पैसा लिएर बसेका व्यापारीले फेरि ह्वात्तै सामान आयात गर्छन्। यसले झन् भयावह अवस्था आउन सक्छ। सरकार बढी एक्स्पान्सन भएकाले नै अहिलेको अवस्था आएको राष्ट्र बैंक स्रोतको तर्क छ। आयात रोक्दैमा समस्या समाधान हुँदैन। आयात रोकेपछि कालोबजारी बढ्न सक्छ। त्यसको मारमा जनता नै पर्ने हो। लेखराज भट्ट, पूर्वमन्त्री स्वास्थ्यका लागि हानिकारक वस्तु आयात नगर्ने सिद्धान्त नै अपनाउनुपर्छ। तर खुला सिमाना भएकाले तस्करी हुने सम्भावना त्यत्तिकै हुन्छ। त्यसतर्फ ध्यान दिनुपर्छ। कृष्णहरि बाँस्कोटा, पूर्वअर्थसचिव बुधबार दिनभर व्यवसायीबीच छलफल भयो। अब व्यवसायी के कसरी जाने भनेर निष्कर्षमा पुग्छौं। विष्णुकुमार अग्रवाल, अध्यक्ष, नेपाल उद्योग परिसंघ आयातमा कडाइपछि हामीले स्पष्ट नीतिगत व्यवस्था गर्न भन्दै आएका थियौं। अहिलेको व्यवस्था तीन महिनाका लागि मात्रै भनिएको छ। यसले निश्चित समयसम्म भनेर ढुक्क हुने वातावरण बनाउँछ। कमलेशकुमार अग्रवाल  वरिष्ठ उपाध्यक्ष, नेपाल चेम्बर्स अफ कमर्स आयातका लागि रोक लगाइएका १० वस्तु नेपालमा भित्रिसकेको र तत्काल भित्र्याउन आवश्यकता पनि देखिएको छैन। यसकारण पूर्ण बन्देज लगाइएको हो। सामान्य अवस्था भएपछि साउनदेखि खुलिहाल्छ। डा नारायणप्रसाद रेग्मी, प्रवक्ता, उद्योग, वाणिज्य तथा आपूर्ति मन्त्रालय यसले राजस्वमा हामीलाई दिएको लक्ष्यमा पक्कै पनि समस्या आउने देखिन्छ। लक्ष्यअनुसार राजस्व संकलन नपुग्ने सम्भावना रहला। तर, राजस्व आर्जनभन्दा पनि अहिले विदेशी मुद्रा आर्जन र सञ्चिती बढी महत्वपूर्ण हो। पुन्यविक्रम खड्का, सूचना अधिकारी, भन्सार विभाग"
चुनावले चर्कियो विप्लवको पार्टी,"काठमाडौं : नेत्रविक्रम चन्द (विप्लव) नेतृत्वको नेकपामा विवाद चुलिएको छ। दुई प्रभावशाली नेतालाई कारबाही गरेसँगै पार्टीभित्रको विवाद सतहमा आएको हो। फुटपरस्त एवं अराजक गतिविधि गरेको आरोप लगाउँदै बुधबार सचिवालय सदस्य हेमन्तप्रकाश ओली (सुदर्शन) र धर्मेन्द्र बास्तोला (कञ्चन) लाई पद मुक्त गरेपछि पार्टी नै फुटको संघरमा पुगेको छ। बास्तोला र ओलीले पार्टीद्वारा स्थानीय चुनावमा पठाएका उम्मेदवारलाई सहयोग गर्नुको साटो चुनावबाट फिर्ता नभए कारबाही गर्ने जस्ता काम गरेकाले उनीहरूलाई कारबाही गर्नुपरेको महासचिव विप्लवद्वारा निकालिएको विज्ञप्तिमा उल्लेख छ। बास्तोला र ओली पक्षले विज्ञप्ति निकाल्दै पार्टीका नाममा उम्मेदवारी नदिन र दिएको भए फिर्ता गर्न चेतावनी दिएको थियो। महासचिव विप्लव र प्रवक्ता खड्गबहादुर विश्वकर्मा प्रकाण्ड पक्ष चुनावको पक्षमा र बास्तोला र ओली विपक्षमा छन्। यी लगायतका विषयले पार्टीभित्र लामो समयदेखि उनीहरूबीच खटपट भइरहेको स्रोतले बताएको छ। यता महासचिव विप्लवले कारबाही गर्नुमा निर्वाचनभन्दा अन्य कारण पनि रहेको जनाएका छन्। आर्थिक र संगठानिक विषय पनि जोडिएको छ। उनीहरूले अहिले आएर चुनावको विषय देखाएर पार्टी संसद्वादमा फसेको तर्क गर्नु गलत र नियोजित प्रचार मात्रै हो, विप्लवले भने। गत चैत ८ गते राति नेता ओली पक्राउ पर्नुको कारण पनि फरक रहेको महासचिवले खुलाएका छन्। पार्टीको सुझाव र नीतिविपरीत कार्य गरेकाले उनी पक्राउ परेको उनले बताए। ओलीले गत असोज र कात्तिकमा रुकुम, दाङ र जाजरकोटमा भएको प्रशिक्षणमा चुनाव कार्यनैतिक विषय भएकाले उपयोग गर्न सकिने तर्क राखेका थिए। कार्यनैतिकको विषय बनाएर उपयोग गर्न सकिने भन्ने विषयमा जिल्लाका नेता र कार्यकर्ताबीच प्रश्न पनि उठेको थियो। अनि सुरु भयो विवाद पार्टीको जिम्मेवारी र कार्यनीतिका विषयमा महासचिवले बास्तोलासहितको छलफल नै चलाएका थिए। केही विषयमा उनीहरूबीच विवाद भयो। बास्तोलाले नौ पूर्ण बैठकदेखि नै कार्यनीतिक रूपले चुनावमा स्वतन्त्र उम्मेदवार पठाउन सकिने बताएका थिए। यो विषयमा विप्लव र बास्तोलाबीच कुरा मिलेन। चुनाव र राष्ट्रपति संसद्वादी नहुने तर्क बास्तोलाले राखे। पार्टीले कार्यनीतिका रूपमा चुनावलाई पार्टी दर्ता गरेर उपयोग नगर्र्ने तर एमसीसी तथा राष्ट्रघात विरोधी प्रतिनिधिलाई सहभागी बनाउने र सहयोग गर्ने बास्तोलाको प्रस्ताव थियो। यस्तो प्रस्ताव गर्नुनै पार्टीको हितविपरीत रहेको विप्लवको तर्क थियो। जब कुनै नेताले आफ्ना राजनीतिक दृष्टिकोण र व्यावहारिक गतिविधि पार्टीका वैचारिक, आर्थिक, राजनीतिक एवं संगठनात्मक मान्यताभन्दा उल्टो गर्दै जान्छ। उसले औपचारिक घोषणा नगरे पनि सारतः पार्टी सम्बन्धबाट स्वतन्त्र भइसकेको हुन्छ, विप्लवले विज्ञप्तिमा भनेका छन्। उनीहरूले अलग केन्द्रका रूपमा नै वक्तव्य निकालेको पनि विप्लवको भनाइ छ। ओली र बास्तोलाले मच्चाएको बितन्डाको विषयमा पार्टी सचिवालयमा छलफल पनि भएको विप्लव पक्षको दाबी छ। विभिन्न बैठक भेला गर्दै उनीहरू हिँडेकाले पार्टी विधानअनुसार दुवैलाई अनिश्चित समयका लागि जिम्मेवारीबाट मुक्त गरिएको विप्लवको विज्ञप्तिमा छ। कारबाहीमा परेका सचिवालय सदस्य बास्तोलाले बिहीबार आफू पक्षका नेताहरूको बैठक बोलाएर आवश्यक निर्णय गरिने बताएका छन्। उनले पार्टी निर्णयविपरीत चुनावमा गएकाले नै आफूले फिर्ता हुन नसक्ने भनेको स्पष्ट पारे। उहाँहरू केन्द्रीय कमिटीको निर्णयविपरीत चुनावमा गएकाले मैले विज्ञप्ति निकालेको हुँ, उनले भने, जनतालाई क्लियर गर्न विज्ञप्ति निकाले। तर, विप्लवले छलफलै नगरी कारबाही गर्नुभयो। गत चैत ४ देखि १४ गतेसम्म कपिलवस्तु भएको बैठकमा बास्तोला र ओली पक्षको कार्यनीति पास भएको थियो। उनले पार्टीमा आफ्नो पक्षको विचारको बहुमत रहेको बताएका छन्। हामीसँग पार्टीमा विचारको बहुमत छ, बास्तोलाले भने, कपिलवस्तु बैठकमा हाम्रो कार्यनीति पास भयो, विप्लवको फेल भयो। त्यहाँबाट हाम्रो खेदो सुरु भयो। उम्मेदवारी कहाँकहाँ दिइयो ? पार्टीभित्रको विवादकाबीच विप्लव नेतृत्वको नेकपा पनि स्थानीय तहको निर्वाचनमा सहभागी छ। विगतमा निर्वाचन बहिस्कार गर्दै आएको यो पार्टीले कालिकोट, रोल्पा, कपिलवस्तु, गुल्मी, पाल्पा, गोरखा, सर्लाही, उदयपुर, झापा, मनाङ, कास्की, रुकुम, दाङ, प्यूठान, सल्यान, मकवानपुर, चितवन, नुवाकोट, दोलखा, काठमाडौं, ललितपुर, हुम्ला, जुम्ला, कञ्चनपुर र कैलालीलगायतका जिल्लामा उम्मेदवारी दर्ता गराएको छ। स्वतन्त्र हैसियतमा उम्मेदवारी दिएको छ। पार्टी प्रवक्ता खड्गबहादुर विश्वकर्माको गृहजिल्ला कोलिकोटका ९ वटै स्थानीय तहमा उम्मेदवारी दिएको छ। रोल्पाका थवाङसहित ६ वटा स्थानीय तहमा स्वतन्त्र हैसियतमा उम्मेदवारी दर्ता गराएका छन्। पार्टीका केन्द्रीयस्तरका नेता उम्मेदवार भएका छन्। केन्द्रीय सदस्यहरू चूडामणि वली, भेषराज भुसाल, एटम बीसी र धीरेन्द्राकुमारी उपाध्याय लगायतको उम्मेदवारी परेको छ। कालिकोटको रास्कोट नगरपालिकाको प्रमुखमा केन्द्रीय सदस्य धीरेन्द्राकुमारी उपाध्याय भृकुटी, नरहरीनाथ गाउँपालिकाबाट केन्द्रीय सदस्य एटम बीसी उम्मेदवार भएका छन्। केन्द्रीय सदस्य चिरण पुनका अनुसार रोल्पाको गंगादेव गाउँपाकिलाबाट केन्द्रीय सदस्य नेता चूडामणि वलीले उम्मेदवारी दिएका छन्। कपिलवस्तुको शिवराज नगरपालिकाको प्रमुखमा पार्टीका केन्द्रीय सदस्य भुसालले उम्मेदवारी दर्ता गराएका छन्। त्यस्तै कम्युनिष्ट पार्टीको उद्गम स्थल रोल्पाको थबाङमा अमित घर्तीमगरले अध्यक्षमा उम्मेदवारी दिएका छन्। पूर्ण संख्यात्मक विवरण भने आइनसकेको पार्टीको केन्द्रीय कार्यालयले जनाएको छ।"
प्रदेश १ मा निर्वाचन सामग्री व्यवस्थापनको काम तीव्र,"विराटनगर : आसन्न स्थानीय तह निर्वाचनलाई लक्षित गरेर प्रदेश १ मा निर्वाचन सामग्री व्यवस्थापनको काम तीव्र पारिएको छ । आगामी वैशाख ३० गते हुने निर्वाचनका लागि स्थानीय तहका सम्बन्धित मतदान केन्द्रमा पुयाउनुपर्ने निर्वाचन सामग्री व्यवस्थापनको काम भइरहेको प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले जानकारी दिए । उनका अनुसार मतदान केन्द्रमा आवश्यक पर्ने निर्वाचन सामग्री तयारी अवस्थामा राख्न व्यवस्थापनको काम तीव्र पारिएको छ । मतदान केन्द्रमा मतपेटिका, मतदाता नामावली र परिचयपत्र, स्वस्तिक छाप, रवर स्ट्याम्प, सुरक्षण शील, मतपेटिकामा टाँस्ने स्टिकर लगायत ५८ प्रकारका निर्वाचन सामग्री आवश्यक पर्ने अधिकारीले बताए । निर्वाचन सामग्री सम्बन्धित केन्द्रका मतदान अधिकृतले बुझेर लैजाने छन् । सबै स्थानीय तहका मतदान केन्द्रमा वैशाख २७ गतेसम्ममा निर्वाचन सामग्री पुर्याइने उनको भनाइ छ । उनका अनुसार मतदान केन्द्रमा खटाउने कर्मचारी र उनीहरुलाई दिइने तालिमका बारेमा पनि छलफल भइरहेको छ । मतदान र सहायक मतदान अधिकृतको तालिमका विषयमा पनि आवश्यक तयारी भइरहेको अधिकारीले बताए । १४ जिल्ला रहेको प्रदेश १ मा १ सय ३७ वटा स्थानीय तह छन् । प्रदेशमा १ हजार ८ सय ७७ मतदानस्थल र ३ हजार ८ सय ६३ वटा मतदान केन्द्रहरु तोकिएका छन् ।"
"आफ्नो हात, परिवारवाद","शीर्ष नेताले स्थानीय तहको निर्वाचनमा आफ्ना परिवारका सदस्य र आफन्तलाई टिकट बाँडेका छन्। महानगरपालिका, उपमहानगरपालिका, नगरपालिका, गाउँपालिका र वडाको उम्मेदवार बन्नेमा नेताका पत्नी, छोराछोरी, भाइ, बुहारी, ज्वाइँ, भान्जाभान्जीहरू भाग्यमानी भएका छन्। अधिकांशको राजनीतिक पृष्ठभूमि नै छैन। राजनीति गरेको भए पनि टिकट पाउन योग्य होइनन्। पार्टी विधि, नीति, सिद्धान्तमा पोख्त, योग्यता, क्षमता र पार्टीमा वर्षौंदेखि योगदान गरेका व्यक्तिभन्दा शक्तिको आडमा परिवारका सदस्य र आफन्त स्थानीय सरकारको नेतृत्व लिन तम्सिएका छन्। पारिवारिक विरासतका नाममा राजनीतिक योगदानबिना नै पद ओगट्न आएका छन्। सजिलै निर्वाचन जित्न गठबन्धन बन्छ। गठबन्धनको टिकट बाँड्ने जिम्मा पार्टीको उपल्लो निकायले पाउँछ। त्यसमा पनि शीर्ष नेताकै हालीमुहाली र चलखेल हुँदा राजनीति नियुक्तिमा रहेको नातावाद र कृपावाद अहिले स्थानीय तहसम्मै पुगेको छ। लामो समय पार्टी राजनीतिक गरेका र निष्ठावान नेता कार्यकर्तालाई पाखा लगाउँदै शीर्ष नेताहरू नै परिवारवादमा केन्द्रित छन्। वंश राजनीति विश्वमै पुरानो प्रवृत्ति हो। राजतन्त्रात्मक व्यवस्थामा परिवारवाद हुन्थ्यो। अहिले नेताले परिवारका सदस्य र आफन्तलाई सहजै टिकट दिए जस्तो त्यतिबेला सजिलो हुँदैनथ्यो। राज्यको नेतृत्व लिन योग्यता हुनुपथ्र्यो। योग्य बनाउन अस्त्र, शस्त्र, कूटनीति र राजनीति सिकाइन्थ्यो। अनि नेतृत्व हस्तान्तरण हुन्थ्यो। सहजै नेतृत्व नपाए मारकाट हुन्थ्यो। नेपालको राजसंस्थाको वंश परम्परामा पनि राजा बन्नकै लागि दाजुभाइबीच काटमार चलेको इतिहास साक्षी नै छ। त्यही द्वन्द्वको फाइदा उठाउँदै राणा शासनको उदय भएको थियो। राणाको पतन पनि सत्ता र शक्तिको छिनाझप्टीमै भएको हो। महाभारतमा पुत्र मोहले धृतराष्ट्रले एक सय वटा छोरा र राज्य गुमाउनु परेको थियो। गुरु द्रोर्णाचार्यले असत्यलाई साथ दिएका थिए। रामायण पनि पुत्र मोहको कथा हो। विश्वका यी अभ्यासले सत्ता र शक्तिको मोहले शासकलाई पतनकै मार्गमा डोर्याएको देखाउँछ। अमेरिकामा बुस र क्लिन्टन, सिरियामा बसर अल असद, उत्तर कोरियामा किम जोङ, भारतमा गान्धी, मुलायमसिंह यादव र लालुुप्रसाद यादव, पाकिस्तानमा भुट्टो, श्रीलंकामा सिरिमाओ र राजापाक्षे, बंगलादेशमा शेख हसिना, नेपालमा कोइराला र प्रचण्ड परिवारलाई वंश राजनीतिको मियोको रूपमा हेर्न थालिएको छ। परिवारवादकै कारणले धेरैको यात्रा ओरालो लागिसकेको छ। र, पनि नेताले चेतेका छैनन्। लोकतान्त्रिक व्यवस्थाभित्रै परिवारवादको विकृत प्रवृत्ति मौलाउँदै गएको छ। चीनमा पनि सर्वोच्च कमान्डर माओत्सेतुङको पालामा उनकी पत्नी च्याङ चिङले पतिको उत्तराधिकारको नेतृत्व लिन खोजेकी थिइन्। माओपछिको पार्टी नेतृत्वले त्यसलाई सच्यायो। त्यस उपरान्त चीनमा नेताकै सन्ततिको आधारमा नेतृत्व लिने आँट कसैले पनि गरेको पाइएको छैन। पार्टीको नीति, विधि, योग्यता र क्षमताका आधारमा सत्ता र शक्तिको नेतृत्व निर्धारण हुन्छ। पार्टी कमिटीले सत्तामा जाने र हटाउने निर्णय गर्छ। त्यहाँ पार्टी पद्धति बलियो छ। त्यही पद्धतिले नेतालाई बलियो बनाउँछ। देशकै मूल नीति राजनीति बलियो भएकै कारण चीन विश्वकै शक्तिशाली राष्ट्रमध्ये एक भएको छ। तब न समुन्नत चीन निर्माण गर्न सम्भव भएको हो। उत्तरी चीनको सफल अभ्यासबाट हामीले किन नसिक्ने ? नेपालमा राजनीतिलाई शक्तिसँग जोडिन्छ। राज्यका उच्च पदको नियुक्तिमा सत्तापक्ष र प्रतिपक्षबीच दलीय भागबन्डा लाग्छ। प्रजातान्त्रिक दल भने पनि पार्टीमा नेतृत्व र गुटको गँजुवा नेताको सर्वसत्तावाद हाबी छ। यसले दलभित्रै पनि भागबन्डा जन्माएको छ। सजिलै पाउने भागबन्डा परिवारका सदस्य र आफन्तका लागि हुनु दुर्भाग्यपूर्ण छ। नेता परिवारका सदस्य भएकै आधारमा सत्ता र शक्तिको बागडोर सम्हाल्न पाउनु संघीय गणतान्त्रिक मुलुकमा राम्रो संकेत होइन। राजनीति सेवाको क्षेत्र हो। इज्जत, पैसा र व्यक्तिगत शक्ति आर्जन गर्न राजनीतिमा पारिवारिक उत्तराधिकार लाद्नु प्रजातान्त्रिक अभ्यासको भद्दा मजाक हो। यस्तो अभ्यासले निस्वार्थ रूपमा देश र जनताको सेवा गर्ने शपथ खाएको राजनीतिज्ञ परिवारवादको मोहमा परेर भ्रष्टाचारको भासमा पर्छ। असल राजनीति र राजनीतिज्ञले मात्र देशलाई सद्मार्गमा डोर्याउँछ। अब्राहम लिंकनले भने झैं जनताको, जनताको लागि जनताद्वारा गरिने उन्नत गणतान्त्रिक व्यवस्था हामीले चाहेका हौं भने सत्ता र शक्तिमा परिवारवादको अन्त्य हुनुपर्छ।"
औद्योगिक क्षेत्रमा लोडसेडिङ,"काठमाडौं : नेपाल विद्युत् प्राधिकरणले औद्योगिक क्षेत्रलाई पर्याप्त बिजुली दिन नसक्ने बताएको छ। सुक्खायामका कारण आन्तरिक उत्पादन घटेको र भारतबाट बिजुली आयात गर्न नपाएका कारण विद्युत् कटौती गर्नुपरेको प्राधिकरणले जनाएको छ। औद्योगिक क्षेत्रको बिजुली कटौती गरिरहेका छौं, प्राधिकरणका कार्यकारी निर्देशक घिसिङले भने, तर, यो समस्या लामो समय रहँदैन। औद्योगिक क्षेत्रमा करिब १ महिनादेखि अघोषित लोडसेडिङ भइरहेको छ। अब भने प्राधिकरणले घोषित रूपमा नै मागअनुसार विद्युत् दिन नसक्ने बताएको छ। करिब ३ सय मेगावाटको कमी भएकाले औद्योगिक क्षेत्रको विद्युत् कटौती गुर्नपरेको प्राधिकरणको भनाइ छ। गार्हस्थको भने लाइन नकाटिने कार्यकारी निर्देशक घिसिङले स्पष्ट पारे। प्राधिकरणको यो निर्णयबाट ठूला औद्योगिक क्षेत्र प्रभावित हुने र रातको समयमा १२ घण्टासम्म लाइन काटिन सक्ने पनि घिसिङले बताए। प्राधिकरणले एक दिन पहिला नै विद्युत् काट्नेसम्बन्धी जानकारी गराउने छ। तर, कति घण्टा भने त्यो दिनको आयातले नै निर्धारण गर्ने छ, उनले भने। भारतबाट आयातित कोइलाबाट मात्र बिजुली किन्ने प्रावधान रहकाले नेपालको मागबमोजिम आयात गर्न नसकिएको उनले बताए। रुस युक्रेन युद्धका कारण पनि कोइलाको अभाव र अत्याधिक मूल्यवृद्धिले भारतमा नै १४ राज्यमा लोडसेडिङ छ। भारतमा सामान्यता २५ दिनको कोइला स्टक रहनुपर्नेमा अहिले करिब ८ दिनको मात्र स्टक रहने गरेको छ। त्यहाँ करिब ३० प्रतिशत थर्मल प्लान्टहरूमा करिब ३ दिनका लागि मात्र कोइला स्टक रहेको र करिब ५० प्रतिशत प्लान्ट बन्द भएको अवस्था छ। भारतले पनि औद्योगिक क्षेत्रलाई मागको ३० प्रतिशत मात्र बिजुली उपलब्ध गराउँदै आएको छ। वर्षायाममा सुरु हुन लागेकाले विद्युत्को उत्पादनमा बढ्ने प्राधिकरणको तर्क छ। गत वर्ष ५ सय मेगावाटसम्म खेर फालेको प्राधिकरणले यो वर्ष त्यति नै मेगावाट बिजुली बेचेर करिब २८ अर्ब कमाउने सोचेको छ। रुस युक्रेनको युद्द अझै २३ महिना लम्बिने र वर्षायाममा कोइलाको अभाव कायम नै रहने हुँदा नेपालबाट खेर जाने करिब ५ सय मेगावाट बिजुली भारतीय बजारमा नै बेचिने कार्यकारी निर्देशक घिसिङले बताए। आगामी जुलाईबाट नोभेम्बर महिनासम्म भारतीय एक्सचेन्ज मार्केटमा १२ भारु मानै बेच्न सकिने भन्दै उनले मासिक ५ अर्ब ७५ करोड र ५ महिनामा करिब २८ अर्ब बराबरको बिजुली बेच्न सक्ने सम्भावना रहेको औंल्याए। अहिले भारतीय बजारमा ४५० मेगावाट बिजुली बेच्न सकिने सहमति भएको छ। गत वर्ष पुसदेखि करिब ४५ दिन ३९ मेगावाट विद्युत बिक्री गरी प्राधिकरणले १९ करोड १६ लाख आम्दानी गरेको छ। भारतीय एक्सचेन्ज बजारमा ३ रुपैयाँ ५० पेसा भारुमा बिक्री भएको थियो।"
"आफ्नो हात, परिवारवाद","शीर्ष नेताले स्थानीय तहको निर्वाचनमा आफ्ना परिवारका सदस्य र आफन्तलाई टिकट बाँडेका छन्। महानगरपालिका, उपमहानगरपालिका, नगरपालिका, गाउँपालिका र वडाको उम्मेदवार बन्नेमा नेताका पत्नी, छोराछोरी, भाइ, बुहारी, ज्वाइँ, भान्जाभान्जीहरू भाग्यमानी भएका छन्। अधिकांशको राजनीतिक पृष्ठभूमि नै छैन। राजनीति गरेको भए पनि टिकट पाउन योग्य होइनन्। पार्टी विधि, नीति, सिद्धान्तमा पोख्त, योग्यता, क्षमता र पार्टीमा वर्षौंदेखि योगदान गरेका व्यक्तिभन्दा शक्तिको आडमा परिवारका सदस्य र आफन्त स्थानीय सरकारको नेतृत्व लिन तम्सिएका छन्। पारिवारिक विरासतका नाममा राजनीतिक योगदानबिना नै पद ओगट्न आएका छन्। सजिलै निर्वाचन जित्न गठबन्धन बन्छ। गठबन्धनको टिकट बाँड्ने जिम्मा पार्टीको उपल्लो निकायले पाउँछ। त्यसमा पनि शीर्ष नेताकै हालीमुहाली र चलखेल हुँदा राजनीति नियुक्तिमा रहेको नातावाद र कृपावाद अहिले स्थानीय तहसम्मै पुगेको छ। लामो समय पार्टी राजनीतिक गरेका र निष्ठावान नेता कार्यकर्तालाई पाखा लगाउँदै शीर्ष नेताहरू नै परिवारवादमा केन्द्रित छन्। वंश राजनीति विश्वमै पुरानो प्रवृत्ति हो। राजतन्त्रात्मक व्यवस्थामा परिवारवाद हुन्थ्यो। अहिले नेताले परिवारका सदस्य र आफन्तलाई सहजै टिकट दिए जस्तो त्यतिबेला सजिलो हुँदैनथ्यो। राज्यको नेतृत्व लिन योग्यता हुनुपथ्र्यो। योग्य बनाउन अस्त्र, शस्त्र, कूटनीति र राजनीति सिकाइन्थ्यो। अनि नेतृत्व हस्तान्तरण हुन्थ्यो। सहजै नेतृत्व नपाए मारकाट हुन्थ्यो। नेपालको राजसंस्थाको वंश परम्परामा पनि राजा बन्नकै लागि दाजुभाइबीच काटमार चलेको इतिहास साक्षी नै छ। त्यही द्वन्द्वको फाइदा उठाउँदै राणा शासनको उदय भएको थियो। राणाको पतन पनि सत्ता र शक्तिको छिनाझप्टीमै भएको हो। महाभारतमा पुत्र मोहले धृतराष्ट्रले एक सय वटा छोरा र राज्य गुमाउनु परेको थियो। गुरु द्रोर्णाचार्यले असत्यलाई साथ दिएका थिए। रामायण पनि पुत्र मोहको कथा हो। विश्वका यी अभ्यासले सत्ता र शक्तिको मोहले शासकलाई पतनकै मार्गमा डोर्याएको देखाउँछ। अमेरिकामा बुस र क्लिन्टन, सिरियामा बसर अल असद, उत्तर कोरियामा किम जोङ, भारतमा गान्धी, मुलायमसिंह यादव र लालुुप्रसाद यादव, पाकिस्तानमा भुट्टो, श्रीलंकामा सिरिमाओ र राजापाक्षे, बंगलादेशमा शेख हसिना, नेपालमा कोइराला र प्रचण्ड परिवारलाई वंश राजनीतिको मियोको रूपमा हेर्न थालिएको छ। परिवारवादकै कारणले धेरैको यात्रा ओरालो लागिसकेको छ। र, पनि नेताले चेतेका छैनन्। लोकतान्त्रिक व्यवस्थाभित्रै परिवारवादको विकृत प्रवृत्ति मौलाउँदै गएको छ। चीनमा पनि सर्वोच्च कमान्डर माओत्सेतुङको पालामा उनकी पत्नी च्याङ चिङले पतिको उत्तराधिकारको नेतृत्व लिन खोजेकी थिइन्। माओपछिको पार्टी नेतृत्वले त्यसलाई सच्यायो। त्यस उपरान्त चीनमा नेताकै सन्ततिको आधारमा नेतृत्व लिने आँट कसैले पनि गरेको पाइएको छैन। पार्टीको नीति, विधि, योग्यता र क्षमताका आधारमा सत्ता र शक्तिको नेतृत्व निर्धारण हुन्छ। पार्टी कमिटीले सत्तामा जाने र हटाउने निर्णय गर्छ। त्यहाँ पार्टी पद्धति बलियो छ। त्यही पद्धतिले नेतालाई बलियो बनाउँछ। देशकै मूल नीति राजनीति बलियो भएकै कारण चीन विश्वकै शक्तिशाली राष्ट्रमध्ये एक भएको छ। तब न समुन्नत चीन निर्माण गर्न सम्भव भएको हो। उत्तरी चीनको सफल अभ्यासबाट हामीले किन नसिक्ने ? नेपालमा राजनीतिलाई शक्तिसँग जोडिन्छ। राज्यका उच्च पदको नियुक्तिमा सत्तापक्ष र प्रतिपक्षबीच दलीय भागबन्डा लाग्छ। प्रजातान्त्रिक दल भने पनि पार्टीमा नेतृत्व र गुटको गँजुवा नेताको सर्वसत्तावाद हाबी छ। यसले दलभित्रै पनि भागबन्डा जन्माएको छ। सजिलै पाउने भागबन्डा परिवारका सदस्य र आफन्तका लागि हुनु दुर्भाग्यपूर्ण छ। नेता परिवारका सदस्य भएकै आधारमा सत्ता र शक्तिको बागडोर सम्हाल्न पाउनु संघीय गणतान्त्रिक मुलुकमा राम्रो संकेत होइन। राजनीति सेवाको क्षेत्र हो। इज्जत, पैसा र व्यक्तिगत शक्ति आर्जन गर्न राजनीतिमा पारिवारिक उत्तराधिकार लाद्नु प्रजातान्त्रिक अभ्यासको भद्दा मजाक हो। यस्तो अभ्यासले निस्वार्थ रूपमा देश र जनताको सेवा गर्ने शपथ खाएको राजनीतिज्ञ परिवारवादको मोहमा परेर भ्रष्टाचारको भासमा पर्छ। असल राजनीति र राजनीतिज्ञले मात्र देशलाई सद्मार्गमा डोर्याउँछ। अब्राहम लिंकनले भने झैं जनताको, जनताको लागि जनताद्वारा गरिने उन्नत गणतान्त्रिक व्यवस्था हामीले चाहेका हौं भने सत्ता र शक्तिमा परिवारवादको अन्त्य हुनुपर्छ।"
गलत विवरण दिनेको उम्मेदवारी रद्द,"नुवाकोट : गलत विवरण लेखाएर नुवाकोटमा उम्मेदवारी दर्ता गरेका व्यक्तिको उम्मेदवारी रद्द भएको छ। यही बैशाख ३० गतेको स्थानीय तहको निर्वाचनमा उम्मेदवारी दिएका उम्मेदवार विरुद्ध परेका उजुरीउपर छामनविन गर्ने क्रममा नुवाकोटको विदुर नगरपालिकाका एक जनाको उम्मेदवारी खारेज भएको छ। विदुर नपा९ को खुल्ला वडा सदस्यमा जन समाजवादी पार्टीवाट उम्मेदवारी दिएका विनोद थापाको नाममा परेको उम्मेदवारी खारेज भएको मुख्य निर्वाचन अधिकृतको कार्यालय नुवाकोटले जनाएको छ। थापाको उम्मेदवारी उपर उजुरी परेको र उनको उम्मेदवारीमा समर्थकको हस्ताक्षर झुट्टो भएको प्रमाणित भएपछि उम्मेदवारी खारेज भएको हो। यसबाहेक नुवाकोटमा उम्मेदवार उपर परेका अन्य उजुरीहरु भने रद्द भएको छ। नुवाकोटको विदुर नगरपालिकामा ११ जना मेयर र १० उपमेयरसहित दुई सय ७४ जनाको उम्मेदवारी रहेको र उम्मेदवारी फिर्ता प्रक्रियापछि अन्तिम नामावली प्रकाशन गरिने जनाइएको छ। उता, पाँच गाउँपालिका रहेको रसुवामा उम्मेदवामर उपर परेका सवै उजुरी रद्द भएका छन्। रसुवाको मुख्य निर्वाचन अधिकृतको कार्यालयले दिएको जानकारीअनुसार छानबिनपश्चात् सबै उजुरी रद्द भएको मुख्य निर्वाचन अधिकृत राजेन्द्र नेपालले जानकारी दिए। रसुवामा मनोनयन दर्ता गरेका ८ जनाविरुद्ध उजुरी परेको थियो। आमाछोदिङ्मोमा अध्यक्षविरुद्ध २ र उपाध्यक्षविरुद्ध १, उत्तरगयामा दलित महिला सदस्य विरुद्ध १ र गोसाइँकुण्डमा वडाध्यक्षविरुद्ध एउटा उजुरी दर्ता भएको थियो। आमाछोदिङ्मो गाउँपालिकाका निर्वाचन अधिकृत शान्तिप्रसाद लुइटेलका अनुसार नेकपा एमालेका उम्मेदवारविरुद्ध नेपाली कांग्रेस र नेकपा माओवादी केन्द्रका उम्मेदवारले, नेपाली कांग्रेसका उम्मेदवार विरुद्ध नेकपा एमालेका उम्मेदवारले उजुरी दिएका थिए। यस्तै ३ वटा सदस्य पदका लागि पनि उजुरी दिएकोमा यसको अर्थ थिएन। सदस्य पदका लागि ३ वटा उजुरी आएको थियो, उनले भने, तर अन्य व्यक्तिले गरेका कारण यसको अर्थ रहेको थिएन। गोसाइँकुण्ड गाउँपालिकाको १ का वडाध्यक्षका उम्मेदवारविरुद्ध स्वतन्त्रका उम्मेदवारले उजुरी हालेका थिए। नेपाली कांग्रेसबाट उम्मेदवारी दिएका विरुद्ध आफू कार्यरत संस्थाबाट राजीनामा नदिएको भन्दै उजुरी दर्ता आएको थियो। मुख्य निर्वाचन अधिकृत राजेन्द्र नेपालका अनुसार उनले राजीनामा दिएको पत्र बुझाएपछि उक्त उजुरी रद्द भएको हो। यस्तै उत्तरगया गाउँपालिका दलित महिला सदस्यको विरुद्ध दलित भएको आधिकारिक पत्र नबुझाएको भन्दै उजुरी परेको थियो।"
राजनीतिलाई स्वस्थ्य बनाउन युवाको भोट महत्वपूर्ण,"काठमाडौं : युवा मतदाताको मतदानले मात्रै नेपाली राजनीतिलाई जवान बनाउन सक्ने एक कार्यक्रमका सहभागीले बताएका छन्। काठमाडौंमा भएको एक अन्तक्रिया कार्यक्रमका आउँदो निर्वाचनमा ३६ लाख बढी युवा मतदाता थपिएको भन्दै देशमा सुशासन, विकास र समृद्धि ल्याउन सहि उम्मेदवालाई मतदान गर्न आह्वान गरे । अहिले झण्डै ३५ लाख युवा मतदाता विदेशमा छन्। राष्ट्रिय युवा गैरसरकारी संस्था महासंघ नेपाल र संयुक्त राष्ट्रय विकास कार्यक्रम नेपालको साँझेदारीका आयोजित निर्वाचनमा युवाहरुको सहभागिता बिषयक कार्यक्रमका सहभागिले निर्वाचनलाई स्वतन्त्र, निष्पक्ष, भयरहित बनाउन निर्वाचन आयोगसंग माग गरे। उनीहरु १८ वर्षमा होइन १६ वर्षमै मतदाता अधिकार दिनु पर्ने सरकारसंग प्रस्ताव राखे। संघीय लोकतान्त्रिक शासन प्रणाली र विकासमा युवाहरुको पहुँच बढेको राष्ट्रिय युवा गौरसकारी संस्था महासंघका अध्यक्ष कमल सुवेदीले बताए। युवा लक्षित बजेट तथा नीति कार्यान्वर्यनमा आएको छैन। युवाहरुले राजनीतिमा हस्तक्षेप गर्नुपर्छ। अनि मात्रै राजनीति सहि बाटोमा आउँछ,' उनले भने, हाम्रा धेरै युवाहरु विदेशमा छन्। सरकारले उनीहरुलाई मतदानामा सहभागि हुने वातावरण बनाउनुपर्छ। नेताहरुले पराजय हुने डरले विदेशमा रहेका मतदाताका लागि बाहिरबाट मतदान गर्ने वातावरण नबनाएको उनले दाबी गरे। निर्वाचन खर्चिलो बन्दै गएको प्रति युवा समूहले चिन्ता व्यक्त गरे। युवाहरु राजनीतिमा सहभागि हुन चाहन्छन्। तर चुनाव महँगिएको छ। उनीहरुसँग चुनाव लड्ने खर्च छैन, अध्यक्ष सुवेदीले भने, अब खर्चिलो निर्वाचन प्रणाली सुधार गर्ने समय भयो। नो भोटको अधिकार स्थापित गर्न कानुन निर्माण गर्नु पर्नेमा उनले जोड दिए। अयोग्य उम्मेदवार मध्यको हामीलाई एउटा छनौट गर्नै पर्ने बाध्यता छ, उनले भने। सबै स्रोत साधन स्थानीय तहमा गएकोले अब गाउँका सिंहदरबारले युवाहरुलाई रोजगारी दिनुपर्ने गौरसरकारी संस्था महासंघ नेपाल महासचिव अर्जुन भट्टराईले बताए। विदेश कसरी कमाउन जाने भन्ने योजनामा युवाहरु हुन्छन्। युवाहरुले स्थानीय सरकार माझ रोजगारीको एजेण्डा जोडले उठाउनु पर्छ, उनले भने। निर्वाचनलाई सफल बनाउन युवाहरुको भूमिका अत्यन्तै महत्वपूर्ण रहँदै आएको निर्वाचन आयोगका सहप्रवक्ता अर्जुन प्रसाद अर्यालले औंल्याए। विशेष गरेर सचेत युवा मतदाताहरुको समाजमा रहेको सबै उमेर समुहका मतदातालाई मतदान केन्द्रसम्म लैजाने वातावरण बनाउनु पर्छ, उनले भने, मतदाता शिक्षा दिएर बदर हुने मतको संख्या घटाउन सबै लागौं।"
मेयर उम्मेदवार गोपाल हमालले भगवानलाई साक्षी राखेर भ्रष्टाचार नगर्ने कसम खाए,"धनगढी : धनगढी उपमहानगरपालिकाको मेयर पदमा स्वतन्त्र उम्मेदवारी दिएका गोपाल हमालले नगरको सबैभन्दा ठूलो धाम बेहडा बाबा (शिवधाम)मा गएर एक पैसा पनि भ्रष्टाचार नगर्ने कसम खाएका छन्। बिहीबार आफूसँगै स्वतन्त्ररुपमा वडाध्यक्षमा चुनाव लडेका चार जना सारथीहरुलाई मन्दिरमा लगेर उनले आफू र आफ्नो टिमले जितेपछि एक पैसा पनि भ्रष्टाचार नगर्ने कसम खाएका हुन्। बेहडाबाबा, कैलालीका लागिमात्रै होइन, भारतको लखनउसम्मका दर्शनार्थी आउने ठूलो शिवधाम हो। उनले आफूले आस्था गर्ने भगवानको मन्दिरमा आएर खसम खाएको बताए। मन्दिरका पूजारीसँगै भगवान शिवको मुर्ति र शिवलिंग छुँदै कसम खाँदै उनले भने, जनताको घरदैलोमा जाँदा, गोपाल हमाल ठूलो ब्यापारी हो, उसले हजारमा र लाखमा घुस खान्न होला, तर करोड पाए त छोडदैन भन्ने हल्लाहरु सुने, त्यसैले देवाधीदेव महादेवलाई साक्षी राखेर एक पैसा पनि भ्रष्टाचार नगर्ने कसम खाएको हुँ। उनले अहिले समाजमा काम गर्छु, इमान्दारीता देखाउँछु भन्ने कुरा पत्याउनै छाडेको बताए। हामी भगवानमा विश्वास गर्छौं, जसले जे मा आस्था राख्छ, त्यसकै कसम त खाने हो नि, त्यसैले मैले बेहडाबाबाको धामभित्रै पसेर कसम खाएको हुँ, उनले भने। उनले आफ्नो घोषणापत्रमै कुनै प्रकारको पनि सरकारी सेवा सुविधा नलिने घोषणा गरिसकेका छन्। नगरपालिकाको गाडी नचढ्ने, त्यहाँको अरु कुनै पनि मेयरले पाउने सेवा सुविधा नलिएर, राजनीति जनसेवा हो भन्ने कुरा स्थापित गर्ने सोच छ, उनले भने। उनले अहिले राजनीति पेसा हो भन्ने मान्यता स्थापना भएकाले, राजनीति सेवा हो भन्ने बनाउने बताए। गत निर्वाचनमा विजयी जनप्रतिनिधिले गरेका प्रतिज्ञा पूरा नहुँदा अहिले सबै उम्मेदवारमाथि शंका गर्न थालिएको उनको भनाइ थियो। हमालले अरु उम्मेदवारलाई पनि भ्रष्टाचार नगर्ने र गर्न नदिने प्रतिज्ञा गर्न आग्रह गरे। हमालसँगै धनगढीको वडा नम्बर ४ का वडा अध्यक्षका उम्मेदवार सिद्धराज पनेरु, ५ नम्बरका पदमराज भट्ट, १४ नम्बरका वडा अध्यक्षका उम्मेदवार यमबहादुर लामिछाने मगर र १५ का उम्मेदवार कमलबादुर ढाँटले पनि भ्रष्टाचार नगर्ने र गर्न नदिने कसम खाएका छन्।"
एमाले उम्मेदवार शिल्पा कार्कीविरुद्धको उजुरी खारेज,"विराटनगर : विराटनगर महानगरपालिकामा नेकपा (एमाले)का तर्फबाट उपमेयरको उम्मेदवार बनेकी शिल्पा निराला कार्कीविरुद्ध परेको उजुरी मुख्य निर्वाचन अधिकृतको कार्यालयले खारेज गरेको छ। मुख्य निर्वाचन अधिकृत भरत लम्सालका अनुसार विराटनगरमा मनोनयन दर्ता गराएका ४ जना उम्मेदवारविरुद्ध उजुरी परेको थियो। सबै उजुरी खारेज गरिएको र उम्मेदवारी सदर गरिएको जानकारी उनले दिए। ४३ वर्षीया कार्की कोसी अस्पताल विकास समितिकी सदस्यमा बहाल रहेको भन्दै सत्तारुढ गठबन्धनबाट उपमेयरका उम्मेदवार बनेका अमेरन्द्र यादवले उजुरी दिएका थिए। उजुरीमाथि जाँचबुझ गर्दा उम्मेदवारी खारेज गर्नुपर्ने अवस्था देखिएन। त्यही भएर सदर गरिएको हो, लम्सालले भने। एमालेले विराटनगरमा सागर थापालाई मेयर र कार्कीलाई उपमेयरको उम्मेदवार बनाएको छ। मेयर र उपमेयरका उम्मेदवारसहित एमालेले निर्वाचन लक्षित कार्यक्रमलाई तीव्र पारेको छ। कार्कीले भने नेकपा (एमाले)ले चुनाव जित्छ र महानगरको विकास तीव्ररूपमा गर्छ भन्ने बुझेकाहरुले आत्तिएर आफूविरुद्ध उजुरी दिएको बताइन्। यसअघि नै सम्बन्धित निकायमा राजीनामा दिएर आफू चुनावमा होमिएको उनको भनाइ छ। सिके राउत नेतृत्वको जनमत पार्टीबाट दलित महिला सदस्य पदमा उम्मेदवारी दिएकी विराटनगर महानगरपालिका८ की ४१ वर्षीया गीता मुखियाको पनि उम्मेदवारी सदर भएको छ। मुखिया जाति दलितभित्र नपर्ने भनेर उजुरी परेको थियो। सोही वडामा कांग्रेसबाट दलित महिला सदस्यका लागि उम्मेदवारी दिएकी ३६ वर्षीय शशिता सहनीविरुद्ध परेको उजुरी पनि खारेज भएको मुख्य निर्वाचन अधिकृतको कार्यालयका सूचना अधिकारी हेमबहादुर बढाथोकीले जानकारी दिए। उनका अनुसार सहनी दलितभित्र नपर्ने दाबी उजुरीमा गरिएको थियो। विराटनगर१३ मा एमालेबाट महिला सदस्य पदमा उम्मेदवारी दिएकी ५० वर्षीया गौरीकुमारी वैश्यविरुद्ध परेको उजुरी पनि खारेज भएको बुढाथोकीले बताए। उनका अनुसार वैश्यले अदालतले तोकेको दण्ड जरिवाना नबुझाएको भनेर उजुरी परेको थियो। मोरङमा ९ जना उम्मेदवारविरुद्ध उजुरी परेको थियो। केराबारी गाउँपालिका१ बाट महिला सदस्य पदमा एमालेबाट उम्मेदवारी दिएकी ४७ वर्षीया पवित्रा लिम्बुको भने उम्मेदवारी खारेज भएको छ। लिम्बुको उम्मेदवारीमाथि दाबी विरोध परेकोमा आवश्यक छानबिनपछि उम्मेदवारी खारेज गरिएको निर्वाचन अधिकृतको कार्यालय केराबारीका प्रमुख भानुभक्त न्यौपानेले जानकारी दिए। लिम्बु केराबारी गाउँपालिकाको महिला स्वंयमसेविकाको जिम्मेवारीमा बहाल रहेको भन्दै उजुरी परेको थियो। केराबारीमा एमालेका ४ उम्मेदवारविरुद्ध उजुरी परेको थियो। अन्य ३ जनाले सफाइ पाएका छन्। एमालेबाट केराबारी गाउँपालिका८ को वडाअध्यक्षमा उम्मेदवारी दिएका ५७ वर्षीय टीकाराम चापागाईं, वडा सदस्यका उम्मेदवार २७ वर्षीय दिलबहादुर राई र दलित महिला सदस्य पदकी उम्मेदवार ३७ वर्षीया सन्तोषी सार्कीविरुद्धको उजुरी भने खारेज भएको न्यौपानेको भनाइ छ। उनका अनुसार उजुरी खारेज गरिएका ३ जनाकै उम्मेदवारी सदर भएको छ।"
"पर्सामा ३३३७ जनाको उम्मेदवारी, वीरगन्जको मेयरमा ३० जना","वीरगन्ज : स्थानीय तह निर्वाचनका लागि पर्साका १४ वटै पालिाकामा गरी ३ हजार बढीको उम्मेदवारी परेको छ। जिल्ला निर्वाचन कार्यालय पर्साले बिहीबार साँझ ६ बजे अद्यावधिक गरेको तथ्यांकअनुसार पर्सामा विभिन्न पदमा ३ हजार ३ सय ३७ जनाको उम्मेदवारी परेको हो। तीमध्ये पालिका प्रमुखमा २ सय २१, उपप्रुमखमा १ सय ११, वडा अध्यक्षमा ७ सय ६७, वडा सदस्यमा १ हजार १ सय ७२, महिला सदस्यमा ५ सय ५७ र दलित महिला सदस्यमा ५ सय ८ जनाको उम्मेदवारी परेको छ। सबैभन्दा बढी वीरगन्ज महानगरपालिकामा ८ सय ८४ जनाको उम्मेदवारी परेको छ भने सबैभन्दा कम ठोरीमा १ सय १७ जनाको उम्मेदवारी परेको जिल्ला निर्वाचन कार्यालय पर्साका सूचना अधिकारी अरुण ठाकुरले जानकारी दिए। वीरगन्जको मेयरमा ३० जना उम्मेदवार वीरगन्ज महानगरपालिकाको मेयरमा ३० जनाको उम्मेदवारी परेको छ। महानगरको उपमेयरमा भने १० जनाको उम्मेदवारी परेको छ। महानगरको ३२ वटै वडामा गरी वडाअध्यक्षमा २ सय ६ जनाले उम्मेदवारी दर्ता गरेका छन्। त्यस्तै महानगरको वडा सदस्यमा ३ सय ३९ जनाको, महिला सदस्यमा १ सय ६१ जनाको र दलित महिला सदस्यमा १ सय ३८ जनाको उम्मेदवारी परेको छ। पर्सागढी नगरपालिकामा २ सय ९० जनाको उम्मेदवारी परेको छ। जसमा मेयर पदमा १६ जनाको, उपमेयर पदमा ९ जनाको, वडाअध्यक्षमा ६३ जनाको, वडासदस्यमा १ सय ५ जनाको, महिला सदस्यमा ४९ जनाको र दलित महिला सदस्यमा ४८ जनाको उम्मेदवारी परेको छ। पर्सागढी नगरपालिकामा कूल २ सय ९० जनाको उम्मेदवारी परेको छ। जसमा मेयर पदमा १६ जनाको, उपमेयर पदमा९ जनाको, वडाअध्यक्षमा ६३ जनाको, वडासदस्यमा १ सय ५ जनाको, महिला सदस्यमा ४९ जनाको र दलित महिला सदस्यमा ४८ जनाको उम्मेदवारी परेको छ। बहुदरमाइ नगरपालिकामा भने कुल २ सय ८६ जनाको उम्मेदवारी परेको छ। जसमा मेयर पदमा १४ जनाको, उपमेयर पदमा ७ जनाको, वडाअध्यक्षमा ६८ जनाको, वडासदस्यमा १ सय ८ जनाको, महिला सदस्यमा ५१ जनाको र दलित महिला सदस्यमा ३८ जनाको उम्मेदवारी परेको छ। पोखरीया नगरपालिकामा कूल २ सय ६४ जनाको उम्मेदवारी परेको छ। जसमा मेयर पदमा १५ जनाको, उपमेयर पदमा ७ जनाको, वडाअध्यक्षमा ५८ जनाको, वडासदस्यमा ९३ जनाको, महिला सदस्यमा ४७ जनाको र दलित महिला सदस्यमा ४४ जनाको उम्मेदवारी परेको छ। पोखरीया नगरपालिकामा कूल २ सय ६४ जनाको उम्मेदवारी परेको छ। जसमा मेयर पदमा १५ जनाको, उपमेयर पदमा ७ जनाको, वडाअध्यक्षमा ५८ जनाको, वडासदस्यमा ९३ जनाको ,महिला सदस्यमा ४७ जनाको र दलित महिला सदस्यमा ४४ जनाको उम्मेदवारी परेको छ। जगरनाथपुर गाउपालिकामा कूल १ सय ९७ जनाको उम्मेदवारी परेको छ। जसमा गाँउपालिका अध्यक्षमा १४ जनाको , उपाध्यक्ष पदमा १० जनाको , वडाअध्यक्षमा ४९ जनाको, वडासदस्यमा ६५ जनाको ,महिला सदस्यमा ३० जनाको र दलित महिला सदस्यमा २९ जनाको उम्मेदवारी परेको छ। सखुवा प्रसौनी गाउपालिकामा कूल १ सय ९५ जनाको उम्मेदवारी परेको छ। जसमा गाँउपालिका अध्यक्षमा २६ जनाको , उपाध्यक्ष पदमा ८ जनाको, वडाअध्यक्षमा ४५ जनाको, वडासदस्यमा ६१ जनाको ,महिला सदस्यमा २७ जनाको र दलित महिला सदस्यमा २८ जनाको उम्मेदवारी परेको छ। विन्दवासीनी गाउपालिकामा कूल १ सय ८५ जनाको उम्मेदवारी परेको छ। जसमा गाँउपालिका अध्यक्षमा १८ जनाको, उपाध्यक्ष पदमा १२ जनाको, वडाअध्यक्षमा ४० जनाको, वडासदस्यमा ५६ जनाको, महिला सदस्यमा ३० जनाको र दलित महिला सदस्यमा २९ जनाको उम्मेदवारी परेको छ। कालीकामाइ गाउपालिकामा कूल १ सय ७६ जनाको उम्मेदवारी परेको छ। जसमा गाँउपालिका अध्यक्षमा २५ जनाको, उपाध्यक्ष पदमा ८ जनाको, वडाअध्यक्षमा ४९ जनाको, वडासदस्यमा ५२ जनाको ,महिला सदस्यमा २१ जनाको र दलित महिला सदस्यमा २१ जनाको उम्मेदवारी परेको छ। पकाहामैनपुर गाउपालिकामा कूल १ सय ६५ जनाको उम्मेदवारी परेको छ। जसमा गाँउपालिका अध्यक्षमा ९ जनाको, उपाध्यक्ष पदमा ८ जनाको, वडाअध्यक्षमा ३२ जनाको, वडासदस्यमा ६१ जनाको,महिला सदस्यमा २८ जनाको र दलित महिला सदस्यमा २६ जनाको उम्मेदवारी परेको छ। पटेर्वासुगौली गाउपालिकामा कूल १ सय ६३ जनाको उम्मेदवारी परेको छ। जसमा गाँउपालिका अध्यक्षमा १२ जनाको, उपाध्यक्ष पदमा ८ जनाको, वडाअध्यक्षमा ३३ जनाको, वडासदस्यमा ५५ जनाको, महिला सदस्यमा २८ जनाको र दलित महिला सदस्यमा २७ जनाको उम्मेदवारी परेको छ। धोबिनी गाउपालिकामा कूल १ सय ५२ जनाको उम्मेदवारी परेको छ। जसमा गाँउपालिका अध्यक्षमा १४ जनाको, उपाध्यक्ष पदमा ७ जनाको, वडाअध्यक्षमा ३४ जनाको, वडासदस्यमा ५० जनाको, महिला सदस्यमा २४ जनाको र दलित महिला सदस्यमा २३ जनाको उम्मेदवारी परेको छ। छिपहरमाइ गाउपालिकामा कूल १ सय ४३ जनाको उम्मेदवारी परेको छ। जसमा गाँउपालिका अध्यक्षमा ११ जनाको, उपाध्यक्ष पदमा ९ जनाको, वडाअध्यक्षमा ४० जनाको, वडासदस्यमा ४६ जनाको, महिला सदस्यमा १९ जनाको र दलित महिला सदस्यमा १८ जनाको उम्मेदवारी परेको छ। जिराभवानी गाउपालिकामा कूल १ सय २० जनाको उम्मेदवारी परेको छ। जसमा गाँउपालिका अध्यक्षमा ६ जनाको, उपाध्यक्ष पदमा ४ जनाको, वडाअध्यक्षमा २६ जनाको, वडासदस्यमा ४१ जनाको, महिला सदस्यमा २३ जनाको र दलित महिला सदस्यमा २० जनाको उम्मेदवारी परेको छ। ठोरी गाउपालिकामा कूल १ सय १७ जनाको उम्मेदवारी परेको छ। जसमा गाँउपालिका अध्यक्षमा ११ जनाको, उपाध्यक्ष पदमा ४ जनाको, वडाअध्यक्षमा २४ जनाको, वडासदस्यमा ४० जनाको, महिला सदस्यमा १९ जनाको र दलित महिला सदस्यमा १९ जनाको उम्मेदवारी परेको छ।"
"केशव स्थापितलाई ओलीको साथ, सार्वजनिक कार्यक्रममै भने चुनावको बेला कूप्रचार गरिन्छ, मीटु पनि आउँछ","काठमाडौं : एमाले अध्यक्ष केपी शर्मा ओलीले काठमाडौं महानगरपालिकाका मेयर उम्मेदवार केशव स्थापितको बचाउ गरेका छन्। काठमाडौंमा आयोजित पार्टी प्रवेश कार्यक्रममा बोल्दै उनले चुनावकै बेला 'मीटु' ल्याएर कूप्रचार गरिएको बताए। 'चुनावका बेला अनेकथरी कुरा उचाल्छन्। कूप्रचारहरु गरिन्छन्। मीटु कतिबेला आउँछ भनेको चुनाव आउने बेला आउँछ,' उनले भने। उनले एमाले यस्तो कुरामा नअल्झिकन महान कुरामा अगाडि बढिसकेको बताए। महिलाको अस्मिता, उनीहरुका अधिकार र सम्मानको सम्बन्धनमा एमाले जति सजग अरु कुनै पार्टी नभएको उनको दाबी छ। 'कसैले पनि महिला अस्मिताको सबालमा, उनीहरुलाई अवमूल्यन, घोच्याउने र बेवास्ता गर्न पाइँदैन। नेकपा एमाले त्यस्तो नीति बोकेको पार्टी हो जसले महिला हिंसाविरुद्ध अभियान चलाउँछ, महिला शसक्तीकरणको कुरा गर्छ,' उनले भने। उनले महिलाहरुलाई सशक्तीकरणको माध्यमबाट अगाडि ल्याउने पार्टी पनि एमाले भएको बताए। तर सँगै हिँड्दैमा बात लगाउनेहरुबाट होसियार हुनुपर्ने उनको भनाइ छ। 'यहाँ विकृत कुरा फैलाउनेहरु पनि छन्। सँगै हिँडेपछि बात लगाइदिन सक्छन्। हुँदै नभएको कुरा गरेर महिलाहरुलाईलाई हतोत्साही गरिदिन सक्छन्। महिलालाई त्रसित बनाइदिन सक्छन्। त्यस्ताविरुद्ध हामी डरपोक बन्नु हँदैन,' उनले भने। एमालेका मेयर उम्मेदवार स्थापितले महिलालाई हिंसा गरेको भन्दै उनीमाथि प्रश्नहरु उठाइएको छ। आजमात्रै आयोजित एक कार्यक्रममा एक युवतीले स्थापितलाई 'मीटु'बारे लगाइएको आरोपबारे बोल्न आग्रह गरेका थिए। स्थापितले उल्टै के प्रमाण छ भन्दै ती युवतीलाई हप्काए थिए।"
बझाङमा पालिका प्रमुखको एकमात्र महिला उम्मेदवार,"बझाङ : बझाङमा पालिकाका प्रमुखको लागि एकमात्र महिला उम्मेदवार धनदेवी कुँवर चुनाव लड्ने भएकी छन्। २०७४ सालको स्थानीय तह चुनावमा पनि उपमेयर पदका उम्मेदवार कुँवरलाई एमालेले बुंगल नगरपालिकाको मेयर उम्मेदवार बनाएको हो। अखिल नेपाल महिला संघ केन्द्रीय सदस्य, एमाले बझाङ जिल्ला कमिटी सदस्य र बुंगल नगरपालिका सहइन्चार्ज कुँवर जिल्लामै प्रमुख पदमा महिला उम्मेदवार बनेकी हुन्। बझाङमा गठबन्धनमा आवद्ध दल र अन्य दलले महिलालाई प्रमुखको उम्मेदवार बनाएका छैनन्। आफू मेयरका लागि एमालेबाट लड्नु निकै ठूलो न्याय भएको उनको तर्क छ। कुँवरले अन्याय, असमानता र विभेदरहित नगर निमार्णका लागि र महिला, बाल मैत्री र वातावरण मैत्री नगर बनाउनका लागि आफ्नो उम्मेदवारी रहेको बताएकी छन्। हिंसारहित घर र समाज निर्माणमा लाग्ने छु। अन्याय अत्याचारविरुद्धमा मेरो अभियान हुनेछ। त्यसपछि नगरलाई वातावरणमैत्री बनाउन विभिन्न खालका योजना बनाउने छु, उनले भनिन्। नगरको समग्र विकास, विशेष गरी पिछडिएका वर्ग र महिलाहरुको उत्थानका लागि पनि आफ्नो उम्मेदवारी रहेको उनको भनाइ छ। कुँवर २०७४ को स्थानीय तहको निर्वाचनमा काँग्रेसकी मिनादेवी बोहरा जाग्रीसँग उपप्रमुखमा ७७१ मतले पराजित भएकी थिइन्।"
"प्रदेश सांसदबाट राजीनामा दिँदै कर्ण मल्लले भने, देउवाले एकलौटी रुपमा पेले","डडेल्धुरा : सुदूरपश्चिम प्रदेशसभा सदस्य तथा नेपाली कांग्रेसका निवर्तमान सभापत कर्णबहादुर मल्लले प्रदेशसभा सदस्य पद त्यागेका छन्। आसन्न स्थानीय तहको निर्वाचनका मुखमा पार्टी विरोधी गतिविधि गरेको भन्दै कांग्रेसले उनलाई साधारण सदस्यसमेत नरहने गरी कारवाही गरेको थियो। डडेल्धुरामा मल्ल समूहले नेपाली कांग्रेस विपी र नेकपा एमालेसँग सहकार्य गरि चुनाव लड्नका लागि मनोनयन दर्ता गराएका थिए। त्यसपछि उनलाई पार्टीको सदस्यसमेत नरहने गरी कारवाही गरिएको थियो। उनले नैतिकताका आधारमा प्रदेशसभा सदस्यबाट राजीनामा दिएको बताएका छन्। कांग्रेसका मुख्यसचिव कृष्णप्रशाद पौडेलले मंगलबार साधारण सदस्यसमेत नरहने गरी कारवाही गरेको विज्ञप्ति जारी गरेका थिए। मल्लले विहीबार पत्रकार सम्मेलन गर्दै आफूले प्रदेशसभा सदस्य पद त्याग गरेको जानकारी दिएका हुन्। पार्टी सभापति शेरबहादुर देउवाले एकलौटी रुपमा आफूहरुलाई पेलेको भन्दै मल्लले पत्रकार सम्मेलनमार्फत आक्रोश व्यक्त गरेका छन्। सातौं जिल्ला अधिवेशनबाट नै रुष्ट बन्दै गएको मल्ल समूह आसन्न निर्वाचनका लागि कांग्रेस (विपी)बाट चुनाव लडिरहेको छ। मल्ल समूहले चुनावका लागि एमालेसँग सहकार्य गरि अमरगढी नगरपालिका, नवदुर्गा गाउँपालिका र गन्यापधुरा गाउँपालिकामा प्रमुख पद लिएको छ भने अन्यमा एमालेलाई प्रमुख पद दिई उपप्रमुख पद लिएको छ।"
स्थानीय तह निर्वाचनमा १ लाख ५३ हजारको उम्मेदवारी दर्ता : आयोग,"काठमाडौं : स्थानीय तह निर्वाचनका लागि एक लाख ५३ हजार २ जनाको उम्मेदवारी परेको छ। निर्वाचन आयोगले बिहीबार नियमित पत्रकार सम्मेलनमा आयोगले अहिलेसम्म एक लाख ५३ हजार २ जनाको उम्मेदवारी परेको जनाएको हो। जसमा प्रमुखमा ३ हजार ५१०, अध्यक्षमा ३ हजार ३ सय ८७, उपप्रमुखमा २ हजार एक सय ६८, उपाध्यक्षमा २ हजार ४०१ जना, वडाध्यक्षमा ३५ हजार ३५३ जनाको उम्मेदवारी परेको छ। त्यस्तै महिला सदस्यमा २६ हजार ५३२, दलीत सदस्यमा २३ हजार ९३१ र सदस्यमा ५५ हजार ७२० जनाको उम्मेदवारी परेको आयोगले जनाएको छ। आयोगका अनुसार अहिलेसम्म ७२ जिल्लाका लागि एक करोड ७७ लाख ७५ हजार मतपत्र छपाइ सम्पन्न भएको छ। हालसम्म ३३ जिल्लाका लागि ५१ लाख ८१ हजार मतपत्र ढुवानी भएको छ।"
'मीटु'बारे प्रश्न गर्ने युवतीलाई स्थापितको जवाफ यो बहिनीले बेश्यावृत्ति गर्छ भनेर म पनि छपाउँ?,"काठमाडौं : काठमाडौं महानगरपालिकाका मेयर उम्मेदवार केशव स्थापितले यौन दुर्व्यवहाबारे प्रश्न गर्दा जंगिएका छन्। धुम्बाराहीस्थित नेशनल कलेजले काठमाडौंका उम्मेदवारहरुसँग आयोजना गरेको अन्तर्क्रिया कार्यक्रमा स्थापित सहभागीको प्रश्नमा जंगिएका हुन्। कार्यक्रममा सहभागी भावना राउतले 'मीटु'बारे प्रश्न गर्दा स्थापितले युआर नाइस लेडी, तपाइँको थुतुनो ठीक छैन भन्दै जवाफ फर्काएका थिए। भावनाले भनेकी थिइन्, हामी सबैको भोट तपाईँलाई चाहिन्छ र तपाईँले जित्छु भन्ने आशा राख्नुहुन्छ भने 'मीटु'बारे जवाफ दिनुपर्छ। होइन अहिले यो कुरामा नबोलौ, नभनौं भनेर भएन। किनभने महिला नै तपाईँको अफिसमा सुरक्षित छैनन् भने वृत्ति विकासका कुरा नगरिदिनुहोला यो तपाईँलाई सुहाउन पनि सुहाउँदैन। स्थापितले जवाफ दिँदै भने, जसलाई आरोप लगायो, त्यसलाई हामीले महारानी भन्थ्यौं। हामीले प्रमाण मागेका थियौं। २५ वर्षसम्म दबाउने हो। महिलाले जथाभाबी गर्न हुने। महिला आयोग छैन। म चुप्प लागेर बस्ने? म जतिको मान्छेलाई आरोप लगाउने? तपाइँहरुले जवाफ दिनुपर्यो। ह्वाट इज द प्रुफ? यूआर नाइस लेडी तपाँको थुतुनो ठीक छैन। छलफलमा भाग लिने यसरी हुन्छ। प्रश्नकर्ताले स्थापितलाई बोल्ने शैली ठीक नभएको जवाफ फर्काएकी थिइन्। 'तपाइँले के बोल्नुभएको यस्तो? तपाइँले के शब्द प्रयोग गर्नुभएको? तपाइँ पब्लिक फोरममा हुनुहुन्छ। तपाइँको जवाफ दिने दायित्व हो।' उनले प्रमाणसहित प्रश्न गर्न आग्रह गर्दै पत्रिकाको भरमा आरोप नलाउन आग्रह गरे। के आधारमा प्रश्न गर्नुभयो बहिनीले? पेपरको भरमा आरोप लगाउने? यो बहिनीले बेश्यावृत्ति गर्छ भनेर म पनि छपाउँ? दीस इज भेरी ब्याड। केशव स्थापित जंगिन थालेपछि कार्यक्रम सञ्चालकले रोक्ने प्रयास गरेका थिए। समिक्षा बाँस्कोटा स्वयंले पनि स्थापितलाई आश्वास्त पार्न खोजेकी थिइन्। स्थापितको जवाफपछि दिक्क भएका राउतले सामाजिक सञ्जालमार्फत् भनेकी छन्, एमालेका महिला सांसद अधिकारकर्मीहरु, विन्ती अब महिला हकहितका लागि भन्दै सडक नआउनुहोला किनकि तपाईँको पार्टीभित्रको मौनताले दुर्घटना निम्त्याएको छ।"
असन्तुष्टिलाई थाती राखेर कांग्रेसका उम्मेदवारलाई जिताउनुको विकल्प छैन : खड्का,"काठमाडौं : नेपाली कांग्रेस रामेछाप प्रदेश निर्वाचन 'क' सभापति निरोज खड्काले आग्रह, पुर्वाग्रह, प्रतिशोध वा नातावाद, कृपावादको सिकार पार्टीका इमानदार नेता कार्यकर्तामाथि गर्न नहुने बताएका छन्। खड्काले पार्टीले तय गरेको उम्मेदवारप्रति अग्रज साथीहरुको असन्तुष्टि छताछुल्ल भएको बताउँदै निर्वाचन पश्चात समीक्षा गर्नुपर्ने धारणा राखेका छन्। उनले भने,कतिपय ठाउँमा पार्टीले तय गरेको उम्मेदवारप्रति अग्रज साथीहरुको असन्तुष्टि छताछुल्ल भएको छ। आग्रह, पुर्वाग्रह, प्रतिशोध वा नातावाद, कृपावादको सिकार पार्टीका इमानदार नेता कार्यकर्ता किमार्थ हुनुहुदैन भन्ने तर्फ म सधैं दृढतापुर्वक उभिने प्रण गर्दछु। निसन्देह, कतिपय निर्णयहरु निर्मम समीक्षाको बिषय बन्नेछन्। खड्काले सबै असन्तुष्टिलाई थाती राखेर कांग्रेसका उम्मेदवारलाई जिताउनुको विकल्प नभएको उनको भनाई छ। खड्काले स्वतन्त्र उम्मेदवारी दिएका रामेछाप 'क' प्रदेश भित्रका पार्टीका साथीलाई आफ्नो उम्मेदवारी फिर्ता गरेर कांग्रेस पार्टीलाई जिताउन एकतावद्द भएर लाग्न निर्देशन दिए। उनले न्यायको खोजीमा विचलित भएका तथा पार्टी परिवर्तन गरेका निष्ठावान साथीहरुलाई पुनः नेपाली कांग्रेसको मुलधारमा समाहित हुन समेत अनुरोध गरे। यहीँ वैशाख ३० गते हुन गइरहेको स्थानीय तहको निर्वाचनमा नेपाली कांग्रेस पार्टीको तर्फबाट उम्मेदवार बन्नुभएका सम्पुर्ण साथीहरुमा हार्दिक शुभकामना व्यक्त गर्दछु। उनले विज्ञप्तिमार्फत भनेका छन्, संघिय गणतन्त्र, संविधान र आजसम्मका सम्पुर्ण राजनैतिक उपलब्धिको रक्षार्थ साथै मुलुकको सम्वृद्दि र सुशासनका खातिर अग्रगामी परिवर्तनको मुख्य नेतृत्व दल नेपाली कांग्रेस पार्टीले तय गरेको उम्मेदवारलाई विजयी गराउन सक्रियतापुर्वक लाग्नुहुन पार्टीका सम्पुर्ण तहका साथीहरुलाई हार्दिक अनुरोध गर्दछु। खड्काले यस अगाडि जिल्लामा वितरण गरिएको टिकटको सन्दर्भलाई लिएर असन्तुष्ट व्यक्त गर्दै आएका थिए।"
अघिल्लोपटक काठमाडौंमा सूर्यमा भोट हालेका महिलाले सोच्नुहोस् : गगन थापा,"काठमाडौं : नेपाली कांग्रेसका महामन्त्री गगन थापाले काठमाडौं महानगरको मेयरमा सिर्जना सिंहलाई मतदान गर्न काठमाडौं वासीलाई आग्रह गरेका छन्। काठमाडौं महानगर मेयरका उम्मेदवार सिंहको संकल्प पत्र सार्वजनिक कार्यक्रममा महामन्त्री थापाले महिला नेतृत्वलाई स्थान दिन पनि महानगरमा सिंहलाई विजयी बनाउनुपर्ने बताएका हुन्। अघिल्लोपटक सूर्यमा भोट हालेका महिलाले पनि सोंच्नुहोस्। लडाइ घरभित्र पनि छ। बासँग छ, श्रीमानसँग छ, छोरासँग छ। महिलाको लडाई सजिलो छैन,' उनले भने, 'जताततै पुरुष भएको ठाउँमा एक जना महिला मेयर, कल्पना गर्नुहोस् त। छोड्दिनुस् सूर्य यो पटक। केही बिग्रिन्न। अघिल्लोपटक सूर्यलाई हाल्नुभएको छ, अर्कोपटक फेरि सूर्यलाई हाल्नुहोला। महिला भएर पनि यो आँट आएको बेलामा उहाँ(सीर्जना सिंह)लाई ठाउँ दिने कि नदिने ? उनले भने, उहाँको परीचय के ? आज एउटा महिला म फलानोको छोरी हो। फलानोको आमा हो। म फलानोको श्रीमती हो। म फलानोको बुहारी हो। तर, म; म पनि हो। म सिर्जना सिंह पनि हो भन्नुपर्छ। नातासँग जोड्नुहुँदैन।"
"बालकोटमा ट्युसन पढाउने गगनको बोलीमा ओलीको जवाफ : स्वागत छ, भर्खर पास गरेकालाई भिडाइ दिउँला","काठमाडौं : नेकपा एमालेका अध्यक्ष केपी शर्मा ओलीले आफ्नो घोषणापत्रको बहसमा आउनेलाई स्वागत गर्ने बताएका छन्। बालकोट गएर ट्युसन पढाउने अभिव्यक्ति दिएका कांग्रेस महामन्त्री गगन थापातर्फ संकेत गर्दै अध्यक्ष ओलीले स्वागत गर्ने बताएका हुन्। एमालेले जारी गरेको घोषणा पत्र र प्रतिबद्धताहरुको विरुद्धमा बहसमा उत्रिन चाहन्छ भने हामी स्वागत गर्न चाहन्छौं, उनले बिहीबार राजधानीमा आयोजित कार्यक्रममा भने। तर ट्युसन क्लास दिन आउने गगनलाई नयाँ र सिकारु नेता भिडाउने जवाफ ओलीले दिए। कोही ट्युसन क्लासहरु चलाउन तयार छन् भने हाम्रो लागि ठूलो कुरा होइन, उनले भने, भर्खर भर्खर पास गरेका थुप्रै जना छन्। हामी भिडादिउँला। हामी बहस गराइदिँउला। उनले नेपाली कांग्रेसको विचार शून्य रहेको र पुग्नु कहीँ नभएको बताए। वैचारिकरुपले कुहिराका काग भएको छ। त्यसको उद्देश्य हुन्छ पेट भर्ने। नेपाली कांग्रेस त्यतिमा झरेको देख्दा टिठ लाग्छ, उनले भने।"
"पाँच दलीय गठबन्धन लुतो हो, वैशाख ३० गते फाल्नुपर्छ : ओली","काठमाडौं : नेकपा एमाले अध्यक्ष केपी शर्मा ओलीले पाँच दलीय गठबन्धन देशको लागि ठूलो पीडा भएको बताएका छन्। काठमाडौंमा आयोजित पार्टी प्रवेश कार्यक्रममा बोल्दै उनले पाँच दलीय गठबन्धन केही समयको लागि आएको लुतो भएको बताए। 'पाँच दलीय गठबन्धन भनेको देशको ठूलो पीडा हो। अलिक समयका लागि आएको लुतो हो के लु्तो। ठूलै घाउ पनि होइन। तर बस्नै दिनन्,' उनले भने। उनले केही समयका निम्ति ठूलै पीडा भएर आएको भए पनि यसलाई पन्छाउन नेपालमा दिन पनि हुने गरेको बताए। उनले वैशाख ३० गते उक्त लुतोलाई फाल्नुपर्ने उनले बताए। 'यस पीडालाई निर्वाचनको माध्यमबाट पन्छाउनुपर्छ। यसपल्ट दुई दिन पन्छाउने समय छ। एउटा वैशाख ३० गते अर्को मंसिरति हुन्छ,' उनले भने। उनले अहिले पाँच दलीय सरकार निकम्मा भएको बताए। 'यस्तो गएगुज्रेको सरकार धर्तीमा छ भनेर कल्पनै गर्न सकिँदैन। ९१० महिनामा ढुकुटी रित्याउने कस्तो होला?,' उनको प्रश्न थियो।"
"वृद्धभत्ता मैले ल्याएको हुँ, केपी ओली गुटले होइन : माधव कुमार नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले एमालेको तत्कालीन ९ महिने सरकारको पालामा सुरु भएका लोकप्रिय कार्यक्रममा केपी ओलीको कुनै भूमिका नरहेको बताएका छन्। राजधानीमा आयोजित कार्यक्रममा अध्यक्ष नेपालले वृद्ध भत्ता, सामाजिक सुरक्षा र आफ्नो गाउँ आफैँ बनाउँ जस्ता लोकप्रिय कार्यक्रमको स्वामित्व एमालेले लिन नमिल्ने बताएका हुन्। २०५१ सालमा बुढापाकालाई भत्ता दिने सुरुवात हामीले नै गरेका हौं। हामीलेनै अपागंता भएकाहरुलाई विशेष सहुलीयत, एकल महिलालाई भत्ताको व्यवस्था गर्ने, जग्गा वितरण गर्नेजस्ता कामहरु हामीले नै सुरु गर्यौं। ओली गुटले हामीले यी कार्यक्रमहरु ल्यायौं भन्दैछ रे। उनको त कुनै भूमिकै थिएन। त्यहाँ भूमिका थियो भने मनमोहन अधिकारीको थियो। माधव नेपालको थियो, भरतमोहन अधिकारीको थियो।"
परराष्ट्र मन्त्रालयले भन्यो अमेरिकाबाट उच्चस्तरीय भ्रमणको तयारी भइरहेको छ,"काठमाडौं : परराष्ट्र मन्त्रालयले संयुक्त राज्य अमेरिकाबाट उच्चस्तरीय भ्रमणको गृहकार्य भइरहेको बताएको छ। सन् १९४८ मा दौत्य सम्बन्ध स्थापना भएयता नेपालमा अमेरिकाबाट उच्चस्तरीय भ्रमण हुन नसकेका बेला परराष्ट्रले भ्रमणको गृहकार्य भइरहेको जनाएको छ। नेपाल र अमेरिकाबीच दौत्य सम्बन्ध कायम भएको ७५औं वर्षगाँठ मनाउँदै गर्दा द्विपक्षीय भ्रमण आदान प्रदान बढेको भन्दै परराष्ट्रले उच्चस्तरमै गराउन पहल भइरहेको जानकारी दिएको हो। अमेरिकी उपसहायक विदेशमन्त्री केली काइडरलिंगले १९ देखि २१ अप्रिलसम्म तीन दिने नेपाल भ्रमण गरेको, अप्रिल २२ बाट सिनेटर किर्स्टन जिलीब्रान्डको नेतृत्वमा रहेको ६ सदस्यीय अमेरिकी उच्चस्तरीय संसदीय टोलीले नेपाल भ्रमण गरेको उल्लेख गर्दै परराष्ट्र प्रवक्ता सेवा लम्सालले भनिन्, हाइ लेभलमा गराउन गृहकार्य गरिरहेका छौं। तर अहिले नै भन्नैपर्ने खालको केही छैन। प्रवक्ता लम्साले अमेरिकाबाट उच्चस्तरीय भ्रमणको 'वर्कआउट' भइरहेको भन्दै हालै अमेरिकी राजदूतले परराष्ट्रमन्त्री नारायण खड्कासँग भेटे गरेर छलफल गरेको पनि जानकारी गराइन्। तर उच्च तहमा अमेरिकाबाट को आउँदैछन् भन्ने खुलाइनन्।संसदबाट एमसीसी सम्झौता अनुमोदन भएसँगै अमेरिकी अधिकारीको नेपाल भ्रमण बढेको छ। स्थानीय चुनावलगत्तै अमेरिकाबाट उच्च तहमा भ्रमण हुने परराष्ट्रका अधिकारी बताउँछन्। चीनसँग सीमामा समस्या छैन परराष्ट्र मन्त्रालयले उत्तरी छिमेकी चीनसँग सीमामा सुरक्षासम्बन्धी कुनै समस्या नरहेको जनाएको छ। बिहीबार मन्त्रालयमा आयोजित नियमित पत्रकार सम्मेलनमा प्रवक्ता लम्सालले नेपालचीन गृह सचिवस्तरीय बोर्डर टास्कफोर्सको बैठक सम्पन्न भएको जानकारी दिइन्। चाइनासँग कुनै बोर्डर सेक्युरिटी इस्यु छैन। बोर्डरमा भएका गतिविधिबारे सूचनाको आदान प्रदान गर्ने कार्य भयो। खासै अरू केही भएन, उनले भनिन्। प्रवक्ता लम्सालले राष्ट्रपति भण्डारीले बोआओ फोरममा सम्बोधन गरेको र कोभिडमा प्राप्त भएको सहयोगको चर्चा गरेको बताइन्। नेपाल भ्रमणमा आएका विश्व स्वास्थ्य संगठन महानिर्देशक डा टेड्रोस अधानोम गेब्रेयससले स्वास्थ्य क्षेत्रमा नेपालले गरेको प्रगतिको सराहना गरेको बताइन्। नेपालले संविधानमै स्वास्थलाई मौलिक हक राखेको र पूर्वाधारमा गरको प्रगतिको उच्च सराहना गर्नुभयो। भूकम्पपछिको स्वरूपबाट प्रभावित हुनुभयो। भ्याक्सिनमा डब्लूएचओको मापदण्डअनुसार गरेको प्रगतिको पनि सराहना गर्नुभयो। सबै हिसाबले भ्रमण महत्वपूर्ण रह्यो, उनले भनिन्। उनले बिमस्टेकको ऊर्जामन्त्रीस्तरीय बैठक भर्चुअल माध्यमबाट काठमाडौंमा सम्पन्न भएको जानकारी दिइन्। उनकाअनुसार पम्फा भुसालल अध्यक्षता गरेकी थिइन्। बैठकमा सदस्य राष्ट्रबीच अन्तर आबद्धता, ऊर्जा साझेदारीमा जोड दिइएको थियो। सहयोग आदानप्रदान गर्ने, भारतको बैंगलोरमा स्थापना हुने विमस्टेक उर्जा केन्द्र शिघ्र संचालनमा जोड दिइएको थियो। प्रवक्ता लम्सालले परराष्ट्रले विद्युतीय राहदानी सेवा प्रवाहमा अहिले व्यवस्थित बनाएको बताइन्। प्रारम्भिक चरण र प्रविधिको कारणले सुरूवाती चरणमा समस्या आयो। भीडको अवस्था अहिले निकै नै नियन्त्रण भएको छ, उनले भनिन्, अधिकांश ठाउँबाट अहिले वितरण भइरहेको छ। निकट भविष्यमा सबैतिरबाट सुरू गर्न सकियोस्। हवाई यातायात सहज भएको ठाउँमा दुई हप्ताभित्र दिइरहेका छौं। हिमाली र विकट जिल्लामा अलि बढी लागेको छ। यसलाई कसरी सहजीकरण गर्ने भनेर लागिरहेका छौं। हालसम्म दुई लाख ३० हजार २ सय विद्युतीय राहदानी वितरण गरिसकेको बताइन्। उनकाअनुसार राहदानी विभागमा संग्रहालय स्थापनाको तयारी भइरहेको छ। हाम्रो इतिहास, संस्कृति झल्काउनेगरी संग्रहालय निर्माणको कार्य अन्तिम चरणमा पुगेको छ। छिट्टै परराष्ट्रमन्त्रीले उदघाटन गर्नुहुन्छ, उनले भनिन्। कन्सुलर सेवा अनलाइन प्रणालीमा व्यवस्थित गरिएको र छिटो छरितो गर्ने प्रयास थालिएको बताइन्। सरकारी कार्यालयमा दुई दिन विदामा पनि परराष्ट्र सेवामा सहजीकरण गरिने उनको भनाइ छ। बीबीआईएन फोरममा सहभागी हुन ऊर्जामन्त्री पम्फा भुसाल बंलादेशमा भ्रमणमा रहेको जानकारी दिइन्। प्रधानमन्त्रीको भारत भ्रमणका बेला भएका सम्झौता कार्यान्वयको काम भइरहेको प्रवक्ता लम्सालले बताइन्।"
प्रधानमन्त्रीको अफर त्यागेको परिवारबाट आएकी महिला हुँ,"काठमाडौं : काठमाडौं महानगरकी मेयर उम्मेदवार सिर्जना सिंहले नाताकै कारण मेयर उम्मेदवार पाएको भन्ने कुरा सत्य नभएको स्पष्ट पारेकी छिन्। संकल्प प्रस्ताव प्रस्तुत गर्दै सिंहले आफू संघर्षशील महिला भएको उनले बताएकी छन्। उनले भनिन्, हो म गणेशमानसिंह र मंगलादेवीकी बुहारी हुँ। प्रकाशमान सिंहकी श्रीमती हुँ। आफ्नो सम्पूर्ण जीवन प्रजातन्त्रका लागि होमिदिएकाको, देशको लागि बलिदान दिएकाको र प्रधानमन्त्री पद जस्तो अफर आउँदा पनि त्याग गरेको परिवारबाट आएको महिला हुँ। उनले भनिन्, मंगलादेवी सिंह आफैं पनि वडाकाजीको नातिनी हुनुहुन्थ्यो । उहाँ महिला हक अधिकारको लागि संघर्षशील हुनुहुन्थ्यो।"
गृहमन्त्री खाणले भरतपुमा गठबन्धनको विरोधमा उत्रिएका काङ्ग्रेसी नेतालाई भेटे,चितवन : भरतपुमा गठबन्धनको विरोधमा उत्रिएका काङ्ग्रेसका नेतालाई गृहमन्त्री बालकृष्ण खाणले भेट गरेका छन्। पार्टीमा देखिएको असन्तुष्ट नेता कार्यकर्तालाई मिलाउन गृहमन्त्री खाण सक्रिय छन्। उनले भरतपुर महानगरको प्रमुखमा स्वतन्त्र उम्मेदवारी दिएका पूर्वा सांसद् जगन्नाथ पौडेललाई भेटेर निर्णय फिर्ता लिन आग्रह गरेका छन्। कृष्णपुरस्थित पौडेल निवासमा गोप्य बार्ता गरेका थिए। पौडेलले पार्टीमा गरेको योगदानको चर्चा गर्दै पार्टीको निर्णय पालना गरेर सहयोग गर्न आग्रह गरेका छन्। मुलुकमा प्रतिगमनकोविरुद्ध पाँच दलीय गठबन्धन गरेको बताउँदै सहयोगको लागि आग्रह गरेका छन्। खाण बुधबार चितवन आए लगत्तै भेटघाट तीव्र पारेका छन्। बुधबार राति अबेरसम्म उनले भेटघाट गरेका थिए। त्यस्तै उनले नेपाली कांग्रेस चितवनको कार्यसमिति सङसँग भेट गरेका थिए।
"काठमाडौंको सुशासन, समृद्धि र संस्कृति संरक्षण गर्न कांग्रेसले जित्नुपर्छ : महत","काठमाडौं : नेपाली कांग्रेसका प्रवक्ता प्रकाशशरण महतले सुशासन, समृद्धि र महानगरको संस्कृति संरक्षण गर्न कांग्रेसले जित्नु आवश्यकता रहेको बताएका छन्। बिहीबार काठमाडौं महानगरपालिकाको कांग्रेसको संकल्प पत्र सार्वजनिक कार्यक्रममा बोल्दै उनले नेपालको सभ्यताको संरक्षण गर्न महानगरमा कांग्रेसले जित्न जरुरी भएको बताएका हुन्। उनले काठमाडौं महानगरको मेयरको उम्मेदवारमा सिंह बन्नु आफैंमा गौरवको विषय भएको बताए । उनले धेरै नगर र गाउँमा पार्टीभित्र मिलाउन सकस भएकाले वागी दिएका उम्मेदवार फिर्ता गर्न आग्रह गरे। उनले कांग्रेस देशकै जिम्मेवार पार्टी भएकाले काठमाडौंको दिगो विकासका लागि सिंहले जित्नु आवश्यक बताएको बताए। उनले काम गर्ने पार्टी भएकाले खुरुखुरु काम गर्न लाग्ने भएको बताए। उनले कांग्रेसले ६५ वर्षमाथिका जेष्ठ नागरिकलाई आफ्नो सरकारले भत्ता दिने बताए। उनले देश गफमय भएकाले काममय बनाउन कांग्रेसले जित्नुपर्ने धारणा राखे। उनले देशभरी गठबन्धनका उम्मेदवारलाई जिताउन आग्रह गरे। मेयरकी उम्मेदवार सिर्जना सिंहले आज संकल्प पत्र सार्वजनिक गर्न कार्यक्रम आयोजना गरेको हो।स्थानीय तह निर्वाचनको घोषणापत्रलाई कांग्रेसले संकल्पपत्रको नाम दिएको छ ।"
प्राडा भट्टराई एमाले प्रवेश गर्दै,काठमाडौं : प्राध्यापक डाक्टर रमेश भट्टराई माओवादी केन्द्र त्यागेर एमालेमा प्रवेश गर्ने भएका छन् । बिहीबार साँझ यल्लो प्यागोडा होटलमा आयोजना हुने कार्यक्रममा एमाले अध्यइा केपी शर्मा ओलीले भट्टराईलाई पार्टी प्रवेश गराउने एमाले स्रोतले जनाएको छ। भट्टराई पहिले अनेरास्ववियु हुँदै एमालेको सक्रिय राजनीतिमा थिए । उनी माओवादी शान्तिपूर्ण आन्दोलनमा आएपछि माओवादीतिर लागेका थिए।
वैशाख ३० गते सार्वजनिक विदा दिन प्रस्ताव,काठमाडौंः निर्वाचन आयोगले बैशाख ३० गते सार्वजनिक विदा दिन सरकारलाई प्रस्ताव गरेको छ। स्थानीय तह निर्वाचन हुने दिन वैशाख ३० गते सार्वजनिक विदा दिन सिफारिस गरेको हो। आयोगले मुख्य सचिवमार्फत् विदा दिनका लागि सिफारिस गरेको निर्वाचन आयोगका सहायक प्रवक्ता सूर्यप्रसाद अर्यालले जानकारी दिए।
"गभर्नर अधिकारीको मुद्दा हेर्दाहेर्दैमा, सकिएन सरकारी वकिलको बहस","काठमाडौं : नेपाल राष्ट्र बैंकका गभर्नर महाप्रसाद अधिकारी निलम्बन तथा छानविनसम्बन्धी मुद्दा आज पनि हेर्दाहेर्दैमा राखिएको छ। न्यायाधीशद्वय सपना प्रधान मल्ल र टंक बहादुर मोक्तानको इजलासमा बिहीबार पनि सुनुवाइ नसकिएपछि शुक्रबारलाई पेसी तोकेर हेर्दाहेर्दैमा राखिएको हो। सर्वोच्च अदातका प्रवक्ता विमल पौडेलले गभर्नरको रिट निवेदनमा सरकारी पक्षको बहस नसकिएकाले मुद्दा हेर्दाहेर्दैमा गएको बताए। उनकाअनुसार शुक्रबार सरकारी वकिलले बहसलाई निरन्तरता दिनेछन्। निवेदक पक्ष कानुन व्यवसायीले भने मंगलबारै आफ्नो बहस सकाएका थिए। चैत २५ गते सरकारले सूचना चुहाएको र असहयोग गरेको आरोप लगाउँदै सर्वोच्चका पूर्वन्यायाधीश पुरुषोत्तम भण्डारीको अध्यक्षतामा तीन सदस्यीय छानविन समिति गठन गरी गभर्नर अधिकारीलाई निलम्बन पत्र थमाएको थियो। त्यसविरुद्ध वैशाख ४ गते अधिकारीले छानविन र निलम्बन अवैध रहेकाले खारेज गरी काममा फर्किन पाउनुपर्ने अन्तरिम आदेश माग गर्दै सर्वोच्चमा रिट निवेदन दायर गरेका थिए। रिटमा वैशाख ६ गते प्रारम्भिक सुनुवाइ गर्दै न्यायाधीश हरिप्रसाद फुयाँलको एकल इजलासले छानविन प्रक्रिया र निलम्बन पत्र अगाडि नबढाउन र अधिकारीलाई पदीय जिम्मेवारी पूरा गर्न दिन अल्पकालीन अन्तरिम आदेश जारी गरेको थियो। पूर्ण सुनुवाइका लागि वैशाख १३ गते मंगलबार दुबै पक्षलाई बोलाउने आदेश गरेको थियो। आदेशअनुसार १३ गते मंगलबार न्यायाधीशद्वय मल्ल र मोक्तानको इजलासमा सुनुवाइ सुरु भएको थियो। पहिलो दिन बहस सकेका निवेदक पक्ष अधिवक्ताले छानविन गठनको प्रक्रिया नै अवैध रहेको, स्ष्टीकरणको मौकासमेत नदिएको र पुष्ट्याइ हुने आधार पनि नरहेको, यसअघि पनि हटाउन खोजिएका गभर्नर अदालतबाट फिर्ता भएको नजिर प्रस्तुत गरेका थिए। आज सरकारी वकिलले प्रतिरक्षा बहस गरेका हुन्। भोलि शुक्रबार सरकारी वकिलको बहस सकिएमा सर्वोच्चले अल्पकालीन अन्तरिम आदेशलाई निरन्तरता दिने वा खारेज गरेर गभर्नर अधिकारीमाथि छानविन अगाडि बढाउन बाटो खोल्ने निर्णय गर्नेछ।"
ओलीलाई ट्युसन पढाउने गगनको बोलीमा एमाले नेताहरुको तिखो जवाफ : ज्याला दिनेदेखि ब्रेक फेलसम्म,"काठमाडौं : नेकपा एमालेका अध्यक्ष केपी शर्मा ओलीले कांग्रेसको घोषणालाई पागलहरुको प्रलाप र चिटिङ गरेको आरोप लगाएपछि कांग्रेस र एमाले नेताबीच भनाभन सुरु भएको छ। मनमोहन अधिकारीको २३औँ स्मृति दिवसमा मंगलबार ओलीले एमालेको घोषणापत्रबाट चोर विद्यार्थीले चिट चोरेझै कांग्रेसले सारेको आरोप लगाएका थिए। घोषणापत्रमा खेर गएको पाँच वर्ष शीर्षकमा नेकपा सरकारको आलोचना गरेपछि ओलीले गाली पुराणको संज्ञा दिएका थिए। त्यसको जवाफमा बुधबार कांग्रेसका महामन्त्री गगन थापाले घोषणापत्रमार्फत् नेकपा नेतृत्व सरकारको आलोचना गरेपछि ओलीलाई मन नपरेर सन्केको टिप्पणी गरे। उहाँ (केपी ओली)को झुटलाई ठीक हो भन्ने कुरा भएन। बुढा बा धेरै सनक्क सन्किँदा शरीरलाई कहिलेकाही अफ्ठ्यारो पर्न सक्छ, उनले भने, मैले केपी ओलीले मुख छाड्ने कुरा नयाँ भएन भने। जसको मुखमा अंगार छ, उसले ओकल्ने कालै हो। उनले चोरीको आरोपमा पनि जवाफ दिए। ओलीको चिटिङ गरेको आरोपमा गगनले बालकोट गएर ट्युसन पढाउने तर्क गरे। समुन्न नेपाल र ओलीको समृद्ध नेपालमा धेरै भिन्नता रहेको भन्दै चोरी गरेको आरोप लाउने ओलीलाई यसको भिन्नता छुट्याउन बालकोट गएर ट्युसन पढाउने बताएका थिए। ट्युसन पढाउने गगनको अभिव्यक्तिपछि एमाले नेता कार्यकर्ता गगनमाथि खनिएका छन्। एमाले पोलिटब्यूरो सदस्य शेरबहादुर तामाङले ट्युसन पढाउन आउनेलाई ज्याला के दिने होला भनि व्यंगात्मक जवाफ दिएका छन्। एक जना बबुरो बर्बराउँछ र भन्छ, केपी ओलीलाई बालकोट गएर ट्युसन पढाउँछु। साँच्चै ट्युसन पढाउन आयो भने ज्याला (ट्युसन फी) त दिनु नै पर्ला। ज्याला चाहिँ के दिने होला? लौ न बताईदिनु होला कमसेकम हामीलाई सजिलो हुनेछ, उनले भनेका छन्। कांग्रेसको घोषणापत्रमा एमालेलाई गाली गर्ने नाममा झुठो विवरण पेश गर्नु सरासर पागलपन नभए के हो त भनेर उनले प्रश्न गरेका छन्। पाँच वर्षमा ओलीले करिब साढे तीन वर्षमात्रै सरकार चलाएको र यसको समीक्षा नेपाली जनताले गर्ने उल्लेख गरेका छन्। उनले प्रश्न गरेका छन्, पछिल्लो करिब एक वर्षको हिसाब कसले गर्छ? खेर गएको ५ वर्षभित्र गठबन्धनले चलाएको समयको हिसाब छ कि छैन? पाँच वर्षको हिसाबमा अब बाँकी आधी वर्षको हिसाब के हुन्छ? केपी सरकार बन्नु अगाडिकोसमेत जोडिएको हो भने त्यतिबेला कांग्रेसको सरकार थियो। यति हिसाब पनि नजानेर नेपाली कांग्रेसको घोषणापत्रमा एमालेलाई गाली गर्ने नाममा झुठो विवरण पेश गर्नु सरासर पागलपन नभए के हो त? गगनको ट्युसन पढाउने अभिव्यक्तिमा अर्का पोलिटब्यूरो सदस्य एवं युवा इन्चार्ज महेश बस्नेतले पनि जवाफ दिएका छन्। सत्ता गठबन्धनमै टिकट वितरण प्रक्रियामा आर्थिक लेनदेन र धाधली भएको मिलाउन छोडेर ट्यसन पढाउन के रहन लाग्यो भनेर व्यंग्य गरेका छन्। उनले भने, टिकट वितरण प्रक्रपयामा आर्थिक लेनदेन, धाधली, चलखेल र अनियमितता भएको भन्दै गोरखा, काभ्रे, खोटाङलगायत जिल्लामा कुटाकुट गर्ने उम्मेद्वार अनि प्रचण्डेग्रेस, माधवग्रेस, उपेन्द्रग्रेंस हुन नसकेर देशभर बागी बिद्रोही हाल्ने साथीहरुलाई सम्झाउन छाडेर, ब्रेक फेल भएको, भिरको ओरालो हिँडेको कांग्रेसलाई ठिक ठाउँमा ल्याउन छाडेर बा र गुरुसरहका नेतालाई ट्युसन पढाउन मन लागेछ मेरो मित्र गगनजीलाई। बोको बड्यो भने मुखमागर्छ भन्थे, हो रहेछ। एमालेका युवा नेतादेखि कार्यकर्तासम्म पनि ट्युसन पढाउने गगनको अभिव्यक्तिमा सामाजिक सञ्जालमार्फत चर्को टिप्पणी गरिरहेका छन्।"
दुई कार्यकाल निर्विरोध वडाध्यक्ष बने ठकुरी,"जोमसोम : अक्सर विरलै उम्मेदवार निर्विरोध दुई दुई पटक निर्वाचन जित्न सक्छन् । निर्विरोध जित्नका लागि आफ्नो कार्यक्षेत्रमा उदाहरणीय कार्य गर्नेपर्ने हुन्छ ,अनि जनताको मन जित्नै पर्ने हुन्छ । संघीयता कार्यान्वनसँगै पहिलोपटक भएको स्थानीय तह निर्वाचन २०७४ मा मुस्ताङको लोघेकर दामोदरकुण्ड गाउँपालिका१ चराङका टै ढिन्डु ठकुरी चुनावी प्रतिस्पर्धा नगरी वडाध्यक्ष पदमा निर्विरोध निर्वाचित भए ।उनीसँगै त्यस वडामा सबै सदस्य निर्विरोध भएका छन् । ठकुरी नेकपा एमालेका कार्यवाहक पालिका कमिटी संयोजक हुन् । त्यहाँ सिङ्गो एमालेको प्यानल नै निर्विरोध निर्वाचित भएको थियो । यसपटक पनि बैशाख ३० गते हुने आसन्न स्थानीय तह निर्वाचनमा ठकुरी पुनः एमालेको तर्फबाट त्यहाँ निर्विरोध वडाध्यक्ष पदमा निर्वाचित भए । लोघेकर दामोदरकुण्ड गाउँपालिका१ मा एमालेबाट वडाध्यक्षसहितको मात्रै एकल उम्मेदवारी परेपछि ठकुरी निर्विरोध वडाध्यक्ष बन्न सफल भएका हुन् । यसलाई निर्वाचन कार्यालयले आधिकारिता प्रदान गर्न भने बाँकी छ ।लोघेकर दामोदरकुण्ड गाउँपालिकाको वडा १ एमालेले पुरै प्यानल निर्विरोध भएको हो भने वडा ३ र ४ मा पनि ११ जना वडा सदस्यले कांग्रेसलाई दिएर वडाध्यक्षसहित अरु पद एमालेले लिएको हो । वडा२ मा सदस्य पदमा सहमती गरी पद बाडफाट भयो भने वडाध्यक्ष पदमा मात्रै निर्वाचन हुनेछ । यस्तै वडा ५ मा भने पुरै सिटमा निर्वाचन प्रतिस्पर्धा हुनेछ । संघीयताको कार्यकालमा केही राम्रा काम गर्ने अवसर पाएका आफु पून वडाध्यक्ष पदमा निर्विरोध हुन सकेको ठकुरीले बताए । राष्ट्रिय गौरवको जोमसोमकोरला सडकमा पर्ने लोघकरको चराङ र नेपालीकै सबैभन्दा पहिलो र पुरानो गुम्बा रहेको ऐतिहासिक मराङ गाउँ उनको कार्यक्षेत्र भित्र पर्दछ । संघीयताको पहिलो कार्यकालमा नयाँ अभ्यास भएको र कर्मचारी समस्याले स्थानीय तहको कार्यसम्पादन सोचे अनुसार हुन नसकेको उनले जनाए । पहिलो कार्यकालको तेश्रो वर्षदेखि कोभिड माहामारी सुरु भएकाले पूर्वाधार विकास र पर्यटनक्षेत्रको विकासमा अपेक्षा गरेअनुसा प्रगति गर्न नसकेको ठकुरीको भनाइ। पहिलो कार्यकालमा हामाीले पालिका र वडाको समग्र विकासको प्रगति जनसमक्ष उजागर गरेका थियौं । हामाीले अबको नया कार्यकालका लागि पनि त्रिवर्षीय कार्ययोजना निर्माण गरेका छौं,अब हामी त्यही मोडालिटी अनुसार गएर वडा तहको विकासमा लाग्छौं । निर्विरोध वडाध्यक्ष बनेका ठकुरीले वडा तहको पर्यटकन,कृषि ,शिक्षा ,स्वास्थ्य र पूर्वाधार निर्माणमा जोड दिने बताए । उनले अघिल्लो कार्यकालमा आफू नेतृत्वको वडा टिमले थुप्रै विकासका कामहरु सम्पन्न गरेको बताए । उनले चराङको ऐतिहासिक गुफा संरक्षण र प्रचार प्रसार, गाउँभित्रको कच्ची सडक स्तरोन्नति र कालोपत्रे गर्ने योजना रहेको बताए । उनले चराङदेखि चराङ खोलासम्मको सडक स्तरोन्नति भएको जानकारी दिए । निर्विरोध वडाध्यक्ष बनेका ठकुरीले वडा तहमा कांग्रेस र एमालेको जनधार भए पनि पार्टीगत प्रभाव भन्दा गाउँलेबीचको सम्बन्ध र मित्रताले आफू वडाध्यक्षमा दोहोरिन सफल भएको बताए ।"
काठमाडौं महानगरमा गठबन्धन गरेपनि एक्लै संकल्प पत्र सार्वजनिक गर्दै कांग्रेस,"काठमाडौं : काठमाडौं महानगरपालिकामा सत्तारुढ दलले गठबन्धन गरेपनि कांग्रेस एक्लैले संकल्प पत्र सार्वजनिक गर्ने तयारी गरेको छ। बिहीबार दिउँसो बबरमहलस्थित कार्की ब्याङ्केटमा कांग्रेसको तर्फबाट मात्र संकल्प पत्र सार्वजनिक कार्यक्रम गरिएको हो। गठबन्धनको तर्फबाट मेयरमा कांग्रेसबाट सिर्जना सिंह उम्मेदवार बनेकी छन्। मेयरकी उम्मेदवार सिंहले आज संकल्प पत्र सार्वजनिक गर्न कार्यक्रम आयोजना गरेको हो। काठमाडौं महानगरपालिकामा उपमेयर एकीकृत समाजवादीको भागमा परेको छ। एकीकृत समाजवादीबाट रामेश्वर श्रेष्ठले उपमेयरमा उम्मेदवारी दिएका छन्। स्थानीय तह निर्वाचनको घोषणापत्रलाई कांग्रेसले संकल्पपत्रको नाम दिएको छ। चुनावी संकल्पमा शिक्षा, स्वास्थ्य, रोजगारी र सामाजिक सुरक्षाका कार्यक्रममा जोड दिइने बताइएको छ। प्रत्येक नागरिकको जन्मदेखि मृत्युसम्म सामाजिक सुरक्षाका दृष्टिकोणले राज्यले बहन गर्नुपर्ने दायित्व भएको कांग्रेसको ठहर छ। कृषिको बजारीकरणमा जोड दिने र कृषि सामग्रीको निर्यात प्रबद्र्धन गर्ने कांग्रेसको संकल्पपत्रमा उल्लेख छ। कार्यक्रममा महामन्त्री गगन थापा, प्रवक्ता प्रकाशशरण महत लगाएको सहभागिता रहेको छ।"
प्रचण्ड र प्रकाशमानलाई ओलीको कटाक्ष : एमालेले कसैको छोरी र श्रीमती बोक्दैन,"काठमाडौं : नेकपा एमालेका अध्यक्ष केपी शर्मा ओलीले आफ्नो पार्टीको कसैको छोरी र श्रीमती बोक्ने पार्टी नभएको बताएका छन्। बिहीबार राजधानीमा आयोजित कार्यक्रममा बोल्दै ओलीले छोरी र श्रीमतीलाई मेयरको उम्मेदवार बनाएका माओवादी अध्यक्ष प्रचण्ड र कांग्रेस नेता प्रकाशमान सिंहतर्फ कटाक्ष गर्दै भने, एमालेले कसैका श्रीमती र कसैका छोरीको लागि हिँडेको पार्टी होइन। महिला उम्मेदवारी दिँदा श्रीमती र छोरी त परिहाल्छ भन्लान्। मैले धेरै भन्दिन जनता आफैँले फैसला गर्लान्।"
दाबी विरोधको प्रक्रियाबाट सफल भएमात्रै निर्विरोध,"काठमाडौं : निर्वाचन आयोगले निर्वाचन प्रक्रिया पूरा नभइकन निर्विरोध भन्न नमिल्ने स्पष्ट पारेको छ। आयोगले बिहीवार नियमित पत्रकार सम्मेलनमा दावी विरोधको प्रक्रियाबाट सफल भएमात्रै निर्विरोध भन्न मिल्ने बताएको हो। आयोगका सहायक प्रवक्ता सूर्यप्रसाद अर्यालले भने, कतिपय स्थानीय तहमा एक जनालेमात्रै उम्मेदवारी दिएको भन्ने छ। त्यसलाई निर्विरोध भन्न सक्दैनौं। कानुनको कसीमा कानुनको द्वारबाट छिर्न सक्नुपर्छ। उहाँहरुमा कसैले दावी विरोध गर्नसक्ने भएकाले यदि उहाँहरु दावी विरोधको प्रक्रियाबाट सफल हुन सक्नुभयो, पास हुनुभयो भने बल्ल उहाँहरु योग्य उम्मेदवार हुनुहुन्छ। जे जति निर्वीरोध भनिएको छ, आयोगले निर्विरोध भनेको छैन।"
'काठमाडौंलाई हिंड्न योग्य सहर बनाउँछु',"काठमाडौं : काठमाडौं महानगरपालिकाको मेयरकी उम्मेदवार सिर्जना सिंहले काठमाडौंलाई हिंड्न योग्य सहर बनाउने बताएकी छिन्। राजधानीमा संकल्प प्रस्ताव प्रस्तुत गर्दै सिंहले काठमाडौंलाई सहज रुपमा हिँड्न योग्य बनाउने बताएकी हुन्। उनले भनिन्, काठमाडौंलाई हिंड्न योग्य सहर बनाउँछु। सबैलाई सहज रुपमा हिंड्न योग्य बनाउँछु। सडक जाम मुक्त बनाउन पहल गर्छु। कहिले पनि खाल्डा खुल्डी हुन दिन्नँ। सिंहले आफ्नो पहिलो प्राथमिकता सुशासन रहेको बताइन्। उनले भनिन्, शुसासनमा जोड दिन्छु। महानगरभित्र भ्रष्टाचारमुक्त सेवा दिन्छु। उनले आफ्नो विशेष ध्यान महिलामा हुने बताइन्। 'उहाँहरुको आर्थिक, सामाजिक स्थिति बुझेको छु। विपन्न वर्गका महिला दिदी बहिनीको श्रमको सम्मान गर्दै विशेष राहत प्याकेज ल्याउँछु, सिंहले भनिन्। उनले काठमाडौं रातीको समयमा पनि झिलिमिली बनाइने बताइन्। सिर्जना सिंहका सात स को संकल्प नाम दिइएको पत्रमा सेवा सुशासन, स्वास्थ्य, शिक्षा तथा सामाजिक सुरक्षा, स्वच्छ र सफा सहर दिगो पर्यावरण, सहरी सुरक्षा, संस्कृति, सम्पदा र सभ्यता, सबल र समावेशी पूर्वाधार तथा स्वावलम्बी महिला, सबल युवा, सिर्जनाशील महानगरवासी जस्ता सातवटा प्रतिबद्धता छन्।"
गठबन्धनलाई धक्का : 'एस'का मकवानपुर जिल्ला अध्यक्षको राजीनामा,"हेटौंडा : स्थानीय तहको निर्वाचन मिति नजिकिएसँगै दलहरुमा गुट, फुट र विद्रोहको चर्चा चलिरहँदा मकवानपुरबाट एक पार्टीका अध्यक्षले राजीनामा दिएका छन्। नेकपा (एकीकृत समाजवादी), मकवानपुरका अध्यक्ष श्रीधर पोखरेलले राजीनामा दिएका हुन्। अध्यक्ष पोखरेलसहित जिल्ला सचिवालय सदस्य उत्तम न्यौपाने, बिरेन्द्र डिसी र अरु पालिका स्तरका नेताहरुले समेत पार्टी परित्याग गरेका छन्। अध्यक्ष पोख्रेल र जिल्ला सचिवालय सदस्य उत्तम न्यौपाने, बिरेन्द्र डिसीसहित तीन दर्जन नेताहरुले बुधबार पार्टी परित्याग गरेका हुन्। एक विज्ञप्ति जारी गर्दै पार्टी त्याग गरेको जानकारी गराएका अध्यक्ष पोखरेलले अहिले तत्काल अरु पार्टीमा नजाने र स्वतन्त्र रहने समेत घोषणा गरेका छन्। पोखरेलले स्थानीय तह निर्वाचनमा भएको गठबन्धन र टिकट वितरणको विषयमा पार्टीले चालेको कदम चित्त नबुझेको हुँदा उक्त कदमको विरोध गर्दै पार्टी परित्यागको घोषणा गरेका हुन्। बुधबार हेटौंडामा पत्रकार सम्मेलन गरी उनले पार्टी परित्याग गरेको घोषणा गरेका थिए। पार्टी परित्यागको जानकारी सहित लेखिएको विज्ञप्तिमा भनिएको छ, गठबन्धनको नाममा जे जसरी अँध्यारो कोठामा बसेर षड्यन्त्र भयो, एउटा निर्वाचित निकायलाई भोलि भ्रष्टाचारको अखडा बनाउने नियतप्रति असहमति जनाउँदै यसको विरोधसहित पार्टी परित्याग गरेको छु। ८ महिना आगाडि एमालेबाट भएको बिद्रोह केवल कसैको कुण्ठा र केही व्यक्तिको छिट्टै अवसर प्राप्तिको महत्वकांक्षा, पद प्रतिको चरम इच्छा र सोच मात्र नरहोस् भन्ने आफ्नो इच्छा रहेको पनि विज्ञप्तिमा उल्लेख छ। हाल निर्माण भएको गठबन्धनले पार्टी निर्माण गर्न नसक्ने अध्यक्ष पोखरेलको ठहर छ। निर्वाचन पश्चात् देशव्यापी रुपमा पार्टी कमजोर हुने हुँदा नेपालको कम्युनिष्ट आन्दोलन समेत क्षतविक्षत हुने दाबी गर्दै उनले पार्टीबाट अलग भएको जानकारी गराएका हुन्। सचिवालय सदस्य वीरेन्द्र डीसीले पनि मनहरी, राक्सीराङ र कैलाशमा पार्टीले गठबन्धन गर्न असफल भएको भन्दै पार्टी त्यागेको बताए। परिचित र संगठन निर्माणको काममा लागेकाहरुलाई बाइपास गरिएको भन्दै पार्टी परित्याग गरेको उनले बताए। पोखरेल र डीसी नेकपा एमाले विभाजन भएपछि नेकपा (एस)मा आबद्ध भएका थिए। विज्ञप्तिमा जे भनिएपनि स्थानीय तह निर्वाचनमा पार्टीबाट टिकट नपाएकोले पार्टी त्याग गरेको हुनसक्ने आशंका गरिएको छ। अध्यक्ष पोखरेल हेटौंडा उपमहानगरपालिकाको मेयर पदका आकांक्षी थिए, भने डिसीले पनि पार्टीमा आकर्षक अवसर पाउने आश गरेका थिए। टिकट बाँडफाँट र इच्छाएको पदमा अरुको उम्मेदवारी दर्तासँगै उनीहरु पार्टीबाट अलग हुने चर्चा चलेको थियो। दुबैले तत्काल कुनै पनि पार्टीमा नजाने समेत बताएका छन्।"
चुनावले चर्कियो विप्लवको पार्टी,"काठमाडौं : नेत्रविक्रम चन्द (विप्लव) नेतृत्वको नेकपामा विवाद चुलिएको छ। दुई प्रभावशाली नेतालाई कारबाही गरेसँगै पार्टीभित्रको विवाद सतहमा आएको हो। फुटपरस्त एवं अराजक गतिविधि गरेको आरोप लगाउँदै बुधबार सचिवालय सदस्य हेमन्तप्रकाश ओली (सुदर्शन) र धर्मेन्द्र बास्तोला (कञ्चन) लाई पद मुक्त गरेपछि पार्टी नै फुटको संघरमा पुगेको छ। बास्तोला र ओलीले पार्टीद्वारा स्थानीय चुनावमा पठाएका उम्मेदवारलाई सहयोग गर्नुको साटो चुनावबाट फिर्ता नभए कारबाही गर्ने जस्ता काम गरेकाले उनीहरूलाई कारबाही गर्नुपरेको महासचिव विप्लवद्वारा निकालिएको विज्ञप्तिमा उल्लेख छ। बास्तोला र ओली पक्षले विज्ञप्ति निकाल्दै पार्टीका नाममा उम्मेदवारी नदिन र दिएको भए फिर्ता गर्न चेतावनी दिएको थियो। महासचिव विप्लव र प्रवक्ता खड्गबहादुर विश्वकर्मा प्रकाण्ड पक्ष चुनावको पक्षमा र बास्तोला र ओली विपक्षमा छन्। यी लगायतका विषयले पार्टीभित्र लामो समयदेखि उनीहरूबीच खटपट भइरहेको स्रोतले बताएको छ। यता महासचिव विप्लवले कारबाही गर्नुमा निर्वाचनभन्दा अन्य कारण पनि रहेको जनाएका छन्। आर्थिक र संगठानिक विषय पनि जोडिएको छ। उनीहरूले अहिले आएर चुनावको विषय देखाएर पार्टी संसद्वादमा फसेको तर्क गर्नु गलत र नियोजित प्रचार मात्रै हो, विप्लवले भने। गत चैत ८ गते राति नेता ओली पक्राउ पर्नुको कारण पनि फरक रहेको महासचिवले खुलाएका छन्। पार्टीको सुझाव र नीतिविपरीत कार्य गरेकाले उनी पक्राउ परेको उनले बताए। ओलीले गत असोज र कात्तिकमा रुकुम, दाङ र जाजरकोटमा भएको प्रशिक्षणमा चुनाव कार्यनैतिक विषय भएकाले उपयोग गर्न सकिने तर्क राखेका थिए। कार्यनैतिकको विषय बनाएर उपयोग गर्न सकिने भन्ने विषयमा जिल्लाका नेता र कार्यकर्ताबीच प्रश्न पनि उठेको थियो। पार्टीको जिम्मेवारी र कार्यनीतिका विषयमा महासचिवले बास्तोलासहितको छलफल नै चलाएका थिए। केही विषयमा उनीहरूबीच विवाद भयो। बास्तोलाले नौ पूर्ण बैठकदेखि नै कार्यनीतिक रूपले चुनावमा स्वतन्त्र उम्मेदवार पठाउन सकिने बताएका थिए। यो विषयमा विप्लव र बास्तोलाबीच कुरा मिलेन। चुनाव र राष्ट्रपति संसद्वादी नहुने तर्क बास्तोलाले राखे। पार्टीले कार्यनीतिका रूपमा चुनावलाई पार्टी दर्ता गरेर उपयोग नगर्र्ने तर एमसीसी तथा राष्ट्रघात विरोधी प्रतिनिधिलाई सहभागी बनाउने र सहयोग गर्ने बास्तोलाको प्रस्ताव थियो। यस्तो प्रस्ताव गर्नुनै पार्टीको हितविपरीत रहेको विप्लवको तर्क थियो। जब कुनै नेताले आफ्ना राजनीतिक दृष्टिकोण र व्यावहारिक गतिविधि पार्टीका वैचारिक, आर्थिक, राजनीतिक एवं संगठनात्मक मान्यताभन्दा उल्टो गर्दै जान्छ। उसले औपचारिक घोषणा नगरे पनि सारतः पार्टी सम्बन्धबाट स्वतन्त्र भइसकेको हुन्छ, विप्लवले विज्ञप्तिमा भनेका छन्। उनीहरूले अलग केन्द्रका रूपमा नै वक्तव्य निकालेको पनि विप्लवको भनाइ छ। ओली र बास्तोलाले मच्चाएको बितन्डाको विषयमा पार्टी सचिवालयमा छलफल पनि भएको विप्लव पक्षको दाबी छ। विभिन्न बैठक भेला गर्दै उनीहरू हिँडेकाले पार्टी विधानअनुसार दुवैलाई अनिश्चित समयका लागि जिम्मेवारीबाट मुक्त गरिएको विप्लवको विज्ञप्तिमा छ। कारबाहीमा परेका सचिवालय सदस्य बास्तोलाले बिहीबार आफू पक्षका नेताहरूको बैठक बोलाएर आवश्यक निर्णय गरिने बताएका छन्। उनले पार्टी निर्णयविपरीत चुनावमा गएकाले नै आफूले फिर्ता हुन नसक्ने भनेको स्पष्ट पारे। उहाँहरू केन्द्रीय कमिटीको निर्णयविपरीत चुनावमा गएकाले मैले विज्ञप्ति निकालेको हुँ, उनले भने, जनतालाई क्लियर गर्न विज्ञप्ति निकाले। तर, विप्लवले छलफलै नगरी कारबाही गर्नुभयो। गत चैत ४ देखि १४ गतेसम्म कपिलवस्तु भएको बैठकमा बास्तोला र ओली पक्षको कार्यनीति पास भएको थियो। उनले पार्टीमा आफ्नो पक्षको विचारको बहुमत रहेको बताएका छन्। हामीसँग पार्टीमा विचारको बहुमत छ, बास्तोलाले भने, कपिलवस्तु बैठकमा हाम्रो कार्यनीति पास भयो, विप्लवको फेल भयो। त्यहाँबाट हाम्रो खेदो सुरु भयो। पार्टीभित्रको विवादकाबीच विप्लव नेतृत्वको नेकपा पनि स्थानीय तहको निर्वाचनमा सहभागी छ। विगतमा निर्वाचन बहिस्कार गर्दै आएको यो पार्टीले कालिकोट, रोल्पा, कपिलवस्तु, गुल्मी, पाल्पा, गोरखा, सर्लाही, उदयपुर, झापा, मनाङ, कास्की, रुकुम, दाङ, प्यूठान, सल्यान, मकवानपुर, चितवन, नुवाकोट, दोलखा, काठमाडौं, ललितपुर, हुम्ला, जुम्ला, कञ्चनपुर र कैलालीलगायतका जिल्लामा उम्मेदवारी दर्ता गराएको छ। स्वतन्त्र हैसियतमा उम्मेदवारी दिएको छ। पार्टी प्रवक्ता खड्गबहादुर विश्वकर्माको गृहजिल्ला कोलिकोटका ९ वटै स्थानीय तहमा उम्मेदवारी दिएको छ। रोल्पाका थवाङसहित ६ वटा स्थानीय तहमा स्वतन्त्र हैसियतमा उम्मेदवारी दर्ता गराएका छन्। पार्टीका केन्द्रीयस्तरका नेता उम्मेदवार भएका छन्। केन्द्रीय सदस्यहरू चूडामणि वली, भेषराज भुसाल, एटम बीसी र धीरेन्द्राकुमारी उपाध्याय लगायतको उम्मेदवारी परेको छ। कालिकोटको रास्कोट नगरपालिकाको प्रमुखमा केन्द्रीय सदस्य धीरेन्द्राकुमारी उपाध्याय भृकुटी, नरहरीनाथ गाउँपालिकाबाट केन्द्रीय सदस्य एटम बीसी उम्मेदवार भएका छन्। केन्द्रीय सदस्य चिरण पुनका अनुसार रोल्पाको गंगादेव गाउँपाकिलाबाट केन्द्रीय सदस्य नेता चूडामणि वलीले उम्मेदवारी दिएका छन्। कपिलवस्तुको शिवराज नगरपालिकाको प्रमुखमा पार्टीका केन्द्रीय सदस्य भुसालले उम्मेदवारी दर्ता गराएका छन्। त्यस्तै कम्युनिष्ट पार्टीको उद्गम स्थल रोल्पाको थबाङमा अमित घर्तीमगरले अध्यक्षमा उम्मेदवारी दिएका छन्। पूर्ण संख्यात्मक विवरण भने आइनसकेको पार्टीको केन्द्रीय कार्यालयले जनाएको छ।"
साथीको उम्मेदवारी नै मेरो उम्मेदवारी भन्ने उच्चतम भावना राखौं : देउवा,"काठमाडौं : नेपाली कांग्रेसका सभापति शेरबहादुर देउवाले पार्टीको विजयका लागि साथीको उम्मेदवारी नै मेरो उम्मेदवारी भएको बुझेर अगाडि बढ्न अपील गरेका छन्। कांग्रेसभित्र टिकट वितरणमा भएको असन्तुष्टि बाहिर आउन थालेपछि बिहीबार विज्ञप्ति जारी गर्दै देउवाले त्याग, एकता र समर्पणका लागि पार्टीलाई सफल बनाउन अपिल गरेका हुन्। एउटा योग्य साथी एउटा पदमा उम्मेदवार बन्दै गर्दा अर्को उत्तिकै योग्य साथीले त्यो अवसर नपाइरहेको स्थिति प्रति म जानकार छु। विज्ञप्तिमा भनिएको छ, तर पार्टीको विजयका लागि साथीको उम्मेदवारीनै मेरो उम्मेदवारी भन्ने उच्चतम भावना राख्न र नेपाली कांग्रेसको एकल उम्मेदवारी भएको तह होस् या सत्ता गठवन्धनका दलहरूसंग तालमेल भएको तह, त्यहाँको विजय अभियानलाई त्याग, एकता र समर्पणका साथ सफल बनाउन म अपिल गर्दछु। बुधबार कांग्रेसका नेता डाशेखर कोइरालाले टिकट वितरणमा आर्थिक चलखेल र अनियमितता भएको बताएका थिए। टिकट वितरणमा आर्थिक चलखेल र अनियमितता भयो भन्ने कुराहरु पनि यतिखेर सार्वजनिक भइरहेका छन र त्यसको पीडा इमान्दार र निष्ठावान कार्यकर्ताहरु भोग्दैछन। देउवालाई लक्षित गर्दै कोइरालाले भने, सबैभन्दा दुःखको कुरा त आफुसँग असहमत भएकै कारण कैयन साथीहरुको राजनीतिक जीवन समाप्त पार्ने योजनाबद्ध प्रयत्नहरु भएका छन। कैयन साथीहरुलाई राज्य र पार्टी संयन्त्रको दुरुपयोग गरी अनेकन जालझेल मुद्दामा फसाएर तिनको राजनीतिक हत्या गर्ने षडयन्त्र पनि भएका छन। पार्टीभित्र रहेका यस्ता गलत कार्यहरु तत्काल अन्त्य हुनुपर्छ। प्रधानमन्त्री समेत रहेका देउवाले देशभर नै स्थानीय अवस्था अनुसार चुनावी तालमेल गर्ने र संविधान विरोधी तथा लोकतन्त्र विरोधी प्रवृत्तिलाई निर्वाचनको माध्यमबाट परास्त गरी स्थानीय तहका निकायसम्म लोकतान्त्रिक र परिवर्तनकारी पक्षका उम्मेदवारहरूलाई निर्वाचित गर्नु अहिलेको आवश्यकता भएको बताएका छन्। उनले गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुन आग्रह गरेका हुन्। उनले देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध वागी उम्मेदवारी दर्ता गराएकालाई फिर्ता गराउन अनुरोधसमेत गरेका छन्।"
"मोरङका उम्मेदवार, अपराधदेखि सार्वजनिक पद धारणसम्म",विराटनगर : स्थानीय तह निर्वाचनमा विभिन्न पदका लागि विगतका अपराधिक घटनामा संलग्नहरुले पनि मोरङमा उम्मेदवारी दिएका छन्। अपराधिक घटनामा संलग्न रहेकादेखि सार्वजनिक हिसाबमा लाभको पद धारण गरेका ९ जना उम्मेदवारविरुद्ध उजुरी परेको मुख्य निर्वाचन अधिकृतको कार्यालयले जनाएको छ। विराटनगर महानगरपालिकामा नेकपा (एमाले)बाट उपमेयर पदका लागि उम्मेदवारी दिएकी ४३ वर्षीया शिल्पा कार्की कोसी अस्पताल विकास समितिकी सदस्यमा बहाल रहेको भन्दै उजुरी परेको छ। गठबन्धनबाट उपमेयरका उम्मेदवार बनेका अमेरन्द्र यादवले कार्कीविरुद्ध उजुरी दिएका हुन्। त्यस्तै केराबारी गाउँपालिका८ मा एमालेबाट उम्मेदवारी दिएका ५७ वर्षीय टीकाराम चापागाईं काठ चोरी तस्करीमा संलग्न रहेको भनेर उजुरी परेको छ। सोही वडाको सदस्य पदका लागि मनोनयन दर्ता गराएका २७ वर्षीय दिलबहादुर राईविरुद्ध वन्यजन्तु चोरी सिकारी गर्न हतियार लिएर वन क्षेत्रमा प्रवेश गरेको मुद्दा रहेको भन्दै उजुरी परेको छ। दलित महिला सदस्यमा एमालेबाटै उम्मेदवारी दिएकी ३७ वर्षीया सन्तोषी सार्कीले आमजुंगी सामुदायिक वन उपभोक्ता समितिको कोषाध्यक्षबाट हालसम्म राजीनामा नदिएको पाइएको छ। एमालेबाट महिला सदस्यमा उम्मेदवारी दिएकी केराबारी गाउँपालिका१ की ४७ वर्षीया पवित्रा लिम्बू गाउँपालिकाको महिला स्वयंसेविकाको जिम्मेवारीमा बहाल रहेको भनेर उजुरी परेको छ। रंगेली नगरपालिका८ मा नेपाली कांग्रेसका तर्फबाट वडा सदस्यमा उम्मेदवारी दिएका भीमकिशोर मल्ल ठकुरीविरुद्ध पनि उजुरी परेको छ। रंगेली नगरपालिकामा उनको नाममा बेरुजु देखिएको छ। विराटनगर महानगरपालिका८ की ४१ वर्षीया गीत मुखियाले दलित महिला सदस्य पदका लागि सिके राउत नेतृत्वको जनमत पार्टीबाट उम्मेदवारी दिएकी थिइन्। मुखिया जाति दलितभित्र नपर्ने भनेर उनीविरुद्ध उजुरी परेको छ। सोही वडामा कांग्रेसबाट दलित महिला सदस्यका लागि उम्मेदवारी दिएकी ३६ वर्षीय शशिता सहनीविरुद्ध पनि उजुरी परेको छ। सहनी दलितभित्र नपर्ने दाबी उजुरीमा गरिएको छ। विराटनगर१३ मा एमालेबाट महिला सदस्य पदमा उम्मेदवारी दिएकी ५० वर्षीया गौरीकुमारी वैश्यविरुद्ध पनि उजुरी परेको छ। वैश्यले अदालतले तोकेको दण्ड जरिवाना नबुझाएको भनेर उजुरी परेको हो। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले उजुरीमाथि जाँचबुझ भइरहेको बताए। उजुरी परेका उम्मेदवारलाई सफाईको मौका दिएर आज (बिहीबार) साँझ ५ बजेसम्ममा उनीहरुको उम्मेदवारीको विषयमा निर्णय गरिने उनको भनाइ छ।
भोट माग्दै ८२ वर्षीया उम्मेदवार कालीमाया गुरुङ,"गोरखा : धार्चे गाउँपालिका ७ लापुबेशीकी ८२ वर्षीया कालीमाया गुरुङलाई अहिले घरदैलो गर्न भ्याइनभ्याइ छ। बिहान सातबजे घरबाट निस्केकी उनी १० बजेतिर घरमा आइपुग्छिन् । खाना पकाइ, खाइवरी फेरि १२ बजे घरदैलोमा निस्कन्छु । दिनभर दाजुभाइ, दिदीबैनीसित भेटघाट गरेर साँझ ६ बजेतिर मात्र घर फर्किन्छु, उनी भन्छिन् । उमेरले आठ दशक काट्दा पनि उनको जोश, जाँगरमा कुनै थकान र शिथिलता छैन । आसन्न निर्वाचनमा महिला सदस्य पदमा उनले उम्मेद्वारी दर्ता गराएकी हुन् । जनप्रतिनिका लागि उम्मदे्वारी दिने उनी जिल्लाकै जेष्ठ नागरिक हुन् । पञ्चायतकालदेखि नै कांग्रेसको राजनीतिमा लागेकी उनलाई जीवनमा एकफेर जनप्रतिनिधि हुने ठूलो धोको छ । मैले पन्चायत कालदेखि राजनीति सुरु गरेको हो, उनी भन्छिन्, पार्टीको धेरै कार्यक्रमहरुमा सहभागी भएँ । समाजसेवाको काममा पनि धेरै हिँडियो । अहिलेसम्म कुनै पदमा दावी गरेको थिइनँ । अव बुढेसकाल भयो, त्यसैले एउटा वडा सदस्य हुने धोको छ । २०७४ को निर्वाचनमा पनि उनलाई महिला सदस्य बन्ने अफर थियो, तर इन्कार गरेकी थिइन् । तर डाँडामाथिको जून, अर्को पटक के हो, के हो भनेर यसपालिचाहिँ चुनावमा उठेको छु । सबैले भोट दिन्छु भनेका छन् । जित्छु, उनले भनिन्, पार्टीले पनि लापुवेशीमा भोट माग्ने जिम्मा दिएको छ । लापु गाउँमा उनीहरु नै हिँड्छन्, म वेशीमा हिँड्छु । महिला सदस्यमा धार्चे गाउँपालिकाकी महिला संघकी अध्यक्ष सिर्जना गुरुङ र क्षेत्रीय प्रतिनिधि कान्छी गुरुङले पनि आकांक्षा राखेका थिए तर कालीमायाको तीब्र इच्छाका सामु उनीहरु ब्याक भए। २०२४ सालमा काशिगाउँको डाँडाबाट सुख्खा पहिरो झरेर बूढीगण्डकी थुनियो । बाढी पिडितलाई सम्बोधन गर्न गिरिजा माछाखोला आएका थिए । उनैको भाषणबाट कालीमाया झन् धेरै प्रभावित भएर राजनीतिकमा सक्रिय बनेको सम्झन्छिन् । उनले कांग्रेसका नेता गिरिजाप्रसाद कोइराला, निवर्तमान जिल्ला सभापति हरि घले, धार्चे गाउँपालिका अध्यक्ष सन्तोष गुरुङसँग निकत्तम सम्बन्ध रहेको उनी बताउँछिन् । आगामि निर्वाचनमा आफ्नो जितका सम्भावना प्रवल रहेको बताउँदै आफूलाई भोट हालिदिन घरघरमा भोट माग्दै हिंडिरहेको उनले बताइन् । चुनावमा जित हासिल गरे जनताको दु:ख सुखमा सधैं सहयोग गर्ने उनले प्रतिबद्धता जनाइन् ।"
दाङमा एक सय बढी पुराना नेता तथा कार्यकर्ताले छाडे कांग्रेस,"दाङ : नेपाली कांग्रेसका पुराना नेता कार्यकर्ताले पार्टी छोडेको घोषणा गरेका छ्न्। दाङको तुलसीपुर उपमहानगरपालिका भित्रका एक सय बढी नेता कार्यकर्ताले कांग्रेस छोडेको अताएका हुन्। तुलसीपुरका उद्योगपति डिल्लीबहादुर बस्नेतसहित एक सय बढी नेता तथा कार्यकर्ताले कांग्रेस पार्टी परित्याग गरेका छन्। बस्नेतको नेतृत्वमा बसेको एक सय बढी नेता तथा कार्यकर्ताहरुको भेलाले पार्टी छोड्ने भन्दै सामूहिक निर्णय गरेको हो। पार्टीले आफूहरु माथि ठूलो अन्याय र अपमान गरेको भन्दै पार्टीको कृयाशील सदस्यसमेत नहरने गरी पार्टी छोडेको उद्योगपति बस्नेतले बताए। पार्टी परित्याग गर्नेको संख्या अझै बढ्ने उनले बताए। 'सयौं नेता तथा कार्यकर्ताको गुनासोलाई जिल्ला, क्षेत्र र केन्द्रलेसमेत सुनेन्। बारम्बार पाखा लगाउने काम भएको हुँदा अपेहेलित भएर पार्टीमा बस्न मन लागेन पार्टी छोड्यौं, उनले भने।"
स्थानीय तहमा अपाङ्गता भएका व्यक्तिको समान सहभागितामा जोड,"काठमाडौं : राज्यका रहेक संरचनामा अपाङ्गता भएका व्यक्तिको समान सहभागितालाई व्यवहारिक रुपमै कार्यान्वयन गर्नुपर्ने माग गरिएको छ । राष्ट्रिय अपाङ्ग महासङ्घ नेपालले आयोजना गरेको अपाङ्गता सम्बन्धी तथ्याङ्क प्रोटोकलको अध्यया प्रतिवेदनको तथ्य सार्वजनीकरण कार्यक्रममा अपाङ्गता अधिकारकर्मीहरुले स्थानीय तह, प्रदेश र सङ्घलगायत नीति निर्माण तहमा अपाङ्गता भएका व्यक्तिको समान सहभागिता हुनुपर्ने माग गरेका हुन्। अधिकर्मीहरुले राजनीतिक दल र दलका नेताहरुले आगामी ३० गते हुने स्थानीय तहको निर्वाचनमा उम्मेदवारीको लागि अपाङ्गता भएका व्यक्तिलाई टिकट नदिएको भन्दै गुनासो गरेका थिए । अपांगता भएका व्यक्तिलाई राजनीतिक दलले विस्वास नगर्ने, अवसर नदिने जस्ता गलत व्यवहार गरेको बताए। चुनावका घोषणापत्रमा राम्रा कुरा लेखिए पनि नेतृत्वको जिम्मेवारी दिने विषयमा दलहरुको नियत राम्रो नदेखिएको जनाएका थिए । महासङ्घका महासचिव राजु बस्नेतले २०७४ सालको स्थानीय तहको निर्वाचनमा देशैभरबाट २७ जना अपाङ्गता भएका व्यक्ति उम्मेदवार भए पनि यस पटक पार्टीहरुले बेवास्ता गरेको भन्दै गुनासो गरे । अघिल्लो चुनावमा २७ जना उम्मेदवारमध्ये २१ जना निर्वाचित भएको महासङ्घको भनाइ छ । अधिकारकर्मी डा विरेन्द्र राज पोखरेलले अपाङ्गता भएका व्यक्तिबारे संवैधानिक अधिकार कार्यान्वयनका लागि अपाङ्गता भएका व्यक्तिहरुको खण्डिकृत तथ्याङ्क स्थापित गर्नका लागि निर्वाचन आयोग लाग्नुपर्नेमा जोड दिएका थिए । नेपालको सङ्घीय, प्रादेशिक र स्थानीय तहमा रहेको तथ्याङ्कीय जीजवन चक्रमा राष्ट्र निर्माण प्रक्रिया र विकास योजनाको एक हिस्साका रुपमा अपाङ्गता भएका व्यक्तिहरुको अभिलेख स्थापना गर्ने आवश्यकतालाई अवमूल्यन गरिएको उनले बताए।अपाङ्ता अधिकारकर्मीहरुले अपाङ्ता भएका व्यक्तिको लागि काम गर्न प्रदेश सरकार र स्थानीय तहको क्षमता विकास गर्नुपर्छ र कानुनमा भएका व्यवस्थाहरूलाई हरेक मन्त्रालयले आफ्ना वार्षिक कार्यक्रम र नीतिहरूमा बजेट सहित समेट्नुपर्ने र हरेक पालिकामा अपाङ्गता भएका व्यक्ति सही तथ्याङ्क राख्ने व्यवस्था र प्रणालीमा एकरूपता ल्याउनुपर्नमा समेत माग गर्दै आएका छन्। युनिसेफद्वारा प्रकाशित एक प्रतिवेदन अनुसार अनुसार ५ देखि १२ वर्ष उमेरका कुल अपाङ्गता भएका बालबालिकामध्ये ३० प्रतिशत बालबालिकाहरू अझै विद्यालयभन्दा बाहिर छन् । सरकारी प्रतिवेदन अनुसार सरकारले संचालन गरेका ३५,९९३ बाल विकास केन्द्रहरूमा ९,७३,९०० बालबालिका सिकिरहेका छन् तर यिनमा अपाङ्गता भएका बालबालिकाको संख्या भने ३,२७० मात्र छ । स्वास्थ्यको अवस्थालाइ हेर्दा अपाङ्गता भएका व्यक्तिहरूमध्ये ८१४ प्रतिशतको स्वास्थ्य अवस्था अपाङ्गता नभएका व्यक्तिहरूको तुलनामा निकै जोखिमपूर्ण छ । उनीहरूमध्ये झण्डै ६१ प्रतिशत विभिन्न प्रकारका मानसिक स्वास्थ्य सम्बन्धी समस्याको शिकार हुन्छन् ।"
विराटनगर महानगर : प्रतिवद्धता सार्वजनिक गरेर चुनावमा होमियो एमाले,"विराटनगर : आसन्न स्थानीय तह निर्वाचनलाई लक्षित गर्दै विराटनगर महानगरपालिकामा एमालेले चुनावी अभियान तीव्र पारेको छ। उम्मेदवारको मनोनयन सम्पन्न भएसँगै पार्टीका तर्फबाट प्रतिवद्धता सार्वजनिक गर्दै एमाले चुनावमा होमिएको हो। विराटनगरको पाञ्चालीस्थित एमाले मोरङको पार्टी कार्यालयमा पार्टीका स्थायी कमिटी सदस्य तथा प्रदेश १ का इन्चार्ज देवराज घिमिरेले १४ पृष्ठ लामो प्रतिवद्धतापत्र बुधबार सार्वजनिक गरेका थिए। प्रतिवद्धतापत्रअनुसार एमालेले विराटनगरको शिक्षा, स्वास्थ्य, सार्वजनिक यातायात, सडक, खानेपानी, सरसफाई तथा ढल निकास, सुरक्षित आवास र सामाजिक विकासलाई प्राथमिकतामा राखेको छ। वातावरण संरक्षण, पार्क निर्माण, सूचना र सञ्चार, सडक सुरक्षा युवा तथा रोजगारी, खेलकुद तथा शारीरिक सुगठन, शहरी कृषि विकास, उर्जा र औद्योगिक विकास, विज्ञान तथा प्रविधि, लघु उद्योग र बजार विकास, साहित्य, कला, संस्कृति संरक्षण र पर्यटन प्रवद्र्धन, सुशासन र पारदर्शिता, बाह्य सम्बन्ध एमालेको प्राथमिकतमा परेका छन्। एमालेको प्रतिवद्धतापत्रमा हाम्रा जनप्रतिनिधि शासक नभई जनताको सेवक हुन्, उनीहरुले सामाजिक जागरण र विकासका अभियान्ताको रूपमा काम गर्नेछन् भन्ने उल्लेख गरिएको छ। त्यस्तै वृहत गुरुयोजना बनाएर विराटनगरलाई व्यवस्थित, विकसित र वातावरण मैत्री स्मार्ट सिटी बनाउनेदेखि प्रदेश १ को राजधानी विराटनगरमा प्रदेश सरकारका संरचनालाई व्यवस्थित ढंगबाट निर्माणका लागि आवश्यक पहल तथा सहजीकरण गर्ने विषयलाई पनि एमालेले समेटेको छ। घोषणापत्र सार्वजनिक गर्दै घिमिरेले सम्पूर्ण महानगरवासीलाई समृद्ध विराटनगर र सुखी नेपाली बनाउने अभियानमा सरिक हुन आग्रह गरे। एमालेबाट विराटनगरको मेयरको उम्मेदवार रहेका एमाले महानगर कमिटीका अध्यक्ष सागर थापाले विराटनगरको विकास गर्नकै लागि आफू उम्मेदवार भएको र जनताको सेवकको रूपमा काम गर्ने बताए। उनका अनुसार अहिले चुनावी अभियान तीव्र पारिएको छ। पार्टीको महानगर कमिटीले जनता सामु आफ्ना प्रतिवद्धता पनि सार्वजनिक गरिसकेको छ, उनले भने, प्रतिवद्धता र चुनावी एजेण्डा बुझाउन अहिले हामी विशेष अभियानमा छौँ। थापाले पार्टीका तर्फबाट मतदाता भेटघाट, घरदैलो लगायतका कार्यक्रम गरेर सर्वसाधारणलाई एमालेको एजेण्डा प्रष्ट पार्ने काम भइरहेको बताए। उमपेयरकी उम्मेदवार तथा नेकपा एमाले महानगर कमिटी उपाध्यक्ष शिल्पा निराला कार्कीले नेकपा (एमाले)ले चुनाव जित्छ र महानगरको विकास तीव्र रूपमा गर्छ भन्ने बुझेकाहरुले आत्तिएर आफूविरुद्ध उजुरी दिएको बताइन्। कोसी अस्पताल विकास समितिको सदस्यमा बहाल रहेको भनेर कार्कीविरुद्ध गठबन्धनका तर्फबाट उपमेयरका उम्मेदवार अमरेन्द्र यादवले उजुरी दिएका छन्। यसअघि नै सम्बन्धित निकायमा राजीनामा दिइसकेको र आफूसँग प्रमाण रहेको भन्दै कार्कीले निशन्देह एमालेको चुनावी प्रचारमा जुट्न आग्रह गरेकी छन्। अस्पताल समितिको सदस्य रहँदा आफूले कुनै सुविधा भोग नगरेको दाबी गर्दै उनले महानगरको उपमेयरमा निर्वाचित भएपछि पनि सेवाभावका साथ काम गर्ने प्रतिवद्धता जनाएकी छन्। एमालेले आफूलाई जनताको सेवा गर्न उम्मेदवार बनाएको कार्कीको कथन छ। प्रतिवद्धतापत्र सार्वजनिक कार्यक्रममा विराटनगर महानगरपालिकाको १९ वटै वडामा एमालेले उठाएका वडाध्यक्षका तथा सदस्यका उम्मेदवारको परिचय पनि गराइएको थियो। त्यस अवसरमा विराटनगर महानगरको चुनावका लागि दुई हजार एक सय ११ सदस्यीय निर्वाचन परिचालन कमिटी पनि घोषणा गरियो। कमिटीको संयोजकमा एमाले नेता विनोद ढकाल रहेका छन्। कमिटीमा विराटनगरमा उपलब्ध पार्टीका केन्द्रीय सदस्य, प्रदेश कमिटी सदस्य, केन्द्रीय सल्लाहकार कमिटी सदस्य, मोरङ जिल्ला कमिटीका पदाधिकारी तथा सदस्य, महानगर कमिटीका सदस्य र १९ वटै वडा कमिटी तथा कमिटीको मातहातमा रहेको टोल कमिटीका सदस्यहरू निर्वाचन परिचालन कमिटीमा रहेका छन्।"
सारी लिएर आउलान् है !,"काठमाडौं : स्थानीय चुनाव नजिकिँदै गर्दा काठमाडौंको चन्द्रागिरि नगरपालिकाका वडाध्यक्षले सारी वितरण गरेको कुरा सार्वजनिक भएपछि विवाद उत्पनन मात्र भएन कार्यक्रम रोकियो। चुनावका बेलामा कार्यकर्ता बोलाएर जन्मदिन मनाएर भोज खुवाउने, घरमा पूजा लगाएर धेरैलाई डाक्ने र दक्षिणास्वरूप पैसा बाँड्ने, खाजा प्याकिङ वा सरसामान घरघरमा पठाउने, रिचार्ज गरिदिने, सवारीसाधनमा तेल भर्दिने आदि फरक तर आशंका नहुने खालका मतदाता प्रलोभन पार्ने प्रवृत्ति भोट तान्ने माध्यम हुन्। यस्ता खालका गतिविधिबाट टाढा रही निर्वाचन आचारसंहिताको पालन गर्न आयोगले सुझाएको छ। निर्वाचनलाई स्वतन्त्र, निष्पक्ष र विश्वनीय बनाउन निर्वाचन आचारसंहिता नै प्रमुख औजार हो। यसले देखिने कुरालाई नियन्त्रण गरे पनि कहीँकतै नदेखिने र चालाखीपूर्ण कुराको नियन्त्रणमा चुकेको देखिन्छ। कानुनको आँखा छल्ने गरी हुने यस्ता प्रवृत्ति रोक्न र आचारसंहिता पालना गराउन ठूलै चुनौती रहेको बताउँछन्, निर्वाचन आयोगका प्रमुख आयुक्त दिनेश थपलिया। आयोगको अर्को चुनौती सुरक्षा र सामाजिक सञ्जालको प्रयोग पनि हो। त्यसैले यसको प्रयोग गर्दा आचारसंहिताविपरीत हुने गतिविधि नगर्न सबैलाई आग्रहसमेत गरेको छ। निर्वाचन आचारसंहिता जारी गरेका छौं। देखिने कुरालाई यसले नियन्त्रण गर्न सक्छ। तर, नदेखिने धेरै कुरा हुन्छन्, उदाहारण दिँदै थपलिया भन्छन्, क भन्ने उम्मेदवारले सत्यनाराणको पूजा लगायो। मतदाता बोलाएर खाममा पैसा राखेर बाँड्छ। रोकौं, संस्कार विरोधी भए जस्तो हुन्छ। जीवनभर उसले ५ रुपैयाँ पनि दान गर्दैन तर जन्मदिन मनाउने नाममा ठूलो कार्यक्रम गरेर पार्टी मनाउँछ। उसले यस्तो गर्न सक्छ। उनका अनुसार यस्तैखाले धार्मिक, साँस्कृतिक, सामाजिक मान्यताको आडमा नदेखिने किसिमले प्रचारप्रसार गर्छन्। सबै ठाउँको घरघरमा आयोग आयोग र प्रहरी जान नसक्ने भएकाले नदेखिने तर प्रभाव पार्ने खालका क्रियाकलपालाई नियन्त्रणमा लिने चुनौती रहेको उनको भनाइ छ। उनले भने, हामी आचारसंहिता बनाउँछौं। तर, त्यसमा नभएको र नदेखिने तरिकाबाट उल्लघन गर्ने प्रवृत्ति बढदै गएको छ। मौन अवधिमा विभिन्न खाले चलखेल हुने प्रवृत्ति रोक्नुपर्छ। वैशाख २७ गतेदेखि ३० गतेसम्मको मौन अवधिको समय पनि आयोगका लागि चुनौतीपूर्ण रहेको उनको भनाइ छ। त्यस्तै, राजनीतिक दलहरूमा अटेरिपन बढेर गएको बताउँछन्, पूर्वनिर्वाचन आयुक्त भोजराज पोख्रेल। कानुनले तोकिएको प्रक्रिया पद्धतिलाई नमान्ने आफूले जे गरे पनि हुन्छ भन्ने मिचाहा प्रवृत्ति बढ्दै गएको उनको बुझाइ छ। उनी भन्छन्, यसलाई नियन्त्रण गर्न हामीसँग कानुन प्रक्रिया आचारसंहिता छ। तर, त्यसअनुसार उनीहरूले त्यसलाई मनन गर्न सक्ने हैसियतको कारबाही गर्न राष्ट्रिय क्षमता कम भयो। त्यसको फाइदा दलहरूले उठाएका छन्। त्यस्तै, आचारसंहिता कुनै कानुन नभई सबै राजनीतिक पार्टीका हरेकले सहमति जनाएर चुनावमा हामीले आचारसंहिता पालन गर्छौं भनेर जनाएको प्रतिबद्धता भएको बताउँछिन्, पूर्वनिर्वाचन आयुक्त इला शर्मा। यो राजनीतिक दलले गरेको प्रतिबद्धता हो। जुन सबैमा लागू हुन्छ। सबै ठाउँमा आयोग पुग्न सक्दैन। त्यसैले यसलाई हामी मोरल डकुमेन्ट भन्छौं। त्यसैले यसको पालना भएनभएको वाच गर्ने जिम्मा नागरिकको पनि हो। सबैले इमान्दारपूर्वक चुनावमा गए विस्तारै आचारसंहिता नचाहिने अवस्था आउने उनको भनाइ छ। आचारसंहिता पालनामा आयोगले विशेष पहल गर्ने र पार्टीहरू स्वयं जिम्मेवार हुन जरुरी भएको बताउँछिन्, अधिवक्ता रक्षा बस्याल। भन्छिन्, आचारसंहिता शासन सत्ता चलाउन आउनेले नै मानेनन् भने कस्ले मान्ने ? यसको उल्लंघन गर्ने जुनसुकै पार्टीले कानुनबमोजिम त्यसले सजाय पाउनुपर्छ। त्यस्तै, आयोगले कडाइका साथ प्रभावकारी अनुगमन र निगरानी गर्न जरुरी रहेको बताउँछन्, अधिवक्ता दिनेश त्रिपाठी। नागरिक समाज, आमनागरिक मतदाताले पनि आचारसंहिता उल्लंघन भएको पैसा बाँडेको वा अन्य कुनै क्रियाकलाप देखेमा उजुरी गर्नुपर्छ, उनी भन्छन्, आयोगले पनि आएका उजुरीमाथि तत्काल कडाइका साथ सचेत गराउने र गम्भीर उल्लंघन भएको अवस्थामा उम्मेदवारी रद्धलगायतको कारबाही हुनुपर्छ। निर्वाचनको स्वच्छता कायम राख्न नागरिक समाज मतदाता निर्वाचन आयोगसँगै राजनीतिक दलसचेत नरहेसम्म निर्वाचनले आफ्नो विश्वनीयता वा शुद्धता कायम नगर्ने उनको बुझाइ छ। नागरिक समाजका अगुवा श्याम श्रेष्ठ नेपाल, भारत, बंगलादेश र पाकिस्तानका दल वा नेताहरूको प्रवृत्ति जसरी भए पनि आफ्नो स्वार्थ पूरा गर्नकै लागि राजनीति गरेको जस्तो देखिएको बताउँछन्। सकभर कहाँकहाँ बाट प्वाल पारेर उल्लंघन गर्ने भन्ने सोच दक्षिण एसियाकै समस्या हो।"
अरूसँगको तालमेल टुटाउँदै गठबन्धन,"काठमाडौं : पाँच दलीय सत्ता गठबन्धनले स्थानीय तहमा गठबन्धनभित्र भागबन्डा नमिल्दा तल्ला कमिटीले कतिपय स्थानमा एमालेसँग चुनावी तालमेल गरेका छन्। बालुवाटारमा बुधबार बसेको गठबन्धनको बैठकले केन्द्रबाट गठबन्धनबाहेकका दलसँगको तालमेल अविलम्ब खारेज गर्ने निर्णय गरेको छ। यद्यपि, उम्मेदवारी दर्ता भने सबै ठाउँमा भइसकेको छ। तैपनि तालमेल नभएका ठाउँमा बुधबारै छलफल गरी समझदारीको वातावरण बनाउन गठबन्धनले निर्देशनसमेत दिएको छ। शीर्ष नेताहरूले गठबन्धन दलबाहेक अन्य दलसँग तालमेल गरेको भए तत्काल खारेज गर्न निर्देशन दिएको हो। निर्देशनपत्रमा गठबन्धनका दलहरूका बीचमा सिट बाँडफाँटको समझदारी हुन नसकेका पालिका तथा तिनका वडाहरूमा समेत आजै स्थानीय र प्रदेश संयन्त्रले समझदारीका लागि आवश्यक कार्य गर्ने र त्यसका निमित्त स्थानीय, जिल्ला र प्रदेश संयन्त्रले केन्द्रीय संयन्त्रसँग आवश्यक परामर्श र सहयोग लिन, गठबन्धनले निर्देशन गरेको छ। सो बैठकमा कांग्रेसका सभापति एवं प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल, एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादव र राष्ट्रिय जनमोर्चाकी उपाध्यक्ष दुर्गा पौडेलले संयुक्त हस्ताक्षरमा विज्ञप्ति जारी गर्दै यस्तो निर्देशन गरेका हुन्। गठबन्धनभित्रका दलहरूले गठबन्धनबाहेकका दलसँग तालमेल नगर्ने र तालमेल गरेको ठाउँमा अविलम्ब खारेज गर्ने, उक्त निर्देशनपत्रमा भनिएको छ। गठबन्धनको बैठकमा सहभागी एक नेताका अनुसार जसपा अध्यक्ष यादव र जनमोर्चा उपाध्यक्ष पौडेलले गठबन्धनबाहेकका दलसँग तालमेल नगर्ने निर्णय गरेर एमालेसँग गर्ने ? भनी कांग्रेस, माओवादी र समाजवादीका नेतृत्वलाई प्रश्न गरेका थिए। उनीहरूको प्रश्नलगत्तै देउवा, प्रचण्ड, नेपालले एमाले र राप्रपासँगको तालेमल खारेज गर्ने र गठबन्धनभित्रै सहमति निकाल्ने बताएका थिए । ६ महानगर र ११ उपमहानगरका वडा तहमा समेत सिट बाँडफाँट गरी तालमेल गरेर अघि बढ्न निर्देशन गरेको छ। गठबन्धनले सम्बन्धित प्रदेश र जिल्ला संयन्त्रको बुधबारै बैठक राखेर तालमेल गर्न बाँकी ठाउँमा तत्काल गर्न निर्देशन गरेको छ। गठबन्धनले महानगर र उपमहानगरमा गठबन्धनको निर्णयविपरीत परेका दलगत रूपमा परेका र स्वतन्त्र रूपमा परेका उम्मेदवारीसमेत फिर्ता गर्ने निर्णय गरेको छ। गठबन्धन दल राष्ट्रिय जनमोर्चाकी दुर्गा पौडेलले, ठूला दलले मनपरि गरे। आफ्नो स्वार्थ हुँदा जहाँ जोसँग पनि गठबन्धन गरेर हुन्छ ? यसैको विरूद्घमा आवाज उठाएका हौं। अन्तत : प्रधानमन्त्री जीलगायतले कुरा सुनिदिनुभयो। यसले गठबन्धन ठूलो दुर्घटना हुनबाट जोगिन सक्छ। कांग्रेस र एमालेबीच गठबन्धन रोल्पाको सुनछहरी र माडी गाउँपालिकासल्यानको कुमाख गाउँपाकिा भोजपुरको आमचोक र साल्पासिलिछो गाउँपालिका, षडानन्द नगरपालिका झापाको कचनकवल गाउँपालिका पूर्वी रुकुमको सिस्ने गाउँपालिका कांग्रेसबाट कारबाहीमा परेका नेता गोविन्दराज जोशीको समूहले तनहुँमा एमालेसँग तालमेल डँडेल्धुरामा कर्ण मल्ल समूह र एमालेबीच ४ पालिका तालमेल माओवादी केन्द्र र एमालेबीच तालमेल प्युठानको झिमरुक गाउँपालिमा राष्ट्रिय मोर्चाविरुद्ध एमालेसँग तालमेलनेकपा एस र एमालेबीच तालमेल हुम्लाको चंखेली गाउँपालिकामा कांग्रेस र राप्रपाबीच तालमेल झापाको दमक नगरपालिकामा यससँगै एमाले र राप्रपासँग स्थानीय स्तरमा कांग्रेस, माओवादी र समाजवादीले गरेको तालमेल भंग हुने भएको छ। सबैभन्दा धेरै कांग्रेसले एमालेसँग तालमेल गरेर उम्मेदवारी दर्ता गराएको छ। उम्मेदवारी सच्याउने समय वैशाख १६ गते अगावै गठबन्धनभित्रै सिट बाँडफाँटमा सहमति जुटाएर नयाँ उम्मेदवारी दिने तयारी छ। केन्द्रबाट गठबन्धनले एमाले र राप्रपासँगको तालेमल खारेजीको निर्णय गरेसँगै यी ठाउँहरूमा एमाले उम्मेदवार पनि संकटमा परेका छन्। कचनकवल गाउँपालिकाका कांग्रेसका नेता नुर आलम भन्छन्, गठबन्धनले केन्द्रमा किचलो होला यहाँ केही नराम्रो छैन। एमालेसँग मिलेरै हामी चुनावमा छौं। अहिले हाम्रो लडाइ राप्रपाविरूद्धको हो।"
पाँचदलीय गठबन्धनका उम्मेदवारलाई विजयी बनाऔं : देउवा,"काठमाडौं : नेपाली कांग्रेसका सभापति शेरबहादुर देउवाले पाँचदलीय गठबन्धनमा उम्मेदवारलाई विजयी गराउन आह्वान गरेका छन्। बिहीबार एक विज्ञप्ति जारी गर्दै उनले गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुन आग्रह गरेका हुन्। उनले गठबन्धनका निर्णय विपरित पार्टीकै साथीहरूबाट स्वतन्त्र उम्मेदवारी दर्ता गराएको र गठबन्धन गरिएका दलहरूका बीचमा भएको सहमति अनुसार उम्मेदवारी छाड्नु पर्ने स्थानमा समेत उम्मेदवारी दर्ता गराएको पाइएकोले फिर्ता गर्न समेत अनुरोध गरे। देउवाले देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध स्वतन्त्र उम्मेदवारी दर्ता गराउनेलाई वैशाख १६ गते बेलुकी ५:०० बजेभित्र निर्वाचन अधिकृतको कार्यालयमा गई फिर्ता लिन आग्रह गरे । जारी विज्ञप्तिमा भनिएको छ, पाँच दलीय गठबन्धनको अपरिहार्यतालाई आत्मसात गर्दै, नेपाली कांग्रेस पार्टीकै नेतृत्वमा पाँच दलका बिचमा भएको स्थानीय तहको निर्वाचन सम्बन्धी तालमेलका विषयमा पाँच दलीय गठबन्धनको पटकपटक बसेको बैठकले गरेका निर्णय कार्यान्वयनका लागि केन्द्रीय कार्यालय मार्फत पार्टीका देशभरका सातवटै प्रदेश कार्यसमिति, ७७ रै जिल्ला कार्यसमिति र सबै प्रतिनिधि सभा क्षेत्रीय कार्यसमिति लगायत पार्टीका सबै तह र निकायलाई निर्देशन गरिएको र पार्टीका सबै सदस्यहरूलाई अनुरोध र आह्वान गर्दा गर्दै पनि, पाँच दलीय गठबन्धनको निर्णय र सहमति अनुसार, पार्टीका उम्मेदवार र गठबन्धनमा रहेका दलसँग तालमेल गरिएका उम्मेदवारलाई विजयी बनाउने अभियानमा सक्रिय हुनु पर्नेमा, त्यसको विपरित पार्टीकै साथीहरूबाट स्वतन्त्र उम्मेदवारी दर्ता गराएको र गठबन्धन गरिएका दलहरूका बिचमा भएको सहमति अनुसार उम्मेदवारी छाड्नु पर्ने स्थानमा समेत उम्मेदवारी दर्ता गराएको पाइएकोले, देशभरका स्थानीय तहका प्रमुखउपप्रमुख, अध्यक्षउपाध्यक्ष र वडा अध्यक्ष, सदस्य पदमा पार्टीका आधिकारिक उम्मेदवारका विरूद्ध स्वतन्त्र उम्मेदवारी दर्ता गराउनु भएका पार्टीका साथीहरूले देश, लोकतन्त्र र पार्टीको हितमा मुलुकको वर्तमान अवस्था र भावी परिस्थितिको समेत आंकलन गरी आआफुले दर्ता गराउनु भएको स्वतन्त्र उम्मेदवारी निर्वाचन आयोगले तोकेको समय (२०७९ वैशाख १६ गते बेलुकी ५:०० बजेभित्र) सम्बन्धित तहको निर्वाचन अधिकृतको कार्यालयमा गई फिर्ता लिई दिनु हुन र पार्टीका आधिकारिक उम्मेदवार र गठबन्धनमा रहेका दलका उम्मेदवारलाई विजयी बनाउन सम्पूर्ण सक्रियताका लागि हार्दिक अपिल गर्दछु । स्थानीय तहको निर्वाचनमा प्रमुख प्रतिपक्ष दल एमालेविरुद्ध सत्तारुढ दल नेपाली कांग्रेस, नेकपा (माओवादी केन्द्र), नेकपा (एकिकृत समाजवादी), जनता समाजवादी पार्टी र राष्ट्रिय जनमोर्चाबीच गठबन्धन भएको छ।"
मधेसका सबैतिर सिके राउतका उम्मेदवार,"जनकपुरधाम : कोठली बाहर मत अर्थात् कोठा बाहिर मतदान। यो २०७४ को स्थानीय, प्रदेश र प्रतिनिधिसभाको निर्वाचनमा सिके राउत नेतृत्वको तत्कालीन स्वतन्त्र मधेस गठबन्धनले चलाएको अभियान हो। तर, अहिले हुन लागेको स्थानीय निर्वाचनमा नेतृत्व उही भए पनि फरक पार्टीका सार्थ भोट मलाई अभियानमा सिके राउत छन्। तराई मधेसका गाउँगाउँमा पहिले निर्वाचन बहिस्कार गर्ने उनका कार्यकर्ता भोट माग्न व्यस्त छन्। ०७४ मा बिखण्डनकारी राजनीतिको आरोप लागेका सिकेले आफ्नो प्रभाव क्षेत्रमा मतदान बदर गर्न नै सिकाए। सोही आरोपमा प्रहरीको फन्दामा परे। तर, पछिल्लो स्थानीय तहको उपनिर्वाचनबाट चुनावी अभियानमा होमिए। अहिले उनका नेता कार्यकर्ता चुनावी गतिविधिको माहोल तयार गर्न जुटेका छन्। स्थानीय तहमा खडा गरेको उम्मेदवारहरू मतदातालाई नमस्कार गर्दै भोट माग्न तल्लिन छन्। मध्यावधि निर्वाचनमा ४४ स्थानीय तहमा विभिन्न ४८ पदका लागि भएको मनोनयनमा सिके राउत नेतृत्वको जनमत पार्टीले विभिन्न स्थानीय तहमा उम्मेदवारी दर्ता गराएको थियो। मधेस प्रदेशको उपनिर्वाचनमा प्रदेश ५, कपिलवस्तु र प्रदेश १ को मोरङको एउटा स्थानीय तहमा सिके राउतको पार्टीले उम्मेदवारी दर्ता गराएको थियो। तराई मधेसमा पृथकतावादी आन्दोलनको आरोपमा पटकपटक पक्राउ पर्दै छुट्दै आएका राउत एकाएक केपी ओली नेतृत्वको सरकारसँग ११ बुँदे सम्झौता गर्दै मूलधारको राजनीतिमा आए। २४ फागुन ०७५ बाट राउत सरकारसँग ११ बुँदे सहमति गरी खुला राजनीतिमा आएका हुन्। ११ बुँदे सहमतिमा राउत पक्षले संघीय लोकतान्त्रिक गणतन्त्र स्वीकार्दै स्वतन्त्र राजनीति गर्ने तथा स्वतन्त्रता, स्वाधीनता र अखण्डतको रक्षा गर्ने उल्लेख गरिएको छ। त्यस्तै सरकारले स्वतन्त्र मधेश गठबन्धनका नेता कार्यकर्तामाथि लगाएका राजनीतिक मुद्दा खारेज गर्ने, उसलाई मुलधारको राजनीति गर्न अवरोध नगर्ने र गठबन्धनका नेता कार्यकर्ताको ज्ञान तथा सीप राज्यका लागि लगाउने उल्लेख छ। त्यसयता राउतको अखण्डता विरोधी गतिविधि देखिने गरी भएको पाइँदैन। सरकारसँग सहमतिसँगै आफ्नो संगठनलाई पुनर्गठन गरी जनमत पार्टी निर्माण गरे र निर्वाचनमा सहभागी भए। आफूलाई सुरक्षित अवतरण गराए। नेपालमा जटिल समस्या थिए, देशलार्ई स्थिरतामा लैजानका लागि हामीले यो कदम चालेका छौं, आन्दोलन विस्फोट हुने डर थियो तर प्रधानमन्त्रीले गर्नुभएको पहलले हामी यो अवस्थामा आइपुगेका छौं, राउतले भगवान गौतम बुद्धको नाम लिँदै भने, हामी बुद्धका सन्तान हौं, अहिंसा हाम्रो रंग रंगमा छ। मूलधारमा आइसकेपछि राजनीतिक अधिकारलाई उपयोग गरी चुनावी गतिविधिमा भाग लिएको जनमतको भनाइ छ। मूलधारको राजनीतिक अधिकारलाई संस्थागत गर्ने क्रममा राजनीतिक पार्टीले पहिलो पटक चुनावमा भाग लिएर जनतामा सकारात्मक सन्देश गएपछि मूलधारको गतिविधिमा लागेको जनमताका प्रेस संयोजक बीपी साह बताउँछन्। जनमत पार्टीका धनुषा जिल्ला अध्यक्ष ओमविक्रम कुशवाहाले अर्धभूमिगत रहे पनि सहमतिपछि खुला राजनीतिमा आएकाले चुनावी प्रक्रियामा सहभागी हुनु स्वाभाविक भएको बताए। सिके राउतले हिंसात्मक र राष्ट्रविद्रोही राजनीति नगर्ने भन्दै अन्य जनताको पक्षमा काम गर्न चाहेको बताए। तर, मधेसमा राउतलाई मूलधारको राजनीतिमा आउनुलाई सकारात्मक भने केहीले राज्यसँग आत्मसमर्पण गर्दै मधेसी समुदायलाई धोका दिएको आरोप छ। उपनिर्वाचनमा ४४ स्थानीय तहमा विभिन्न ४८ पदका लागि भएको निर्वाचनमा सिके राउतको पार्टीले १ गाउँपालिका अध्यक्षसहित ८ वडामा भाग लिएका थिए। सिके राउत नेतृत्वको जनमत पार्टीले मधेश प्रदेशसहित देशभरीमा रहेको कुल ७ सय ५३ गाउँनगरपालिकामध्ये १ सय ६५ पालिकामा मनोनयन दर्ता गराएका छन्। यसैगरी कुल ६ हजार ७ सय ४३ वडा मध्ये १२ सय वडामा मनोनयन दर्ता गराएको जनमत पार्टीका केन्द्रिय सचिवालय प्रमुख राजेश मण्डलले जानकारी दिए। मण्डलका अनुसार चन्द्रकान्त (सिके) राउत नेतृत्वको जनमत पार्टीले किसानको समस्या समाधान, भ्रष्टाचारी हटाउने, रोजगारी सृजना गर्ने जस्ता विषयलाई पार्टीको घोषणापत्रमा समेटेको जानकारी दिए। भने, हाम्रो चुनावी घोषणापत्रको मूल मर्म सामुदायिक स्वराज र देशको कायम लोकतन्त्र नभई प्रत्यक्ष लोकतन्त्रको अनुभूति गराउन जनमत पार्टीलाई जिताउन आग्रह गर्छौं।"
वायु सेवा सञ्चालक संघले भन्यो : हचुवामा रात्रिकालीन आन्तरिक उडान भर्न सकिँदैन,"काठमाडौं : वायुसेवा सञ्चालकहरुले भोलि शुक्रवारदेखि रात्रीकालीन आन्तरिक उडान सञ्चालन गर्न नसक्ने बताएका छन्। नेपाल नागरिक उड्डयन प्राधिकरणले वैशाख १५ देखि रात्रिकालीन उडान लागू गर्ने भनेको थियो। प्राधिकरणले आन्तरिक उडानका वायुसेवा कम्पनीहरुलाई पत्र लेखेर नयाँ उडान तालिकाबारे जानकारी गराएको थियो। वायुसेवा सञ्चालक संघका प्रवक्ता योगराज कँडेल शर्माले जारी गरेको वक्तव्यमा भनिएको छ, संघका सदस्य वायुसेवा कम्पनीहरु बुद्ध एयर, यती एअरलाइन्स, श्री एयरलाईन्स, सौर्य एअरलाइन्स र गुण एयरलाइन्सलाई नेपाल नागरिक उड्डयन प्राधिकरणले पठाएको पत्रको सन्दर्भमा संघको ध्यानाकर्षण भएको छ। विविध प्राविधिक कारणले गर्दा हाललाई रात्रि ८ बजे पछिका नियमित तर्फका उडानहरु गर्नसक्ने अवस्था नरहेको साथै उक्त विषयमा अन्य पूर्वाधार र सम्भावना सम्बन्धि विस्तृत छलफल गर्न नेपाल नागरिक उड्डयन प्राधिकरणसँग समयसमेत माग गरिएको अवस्थामा प्राधिकरणको वैशाख १४ गते जारी गरेको स्लट सम्बन्धि नयाँ व्यवस्थाअनुरुपको तालिका संलग्न गर्न सदस्य वायुसेवा कम्पनीहरुले नसक्ने व्यहोराको जानकारी प्राधिकरणलाई जानकारी गराउँदै वैशाख ३ कै स्लट सम्बन्धी व्यवस्था हाललाई लागू गर्न संघले अनुरोध गरेको छ। संघका सदस्य वायुसेवा कम्पनीहरु बुद्ध एयर, यती एअरलाइन्स, श्री एयरलाईन्स, सौर्य एअरलाइन्स र गुण एयरलाइन्सका उडानहरु सलट संशोधन नभएसम्मका लागि सम्पूर्ण उडानहरु स्थगन गरिने संघले जारी गरेको सूचनामा भनिएको छ।"
त्रिभुवन विश्वविद्यालयमा वैशाख २२ देखि जेठ १३ सम्म वर्षे विदा,"काठमाडौं : त्रिभुवन विश्वविद्यालयले चालु शैक्षिक सत्र २०७९ को वर्षे विदा दिएको छ। त्रिविले सूचना जारी गर्दै वैशाख २२ देखि जेठ १३ गतेसम्म वर्षे विदा दिएको हो। त्रिवि कार्यकारी परिषद्को वैशाख १४ गतेको बसेको बैठकले यस्तो निर्णय गरेको हो। सूचनामा भनिएको छ, त्रिवि कार्यकारी परिषद्को मिति २०७९ वैशाख १४ मा बसेको बैठकको निर्णन नं १३५९ बाट चालु शैक्षिक सत्रको वर्षे विदाका सम्बन्धमा सत्रान्त विदा दिइने क्याम्पसहरूको हकमा सम्बन्धित अध्ययन संस्थानबाट निर्णय गरे बमोजिम गर्ने र अन्य क्याम्पस, विभाग र स्कुलहरूको हकमा विद्यार्थीहरूको नियमित परीक्षा सञ्चालन यथावत रहने गरी मिति २०७९ वैशाख २२ गते देखि मिति २०७९ जेष्ठ १३ गते सम्म जम्मा २३ दिन चालु शैक्षिक सत्रको वर्षे विदा दिने निर्णय भएकोले सम्बन्धित सबैको जानकारीका लागि यो सूचना प्रकाशित गरिएको छ।"
सेनाको हेलीकोप्टरमार्फत् मुस्ताङ र मनाङमा मतपत्र ढुवानी,"जोमसोम : बैशाख ३० गते हुने स्थानीय तह निर्वाचनका लागि हिमाली जिल्ला मुस्ताङ र मनाङमा मतपत्र ढुवानी नेपाली सेनाको हेलिकोप्टरमार्फत् गरिएको छ। निर्वाचन आयोगले मुस्ताङका ५ स्थानीय तह र मनाङका ४ स्थानीय तहका लागि नेपाली सेनाको हेलिकोप्टरमार्फत बिहीबार आवश्यक मतपत्र जिल्ला पठाएको निर्वाचन कार्यालय मुस्ताङका प्रमुख मदन अर्यालले जानकारी दिए। नेपाली सेनाको हेलीले ढुवानी गरिएको मतपत्र जोमसोम विमानस्थलमा अनलोड गरिएको थियो। स्थानीय तह निर्वाचनका लागि हेलीमार्फत् आएको निर्वाचन मतपत्र बुझ्न मुख्य निर्वाचन अधिकृत रोमाकान्त ज्ञवाली, जिल्ला निर्वाचन कार्यालयका प्रमुख मदन अर्याल र सुरक्षा निकायको टोली जोमसोम विमान स्थल पुगेका थिए। उनीहरुले आयोगले पठाएको निर्वाचन सामाग्री बुझेका छन्। आयोग पठाएको निर्वाचनसम्बन्धी मतपत्र जोमसोम विमानस्थलबाट नेपाली सेनाको निगरानीमा स्कटिङ गरी मुख्य निर्वाचन अधिकृतको कार्यालयमा पुर्याइएको थियो। यसअघि निर्वाचन आयोगले स्थानीय तह निर्वाचनसम्बन्धी मतपेटिका बाकससहित ५४ थरीका निर्वाचन सामाग्री पनि मुस्ताङ आइपुगेको निर्वाचन कार्यालयका प्रमुख अर्यालले बताए। त्यस्तै निर्वाचन कार्यालयले जिल्ला स्तरबाट खरिद गरिने १५ थरीका निर्वाचन सामाग्री र अनुसूचीहरु समेत मुस्ताङ आइपुगेको छ। कार्यालय प्रमुख अर्यालले नया मतदाताको परिचयपत्र भने मुस्ताङ आउने क्रममा रहेको जानकारी दिए।"
घण्टाघरलाई 'ज्याकारान्डा'को माला (तस्बिरसहित),"काठमाडौं : अहिले ढकमक्क फूलेको ज्याकारान्डासँगै घण्टाघर उभिएको छ । झट्ट हेर्दा लाग्छ घण्टाघरले माला लगाएको छ । चैतदेखि फुल्न सुरु हुने ज्याकारान्डाले जेठ महिनासम्म उपत्यकाको सडकलाई सुन्दर मात्रै पार्दैन, आन्तरिक तथा बाह्य पर्यटकलाई पनि लोभ्याउने गर्छ । तस्बिरमा हेरौं घण्टाघर क्षेत्रमा फूलेका ज्याकारान्डासहितको सुन्दर दृष्य ।"
स्कुलनजिकै लागुऔषध विक्री गर्दै गरेको अवस्थामा तीन युवक पक्राउ,"ढल्केवर(धनुषा) : महोत्तरीको बर्दिबासबाट प्रहरीले लागुऔषध विक्री वितरण गर्ने तीन युवालाई पक्राउ गरेको छ। पक्राउ पर्नेमा बर्दिबास नगरपालिका१४ बस्ने २३ बर्षीय दिनेश साह, २४ बर्षीय रामबाबु महतो र २३ बर्षीय जितबहादुर मगर रहेको प्रहरीले जनाएको छ। बर्दिबासस्थित सेन्ट्रल पोइन्ट स्कुलनजिक उनीहरुले लागुऔषध बिक्री वितरण गरिरहेको भन्ने सूचनाको आधारमा ईलाका प्रहरी कार्यालय बर्दिबासबाट खटिएको प्रहरी टोलीले लागुऔषधसहित तीनै जनालाई पक्राउ गरेको हो। उनीहरुको साथबाट नाइट्राभेट१० लेखिएको १२२ चक्की बरामद भएको महोत्तरीका प्रहरी प्रवक्ता प्रहरी नायब उपरीक्षक प्रकाश विष्टले जानकारी दिए। उनीहरुलाई नियन्त्रणमा लिई महोत्तरी जिल्ला अदालतबाट सात दिनको म्याद लिई ईलाका प्रहरी कार्यालय बर्दिबासले अनुसन्धान गरिरहेको छ।"
"मुक्तिनाथ दर्शन गरी फर्केको तीर्थयात्री सवार बस दुर्घटना : एक जनाको मृत्यु, १२ गम्भीर घाइते","जोमसोम : मुस्ताङको वारागुङ मुक्तिक्षेत्र ४ कागबेनी मोडमा ना ५ ख २१४९ नम्बरको बस दुर्घटना हुँदा एक जनाको घटनास्थलमै मृत्यु भएको छ। बसमा सवार १२ यात्रु गम्भीर घाइते भएका छन्। बस दिउँसो ४ बस दुर्घटना भएको थियो। जिल्ला प्रहरी कार्यालयकाअनुसार बिहीबार मुक्तिनाथ मन्दिर दर्शन गरी जोमसोमतर्फ फर्किदै गरेको बसले कागबेनी जाँदै गरेको ग७प ५७२ नम्बरको स्कुटीलाई अचानक ठक्कर दिँदा बस अनियन्त्रित भई सडकबाट करिब ३० मिटर तल खसेको थियो। बसको ठक्करबाट वारागुङ मुक्तिक्षेत्र ४ कागबेनीका ४५ वर्षीय मिङ्मार गुरुङको घटनास्थलमै मृत्यु भएको हो। विराटनगर महानगरपालिकादेखि मुक्तिनाथ दर्शनका लागि आएको तिर्थालु सवार बस कागबेनीको दोस्रो मोडमा दुर्घटना भएको प्रहरी निरीक्षक गोपीकृष्ण आचार्यले जानकारी दिए। दुर्घटनामा ५८ वर्षीया कमला तिमिल्सिना, ६५ वर्षीय कुलबहादुर कुवर, ४० वर्षीया बिष्णुमाया न्यौपाने, ७३ वर्षीया दुर्गा नेपाल, ६८ वर्षीया इन्दिरा न्यौपाने, ४५ वर्षीया पार्वती तिमिल्सिना, ३५ वर्षीया सरस्वती नेपाल, ११ वर्षीया दिलसा पौडेल, ६५ वर्षीय गोकर्णबहादुर खनाल, ६० वर्षीया धर्मशीला खनाल, ६० वर्षीया उषा कोइराला र ३५ वर्षीया सुनिता तिमिल्सना गम्भीर घाइते भएका छन्। मुक्तिनाथ दर्शन गरी फर्किएको बसमा सवार ३५ जना यात्रुमध्ये १४ जना सामान्य घाइते भएका छन्। तीर्थयात्री सवार उक्त बसले विराटनगर महानगरपालिका, बुढीगंगा गाउँपालिका र बेलबारी नगरपालिकाका ३५ यात्रु लिएर मुस्ताङ आएको थियो। बस दुर्घटनापछि प्रहरी चौकी कागबेनी र जिल्ला प्रहरी कार्यालयबाट प्रहरी टोली घटनास्थलमा पुगेको थियो। प्रहरी र स्थानीयको समन्वयमा दुर्घटनामा परी घाइते भएका यात्रुलाई मुस्ताङ जिल्ला अस्पतालमा पुर्याइएको छ। प्रहरीले घटनास्थलको चार किल्ला र दुर्घटना सम्बन्धी विवरण संकलन गरेको प्रहरी निरीक्षक आचार्यले जानकारी दिए। तीर्थयात्रु सवार बसका चालक ३२ वर्षीय सुदीप चौधरीलाई प्रहरीले नियन्त्रणमा लिएको छ। दुर्घटना परी घाइते भएका तीर्थयात्रीको अवस्था बुझ्न प्रमुख जिल्ला अधिकारी नेत्रप्रसाद शर्मा अस्पताल पुगेका थिए। प्रजिअ शर्माले दुर्घटनाबारे मन्त्रालयलाई जानकारी गराइएको र थप उपचारका लागि पोखरा लैजान परे आवश्यक पहल गर्ने बताए। यसअघि कागबेनी मुक्तिनाथ सडकको कागबेनी मोडमा दुईपटक बस दुर्घटना भएको थियो। सो स्थान दुर्घटनाग्रस्त क्षेत्रको रुपमा लिइन्छ।"
चित्तलको सिङसहितको छाला भारत लैजाँदै गर्दा पक्राउ,"विराटनगर : चित्तलको दुईवटा सिङसहितको टाउकाको छाला भारततर्फ लैजाँदै गरेको अवस्थामा विराटनगरबाट एक जना पक्राउ परेका छन्। मोरङको सुन्दरहरैँचा नगरपालिका४ का २४ वर्षीय धर्मबहादुर थापालाई प्रहरीले पक्राउ गरेर आवश्यक कारबाहीका लागि डिभिजन वन कार्यालय मोरङमा बुझाएको हो। थापालाई प्रहरीले नेपालभारत सीमा क्षेत्रअन्तर्गत विराटनगर महानगरपालिका१६ बाट गत आइतबार साँझ पक्राउ गरेको डिभिजन वन कार्यालय मोरङका सहायक वन अधिकृत प्रमेश्वर पासवानले जानकारी दिए। झोलामा राखेर जोगवनीतिर लग्दै गरेको अवस्थामा प्रहरीले थापाको साथबाट बरामद गरेको वस्तु चित्तल प्रजातिको मृगको सिङ र टाउकाको छाला रहेको पुष्टि भएको उनको भनाइ छ। वरिष्ठ पशु चिकित्सक सुशीलकुमार अधिकारी र पुरुषोत्तम पाण्डेको टोलीले उक्त वस्तु वन्यजन्तु चित्तलको अंग भएको पुष्टि गरेको हो। पक्राउ परेका थापालाई राष्ट्रिय निकुञ्ज तथा वन्यजन्तु संरक्षण ऐन २०२९ अनुसार कारबाही अघि बढाउन अदालतबाट म्याद थप गरेर हिरासतमा राख्दै अनुसन्धानको बाँकी प्रक्रिया अघि बढाइएको पासवानले बताए। उनका अनुसार ऐनले वन्यजन्तुलाई मार्ने, सिकार गर्ने र अंगको व्यापार गर्ने कार्यलाई दण्डनीय मानेको छ। यदि गरेमा २० हजार रूपैयाँसम्म जरिवाना वा ६ महिनासम्म कैद अर्थात दुवै सजाय हुने कानुनी व्यवस्था रहेको पासवानले बताए। पक्राउ परेका थापाले भने उक्त वस्तु आफ्नो घरमा वर्षौदेखि रहेको र भारत जोगवनीका योगेन्द्र साहलाई उपहार स्वरूप लगिदिएको बताएका छन्। सहायक वन अधिकृत पासवानका अनुसार वन्यजन्तुको अंग घरमा राख्न र ओसारपसार गर्न हुँदैन भन्ने आफूलाई थाहा नभएको बयान थापाले दिएका छन्। बरामद भएको चित्तलको सिङसहितको छाला धेरै पुरानो रहेको र रंग लगाएर टल्काइएको उनको भनाइ छ।"
प्रदेश १ मा निर्वाचन सामग्री व्यवस्थापनको काम तीव्र,"विराटनगर : आसन्न स्थानीय तह निर्वाचनलाई लक्षित गरेर प्रदेश १ मा निर्वाचन सामग्री व्यवस्थापनको काम तीव्र पारिएको छ । आगामी वैशाख ३० गते हुने निर्वाचनका लागि स्थानीय तहका सम्बन्धित मतदान केन्द्रमा पुयाउनुपर्ने निर्वाचन सामग्री व्यवस्थापनको काम भइरहेको प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले जानकारी दिए । उनका अनुसार मतदान केन्द्रमा आवश्यक पर्ने निर्वाचन सामग्री तयारी अवस्थामा राख्न व्यवस्थापनको काम तीव्र पारिएको छ । मतदान केन्द्रमा मतपेटिका, मतदाता नामावली र परिचयपत्र, स्वस्तिक छाप, रवर स्ट्याम्प, सुरक्षण शील, मतपेटिकामा टाँस्ने स्टिकर लगायत ५८ प्रकारका निर्वाचन सामग्री आवश्यक पर्ने अधिकारीले बताए । निर्वाचन सामग्री सम्बन्धित केन्द्रका मतदान अधिकृतले बुझेर लैजाने छन् । सबै स्थानीय तहका मतदान केन्द्रमा वैशाख २७ गतेसम्ममा निर्वाचन सामग्री पुर्याइने उनको भनाइ छ । उनका अनुसार मतदान केन्द्रमा खटाउने कर्मचारी र उनीहरुलाई दिइने तालिमका बारेमा पनि छलफल भइरहेको छ । मतदान र सहायक मतदान अधिकृतको तालिमका विषयमा पनि आवश्यक तयारी भइरहेको अधिकारीले बताए । १४ जिल्ला रहेको प्रदेश १ मा १ सय ३७ वटा स्थानीय तह छन् । प्रदेशमा १ हजार ८ सय ७७ मतदानस्थल र ३ हजार ८ सय ६३ वटा मतदान केन्द्रहरु तोकिएका छन् ।"
"मध्यपुरथिमिमा पर्खालबाट हामफाल्दा आमाको मृत्यु, छोरा घाइते",मोरङ : मोरङ सुन्दर हरैचा नगरपालिका९ विराटचोक घर भइ हाल मध्यपुरथिमि नगरपालिका५ कमेरोटारमा डेरा गरी बस्ने आमाछोरा एकैसाथ ५० मिटर अग्लो पर्खालबाट हामफाल्दा आमाको मृत्यु भएको छ भने छोरा गम्भीर घाइते भएका छन् । कमेरोटारस्थित डेरा कोठा नजिकै रहेको कमेरोटारको पिपल चौतारोबाट हामफाल्दा ७४ वर्षीया मनमाया तिमिल्सिनाको घटनास्थलमै मृत्यु भएको महानगरीय प्रहरी परिसर भक्तपुरका प्रहरी नायब उपरीक्षक राजु पाण्डेले जानकारी दिए। पर्खालबाट हामफाल्दा गम्भीर घाइते भएका मृतकका कान्छो छोरा ४९ वर्षीय मातुराम तिमिल्सिनाको मध्यपुर अस्पतालमा प्राथमिक उपचारपश्चात वीर अस्पतालमा उपचार भइरहेको उनले जानकारी दिए। घटनाबारे प्रारम्भिक अनुसन्धान गर्दा घटनामा संलग्न दुवै जना डिप्रेशनको बिरामी रही लामो समयदेखि औषधि सेवन गर्दै आइरहेको पाइएको र थप उपचार भइरहेको उनले जानकारी दिए। घटनास्थलमा सुसाइट नोटसमेत भेटिएको छ । यसबारेमा बुझ्दा महानगरीय प्रहरी बृत्त थिमिका प्रहरी नायब उपरीक्षक हरिनन्दन चौधरीले १९ वर्षदेखि डिप्रेसनको औषधि सेवन गर्दा भएको शारीरिक र मानसिक पीडा सहन नसकी मृत्यु रोजेको विषय लेखेको जानकारी दिए। घटनाबारे थप अनुसन्धान जारी रोखको उनले बताए। त्यस्तै आज ओखलढुङ्गा सुनकोशी गापा९ घर भइ हाल मध्यपुरथिमि नगरपालिका३ कौशलटारमा डेरा गरी बस्ने ५० वर्षीय लालविनोद कटुवाल शौचालयमा लडेर मृत्यु भएको छ। शौचालयमा लडेर घाइते भएका कटुवालको भक्तपुर इन्टरनेशनल अस्पताल कौशलटारमा उपचारका क्रममा मृत्यु भएको उनले जानकारी दिए। घटनाबारे प्रहरीले अनुसन्धान सुरु गरेको छ । रासस
चितवनको नारायणगढ बजारमा भीषण आगलागी,"चितवन : नारायणगढ बजारस्थित कमलनगर चोकमा भीषण आगलागी भएको छ । तुलसीराम सापकोटाको चार तले घरमा गए रातिदेखि लागेको आगो आज बिहान ७ बजे मात्र निभाइएको हो। जिल्ला प्रहरी कार्यालयका सूचना अधिकारी नरहरि अधिकारीका अनुसार दमकल, नेपाल प्रहरी, सशस्त्र प्रहरी, नेपाली सेना र स्थानीयवासीको सहयोगमा आगो निभाइएको हो । प्रहरीले आगो लागेको जानकारी आज बिहान २ बजेमात्रै थाहा पाएको हो। त्यसलगत्तै टोली घटनास्थलमा पुगेर आगो निभाउन सुरु गरेको थियो । आगो निभाउन भरतपुर महानगरपालिकाको एउटा, खैरहनी नगरपालिकाका दुई दमकल र नेपाली सेनाको एउटा दमकल प्रयोग गरिएको थियो । प्रहरीका अनुसार विष्णुप्रसाद लामिछानेको एक्सप्रेस मोबाइल पसल, विष्णु आचार्यको दुर्गा इलेक्ट्रोनिक पसल, वसन्त कार्कीको श्री कृष्ण सप्लायर्स, शङ्कर सापकोटाको जुत्ता पसल, वासुदेव आचार्यको फेन्सी पसल र सूर्यमणि लामिछानेको दियालो फेन्सी पसलमा आगलागीबाट क्षति पुगेको छ । क्षतिको विवरण सङ्कलन भइरहेको प्रहरीले जनाएको छ । रासस"
बाङ्गेपहिरोमा मोटरसाइकल दुर्घटना हुँदा एक जनाको मृत्यु,बेनी : म्याग्दीको मालिका गाउँपालिका६ बाङ्गेपहिरोमा आज (बिहिबार) बिहान भएको मोटरसाइकल दुर्घटनामा एक जनाको मृत्यु भएको छ। दरवाङदेखि बाबियाचौर जाँदै गरेको ग९प७४७ नम्बरको मोटरसाइकल दुर्घटना हुँदा मालिका गाउँपालिका५ गरजराका २३ वर्षीय भविन्द्र किसानको मृत्यु भएको जिल्ला प्रहरी कार्यालयले जनाएको छ। प्रहरी निरीक्षक राजन ढकालले किसानको घटनास्थलमै मृत्यु भएको बताए। मोटरसाइकको पछाडी बसेका मंगला गाउँपालिका२ का २५ वर्षीय सन्तोष किसानको मुखमा सामान्य चोट लागेको छ। बिहान करिब ३ बजे सडकबाट मोटरसाइकल करिब १०० मिटर तल खसेको थियो। दुर्घटनाको थप अनुसन्धानका लागि प्रहरी निरीक्षक ढकालको टोली घटनास्थल पुगेको छ। कालोपत्रका लागि स्तरोन्नतिको क्रममा रहेको बेनीदरवाङ सडकको बाङ्गे पहिरोको सडक ग्रेड नमिलेको उकालो छ।
