शीर्षक,विवरण
बाढीले बाटो बन्द भएपछि गाउँमै एसईई ग्रेड वृद्धि परीक्षा,"कपिलवस्तु : खोलामा आएको बाढीका कारण बाटो बन्द भएपछि गाउँमै एसईई ग्रेड वृद्धि परीक्षा सञ्चालन गरिएको छ। जिल्लाको वाणगंगा नगरपालिका८ स्थित शुद्धोधन जनजीवन माविका विद्यार्थीका लागि जनता माविमा परीक्षा केन्द्र तोकिएको थियो। नगरपालिकास्थित मोतीपुर स्थित कोइली खोलामा बाढी आएको थियो। जसका कारण बाटो अवरुद्ध भयो। विद्यार्थीहरू परीक्षा केन्द्रमा जान नसक्ने अवस्था भएपछि गाउँमै अस्थायी परीक्षा केन्द्र स्थापना गरी परीक्षा सञ्चालन गरिएको हो। विद्यार्थीको भविष्यलाई ख्याल राख्दै जिल्ला परीक्षा समन्वय समितिसँग समन्वय गरी कपिलधाम संस्कृत विद्याश्रममा परीक्षा सञ्चालन गरिएको नगरपालिकाका शिक्षा शाखा प्रमुख खिम बहादुर जिसीले बताए। सशस्त्र प्रहरी बल २८ नम्बर गणको विपद् व्यवस्थापन टोलीको सहयोगमा खोला पारीको वैकल्पिक परीक्षा केन्द्रमा प्रश्नपत्र, उत्तर पुस्तिका, परीक्षामा खटिएका केन्द्राध्यक्ष तथा निरीक्षकहरूलाई पुर्याइएको थियो। ३४ जना विद्यार्थीलाई तारेर ल्याउन भन्दा परीक्षा सामग्री, केन्द्राध्यक्ष तथा निरीक्षकलाई खोला पारी लैजान सजिलो भएका कारण गाउँमै परीक्षा सञ्चालन गरिएको हो। कोइली खोलामा पुल नहुँदा सो खोलामा आएको बाढीले पछिल्लो ३ वर्षमा ११ जनाको ज्यान लिई सकेको छ।"
मुख्यमन्त्री राईले भने 'म किराँत लिम्बुवान प्रदेशको पक्षमा छु',"झापा : प्रदेश १ का मुख्यमन्त्री राजेन्द्रकुमार राईले आफू किराँत लिम्बुवान प्रदेशको पक्षमा रहेको स्पष्ट पारेका छन्। बिर्तामोडमा आयोजित नेपाल आदिवासी जनजाति महासंघ जिल्ला समन्वय परिषद् झापाको सातौँ जिल्ला अधिवेशनलाई सम्बोधन गर्दै मुख्यमन्त्री राईले पहिचानबिना प्रदेश १ को नामकरणलाई स्वीकार्न नसकिने बताएका छन्। 'प्रदेश सरकारले निर्णय गर्न पाउने भए उहिले नै पहिचानसहितको नामकरण गरिसक्थेँ, उनले भने, 'नामकरणको विषय सांसदले पास गर्नुपर्छ, संसद्मा नामकरणको विषय प्रवेश गराउँदा शतप्रतिशत भूगोलको पक्षमा मत खस्ने थियो।' अनेकौँ प्रयास गर्दा पनि पहिचानसहितको नामकरण पारित गराउन नसकेको उनले स्वीकार गरे। उनले भने, 'पहिचानसहितको नामकरणको पक्षमा सतिसाल भएर उभिँदा अराजक, मूर्ख, जातिवादीजस्ता आरोप आफूलाई लागाइयो।' 'पहिचानसहितको नामकरण बारेमा बोल्दा मेरै पार्टीका नेताहरूले मलाई मन पराएनन्।' राजनीतिक हैसियत दाउमा राखेर पहिचानको पक्षमा उभिँदा आफू घृणाको शिकार हुनु परेको उनको भनाइ थियो। उनले मातृभाषाको पठनपाठनमा हिचकिचाउने राज्यले मृत भइसकेको संस्कृत भाषाका लागि करोडौंको बजेट खेर फालिरहेको आरोप लगाए। 'कामचलाउ नहुँदा मृत भइसकेको संस्कृत भाषा पढाउनका लागि सिङ्गो युनिभर्सिटी नै छ, विद्यार्थीभन्दा बढी शिक्षक नै छन्' उनले भने, 'सरकारले दिने बिदामा पनि विभेद छ।'"
प्रदेश १ ले नाम पाउने सम्भावना टर्यो : सभामुख भण्डारी,"विराटनगर : प्रदेश १ का सभामुख प्रदीपकुमार भण्डारीले यो सभाबाट प्रदेशले नाम पाउने सम्भावना टरेको बताएका छन्। मुलुकका ७ मध्ये ६ प्रदेशले नाम पाएको निक्कै भइसक्दा अझैसम्म प्रदेश १ नामविहीन छ। त्यहाँमाथि सभामुख भण्डारीले यो सभाले प्रदेशको नाम दिने सम्भावना नरहेको प्रष्ट पारेका हुन्। 'प्रदेशको राजधानी तोकिसकिएको छ। राजधानीभन्दा नामको विषय सजिलो थियो,' उनले भने, 'तर यो विषय जटिल बनेर जाँदा प्रदेशले अहिलेसम्म नाम पाउन सकेन। यो सभाबाटै प्रदेशको नामकरणको सम्भावना टर्यो।' राजधानी टुंगो लगाएपछि दलहरूबीच प्रदेशको नाम पनि सहमतिकै आधारमा टुंग्याउने समझदारी भएको स्मरण उनले गरेका छन्। 'राजधानी सबैको सहमतिमा टुंगियो। तर नामको टुंगो लागेन,' भण्डारीले भने, 'नाममा बहुमत पुर्याउन प्रदेशसभामा रहेका ६० जना सांसद आवश्यक पर्छ। दलहरूले सहमतिका लागि प्रयास गरेको भए पनि त्यसले सार्थकता पाउन सकेन।' दलहरूले गरेको आन्तरिक एवं सर्वदलीय छलफलबाट निकास निस्कन नसक्दा प्रदेश तत्कालका लागि नामविहीन बनेको उनको भनाइ छ। दलहरू आफ्नो अडानमा कायम रहँदा यो अवस्था आएको संकेत उनले गरे। 'प्रदेशसभा बैठक अर्को सूचना जारी नभएसम्मका लागि स्थगित गरिएको छ। अब एकदुईवटा मात्रै बैठक बसेर यसै साताभित्र प्रदेशसभाको अन्त्य गर्ने तयारी हुँदैछ,' सभामुख भण्डारीले भने, 'त्यही भएकाले नामको विषय टरेको छ। प्रदेशसभाको यो अधिवेशनबाट कुनै सम्भावना छैन।' विराटनगरमा शनिबार कोशराज रेग्मी स्मृति पत्रकारिता पुरस्कार २०७८ तथा खिलेश्वरी स्मृति पत्रकारिता पुरस्कार २०७९ वितरण समारोहलाई सम्बोधन गर्दै भण्डारीले ५ वर्षको अवधिमा प्रदेशसभाबाट ६१ वटा विधेयक पास भएको जानकारी दिए। २ वटा संशोधनको चरणमा रहेको र बाँकी २ विधेयक आफ्नै कार्यकालमा ल्याउने प्रयास भइरहेको उनको भनाइ छ। सञ्चार सम्बन्धी विधेयक अझै समितिमा छलफलमै रहेकाले पास हुने सम्भावना कम रहेको पनि भण्डारीले बताए। उनले मुलुकमा संविधान र संघीयता पत्रकारिताको योगदानबाट आएको पनि बताए। 'नयाँ संरचनाको स्थायित्वका लागि परिवर्तनको उपलब्धि प्राप्तिको विषय मुख्य कुरा हो,' सभामुख भण्डारी भन्छन्, 'यसमा पत्रकारिता क्षेत्रको मुख्य भूमिका रहन्छ।' नेपाल पत्रकार महासंघका अध्यक्ष विपुल पोखरेलले पत्रकारिताको विकासका लागि राज्यबाट लगानी नभएको बताए। 'नागरिक समाजले पत्रकारिताको भूमिकालाई सम्मान गरेको भएपनि राज्यको तर्फबाट हुन सकेन,' उनले भने, 'अहिले पनि मिडिया र संचार क्षेत्रको लागि बन्ने कानुनमा पत्रकार झस्कनुपर्ने अवस्था छ।' निर्वाचनको मुखमा गरिने पत्रकारिता निक्कै चुनौतिपूर्ण हुने भन्दै पोखरेलले निष्पक्ष, तथ्य र तथ्यांकका आधारमा चुनावी पत्रकारिता गर्नुपर्नेमा जोड दिए। निष्ठुरी र खतिवडा पुरस्कृत नेपाल पत्रकार महासंघका पूर्वअध्यक्ष विष्णु निष्ठुरी र संचार क्लब उर्लाबारीका संस्थापक अध्यक्ष दुर्गाप्रसाद खतिवडा शनिबार विराटनगरमा पुरस्कृत भएका छन्। कोशराज रेग्मी स्मृति राष्ट्रिय पत्रकारिता पुरस्कार २०७८ बाट निष्ठुरी पुरस्कृत भएका हुन्। नेपाल पत्रकार महासंघ मोरङद्वारा प्रदान गरिँदै आएको नगद २५ हजार राशिको पुरस्कार प्रदेश १ का सभामुख भण्डारीले निष्ठुरीलाई प्रदान गरे । त्यस्तै खिलेश्वरी स्मृति पत्रकारिता पुरस्कार २०७९ बाट खतिवडा पुरस्कृत भएका हुन्। यो पुरस्कारको राशि ११ हजार रूपैयाँ छ।"
नेपाल र भारतबीच सांस्कृतिक विनिमेय,"सङ्खुवासभा : सङ्खुवासभाको खाँदबारीमा भारतको आसाम र नेपाल बीच साहित्य चर्चा तथा सांस्कृतिक विनिमेय भएको छ। शनिबार मकालु साहित्य समाज सङ्खुवासभाले आयोजना गरेको कार्यक्रममा आसामको कार्बी कुर्फो आमाईका सदस्यहरूको उपस्थिति रहेको थियो। आसामका कार्बी सुमुदायका कार्बी कुर्फो आमाईका ४३ जना साहित्यकार, कलाकार, सस्कृतिकर्मी र पत्रकारहरू उपस्थित भएका थिए। कार्यक्रममा दुवै देशका स्थानीय उत्पादन आदनप्रदान गरिएको समाजका अध्यक्ष ताराबहादुर बुढाथोकीले बताए। सङ्खुवासभामा उत्पादित अल्लोबाट तयार पारिको विभिन्न सामग्री, करुवा, राडीपाखी, माटोको भाडा, खुकुरी लगायतका सामग्री कार्बी समुदायहरूलाई हस्तान्तरण गरिएको छ। कार्बी समुदायले पनि स्थानीय उत्पादनहरू सांस्कृतिक कपडाहरू लगायतका सामग्रीहरू हस्तान्तरण गरेका छन्। सङ्खुवासभा कुलुङ, नेवार, तामाङ, कुमाल, याख्या, गुरुङ लगायतका जातीहरूले आफ्नो संस्कृति झल्कने कपडाहरू तथा मायाको चिनो प्रदान गरेका हुन्। यस कार्यक्रममा स्थानीय उत्पादनको बजारीकरणमा समेत टेवा पुर्याउने मकालु साहित्य समाजका अध्यक्ष बुढाथोकीले बताए। कार्यक्रममा नेपाली र आसामी साहित्यको बारेमा समेत चर्चा गरिएको गरिएको थियो। कार्यक्रमा कार्बी समुदाय र नेपालीहरूको आआफ्नो संस्कृति प्रस्तुत गरेका थिए। यसलाई नेपाल भारत सद्भावना भ्रमणको रूपमा लिइएको छ। कार्बी कुर्फो आमाईका महासचिव बलेश्वर हान्सेले नेपालीलाई आसाम भ्रमणको निम्तो समेत दिएका छन्। कार्यक्रमले नेपाल भारत सम्बन्ध थप विस्तार भएको महासचिव हान्सेले बताए। कार्यक्रममा सहभागी अधिकांश कार्बीहरू नेपाली मूलका थिए।"
रगतको अभाव हुन नदिन रक्तदान,"धनगढ : रगतको चरम अभाव हुने धनगढीमा बैतडी समाज कैलालीले रक्तदान कार्यक्रमको आयोजना गरेको छ। आफ्नो वार्षिक कार्यक्रमअनुसार गरिएको रक्तदान कार्यक्रममा ८५ जनाले रक्तदान गरेका छन। समाजका अध्यक्ष मायाप्रकाश भट्टले ८५ जनाले रक्तदान गरेको जानकारी दिए। समाजले हरेक वर्षमा दुई पटक रक्तदान र स्वास्थ्य शिविरको आयोजना गर्दै आएको छ। समाजले शनिबार धनगढी उपमहानगरपालिकाको वडा नम्बर ४ मा रहेको पदमा नर्सिङ कलेजको प्रांगणमा रक्तदान कार्यक्रमको गरेको थियो। रक्तदान कार्यक्रमको धनगढी उपमहानरपालिकामा नगर प्रमुख गोपाल हमाल र समाजका अध्यक्ष मायाप्रकाश भट्टले संयुक्त रूपमा सुभारम्भ गरेका थिए। समाजले यसपाली सोही स्थानमा निःशुल्क स्वास्थ्य शिविर, आँखा जाँच शिविर र दन्तसेवा शिविर पनि गरेका छ। धनगढी नेत्रालयको सहयोगमा गरिएको आँखा जाँच शिविरमा ३१८ जनाले सेवा लिएका छन। उनीहरुलाई निःशुल्क चस्मा र औषधी वितरण गरिएको थियो। सारथी अस्पताल प्रालीको सहयोगमा गरिएको शिविरमा १५५ जनाले सेवा लिएका छन। त्यसमा फिजिसियन चिकित्सकद्वारा चेकजाँच, ब्लडसुगर जाँच र एक महिनासम्मका लागि औषधि निःशुल्क प्रदान गरिएको थियो। यस्तै समृद्धी डेन्टलको प्रायोजनमा चिकित्सकद्वय डाक्टर सन्तोष पाण्डे र डाक्टर बिमल थापाले दन्त सेवा दिएका थिए। त्यसमा ७७ जनाले दाँतको सेवा लिएका समाजका अध्यक्ष मायाप्रकाश भट्टले बताए। समाजले यसअघि बैतडी जिल्लाको पाटनमा बृहत् निःशुल्क स्वास्थ्य शिविर पनि गरिसकेको छ।"
पराजित उम्मेदवार धमाधम पार्टी परिवर्तन गर्दै,"राजविराज : प्रदेश र प्रतिनिधि सभाका लागि निर्वाचन कार्यक्रम घोषणा भएसँगै चुनावी माहौल आफ्नो पक्षमा देखाउन सप्तरीमा पार्टी प्रवेशको कार्यक्रमले तीव्रता पाउन थालेको छ। निर्वाचन नजिकिएसँगै गत स्थानीय तहमा पराजित भएका उम्मेदवारहरू मौका छोप्दै आफ्नो भविष्य सुनिश्चित गर्न धमाधम पार्टी परिवर्तन गर्न थालेका छन्। तीन महिनाअघि मात्र पार्टी परिवर्तन गरेर स्थानीय तहमा उम्मेदवार भएर पराजित बनेका नेता तथा कार्यकर्ता नै पार्टी प्रवेश गर्नेमा अगाडि छन्। निर्वाचनलाई लक्षित गर्दै पार्टी प्रवेश अभियानअन्तर्गत शनिबार जनता समाजवादी पार्टीका अध्यक्ष उपेन्द्र यादवले जिल्ला समन्वय समिति सप्तरीका पूर्व प्रमुख प्रभाकर यादवलाई पार्टी प्रवेश गराए। जसपा सप्तरीद्वारा राजविराजमा आयोजित कार्यक्रममा यादव, छिन्नमस्ता गाउँपालिका७ की निवर्तमान वडा अध्यक्ष प्रमिलादेवी यादव, विवेकशील पार्टीका केन्द्रीय सदस्य सुमन कुमार मिश्र, अमरनाथ मण्डललगायतले जसपा प्रवेश गरे। जसपाका अध्यक्ष उपेन्द्र यादवले नवप्रवेशीलाई सदस्यता प्रदान गर्दै माला, गम्छा, टीका लगाएर पार्टी भित्र्याए। राजपाबाट जिसस प्रमुख बनेका प्रभाकर जसपा विभाजित हुँदा लोसपामा आबद्ध थिए। लोसपाले स्थानीय तह २०७९ मा उम्मेदवार नबनाए पछि उनी जनता प्रगतिशील पार्टीबाट छिन्नमस्ता गाउँपालिकाको अध्यक्षमा उम्मेदवार बने। प्रभाकरले ८९८ मत ल्याएर छैटौं स्थानमा रहँदा गाउँपालिका अध्यक्षमा लोसपाका उम्मेदवार विद्यानन्द चौधरी निर्वाचित भएका थिए। प्रभाकरसँगै जनता प्रगतिशील पार्टी प्रवेश गरी वडा नम्बर ६ को अध्यक्षमा उम्मेदवार बनेका अमरनाथ मण्डलले ११७ मत ल्याएर सातौं स्थानमा रहेका थिए। प्रभाकरकी श्रीमती वडा नम्बर ७ की निवर्तमान वडा अध्यक्ष प्रमिलादेवीले ४०४ मत ल्याएर निकटतम् प्रतिद्वन्द्वी बनेकी थिइन्। पार्टी प्रवेशको कार्यक्रममा कृषि तथा पशुपक्षी विकास मन्त्री मृगेन्द्रकुमार सिंह यादव, मधेश प्रदेशका सामाजिक विकास मन्त्री नवलकिशोर साह, अर्थमन्त्री शैलेन्द्र प्रसाद साह, प्रतिनिधी सभा सदस्य डा सुर्यनारायण यादव, प्रदेश सभा सदस्यहरू मनिस सुमन, विदेश्वर यादवलगायतको उपस्थिति रहेको थियो। यसअघि गत बिहीबार लोकतान्त्रिक समाजवादी पार्टी (लोसपा)का युवा नेता तथा तिलाठी कोइलाडी गाउँपालिकाका पूर्वअध्यक्ष सतिशकुमार सिंह जनमत पार्टीमा प्रवेश गरे। गत स्थानीय तहको निर्वाचनमा लोसपाबाटै उम्मेदवारी दिएका सिंहले ३ हजार ५७५ मत ल्याएर निकटतम् प्रतिद्वन्द्वी रहेका थिए। जनमत पार्टीका अध्यक्ष सिके राउतले सिंहलाई उनकै गाउँमा आयोजित सभामा पार्टी प्रवेश गराए। सिंहका बुबा शेखरप्रसाद सिंह राष्ट्रिय सभा सदस्य एवम् लोसपाका केन्द्रीय नेता हुन्। त्यसअघि सोमबार लोकतान्त्रिक समाजवादी पार्टी (लोसपा) का वरिष्ठ नेता राजेन्द्र महतो, नेताहरू शरतसिंह भण्डारी, अनिलकुमार झा, जितेन्द्र सोनल, जयप्रकाश ठाकुरलगायतको उपस्थितिमा तामझामका साथ राजविराजमा पार्टी प्रवेशको कार्यक्रम भयो। जसमा राजविराज नगरपालिकाका निवर्तमान नगर प्रमुख शम्भुप्रसाद यादवसहित निवर्तमान वडा अध्यक्षहरू लोसपा प्रवेश गरे। अघिल्लो स्थानीय तहको निर्वाचनमा तत्कालीन राजपाबाट नगरप्रमुखमा निर्वाचित भई जसपामा रहेका यादवले टिकट नपाएपछि मनोनयनको दिन माओवादी प्रवेश गरी राजविराज नगर प्रमुखको उम्मेदवार बनेका थिए। जसमा यादव ४ हजार ८०७ मत ल्याई निकटतम प्रतिद्वन्द्वी बने। निर्वाचनको कार्यक्रम सार्वजनिक भएपछि सम्भावित उम्मेदवारहरू आआफ्नो क्षेत्रमा क्रियाशील देखिन थालेका छन्। स्थानीय तहमा पराजित भएका उम्मेदवारहरू आफ्नो भविष्य सुनिश्चित गर्न फरक पार्टीहरू रोज्न थालेका छन्। अहिले गाउँगाउँमा समेत पार्टी प्रवेशका कार्यक्रमहरू हुन थालेका छन्। पार्टी परिवर्तन गर्ने नेताहरूसँगै प्रवेश कार्यक्रममा उही अनुहारका कार्यकर्ताहरू देखिने गरेका छन्।"
लाइसेन्स वितरण प्रणाली नै सबैभन्दा बढी बदनाम भयो : मुख्यमन्त्री भट्ट,"डोटी : सुदूरपश्चिम प्रदेशका मुख्यमन्त्री त्रिलोचन भट्टले नेपालमा यातायात कार्यालयबाट सवारी चालक अनुमति पत्र दिने व्यवस्था सबैभन्दा बदनाम भएको बताएका छन्। डोटीको राजपुरबाट सञ्चालनमा आएको सवारी चालक अनुमति पत्रको प्रयोगात्मक परीक्षा सञ्चालनस्थलको उद्घाटन गर्दै मुख्यमन्त्री भट्टले सो कुरा बताएका हुन्। 'अहिलेसम्म लाइसेन्स दिने कार्य बदनामित हुँदै आएको छ', मुख्यमन्त्री भट्टले भने, 'आगामी दिनहरूमा यो कार्यलाई स्वच्छ र मर्यादित बनाउन सबैको भूमिका रहन्छ। सवारी चालक अनुमति पत्र दिँदा निश्पक्ष भएर काम अगाडि बढाउनु होला।' यो पाँच वर्षमा प्रदेश सरकारको गौरवको योजनाभित्र राखेर ट्राइल स्पोट निर्माण बढाएको मुख्यमन्त्री भट्टले बताए। अबदेखि डोटीबाटै लाइसेन्स पाउन सकिने भएको छ। सुदूरपश्चिम प्रदेशका पहाडी जिल्लाका नागरिकलाई यो भन्दा पहिला लाइसेन्स लिन तराईका जिल्ला कैलाली र कञ्चनपुर जानुपर्ने बाध्यता थियो। डोटीसँगै डडेल्धुरामा पनि आज नै प्रयोगात्मक परीक्षा (ट्रायल) सेन्टरको उद्घाटन भएको छ। पहाडी दुई जिल्लामा प्रयोगात्मक ट्रायल सेन्टरको उद्घाटन भएपछि पहाडका ७ जिल्लाका नागरिक लाभान्वित हुने भएका छन्। ट्रायल सेन्टरको उद्घाटन पछि लाइसेन्सको लिखित परीक्षा दिएकाहरूले आज नै प्रयोगात्मक परीक्षा (ट्रायल) गरेका छन्। ट्रायल सेन्टरको उद्घाटनपश्चात् सबैभन्दा पहिला राजेश ठगुन्नाले ट्रायल पास गरेका छन्। ट्रायल पास भएकाहरूलाई आजै सवारी अनुमति पत्र लाइसेन्स दिइएको छ। डोटीमा २०७२ असार ३ गते नेपाल सरकार भौतिक पूर्वाधार तथा यातायात मन्त्रालय यातायात व्यवस्था विभाग रहने गरी यातायात व्यवस्था सेवा कार्यालयको रुपमा स्थापना भएको थियो। सुदूरपश्चिम प्रदेश सरकारको २०७८ चैत १६ गते बसेको मन्त्रिपरिषद्ले सेवा कार्यालयलाई स्तरवृद्धि गर्ने निर्णय गरेको र चैत २२ गतेबाट यातायात व्यवस्था कार्यालयमा रूपान्तरण भएको थियो। यातायात व्यवस्था कार्यालय डोटीको कार्यक्षेत्र डोटी, अछाम र बाजुरा जिल्ला हुन्। कार्यालयबाट दुई तथा चार पाङ्ग्रे सवारी साधनको कर सङ्कलन, हाललाई दुई पाङ्ग्रे सवारी साधनको दर्ता तथा नामसारी, सवारी दर्ता प्रमाण पत्र नवीकरण, सार्वजनिक सवारी साधनहरूको प्राविधिक जाँचपास गरिने कार्यालय प्रमुख पूर्ण बहादुर शाहले बताए। त्यस्तै नयाँ रुट परमिट जारी एवम् नवीकरण गर्ने, यातायात सेवाको नाम पञ्जीकरण गर्ने, सवारी चालक अनुमति पत्र जारी गर्ने र अस्थायी रुट इजाजत दिने कार्यहरू कार्यालयबाट हुने कार्यालय प्रमुख शाहले बताए।"
भूकम्पले क्षति भएको विद्यालय भवन निर्माण,नुवाकोट : भूकम्पले पुरानो भवन जोखिमपूर्ण भएपछि नुवाकोटको ढिकुरेस्थित एक विद्यालयमा पक्की भवन निर्माण गरिएको छ। यसबाट शिक्षक तथा विद्यार्थीमा अध्ययन अध्यापनमा सुविधा पुगेको छ। लिखु गाउँपालिका१ ढिकुरेफाँटमा रहेको नारायणदेवी माद्यामिक विद्यालयमा भारतको सहयोगमा भूकम्प प्रतिरोधी पक्की भवन निर्माण गरिएको हो। भारतीय दुतावासको आर्थिक तथा प्राविधिक सहयोगमा निर्मित सो भवनको नाम नेपाल भारत मैत्री भवन राखिएको छ। कूल चार करोड ४५ लाख रुपैयाँको लागतमा निर्मित सो विद्यालयमा २० कोठा रहेका छन्। भवनको ५० मिटर टाढा पक्की शौचालयसमेत निर्माण गरिएको छ। भवन शनिबार लिखु गाउँपालिकाका अध्यक्ष ध्रुव श्रेष्ठले उद्घाटन गरे। विद्यालयलाई भवन हस्तान्तरण गर्दै प्रमुख अतिथि श्रेष्ठले अबका विद्यार्थीहरूलाई सिपयुक्त र जीवनोपयोगी शिक्षा आवश्यक रहेको र त्यसका लागि पालिका क्रियाशील रहेको बताए। विद्यालयमा हाल पाँच सय विद्यार्थी अध्ययनरत रहेका प्रधानाध्यापक हरिप्रसाद लामिछानेले जानकारी दिए। उनका अनुसार कूल विद्यार्थीमध्ये ६० प्रतिशत आदिवासी जनजाति र १० प्रतिशत दलित समुदायका विद्यार्थी छन्।
'अग्नि'लाई मदन पुरस्कार,काठमाडौं : लेखक नवराज लम्सालद्वारा लिखित अग्नि किताबले यस वर्षको मदन पुरस्कार पाएको छ। शनिबार बसेको मदन पुरस्कार गुठीको बैठकले अग्नि महाकाव्यका लागि लम्साललाई मदन पुरस्कार प्रदान गर्ने निर्णय गरेको हो। त्यस्तै जगदम्बाश्री पुरस्कार दुर्गाप्रसाद श्रेष्ठलाई प्रदान गरिने भएको छ। २०७८ सालको मदन पुरस्कारका लागि प्राप्त २९९ पुस्तकमध्ये निर्णायक मण्डलले अग्निलाई छनोट गरेको गुठीका अध्यक्ष कुन्द दीक्षितले बताए। गुठीले मदन पुरस्कारका लागि लम्सालको अग्नि दामोदर पुडासैनी किशोर को ग्रीष्मको नीलो बतास वसन्त बस्नेतको महाभारा दीपा मेवाहाङ राईको यादको सन्दुक नारायण पौडेलको लिच्छवि लिपि नीलमणि ढुङ्गनाको व्युत्पत्तिमूलक संस्कृतनेपाली शब्दकोश सुजित मैनालीको सतीः इतिहास र मीमांसा तथा पद्मसुन्दर जोशीको हिति प्रणालीसहित ८ वटा पुस्तकलाई अन्तिम छनोटका लागि छानेको थियो। दुवै पुरस्कारको राशि चार लाख नगदसहित सम्मानपत्र रहेको छ।
त्रिवि कार्यकारी बैठकबाट नियन्त्रणमा लिएको कागजात शिक्षा मन्त्रीलाई बुझाइयो,"काठमाडौं : नेपाल विद्यार्थी संघले त्रिभुवन विश्वविद्यालय कार्यकारी परिषद्बाट नियन्त्रणमा लिएका कागजात शिक्षा विज्ञान तथा प्रविधि मन्त्री देवेन्द्र पौडेललाई बुझाएको छ। नेविसंघले शुक्रबार साँझ शिक्षा मन्त्री पौडेललाई नियन्त्रणमा लिएको कागजात बुझाएको हो। इकाई सचिव योगेन्द्र रावलले शुक्रबार होटल यल्लो पेगोडामा बसिरहेको परिषद्को बैठकबाट नियन्त्रणमा लिएको कागजात शिक्षा मन्त्रीलाई बुझाइएको बताए। सो क्रममा शिक्षा मन्त्रीले पौडेलले विश्वविद्यालयमा देखिएको विकृतिबारे आफू संवेदनशील रहेको र आवश्यक कारबाही प्रक्रिया अघि बढाउने बताए। त्रिवि पदाधिकारी शिक्षक तथा कर्मचारीको नयाँ तलबमान निर्धारण, नेपाल कमर्श क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्य सम्पादन, इबैंकिङलगायत सात एजेन्डामाथि छलफल गर्न त्रिवि कार्यकारी परिषद्को बैठक बसेको थियो ।"
गठबन्धनले राष्ट्रियता बलियो हुन्छ : गृहमन्त्री खाण,"भैरहवा : गृहमन्त्री बालकृष्ण खाणले दलहरू बीचको गठबन्धनले संविधान तथा लोकतन्त्रको रक्षाका साथै राष्ट्रियता समेत बलियो हुने बताएका छन्। नेपाली कांग्रेस रुपन्देहीले भैरहवामा आयोजना गरेको 'जनताको साथमा कांग्रेस' अभियान प्रथम चरणको उद्घाटन कार्यक्रमलाई सम्बोधन गर्दै उनले सम्पन्न स्थानीय तहको निर्वाचनमा गठबन्धनको परिणाम राम्रो भएको बताउँदै अगामी निर्वाचनमा पनि जनताका अधिकारका लागि गठबन्धन हुने बताए। उनले गठबन्धनले नेपाली कांग्रेस मुलुकमा पहिलो पार्टी बन्न सफल भएको भन्दै गठबन्धन नै हुनेमा जोड दिए। नागरिकताको अभावमा नेपाली नागरिककै सन्तान आफ्नै मुलुकमा अनागरिक भएर बस्नु परेको पीडाको सम्बोधनका लागि नागरिकता विधेयक ल्याइएको उनले बताए। 'नेपाली नागरिकका सन्तानले नागरिकता नहुँहा एउटा सीम कार्ड समेत खरिद गर्नबाट बञ्चित छन्' उनले प्रश्न गर्दै भने, कहिले सम्म आफ्नै देशमा उनीहरू अनागरिक भएर बस्ने? उनीहरूलाई नागरिकताबाट बञ्चित गर्ने अधिकार कसैलाई छैन।' सबै दलको सहमतिमा नागरिकता विधेयक अगाडि बढाइएको भन्दै एमालले आफू सरकारमा रहँदा नागरिकता विधेयक ठीक र सरकारमा नरहँदा बेठीक भन्न नमिल्ने बताए। 'यसअघि एमालेले पेस गरेको विधेयकले जन्मसिद्धका सन्तानलाई १८ दिनसम्म नागरिकता वितरण गर्दा त्यति बेलासम्म ठीक थियो' उनले भने, 'त्यसपछि सर्वोच्च अदालतले सदनबाट ल्याउनुपर्ने भनेपछि बीचमा रोकिन पुग्यो र अहिले त्यही आधारमा हामीले सदनमा विधेयक ल्याउँदा बेठीक भयो?' उनले करिब ७ लाख नेपाली नागरिकका सन्तान नागरिकताबाट बञ्चित हुनुपरेको भन्दै राष्ट्रियता बलियो बनाउनका लागि विधेयक ल्याइएको र उनीहरूको ऊर्जा मुलुकको विकास निर्माण लगाउनुपर्ने बताए।"
"कचनकवल नागरिकता काण्ड, फरार अभियुक्त साढे दुई वर्षपछि पक्राउ","झापा : भारतीय नागरिकलाई वंशजका आधारमा नेपाली नागरिकता दिएका एक फरार अभियुक्त दुई वर्ष सात महिनापछि पक्राउ परेका छन्। पक्राउ पर्नेमा कचनकवल गाउँपालिका २ बस्ने ५८ वर्षीय बमबहादुर गुरुङ रहेका प्रहरी कार्यालय झापाका डीएसपी वसन्त पाठकले जानकारी दिए। झापा जिल्ला अदालत भद्रपुरले २०७६ फागुन ११ गते गरेको फैसलाबमोजिम झुट्टा विवरण पेस गरी विदेशी नागरिकले नेपाली नागरिकता लिन उद्योग गरेको मुद्दामा उनलाई ६ महिना कैद सजाय तोकिएको थियो। सोही दिनदेखि फरार रहेका गुरुङलाई प्रहरी कार्यालय झापाबाट खटिएको प्रहरी टोलीले शुक्रबार बिर्तामोडबाट पक्राउ गरेको हो। उनलाई कैद भुक्तानका लागि झापा कारागार भद्रपुर पठाइसकेको डीएसपी पाठकले जानकारी दिए। यस्तो थियो घटना गृह मन्त्रालयले जन्मसिद्धका छोराछोरीलाई वंशजका आधारमा नागरिकता दिने परिपत्र जारी गरेसँगै बमबहादुर र उनका श्रीमती चन्द्रकला गुरुङले आफ्नो जेठो छोरा भन्दै भारतीय नागरिक ३५ वर्षीय भूपाल गुरुङलाई नागरिकता दिलाउन जिल्ला प्रशासन कार्यालय झापामा गएका थिए। २०७६ वैशाख ८ गते कचनकवल २ नम्बर वडा कार्यालयबाट सम्पूर्ण कागजात तयार गरी उनी कार्यालय पुगेका थिए। नागरिकता बनाउन गएका भूपालमाथि शङ्का लागेर प्रशासन कार्यालय झापाका तत्कालीन अधिकृत गौरव ढुङ्गेलले सोधपुछ गर्दा स्थायी ठेगाना भारत भएको बताउँदै भारतीय मतदाता परिचयपत्र समेत देखाएका थिए। भारतीय परिचयपत्र देखाए लगतै प्रशासन कार्यालयमा खटिएका प्रहरी टोलीले भूपालसहित बमबहादुरलाई २०७६ वैशाख १० गते नियन्त्रण लिएर प्रहरी कार्यालय झापामा पठाएका थिए। भूपालको स्थानीय ठेगाना भारत असम राज्यको मणिपुर कानकोपी भनेर खुल्यो। भारतीय मतदाता परिचयपत्रमा उनको बुबाको नाम चन्द्रबहादुर गुरुङ उल्लेख थियो। त्यसपछि प्रहरी कार्यालय झापाको टोली किर्ते नागरिकता घटनाको विस्तृत अनुसन्धानमा जुट्यो। किर्ते नागरिकता बनाउने कार्यमा संलग्न देखिएको भन्दै अदालतले वडा अध्यक्षसहित ९ जनाको नाममा पक्राउ पुर्जी जारी गर्यो। कचनकवल२ का तत्कालीन वडा अध्यक्ष मेखबहादुर भट्टराई, तत्कालीन वडा सदस्य धनबहादुर गुरुङ, वडा कार्यालयका तत्कालीन वडा सचिव हरिप्रसाद गौतम, कर्मचारी खगेन्द्रप्रसाद खतिवडा, कचनकवल २ बस्ने कविता गुरुङ, सोही ठाउँका गंगाप्रसाद भट्टराई, तुलसीराम गुरुङ, प्रेमप्रसाद तिम्सिना, शिवकुमार दाहालको नाममा पक्राउ पुर्जी जारी भयो। पक्राउ पुर्जी जारी भए पनि झापा प्रहरीले राजनीतिक दबाबका कारण कसैलाई पक्राउ गर्न चाहेन। लामो समयपछि उनीहरू आफैं अदालतमा उपस्थिति भए। पक्राउ परेका भूपाल र बमबहादुरलाई प्रहरी कार्यालय झापाले जेठ ३ गते अदालतमा लगेर मुद्दा दर्ता गराएका थिए। जेठ ३ गते अदालतले दुवै जनाको बयान मात्र लिइयो। जेठ ५ गते आइतबार न्यायाधीश सन्तोषप्रसाद पराजुलीको एकल इजलासले थुनछेकको आदेश सुनाउँदै भारतीय नागरिक भूपाललाई पुर्पक्षका लागि कारागार चलान गरेका थिए। बमबहादुरलाई ३० हजार धरौटी तिराएर तारिखमा रिहा गरिएको थियो। अन्य ९ जनालाई पनि अदालतले ४० देखि ५० हजारसम्म धरौटी लिएर तत्काल रिहा गरेका थिए। अदालतको २०७६ फागुन ११ गतेको फैसला अनुसार भारतीय नागरिक भूपाललाई एक वर्ष कैद, प्रतिवादीहरू बमबहादुर ६ महिना कैद, धनबहादुर गुरुङलाई ३ महिना कैद सजाय सुनाएका थिए। तत्कालीन वडा अध्यक्ष मेखबहादुर भट्टराई, वडा सचिव हरिप्रसाद गौतम, कर्मचारी खगेन्द्रप्रसाद खतिवडा , कविता गुरुङ, प्रेमप्रसाद तिम्सिना, गंगाप्रसाद भट्टराई, शिवकुमार दाहाल र तुलसीराम गुरुङलाई जनही १५१५ हजार जरिवाना तिर्नुपर्ने फैसला सुनाइएको थियो। जिल्ला अदालतको फैसला चित्त नबुझेपछि केही व्यक्तिहरू उच्च अदालत विराटनगर, इलाम इजलास पुनरावेदन गर्न धाइरहेका छन्।"
"थप १७३ जनामा कोरोना पुष्टि, संक्रिय संक्रमितको संख्या ३६१२ पुग्यो",काठमाडौं : थप १७३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २८३९ नमूना परीक्षण गर्दा १७३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ६४३ र एन्टिजेनबाट २१९६ नमूनाको परीक्षण गर्दा पीसीआरबाट ६५ र एन्टिजेनबाट १०८ नमूनाको रिपोर्ट पोजिटिभ आएको हो। मन्त्रालयकाअनुसार पछिल्लो २४ घन्टाको अवधिमा थप ३९६ जना कोरोनामुक्त भएका छन्। हाल सक्रिय कोरोना संक्रमितको संख्या ३६१२ पुगेको छ।
आज देशका यी ठाउँमा भारी वर्षा हुने,"काठमाडौं : हाल मनसुनको न्यून चापीय रेखा सरदर स्थान भन्दा केही उत्तरतर्फ अवस्थित रहेको मौसम पूर्वानुमान महाशाखाले जनाएको छ। उक्त मौसमी प्रणालीका कारण हाल लुम्बिनी प्रदेशमा सामान्यदेखि पूर्ण बदली रही केही स्थानमा मेघ गर्जनचट्याङसहित हल्कादेखि मध्यम वर्षा भइरहेको छ। देशका बाँकी प्रदेशमा आंशिक बदली रही गण्डकी प्रदेशका थोरै स्थानका साथै प्रदेश १ र कर्णाली प्रदेशका एक दुई स्थानमा हल्का वर्षा भइरहेको महाशाखाले जनाएको छ। दिउँसो प्रदेश १, मधेस, बागमती, गण्डकी र लुम्बिनी प्रदेशका केही स्थानमा तथा बाँकी प्रदेशका थोरै स्थानमा चट्याङसहित हल्कादेखि मध्यम वर्षाको सम्भावना छ। राति प्रदेश १, बागमती, गण्डकी र लुम्बिनी प्रदेशका थोरै स्थानमा चट्याङसहित भारी वर्षाको सम्भावना छ। रातिको समयमा पनि प्रदेश १, मधेस, बागमती, गण्डकी र लुम्बिनी प्रदेशका धेरै स्थानमा तथा बाँकी प्रदेशका केही स्थानमा मेघ गर्जनचट्याङसहित भारी वर्षाको सम्भावना रहेको छ"
प्याड लिन किशोरीको हातमा स्मार्ट कार्ड,"कालिकोट : जिल्लाको सान्नीत्रिवेणी गाँउपालिका वडा नं ६ स्थित पंचदेवल माध्यामिक विद्यालयमा अध्यायनरत छात्रा सरिता सञ्ज्याललाई विद्यालयमा पाइने निशुल्क सेनेटरी प्याड माग्न लाज लाग्थ्यो । विद्यालयमा महिला शिक्षक भए पनि उनले शिक्षकसँग प्याड चाहियो भन्न सहजै सक्दिनथिन् । विद्यालयमा पाइने सेनेटरी प्याड लिन सधै सकस हुन्थ्यो । अहिले उनको विद्यालयमा सेनेटरी प्याड भेन्टिङ्ग मेशिन छ । उनको हातमा सेनेटरी प्याड लिनका लागि स्मार्ट कार्ड छ । यो कार्डले उनलाई प्याड लिन निकै सहज भएको छ । उनी भन्छिन्, 'गाँउपालिकाले विद्यालयमा प्याड निकाल्ने सेनेटरी प्याड भेन्टिङ्ग मेशिन राखिदियो । हामीलाई कार्ड दिएको छ । चाहिएको बेलामा निकाल्न सहजै सकिन्छ ।' उनी मात्र नभइ विद्यालयमा अध्यायनरत छात्रा बिपना लुवारलाई पनि उस्तै समस्या थियो । विद्यालयमा प्याड माग्न लजाउने, गाँउमा मेडिकलहरु पनि छैनन् । बजार पनि नजिक छैन । घरमा पुराना कपडाहरु धोएर प्याडको रुपमा प्रयोग गरी महिनावारी हुँदा बिद्यालय जानुपर्ने उनले बताइन्। अहिले उनलाई पनि प्याडको समस्या छैन। विद्यालयले किशोरीहरुको पायक पर्ने ठाँउमा गाँउपालिकाबाट प्राप्त सेनेटरी प्याड भेन्टिङ्ग मेशिन राखेको छ । मेशिनबाट प्याड निकाल्ने स्मार्ट कार्ड दिएको छ । जो कोही छात्रालाई प्याड आवश्यक पर्दा उनीहरु बैकमा एटिएम हालेजस्तै त्यो स्मार्ट कार्ड हाल्छन् । प्याड निकाल्छन् । उनले भनिन्, 'जिल्लामै पहिलो पटक हाम्रो पालिकाले विद्यालयमा सेनेटरी प्याड निकाल्ने मेशिन राख्यो । हामीलाई ठुलो राहत भयो ।' सान्नीत्रिवेणी गाँउपालिकाले किशोरीसँग उपाध्यक्ष कार्यक्रम मार्फत पंचदेवल माविमा सेनेटरी प्याड भेन्टिङ्ग मेशिन राखेको छ । गाँउपालिका उपाध्यक्ष पार्वति सिंहले भनिन्, 'छोरी पढाऔँ, छोरीलाई अगाडी बढाऔँ भन्ने नाराका साथै पालिकाका सबै माध्यामिक विद्यालयहरुमा सेनेटरी प्याड भेन्टिङ्ग मेशिन राख्दैछौँ । पंचदेवल माविमा राखेको मेशिनले किशोरीहरुलाई प्याड लिन निकै सहज बनायो । त्यसैले सबै विद्यालययो मेशिन राख्न खरिद गरेर पालिकामा पुगिसकेको छ । अब बाँकी ६ वटा माध्यामिक विद्यालयहरुमा पनि जडान गर्छौँ ।' उनले आफूहरुले 'नसोचौं है छोरी गलागाड हुन्, धर्तिमाता सृष्टिकै प्राण हुन्' भन्ने अभियान थालेको बताइन्। अब कुनै पनि छात्राहरु महिनावारी हुँदा विद्यालय आउनबाट नरोकिने उनले उल्लेख गरिन्। सान्नीत्रिवेणी गाँउपालिका अध्यक्ष मोहनबहादुर केसीले गाँउपालिकाबाट शिक्षा, स्वास्थय, कृषि, पर्यटन क्षेत्रलाई विशेष प्राथमिकता दिएको बताए । उनले भने, 'गाँउमा सिंहदरबार आएको अनुभुति दिलाउनका लागि हामीले नागरिकका आधारभुत आवश्यकता केन्द्रित कार्यक्रम बनाएका छौँ । हरेक विद्यालयहरुलाई हामीले छात्र, छात्रामैत्री विद्यालय बनाउने अभियानमा छौँ । सबै बालबालिकालाई विद्यालय जाऔंजाऔं भन्ने वातावरण बनाएपछि बालबालिकाहरुको सिकाइस्तरमा पनि वृद्धि हुने अपेक्षा गरेका छौँ ।'"
युरोपदेखि एसियासम्म मानवको यायावर यात्रा,"पृथ्वीको विकासक्रम वैज्ञानिकहरूले पृथ्वीको सृष्टि भएको साढे चार अर्ब वर्ष भएको अनुमान गरेको जनकलाल शर्माको पुस्तक हाम्रो समाज : एक अध्ययन मा उल्लेख छ । जसमा दुई अर्ब वर्षअघि पृथ्वी सृ्र्यबाट अलग भएको जनाइएको छ। भृ्गर्भशास्त्रीहरूले जीवनको उत्पत्ति ३० करोड वर्षअघि भएको मानेका छन्। २० करोड वर्षअघि गोही र सरिसृपहरू (घसे्रेर हिँड्ने) को उत्पत्ति भयो। यसै कालचक्रमा पृथ्वीको जलवायुमा भयंकर परिर्वतन भएकोले कतिपय जीवका जातिहरू नष्ट भए। २ लाख ४० हजार वर्षअघि पृथ्वीमा हिउँ प्रलय भएर सारा पृथ्वी हिउँले ढाकियो। हिउँ युग पृथ्वीमा चार पटकसम्म जारी रह्यो। हिउँ युगले पृथ्वीमा ठृ्लो उथलपुथल ल्याइदियो। कैयौं प्राणी पृथ्वीबाट सधैंका लागि लोप भए भने कतिले आफ्नो अस्तित्व कष्टपृ्र्ण रूपमा जोगाउन सफल भए। मानवताका लागि सीपको प्रयोग नरु थापाको किराँत मगर इतिहास पुस्तकका अनुसार ५० हजार वर्षअघि युरोपमा मानव जाति देखा पर्यो। यो जातिको ढुंगा मुख्य हतियार थियो। यहीँबाट गुफा युग सुरु भयो। जनावरको छाला ओढ्न र आगोको आविष्कार पनि यसैको सुरुआती भएको हो। विस्तारै चौथो हिउँ युग सकिँदै गयो। पृथ्वी पुन : तात्तिँदै गयो। २५ हजार वर्ष पहिले स्पेन र फ्रान्समा मान्छेको अर्को जाति देखा पर्यो। जो सिकारी र घुमन्ते जाति थियो। १२ हजार वर्षअघि ढुंगेयुगमा मानवले तिखारिएको ढुंगाहरू हतियारको रूपमा प्रयोग गर्न थाल्यो। यसै युगमा हरवियन जाति देखा पर्यो। द्रविड जातिहरू यसै हरवियन जातिको एउटा समृ्ह मानिन्छ। मध्य एसियाबाट कालो सागरसम्म पहेंलो जाति, तिब्बतियन, मंगोलियन, चिनियाँ, कोरियन र जापानीहरू देखा परे। यी जातिहरू चीनको दक्षिणी भूभागतिर लाग्यो। मंगोलियनहरूको ठाउँमा आर्यनहरू आएर बसेको देखिन्छ। समय क्रममा भाषा र हतियारको विकास एवं पशुपालनले कविलाहरू आफ्नो सुरक्षार्थ समृ्हसमृ्हमा रही कृषि उत्पादनमा लाग्यो। ५० हजार वर्ष अघि युरोपमा देखिएको जाति सुमेरु, मिश्र र सिन्धुमा देखियो। पहेंला जातिहरू चीन, जापान, भियतनाम, बर्मा, कोरिया, हङकङ, इन्डोचाइना, तिब्बत, कम्बोडिया, सुमात्रा, जावा, मलाया, फिलिपिन्स, थाइल्यान्ड भुटान, नेपालदेखि मध्यभारतसम्म फैलिएको देखिन्छ। पुरातत्त्व निबन्धावली को पृष्ठ १९२१९३ मा राहल सांस्कृत्यायनले भनेका छन् लंका भारतको दक्षिणी भेक, अफ्रिका र अफगानिस्तान आदि एउटै महाद्वीप थियो (समुद्रमा डुबेको थिएन)। यस भेगमा बसोबास गर्ने हब्सी र द्रविड जाति (मलायम, कन्नड र तलेगृ्) मध्य सिन्धुघाँटी, भारतको दक्षिणी भेग, बलुचिस्तानको बहुईमा बस्ने मानिसको भाषाले यिनीहरूको एउटै वंशका देखिन्छन्। युरोपमा इरानी, इराकी र आर्यनहरूको भाषा एकै देखिएकाले यी तीनै देशमा बस्नेहरूको वंश एकै देखिन्छ। तिब्बती, बर्मिज, मंगोलियनहरूको भाषा एउटै देखिएकाले यसको वंश एकै देखिन्छ। यसरी पनि जातीय समृ्हरूको रहस्य खुल्ने गर्दछ (नरु थापा, २०६७ : ७९)। भेरीकर्नाली नामकरण र शिल्प (मानव) सभ्यताको विकासकर्ता शिल्पी (कथित दलित) समुदाय रहेको प्रमाणित छ। यसको ज्वलन्त उदाहरण भियतनामले सन् १८७२ तिर ढुंगामा अष्ठकला, त्रियुक्त भुजी र मानवयुक्ति सर्गमयुक्तजस्ता विख्यात कलासीपको आदर्शमय ज्ञान नेपालबाट लिइएको थियो। १८औं शताब्दीमा वर्तमान श्रीलंका जस्तै भियतनामको अर्थतन्त्र ध्वस्त भएको थियो। उनीहरूको अर्थतन्त्र उकास्ने एउटै उपाय स्टोन आर्ट थियो। केही भियतनामीहरू भेरीकर्णाली क्षेत्रको जुम्ला सिञ्जादरामा आई स्टोन आर्ट सिकेर भियतनाम फर्केको दुई वर्षभित्रमा १८ लाखलाई रोजगारी दिन सफल भएका थिए। गोविकली टेपी, सराउन्ड अफ टुनजस्ता वस्तु चित्रको मार्गसमेत यसैको आधारमा निकाल्ने तत्त्वविद्को आवश्यकता नै थियो। नेपालको मेचीदेखि महाकालीसम्मको भूभागमा अनेक उपत्यका पाइन्छन्। सुदूरपश्चिमको सुर्खेत उपत्यका, दाङ र देउखुरी उपत्यका, पोखरा उपत्यका, चितवननवलपुर उपत्यका, काठमाडौं उपत्यका, सिन्धुलीमाडी उपत्यका र अरु नदीकिनारमा अनेक उपत्यका छन्। नेपालको सन्दर्भमा समेत विभिन्न जातीय समूहरूको एकअर्कामा व्यापक सम्मिश्रण भएको पाइन्छ। समस्त मानव जातिलाई माथि चार भागमा विभत्त गरिएको थियो। यसलाई अझै स्पष्ट गर्न पाँच भागमा बाँड्न सकिन्छ, काकेसियन, मंगोलियन, निग्रो, मलय र अमेरिकन। इटालीका म्याचल ल्याङ्जोले सन् १५६४ मा त्यसको आकृति र अवस्थाको बारेमा जानकारी दिएका छन्। त्यसको लागि द कपर स्कोलर टेजरलाई उनीहरूले बाँच्ने आधार बनाए। जुन सत्य निष्ठाबाट ज्ञानलाई कला र जीवनसँग जोडिनुपर्छ भन्ने मान्यता स्थापित गरे। भूगोलशास्त्रका पिता मानिने अमेरिकन नागरिक उल्लियम मयरिस डेबिडले भूगोल जोड्नेमा मानवको नैतिक र भौतिक सहयोगले नै सम्भव हुन्छ। त्यसैले मानवताको साइनो कसरी र कहाँबाट जोडिएको छ ? भन्ने कुराको पनि उत्तिकै महत्त्व राख्छ। मानवको युग परिवर्तनक्रम मानवले गुफायुगबाट कृषियुग वा नवपाषणयुग (कृषि वा पशुपालन) धातुयुग नआएसम्म चलेको हाम्रो समाज : एक अध्ययन मा उल्लेख छ। नवपाषण युगमै आएर हतियारको विकास भयो। महाभारत पर्वतको सृष्टि गिरि वा शैल युगमा भयो। सोलुत्रे मानवले छालाको सिउने काम र सियो धागोको प्रयोग गरेको थियो। त्यो धागो र सियो कसले बनायो कहाँ बनायो भन्ने रोचक तथ्य पनि उत्तिकै गहिरो छ। भारतको नाथराजगमा रहेका संग्रहालयको एक त्रिपट्टाको आलेकमा हेर्ने हो भने त्यहाँ त्यसका उत्पादक र प्रयोगकर्ता व्यक्ति ती हुन् जो सधंै मृग र जनावरको छालाको काम गर्थे भन्ने छ। यसले के प्रष्ट पर्छ भने अजिल मानवले पशुपालन सुरु गरेका थिए। त्यही आधारमा उनीहरूले छालाको काम गर्न सिके। छालाको प्रतिपादन गर्ने इंग्ल्यान्डका जोन वाल्र्टर लेदरले सन् २६ डिसेम्बर सन् १८६० देखि १४ नोभेम्बर १९३४ सम्म कृषिको काम गरे। त्यसमा कृषि केमेस्ट्रीको अध्ययन गरी जनावरको र अन्य उपयोग गर्न सकिने छालालाई कसरी मानवको लागि सही ढंगले प्रयोग गर्न सकिन्छ भनेर लागेका थिए। जसको फलस्वरूप आज मानवका लागि छालाको प्रयोग भयो। यसपछि औद्योगिक विकासको चरण सुरु भएको देखिन्छ। पृथ्वीमा मदलेन मानवपछि अर्थात् ईशार्पृ ११ हजार वर्षपहिले अजिल नामक मानव यस धर्तीमा पाइयो। अर्थात् यसको समय मदलेनभन्दा दुई हजार वर्षपछि राखिएको छ। सन १३ सयदेखि पृथ्वीमा मानवरूपी अस्तित्वको विकास हुँदै जाँदा त्यसले एक पूर्णरूप लिएको देखिन्छ। पछि चाल्र्स डार्बिनले त्यसैको आधारमा पृथ्वीको गुरुत्व कसरी हुन्छ ? के भएमा माथिको वस्तु तल खस्छ भनी पत्ता लगाएका थिए। जुन उनले सन् १८३५ मा यसैकारण यस मानवलाई पूरा मानवको अन्तिम प्रतिनिधि भनिन्छ। पूरापाषण र नवपायषणयुगको बीचमा यो अजिल नामक मानव पाइएकोले यसको काललाई मध्यपाषणयुग पनि भन्छन्। दक्षिण फ्रान्सको मादअजिल नामक स्थानको एउटा गुफामा यसले बनाएका वस्तु भेट्टिएका थिए। इङ्ल्यान्ड र स्कटल्यान्डमा पनि यस मानवको सूचना पाइएको छ। यस मानवको सूचना युरोपबाहेक एसियामा पनि पाइएको छ। यो मानव जहाँसुकै पाइए पनि सर्वप्रथम यसका उपकरण पाइएको स्थान अजिल भएको हुँदा यसको नाम पनि त्यसै स्थान विशेषको आधारमा अजिल नै राखियो। यो मानव आफ्नो मृतकका टाउको जम्मा गरेर राख्थ्यो र अन्डा थन्क्याएझैं एकै ठाउँमा गाड्थ्यो। बबेरियाको नोर्दलिंगेनका छेउको ओपतेन गुफाको एकै ठाउँमा १७ वटा मानवमुण्ड गाडेर राखेको भेटिएका थिए। मृतकको बाँकी शरीर यो मानवले पोल्ने गथ्र्यो भन्ने अनुमान विद्वान्हरूले गरेका छन्। पछिल्लो कालमा आएर अस्थिअवशेषको ठूलो मृण्मय पात्रमा राखेर गाडेको पनि भेटिन्छ। यस मानवले आफ्ना मृतकको टाउका किन एकै ठाउँमा जम्मा गरेर राख्ने परम्परा बसाल्यो त्यसमा शंका उत्पन्न हुन सक्छ। यो मानव पनि अश्योल मानवजस्तो अरू मानवको सिकार त गर्दैनथ्यो ? र पछि गएर त्यही परम्परामा आफ्ना मृतकका टाउका जम्मा गर्न लागेको त होइन ? जे होस्, यो एउटा रहस्यको विषय छ। अजिल मानव पशुको र माछाको सिकार गर्ने मानव हो भनिएको छ। वन्यपशुलाई घरमा ल्याएर पाल्न यसैले प्रारम्भ गर्यो र यस्तो पशु सम्भव : पहिलो कुकुर नै थियो। सिकारका लागि कुकुरको प्रयोग पहिले यसैले गर्यो। कुकुरको तीव्र घ्राण (सुँघ्ने) शक्ति यस मानवका लागि वरदानसिद्ध भयो। यस मानवको आहार जंगली फल, माछा र वन्यपशुको मांस नै थियो (जनकलाल शर्मा, हाम्रो समाज : एक अध्ययन, २०५८: ११, ३३, ३४)। वर्तमान मानवका प्राचीन आकृति माथिको विवरणबाट यस धरातलमा प्राचीन मानवले कसरी संघर्ष गर्यो त्यसको केही जानकारी हामीलाई भयो। पूरापाषण युगदेखि लिएर मध्यपाषण युगसम्मको मानवको संक्षिप्त वर्णन गरियो। यो काल ईशापूर्व सात हजार वर्षसम्म आएर समाप्त भएपछि नवपाषणयुग आयो। नवपाषणयुगमा आएपछि मानवले छिटोछिटो प्रगति थाल्यो र यसको समाज व्यवस्था पनि अर्कै बन्दै गयो। यहाँ नवपाषाणयुगका मानवको विस्तृत चर्चाभन्दा पूरापाषाणयुगका मानवका विषयमा अझै सिंहावलोकन गरेर आजको समाज व्यवस्थामा मानव कसरी आइपुग्यो त्यसैमा चर्चा गरिनेछ। प्राचीन मानवका अश्मीभूत अस्थिअवशेषका बाहेक अरू शरीरका अवशेष आज हामीलाई प्राप्त छैनन्। त्यसकारण ती प्राचीन मानवको केशको बनावट कस्तो थियो होला, छाला र आँखाको रंग कस्तो थियो र रक्त कुन वर्गको थियो त्यो छुट्ट्याउन गाह्रो छ। तर यति हुँदाहुँदै पनि आजको मानवको आकृति हेरेर प्राचीन मानवको अनुहार कस्तो थियो त्यो साधारण रूपमा अनुमान लगाउन सकिन्छ। तथ्यहरूबाट आदिमानव उत्पत्तिाको केन्द्र नेपाल रहेको प्रष्ट हुन्छ। युरोपदेखि एसियासम्म यायावर कविला यात्रामा सुरुआती चरणदेखि सिंगो विज्ञानसम्म पार गर्दै धर्तीमा मानवको विकास भएको पाइन्छ। विश्वमा मानव उत्पत्तिाको सम्बन्धमा विद्वान्बीच मतमतान्तर छ तर पछिल्लो खोजले नेपाल मानव उत्पत्तिाको केन्द्र रहेको पुष्टि भएको छ। अहिले हिमाल उत्तारतिर र समुद्र दक्षिणतिर रहेको छ। पहिला हिमाल दक्षिणतिर र समुद्र उत्तारतिर रहेको थियो। आजको मानवमा मुख्य चार भेद देखिन्छ आस्टेलायित, निग्रोयित, मंगोलायित र श्वेतांक। कसैको अनुहार देख्नासाथ भन्न सक्छौं, यो मानिस यस वर्गको वा स्कन्धको होला। निग्रोयित जातिको छालाको रंग कालो र केश घुँगुरिएको कालो तथा ऊनजस्तो हुन्छ। मंगेलायित मानव जसमा अमेरिकाको रेड इन्डियन समाविष्ट हुन्छन्। उनीहरू हलुका पहेंलो, रातो छालाको रंग र खडा केश तथा नासासेतुका र अरू मंगोलियन थ्याप्चो प्रकारको नासासेतुका हुन्छन्। केही विद्वान्हरूका अनुसार नाकको लक्षण प्राय : स्थायी हुँदैन। श्वेतांक र निग्रोयितका आँखा ठूलठूला हुन्छन् भने मंगोलियनका आँखा साना हुन्छन्। यिनीहरूका आँखाका माथिल्लो भागमा एक प्रकारकोे छालाको तह बसेको हुन्छ, जसले गर्दा यो मानवका आँखा चिम्सा देखिन्छन्। निग्रोयित र आस्टेलायितका ओठ मोटा हुन्छन्। तर मंगोलियनका ओठ त्यसभन्दा साना देखिन्छन्। स्वेताङका त्यसभन्दा पनि ज्यादै साना अर्थात् पातला दृष्टिगोचर हुन्छन् (उही, ३६)। परिवर्तनका लागि समाज यद्यपि अलास्का आदिका एस्किमो र यहुदी आदि अन्य केही जाति यसको अपवाद पनि पाइन्छन्। मदर टेरेसाले भनेकी छिन्। यो कति उत्तम छ, जुन हामीले गर्छौ, त्योभन्दा उत्तम छ जुन हामी प्रेमका साथ गछौं। समाज त्यसको लागि हुन्छ। जस्ले त्यहाँको भावना विचार र एकतालाई आत्मसात् अघि लैजान सक्छ। यसरी प्राचीन मानवको मूलमा अलगअलग जाति र वर्ग वा स्कन्ध भए। यसमा पनि आजको जस्तै प्राचीन समयमा जाति सम्मि श्रण भएको छ। किनकि मानव जाति सदा यायावर अर्थात् कविला घुमन्त जीव नै रह्यो। कृषि युगभन्दा पहिले त यो यायावरबाहेक अरू केही थिएन। त्यसकारण मानवजातिको आपसमा औपचारिक र अनौपचारिक रूपमा जाति सम्मि श्रण अनवरत रूपमा भइनै रहेको पाइन्छ। ईशापूर्व द्वितीय शताब्दीको अन्त्यमा आक्रमण गरेर ग्रीकहरू भूमध्यसागरको तटमा बसे। थेस अर्थात् बल्काननिवासी लघु एसियामा गए। यसै प्रकार केल्टहरू पनि इटालीसम्म फैलिँदै लघु एसियामा पुगे। रोमनहरू युरोपको उपनिवेशका अनेक भागमा गएर बसे। जर्मन यायावरहरू कृष्णसागरको उत्तरी तटबाट सर्दै पश्चिम र दक्षिणी युरोप तथा उत्तरी अफ्रिकामा फैलिए। स्लाबहरूले फिनहरूलाई हराएर रुसमा उनीहरूको स्थान लिए। बल्गोरियनहरू कृष्णसागरको तट छोडेर बल्कनमा पुगे। अनेक हुँण यायावरहरू वर्तमान मंगोलियाबाट प्रस्थान गरेर हंगेरीमा पुगेर त्यहीँ मगियार नामले ख्याति पाएर बसोबास गरे। युरोपका मानिस पनि व्यक्तिगत सम्पत्तिको अधिकारको व्यवस्था नभएसम्म यायावरी नै गर्दै थिए। जुन कुरा युरोपमा भयो त्यस्तै कुरा एसियामा भयो। इन्डोनेसियाका निवासी मलयहरू पश्चिमतिर बढ्दाबढ्दै युरोपियन तुर्कीसम्म पुगे त्यसकारण आजको विश्वमा जाति सम्मि श्रण भएको छैन भन्नु सरासर मिथ्या हुनेछ। एस्किमो र केही यहुदीहरूमा रक्त सम्मि श्रण कम भएको देखिन्छ, त्यो अर्कै कुरो हो। जब मानव जातिको यस प्रकार जाति सम्मि श्रण हुन्छ त्यस अवस्थामा मानवशास्त्रीका लागि नयाँ अध्याय पनि थपिन्छन्। यसको अर्थ यो होइन, मानव जाति बिल्कुलै नयाँ रूप लिएर खडा हुन्छ। आफ्ना पूर्वजको केही संस्कार त यसमा रहेकै हुन्छ। नेपालको सन्दर्भमा समेत विभिन्न जातीय समूहरूको एकअर्कामा व्यापक सम्मिश्रण भएको पाइन्छ। समस्त मानव जातिलाई माथि चार भागमा विभक्त गरिएको थियो। यसलाई अझै स्पष्ट गर्न पाँच भागमा बाँड्न सकिन्छ जसमाकाकेसियन, मंगोलियन, निग्रो, मलय र अमेरिकन। मंगोलियन र निग्रोको बारेमा माथि नै चर्चा गरिसकिएकोले यहाँ काकेसियन, मलय र अमेरिकनको मात्रै संक्षिप्त चर्चा गरिनेछ। काकेसियन मानव वंशमा ठूलो र महत्त्वपूर्ण परिवारमा आउँछ। आजकल काकेसियनहरू विश्वको हरेक महादेशमा पाइन्छन्। तर युरोप, पश्चिमी एसिया र उत्तरी अफ्रिका नै मुख्य विचरण भूमि हो। मलयवंशका मानव मलक्कानिकटवर्ती द्वीपसमूह, म्याडेगास्कर र न्युजिल्यान्डमा पाइन्छन्। यिनीहरूको रंग खैरो हुन्छ। अमेरिकनहरू उत्तरी र दक्षिणी अमेरिकामा पाइन्छन्। यिनीहरूको रंग रातो हुने हुँदा यस जातिलाई कोलम्बसले अमेरिकाको पत्ता लगाएपछि रेड इन्डियन नामकरण गरियो। यसप्रकार विश्वका समस्त मानवको सिंहावलोकन सँगसँगै नेपालको भूभागमा बस्ने मानव समूहको संक्षिप्त चर्चा गर्नैपर्ने हुन्छ। अत : त्यस विषयमा छोेटकरीमा चर्चा गरौं। आर्यहरू ईशार्पृ द्वितीय सहस्राब्दी अर्थात् पाषण युगको अन्त्यमा पश्चिमतिरबाट प्रवेश गरेका थिए (उही, ३४, ३५, ३६)। नेपालमा मानव विकास सन्दर्भ नेपालको मेचीदेखि महाकालीसम्मको भूभागमा अनेक उपत्यका पाइन्छन्। सुदूरपश्चिमको सुर्खेत उपत्यका, दाङ र देउखुरी उपत्यका, पोखरा उपत्यका, चितवननवलपुर उपत्यका, काठमाडौं उपत्यका, सिन्धुलीमाडी उपत्यका र अरु नदीकिनारमा अनेक उपत्यका छन्। भूगर्भवेत्ता विद्वान्हरूको भनाइअनुसार यी उपत्यकाबाट पानी निस्केर बाहिर गयो। सम्भवत : यी सबै उपत्यकाको पानी त्यसपछि नै खुल्यो होला। पानी बगेर गएपछि यहाँ जंगल भयो होला र जीवजन्तु पनि आफ्नो आहाराको खोजीमा यसतर्फ अग्रसर भएको हुनुपर्छ। त्यसपछि आदिमानव पनि आफ्नो जीवन निर्वाहका लागि यसतर्फ सिकार गर्न पस्यो होला। पहिलो मानवको यायावरीय भए पनि पछि केही स्थिर हुँदै गयो। आजभन्दा १० हजार वर्ष पहिलेसम्म मानव पुरानै पाषाणयुगको क्रममा थियो। तर ईशापूर्व सात हजारदेखि पाँच हजार वर्षतिर आएर आफ्नो जीवन नवपाषाणयुगमा पुर्यायो। यस समय मानवले कृषिकर्म अपनाउन थालिसकेको थियो। आफ्ना प्रस्तरका हतियारमा पनि यसले सुधार ल्यायो। शिवालिक र महाभारत पर्वतका बीचका भागमा यत्रतत्र नवपाषाणयुगका हतियार आज पनि पाइन्छन्। महाभारतको माथिल्लो भागमा पनि त्यस्ता हतियार नपाइने होइन। तर यी दुई पर्वतको बीचमा अधिक मात्रामा पाइएका छन्। यस क्षेत्रका नेपालीहरू आजकल यस्ता हतियारहरूलाई बज्रढुंगो भन्छन्। प्राचीन मानवको जीवनसम्बन्धी कुराको ज्ञानको अभावमा साधारण जनता यस्ता वज्रढुंगा खजुरो भएका ठाउँमा आकाशबाट खस्तछ भन्ने कुरामा विश्वास गर्छन्। वास्तवमा भन्ने हो भने यी बज्रढुंगा नेपाली जनताका पुर्खाका हतियार हुन्। १९७८ ईश्वीको मार्च १ तारिखका दिन यस्ता तीन थान बज्रढुंगा दण्डा नदीको किनार कोटटाँढीमा जनकलाल शर्मा आफैंले देखेको पुस्तकमा उल्लेख छ। नेपालको अनेक भूभागमा पहिले किराँतहरू भएको विश्वास गरिन्छ। आज किराँत नामधारी जनता नेपालको पूर्वी पहाडी भागमा बढी बसोबास गर्छन्। यसैकारण यिनीहरूको घनाबस्ती भएको केही भागलाई ओल्लो किराँत, माझ किराँत र पल्लो किराँत भन्ने नामकरण गरिएको हो। यस्ता प्राचीन निवासीलाई आजको सन्दर्भमा हेर्दा ओल्लो किराँत र माझ किराँतमा राई र पल्लो किराँतमा लिम्बूहरू देखिन आउँछन्। तर यस्ता प्राचीन निवासीमा राई, लिम्बूलाई मात्र नलिएर काश्मीरको आसपासका मोनपादेखि लिएर कम्बोडियाको खमेरसम्मको जातिलाई पनि यसमा समावेश गर्नु उचित होला। तथापि यसमा पनि उत्तरको मंगोल र दक्षिणको द्रविड आदि अनेक जातिको रक्त सम्मिश्रण भएका छन्। ईशापूर्व द्वितीय सहस्राब्दीसम्म यस भूभागमा किराँतहरूकै प्राधान्य थियो। तर यिनीहरूको जीवन त्यस समयसम्म नवपाषाणयुगभन्दा अघि बढेको थिएन। नवपाषायुगपछि धातुयुग आयो। पाषाणयुगको समाप्ति सबै ठाउँ एकै प्रकार भएन। मेसोपोटामियामा पाषाणयुगको अन्त्य ३५०० वर्ष ईशापूर्वमा भयो भने डेन्मार्कमा १६०० वर्ष ईशापूर्वमा भयो। कतैकतै त पाषाणयुगको अन्त्य धेरै पछि पनि भएको देखिन्छ। न्युजिल्यान्डमा पाषाणयुगको अन्त्य युरोपियनहरूले त्यहाँ प्रवेश गरेपछि अर्थात् ईशाको १८औं शताब्दीमा मात्र भएको प्रमाण पाइन्छ। हाम्रो प्रायद्वीपमा पाषाणयुगको अन्त्य आर्यहरूले पश्चिमतिरबाट प्रवेश गर्न थालेपछि नै क्रमश : भयो। आर्यहरूको प्रवेश ईशापूर्व द्वितीय सहस्राब्दी मानिएको छ। हुन त यसभन्दा पहिले महेन्जोदरो र हरप्पा नगर संस्कृति आएर पनि लोप भइसकेको थियो। त्यो संस्कृति उन्नत भएर पनि धेरै ठूलो भूभागमा यसले व्यापक प्रभाव पार्न सकेन (उही, ३७, ३८)। नेपाल मानव उत्पत्तिको केन्द्र विश्वमा मानव उत्पत्तिको सम्बन्धमा विद्वान्हरूका बीचमा मतमतान्तर रहेको छ तर पछिल्लो खोजले नेपाल मानव उत्पत्तिको केन्द्र रहेको पुष्टि भएको गण्डकीका शिल्पी समुदायको मन्त्र सम्पदा नामक पुस्तकमा छ। अहिले हिमाल उत्तरतिर र समुद्र दक्षिणतिर रहेको छ। पहिला हिमाल दक्षिणतिर र समुद्र सत्तरतिर रहेको थियो। वरिष्ठ इतिहास, संस्कृतिविद् डा जगमान गुरुङका अनुसार मानव सृष्टिको पहिलो पुस्ता हिमवत्खण्डमै उत्पत्ति भएर सिन्धु मैदानसम्म पुगेका हुन्। नेपालको गण्डकी प्रदेशको हिमालय क्षेत्र मानव उत्पत्तिको मूलथलो हो। मुस्ताङ जिल्लाको दामोदरकुण्ड (४,८०० मिटर) बाट उत्पत्ति भएको कालीगण्डकी नदीमा पाइने शालिग्राम शिलामा करोडौं वर्षअघिको जीवांश (फोसिल्स) पाइएको छ। नेपालबाहेक शालिग्राम शिला विश्वमा अन्यत्र कहीँ कतै पाइँदैन। त्यसैगरी अमेरिकी विद्वान् डा जेन्स मुन्थेको नेतृत्वमा नेपालअमेरिकी संयुक्त वैज्ञानिक अभियान दलले नेपालमा सन् १९८० मा लुम्बिनी प्रदेश, रूपन्देही जिल्लाको बुटवल, तिनाउ नदीको दायाँ किनारमा आजभन्दा करिब ११ करोड वर्षअघिको भनी अनुमान गरिएको एउटा जीवको दाँतको अवशेष पाइएको छ। यो जीवको अवशेष नेपिथेकस मानवकै श्रेणीको भनी मानिएकोले यस विषयलाई पुष्टि गर्दछ (डीबी नेपाली दमु, गण्डकीका शिल्पी समुदायका मन्त्र सम्पदा, २०७८ : २५,२६)। पुरातत्त्वविद्हरूको एक टोलीले काठमाडौं उपत्यकाको बूढानीलकण्ठ क्षेत्रमा गरेको उत्खननबाट पाषण युगकालीन ढुंगे हतियार फेला पारेका थिए। त्यसको कार्वन परीक्षण गर्दा ३० हजार पुरानो रहेको प्रमाणित भएको थियो। यस तथ्यबाट काठमाडौं उपत्यकामा ३० हजार वर्षअघि मानव जातिको उपस्थिति रहेको देखाउँछ (डीबी दमाई र अन्य, नेपालका रैथाने गन्धर्व सभ्यता, २०७८ : ७०)। यी तथ्यबाट नेपाल आदिमानव उत्पत्तिको केन्द्र रहेको प्रष्ट हुन्छ। यसरी विभिन्न तथ्यबाट युरोपदेखि एसियासम्म यायावर कविला यात्रामा मानवको सुरुआती चरणदेखि सिंगो विज्ञानयुक्तसम्मका भिन्नभिन्न चरणलाई पार गर्दै धर्तीमा मानवको विकास भएको पाइन्छ। नेपालीद्वय लेखकअनुसन्धानकर्ता हुन् ।"
कलाको सम्मान नहुँदा चलचित्र क्षेत्रमा समस्या आएको छ,"नेपाली सिने क्षेत्रमा गजित विष्ट परिचित नाम हो। मायाज बारबाट डेब्यु गरेका गजित नायकमा मात्रै सीमित छैनन्। करियोग्राफी, अभिनय, नृत्य, खेल, निर्देशन, मोटिभेसनलगायत हरेक विधामा उत्तिकै अब्बल छन्। प्रत्येक जिल्लामा पुगेर लोकनृत्यको अनुसन्धान गरेका उनको नृत्यमा फरक कला प्रष्ट देखिन्छ। सानैदेखि हरेक नायकको नृत्यलाई ठ्याक्कै उतार्न सिपालु उनले छोरा सौगात विष्टलाई विश्वकै कम उमेरको निर्देशकमा पनि उभ्याए। गिनिज बुक अफ द वल्र्डमा रेकर्ड कायम भयो। परिवार र आफन्तभित्रै २२ कलाकार उत्पादन हुने वातावरण उनकै प्रेरणाबाट मिल्यो। सुन्दा सामान्य लागे पनि कमै भेटिने फरक नाम गजितबाट चिनिएका उनी नामजस्तै आफ्ना काममा पनि फरकपन दिनमै लागिरहेका हुन्छन्। उनै गजितसँग अन्नपूर्णकर्मी रविन भट्टराईले गरेको कुराकानी : बाल्यकाल कता, कसरी बित्यो ? नामको अर्थ पनि स्पष्ट पार्दिनुस् न। भोजपुरमा जन्में। विराटनगरमा हुर्कें। पढ्न त धेरै विद्यालय पढियो। बुवा प्रहरी भएकाले उहाँको पछि लागेर हिँड्दा स्कुल फेर्ने क्रम निरन्तर भयो। ६ कक्षासम्ममा ८ वटा स्कुल परिवर्तन गरें। सिराहादेखि पाँचथरसम्मका विद्यालयमा पढें। सरकारीदेखि निजी स्कुल पनि पढें। लेटाङबाट एसएलसी दिएँ। पहाड, तराई सबैतिर साथी भए। विद्यालयदेखि नै विभिन्न स्थानको रहनसहन बुझ्ने मौका मिल्यो। पाँचथर फिदिमको एउटा विद्यालयमा भने १३ दिनमात्र पढेछु। गजित न्वारानको नाम त होइन रे। बुवाले विद्यालयमा भर्ना गर्दा राखिदिनुभएछ। नाम चाहिँ त्यो समय पनि युनिक नै छान्नु भएछ। गजितको अर्थ हात्तीजस्तै भन्ने लाग्छ रे। फरक विद्यालय चहारिरहँदा चुलबुले बानी हुन्छ नि ! कस्तो थियो र बाल्यकालको स्वभाव ? चुलबुले मात्रै होइन, बुवाआमाले बदमास् भइस् नै भन्नु हुन्थ्यो। विद्यालयमा धेरै गुनासो पुग्दा रहेछन्। चकचके र छुच्चो स्वभावको रहेछु। बुवाले सुध्रन्छ कि भनेर कक्षा ६ पढ्दा लेटाङको जाँतेमा फुपूको घर पठाइदिनु भयो। पछि खेल क्षेत्रमा लागेपछि चकचके बानी सुधारियो। बालापनका हर्कत् सम्झँदा अचम्म लाग्छ। ठूलो हुँदासम्म त्यस्ता काम दोहोरिए। तर, खेल अनुशासनले त्यस्तो कर्म गर्न दिएन। अहिले त मोटिभेसन स्पिकर छु। आफ्नो र छोराको बालापनमा के फरक पाउनुभयो ? बाबुको गुण छोरामा पनि देखिएला र सुधार्न समस्या होला भन्ने डर थियो। छोरो पनि छुच्चो निस्कियो। एउटा कथा सम्झन्छु। छोराको जन्म भएपछि नाम के राख्ने भन्ने चर्चा भइरहेको थियो। एकजना आत्मराम राजवंशी दाइ हुनुहुन्थ्यो। उनले हेर भाइ तिम्रो छोरा त एकदमै ज्ञानी छ। यसको नाम त ज्ञानबहादुर राख्नुपर्छ भन्नुभयो। छोरा हुर्कँदै गयो। छोरा चुलबुले, फटाहा भयो। जे सामान पनि झ्यालबाट फालिदिने। एक दिन एउटा सामान फाल्दा चाहिँ उनैलाई लागेछ। दाइ कराउनुभयो। सरी दाइ हेर्नुस् न छोराले फालेछ भनेको छ। पहिले ज्ञानी छ, ज्ञानबहादुर नाम राख्नुपर्छ भन्ने दाइले त तिम्रो छोरा त आतंकवादी रहेछ नि भन्नुभयो। यो छोराको स्वभावसँग जोडिएको रोचक कहानी हो। तर, विद्यालयले अनुशासन सिकायो। पछि घरमा भन्दा स्कुलमा खुसी देखिन्थ्यो। विद्यालयमा पढाइ पनि राम्रो। तीन वर्षको उमेरमै ऊ कलाकारिताको क्षेत्रमा प्रवेश गरिसकेको थियो। कलाकारिता क्षेत्रमा प्रवेश गर्नुभयो। कलाकारिताको छनक सानैमा देखिने रहेछ ? यो अनुभव नै छैन। कलाकारिता भन्ने नै थाहा थिएन। खासमा मेरो सानुमा नक्कल गर्ने बानी थियो। हजुरबुवा, हजुरआमासँग भेट हुँदा उहाँहरूको नक्कल गर्थें। त्यो पनि ठ्याक्कै गर्थें रे। केही कुरा फरक देख्यो कि त्यसको नक्कल गर्ने बानी सानैमा थियो। घरमा पाहुना आउँदा पनि उनीहरूको नक्कल ठ्याक्कै गर्थें। तर, धेरैले मलाई नेता बन्छ, शिक्षक बन्छ भन्थे। बुवाआमाले पनि यो नै बन्छ कहिले भन्नु भएन। सानैदेखि क्यारिकेचरसँगै डान्स पनि गर्थें। विराटनगरमा धेरै कन्सर्ट हुन्थ्यो। तर, आपूले चाहि नाच्नै नपाउने। अरू कलाकारलाई मात्रै नचाउँथे। कार्यक्रम सकिएपछि स्टेजमा गएर नाच्थ्यौंं। विवाह, ब्रतबन्ध जेमा पनि नाचगान गर्ने चलन थियो। म त्यो सबै भ्याउँथें। एउटा पूजामा नाचेको त धेरैले प्रशंसा गरे। विराटनगरबाट आएको केटो राम्रो नाच्छ भन्ने चर्चा चल्यो। त्यसपछि त फुपुका गाउँमा हुने विवाह, पूजा, व्रतबन्धको कार्ड फुपू र मलाई छुट्टाछुट्टै कार्ड आउन थाल्यो। मेरो डान्स त गाउँगाउँमा हिट भयो। विवाहको समयमा जन्ती र बेहुलीपट्टिको डान्स कम्पिटिसन हुन्थ्यो। प्रायः सबै ती कम्पिटिसनमा जितेको छु। कुनै विवाहमा मलाई बोलाइएन तर कम्पिटिसन हुने भयो भने घरमै आएर उठाएर लैजान्थे। भन्थे गाउँको इज्जतको सवाल छ, तँ जानै पर्छ। कुन गीतमा नाच्नु हुन्थ्यो ? धेरै त हिन्दी गीतमै नाचियो। अलिक फास्ट गीतमा धेरै नाचें। तर, नाच्न मन लाग्ने त्यो समयमा कुनै म्युजिक बज्दा पनि नाचुँ, नाचुँ लाग्थ्यो। समाचारमा त नाच्छ भनेर साथीभाइ हँसाउथें। अब यो बाटो भन्ने स्लो मोसनको गीतमा पनि नाचें। अलिपछि राजेश हमालले नाच्ने गरेको गीतमा त्यहीँ शैलीमा धेरै नाचें। भुवन केसी त ननाच्ने, शिव श्रेष्ठ पछि दिलीप रायमाझीको डान्स हेरेर नाँचें। चलचित्र हेर्थें र त्यहाँ हिरोले नाचेका अधिकांश गीतमा त्यस्तै नाचेको छु। नृत्यको औपचारिक कक्षा पनि लिनुभयो त्यो समय ? त्यो बेला त लिन पाइनँ। चलचित्र हेरेको भरमा नाचें। जस्ताको त्यस्तै नाच्ने कला थियो। काठमाडौं आएपछि कक्षा लिएँ। यसको एउटा रोचक कथा छ। गाउँमा हुँदा सबै चलचित्र र टीभीमा हेरेको भरमा नाचें। स्कुलमा साथी र शिक्षकहरूले तँ त हिरो बन्छस् भन्थे। खत्रा नाच्छस् भन्थे। त्यो समय राम्रो नाच्ने हिरो बन्छ भन्ने चलन थियो। कलेजमा आएपछि पनि चलचित्रको जस्तै नाच्ने भएकाले सबैले हिरो बन्छस् भन्थे। हो कि क्याहो जस्तो लाग्यो। त्यो समयमा नाच्नमा माहिर नेपाली र हिन्दी चलचित्रका सबै हिरोका गीतमा नाच्थें। ट्युसन पढाउने पुरुषोत्तम सर हुनुहुन्थ्यो। उहाँले गजित तिमी त राम्रो नाच्छौ, काठमाडौं जानुपर्ने हिरो बन्न भन्नुभयो। चलचित्र क्षेत्र धेरै नै पछि छ। अन्य मुलुकको तुलनामा १५ वर्ष पछि छ। नयाँले पुरानालाई र पुरानाले नयाँलाई सम्मान गर्ने चलन कम छ। एकअर्काको कलाको सम्मान र भिजन नहुँदा पनि यो क्षेत्रमा समस्या आएको छ। सुख मिल्नेछ भनेर काम गर्न र सिक्न आउनुहुन्छ भने भविष्य उज्ज्वल छ। तर, छोटो समयमा नै हिट हुन्छु, भाइरल बन्छु भन्ने सोच्नुभयो भने चाहिँ गाह्रो छ। पढेर आउनुहोस्। मेहनत गर्नुहोस्। क्षेत्र राम्रो छ। रित्तो हात नै यो क्षेत्रमा काठमाडौं आएको मान्छे म। म एक्लै यो परिवारबाट कलाकारिता क्षेत्रमा आए पनि अहिले २२ जनालाई यो क्षेत्रमा लाग्न प्रेरणा दिएँ। हरेक क्षेत्रमा भूमिका निर्वाह गरें। खेलेको र दिएको भूमिकालाई न्याय गरेको छु। नायक बन्ने, कलाकारिता क्षेत्रमा लाग्ने भन्ने कुरा त बुवाआमाले सोच्ने कुरा नै भएन नि। हिरो, हिरोइनलाई बुवाआमा भगवान्जस्तो मान्नुहुन्थ्यो। त्यो स्थानमा छोरा पुग्छ भन्ने त के सोच्नुहुन्थ्यो र ? सरको यो भनाइले मन छोयो। काठमाडौं गए हिरो बन्छु भन्ने लाग्यो। घरमा गएर आमालाई भनें म त हिरो बन्न काठमाडौं जान्छु।। आमाले त लोपारी दिनुभयो। मन दुख्यो। सबैले हिरो बन्छस् भन्ने तर मेरै आमाले बन्दैनस् भन्ने। दुईचार दिन के गर्ने भन्ने सोचें। अनि, घरमा राखेको दुई हजार रुपैयाँ चोरेर काठमाडौं भागेर आएँ हिरो बन्नलाई। काठमाडौं आएपछि के गर्नुभयो ? सामान्य नाच्न जान्ने केटो। काठमाडौं हिरो बन्न आएको। कहाँकहाँ चलचित्र सुटिङ हुन्छ भन्दै खोज्दै हिँडें। बिस्तारै बुझ्दै गएको त म कहाँ हिरो बन्ने रहेछु र ? अझै जिरोकै लेवलमा भएको थाहा पाएँ। धेरै कुरा सिक्नुपर्ने रहेछ। अनि नृत्यकक्षामा जोडिएँ। मार्सल आर्ट सिकें। अभिनय सिकें। यो क्षेत्रमा लाग्न चाहिने सबै कुरा पूरा गरें। भागेर काठमाडौं आएको मान्छे। त्यो पनि दुई हजार रुपैयाँ बोकेर। कसरी व्यवस्थापन भयो र यो सबै कुरा ? त्यो पैसा त आएको चार दिनमै सकियो। एक जना मामा हुनुहुन्छ रे भन्ने सुनें। मामालाई खोज्न थालें तर भेटिनँ। पछि राजवंशी मित दाइसँग भेट भयो। उहाँले नै एकजना पुकार भट्टराई हुनुहुन्छ, फिल्म बनाउनुहुन्छ भनेर भेट गर्न लैजानुभयो। कोटेश्वरमा भेट्न गयौं। मुक्ति भन्ने सिरियलबाट उहाँ हिट मान्छे। सिरियल बनाउँदै गरेको थाहा भयो। परिचय र कुराकानी गरियो। उहाँको बुवाले मलाई झापाको घैलाडुब्बामा पढाउनु भएको रहेछ। नजिकिएको महसुस भयो। पुकारको बुवा हरि सर हुनुहुन्छ। त्यसपछि उहाँसँगै प्रोडक्सनको काम गरें। कुनै रोल पाइन्छ भन्ने आश गरेर धेरै काम गरें। पछि उहाँले एउटा प्रहरीको रोल निकाल्नु भयो। मेरो बुवा पनि प्रहरी मान्छे। राम्रो हुन्छ यो रोल भन्ने लाग्यो। तयारी पनि गरें। मैले खेल्ने त्यो सिरियलको नाम थियो दिनरात। पछि नेताको रोल आयो। सडकमा दौडनुपर्नेलगायत रोल पाएँ। पछि त त्यो सिन नै काटियो। अनि थाहा भयो मैले धेरै निखारिन बाँकी छ भन्ने। धेरै साइड रोल मात्रै पाउन थाले पछि थाहा भयो म त हिरो बन्न नसक्ने रहेछु। हिरो बन्न आवश्यक कुरा सिक्न थालें। पहिलेपटक चलचित्रमा बोलेको संवाद थाहा छ ? यस्तै रहेछ जिन्दगीको एउटा डाइलग थाहा छ। त्यो समय राजेश हमाल र जल शाहसँग मेरो रोल छ भन्ने सुनेपछि फुर्किएर गएको थिएँ। मेरो रोल डाक्टरको थियो। त्यहाँ प्रहरीको इन्स्पेक्टरले सोधेका थिए डाक्टर के यो हत्या गर्ने उद्देश्यले नै आक्रमण भएको हो ? जवाफ दिएको थिएँ अँ, एक्ज्याक्टली। यो हत्याराले हत्या गर्ने उद्देश्यले नै प्रहार गरेको देखिन्छ। तर, थ्याङ्स गड, उहाँले समयमा नै हस्पिटल ल्याएकाले ज्यान बचाउन सकियो। यो नै मेरो डाइलग हो। यो त मेरा लागि त्यो समय ठूलो कुरा हो नि। छोरो हिरो बन्न काठमाडौं भाग्यो। घरमा बुवाआमाको चाहना चाहिँ के बने हुन्थ्यो भन्ने थियो ? एकजना हाम्रो घरमा दाइ बस्नुहुन्थ्यो। उहाँले अगरबत्ती फ्याक्ट्री चलाउनुहुन्थ्यो। मलाई त्यसमै मेनेजर बन भन्नुहुन्थ्यो। त्यसको मार्केटिङ गर्न पनि कुदियो एक वर्ष। त्यसो हुँदाहुँदै दुबई जा भन्न थाल्नुभयो। त्यो समय दुबई जाने चलन धेरै थियो। त्यहाँ गएर कमाएर ल्याएर एउटा सानो व्यापार गरोस् भन्ने चाहना घरमा थियो। नायक बन्ने, कलाकारिता क्षेत्रमा लाग्ने भन्ने कुरा त उहाँहरूले सोच्ने कुरा नै भएन नि। हिरो, हिरोइनलाई बुवाआमा नै भगवान् जस्तो मान्नुहुन्थ्यो। त्यो स्थानमा छोरा पुग्छ भन्ने त के सोच्नुहुन्थ्यो र ? कलाकारिता त धेरै संघर्ष गर्ने क्षेत्र हो नि। त्यति सजिलै सोचेको ठाउँमा पनि पुगिन्छ त ? बुवाको एउटा भनाइ छ, सजिलो काम सबैले गर्छन् छोरा, म चाहिँ गाह्रो काम गर्न जन्मिएको भन्ने सम्झिस् भने जीवन सहज हुन्छ। त्यसपछि मैले मेहनतलाई गाह्रोको रूपमा कहिले पनि लिइनँ। गाह्रो भनिएका सबै काम गर्दै गएँ। ईख लिएको थिएँ। मेरै परिवारबाट तँ मुला बन्छस् कलाकार भन्नुहुन्थ्यो। यो कुरा मेरो मनमा गडेको थियो। त्यो कुरा सम्झिएर नै मैले गर्ने हरेक मेहनतको समयलाई बढाउँथे। सिक्नुपर्ने कुरा दोहोर्याई, तेहर्याई गर्थें। मेहनत गर्दा हुन्छ भन्ने कुरामा म विश्वस्त थिएँ। बीचमा यो क्षेत्र छाडूँ भन्ने सोचाइ आएन ? किन नआउनु, मज्जाले आथ्यो। थुप्रो ठाउँमा अडिसन दिन्थें। पास पनि हुन्थें। बोलाउँथे पनि। तर, त्यहाँ पुगेपछि यसो अलिअलि लगानी पनि गर्नुपर्छ भन्ने कुरा आउँथे। म त क्षमता भएको मान्छे। मैले किन लगानी गर्ने ? मेरो क्षमताको पो मूल्यांकन गर्नुपर्छ भन्ने सोच्थें। तर, अहिले सोच्दा त त्यो होइन कि क्या हो जस्तो पनि लाग्छ। म एकदमै दुब्लो पातलो। शरीर पनि नसुहाउने। मलाई किन लिनु पर्यो ? भन्ने पनि लागेको होला भन्ने लाग्यो। त्यो समय मलाई हे यो क्षेत्रमा केही नहोला जस्तो छ भनेर चसक्क भयो। तर, बुवाले भन्नुभएको कुरा सम्झन्थें। त्यसैले लक्ष्य छाडिनँ। कलाकार बन्न काठमाडौं नै आउनुपर्ने रहेछ नि ? नेपालको परिस्थितिमा यस्तै छ। यहाँ सबै जिल्लाका मान्छे आएका छन्। सिक्न र बुझ्न पाइने भएकाले पनि केही गर्न खोज्नेले काठमाडौं नै रोज्नुपर्ने बाध्यता छ। तर, एउटा समस्या भने छ। केही सिकेर र लक्ष्य देखेर आएकालाई भने यहाँ लक्ष्यमा दौडन सहज छ। तर, यहाँ आउनेबित्तिकै चाँडै प्रतिफल खोज्न भने हुँदैन। लक्ष्य भेटाउन धेरै मेहनत आवश्यक छ। काठमाडौं एउटा समुद्र नै हो भन्छन्। सपना पूरा गर्न खोज्दा कोही, कोही उत्रन्छन्। तपाईं नि ? समुद्रको गहिराइमा नडुबी मोती भेटिँदैन। हावाको बेगलाई यो नयनले देखिन्न। सूर्यको प्रकाशलाई हत्केलाले छेक्किन। आगो नबलेको चुलोमा रोटी त सेकिँदैन, यो मेरै भनाइ हो। त्यसैले केही पाउन त्यो क्षेत्रमा डुब्नै पर्छ। समुद्र जतिसुकै गहिरो होस् त्यहाँ डुबुल्की मार्ने आँट गरेन भने कहाँ मोती टिप्न सकिन्छ र ? यहाँ लाखौं मान्छे सपना देखेर आउँछन्। १०१५ जनाको मात्रै सपना साकार भएको हुन्छ। फरक गर्छु भन्ने म कहिल्यै थाक्दिनँ भन्ठान्छु। हरेक कुरा सिक्नुपर्छ भन्ने लाग्छ। सायदै कलाकारिताका लागि आवश्यक पर्ने कुरा सिक्न बाँकी होला। कलाकार बन्न खेलाडी पनि बनें। मार्सल आर्टमा सबै गरें। १५ वर्षमा हरेक खेल, जिमलगायत व्यायाम सबै पूरा गरें। म यहाँ पौडँदै छु। डुबेको छैन भन्ने नै लाग्छ। अझै गर्न पनि धेरै नै छ। परिवार र आफन्त धेरै कलाकार नै हुनुहुन्छ। के कसरी यो सम्भव भयो ? घरबाट भागेर आएर संघर्ष गर्नेमा पर्छु। आफन्तमा कलाकारिताको नै गफ हुन्छ। सबैको ध्यान यतै तानियो। कारण म नै हो। अहिले मसँग जोडिएका आफन्त र परिवारमा लगभग २२ जना त यो क्षेत्रमा सक्रिय छौं। श्रीमती, छोरा, छोरी सबै कलाकार। छोरीले बालकलाकारमा राष्ट्रिय पुरस्कार नै जितेकी छन्। छोरो गिनिज बुक अफ द वल्र्ड रेकर्डस्मा कान्छो निर्देशक। भाइ, बहिनी, भान्जा, भान्जी सबै कलाकार नै छन्। भेटघाट हुँदा पनि यो क्षेत्रकै कुरा हुँदोरहेछ। सबै कुरा तयारी राखे पनि तपाईं किन लुकिरहे झैं लाग्छ ? सबै क्षेत्रमा हात हालें। नृत्यमा धेरै काम गरें। सबै जिल्लाको लोकनृत्यको अनुसन्धान गरें। सिकें र ती कुरामा लक्ष्य बनें। विद्यालयमा नृत्यशिक्षक पनि बनें। नृत्यमा त गहिरिएरै अनुसन्धान गरें। त्यो सबै हिरो बन्नकै लागि हो। सिकेका कुरा खेर जाँदैनन्। जानेका कुरा प्रयोग गरिरहेकै हुन्छु। जुन क्षेत्रमा आएको हो त्यसमा सफल भएको जस्तो लाग्छ ? भन्नै पर्दा रित्तो हात नै यो क्षेत्रमा काठमाडौं आएको मान्छे म। म एक्लै यो परिवारबाट कलाकारिता क्षेत्रमा आए पनि अहिले २२ जनालाई यो क्षेत्रमा लाग्न प्रेरणा दिएँ। हरेक क्षेत्रमा भूमिका निर्वाह गरें। मैले खेलेको र दिएको भूमिकालाई न्याय नै गरेको छु। पक्कै सफल भएँ हुँला। चलचित्र क्षेत्रको विकास कम भएजस्तो, साँघुरिए जस्तो लाग्दैन ? विश्वमा नेपाल चिनाउने काम कम भएजस्तो लाग्दैन ? यो क्षेत्र धेरै नै पछि छ। लगभग अन्य मुलुकको तुलनामा १५ वर्ष पछि छ। नयाँले पुरानालाई र पुरानाले नयाँलाई मान्नु सम्मान गर्ने चलन कम छ। एकअर्काको कलाको सम्मान र भिजन नहुँदा पनि यो क्षेत्रमा समस्या आएको छ। यो क्षेत्रलाई अन्तर्राष्ट्रिय क्षेत्रमा कसरी लैजान सकिन्छ भन्ने विषयमा कम अनुसन्धान भयो। अनुसन्धान गर्नेलाई पनि साथ मिलेन। छोरोलाई अन्तर्राष्ट्रिय सम्मान मिल्यो तर, नेपालले उसलाई चिन्दैन। नेपालमा पाखुरा तान्नेभन्दा पनि खुट्टा तान्ने क्रम बढी भयो। हामीमा एकता भन्ने कुरा नै छैन। मुख्य समस्या नै यो हो। यहाँ कसैले एक्लैको प्रयासले चल्यो भने चल्यो नत्र गाह्रो छ। यो क्रमलाई सुधार्ने हो भने मात्रै चलचित्र क्षेत्रको सुधार हुन्छ। पछिल्लो समय के गर्दै हुनुहुन्छ ? कोरोनाको समयमा केही सुषुप्त भएर बसें। अहिले म्युजिक भिडियो, एडलगायतका काममा पनि व्यक्त छु। केही नयाँ प्रोजेक्ट तयार गर्दैछु। जुन सार्वजनिक भएपछि त्यसले विश्वमा नै चर्चा बटुल्नेछ भन्ने आशामा काम गरिरहेको छु। मोटिभेसन स्पिकरको पनि काम गरिरहेको छु। यस्तै यस्तै छ। केही सिरियल र चलचित्रको पनि काम गरिरहेको छु। यो क्षेत्रमा आउने नयाँ पुस्तालाई सुझाव के छ ? यो क्षेत्रमा धेरै काम गर्न सकिन्छ। तर, मेहनत गर्नुपर्छ। लगनशील बन्नुपर्छ। कुनै पनि लक्ष्य राखेर दुःख परे पनि सुख आउँछ भनेर काम गर्न र सिक्न आउनुहुन्छ भने भविष्य उज्ज्वल छ। तर, छोटो समयमा नै हिट हुन्छु, भाइरल बन्छु भन्ने सोच्नुभयो भने चाहिँ गाह्रो छ। पढेर आउनुहोस्। मेहनत गर्नुहोस्। क्षेत्र राम्रो छ।"
जंगली हात्तीको आक्रमणमा परी बुबाछोरा घाइते,झापा : झापाको हल्दिबारीमा जंगली हात्तीको आक्रमणमा परी बुबाछोरा घाइते भएका छन्। घाइते हुनेहरूमा हल्दिबारी गाउँपालिका२ निवासी ४९ वर्षीय कारसिंह र उनका ५ वर्षीय छोरा नरेन्द्र राजवंशी घाइते भएको प्रहरी कार्यालय झापाले जनाएको छ । प्रहरीका अनुसार हल्दिबारी२ मा शनिबार बिहान करिब साढे ४ बजेको समयमा मर्निङ वाकमा निस्केको अवस्थामा बुबा छोरासँग हात्तीको जम्काभेट भएको थियो । सोही क्रममा हात्तीले खेदेर उनीहरूमाथि आक्रमण गरेको हो । उनीहरूको स्वास्थ्य अवस्था सामान्य रहेको र हाल दुवै जनाको मेची अस्पताल भद्रपुरमा उपचार भइरहेको जनाइएको छ । गए राति नै चारकोशे जलथल जंगलबाट निस्किएको चार वटा हात्तीले एउटा पसलमा समेत क्षति पुर्याएको स्थानीय बताउँछन् । पछिल्लो समयमा जलथल जंगल आसपासका स्थानीयवासी हात्तीको उच्च जोखिममा छन् ।
धरानमा गुन्जिए जेबी टुहरेका गीत,"धरान : जनवादी गायक जेबी टुहरेका दर्जन बढी गीत धरानमा गुन्जिएका छन्। शुक्रबार प्रचण्ड गर्मीका बाबजुद दर्जन बढी कलाकारले स्व टुहुरेका गीत गाएर उनको वार्षिक पुण्यतिथि मनाइयो। धरानको पुरानो बजारमा जन्मिएका टुहुरेले निरंकुस पन्चायती व्यवस्थाविरुद्ध जनताका गीत गाएर चर्चामा आएका थिए। उनले जनवादी गीत गाएकै कारण जेल जीवन बिताएका थिए। उनको सम्झनामा शुक्रबार धरानको भानुचोकमा विशाल सांस्कृतिक कार्यक्रमा आयोजना गरिएको थियो। जेबी टुहरे फाउण्डेशनले आयोजना गरेको 'जेवी टुहरे स्मृति संध्या तथा स्रष्टा सम्मान' कार्यक्रममा दर्जन बढी कलाकारले गीत प्रस्तुत गरी हजारौं दर्शकलाई मनोरञ्जन प्रदान गरेका थिए। निरंकुश पञ्चायती व्यवस्थाविरुद्ध आमा दिदी बैनी हो कति बस्छौ दासि भै, दुःख सँगै व्यासि बनेर बोलको गीत चर्चामा आएको थियो। कार्यक्रममा नन्दकृष्ण जोशी, जिवन शर्मा, यस कुमार, चेतन सापकोटा, प्रश्ना शाक्य, बाबु बोगटी, रुपक डोटेल, भिषण मुकारुङ, प्रदेश लिम्बु, साजन राई, आकास थापा, दुर्गा परियार, हर्षु राई, गंगा राई, सविन लिम्बु, जितेन्द्र चौधरी, कृष्णराजा श्रेष्ठ, प्रशान्त शर्मा, सञ्जय तुम्रोक, मुना गुरुङले जेवी टुहुरेका गीत र अन्य गीत गाएर दर्शकलाई मनोरञ्जन प्रदान गरेका थिए। गायक गायिकाले आमादिदी बैनी हो, सिमली छायांमा बसि, हामी सम्झीरहने छौं, बसै हिँड्नेको तातीले लगायतका गीत प्रस्तुत गरेका थिए। कार्यक्रमका प्रमुख अतिथि पूर्व प्रधानमन्त्री तथा माओवादी केन्द्रका अध्यक्ष प्रचण्डले नेपालमा लोकतान्त्रिक गणतन्त्र स्थापनामा जेबी टुहुरेको अचुलनिय योगदान रहेको बताए। उनले टुहुरेलाई आफूले संविधानसभा सदस्य बनाएर उहाँप्रति उच्च सम्मान गरेको स्मरण गरे। प्रदेश १ का मूख्यमन्त्री राजेन्द्र राईले पनि जनवादी गीत गाउन र निरंकुश पञ्चायती व्यवस्था फाल्न जेबी टुहुरेको योगदानलाई उच्च सम्मान गर्नुपर्ने बताए। फाउण्डेशनकी अध्यक्ष तथा टुहरेकी छोरी निर्भिका टुहुरेले आफ्नो बाबुको सम्झानामा देशैभरीबाट भेला भएका कलाकार, कार्यक्रम सफल पार्न सहयोग पुर्याउने सबैलाई धन्यवाद दिइन्। प्रधानलाई एक लाखको जेबी टुहुरे स्मृति पुरस्कार बसै हिँड्नेको ताँतीले बोलको गीतका रचनाकार लब प्रधानलाई एकलाख रुपैयाँ धनराशिको जेबी टुहरे स्मृति पुरस्कार प्रदान गरिएको छ। उक्त कार्यक्रममा पुरस्कार वितरण गरिएको हो। बसै हिँड्नेको तातीले बोलको गीतका रचनाकार प्रधानलाई माओवादी केन्द्रका अध्यक्ष तथा पूर्व प्रधानमन्त्री प्रचण्ड र प्रदेश १ का मूख्यमन्त्री राईले संयुक्त रूपमा सम्मानपत्र र नगद हस्तान्तरण गरेका थिए।"
"आज कुशे औंसी, गोकर्णेश्वरमा भक्तजनको घुइँचो (फोटोफिचर)","काठमाडौं : नेपाल धार्मिक एवं सांस्कृतिक विविधता भएको देश हो। यहाँ भिन्नभिन्न जातजाति र धर्मका मानिस बस्दै आएका छन्। विभिन्न धर्म मान्ने मानिस विभिन्न चाडपर्व मनाउँछन्। त्यसमध्ये कुशे औंसी तथा बाबुको मुख हेर्ने पर्व पनि एक हो। कुशे औंसीका दिन हिन्दू धर्मावलम्बी वर्षभर देवकार्य तथा पितृकार्यमा प्रयोग गरिने कुश घरघरमा भित्र्याउँछन्। शास्त्रोक्त विधिअनुसार ब्राह्मणद्वारा पूजा गरी छेदन गरेर जजमानहरू कहाँ पुर्याइएको कुश घरमा राख्नाले परिवारको कल्याण हुने धार्मिक विश्वास छ। कुशलाई ब्राह्मणको घरबारीमा रोपिएको कुश वर्षको एकपटक शुभ साइत पारेर यसलाई ओखल्ने या काट्ने चलन रहेको धार्मिक शास्त्रमा उल्लेख छ। नेपाली परम्परामा पिता, माता, गुरुहरूको सम्मान गर्ने विधि छन्। आजकै दिन अर्थात् भाद्र कृष्ण औंसीका दिन बुवाको मुख हेर्ने दिन मनाइन्छ। आज बुवा हुने सन्तानले विशेष सम्मानका साथ मिठो मसिनो खान दिने र राम्रो लगाउन दिने प्रचलन रहेको छ। बाबु नहुनेहरूले गोकर्ण आदि तीर्थमा गई मरेका बाबुबाजेका नाममा तर्पण श्राद्ध पिण्डदान गर्ने चलन छ। त्यसैले गोकर्णे औंसी पनि भनिन्छ। शनिबार गोकर्णेश्वर मन्दीर र बागमती किनारमा भक्तजनको घुइँचो लागेको छ। बिहानैदेखि दिवंगत पितृलाई जलदान तथा पिण्डदान गर्नेको भीड लागेको हो। आजका दिन यहाँ आएर जलदान, सिदादान र पिण्डदान गरे २१ कुलसम्म पितृ तर्छन् भन्ने धार्मिक विश्वास रहेको छ। यहाँ हरेक वर्ष भाद्र कृष्ण औंसीका दिन मेला लाग्ने गरेको छ। तस्बिरहरु : दीपन श्रेष्ठ"
अद्यावधिक गरिँदै मतदाता नामावली,"गुलरिया : प्रदेशसभा तथा प्रतिनिधिसभा निर्वाचनको लागि मतदाता नामावली तयार पार्न दाबी विरोधसहित मतदाता नामावली अद्यावधिक प्रक्रिया सुरु गरिएको छ। भदौ मसान्तसम्म पूर्ण मतदाता नामावली ल्याउने गरी अद्यावधिक गर्ने काम सुरु गरिएको हो। जिल्ला निर्वाचन कार्यालय बर्दियाले अद्यावधिकका लागि सार्वजनिक गरेको तालिकाअनुसार भदौ १२ गते कार्यक्रमको सूचनासँगै मतदाता नामावली प्रकाशन गरिने जिल्ला निर्वाचन अधिकारी कृष्णबहादुर केसी कुँवरले बताए। भदौ १३ गतेदेखि १५ गतेसम्म जिल्ला निर्वाचन कार्यालयमा मतदाता नामावलीमा रहेका त्रुटि सच्याउन निवेदन दिनुपर्छ। जसअन्र्तगत नामावलीमा कसैको झुटा विवरण दिई नामावली समावेश गरेको भए विरोधमा उजुरी दिन पाइने, कुनै मतदाताको नाम एकभन्दा बढी स्थानमा समावेश भए एक मात्र कायम गर्न निवेदन दिन सकिनेछ। मतदाता नामावलीमा नाम भई मृत्यु भएका वा नागरिकता त्याग गरेका मतदाताहरूको नाम मतदाता नामावलीबाट हटाउनको लागि सूचना दिन भदौ १३१६ गतेसम्मको समयसीमा तोकिएको कुँवरले जानकारी दिए। मतदाता नामावली अद्यावधिकपश्चात् दोहोरो नामसँगसँगै त्रुटिहरू सच्चिने विश्वास निर्वाचन कार्यालयको छ। मतदाता नामावली अद्यावधिक कार्य भदौ १९ गतेसम्म सञ्चालन हुने जनाइएको छ। जिल्लामा व्यवस्थापनको लागि प्रमुख जिल्ला अधिकारीको संयोजकत्वमा जिल्ला समन्वय अधिकारी, जिल्ला प्रहरी कार्यालयका प्रमुख, सशस्त्र प्रहरी बलको प्रमुख सदस्यसहित जिल्ला निर्वाचन अधिकारी सदस्यसचिव रहेको पाँच सदस्यीय मतदाता नामावली व्यवस्थापन समिति गठन भएको छ। बर्दियामा ३ लाख १७ हजार ३ सय ६१ मतदाताहरू छन्। अद्यावधिकपश्चात् केही त्रुटिगत मतदाताको संख्या घट्ने अनुमान छ। त्यस्तै जिल्लामा १ सय ५३ मतदान स्थल र ३ सय ७१ मतदान केन्द्र रहेको निर्वाचन अधिकारी कुँवरले जानकारी दिए।"
जनतालाई विकास निर्माणका काममा जोड्छौं : मन्त्री चौधरी,बुटवल : शहरी विकासमन्त्री मेटमणि चौधरीले जनतालाई उपभोक्तामार्फत विकास निर्माणका काममा जोड्ने बताएका छन् । राष्ट्रिय शहरी नीति २०६४ पारित गर्ने तयारीमा रहेको बताउँदै उनले विकास निर्माणका लागि जनतालाई जोड्ने सरकारको नीति रहेको चौधरीले बताएका हुन्। बुटवल पुगेका उनले मंसिरमा हुने चुनावपछि मुलुक नयाँ कोर्षमा जाने बताए। चौधरीले मुलुकमा संविधानलाई संस्थागत विकास गर्नको लागी गठबन्धन दलहरु विजय हुनुपर्ने धारणा राखे। उनले नेकपा एमालले कानुनी राज्यको धज्जी उडाउँदै संसदीय प्रणालीमा वितृष्णा ल्याउने काम भएकाले बाध्य भएर अन्य दलसगँ गठबन्धन गर्नुपरेको स्पष्ट पारे। चौधरीले मुलुकमा गोलचक्करमा पार्ने काम भएकाले त्यसलाई चिर्न गठबन्धन आवश्यक रहेको बताए । उनले रुपन्देही क्षेत्र २ मा विष्णु पौडेलसँग नेकपा एसका नेता राजु गुरुङ प्रतिस्पर्धा गर्ने बताए।
बुटवलमा बन्यो १ अर्बमा सम्मेलन केन्द्र,"बुटवल : बुटवलमा एक अर्बको लागतमा अन्तर्राष्ट्रिय सम्मेलन केन्द्र निर्माण भएको छ। बुटवल१०, रामनगरस्थित बुटवल मण्डपमा सम्मेलन केन्द्र बनेको हो। सम्मेलन केन्द्र निर्माणसँगै बुटवलमा ठूला आकारका भेलाहरु सम्भव भएका छन्। ०६५ मा नेकपा एमालेको महाधिवेशन उद्घाटन कार्यक्रम भएको स्थलमै सम्मेलन केन्द्र निर्माण गरिएको हो। त्यसवेलै बुटवलमा ठूलो सम्मेलन केन्द्रको आवश्यकता महसुस गरिएको थियो। १ अर्ब ३ करोड लागतमा निर्माण भएको बुटवल अन्तर्राष्ट्रिय सम्मेलन केन्द्रमा ११ सय १४ जना अटाउने सभाहल छ। त्यसैगरी ५ सय क्षमताका ६ वटा बैठक कक्ष, ५०५० र ११ सय क्षमताका दुइटा साना हल, भिआइपी, भिडिओ, अडिओ, ट्रान्सलेटर लगायतका कक्ष रहेका छन्। बुटवल मण्डपमा रहेको साढे १६ बिघा जग्गामध्ये ९ दशमलव ६ बिघा क्षेत्रफलमा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झण्डा आकारमा रहेको छ। सम्मेलन केन्द्रको भौतिक संरचना आर्कषक बनाइएको छ। सभाहल अगाडि पानीका फोहोरा सहित पोखरी निर्माण गरिएको छ। सम्मेलन केन्द्रबाट प्रवेश गर्ने बाहिरिनेहरुका लागि छुट्टाछुट्टै द्वार छन्। अन्तर्राष्ट्रिय सम्मेलन केन्द्र र बुटवल प्रदर्शनी केन्द्र निर्माण आयोजनाका प्रमुख प्रमुख धर्मेन्द्र पन्थीले सम्मेलन केन्द्र निर्माणको काम सम्पन्न गरि आन्तरिक परीक्षण गरिएको बताए। हामीले परीक्षण पनि सकिसकेका छौं, अब यहाँ आएर सभा सम्मेलन गर्न सकिन्छ', उनले भने। सम्मेलन केन्द्रको मुख्य सभाहल अन्तर्राष्ट्रिय स्तरको भएकाले त्यसको साउण्ड, एसि सिस्टम सबै चेकजाँच गरेको उनको भनाइ छ। यो सम्मेलन केन्द्र निर्माणका लागि दुई चरणमा निर्माण पूरा गर्ने गरी २०७१ सालमा ठेक्का सम्झौता गरिएको थियो। सम्झौतामा २०७८ पुस मसान्तसम्म सभाहल बनाइसक्ने उल्लेख भए पनि कोरोना महामारिको प्रभावका कारण केही ढिला भएको हो। दोस्रो चरणमा २०७४ सालमा सम्झौता गरी २०७६ कात्तिकसम्मको समयावधि तोकेर काम भएको थियो। पछि २०७९ साल कात्तिकसम्म म्याद थप गरिएको थियो। थप भएको म्यादअगावै २०७८ असारमै निर्माण सम्पन्न गरिएको आयोजना प्रमुख पन्थीले बताए। सम्मेलन केन्द्रको पहिलो चरणको कामलाई २३ करोड र दोस्रो चरणको कामलाई ८० करोड गरी एक अर्ब ३ करोडमा ठेक्का सम्झौता गरिएको थियो। पहिलो चरण अन्तर्गत मुख्य सभाहल रहेको भवनको काम भएको हो। त्यहाँसँगै ब्लकमा दुई वटा भवन बनेका छन्। मुख्य सभाहल भित्र रातो लहरै कुर्ची सभाहलमा राखिएको छ। दोस्रो चरणमा चन्द्रमा आकारको संरचना निर्माण भएको हो। आयोजनाका ईन्जिनियर सुमन दलार्मीका अनुसार सभा हलसँग सटेर उत्तर र दक्षिणमा गरी दुई वटा बहुउपयोगी भवन बनेका छन्। यी एक सय क्षमताका छन्। त्यस बाहेक दोस्रो दुई वटा सर्भिस ब्लक, क्यान्टिन, ग्रिनहाउस, ६ जना बस्न मिल्ने स्टाफ क्वाटरका लागि भवन निर्माण भएको छ। सभाहलमा लिफ्टको व्यवस्था छ। अहिले सभाहल परिसरको ग्रिनरी सहितको बाटो, फुटपाथ, बगैंचा लगायतका संरचना पनि दोस्रो चरण अन्तर्गत निर्माण गरिएका छन्। बुटवल उपमहानगरपालिकाले संरक्षण गर्दै आएको बुटवल मण्डपमा पूर्वतर्फ बुटवल सम्मेलन केन्द्र र पश्चिमतर्फ अन्तर्राष्ट्रिय स्तरको प्रदर्शनी केन्द्र निर्माण गर्ने गरी २०६५ सालमा सरकारले निर्णय गरेको थियो। २०७६ जेठ १३ गते पूर्व अर्थमन्त्री विष्णु पौडेलले शिलान्यास गरेर सम्मेलन केन्द्रको काम अगाडि बढाइएको थियो। बुटवल मण्डपको १६ बिघामध्ये पश्चिमतर्फको ६ दशमलव ४ बिघा क्षेत्रमा एक अर्ब दुई करोडको लागतमा बुटवल प्रदर्शनी केन्द्र निर्माण भइरहेको छ।रुपन्देही क्षेत्र नं २ का सांसद एवं पूर्व अर्थमन्त्री विष्णु पौडेलले यो योजनाको अवधारणा बनाएका थिए। एमालेको महाधिवेशनपछि बुटवलमा ठूला कार्यक्रम गर्न ईनडोर सभाहलको आवश्यकता महसुस भएको उनले बताए। बुटवलले अब यही सभाहलमा ठूला कार्यक्रमहरु गर्न सक्छ, लुम्बिनी नजिक रहेकाले यसको विशेष महत्व रहेको छ', उनले भने। अव बुटवलमा जुनसुकै अन्तर्राष्ट्रिय स्तरका कार्यक्रम गर्न सकिने उनले बताए। ०७१ साल माघ १५ गते निर्माण कम्पनीसँग सम्झौता भएको यो सम्मेलन केन्द्र ८ वर्षमा पूरा भएको हो। यो सम्मेलन केन्द्र राजधानी बाहिरको ठूलो सभाहल हो। सम्मेलन केन्द्र कुन मोडालिटीबाट सञ्चालन गर्ने स्पष्ट खाका तयार भएको छैन। बुटवल उपमहानगरपालिकालाई हस्तान्तरण गर्ने या कुनै समितिमार्फत यसलाई सञ्चालन गर्नेबारे संघ सरकारले नै निर्णय गर्ने इन्जिनियर दलार्मीले बताए। सम्मेलन केन्द्र निर्माण सम्पन्न भएपछि छिटो सञ्चालनको माग गरिएको छ। रुपन्देही उद्योग संघका अध्यक्ष माधव पौडेलले सभाहल निर्माणपछि बुटवलमा आर्थिक गतिविधि बढ्ने विश्वास गर्द सञ्चालनमा ढिलो गर्न नहुने बताए। व्यवसायीहरुले पर्दशनी केन्द्रको निर्माण छिटै सक्नुपर्ने माग गर्दे आएका छन्। यो संरचना निर्माणपछि स्थायी प्रदर्शनीस्थल तयार हुनेछ।"
एमाले केन्द्रीय कमिटीको बैठक : राजनीतिक प्रतिवेदनमाथि समूहगत सुझाव दिन सुरु,"काठमाडौं : नेकपा एमाले केन्द्रीय कमिटीको बैठक सुरु भएको छ। शुक्रबारको बैठकमा पार्टी अध्यक्ष केपी शर्मा ओलीले राजनीतिक प्रतिवेदन र उम्मेदवार चयनका लागि प्रस्तावित मापदण्डको बारेमा छलफल गर्न विभिन्न नौ समूह विभाजन गरिएको थियो। आजको बैठकमा ९ वटा समूहकातर्फबाट राजनीतिक प्रतिवेदनमाथि सुझावहरू राख्ने क्रम सुरु भएको एमाले प्रचारविभाग उपप्रमुख विष्णु रिजालले जानकारी दिए। शुक्रबार अध्यक्षको राजनीतिक प्रतिवेदनका साथै सल्लाहकार परिषद्को प्रतिवेदन, अनुशासन आयोगको प्रतिवेदन, लेखा आयोग र निर्वाचन आयोगको तर्फबाट प्रतिवेदन पेस गरिएको हो। विपक्षी दल एमालेले भागबन्डा नमिले सत्ता गठबन्धन कुनै पनि बेला भत्किनेर नयाँ गठबन्धन बन्ने निष्कर्ष निकालेको छ। अध्यक्ष ओलीद्वारा केन्द्रीय कमिटीमा शुक्रबार प्रस्तुत राजनीतिक प्रतिवेदनमा सैद्धान्तिक धरालतबिना बनेकाले गठबन्धन भत्किने अनुमान गरिएको छ। भागबन्डा नमिल्नासाथ भोलि कुनै पनि बेला गठबन्धन भत्किने, नयाँ गठबन्धनको प्रयास हुने र राजनीतिमा फोहोरी र विकृति अभ्यासको पुनरावृत्ति हुने स्पष्ट छ,ओलीको प्रतिवेदनमा छ। प्रतिवेदनमा पुँजीवाद र समाजवादका पक्षधर शक्तिबीच धुव्रीकरण हुनुपर्ने आवश्यकता औंल्याएको छ। राजनीतिक धु्रवीकरणको प्रक्रियालाई तीव्रता दिँदै अन्य पार्टीबाट सक्दो पार्टी प्रवेश गराउने नीति लिने, प्रतिवेदनमा भनिएको छ खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशलाई ठोस र मूर्त योजना बनाई कार्यान्वयन गर्ने। बहुमतका लागि करिब १६ प्रतिशत मत अपुग रहेको भन्दै ओलीले यसलाई वृद्धि गर्न ठोस योजना साथ अगाडि बढ्नुपर्ने प्रतिवेदनमा उल्लेख गरेका छन्। १९ पृष्ठ लामो राजनीतिक प्रतिवेदनमा ओलीले गठबन्धन सरकारलाई दलाल र पुँजीवादको संरक्षक र सेवक भनी परिभाषित गरेका छन्। गठबन्धन सरकार बनेको १३ महिनामा एकपछि अर्को संकट थपिँदै गएको एमालेको आरोप छ। एमाले केन्द्रीय कमिटीको बैठक आज : चुनावी रणनीति बनाउन ११ एजेन्डा तय एमाले केन्द्रीय कमिटीको चौथो बैठक सुरु जतिसुकै घेराबन्दी भएपनि एमालेले चुनाव जित्नैपर्छ, हार्न मिल्दैन : ओली नागरिकता विधेयकमा यस्ता छन् एमालेका ७ बुँदे धारणा एमालेले भन्यो बहुमतका लागि करिब १६ प्रतिशत मत अपुग छ एमाले केन्द्रीय कमिटी बैठक : केपी ओलीले प्रस्तुत गरे राजनीतिक प्रतिवेदन अध्यक्ष ओलीको प्रतिवेदनमाथि छलफल गर्न समूह विभाजन सत्ता गठबन्धन कुनै पनि बेला भत्किन सक्छ"
वीरगन्जदेखि दिल्लीसम्म पैदलयात्रा,"वीरगन्ज : वीरगन्जका युवा शेख मुन्नाले दिल्लीसम्म पैदलयात्रा गरेका छन्। नेपाललाइ विश्वमा चिनाउन भन्दै उनले १०६० किलोमिटर पैदलयात्रा गरेका हु्न्। वीरगन्जबाट भारतको राजधानी नयाँ दिल्लीसम्म पुग्न उनलाई २२ औं दिन लागेको छ। उनले दिल्लीको इण्डिया गेटमा पुगेर आफ्नो यात्रा पूरा गरेका छन्। वीरगन्ज महानगरपालिका वडा नम्बर २ का शेख मुन्नाले गत साउन २२ गतेदेखि यात्रा सुरु गरेका थिए। २४औं दिनमा दिल्ली पुग्ने घोषणा गरे पनि शेख मुन्नाले दुई दिन अगाडि नै यात्रा पूरा गरेका हुन्। नेपाल र भारतको राष्ट्रिय झण्डासहित आइतबार दिल्लीको इण्डिया गेटमा पुगेका शेख मुन्नालाइ नेपाल भारत विश्व विकास फोरमका सभापति मधुरेन्द्र जयसवाल, गोर्खा टाइम्स पत्रिकाका पत्रकार इन्द्र कोमल, शेख अताउलका साथै दिल्लीस्थित नेपाली युवाले स्वागत र सम्मान गरेका छन्। आइतबार दिल्लीको इण्डिया गेटमा पुगेर सामाजिक सन्जाल फेसबुकमा भिडियो सार्वजनिक गर्दै शेख मुन्नाले देशका लागि आफ्नो कीर्तिमानी यात्रा सफलतापूर्वक सम्पन्न गर्न पाएकोमा सम्पूर्ण नेपालीलाई धन्यवाद ज्ञापन गरेका छन्। उनले आफ्नो पैदलयात्राले नेपाललाइ विश्व चिनाउन थप मद्दत गरेको तथा नेपाल र भारत बीचको रोटीबेटीको सम्बन्धलाई अझ मजबुत बनाउन टेवा पुगेको बताएका छन्। नेपाललाई विश्वव्यापी चिनाउने, पर्यटन प्रवर्द्धन गर्ने तथा नेपाल भारतको रोटीबेटि एवं जनजनको सम्बन्धलाई अझै बलियो बनाउने उद्देश्यका साथ आफूले यो पैदलयात्रा गरेको उनको भनाइ छ। वीरगन्जबाट साउन २१ गते नेपाली पोशाकमा सजिएर बिहारको रक्सौल, नरकटियागन्ज, रामनगर, बगाहा हुँदै उत्तरप्रदेश पुगेर त्यहाँबाट गाजियावाद, बुलेन्दसहर हुदै दिल्ली पुगेका हुन्।"
"साबरले दैलेख चिनायो, दैलेखले चिनेन","दैलेख : दैलेख जिल्ला केका लागि प्रसिद्ध छ ? उत्तर हो साबर छाला। यो प्रश्न र उत्तर सामान्य ज्ञानमा पढ्नुपर्छ। लोकसेवा आयोगको तयारी गरिरहेका विद्यार्थीका लागि त दैलेख साबर छालाका लागि प्रसिद्ध छ भनेर थाहा पाउनैपर्छ। कण्ठ गर्नैपर्छ। तर, कालिगढको अभाव र सरकारको अवरोधका कारण त्यहीँ प्रसिद्धि पाएको साबर छालाको व्यवसाय संकटमा पर्दैछ। दैलेखका सार्की समुदायले मरेका चौपायाको छालालाई विशेष प्रशोधन गरेर साबर छाला बनाउँछन्। त्यसबाट जुत्ता र चप्पल उत्पादन गर्छन्। यहाँ डोको, नाङ्लो र चाल्नो पनि साबरको छालाबाटै बनाइन्छ। विश्व बजारमा साबरको मूल्य उच्च छ। जसरी इटालीको रोयल लेदर ब्रान्डका छालाजन्य उत्पादनका सामग्रीहरू विश्वभर प्रसिद्ध छन्। दैलेखको साबर छालाको माग पनि विश्वबजारमा उच्च छ। किनकि यहाँको साबर चिल्लो, लचकदार, बास्नादार तथा आकर्षक मानिन्छ। कलेजी, बैजनी, रातो, फिक्का पहेँलो, गुलाबी, गेरुवालगायतका रंगमा यहाँको साबर छाला उत्पादन हुन्छ। विगतमा दैलेख नारायण नगरपालिकाका २२ घर सार्की परिवारले साबर प्रविधिको काम गर्थे। अहिले यो प्रविधिको काम खुम्चिएर भगवतीमाई नगरपालिकाको एउटा परिवारमा मात्रै सीमित छ। पुर्खाको सीप हस्तान्तरण हुन नसक्दा साबर प्रशोधन विधि र पहिचान संकटमा पर्दै गएको छ। परापूर्वकालमा छालालाई आगो, चिसो, वर्षा र अन्य मौसमी विपद्हरूविरुद्ध रक्षात्मक आवरणको रूपमा प्रयोग गरिन्थ्यो। पछि, मान्छेलाई खाली खुट्टाबाट जुत्ता लगाउने सुविधा यही साबर छालाबाटै भएको हो। दैलेखमा साबर प्रविधि सार्की जातिको देन र अनादिकालीन शिल्प सभ्यता रहेको जानकारहरू बताउँछन्। छालाको प्रयोग र उत्पादन सार्की समुदायको पौरखसँग जोडिन्छ। मृत चौपायाको सडेर जाने छालालाई पुनः प्रयोगमा ल्याउने कलाले निपुर्ण सार्की समुदाय छालाजन्य उत्पादनका प्रणेता नै हुन्। उनीहरूको सीप, कला र सिर्जनाले निपुर्ण मानिने यो समुदायको विशेष पहिचान छ। छालाको प्रशोधन र छालाजन्य सामग्री उत्पादनमा सार्की जाति (समुदाय) को विशेष सीप छ। मौलिक तथा परम्परागत पेसाको रूपमा पुर्खादेखि गर्दैै आएका सार्की समुदायको वंश परम्परा छालासँगको पनि अन्योन्याश्रित सम्बन्ध पनि छ। काँचो छालालाई मानव प्रयोजनका लागि प्रयोग गर्न मिल्नेसम्मको प्रक्रिया साबर हो। छालाबाट विभिन्न सामग्री बनाएर सार्की समुदायले जीविकोपार्जन गर्दै आए। पछि, साबर छालाबाटै जिल्लाको पहिचानसमेत दिलाए। साबर र बाइसघरे सार्की परिवारको इतिहास साबर छाला प्रशोधन सार्की समुदायको परम्परागत पेसा हो। पहिले जिल्लाको नारायण नगरपालिका१ पुरानो बजारको भगवती टोलका २२ घरे सार्की परिवारले साबर छाला प्रशोधनको काम गर्थे। साबरमा नरबहादुरको देन साबर उत्पादन र प्रशोधनमा यहाँका नरबहादुर सार्कीका सन्तानको विशेष भूमिका रहेको पाइन्छ। उनका ६ छोरा र २ छोरी थिए। नरबहादुरका छोराहरू बलबहादुर, रामबहादुर, भद्रबहादुर, खड्गबहादुर, डिलबहादुर र दलबहादुर सार्कीका योगदानलाई विशेष मानिन्छ। त्यसबेला यिनै ६ भाइ प्रतिघर चार वटा खाडी (साबर प्रशोधन गर्ने खाडल) का मालिक थिए। नरबहादुरका ६ छोरामध्ये तीन जनाको निधन भइसकेको छ। बाँचेका तीन भाइमध्ये एक भारततिर छन्। अर्का दैलेख सदरमुकाममा सानो व्यापार गरी बसेका छन्। अहिले साबर प्रशोधन र उत्पादन नरबहादुरका साहिँलो सन्तान भद्रबहादुर सार्कीले धानिरहेका छन्। भद्रबहादुर २०१२ सालमा जन्मिएका हुन्। भद्रबहादुर विशुंके (सार्की) का अनुसार दैलेखका २२ घरे सार्कीका पुर्खाहरूमा रहेको साबर प्रविधि अहिले दैलेखको भगवतीमाई गाउँपालिका४ (साबिकको जगन्नाथ गाविस७) को एक परिवारमा खुम्चिएको छ। जसलाई उनै भद्रले थाम्दै आएका छन्। नेपालमै एक मात्र जीवित साबर प्रविधि। जसलाई पुर्खाको विपद्को रक्षात्मक कबज मानिन्थ्यो। अनादिकालीन शिल्प सभ्यता हो। हरेकको रोजाइमा दैलेखी साबर। साबर प्रशोधन गर्ने एक्ला पात्र भद्रबहादुर। सीप हस्तान्तरण नहुँदा संकटमा छ साबर प्रविधि। साबर प्रशोधन गर्ने एक्ला पात्र भद्रबहादुर उमेरले झन्डै ६७ पुग्नै लागे। उनी हाल भगवतीमाई गाउँपालिका४ स्थित मनघर गाउँमा बस्छन्। दैलेख बजार छोडेर जीविकोपार्जनका लागि मनघर पुगेका भद्रबहादुर उतै घरजम गरी बसे। त्यहाँ खाडी सञ्चालन गरेर बसेको करिब ६ दशक पुग्नै लाग्यो। सानै उमेरदेखि बाबुबाजेको सिको गर्दै उनी यो पेसामा होमिएको थिए। आफूभन्दा अघिका दाइको मृत्युपछि ठाइँलाभाइ डिलबहादुरलाई साथ लगाएर खाडी सञ्चालन गर्दै आएका भद्र भाइको मृत्युपछि घर मात्र होइन्, खाडी पनि सुनसान बनेको बताउँछन्। भाइको मृत्युपछि भद्रबहादुर जिल्लामै एक्ला साबर उत्पादक हुन्। सरकारले आफूहरूको पुख्र्यौली सीपकलाअन्तर्गत नीतिगत रूपमा साबर उत्पादन गर्नमा रोक लगाएको गुनासो गरे। सबैको पहिलो रोजाइमा दैलेखी साबर नै पर्ने गर्दछ तर, उत्पादनमै रोक लगाएपछि के गर्ने ? यो कसरी न्यायसंगत भयो ? उनले गुनासो पोखे। परम्परागत मौलिक सीपकला र प्रविधिमा अवरोध गरेर आफूहरूको जीविकोपार्जनमै सरकार बाधक बनेको उनको भनाइ छ। बहुउपयोगी साबर साबरमा विभिन्न रंग चढाउने प्राकृतिक विधि छ। मौवा, उत्तिस, काफल, रैच, अंगेलीलगायतका बिरुवाका बोक्रालाई कुटेर रंग चढाइन्छ। उच्चस्तरीय छाला र आकर्षक रंग हुने भएकाले साबर बहुउपयोगी हुने साबर उद्यमी दलबहादुर सार्की बताउँछन्। साबरको जुत्ता र चप्पलसँगै टोपी, ज्याकेट, आस्कोट, वेल्ड, ह्यान्डब्याग, हतियारको दाबको खोलसहित मोबाइलको कभरसम्म निर्माण गर्न सकिन्छ, दलबहादुर भन्छन्। पुर्खादेखि साबर प्रशोधन तथा बजारीकरणको काम गर्दै आएको उनको परिवार साबरको कामबाट टाढिँदै गएको छ। कानुनी जटिलता, प्रशोधन र उत्पादनमा लामो प्रक्रियाले अहिलेको पुस्तामा आकर्षण छैन, उनले भने सरकारले उत्पादनलाई बजारीकरण गर्दै आयात प्रतिस्थापन गरेर निर्यातलाई जोड दिनुको साटो बाधा अड्चन खडा गरेर पुस्तौंपुस्तादेखिको सीपसँगै जीविकोपार्जनको बाटो नै खोसेको छ। के हो साबर ? साबर एक प्रकारको विशिष्ट किसिमको छाला हो। गाई, गोरु, राँगा, भैंसी, मृग, रतुवासहित अन्य चौपायाको छालाबाट यसलाई बनाइन्छ। जुन कालगतिले मरेको होस् वा सिकारीले सिकार गरेका हुन्। मृत पशु चौपाय सिनो बन्नुभन्दा पहिला छाला निकालेर प्रशोधन गरिन्छ। साबर प्रशोधन गर्ने मौलिक विधि हो। साबरमध्ये मृग वा रतुवाको उत्कृष्ट साबर मानिन्छ। मृगको छाला विशेष साबर हो। काँचो छाला प्रशोधनको प्रक्रिया सुरु भएको पाँचदेखि आठ महिनामा साबर तयार हुन्छ। छालाको दुर्गन्ध मार्ने, छालामा रहेको रौं हटाउने, छालाको सौन्दर्यसँगै दुर्गन्ध निकाल्नका लागि लामो समय लाग्छ। स्थानीय खानीबाट उत्खनन गरेको चुनढुंगाको प्रयोग गरी काँचो छालाको रौं हटाइन्छ। साबर छोटो समयमा पनि तयार गर्न सकिन्छ तर गुणस्तरीय हुँदैन। काँचो छाला प्रशोधनपछि साबर उत्पादन गर्दै दैलेख भगवतीमाई गाउँपालिका४ भद्रबहादुर सार्की। र, बायाँबाट क्रमशः गुइँठा बालेर चुनढुंगा पोलिँदै। साबरमा लगाइने रंग कुट्दै। साबर तयार गर्दा खाडीबाट निकालेर रंग भरिँदै र तयारी अवस्थाको साबर। तस्बिर सौजन्य : विशाल सुनार लामो अवधिलगायत साबर तयार गर्दा आकर्षक गुणस्तरीय हुन्छ। जुन सबैको रोजाइमा पर्ने गरेको जानकारहरू बताउँछन्। साबर प्रशोधन तथा उत्पादन गर्ने सार्की समुदाय आफैं मृगको सिकार गर्दैनन्। सिकार गर्न पनि पाइँदैन। लेकाली क्षेत्रमा हिमपात भएका बेला कोही हिउँमै मर्छन्। हिउँबाट ज्यान जोगाउन गाउँ पसेका मृगहरू अन्य कारणले मृत भेटिन्छन्। मरेका मृगको छाला नै साबरको कच्चा पदार्थ बन्छ। ठूला पशु चौपायाको पनि साबर बन्छ। तर, खाडी (खाडल) ठूलो चाहिन्छ। काँचो छाला प्रशोधनको प्राकृतिक विधि र झन्झटिलो छ। उपहार स्वरूप साबरको सामग्री साबर मौलिक रूपमा परम्परागत रूपमा सानो र घरेलु उद्यमको रूपमा सञ्चालन गरिने भएकाले गुमनाम छ। तर, साबरबाट निर्माण भएका सामग्रीले राष्ट्रियस्तरको पुरस्कारहरू प्राप्त गरेका छन्। नारायण नगरपालिका१ का दलबहादुर सार्कीले साबरकै जुत्ता तथा छाला प्रदर्शनीमा २०५६ सालमा १५औं राष्ट्रिय लघु उद्यमी पुरस्कार जिते। हाल दैलेख सदरमुकामका जुत्ता पसलहरूमा नमुनाको रूपमा साबर पाउन सकिन्छ। साबरबाट निर्माण गरिएका सामग्रीहरू उपहार स्वरूप दिनका लागि अहिले पनि खोजी हुन्छ। स्थानीय इन्द्रबहादुर बयलकोटी भन्छन् पदोन्नति हुँदा होस् वा सरुवाबढुवा मिलाउन, माथिल्लो तहका हाकिम हुन् वा मन्त्रालयका मन्त्रीका लागि पनि साबरको छालाबाट बनेका सामग्री उपहार स्वरूप जाने गरेको छ। जिल्लामै उत्पादन भएको साबरबाट बनेको जुत्ताचप्पल तीन हजारदेखि पाँच हजारसम्म पर्छ। परम्परागत सीप र पेसा प्रवद्र्धन नेपालकै उत्कृष्ट परम्परागत सीपलाई प्रवद्र्धन गर्ने स्थानीय तहले जनाएका छन्। भगवतीमाई गाउँपालिकाका अध्यक्ष गणेशबहादुर थापाले जिल्लाको पहिचान आफ्नै पालिकामा हुनु गौरव भएको बताए। उनले स्थानीय सरकारले परम्परागत सीप र कला कौशललाई संरक्षण एवं प्रवद्र्धन गर्ने बताए। पहिचानसँग जोडिएको परम्परागत सीप, कला र पेसालाई संरक्षण गर्न कानुनी अड्चन हुँदा केही काम गर्न सकिएको छैन। अब उद्यमी प्रवद्र्धनको माध्यमबाट उत्पादन, बजारीकरण गर्न तयार छौं। सार्की समुदायलाई विशेष अधिकारसहित कानुनी अड्चन फुकाउनुपर्ने अध्यक्ष थापाको माग छ। राष्ट्रिय निकुञ्ज तथा वन्यजन्तु संरक्षण ऐन, २०२९ जारी भएपश्चात् मृग, रतुवालाई संरक्षित वन्यजन्तुको सूचीमा परेपछि कानुनी अड्चन सुरु भएको थियो। शिल्पी समाज दैलेखका अध्यक्ष बखतबहादुर नेपालीले सरकारले बनाएको कानुनले सबैभन्दा बढी शिल्पी समुदायको मौलिक पेसालाई प्रभावित पारेको बताउँछन्। शिल्पी समुदायको पुख्र्यौली ज्ञान, परम्परामा आधारित सीपकला, प्रविधि, सांस्कृतिक सम्पदा र सभ्यता ओझेलमा परेको उनको भनाइ छ। छाला प्रशोधन होस् या, गरगहना निर्माण गर्ने कला प्रवद्र्धन गर्नुको साटो कानुनी अड्चन खडा भइरहेको छ, उनले भने। शिल्पी समुदायसँग जोडिएका परम्परागत सीप कला र पेसालाई संरक्षण र प्रवद्र्धन गर्दै लैजानुपर्ने उनको माग छ। सरकारले व्यावसायिक रूपमा वन्यजन्तु पालन तथा प्रजननसम्बन्धी मापदण्डको मस्यौदा तयार गरेको छ। व्यावसायिक वन्यजन्तु पालन तथा प्रजननसम्बन्धी मापदण्ड, २०७८ पारित भएपछि साबर उत्पादनमा सहज हुने जानकारहरू बताउँछन्। वन तथा वातावरण मन्त्रालयका प्रवक्ता मेघनाथ काफ्लेले ऐन, नियमावलीमा भएको व्यवस्था कार्यान्वयनका लागि मापदण्ड अगाडि बढाइएको र सरोकारवालाको राय सुझाव समेटेर स्वीकृत गर्ने तयारी भएको बताए। साबरले यसरी पाउन सक्छ पुनर्जीवन  डीबी नेपाली दमु साबरलाई पुनर्जीवन दिनको लागि स्थानीय र प्रदेश सरकारले विशेष सहयोग गर्न सक्छन्। बाधा, व्यवधान र असहयोगी नीति नियमलाई समयानुकूल परिमार्जन र संशोधन गर्न दुवै सरकारले पहल लिन जरुरी छ। राज्यको मानसिकतामा परिवर्तन र जंगली जनावर मृगलाई संरक्षण गरिनु पर्छ। यसमा कसैको पनि दुई मत हुनु हुँदैन। तर, नीतिगत रूपमै मृगलाई व्यावसायिक पालन गर्ने नीति बनाई दिएमा धेरै सहज हुन सक्छ। यसो गरिएमा पालिएका मृगलाई व्यवस्थित रूपमा साबर उत्पादनमा प्रयोग गर्न सकिन्छ। जंगलमा खुला रूपमा रहेकालाई संरक्षण गर्ने। यसो भएमा मृग पनि बच्यो, लोपोन्मुख साबर प्रविधि र सीपकला पनि बच्यो। यो मध्यमार्गी उपायले दुवै पक्षको विजय हुन्छ। यसले मानव इतिहासकै जीवित सभ्यतालाई पनि बचाउँछ। संग्रहालयमा थन्किनबाट बचाई व्यावसायिक उत्पादनमा पनि फड्को मार्न सक्छ। स्थानीय र प्रदेश सरकारले सहयोगी भूमिका खेलेर यो सीप र प्रविधिलाई किन नबचाउने ? सम्बन्धित सबै पक्षको बेलैमा ध्यान जानुपर्छ। सरकारले साबर प्रशोधनको विधि र संस्कृतिलाई पुस्तकामा संग्रृहीत गर्नुपर्छ। सम्भावनाको खानीमाथि बसेर कर्णाली प्रदेश अहिले सहयोगको याचना गरिरहेको छ। कृषि, पर्यटन, जलविद्युत् जस्तै अर्को विशेष क्षेत्र सीप र कलाको प्रवद्र्धन प्रमुख क्षेत्र हो। प्रदेश र स्थानीय सरकारको समन्वय, सहकार्य र सहमतिमा साबरलाई अन्तर्राष्ट्रिय निर्यातमूलक वस्तुमा ब्रान्डिङ गरिनुपर्छ। यसको व्यावसायिक उत्पादन सरकारी लगानीमै थालिनुपर्छ। यसको लागि प्राविधिक र आर्थिक सहयोगलाई एकद्वार प्रणालीमार्फत काम गर्न जरुरी छ। साबर उत्पादनमा चाहिने आवश्यक कच्चा पदार्थ, सर्वसुलभ जनशक्ति उपलब्धता र नीतिगत रूपमा आमूल परिवर्तनको माध्यमबाट व्यावसायिक उत्पादनमा फड्को मार्न सकिन्छ। कम्तीमा यो कार्य जति सक्दो छिटो प्रदेश र स्थानीय सरकारले गरिदिनुपर्छ। अहिले दैलेख जिल्लाको एउटा परिवारमा सीमित लोपोन्मुख साबरले सानका साथ अन्तर्राष्ट्रिय ब्रान्ङ्गिको रूपमा विश्व बजारमा सहज रूपमा प्रवेश गर्न सक्ने प्रशस्त आधारहरू छन्। जसरी इटालीको रोयल लेदर भनेर छालाजन्य उत्पादनका सामग्रीमा अहिले संसार प्रसिद्ध भएको छ। इटालीमा पनि छालाको काम गर्ने सार्की समुदायलाई त्यहाँको सरकारले नै विशेष सहयोगी भूमिका खेलेर रोयल लेदरले प्रसिद्धि पाएको हो। हाम्रो देशमा पनि दैलेखी साबरलाई यसै गरी अन्तर्राष्ट्रिय ब्रान्ङ्गि किन नगर्ने ?"
नेपालको पहिचान मेटाउन खोज्ने बाह्य शक्तिका मतियार देशभित्रै छन् : पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले नेपालको पहिचान मेटाउन खोज्ने बाह्य शक्तिको मतियार देशभित्रै रहेको बताएका छन्। शनिबार काठमाडौंको हाँडीगाउँमा लिच्छविकालीन सत्यनारायण मन्दिर परिसरमा रहेको पूनःनिर्मित सत्तलको उद्घाटन गर्दै पोखरेलले नेपालको पहिचान सकिए मुलुकको अस्तित्व नै समाप्त हुने चिन्ता व्यक्त गरेका हुन्। उनले तत्कालको स्वास्थ पूरा गर्न जस्तो सुकै कुकर्म गर्न पनि तयार हुनेहरुप्रति सजक हुनुपर्ने समेत बताए। पोखरेलले मुलुकको धर्म, संस्कृति र पहिचान रक्षाका लागि दलीय स्वार्थलाई त्यागेर एकजुट हुनुपर्ने जिकिर गरे। कार्यक्रममा बागमती प्रदेश सांसद नारायण सिलवालले सम्पदाको पुननिर्माण ऐतिहासिक महत्वलाई नमेट्ने गरी गर्नुपर्ने र यसमा समाज पनि सजक हुनुपर्ने धारणा राखे। काठमाडौं महानगरकी उपप्रमुख सुनिता डंगोलले महानगरको ऐतिहासिक सम्पदा संरक्षका लागि समूदायसँग हातेमालो गर्दै अघि बढ्ने बताइन्।"
जनस्वास्थ्यसँग जोडिएको मुद्दामा सर्वोच्चको फैसला आउन ढिलाइ,"काठमाडौं : आठ वर्षमा नेपालमा सुर्तीजन्य पदार्थको सेवनले हुने मृत्युदर झण्डै दोब्बरले बढेको छ। सरकारले मृत्युदर घटाउन विद्यमान कानुनलाई केही संशोधन गरेको थियो। तर, त्यसको कार्यान्वयन भने भएन। सरकारले संशोधन गरेको कानुन कार्यान्वयन नगर्न भन्दै सुर्ती उद्योगीहरू अदालत पुगेका थिए। उनीहरूको तर्क थियो, 'यो कानुन कार्यान्वयन भएमा सुर्तीजन्य पदार्थको प्रयोगमा कमी हुन्छ र व्यापार चौपट हुन्छ।' वार्षिक रूपमा हजारौँ व्यक्तिको ज्यान जाने, अर्बौंको आर्थिक क्षति गराउने सुर्तीजन्य पदार्थ नियन्त्रण गर्न बनेको कानुन कार्यान्वयन गर्न सर्वोच्चले त्यसबेला नै फैसला गर्नु पर्दथ्यो तर त्यो मुद्दा अहिलेसम्म टुंगो लाग्न सकेको छैन। यो अवधिमा तोकिएका करिब तीन दर्जनभन्दा बढी पटक चढेका पेशीहरू अधिकांश हेर्दाहेर्दै, हेर्न नमिल्ने, हेर्न नभ्याउने सूचीमा परे। यसको फाइदा उद्योगीहरूलाई भइरहेको छ। उनीहरूले सर्वोच्चमा दायर गरेको रिटको अवस्था देखाउँदै जनस्वास्थ्यको महत्वपूर्ण ऐन कार्यान्वयन गर्न मानिरहेका छैनन्। बढ्दै गएको नसर्ने रोगको प्रमुख कारक सुर्तीजन्य पदार्थको प्रयोग हो। त्यसबाट मात्रै वार्षिक १५ हजार बढी नेपालीले ज्यान गुमाइरहेका थिए। र यो बढ्दो क्रममा थियो। यसरी उकालो लाग्दै गएको मृत्युको ग्राफलाई तलतिर झार्न सुर्तीजन्य पदार्थको प्रयोगलाई नियन्त्रण गर्नै पर्ने हुन्थ्यो। राष्ट्रिय तथा अन्तर्राष्ट्रिय विज्ञहरूको सुझाव र नेपालले अनुमोदन गरेको डब्लुएचओको फ्रेम वर्क कन्भेन्सन अन टोवाको कन्ट्रोल (एफसीटी) अनुसार सरकारले सन् २०६८ सालमा सुर्तीजन्य पदार्थ नियन्त्रण तथा नियमन ऐन बनायो। निर्देशिका तयार भयो। त्यसमा सुर्तीजन्य पदार्थको प्याकेट तथा र्यापर्सहरूको ७५ प्रतिशत भागमा यसको सेवनका कारणले लाग्ने डरलाग्दा रंगिन चित्र अंकित स्वास्थ्य सन्देश राख्नुपर्ने थियो। सुर्ती उद्योगीहरूले त्यसबेला पनि रिट दायर गरेर २६ महिनासम्म सर्वोच्चमा अड्काइदिएका थिए। तर २०७१ मा सर्वोच्चले उद्योगीको माग खारेज गरिदियो। सरकारले ७५ प्रतिशतको व्यवस्थालाई संशोधन गरी ९० प्रतिशतमा पुर्यायो। सुर्ती उद्योगीले यही व्यवस्थाको कार्यान्वयन नहोस् भनेर रिट दायर गरेका हुन्। सरकारले २०७१ कात्तिक १३ गते सुर्तीजन्य पदार्थ (नियन्त्रण तथा नियमन गर्ने) निर्देशिका २०६८ लाई संशोधन गरेको थियो। संशोधित निर्देशिकाले सुर्तीजन्य पदार्थको प्याकेटमा छापिँदै आएको ७५ प्रतिशत चेतावनीमूलक चित्रको भागलाई बढाएर ९० प्रतिशत छाप्नुपर्ने निर्देश गरेको थियो। निर्णय कार्तिकमा गरिएको भएपनि त्यसको कार्यान्वयन ६ महिनापछि अर्थात २०७२ जेठ १ बाट लागू हुने भनिएको थियो। तर, सुर्ती उद्योगीहरूले सरकारको सो नियमलाई अटेरी गर्ने योजनाका साथ अघि बढे। सुर्तीजन्य पदार्थको बट्टा, प्याकेट, र्यापर्स, पेटी तथा पार्सल, प्याकेजिङमा चेतावनीमूलक सन्देश र चित्र छाप्ने तथा अंकित गर्ने निर्देशिका २०७१ ले तय गरेको ९० प्रतिशत चित्र छाप्नुपर्ने व्यवस्था खारेजीको माग गर्दै उद्योगीहरू १५ माघ २०७१ मा सर्वोच्च अदालतमा रिट दायर गर्न पुगे। त्यसो त उद्योगीको मागविरुद्ध हुने सर्वोच्चमा अर्को दुईवटा मुद्दा पर्यो। सर्वोच्चले सुरुमा यी मुद्दालाई छुट्टाछुट्टै राखेपनि अहिले एउटै बास्केटमा हालेर पेशी तोकेको छ। तर रिट दायर भएको करिब आठ वर्षसम्म मुद्दाको छिनोफानो भएको छैन।"
प्रधानमन्त्री देउवाले गरे बुटवलमा अन्तर्राष्ट्रिय सम्मेलन केन्द्रको उद्घाटन,"बुटवल : प्रधानमन्त्री तथा नेपाली कांग्रेसका सभापति शेरबहादुर देउवाले बुटवलमा रहेको अन्तर्राष्ट्रिय सम्मेलन केन्द्रको उद्घाटन गरेका छन्। देउवाले शनिबार दिउँसो उक्त सम्मेलन केन्द्रको उद्घाटन गरेका हुन्। रुपन्देहीको बुटवल उपमहानगरपालिका वार्ड नं १० रामनगरको बुटवल मण्डपमा निर्माण भएको अन्तर्राष्ट्रिय सम्मेलन केन्द्रको उद्घाटन गर्न उनी काठमाडौंबाट बिहान गएका थिए। १ अर्ब ३ करोडको लागतमा निर्माण भएको अन्तर्राष्ट्रिय सम्मेलन केन्द्रमा ११ सय १४ जना अटाउने सभाहल छ। त्यसैगरी ५ सय क्षमताका ६ वटा बैठक कक्ष, ५०५० र ११ सय क्षमताका दुइटा साना हल, भिआइपी, भिडिओ, अडिओ, ट्रान्सलेटर लगायतका कक्ष रहेका छन्। बुटवल मण्डपमा रहेको साढे १६ बिघा जग्गामध्ये ९ दशमलव ६ बिघा क्षेत्रफलमा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झण्डा आकारमा रहेको छ।"
'विकासका लागि गैरआवासीयको भूमिका महत्वपूर्ण',"बैंकक (थाइल्याण्ड) : श्रम, रोजगार तथा सामाजिक सुरक्षा मन्त्री शेरबहादुर कुँवरले सबै एक ठाउँमा उभिएर मेलमिलापको नीति लिए देश सम्वृद्ध बन्ने बताएका छन्। गैरआवासीय नेपाली संघ (एनआरएनए) को नवौं एसिया क्षेत्रीय प्यासिफिक सम्मेलनमा बोल्दै श्रममन्त्री कुँवरले सबै एकजुट भएमा हामी सम्पन्न र सुखी हुने र देश संमृद्ध बन्ने बताए। 'हामी जहाँ भएपनि विविधितामा एकताबद्ध भएका छौं' उनले भने,देशको समुन्नती र विकासका लागि गैरआवासीयको भूमिका महत्वपूर्ण छ।' गैरआवासीय नेपालीको संविधानमा उल्लेख गरेको आर्थिक, सांस्कृतिक अधिकार कार्यान्वयन गर्न नागरिकता ऐन ल्याइएको बताए। नेपाल चिनाउने पुर्खालाई पहिचान दिलाउनुपर्ने उनले बताए। गैरआवासीय नेपालीले उठाएका माग छलफल गरी टुंगोमा पुग्न सकिने बताए। वैदेशिक राजगारीलाई व्यवस्थित, मर्यादित बनाउन लागिएको मन्त्री कुँवरले बताए। 'तीन वर्षमा ५० लाख बढी नेपाली बाहिरिएका छन्। रेमिट्यान्स पनि आएको छ, तर पुँजी कति बाहिरिएको छ, लेखाजोखा छैन', उनले भने। नेपालमै विद्यार्थी भिषा दिने, श्रम बजारलाई व्यवस्थित गर्न तर्फ लाग्ने बताए। ईंटाभट्टा, स्टिल उद्योग, गलैंचा, सुन चाँदीलगायतका क्षेत्रमा नेपाली श्रमिक नभएकाले स्वदेशमै पर्याप्त रोजगारी सिर्जना गर्न सकिने कुँवर बताउँछन्। श्रम गर्ने मानिसलाई जातमा परिर्वतन गरेर पानी नचल्ने बनाइएको उनले बताए। वैदेशिक रोजगारीबाट फर्केकालाई स्वदेशमै स्थानीय स्तरमै रोजगारी दिने बताए। सीप सिकेकालाई रोजगारी, पुँजीलाई उद्यमशीलता बढाउने, गैरसरकारीमार्फत रोजगारी र उद्यमशीलतामा जोड्ने नीति ल्याइएको उनले बताए। विदेशबाट फर्केकालाई फलदायी, प्रभावकारी र व्यवसायिक बनाउन उक्त सहज हुने उनले बताए। शिक्षासँग, सीप, सीपसँग श्रम र श्रमलाई उद्यमशीलतासँग जोडेर रुपान्तरण गनुपर्ने उनले बताए। श्रमबजारमा आएका बेथितीलाई रोक्न सरकार गम्भीर भएको उनको भनाइ छ। श्रम कुटनीति प्रभावकारी बनाउन लागिएको उनले बताए। घरले श्रमिकलाई सुरक्षित तबरले पठाउन गृहकार्य भइरहेको उनले बताए। 'गन्तव्य देशले इनोसेसन लिए घरेलु श्रमिक पठाउन सकिन्छ' उनले भने। श्रमिकको परिचालनबिना उद्योगले गति लिन नसक्ने उनले बताए। 'श्रमिक र उद्योगको तालमेल मिले अर्थतन्त्र चलायमान हुनेछ'उनले भने। सामाजिक सुरक्षा कोषको रकम परिचालन गरी उत्पादनतर्फ केन्द्रित गर्न लागिएको मन्त्री कुँवरले बताए। उद्यमशीलताको काम कोषबाटै सञ्चालन हुने उनले बताए। कोषमा वैदेशिक रोजगारीलाई समेट्न गैरआवासीय नेपालीसँग सहकार्य गरिएको उनले बताए। अदक्ष श्रमिक बढी जाने भएकाले सीपयुक्त बनाउन लागिएको उनले बताए। 'स्वदेशमै रोजगारी प्रदान गर्न र दक्ष श्रमिक उत्पादन गर्न सरकारको ध्यान गएको छ' उनले भने। सांसद डा सूर्य पाठकले सम्वृद्ध नेपाल निर्माण गर्न गैरआवासीय नेपाली संघको भूमिका महत्वपूर्ण हुने बताए। राष्ट्रिय अर्थतन्त्र संकटको घडीमा पुगेको बताए। 'निर्यात बढेन, आयात ह्वात्तै बढ्यो' उनले भने, 'अब उत्पादनमा जोडिनुको विकल्प छैन।' ७ वर्षसम्म गैरआवासीय नेपालीले नागरिकता पाउन नसके पनि अब छिट्टै पाउने उनले बताए। राष्ट्रिय स्वानिधनताको प्रतिकूल हुनेगरी नागरिकता दिन नहुने उनले बताए। स्थानीय तह र प्रदेशमा सहज नभएपनि सामानुपातिकतर्फ तत्काल मतदान गर्न पाउने व्यवस्था लागू हुन सक्ने उनले बताए। वैदेशिक रोजगारीमा रहेका नेपालीलाई सामाजिक सुरक्षामा जोड्न तत्काल कदम चाल्नुपर्ने उनको भनाइ छ। 'अरु देशका नागरिकलाई नागरिकता दिन तम्सिने तर नेपाली मूलका नेपालीलाई पहिचान दिन किन हिच्कियाउने?' उनले भने। आर्थिक संम्वृद्धि हासिल गर्न सबै गम्भीर भएर सोच्नुपर्ने बेला आएको उनको भनाइ छ। 'संमृद्ध नेपाल निर्माण गर्न सकिन्छ, सबै एकजुट भएर राष्ट्रनिर्माणमा लाग्नुपर्छ।' नेपालमा लगानीको संभावनाको कमी नभएकाले गैरआवासीयहरुले नेपालमा लगानी गर्नुपर्ने बताए। नेकपा माओवादी केन्द्रका विदेश विभाग प्रमुख ओम शर्माले नेपाल श्रीलंका नबन्ने बताए। संमुद्धि गफबाट मात्रै नआउने भन्दै लगानी गर्न जोड दिए। नेपालमा लगानीको प्रचुर सम्भावना रहेको भन्दै शर्माले नेपालको कुनाकाप्चामा बस्ने नेपालीको जीवन परिवर्तन गर्नेगरी लगानीमा विविधीकरण गर्नुपर्ने बताए। गण्डकी प्रदेशका पर्यटन, उद्योग, वाणिज्य तथा आपूर्ति मन्त्री मणिभद्र कँडेल शर्माले गैरआवासीय नेपालीलाई नेपालमा लगानी गर्न आग्रह गरे। नेपालमा उद्योगीहरु व्यापारतर्फ आकर्षित भएकाले आयातको ग्राफ बढ्दै गएको उनको भनाइ छ। 'उद्योगीहरु उत्पादनतर्फ किन आकर्षित छैनन्, खोजी हुन जरुरी छ' उनले भने। वैदेशिक रोजगारी कम हुनेगरी नेपालमै रोजगारी सिर्जना गर्न पहल गर्नुपर्ने उनले बताए। गैरआवासीय नेपाली संघ (एनआरएनए) का अध्यक्ष कुल आचार्यले नेपालमा लगानी भित्र्याउनका लागि गैरआवासीय नेपालीलाई नेपाल सरह अधिकार दिनुपर्ने बताएका छन्। संघको एसिया प्यासिफिक नवौं क्षेत्रीय सम्मेलनका क्रममा बोल्दै आचार्यले लगानीको सीमा गैरआवासीयलाई हटाउनुपर्ने बताए। सरकारले पछिल्लो समयमा ५ करोडबाट २ करोडमा सीमा झारेको छ। तर, गैरआवासीयलाई जति लगानी गर्न पनि पाइने व्यवस्था गर्नुपर्ने गैरआवासीयहरुले माग गर्दै आएका छन्। अध्यक्ष आचार्यले उद्योग, वाणिज्य तथा आपूर्ति मन्त्रालयले उक्त प्रस्ताव पेश गरेपनि अर्थ मन्त्रालय र परराष्ट्र मन्त्रालयमा छलफलका क्रममा रहेको बताए। 'यसले नेपालको विकासमा टेवा पुग्ने उनले बताए। राष्ट्रभूमिको गुण तिर्न यसले टेवा पुग्ने छ' उनले भने। नेपाल बाहिर छुट्टै संस्कृतिको देश रहेको उनले बताए। वैदेशिक रोजगारीमा रहेका श्रमिकलाई सामाजिक सुरक्षा कार्यक्रममा जोड्न ढिलाई गर्न नहुने आचार्यले बताए। २ खर्ब भन्दा बढी पैसा बाहिर रहेकाले तत्काल ल्याउन श्रमिकलाई कोषमा समेट्न आवश्यक भएको उनको भनाइ छ। झगडा पछिको एसिया सम्मेलन भएकाले मिलाप हुने उनले विश्वास व्यक्त गरे। एनआरएनएका अध्यक्ष डा बद्री केसीले विदेशी भूमिमा बसेर नेपालीले मतदान गर्न पाउने व्यवस्था गर्नुपर्ने बताए। दुई दशक अघि नेपाल भन्दा थाइल्याण्ड कमजोर देश रहेपनि अहिले दुर्त विकास गरिसकेको भन्दै केसीले नेपालको संमृद्धिका लागि सबै एकुजुट हुनुपर्ने बताए। एसियाका आकर्षक गन्तव्य मुलुक खोजेर श्रमिकलाई रोजगारी दिन सकिने उनले बताए। थाइल्याण्ड, म्यानपावर र मलेसियामा नेपाली मूलका ५ लाख भन्दा बढी नेपाली रहेको भन्दै केसीले उनीहरुको पहिचानका लागि पहल गर्नुपर्ने बताए। 'हामीले एनआरएन अभियानअन्तर्गत निर्माण गरेको विश्वव्यापी सन्जाल र संयन्त्रले नेपालीहरुबीच व्यापक अन्तरक्रिया गर्ने सुविधा दिएको छ। मानवीय मामिलाहरुमा अन्तरक्रिया नै त्यो औषधि हो' केसी भन्छन्,'जसले जस्तासुकै गुरुत्वको समस्यालाई समाधान गर्नसक्छ। मिलापले एनआरएन अभियानमा अगाडि आएको एकताको मामिलालाई अझ मजबुत बनाउने छ।' संघका पूर्व अध्यक्ष भवन भट्टले नेपालको संमृद्धिका लागि गैरआवासीय नेपालीको लगानीले मात्र नपुग्ने भन्दै वैदेशिक लगानी ल्याउन सहजीकरण गर्नुपर्ने बताए। नेपालको विकासका लागि नेपाल पोलिसी इनिच्यिुट जस्ता अनुसन्धानमूलक सस्थाको काम प्रभावकारी बनाउनुपर्ने उनले जोड दिए। नेपालको संमृद्धिमा गैरआवासीय जोडिनुपर्ने र नेपालमा उत्पादन सामानको प्रवद्र्धन गर्न जोड दिनुपर्ने बताए। उनले पिएनओको समस्या सम्बोधन गर्न पहल गर्नुपर्ने उनको भनाइ छ। संघका पूर्वसंस्थापक महासविच एवम् राजदूत भीम उदासले एनआरएनएमा एकता चाहिएको बताए। 'एनआरएनएभित्र एकता चाहिएको छ, यहाँ समस्या रहेको घाजस्तै छर्लग छ' उदासले भने,'जहाँ समस्या थियो, त्यही समाधान खोज्न थाइल्यान्डमा सम्मेलनको आयोजना गरिएको हो।' २ दशकमा एनआरएनएको व्यापक फैलिएको भन्दै अब नेपालको हित र उन्नतीका लागि अभियान चाल्नुपर्ने उनले बताए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले गैरआवासीय नेपालीले ज्ञान, सीप र पुँजी एकीकृत गरी नेपालको आर्थिक विकासमा जोड दिनुपर्ने बताए। नेपालको पूर्वाधार, व्यवसायिक तथा उद्योग क्षेत्रमा लगानी गर्न उनले आह्वान गरे। पोर्चुगलका वाणिज्य दूत तथा व्यवसायी राजेन्द्र खेतानले नेपालमा लगानीको संभावना प्रशस्त रहेकाले गैरआवासीय नेपालीले लगानी बढाउनुपर्ने बताए। संघको एसिया प्यासिफिक क्षेत्रका संयोजक पारशमणि पोखरेलले मिलाप नहुँदासम्म लगानी नआउने बताए। शिक्षा, पुँजी र लगानी ल्याएर गैरआवासीय नेपाली फर्किने गरेको उनले बताए।"
"जो जीवनमा छ, मनमा छैन","काठमाडौं : जो जीवनमा छ, ऊ मनमा छैन। जो मनमा छ, ऊ जीवनमा छैन। अर्थात् प्रेमगञ्ज। नेपाली कथानक चलचित्र प्रेमगञ्ज यही भावमा सुरु हुन्छ र सकिन्छ। अर्जुनदृष्टिका साथ लेखक एवं निर्देशक परिच्छेद सेनले प्रेमगञ्जलाई सार्थक बनाएका छन्। नायक तेज गिरी, नायिका बेनिशा हमाल र सम्पदा बानियाँ छन्। तिनको बाल्यकालको भूमिकामा क्रमशः राइडर प्रशान्त, सुप्रिया खनाल र सिमरन खड्का छन्। प्रशान्तको साथीको भूमिकामा अञ्चित ढुंगाना र उनको ठूलो हुँदाको भूमिका पवन भट्टराईले निभाएका छन्। कसैले नछुनेलाई समयले छुँदो रैछ, त्यसपछि रुन्न भन्ने मान्छे पनि रुँदो रैछ। चलचित्रमा यो पक्ष सशक्त छ। गाउँ र बाल्यकालबाट प्रेमगञ्जको कथा सुरु हुन्छ। कक्षा १० मा पढ्दै गर्दा राजालाई शारदाले मन पराउँछे। राजाले भने गाउँकै मैनालाई मन पराउँछ। राजा र मैनाको भेट जसरी गराइएको छ, त्यो नमुना छ। दर्शकलाई यो भेटको शैलीले छुन्छ। तीनैजनाले एसएलसी दिन्छन्। राजा र शारदा पास हुन्छन् तर मैना फेल। बुवाबिनाकी मैना गरिब परिवारकी भएर राम्ररी पढ्न नपाएको पीडा यसमा छ। राजा र शारदा उच्च शिक्षालाई राजधानी काठमाडौं जान्छन्। शारदाले राजालाई आफ्नो बनाउन आपसी सम्बन्ध गहिरो भएको दृश्य राखेको भिडियो मैनालाई पठाएपछि कथामा द्वन्द्व उत्कर्षमा पुग्छ। त्यसपछि अनेक आरोपसमेत खेप्नु खेपेकी मैना र उनकी आमा गाउँ छोडेर सहर पस्छन्। डाक्टर बनेको राजा मैनाको अभावमा मानसिक रूपमा विक्षिप्त भइरहन्छ। साथीले फरक अस्पताल लैजाने भन्दै डान्सबार पुर्याएपछि राजाको मैनासँग भेट हुन्छ। यो भेट पनि दर्शकलाई अप्रत्याशित हुन्छ। मैनाकी आमाको निधन भइसकेको हुन्छ भने देहव्यापारले जीवन धानेकी मैनाकी सानी छोरी हुन्छे। प्रेमीप्रेमिकाको मिलनबिछोडसँगै बालमनोविज्ञानलाई मन छुने ढंगले कथा बगाइएको छ। उत्तर मसँग छैन, प्रश्न यो कस्तो सोध्छौ ? हातमा विष दिएर सञ्चोबिसञ्चो सोध्छौ। आफूलाई धोका दिने राजासँग मैनाले कवितात्मक शैलीमा बोलेका यी वाक्यले वास्तविकता छर्लंग्याएको छ। तीनैजनाको प्रेम निस्वार्थ छ तर जीवनमा प्रेमसम्बन्ध तीनैजनाको पीडादायी छ। कोही सफल हुँदैनन्। शब्दभन्दा बढी परिवेश, हाउभाउ र सन्दर्भ बोल्छ, प्रेमगञ्जमा। निर्देशक सेनले बुबाले छोडेका सन्तानहरूको पीडालाई चलचित्रको केन्द्रबिन्दु बनाएका छन्। झन्डै तीन वर्ष लगाएर पहिलोपटक लेखन र निर्देशन गरेका युवा निर्देशक सेनको यो संकेत उदाउँदो घाम झैं छ। किताबसम्म नपाएर विद्यार्थी जीवनमा पीडा खेपेकी मैनाको सपना पूरा गर्न राजा र मैना गाउँ फर्कन्छन्। परिवार र समाजको दबाबमा विवाहको मिति तय हुन्छ। पुस्तकालय बनिसक्छ तर सञ्चालनमा आएको हुँदैन। बिहे भइरहँदा मैना ढल्छिन्। गाउँकै हेल्थपोस्टमा पुयाउँदा डाक्टर बनेकी शारदाले सौता मैनाको उपचार गर्नुपर्ने अवस्था हुन्छ। हेलिकोप्टर त्यो विकट ठाउँमा झिकाउन सम्भव हुँदैन। राजाले आफूलाई एड्स भएको भनेर ढाँटे पनि मैनाले त्यसबेला आफूलाई एड्स भएको थाहा पाउँछिन्। उनको त्यही ज्यान जान्छ। बिहेकै दिन सिउँदो भर्ने समयमा प्रेमिकाको बिदाइ गर्ने परिकल्पनाले प्रेमगञ्ज बेजोड बनेको छ। उपचार सौताले गर्ने परिवेशको कल्पना सशक्त छ। घाट पुर्याएपछि दागबत्ती दिन लागेका राजाले गरेका फरक क्रियाकलापको परिकल्पना पृथक् छ। यतिबेला दर्शकले सोचेविपरीत कथालाई मोड्न सेन सफल देखिन्छन्। सहरमा छोडेकी छोरीले आमाको कथा लेखेर उपन्यास प्रेमगञ्ज तयार पारेकी हुन्छिन्। निर्देशक सेन भन्छन्, चलचित्रमा प्रेमगञ्ज प्रेमिल जोडीहरू बस्ने एउटा बस्ती हो। काभ्रे, सोलुखुम्बु र भक्तपुरको नाला मिलेर प्रेमगञ्ज बस्ती निर्माण गरिएको छ। काठमाडौंमा पनि छायांकन छ। चलचित्रमा नरेश पौडेल, रश्मि भट्ट, गीता अधिकारी, रामबाबु रेग्मी, मनोज पण्डितलगायतको भूमिका छ। पुरुषोत्तम ढुंगेलका गीत र कविता छन्। ६ गीतमा किरण भुसाल र एउटामा गैरे सुरेशको संगीत छ।"
पद प्राप्तिका लागि मात्र राजनीति नगरौं : गुरुङ,"स्याङ्जा : नेपाली कांग्रेसका केन्द्रिय उपसभापति धनराज गुरुङ्ले पद प्राप्तिका लागि मात्र राजनीति गर्न नहुने बताएका छन्। कांग्रेस स्याङ्जाद्धारा आयोजित जनतासँग नेपाली काँग्रेसअभियान कार्यक्रममा उपसभापति गुरुङले राजनीति गर्नेले राष्ट्र र नागरिकका हितमा काम गर्न प्रतिवद्ध हुनुपर्ने बताएका हुन्। जनताका साथले मात्र मुलुकका ठूल्ठूला आन्दोलन सफल भएका हुन्, राणादेखि निरंकुश शासन व्यवस्था र गणतन्त्र ल्याउनसम्म नागरिककै महत्वपूर्ण योगदान छ। उनले भने, मुलुकको आजका आवश्यकता र नागरिक हितका पक्षमा काम गर्न प्रतिबद्धता भएमात्र राजनीति सफल हुन्छ। नागरिकका घर घरमा पुगेर नागरिकका गुनासा सुन्न समेत उनले सुझाव दिए। आउँदो निर्वाचनमा सबैले मिलेर पार्टीलाई जिताउनुपर्नै बताए। उनले सबै जनताका मन जितेर काम गर्न सुझाव दिए। नेताका मात्र गुनासा सुन्ने हो भने नेपाली कांग्रेस लक्ष्यमा पुग्न सक्दैन। लक्ष्यमा पुग्नका लागि घरघरमा पुगेर वीपीका विचार र कांग्रेसका एजेण्डा बुझाउनैपर्छ। तब मात्र मंसिर ४ पछि नेपाली कांग्रेस पहिलो ठूलो पार्टी बन्छ। गुरुङको भनाई छ। नेपाली कांग्रेसले संघिय तथा प्रादेशिक निर्वाचनलाई लक्षित गरेर स्थानीय टोल टोलका नागरिकसम्म पुग्नेगरी अभियान सञ्चालन गर्ने भएको हो। पहिलो चरणको अभियान २ सातासम्म सञ्चालन हुनेछ। जिल्लाका ११ वटै स्थानीय तह र ९७ वटै वडा र टोल सम्म पुग्ने गरी सुरु गरिएको उपसभापति केदार काफ्लेले जानकारी दिए।"
श्रीमतीको हत्या गर्ने श्रीमान् पक्राउ,झापा : श्रीमतीलाई धारिलो हतियार प्रहार गरी हत्या गरेको आरोपमा श्रीमान् पक्राउ परेका छन् । झापा गाउँपालिका ६ स्थित चन्द्रबस्ती निवासी ४० वर्षीय नाइके हस्दाले आफ्नै श्रीमती ३५ वर्षीया तालामोही हस्दालाई धारिलो हतियार प्रयोग गरी हत्या गरेका प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार शुक्रबार राती १०:१० मा मादक पदार्थ सेवन गरी आएका हस्दाले श्रीमतीसँग झगडा गर्दै कोखामा छुरा प्रहार गरेका थिए । छुरा प्रहारबाट उनको घटनास्थलमै छटपटिएर मृत्यु भएको थियो । घटनापछि हस्दा फरार भएका थिए । उनलाई शनिबार बिहान ८ बजे कचनकवल गाउँपालिका १ स्थित नेपालभारत सीमा नाका नजिकैबाट पक्राउ गरिएको डीएसपी पाठकले बताए । श्रीमान् श्रीमती मजदुरी गरी परिवार पाल्दै आएका थिए । उनीहरूका छोरा हाल वैदेशिक रोजगारीका लागि विदेशमा छन् ।
समानुपातिक सांसदलाई कांग्रेसले नदोहोर्याउने,"काठमाडौं : समानुपातिकबाट प्रतिनिधिसभा सांसद र प्रदेशसभा सदस्य बनेकाहरूलाई कांग्रेसले पुनः समानुपातिकमा नदोहोर्याउने नीति लिएको छ। महामन्त्री गगन थापाले समानुपातिकबाट २०७४ मा निर्वाचित व्यक्तिलाई पुनः समानुपातिकतर्फ नै उम्मेदवारमा सिफारिस नगर्न पार्टीका तल्ला निकायहरूलाई परिपत्र गरेका छन्। २०७४ सालको निर्वाचनमा प्रतिनिधिसभा सदस्य र प्रदेशसभा सदस्य पदमा समानुपातिकतर्फबाट निर्वाचित भएको व्यक्तिको नाम पार्टी विधानको धारा ३३ (२) बमोजिम आगामी मंसिर ४ गते हुने निर्वाचनको समानुपातिकतर्फको उम्मेदवारका लागि सिफारिस नगर्ने, थापाद्वारा जारी परिपत्रमा भनिएको छ। कांग्रेसको विधानमा एकपटक समानुपातिकबाट निर्वाचित भएको व्यक्ति लगत्तैको निर्वाचनमा समानुपातिकबाट पुनः उम्मेदवार हुन नपाउने व्यवस्था छ। पार्टी विधानको धारा ३३ (२) मा भनिएको छ प्रतिनिधिसभा र प्रदेशसभा सदस्यमा पार्टीको तर्फबाट समानुपातिक आधारमा निर्वाचित व्यक्ति तत्काल त्यसपछिको प्रतिनिधिसभा र प्रदेशसभामा पार्टीको तर्फबाट समानुपातिक आधारमा पुनः उम्मेदवार हुन पाउने छैन। महामन्त्री थापाले पार्टी विधानअनुसार नै मातहतका कमिटीहरूलाई परिपत्र गरिएको बताएका छन्। कांग्रेसले भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेको छ। त्यसरी उम्मेदवारका आकांक्षीहरूले पार्टीको निर्णय मान्ने प्रतिबद्धता पनि जनाउनुपर्ने सर्त राखिएको छ। उम्मेदवारको नाम सिफारिस गरी पठाउने प्रत्येक तहले सिफारिसमा परेका व्यक्तिबाट पार्टीका उम्मेदवार र पार्टीले समर्थन गरेका उम्मेदवारलाई विजयी बनाउन सम्पूर्ण रूपमा सक्रिय रहने प्रणसहितको प्रतिबद्धतापत्रमा हस्ताक्षर गराई पठाउनुपर्नेछ, परिपत्रमा उल्लेख छ। भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेका छौं। समानुपातिकबाट आएकाहरूलाई पुनः नदोहोर्याउने नीति तय गरेका छौं। गगन थापा, महामन्त्री, कांग्रेस अहिले उम्मेदवारमा सिफारिस भए पनि पछि गठबन्धन हुँदा अरू दलको भागमा परेका स्थानमा पार्टीको उम्मेदवारी कायम नहुने जानकारी परिपत्रमार्फत कांग्रेसले आकांक्षीहरूलाई गराएको छ। उम्मेदवार सिफारिस गर्दा कम्तीमा एक महिलासहित बढीमा दुईजनाको नाम प्रतिनिधिसभाको समानुपातिक उम्मेदवारका लागि भदौ १६ गतेभित्र जिल्ला कार्य समितिमा सिफारिस गर्नुपर्ने परिपत्रमा उल्लेख छ। सिफारिस गर्ने बैठकमा सहमति हुन नसकेमा बहुमतबाट निर्णय गर्न सकिने परिपत्रमा उल्लेख छ। तर एकभन्दा बढी प्रतिनिधिसभा निर्वाचन क्षेत्र भएको जिल्लाको हकमा भदौ १८ गतेसम्म समय तोकिएको छ। एकमात्र निर्वाचन क्षेत्र भएको जिल्लाको हकमा पनि पनि भदौ १८ भित्र उम्मेदवारको नाम कार्य समितिमा पठाउन भनिएको छ। प्रदेश कार्यसमितिले भदौ २० गतेभित्र आफ्नो रायसमेत समावेश गरी केन्द्रमा पठाउनुपर्ने परिपत्रमा उल्लेख छ।"
मोतीमण्डलीका कविमण्डली,"नेपाली साहित्यमा कविशिरोमणि लेखनाथ पौड्याल, महाकवि लक्ष्मीप्रसाद देवकोटा र नाट्यसम्राट बालकृष्ण समलाई त्रिमूर्ति भनेजस्तै प्रवासका सुधपा अर्थात् सूर्यविक्रम ज्ञवाली, धरणीधर कोइराला र पारसमणि प्रधानलाई समेत त्रिमूर्ति भनेर सम्बोधन गरिएको छ। यीमध्ये सूर्यविक्रम ज्ञवाली प्रवासका पनि मोतीराम भट्ट हुन्। नेपाली भाषासाहित्य तथा सामाजिक चेतना र विद्वताको उत्कर्ष शृंखलामा विभिन्न व्यक्ति वा ठाउँ विशेषलाई लिएर सम्बन्ध जोड्ने गरिएको छ। उदाहरणको रूपमा पण्डित छविलाल पोखरेललाई पूर्वाञ्चलका महात्मा गान्धी भनेजस्तै सरदार यदुनाथ खनाल नेपालको कूटनीतिक क्षेत्रका सिंगो संस्था हुन्। यस क्षेत्रमा उनी नेपालका हेनरी किसिन्जर पनि हुन्। नेपाली भाषाको उद्गमस्थल जुम्लाबाट गोर्खा हुँदै काठमाडौं आएका महाकवि देवकोटाको वंशवृत्तमा पुनः गोर्खा हुँदै पाल्पा पुगेका पाल्पाली कवि माधवप्रसाद देवकोटालाई काठमाडौं उपत्यका बाहिरका कविशिरोमणि उपनामले सम्बोधन गरिन्छ। यस्तै नेपाली भाषासाहित्यका मूर्धन्य स्रष्टा डा वासुदेव त्रिपाठी अर्का महाकवि देवकोटा हुन्। नेपाली भाषासाहित्य तथा गीतसंगीत र लोकसंस्कृतिको क्षेत्रमा अग्रणी भूमिकामा रहेको गण्डकीका आदिकवि भानुभक्त आचार्य, कविशिरोमणि लेखनाथ पौड्याल र राष्ट्रकवि माधवप्रसाद घिमिरेलाई त्रिमूर्ति भनेजस्तै नेपाली गीति तथा सांगीतिक क्षेत्रका त्रिमूर्तिको रूपमा लोककवि अलिमियाँ, जनकविकेशरी धर्मराज थापा र उत्कृष्ट लोकगायक झलकमान गन्धर्वलाई लिइन्छ। जहाँसम्म मोतीमण्डलीको प्रसंग छ नेपाली साहित्यका अग्रमनका कवि मोतीराम भट्टले आफ्नै नेतृत्वमा काठमाडौंमा गठन गरेको मोतीमण्डली एउटा कालजयी साहित्यिक संस्था हो। यसले नेपाली भाषासाहित्य तथा सामाजिक चेतनाको क्षेत्रमा पुर्याएको योगदान अविस्मरणीय छ। तत्काल यस मण्डलीले साहित्यिक क्षेत्रमा एक प्रकारको प्रेरणामुखी उभार नै सिर्जना गरेको छ। विसं १९२३ भाद्र कुशेऔंशीका दिन काठमाडौंस्थित भोसिको टोलमा जन्मेका मोतीराम ६ वर्षको उमेरमा आफ्ना बाबु पं दयाराम र माता रिप्रु मर्दिनीेका साथ बनारस गएका थिए। उनको निधन पनि १९५३ साल भाद्र कुशेऔसीकै दिन ३० वर्षको उमेरमा काठमाडौंमै भएको हो। पहिलोपटक बनारस पुगेपछि एकपटक काठमाडौं आएर पुनः बनारसमै फर्केका मोतीरामले बनारसमा रहँदा साहित्यको प्रचुर अध्ययन गरेका थिए। उनी १५ वर्षसम्म बनारसमा बसेर झन्डै २२ वर्षको उमेरमा १९४४ सालमा काठमाडौं फर्किएका हुन्। त्यसपछिको एक दशकसम्म उनले काठमाडौंमा मोतीमण्डलीको स्थापना गरेर नेपाली भाषासाहित्यको विकासमा सम्पूर्ण समय र श्रमको सदुपयोग गरे। उनको नेतृत्वमा आफ्ना समकालीन र पूर्ववर्ती कविहरूलाई पनि मोतीमण्डलीमा समावेश गरेका थिए। उनको मोतीमण्डलीमा १९०५ सालमा जन्मेका कविशिरोमणि राजीवलोचन जोशीदेखि १९२९ सालका कविकेशरी तीर्थराज पाण्डेसम्मका उत्कृष्ट कविहरू सहभागी रहेका थिए। समयको कालक्रममा समकालीन शब्दले समकालीन युगको प्रतिनिधित्व गर्दछ। समकालीनमा दुई शब्दको संयोग रहेको छ जसमा पहिलो सम र दोस्रो कालीन, समको अर्थ समान, सवृश जस्तै बराबर तुल्य, आदिदेखि अन्तसम्म एकनास भएको बुझाउँछ भने कालीन भन्नाले नाम वाचक शब्दको पछिल्तिर जोडिएर त्यस समयको भन्ने अर्थबोध गराउने अनुवद्ध शब्दलाई परिभाषित गर्दछ। समग्रमा यही परिभाषाको निचोड नै समकालीन वा समकालीनता हो। मोतीराम भट्ट समकालीन युगका सिंगो संस्था थिए, जसले नेपाली भाषासाहित्यलाई एउटा मियोको रूपमा आफ्ना समकालीन कविलेखकलाई गोलबद्ध गरे। नेपाली साहित्यको माध्यमिककाल भन्नाले मोतीराम भट्टको युग भन्ने बुझिन्छ। उनले त्यस युगमा सबैभन्दा ठूलो समर्पण र त्याग आफ्ना समकालीन कविलेखकलाई एकै छहारीमा ओत दिएका थिए। नेपाली साहित्यमा शोधखोज अध्ययन र अनुसन्धानको क्रमलाई अघि बढाउने हो भने माध्यमिककालमा कुनै न कुनै रूपमा योगदान पुर्याउने कविलेखक एवम् साहित्यकर्मीहरूको संख्या दर्जनौंमा देखिन्छन्, तर यीमध्ये मोतीरामका समकालीन कविहरू प्रशस्तै भए पनि माध्यमिककालीन काव्य वृत्तिलाई आत्मसात् गर्दा भाषाशैली अभिव्यक्ति विषयवस्तु र प्रस्तुतिको आधारमा राजीवलोचन जोशी, नरदेव पाण्डे, लक्ष्मीदत्त पन्त पद्मविलास पन्त, तीर्थराज पाण्डे, गोपीनाथ लोहनी र भोजराज पाण्डे प्रमुख रहेको देखिन्छ, जो मोतीमण्डलीका पनि सारथि कवि थिए। नेपालका तत्कालीन राजगुरु पण्डित लोकराज पाण्डको अनुरोधमा १९४४ साल फागुनमा आफ्नी आमा, बहिनी र धमपत्नीलाई साथमा लिएर मोतीराम भट्ट बनारसबाट नेपाल फर्केका थिए। मातृभाषाको प्रगति र उन्नति हुनुपर्छ भन्ने पक्षधरका मोतीरामले यसै तथ्यलाई मनन् गरी काठमाडौंमा एक मोतीमण्डली खडा गरे, जसमा माथि उल्लेख गरिएका कविहरू नै प्रमुख सदस्यका रूपमा सहभागी थिए। उनले बनारसमा रहँदा पनि मोतीमण्डली निर्माण गर्दा पद्मविलास पन्तजस्ता विद्वानकवि दुबै मण्डलीमा सहभागी रहेका थिए। उनीहरू बीच एकअर्काेलाई सम्बोधन गर्नुपर्यो भने काव्यबाटै आदानप्रदान हुन्थ्यो। मोतीमण्डलीमा रहेको कविसमूह वर्णनम् सिर्जना त्यसैको एउटा उदाहरण हो। मोतीराम भट्टको नायकत्वमा रहेको उक्त मोतीमण्डलीमा सर्वप्रथम शृंगारिक रसमा चलाएको काव्यिक अभियानअन्तर्गत समस्यापूर्ति कविता नै हो। यस अभियानको प्रेरणाको स्रोत भारतीय कवि भारतेन्दु हरिशचन्द्र नै हुन। नेपाल र भारतका यी दुई ठूला कविका बीच धेरै कुरामा तुलना हुने गर्दछ। तत्काल सबै कविहरूलाई गोलबन्द गरी १९४४ सालदेखि समस्यापूर्ति कविताको रूपमा मोतीमण्डलीमा रहेका कविहरूले समस्यापूर्तिमा काव्यसिर्जना गरेका थिए। यीमध्ये कवि लक्ष्मीदत्त पन्तद्वारा रचित समस्यापूर्ति कविताको एक श्लोक, जसबाट उनको भाषाशैली र कवित्वप्रतिभाको सुन्दर परिचय मिल्छ ल्यौ ल्यौं औठि म दिन्छु राख तिमिले मेरो निसाना भनी। भन्दा ता सखिले बडो खूसि गरी लिन्छु म सिरमा धरी।। भन्दै औंठि लिइन् तहाँ ति प्रियले खुव् हर्ष मन्मा गरिन्। खासा औंठि मिल्यो मलाई अहिले भन्दै त हात्मा धरिन्।। लक्ष्मीदत्त पन्त सवलकवि, काव्यमर्मज्ञ एवं समीक्षक पनि हुन्। उनको जन्म १९२२ सालमा काठमाडौंको गुच्चाटोलमा भएको हो। उनी मोतीरामका दौतरी कवि हुन्। उनको निधन १९६२ सालमा मोतीरामभन्दा एकदशकपछि भएको हो। काव्यशिल्पी भरतराज पन्त उनकै वंश परम्पराका प्रतिभाशाली कवि हुन्। नेपाली साहित्यमा समसामयिक विषयवस्तुलाई शृंगारिक काव्यात्मक शैलीमा परिचय गराउने उद्देश्यले समस्यापूर्ति कविताको आरम्भ गरिएको हो। समस्यापूर्ति कविताको माध्यमद्वारा मोतीमण्डलीमा रहेका कविहरूलाई मोतीरामले अनेक उपाधि र विशेषण दिएका छन् जस्तै भानुभक्त आचार्य, आदिकवि, राजीवलोचन जोशी कविशिरोमणि, तीर्थराज पाण्डे, कविराजकेशरी, पद्मविलास पन्त कविचक्र शिरमणि र आफ्ना दौतरीकवि लक्ष्मीदत्त पन्तलाई कविकुलमुकुटमणिजस्ता उपाधिद्वारा सम्मान गरेका छन्। नेपाली अग्रमनका कवि मोतीरामले आफूभन्दा झन्डै १९ वर्षअघि जन्मेका राजीवलोचन र ५३ वर्षअघिका भानुभक्तलाई लिएर एक श्लोक काव्यद्वारा परिचय दिएका छन् भानुभक्त विहारिलाल छविलाल मातन्जली नाम् गरी। नेपालीहरूमा अनेक कवि छन् भाषा सिलोक्मा रची।। फेरि खूव स्सोक भाइहरूमा राजीवलोचन् भनी। प्रख्यात् छन् कवि हुन वडा सरसका नेपाल देश्का भनी।। जीवनीकार पण्डित नरदेव पाण्डेले मोतीराम भट्टको जीवनीमा समेत उल्लेख गरेका मोतीमण्डलीका एक प्रतिभाशाली कवि पद्मविलास पन्त लमजुङ रागीनासटार निवासी हुन। उनको जन्म १९१९ र निधन १९८७ सालमा भएको हो। कवि पद्मविलास पन्तका सम्बन्धमा कवि मोतीरामले कविसमूह वर्णनम्मा यसरी परिचय गराएका छन् पण्डित् पद्मविलास पन्त कवि छन् श्रृङ्गारमा वेस छन्। श्रृङ्गारादि सरस् अनेक कविता भाषामहाँ रच्दछन्।। विद्वान् छन् बहुतै र संस्कृतय हाँ पाठन् पठन् गर्दछन्। मेरा ता हृदयै समान कहिन्या यिनै फगत दोस्त छन्।। माध्यमिककालीन मोतीमण्डलीमा रहेका तनहूँ दोरदोरका अर्का कवि एवं उपदेशमञ्जुरी काव्यका लेखक तीर्थराज पाण्डेको बारेमा समेत मोतीरामले यसरी खुलेर प्रशंसा गरेका छन् : तीर्थराज कविराज केशरी। मो भनूँ यि कविलाई केसरी।। जान्दछन् यि सव शास्त्र वेसरी। गर्दछन् तव न काव्य येसरी।। साहित्यिक साधक मोतीराम भट्ट आ"" त कवि छँदै थिए, त्यसमा पनि उनले आफ्ना समकालीन कविलेखकहरूलाई साहित्यलेखन र सिर्जनातर्फ प्रेरणाको हुटहुटी नै जगाए। आफ्नो युगमा अरूलाई उठ्न नदिएर आफूमात्र अगाडि बढ्ने साम्प्रदायिक र संकुचित भावना उनीमा बिल्कुलै थिएन। उनको मन र भावना आकाशजस्तै निर्मल थियो। बरु आजका कविलेखक र साहित्यकारहरूमा यस प्रकारको भावनाले अति नकारात्मक रूप लिँदै गएको छ। मोतीरामले कसैको गुणको प्रशंसा वा तारिफ गर्दा निर्भीक भएर गर्ने उनको विलक्षण प्रतिभा थियो। कविको वर्गीकरण गर्दा पनि उनले सहज कवि अर्थात् स्वाभाविक कवि र कृत्रिमकवि भनेर विभाजन गरेका छन्। यस अर्थमा सहज कविको तुलनामा ससर्गीकवि कहिल्यै पुग्न सक्दैन भन्ने मोतीरामको दरो तर्क छ। त्यसैले आफ्ना अग्रजकवि भानुभक्तलाई सहजकवि भनेका छन्। उनले भानुभक्तलाई कतै आदिकवि त कतै कविकुलमुकुट माणिक्यको उपाधि दिएका छन्। उनले मोतीमण्डलीअन्तर्गत कविसमूह वर्णनम्मा पनि भानुभक्त आचार्य, राजीवलोचन जोशी र तीर्थराज पाण्डेको सम्बन्धमा समेत काव्यात्मक वर्णन गरेका छन्। भानुभक्तबारे उनले गरेको कविता वर्णनको एक श्लोक भानुभक्त भनेर आदिकविमा भाषा सरस्ले गरी। रामायण्कन श्लोकले रचिदिया बैराग्य रस्ले भरी।। ठाम् ठाम्मा करुणा र वीर रसको खासा यजा पाइन्या।। यस्ती यो कविता बयान जनले भुल्ल्न कसोरी भन्या।। तथापि, नेपाली भाषासाहित्य क्षेत्रको विकास शृंखलासँगै यसको संस्थागत र सिर्जनात्मक योगदानको निमित्त युवककवि मोतीराम भट्टले अद्वितीय योगदान दिएका छन्। कवि भानुभक्तपश्चात् नेपाली साहित्यमा एउटा अत्यन्तै उत्साहीयुवक, साहित्यिक आन्दोलनका बहुप्रतिभाशाली नेता मोतीरामको उदय भएको हो। नेपाली साहित्यमा उनी शृंगारिक रसधाराका प्रवर्तक र एक प्रतिभा सम्पन्न जन्मजात कवि हुन्। उनले यस क्षेत्रमा के गरे भन्दा पनि केही गर्न नै बाँकी राखेनन्। त्यसैले यस फाँटमा उनी कवि, नाटककार तथा नाटक निर्देशक, जीवनीकार, गजलकार, समस्या पूर्तिकार, अन्वेषक, आलोचक पत्रकार, छापाखाना तथा पत्रिकाका प्रबन्धक, रसिक समाजका संस्थापक, पुस्तकालयका संस्थापक, सार्वजनिक छापाखानाका संस्थापक, सामूहिक प्रयत्नकर्ता एवम् गुणग्राहीजस्ता एक दर्शनभन्दा बढी विशेषताहरूद्वारा अभिप्रेरित मोतीराम भट्टको योगदानलाई यिनै कोटीमा राखेर उच्च मूल्यांकन गर्नु अपरिहार्य छ।"
"भारतीय जनता पार्टीकी नेत्री सोनाली फोगाटको बलात्कारपछि हत्या भएको दाबी, आरोपित पक्राउ",नयाँ दिल्ली : भारतीय जनता पार्टीकी नेत्री सोनाली फोगाटको हत्यामा संलग्न भएको आशङ्कामा दुई जनालाई पक्राउ गरिएको प्रहरीले जनाएको छ । फोगाटको शव परीक्षण (पोष्टमोर्टम)का क्रममा उनको शरीरमा कैयौँ चोट भेटिएको रिपोर्ट अस्पतालले दिएको छ । फोगाट भूतपूर्व टिकटक स्टार पनि हुन्। उत्तर भारतस्थित हरियाणा राज्यकी उनी भारतीय जनता पार्टीको तर्फबाट सन् २०१९ को राज्य विधानसभामा पराजित भएकी थिइन्। प्रहरीका अनुसार सन्दिग्ध ती दुबै जनालाई बिहीबार साँझ पक्राउ गरिएको छ । पारिवारिक स्रोतका अनुसार सीसीटीभीद्वारा खिचेको दृष्यमा उनलाई सँगै रहेका दुईमध्ये एक जनाले जवर्जस्ती कुनै नशालु पदार्थ सेवन गराएको देखिएको छ । पश्चिमी राज्य गोवा भ्रमणका बेला यही अगस्ट २२ गते मृत्यु भएकी फोगाट ४२ वर्षकी थिइन्। प्रारम्भिक रिपोर्टहरूमा उनको हृदयाघातका कारण निधन भएको बताइएको थियो । तर उहाँनको परिवारले उक्त दाबीलाई अस्वीकार गर्दै फोगाट कै सहयोगीहरूले उनको हत्या गरेको आरोप लगाएका थिए । उनका दुईजना निजी सहयोगीको नाम लिँदै सोनाली फोगाटका भाइले ती सहयोगीहरूले भिडिओ बनाएर ब्ल्याकमेल गर्ने गरेको आरोप पनि लगाएका छन्। उनले फोगाटको बलात्कारपछि हत्या भएको दाबी गरे। ती व्यक्तिले फोगाटलाई उनको राजनीतिक जीवन ध्वस्त बनाइदिने भन्दै धम्की दिने गरेका थिए । त्यस्तै उनले फोगाटका सम्पत्तिसम्बन्धी कागजपत्र र एटीएम कार्डसहित केही व्यक्तिगत सामग्रीहरू ती व्यक्तिले कब्जा गरेको आरोप लगाए। रासस
मलाई नागरिक नभन्नू !,"यो नागरिक भन्ने पगरी जसको शिरमा सुहाउँछ उसैलाई गुथिदिनू। मसँग तीनपुस्ते नामसहित मेरै औंठाछाप राखेर रातो फुल्टिनले सही धस्काएको कागतको एउटा आयातकार खोस्टो छ यही निरीह खोस्टोको भरमा म बगरमा बस्ने मान्छे कसरी नगरमा बस्ने नागरिक हुन सक्छु ? म नागरिक भएको भए मेरो धानबारीसम्म पुग्न यी साउने खोलामा सरकारको बिम्ब झल्किने पुल बन्थे र पुलको प्रवेश बिन्दुमा खोलाले बगाएकी रोपाहार मनोरम नीलकमल बनेर फुलिरहेकी हुन्थिन् भूस्खलन, दादुरा र वनढाडेको घेराभित्र म कंकला स्वरले रोइरहेकी छु मेरो रुवाइ सुनेर वनस्खण्डीहरू भागुनर क्षितिजपारि निदाइरहेका स्वर्णिम मन्त्रालयहरू बिउँझिउन अपायकमा ओइलाइरहेको एउटा रैती फूल हुँ म त्यो दिन मात्रै नागरिक फूल हुनेछु जुन दिन मेरो छेवैमा वर्णमालाका ज्ञानशाला बन्नेछन् व्याधिविरोधी आरोग्यशाला बन्नेछन् अनि त्यहाँ म शक्तिशाली अधिराज्यकी राजकुमारीजस्तो मुखभरि मुस्कान र ठाडो शिर लिएर छिर्न पाउनेछु म नागरिक भएको भए मध्यरातमा सर्पले टोक्दा साइरन बजाउँदै तीन मिनेटभित्र मेरो सरकार मेरो ओछ्यानमा आइपुग्थ्यो नागरिक बन्ने अभिलाषामा मैले कैयौं आवधिक चुनाव कुरेकी छु मेरो देशको खप्पर अभागी भन्दै दशक दशकमा व्यवस्था फेरेकी छु यो नागरिक भन्ने पगरी जसको शिरमा सुहाउँछ उसैलाई गुथिदिनू।"
सत्ता गठबन्धन कुनै पनि बेला भत्किन सक्छ,"काठमाडौं : विपक्षी दल एमालेले भागबन्डा नमिले सत्ता गठबन्धन कुनै पनि बेला भत्किने र नयाँ गठबन्धन बन्ने निष्कर्ष निकालेको छ। पार्टी अध्यक्ष केपी शर्मा ओलीद्वारा केन्द्रीय कमिटीमा शुक्रबार प्रस्तुत राजनीतिक प्रतिवेदनमा सैद्धान्तिक धरालतबिना बनेकाले गठबन्धन भत्किने अनुमान गरिएको छ। भागबन्डा नमिल्नासाथ भोलि कुनै पनि बेला गठबन्धन भत्किने, नयाँ गठबन्धनको प्रयास हुने र राजनीतिमा फोहोरी र विकृति अभ्यासको पुनरावृत्ति हुने स्पष्ट छ, ओलीको प्रतिवेदनमा छ। केन्द्रीय कमिटीले ९ समूह बनाएर छलफल अघि बढाइएको उक्त प्रतिवेदनमा पुँजीवाद र समाजवादका पक्षधर शक्तिबीच धुव्रीकरण हुनुपर्ने आवश्यकता औंल्याएको छ। राजनीतिक धु्रवीकरणको प्रक्रियालाई तीव्रता दिँदै अन्य पार्टीबाट सक्दो पार्टी प्रवेश गराउने नीति लिने, प्रतिवेदनमा भनिएको छ खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशलाई ठोस र मूर्त योजना बनाई कार्यान्वयन गर्ने। अध्यक्ष ओलीले मंसिर ४ मा हुन गइरहेको निर्वाचनमा पार्टीको पक्षमा जनमत ल्याउने वातावरण बनाउन पनि निर्देशन दिए। केन्द्रीय कमिटीको बैठकलाई सम्बोधन गर्ने क्रममा ओलीले एमालेको पक्षमा जनमत आउने वातावरण बनाउने जिम्मेवारी पार्टीका नेता, कार्यकर्ताहरूको काँधमा रहेको बताएका थिए। बहुमतका लागि करिब १६ प्रतिशत मत अपुग रहेको भन्दै ओलीले यसलाई वृद्धि गर्न ठोस योजना साथ अगाडि बढ्नुपर्ने प्रतिवेदनमा उल्लेख गरेका छन्। १९ पृष्ठ लामो राजनीतिक प्रतिवेदनमा ओलीले गठबन्धन सरकारलाई दलाल र पुँजीवादको संरक्षक र सेवक भनी परिभाषित गरेका छन्। गठबन्धन सरकार बनेको १३ महिनामा एकपछि अर्को संकट थपिँदै गएको एमालेको आरोप छ। गठबन्धन सरकारका असन्तुलित, अदूरदर्शी र राष्ट्रिय हित विपरीतका गतिविधिका कारण नेपाल भूराजनीतिक प्रतिस्पर्धामा तानिने जोखिम बढेर गएको छ, प्रतिवेदनमा छ, सरकारका गैरजिम्मेवार क्रियाकलापका कारण मुलुक झनै परनिर्भर गएको छ। राज्य साझेदारी कार्यक्रम (एसपीपी) सम्झौताका लागि भएको भित्री तयारी, नागरिकता विधेयक सम्बन्धमा सरकारको अनुचित हठ, जलस्रोतसँग सम्बन्धित हालै भएका कतिपय समझदारीहरू, छिमेक सम्बन्धमा उत्पन्न असन्तुलत आदिका कारण मुलुकको बाह्य सम्बन्ध नराम्रोसँग खल्बलिएको एमालेको आरोप छ। विश्व परिस्थितिमा तथा भूराजनीतिक कुनै अप्रत्याशित धक्का आउँदा त्यसको सामना गर्ने हाम्रो रिजिल्यान्सी झनै कमजोर बन्दै गएको छ, प्रतिवेदनमा छ। भारतसँग लिम्पियाधुरा, लिपुलेक र कालापानीलगायतका भूभाग फिर्ता गर्ने गरी सार्थक सीमा संवाद नगर्ने तर चीनसँग सीमाको अनावश्यक विवाद झिक्ने काम सरकारले गरिरहेको एमालेको आरोप छ। प्रधानन्यायाधीशलाई निलम्बित गर्ने मात्रै मनसायले महाअभियोग प्रस्ताव ६ महिनादेखि अल्झाएर राखिएको, संवैधानिक अंगमाथि अभयदोहन गर्न र तर्साउन खोजिएको एमालेको आरोप छ। निर्वाचन मिति घोषणापछि संसद्मा विधेयक प्रस्तुत गर्ने र जबर्जस्ती पारित गराउने काम भइरहेकोमा एमालेले असन्तुष्टि जनाएको छ। सरकार संसदीय लोकतन्त्रका आधारभूत मान्यता, मूल्य र आदर्शलाई कुल्चिन अग्रसर रहेको पुष्टि भएको छ, अध्यक्ष ओलीको राजनीतिक प्रतिवेदनमा छ। सत्य निरूपण तथा मेलमिलाप आयोग विधेयक पनि जबरजस्ती पारित गर्न खोजिएको एमालेको आरोप छ। विदेशी भूमिमा सत्ता साझेदारीसम्बन्धी छलफल चुनावपछिको सत्ता साझेदारीबारे विदेशी भूमिमा छलफल गरिएको भन्दै एमालेले असन्तुष्टि जनाएको छ। हालै गठबन्धनका एक जना नेताबाट निर्वाचनपछिको सत्ता साझेदारीका बारेमा विदेशी भूमिमा र विदेशी प्रतिनिधिहरूको रोहबरमा छलफल गरिएको छ, ओलीको राजनीतिक प्रतिवेदनमा भनिएको छ, नेपालको राष्ट्रिय स्वाभिमानलाई तेजोबध गर्ने र बाह्य शक्तिलाई आन्तरिक मामलामा हस्तक्षेप गर्न सहज तुल्याउने यस्ता विषय अत्यन्त गम्भीर छन्। निश्चित समयपछि मात्रै वैवाहिक अंगीकृत सत्तापक्षको बहुमतबाट संसद्ले पारित गरेको नागरिकता विधेयक पर्याप्त नभएको भन्दै एमालेले त्यससम्बन्धी नयाँ ऐन निर्माण गर्नुपर्ने बताएको छ। संसद्मा विगतमा भएका छलफल र निष्कर्षहरूका आधारमा नागरिकता विधेयक बनाउनुपर्ने एमालेको भनाइ छ। वैवाहिक अंगीकृतका हकमा निश्चित समयको अन्तरालपछि मात्र नागरिकता पाउने र त्यस अवधिसम्म निजलाई बसोबासका लागि परिचयपत्र वितरण गर्ने र व्यवसायलगायत कामका लागि सहज तुल्याउनुपर्ने एमालेको मान्यता छ। लैंगिक समानता, आमाको आत्मसम्मान, आमाको नाममा नागरिकता पाउने संवैधानिक प्रबन्धको कार्यान्वयन, प्रादेशिक र लैंगिक पहिचानलगायत प्रश्नमा राष्ट्रपतिबाट उठाइएका गम्भीर प्रश्नमा गहन छलफल हुनुपर्छ र सहमति निर्माण गरिनुपर्छ, ओलीको प्रतिवेदनमा उल्लेख छ, कतिपय गम्भीर प्रश्नमा प्रतिनिधिसभा नियमावलीअनुसार जनताका सुझाव लिने समेत गरिनुपर्छ। अर्थतन्त्रका सूचक नकारात्मक मुलुकको अर्थतन्त्र जोखिमपूर्ण अवस्थामा पुगेको एमालेको निष्कर्ष छ। ओलीद्वारा प्रस्तुत प्रतिवेदनमा भनिएको छ, इतिहासकै पहिलोपल्ट कुल राष्ट्रिय बजेटभन्दा बढी व्यापार घाटा भएको छ। विदेशी मुद्रा सञ्चिति इतिहासकै न्यून बिन्दुमा झरेको छ। मासिक १० प्रतिशत पुँजीगत खर्च गर्ने भनेर धाक लगाइरहेको सरकारले ५७ प्रतिशत मात्रै पुँजीगत खर्च गर्न सकेको छ। मुद्रास्फीतिले दोहोरो अंक छुन लागेको, महँगीले जनजीवन आक्रान्त बनेको, रोजगारीका अवसर साँघुरिँदै गएको, भुक्तानी सन्तुलन ह्वात्तै बढेको र बैंकमा तरलता अभावले व्यवसायीहरू मर्कामा परेको एमालेको भनाइ छ। करका दर हेरफेर आपराधिक क्रियाकलाप बजेट निमार्णमा बिचौलिया राखेर करका दर हेरफेर गरिएको भन्दै एमालेले आपत्ति जनाएको छ। अध्यक्ष ओलीको राजनीतिक प्रतिवेदनमा भनिएको छ, अब २०७९८० को बजेटमा निर्माणका क्रममा जसरी बिचौलिया राखेर करका दरहरू हेरफेर गरियो, यो सामान्यतया पुँजीवादीहरूले पनि आँट नगर्ने आपराधिक क्रियाकलाप हो। त्यस विषयमा गठन भएको संसदीय छानबिन समितिलाई पनि राम्रोसँग छानबिन नै गर्न नदिइएको ओलीको आरोप छ। करका दरमा गरिएको सुनियोजित हेरफेरका कारण कैयौं उद्योग बन्द हुने, स्वस्थ व्यावसायिक प्रतिस्पर्धाको पक्षमा रहेका उद्योगी व्यवसायी निरुत्साहित र पलायन हुने तथा सरकारको पक्षमा रहेका मुठ्ठीभर व्यापारिक घरानाको नियन्त्रणमा अर्थतन्त्र पुग्ने भयावह अवस्था सिर्जना हँुदै गएको एमालेको निष्कर्ष छ। पार्टी प्रवेशको लहर चलाइने एमालेले विभिन्न पार्टीबाट नेता र कार्यकर्ता प्रवेशको लहर चलाउने निष्कर्ष निकालेको छ। निर्वाचन पूर्वदेखि नै पार्टी प्रवेशको राष्ट्रव्यापी अभियान सञ्चालन गरिने ओलीको प्रतिवेदनमा उल्लेख छ। बहालवाला र पूर्वसांसद, प्रदेशसभा सदस्य, केन्द्रीय तहका नेताहरूसहित पार्टी प्रवेशको शृंखला निरन्तर चलिरहने एमालेले जनाएको छ। स्थानीय तहको निर्वाचनमा पार्टीको लोकप्र्रिय मत बढेको ओलीको प्रतिवेदनमा दाबी गरिएको छ। अघिल्लो निर्वाचनको ३३ प्रतिशतबाट बढेर ३४ प्रतिशत लोकप्रिय मत पुगेको प्रतिवेदनमा उल्लेख छ। अघिल्लो निर्वाचनको तुलनामा ६ लाख ८१ हजार २ सय ५४ र प्रतिशतमा २१८ प्रतिशतको जनमत वृद्धि भएको छ। तर स्थानीय तहका जनप्रतिनिधिको निर्वाचित संख्यामा एमाले दोस्रो भएको छ। कांग्रेसले ४० र एमालेले ३४ प्रतिशत जितेको छ। सर्वाधिक लोकप्रिय मत पाउँदा पाउँदै सिट संख्याका हिसाबले दोस्रो स्थानमा सीमित हुनुलाई एमालेले गम्भीर रूपमा लिएको छ। प्रतिवेदनमा भनिएको छ, जनताको मनमा हाम्रो पार्टीप्रति विश्वास, भरोसा यथावत् छ (अझ बढिरहेको छ) तर त्यसलाई सही ढंगले सम्मान गर्ने, कुशल व्यवस्थापन गर्ने र त्यसलाई निर्वाचन परिणाममा ढाल्ने हाम्रो क्षमतामा भने गम्भीर समस्या देखा परेका छन्।"
"कोठा भाडामा लिएर ब्राउन सुगरको कारोबार, ६ जना पक्राउ","विराटगनर : कोठा भाडामा लिएर लागुऔषध ब्राउन सुगर (खैरो हेरोइन)को कारोबार गर्ने गिरोह विराटनगरमा सक्रिय रहेको पाइएको छ। भारतबाट लुकाईछिपाई ल्याएको ब्राउन सुगर भाडाको कोठामा राखेर लागुऔषधका प्रयोगकर्तालाई बिक्री गर्ने गरेको खुलेको हो। ब्राउन सुगरको किनबेचमा संलग्न एक महिलासहित ६ जना पक्राउ परेका छन्। विराटनगर महानगरपालिका१४ का विपिन शर्माको घरमा डेरा बस्ने सुनसरीको रामधुनी नगरपालिका८ की २७ वर्षीया शरस्वती गुरुङले भाडाको कोठाबाट ब्राउन सुगरको कारोबार गर्ने गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार लागुऔषध बिक्री गर्ने गरेको गोप्य सूचनाका आधारमा गुरुङको कोठामा शुक्रबार साँझ प्रहरीले छापा मारेको थियो। इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले खानतलासी गर्दा कोठाबाट १४ ग्राम ६१ मिलिग्राम ब्राउन सुगर र किनबेचका क्रममा तौल लिन प्रयोग गरिने डिजिटल तराजु बरामद भएको छ। कोठामा ब्राउन सुगर फेला परेपछि प्रहरीले गुरुङसहित ६ जनालाई पक्राउ गरेको छ। पक्राउ पर्नेमा सिन्धुपाल्चोकको चौतारा साँगाचोकगडी नगरपालिका१० का २६ वर्षीय विकाश थापा, सुनसरीको धरान उपमहानगरपालिका१३ का ३० वर्षीय सुलभ रिजाल, धरान२० का २३ वर्षीय रोशन लिम्बू, मोरङको विराटनगर महानगरपालिका१५ का २५ वर्षीय वरुण साह र विराटनगर३ का ३० वर्षीय आशिष हमाल रहेका छन्। डीएसपी श्रेष्ठका अनुसार पक्राउ परेका युवाहरु गुरुङको कोठामा ब्राउन सुगर खरिद गर्न गएको पाइएको छ। पक्राउ पर्नेमध्ये मुख्य कारोबारी शरस्वती गुरुङ हुन्, उनले भने, अरु भने ब्राउन सुगर खरिद गर्न गएको प्रारम्भिक अनुसन्धानबाट खुलेको छ। पक्राउ परेकाहरुलाई इलाका प्रहरी कार्यालय रानीको हिरासतमा राखिएको छ। उनीहरुविरुद्ध प्रहरीले लागुऔषध ऐनअन्तर्गतको मुद्दा चलाउने तयारी गरेको छ।"
"सीमामा निगरानी, राजश्वमा वृद्धि","परासी : सशस्त्र प्रहरी बलले नवलपरासीका सीमा क्षेत्रमा निगरानी बढाएसँगै राजश्व संकलनमा वृद्धि भएको छ। ५ महिनामा सशस्त्र प्रहरीले भन्सार छलेर ल्याएका सामानबाट १ करोड ९ लाख बढी राजश्व संकलन गरेको हो। सीमा क्षेत्रमा चोरी निकासी बढेपछि शसस्त्र प्रहरी बल नेपाल नं २६ हेडक्वाटरले मातहतका युनिटमा पेट्रोलिङ र पैदल गस्ती बढाएको छ। शसस्त्र प्रहरीले खेत र सानाबाटोमा चेक प्वाइन्ट राखेर निगरानी बढाउन थालेपछि तस्करीमा कमी आएको रहेको सशस्त्र प्रहरी नायब उपरीक्षक केशवराज थापाले बताए। बरामद गरिएका सामानमा लत्ताकपडा, किराना, हार्डवेयरका सामान, मोबाइल, चिनीलगायत छन्। सीमा क्षेत्रमा हुन सक्ने सम्भावित अपराधसँगै चोरी निकासी नियन्त्रणका लागि सशस्त्र प्रहरीले निगरानी बढाएको प्रमुख जिल्ला अधिकारी श्रवणकुमार पोखरेलले बताए। सीमा क्षेत्रमा सशस्त्रले नियमित गस्ती गर्छ। अन्य चोरी निकासी नियन्त्रण र अपराधिक गतिविधि नियन्त्रणका लागि नेपाल प्रहरीसहितको संयुक्त गस्तीसमेत परिचालन हुँदै आएको छ। यसले खुला सीमाबाट हुने चोरी निकासीमा कमी आएको पाएका छौं, प्रजिअ पोखरेलले भने। जिल्लामा सशस्त्र प्रहरी बलका ५ बीओपी र २ वटा सुरक्षा बेस क्याम्प छन्। नवलपरासीको २७ किलोमिटर क्षेत्र सीमामा पर्छ। चोरी तस्करी बढेपछि सशस्त्र प्रहरीले सीमा क्षेत्रमा पैदल र सवारी गस्तीलाई बढाएर निगरानी बढाएको छ। जिल्लाका कतिपय पहुँचवाला व्यक्ति नै तस्करीमा संलग्न रहेको प्रहरीको अनुमान छ।"
पाँच कन्टेनर चाइनिज स्याउ प्रहरीको नियन्त्रणमा,"विराटनगर : चीनबाट भारतको कोलकाता हुँदै नेपाल भित्राइएको पाँच कन्टेनर चाइनिज स्याउ प्रहरीले शुक्रबार साँझ विराटनगरबाट नियन्त्रणमा लिएको हो। भारतीय नम्बर प्लेटका पाँचवटा कन्टेनरमार्फत नेपाल भित्राइएको स्याउसहित थप तीनवटा नेपाली ट्रकलाई पनि नियन्त्रणमा लिइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। विराटनगर महानगरपालिका१३ मलाया रोडबाट नियन्त्रणमा लिइएका पाँचवटा कन्टेनर र तीनवटा ट्रक गरेर आठवटै गाडीलाई आवश्यक अनुसन्धान र कारबाहीका लागि राजस्व अनुसन्धान कार्यालय इटहरीमा बुझाउने तयारी भइरहेको श्रेष्ठले बताए। उनका अनुसार भारतीय कन्टेनरलाई सडकमै रोकेर नेपाली नम्बर प्लेटका ट्रकमा स्याउ अनलोड गर्दैगर्दा साँझ ६:३० बजेतिर नियन्त्रणमा लिइएको हो। साथै भेहिकल एण्ड कन्साइनमेन्ट ट्रयाकिङ सिस्टम (भीसीटीएस)मा विवरण नभरिकन स्याउ ढुवानी गरिएको हुनसक्ने अनुमान प्रहरीले गरेको छ। प्रहरीले माग्दा चालकले भीसीटीएसको विवरण र भन्सारका अन्य कागजपत्र उपलब्ध गराउन नसकेको उनले बताए। भारतीय नम्बर प्लेटका ढुवानीका साधनलाई बाटोमा रोकेर नेपाली ट्रकमा सामान अनलोड गर्न पाइँदैन। भारत तथा तेस्रो मुलुकबाट आयात गरिएका सामान सम्बन्धित ठाउँमा पुर्याएर मात्रै पल्टी गर्नुपर्छ, डीएसपी श्रेष्ठले भने, भीसीटीएस प्रणालीमा विवरण प्रविष्ट नगरी स्याउ ढुवानी गरिएजस्तो देखिन्छ। मालवस्तुको ढुवानीमा भीसीटीएस प्रणाली अनिवार्य छ। राजस्व चुहावट अनुसन्धान तथा नियन्त्रण ऐनले मालवस्तुको ढुवानीमा भीसीटीएस अनिवार्य गरेको हो। सम्बन्धित ठाउँमा नपुर्याइकन अनलोड गरिएको र आवश्यक कागजात उपलब्ध गराउन नसकेपछि शंकास्पद लागेर चाइनिज स्याउसहित कन्टेनर र ट्रक नियन्त्रणमा लिइएको उनको भनाइ छ। प्रहरीले शंकास्पद अवस्थामा एनएल ०१ एई ४७०५, एनएल ०१ एबी २४१०, एनएल ०१ एई ३७२२, एनएल ०१ क्यू २२२२ र एनएल ०१ एन २६६३ नम्बरको कन्टेनर नियन्त्रणमा लिएको हो। कन्टेनरलाई बाटोमै रोकेर स्याउ अनलोड गर्दै गरिएका ना ५ ख ५६००, को १ ख ६९३९ र प्रदेश १०२००१ ख् ८५५६ नम्बरका ट्रकलाई पनि प्रहरीले नियन्त्रणमा लिएको छ। तर कन्टेनर विराटनगर भन्सार कार्यालयबाट जाँचपास गराएर गन्तव्यका लागि हिँडेका थिए। स्याउ कसले आयत गरेको हो त्यो खुल्न बाँकी रहेको डीएसपी श्रेष्ठले बताए। शंकास्पद अवस्थामा नियन्त्रणमा लिइएका कन्टेनर र ट्रकसहित स्याउ राजस्व अनुसन्धान कार्यालयमा बुझाउने तयारी भइरहेको छ, उनले भने, अनुसन्धान र कारबाहीको थप प्रक्रिया राजस्वले नै अघि बढाउँछ। प्रहरीले कन्टेनर र ट्रकका चालकलाई पनि पक्राउ गरेको छ। चीनबाट आयात गरेर चाइनिज स्याउ भारततिर तस्करी गर्ने गरिएको छ। प्रहरीले बरामद गरेको स्याउ पनि भारततिरै तस्करी गर्नलाई आयात गरिएको हुनसक्ने आशंका छ।"
बिमा बीचैमा छाड्ने २९ प्रतिशत बढे,"काठमाडौं : बिमाको पहुँच दिनप्रतिदिन बढ्दै छ। तर बिमा गरेर बीचैमा छोड्नेको संख्या पनि बढ्न थालेको छ। असारसम्ममा बिमितले १९ जीवन बिमा कम्पनीमा ८१ हजार ८ सय ६० बिमालेख बीचैमा छाडेका (सरेन्डर) छन्। यो गत आवको तुलनामा २९२६ प्रतिशतले बढी हो। यसरी बिमालेख त्याग्दा १२ अर्ब १८ करोड ८ लाख रुपैयाँबराबरको बिमालेख रकम समर्पण (सरेन्डर) भएको छ। २०७७७८ असारसम्म बिमा गरेर निरन्तरता नदिने बिमितको बिमालेख संख्या ६३ हजार ३ सय ३१ थियो। २०७८७९ असारसम्ममा बीचैमा त्याग्नेको संख्या १८ हजार ५ सय २९ पुग्यो। हालसम्म कुल जनसंख्याको २७ प्रतिशतमा बिमाको पहुँच पुगेको छ। समितिका अनुसार बिमाशुल्कले कुल गार्हस्थ्य उत्पादन (जीडीपी) मा ३५८ प्रतिशत योगदान पुर्याएको छ। बिमा नगरेकालाई दायरामा ल्याउनुपर्ने बेलामा गरेकाले नै छाड्ने संख्या बढ्नुमा बिमा कम्पनीबीचको अस्वस्थ प्रतिस्पर्धा मुख्य कारण रहेको सरोकारवाला बताउँछन्। तर, कतिपयले बिमालाई नवीकरण गर्न नसकेपछि सरेन्डरको बाटो रोज्ने गरेका छन्। यद्यपि कानुनले पनि बिमितलाई बिमालेख समर्पण गर्न पाउने अधिकार भने दिएको छ। जीवन बिमालेख खरिद गरेका बिमितले तीन वर्षसम्मको किस्ता तिरेपछि आफ्नो बिमालेख छोड्न गर्न पाउँछन्। यसले गर्दा पनि पोलिसी सरेन्डरको दर बढी भएको अनुमान गर्न सकिन्छ। यस्तो व्यवस्था अन्य मुलुकमा पनि छ। सरेन्डर आवश्यकताले भन्दा पनि विकृति हुन सक्ने भएकाले यसलाई कडाइ गर्दै बिमा समितिले यसको अवधि बढाएको थियो। गत वर्षदेखि बिमा गरेर कम्तीमा ३ वर्षसम्म निरन्तर वार्षिक प्रिमियम तिरेपछि मात्रै छोड्न पाउने नीतिगत व्यवस्था गरेको छ। यसअघि दुई वर्षसम्म मात्रै प्रिमियम तिरेपछि बीचमै छाडेर आफ्नो पैसा लिएर छाड्न पाइने व्यवस्था थियो। बिमा गरेकाले यसरी बीचैमा छाड्दा खासै लाभ हुँदैन। किनभने सम्झौताअनुसार तोकिएको अवधिसम्म बिमा भुक्तानी पूरा नभए कम्पनीले दिने बोनसलगायतका सेवा तथा सुविधाहरू कटौती हुन्छ। असारसम्ममा ८१ हजार ८ सय ६० बिमालेख बीचैमा छाडे मुख्य कारण बिमा कम्पनीबीचको अस्वस्थ प्रतिस्पर्धा आवश्यकताअनुसार सुविधाका लागि सरेन्डर गर्न पनि सकिने बिमा समितिका अध्यक्ष सूर्य सिलवाल बताउँछन्। तर कतिपयले पूर्वयोजना गरेर गलत नियतले सरेन्डर गर्ने पाइएको उनले बताए। यसबारे समितिले छानबिन गर्न लागेको छ। जस्का लागि समितिले प्रहरीसँग पनि सहयोग मागेको अध्यक्ष सिलवालले जानकारी दिए। भने, यसरी सरेन्डर गर्दा बिमितले कुल तिरेको प्रिमियमबाट ९५ प्रतिशत मात्रै पाउँछ। तर अभिकर्ताले यसबीच कमिसनबाट फाइदा दिन्छन्। जस्ले कम्पनीलाई पनि घाटा हुन्छ। बिमा कम्पनीका कतिपय अभिकर्ताले प्रलोभन देखाएर बिमालेख बिक्री गर्ने प्रवृत्ति देखिएका कारण बिमितले आफ्नो बिमालाई नवीकरण गर्न नसकेका युनियन लाइफ इन्स्योरेन्सका प्रमुख कार्यकारी अधिकृत मनोजलाल कर्ण बताउँछन्। यसर्थ उनका अनुसार कतिपय अभिकर्ताले जबरजस्ती बिमा गरिदिने र एउटा कम्पनीका एजेन्टहरूले बिमितलाई फकाएर बिमा गरिदिँदा बीचैमा छोड्नेको संख्या बढेको हो। यस्ता गैरकानुनी काम बढी हुने गरेको छ। यस्तो हुनु हुँदैन। यसबारे कम्पनीले खबरदारी गरिरहने हुन्छ। तर एजेन्टहरूले फकाएर गर्ने प्रवृत्ति बढी हाबी छ, उनले भने। नेपाल लाइफ र राष्ट्रिय बिमा संस्थानमा बिमा गरेर बीचमा छाड्ने अधिक छन्। नेपाल लाइफका २६ हजार ६ सय ३ बिमालेख समर्पण भएको देखिन्छ। यद्यपि सो कम्पनीको कुल बिमालेख पनि तुलनात्मक रूपमा बढी छ। यसपछि राष्ट्रिय बिमा संस्थानको १६ हजार ९ सय १७ बिमालेखको समर्पण भएको छ। यसपछिका कम्पनीको १० हजारभन्दा कम छन्। एलआईसीको ९ हजार ८ सय ६८, नेसनल लाइफको ७ हजार ५ सय ६६, एसियन लाइफको ७ हजार ३ सय ६३, मेट लाइफको ३ हजार ३ सय, प्राइमको २ हजार ९ सय, गुँरासको १ हजार ८ सय र सूर्या लाइफको १ हजार ५ सयको संख्यामा बिमालेख समर्पण भएको छ।"
यन्त्रणाहरूको अविराम शृंखला,"नेपाली समाज पितृसत्तात्मक समाज हो भन्नेमा बहस गर्नु पर्दैन। आवरणमा यस्तो सत्ताले पुरुषलाई तुलनात्मक सहजता दिएको र नारीहरूलाई धेरै कोणबाट यन्त्रणा दिएको पनि सत्य हो। सम्बन्धहरू र तिनको सामाजिकीमा उभिएका थुप्रै आख्यानको बीचमा सुमन वर्षाको उपन्यास अन्ततः यन्त्रणाले भर्खर बजार प्रवेश गरेको छ। कथा मूलतः सामान्य नेपाली दम्पती गुणा र गमनको हो। गुणा र गमन यस्ता पारिवारिक, सामाजिक र आर्थिक पृष्ठभूमिसहित वर्तमान समयमा उभिएका औसत नेपाली महिला र पुरुष हुन्। औसत हुनुको अर्थमा, पितृसत्ताद्वारा निर्देशित, आर्थिक सूचकहरूद्वारा परिभाषित तथा सामाजिक मर्यादाद्वारा संरक्षित नेपालीहरूको प्रतिनिधि हुन्। एउटा छोरा त चाहिन्छ हो, यही मान्यताको बुनियादमा यो उपन्यास उभिएको छ। आवरणमा समस्या सरल छ तर यस मान्यताको निर्मिति सरल छैन। झापाको चारपाने, भद्रपुर, फूलबारी, केमाबारी हुँदै भारतीय सीमाछेउका बस्तीहरूको परिवेशमा बुनिएको यस उपन्यासको केन्द्रमा गुणा छिन्। गमनको खेतबारी र अचल सम्पत्तिको उत्तराधिकारी एउटा छोरो जन्माउने जिम्मा उनको जिउलाई छ। उनी आफैं, उनकी आमा, सासू, बा, ससुरा, मामा, माइजू र आफन्त सबैको यही आग्रह छ एउटा छोरो जसरी पनि जन्मनुपर्छ। सहनशीलता, मिलनसारिता, सहयोगी भावना, मातृत्व, बात्सल्य आदि अनेक गुणको सम्पन्नताले गुणा बनेकी छन्। हैन, छैन, हुँदैन भन्दाभन्दै समाजका पुरातन र पुरुषवादी विचारहरूको पक्षगमन पनि गरिरहनुपर्छ। विडम्बना ! पुत्रमोहको कुरा नेपाली समाजमा प्रचलित सम्पत्तिअधिकार र विवाहपद्धतिको समाजशास्त्रसँग जोडिएको छ। एकातिर छोरीहरू पनि बाबुको अंशका समान उत्तराधिकारी हुन् भन्ने मान्यता व्यवहारतः र संविधानतः स्थापित भएकै छैन। त्यसैले, बाआमाहरू छोरीलाई सम्पत्तिको उत्तराधिकारीको रूपमा देख्दैनन्। अर्को कुरा, छोरी बिहे गरेर अर्काको कुलघरानामा जाने चलन छ। त्यसैले तिनका सन्तानले ती महिलाका बाबुको नाम, र वंशको अंश बोक्दैनन् र बाबुको वंश बिलाएर जान्छ भन्ने बुझाइ छ। यी दुवै मान्यता त्रुटिपूर्ण र भ्रामक छन्। छोरीलाई सम्पत्तिको उत्तराधिकारी मान्दा बिग्रने केही छैन। तर, यो कुरा समाजको मानसपटलमा स्थापित गर्न सकिएकै छैन। अर्कोतिर, छोरो नहुँदा एउटा पुरुषको वंश रोकिन्छ भन्ने सामाजिक मान्यता मात्रै हो, वैज्ञानिक यथार्थ होइन। होे, यस्ता कुरा बुझाउन नसक्नुमै लैंगिक समस्याको जड छ नेपाली समाजमा। उपन्यासमा गर्भमै रहेको भ्रू्रणको लिंग पहिचान गरी छोरी भ्रूणको हत्या गराएका कतिपय महिलाको यन्त्रणाको कथा पनि छ। पुण्य कमाउन रजस्वला नहुँदै बाआमाले, छोरीमात्रै पाएकी अर्की सौतामाथि बिहे गरिदिएको बर्सेनि बच्चा जन्माएर थकित बनेका अप्सरा र अप्सराजस्ता पात्र छन्। जो अर्को प्रसूतिमा मृत्युको सिकार बन्न अभिशप्त छन्। महाजनकै श्रीमती भएर पनि जाबो ज्वरो आउँदा उचित उपचार नपाएर मरेका देवीजस्ता पात्र छन्। छोरीमात्रै भएको घरानाबाट आएका बुहारीले छोरो पाउँदिन भन्ने मान्यताका कारण छोरीहरूको बिहे गराउन नसकेका निरीह बाबुआमा छन्। भारतीजस्ता नारी छन् जो प्रसूति व्यथासँग एक्लै लड्दालड्दै अकालमा बितेका छन्। सपनामा सेलरोटी देखिए छोरी पाइन्छ भन्ने डरले सेल नै नखाएका गुणाजस्ता महिला छन्। हंशबहादुरजस्ता दुष्ट पुरुष छन्, जो दिनदहाडै बलात्कार गर्न खोज्छन् र दिइएन भने परिवार नै तहसनहस पारिदिन्छन्। दुई छोरी पाएको अभियोगमा पोइ र ससुराले घरबाट निकालिदिएका कैलीजस्तो पात्र छन्। आफू लाहुरमा हुँदा जति सम्बन्ध राखे पनि हुने, तर घरमा वर्षौंसम्म छोडिएकी जवान श्रीमतीले कसैसँग नजिकिँदा उसलाई फ्याँक्ने र अर्की बिहे गर्ने भक्ते तामाङजस्ता कुपात्र पनि छन्। अर्कोतिर आफैं ज्योतिषी भएर पनि पाँच छोरी जन्माउने र एउटा पनि छोरो जन्माउन नसक्ने लेखनाथ गुरुजस्ता पात्र पनि छन्। जन्माएको एक्लो छोरो पनि दुव्र्यसनमा परेर कलिलो उमेरमै मृत्युको मुखमा पुगेको टुलुटुलु हेर्न अभिशप्त रामनारायणजस्ना पुरुष पनि छन्। चार दाजुभाइले पाल्न सक्दैनौं भनेर हात उठाएपछि बाबुआमा पालेर बसेकी एक्ली छोरी हरिप्रियाजस्ता पात्र पनि त छन्। यन्त्रणाको साङ्लो लामो छ। यसमा पिसिएका महिला र पुरुष दुवै छन्। चुँडाउनुपर्ने जालोहरू धेरै छन्। कताबाट, कसले र कहिले थाल्ने प्रश्न त्यो हो। पितृसत्ताका कारण महिलासँगै कतिपय पुरुष पनि कसरी यन्त्रणाका सिकार छन् भन्ने कुराको सम्यक उत्खनन उपन्यासमा छ। लैंगिक सम्बन्ध, सम्पत्ति अधिकार, वंश परम्परा आदि विषय बुलन्द बहस आरम्भ गर्न पुस्तक सफल छ। उपन्यासकारले यी जटिल समस्याका सरल समाधान पनि सुझाएकी छन्। मीना गुरुआमा र राइटरबाजेजस्ता आदर्श र प्रेरक पात्र खडा गरेर यी सबै यथार्थ बुझेर समाजमा सन्तुलनका पक्षमा काम गर्न सकिन्छ भन्ने प्रेरणा यस उपन्यासले दिएको छ। पाँच छोरी जन्माए पनि गुणा र गमनले धेरै आकांक्षालाई तिलाञ्जली दिएर छोरीहरूलाई पढाउने प्रचेष्टा गरेका छन्। फलस्वरूप, गुणा र गमनकी छोरी भूमिका उनीहरूको अन्त्यकालका लागि अपार खुसी लिएर उदाएकी छे। सामाजिक व्यवस्थाकै कारण आफूले बाबुको वंश धानेको नमानिएको भए पनि गुणागमन नेपाल ट्रस्ट खोलेर आमाबाको नाम अमर बनाउने व्यवस्था गरेकी छन्। चलनचल्तीका केही गतिकुण्ठित मान्यता तोड्न सक्नु, प्रजननको वैज्ञानिक आधारलाई जनजनमा पुर्याउन सक्नु, गलत शास्त्रीय मान्यतामाथि प्रश्न गर्न सिकाउनु र कतिपय अन्धविश्वासको तिमिरमाथि शिक्षाको उज्यालो छर्न सक्नु हो भने यन्त्रणका यस्ता जाला चुँडिन्छन्। तर, यो वा त्यो वादका नाममा पुरुष वा महिलालाई निषेध गरेर यिनको न्यूनीकरण कदापि पनि हुन सक्दैन। लैंगिक सम्बन्ध, सम्पत्ति अधिकार, वंश परम्परा आदि अनेक विषयमाथि बुलन्द बहस आरम्भ गर्न यो पुस्तक सफल छ। केवल महिलाको पक्ष लिएर घोर नारीवादी हुने लोभ सुमन वर्षामा छैन। अथवा, पुरुषलाई सर्वथा निषेध गरेर र्याडिकल देखिने मोह पनि छैन। उनी मान्यताहरूको जगमा पुग्ने कोसिसमा छन्। पितृसत्ताका कारण महिलासँगै कतिपय पुरुष पनि कसरी यन्त्रणाका सिकार छन् भन्ने कुराको सम्यक उत्खनन उपन्यासमा छ। साहित्यकार रोशन थापा नीरवद्वारा सम्पादित यस कृतिको भाषा प्राञ्जल र शुद्ध छ। संरचना रैखिक भएर पनि कौतुहलतापूर्ण छ र शिल्प मनमोहक छ। उपन्यासमा सुधारका केही पाटा छन्। कुनै महिलाले छोरा पाउन नसक्दैमा कोही पनि अर्को बिहेतिर उन्मुख भइहाल्दैन। अन्य शास्त्रीय उपाय र विधिविधान पनि छन्, जसमाथि समाजले विश्वास गर्छ। तर, गुणाका बाबु, सधैं गमनको अर्को बिहेको हतारोमा देखिन्छन्। त्यो अस्वाभाविक छ। भाषाको हकमा उपन्यासले विशुद्ध पूर्वेली लय समात्न सकेको छैन। उपन्यासको मूल मुद्दाबाट ध्यान भड्काउने अनेक उपकथा छन्। तिनको लोभ नगरेको भए उपन्यास अलि सानो, छरितो र बढी पाठकमैत्री हुन्थ्यो कि ?"
बा,"ए बा ! मार्ग भुल्यौकि खै तिमी अझै आइपुगेनौ यहाँ ऐलेसम्म म खोजिराछु तिमी खै अल्पी रहेछौ कहाँ बिस्र्यौ कि तिमीले यी मातृभूमिका ढुङ्गा र माटोहरू तिम्रा ती परिवार, पत्नी, बिचरा छोरा र छोरीहरू साठी बर्ष बिते कुरेँ, कुरिरहेँ के आउँदैनौ घर ? ज्यूँदै छौ अहिले ? कि देह सकियो ? कि घर अन्यत्रै छ र? हामी छौँ कुशलै सबै, शरीरमा आराम नहुँदा पनि झोक चल्दा अरुलाई भन्दछु म नि बा छन् नि मेरा भनी शोषणको ब्युहचक्र खप्न नसकी छाडेर भाग्यौ घर फर्केनौ कहिल्यै पनि तिमी यहाँ के आउनै हुन्न र ? थाहा छैन मलाई कुन कद थियो अनुहार कस्ता थियौ ? छाड्यौ गाउँ र इष्टमित्र सबथोक कहाँ गई अल्पियौ ? (भाद्र कृष्ण कुसे औंसी अर्थात बुवाको मुख हेर्ने दिन आफ्ना बेपत्ता बा को सम्झनामा रामेछापका ध्रुवकुमार पौडेलले लेखेको कविता। पौडेल चण्डेश्वरी माविका प्रधानाध्यापक हुन्।)"
बिमा बीचैमा छाड्ने २९ प्रतिशत बढे,"काठमाडौं : बिमाको पहुँच दिनप्रतिदिन बढ्दै छ। तर बिमा गरेर बीचैमा छोड्नेको संख्या पनि बढ्न थालेको छ। असारसम्ममा बिमितले १९ जीवन बिमा कम्पनीमा ८१ हजार ८ सय ६० बिमालेख बीचैमा छाडेका (सरेन्डर) छन्। यो गत आवको तुलनामा २९२६ प्रतिशतले बढी हो। यसरी बिमालेख त्याग्दा १२ अर्ब १८ करोड ८ लाख रुपैयाँबराबरको बिमालेख रकम समर्पण (सरेन्डर) भएको छ। २०७७७८ असारसम्म बिमा गरेर निरन्तरता नदिने बिमितको बिमालेख संख्या ६३ हजार ३ सय ३१ थियो। २०७८७९ असारसम्ममा बीचैमा त्याग्नेको संख्या १८ हजार ५ सय २९ पुग्यो। हालसम्म कुल जनसंख्याको २७ प्रतिशतमा बिमाको पहुँच पुगेको छ। समितिका अनुसार बिमाशुल्कले कुल गार्हस्थ्य उत्पादन (जीडीपी) मा ३५८ प्रतिशत योगदान पुर्याएको छ। बिमा नगरेकालाई दायरामा ल्याउनुपर्ने बेलामा गरेकाले नै छाड्ने संख्या बढ्नुमा बिमा कम्पनीबीचको अस्वस्थ प्रतिस्पर्धा मुख्य कारण रहेको सरोकारवाला बताउँछन्। तर, कतिपयले बिमालाई नवीकरण गर्न नसकेपछि सरेन्डरको बाटो रोज्ने गरेका छन्। यद्यपि कानुनले पनि बिमितलाई बिमालेख समर्पण गर्न पाउने अधिकार भने दिएको छ। जीवन बिमालेख खरिद गरेका बिमितले तीन वर्षसम्मको किस्ता तिरेपछि आफ्नो बिमालेख छोड्न गर्न पाउँछन्। यसले गर्दा पनि पोलिसी सरेन्डरको दर बढी भएको अनुमान गर्न सकिन्छ। यस्तो व्यवस्था अन्य मुलुकमा पनि छ। सरेन्डर आवश्यकताले भन्दा पनि विकृति हुन सक्ने भएकाले यसलाई कडाइ गर्दै बिमा समितिले यसको अवधि बढाएको थियो। गत वर्षदेखि बिमा गरेर कम्तीमा ३ वर्षसम्म निरन्तर वार्षिक प्रिमियम तिरेपछि मात्रै छोड्न पाउने नीतिगत व्यवस्था गरेको छ। यसअघि दुई वर्षसम्म मात्रै प्रिमियम तिरेपछि बीचमै छाडेर आफ्नो पैसा लिएर छाड्न पाइने व्यवस्था थियो। बिमा गरेकाले यसरी बीचैमा छाड्दा खासै लाभ हुँदैन। किनभने सम्झौताअनुसार तोकिएको अवधिसम्म बिमा भुक्तानी पूरा नभए कम्पनीले दिने बोनसलगायतका सेवा तथा सुविधाहरू कटौती हुन्छ। आवश्यकताअनुसार सुविधाका लागि सरेन्डर गर्न पनि सकिने बिमा समितिका अध्यक्ष सूर्य सिलवाल बताउँछन्। तर कतिपयले पूर्वयोजना गरेर गलत नियतले सरेन्डर गर्ने पाइएको उनले बताए। यसबारे समितिले छानबिन गर्न लागेको छ। जस्का लागि समितिले प्रहरीसँग पनि सहयोग मागेको अध्यक्ष सिलवालले जानकारी दिए। भने, यसरी सरेन्डर गर्दा बिमितले कुल तिरेको प्रिमियमबाट ९५ प्रतिशत मात्रै पाउँछ। तर अभिकर्ताले यसबीच कमिसनबाट फाइदा दिन्छन्। जस्ले कम्पनीलाई पनि घाटा हुन्छ। बिमा कम्पनीका कतिपय अभिकर्ताले प्रलोभन देखाएर बिमालेख बिक्री गर्ने प्रवृत्ति देखिएका कारण बिमितले आफ्नो बिमालाई नवीकरण गर्न नसकेका युनियन लाइफ इन्स्योरेन्सका प्रमुख कार्यकारी अधिकृत मनोजलाल कर्ण बताउँछन्। यसर्थ उनका अनुसार कतिपय अभिकर्ताले जबरजस्ती बिमा गरिदिने र एउटा कम्पनीका एजेन्टहरूले बिमितलाई फकाएर बिमा गरिदिँदा बीचैमा छोड्नेको संख्या बढेको हो। यस्ता गैरकानुनी काम बढी हुने गरेको छ। यस्तो हुनु हुँदैन। यसबारे कम्पनीले खबरदारी गरिरहने हुन्छ। तर एजेन्टहरूले फकाएर गर्ने प्रवृत्ति बढी हाबी छ, उनले भने। नेपाल लाइफ र राष्ट्रिय बिमा संस्थानमा बिमा गरेर बीचमा छाड्ने अधिक छन्। नेपाल लाइफका २६ हजार ६ सय ३ बिमालेख समर्पण भएको देखिन्छ। यद्यपि सो कम्पनीको कुल बिमालेख पनि तुलनात्मक रूपमा बढी छ। यसपछि राष्ट्रिय बिमा संस्थानको १६ हजार ९ सय १७ बिमालेखको समर्पण भएको छ। यसपछिका कम्पनीको १० हजारभन्दा कम छन्। एलआईसीको ९ हजार ८ सय ६८, नेसनल लाइफको ७ हजार ५ सय ६६, एसियन लाइफको ७ हजार ३ सय ६३, मेट लाइफको ३ हजार ३ सय, प्राइमको २ हजार ९ सय, गुँरासको १ हजार ८ सय र सूर्या लाइफको १ हजार ५ सयको संख्यामा बिमालेख समर्पण भएको छ।"
सत्ता गठबन्धन कुनै पनि बेला भत्किन सक्छ,"काठमाडौं : विपक्षी दल एमालेले भागबन्डा नमिले सत्ता गठबन्धन कुनै पनि बेला भत्किने र नयाँ गठबन्धन बन्ने निष्कर्ष निकालेको छ। पार्टी अध्यक्ष केपी शर्मा ओलीद्वारा केन्द्रीय कमिटीमा शुक्रबार प्रस्तुत राजनीतिक प्रतिवेदनमा सैद्धान्तिक धरालतबिना बनेकाले गठबन्धन भत्किने अनुमान गरिएको छ। भागबन्डा नमिल्नासाथ भोलि कुनै पनि बेला गठबन्धन भत्किने, नयाँ गठबन्धनको प्रयास हुने र राजनीतिमा फोहोरी र विकृति अभ्यासको पुनरावृत्ति हुने स्पष्ट छ, ओलीको प्रतिवेदनमा छ। केन्द्रीय कमिटीले ९ समूह बनाएर छलफल अघि बढाइएको उक्त प्रतिवेदनमा पुँजीवाद र समाजवादका पक्षधर शक्तिबीच धुव्रीकरण हुनुपर्ने आवश्यकता औंल्याएको छ। राजनीतिक धु्रवीकरणको प्रक्रियालाई तीव्रता दिँदै अन्य पार्टीबाट सक्दो पार्टी प्रवेश गराउने नीति लिने, प्रतिवेदनमा भनिएको छ खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशलाई ठोस र मूर्त योजना बनाई कार्यान्वयन गर्ने। अध्यक्ष ओलीले मंसिर ४ मा हुन गइरहेको निर्वाचनमा पार्टीको पक्षमा जनमत ल्याउने वातावरण बनाउन पनि निर्देशन दिए। केन्द्रीय कमिटीको बैठकलाई सम्बोधन गर्ने क्रममा ओलीले एमालेको पक्षमा जनमत आउने वातावरण बनाउने जिम्मेवारी पार्टीका नेता, कार्यकर्ताहरूको काँधमा रहेको बताएका थिए। बहुमतका लागि करिब १६ प्रतिशत मत अपुग रहेको भन्दै ओलीले यसलाई वृद्धि गर्न ठोस योजना साथ अगाडि बढ्नुपर्ने प्रतिवेदनमा उल्लेख गरेका छन्। १९ पृष्ठ लामो राजनीतिक प्रतिवेदनमा ओलीले गठबन्धन सरकारलाई दलाल र पुँजीवादको संरक्षक र सेवक भनी परिभाषित गरेका छन्। गठबन्धन सरकार बनेको १३ महिनामा एकपछि अर्को संकट थपिँदै गएको एमालेको आरोप छ। गठबन्धन सरकारका असन्तुलित, अदूरदर्शी र राष्ट्रिय हित विपरीतका गतिविधिका कारण नेपाल भूराजनीतिक प्रतिस्पर्धामा तानिने जोखिम बढेर गएको छ, प्रतिवेदनमा छ, सरकारका गैरजिम्मेवार क्रियाकलापका कारण मुलुक झनै परनिर्भर गएको छ। राज्य साझेदारी कार्यक्रम (एसपीपी) सम्झौताका लागि भएको भित्री तयारी, नागरिकता विधेयक सम्बन्धमा सरकारको अनुचित हठ, जलस्रोतसँग सम्बन्धित हालै भएका कतिपय समझदारीहरू, छिमेक सम्बन्धमा उत्पन्न असन्तुलत आदिका कारण मुलुकको बाह्य सम्बन्ध नराम्रोसँग खल्बलिएको एमालेको आरोप छ। विश्व परिस्थितिमा तथा भूराजनीतिक कुनै अप्रत्याशित धक्का आउँदा त्यसको सामना गर्ने हाम्रो रिजिल्यान्सी झनै कमजोर बन्दै गएको छ, प्रतिवेदनमा छ। भारतसँग लिम्पियाधुरा, लिपुलेक र कालापानीलगायतका भूभाग फिर्ता गर्ने गरी सार्थक सीमा संवाद नगर्ने तर चीनसँग सीमाको अनावश्यक विवाद झिक्ने काम सरकारले गरिरहेको एमालेको आरोप छ। प्रधानन्यायाधीशलाई निलम्बित गर्ने मात्रै मनसायले महाअभियोग प्रस्ताव ६ महिनादेखि अल्झाएर राखिएको, संवैधानिक अंगमाथि अभयदोहन गर्न र तर्साउन खोजिएको एमालेको आरोप छ। निर्वाचन मिति घोषणापछि संसद्मा विधेयक प्रस्तुत गर्ने र जबर्जस्ती पारित गराउने काम भइरहेकोमा एमालेले असन्तुष्टि जनाएको छ। सरकार संसदीय लोकतन्त्रका आधारभूत मान्यता, मूल्य र आदर्शलाई कुल्चिन अग्रसर रहेको पुष्टि भएको छ, अध्यक्ष ओलीको राजनीतिक प्रतिवेदनमा छ। सत्य निरूपण तथा मेलमिलाप आयोग विधेयक पनि जबरजस्ती पारित गर्न खोजिएको एमालेको आरोप छ। विदेशी भूमिमा सत्ता साझेदारीसम्बन्धी छलफल चुनावपछिको सत्ता साझेदारीबारे विदेशी भूमिमा छलफल गरिएको भन्दै एमालेले असन्तुष्टि जनाएको छ। हालै गठबन्धनका एक जना नेताबाट निर्वाचनपछिको सत्ता साझेदारीका बारेमा विदेशी भूमिमा र विदेशी प्रतिनिधिहरूको रोहबरमा छलफल गरिएको छ, ओलीको राजनीतिक प्रतिवेदनमा भनिएको छ, नेपालको राष्ट्रिय स्वाभिमानलाई तेजोबध गर्ने र बाह्य शक्तिलाई आन्तरिक मामलामा हस्तक्षेप गर्न सहज तुल्याउने यस्ता विषय अत्यन्त गम्भीर छन्। सत्तापक्षको बहुमतबाट संसद्ले पारित गरेको नागरिकता विधेयक पर्याप्त नभएको भन्दै एमालेले त्यससम्बन्धी नयाँ ऐन निर्माण गर्नुपर्ने बताएको छ। संसद्मा विगतमा भएका छलफल र निष्कर्षहरूका आधारमा नागरिकता विधेयक बनाउनुपर्ने एमालेको भनाइ छ। वैवाहिक अंगीकृतका हकमा निश्चित समयको अन्तरालपछि मात्र नागरिकता पाउने र त्यस अवधिसम्म निजलाई बसोबासका लागि परिचयपत्र वितरण गर्ने र व्यवसायलगायत कामका लागि सहज तुल्याउनुपर्ने एमालेको मान्यता छ। लैंगिक समानता, आमाको आत्मसम्मान, आमाको नाममा नागरिकता पाउने संवैधानिक प्रबन्धको कार्यान्वयन, प्रादेशिक र लैंगिक पहिचानलगायत प्रश्नमा राष्ट्रपतिबाट उठाइएका गम्भीर प्रश्नमा गहन छलफल हुनुपर्छ र सहमति निर्माण गरिनुपर्छ, ओलीको प्रतिवेदनमा उल्लेख छ, कतिपय गम्भीर प्रश्नमा प्रतिनिधिसभा नियमावलीअनुसार जनताका सुझाव लिने समेत गरिनुपर्छ। अर्थतन्त्रका सूचक नकारात्मक मुलुकको अर्थतन्त्र जोखिमपूर्ण अवस्थामा पुगेको एमालेको निष्कर्ष छ। ओलीद्वारा प्रस्तुत प्रतिवेदनमा भनिएको छ, इतिहासकै पहिलोपल्ट कुल राष्ट्रिय बजेटभन्दा बढी व्यापार घाटा भएको छ। विदेशी मुद्रा सञ्चिति इतिहासकै न्यून बिन्दुमा झरेको छ। मासिक १० प्रतिशत पुँजीगत खर्च गर्ने भनेर धाक लगाइरहेको सरकारले ५७ प्रतिशत मात्रै पुँजीगत खर्च गर्न सकेको छ। मुद्रास्फीतिले दोहोरो अंक छुन लागेको, महँगीले जनजीवन आक्रान्त बनेको, रोजगारीका अवसर साँघुरिँदै गएको, भुक्तानी सन्तुलन ह्वात्तै बढेको र बैंकमा तरलता अभावले व्यवसायीहरू मर्कामा परेको एमालेको भनाइ छ। बजेट निमार्णमा बिचौलिया राखेर करका दर हेरफेर गरिएको भन्दै एमालेले आपत्ति जनाएको छ। अध्यक्ष ओलीको राजनीतिक प्रतिवेदनमा भनिएको छ, अब २०७९८० को बजेटमा निर्माणका क्रममा जसरी बिचौलिया राखेर करका दरहरू हेरफेर गरियो, यो सामान्यतया पुँजीवादीहरूले पनि आँट नगर्ने आपराधिक क्रियाकलाप हो। त्यस विषयमा गठन भएको संसदीय छानबिन समितिलाई पनि राम्रोसँग छानबिन नै गर्न नदिइएको ओलीको आरोप छ। करका दरमा गरिएको सुनियोजित हेरफेरका कारण कैयौं उद्योग बन्द हुने, स्वस्थ व्यावसायिक प्रतिस्पर्धाको पक्षमा रहेका उद्योगी व्यवसायी निरुत्साहित र पलायन हुने तथा सरकारको पक्षमा रहेका मुठ्ठीभर व्यापारिक घरानाको नियन्त्रणमा अर्थतन्त्र पुग्ने भयावह अवस्था सिर्जना हँुदै गएको एमालेको निष्कर्ष छ। एमालेले विभिन्न पार्टीबाट नेता र कार्यकर्ता प्रवेशको लहर चलाउने निष्कर्ष निकालेको छ। निर्वाचन पूर्वदेखि नै पार्टी प्रवेशको राष्ट्रव्यापी अभियान सञ्चालन गरिने ओलीको प्रतिवेदनमा उल्लेख छ। बहालवाला र पूर्वसांसद, प्रदेशसभा सदस्य, केन्द्रीय तहका नेताहरूसहित पार्टी प्रवेशको शृंखला निरन्तर चलिरहने एमालेले जनाएको छ। स्थानीय तहको निर्वाचनमा पार्टीको लोकप्र्रिय मत बढेको ओलीको प्रतिवेदनमा दाबी गरिएको छ। अघिल्लो निर्वाचनको ३३ प्रतिशतबाट बढेर ३४ प्रतिशत लोकप्रिय मत पुगेको प्रतिवेदनमा उल्लेख छ। अघिल्लो निर्वाचनको तुलनामा ६ लाख ८१ हजार २ सय ५४ र प्रतिशतमा २१८ प्रतिशतको जनमत वृद्धि भएको छ। तर स्थानीय तहका जनप्रतिनिधिको निर्वाचित संख्यामा एमाले दोस्रो भएको छ। कांग्रेसले ४० र एमालेले ३४ प्रतिशत जितेको छ। सर्वाधिक लोकप्रिय मत पाउँदा पाउँदै सिट संख्याका हिसाबले दोस्रो स्थानमा सीमित हुनुलाई एमालेले गम्भीर रूपमा लिएको छ। प्रतिवेदनमा भनिएको छ, जनताको मनमा हाम्रो पार्टीप्रति विश्वास, भरोसा यथावत् छ (अझ बढिरहेको छ) तर त्यसलाई सही ढंगले सम्मान गर्ने, कुशल व्यवस्थापन गर्ने र त्यसलाई निर्वाचन परिणाममा ढाल्ने हाम्रो क्षमतामा भने गम्भीर समस्या देखा परेका छन्।"
समानुपातिक सांसदलाई कांग्रेसले नदोहोर्याउने,"काठमाडौं : समानुपातिकबाट प्रतिनिधिसभा सांसद र प्रदेशसभा सदस्य बनेकाहरूलाई कांग्रेसले पुनः समानुपातिकमा नदोहोर्याउने नीति लिएको छ। महामन्त्री गगन थापाले समानुपातिकबाट २०७४ मा निर्वाचित व्यक्तिलाई पुनः समानुपातिकतर्फ नै उम्मेदवारमा सिफारिस नगर्न पार्टीका तल्ला निकायहरूलाई परिपत्र गरेका छन्। २०७४ सालको निर्वाचनमा प्रतिनिधिसभा सदस्य र प्रदेशसभा सदस्य पदमा समानुपातिकतर्फबाट निर्वाचित भएको व्यक्तिको नाम पार्टी विधानको धारा ३३ (२) बमोजिम आगामी मंसिर ४ गते हुने निर्वाचनको समानुपातिकतर्फको उम्मेदवारका लागि सिफारिस नगर्ने, थापाद्वारा जारी परिपत्रमा भनिएको छ। कांग्रेसको विधानमा एकपटक समानुपातिकबाट निर्वाचित भएको व्यक्ति लगत्तैको निर्वाचनमा समानुपातिकबाट पुनः उम्मेदवार हुन नपाउने व्यवस्था छ। पार्टी विधानको धारा ३३ (२) मा भनिएको छ प्रतिनिधिसभा र प्रदेशसभा सदस्यमा पार्टीको तर्फबाट समानुपातिक आधारमा निर्वाचित व्यक्ति तत्काल त्यसपछिको प्रतिनिधिसभा र प्रदेशसभामा पार्टीको तर्फबाट समानुपातिक आधारमा पुनः उम्मेदवार हुन पाउने छैन। महामन्त्री थापाले पार्टी विधानअनुसार नै मातहतका कमिटीहरूलाई परिपत्र गरिएको बताएका छन्। कांग्रेसले भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेको छ। त्यसरी उम्मेदवारका आकांक्षीहरूले पार्टीको निर्णय मान्ने प्रतिबद्धता पनि जनाउनुपर्ने सर्त राखिएको छ। उम्मेदवारको नाम सिफारिस गरी पठाउने प्रत्येक तहले सिफारिसमा परेका व्यक्तिबाट पार्टीका उम्मेदवार र पार्टीले समर्थन गरेका उम्मेदवारलाई विजयी बनाउन सम्पूर्ण रूपमा सक्रिय रहने प्रणसहितको प्रतिबद्धतापत्रमा हस्ताक्षर गराई पठाउनुपर्नेछ, परिपत्रमा उल्लेख छ। भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेका छौं। समानुपातिकबाट आएकाहरूलाई पुनः नदोहोर्याउने नीति तय गरेका छौं।गगन थापा, महामन्त्री, कांग्रेस अहिले उम्मेदवारमा सिफारिस भए पनि पछि गठबन्धन हुँदा अरू दलको भागमा परेका स्थानमा पार्टीको उम्मेदवारी कायम नहुने जानकारी परिपत्रमार्फत कांग्रेसले आकांक्षीहरूलाई गराएको छ। उम्मेदवार सिफारिस गर्दा कम्तीमा एक महिलासहित बढीमा दुईजनाको नाम प्रतिनिधिसभाको समानुपातिक उम्मेदवारका लागि भदौ १६ गतेभित्र जिल्ला कार्य समितिमा सिफारिस गर्नुपर्ने परिपत्रमा उल्लेख छ। सिफारिस गर्ने बैठकमा सहमति हुन नसकेमा बहुमतबाट निर्णय गर्न सकिने परिपत्रमा उल्लेख छ। तर एकभन्दा बढी प्रतिनिधिसभा निर्वाचन क्षेत्र भएको जिल्लाको हकमा भदौ १८ गतेसम्म समय तोकिएको छ। एकमात्र निर्वाचन क्षेत्र भएको जिल्लाको हकमा पनि पनि भदौ १८ भित्र उम्मेदवारको नाम कार्य समितिमा पठाउन भनिएको छ। प्रदेश कार्यसमितिले भदौ २० गतेभित्र आफ्नो रायसमेत समावेश गरी केन्द्रमा पठाउनुपर्ने परिपत्रमा उल्लेख छ।"
"साबरले दैलेख चिनायो, दैलेखले चिनेन","दैलेख : दैलेख जिल्ला केका लागि प्रसिद्ध छ ? उत्तर हो साबर छाला। यो प्रश्न र उत्तर सामान्य ज्ञानमा पढ्नुपर्छ। लोकसेवा आयोगको तयारी गरिरहेका विद्यार्थीका लागि त दैलेख साबर छालाका लागि प्रसिद्ध छ भनेर थाहा पाउनैपर्छ। कण्ठ गर्नैपर्छ। तर, कालिगढको अभाव र सरकारको अवरोधका कारण त्यहीँ प्रसिद्धि पाएको साबर छालाको व्यवसाय संकटमा पर्दैछ। दैलेखका सार्की समुदायले मरेका चौपायाको छालालाई विशेष प्रशोधन गरेर साबर छाला बनाउँछन्। त्यसबाट जुत्ता र चप्पल उत्पादन गर्छन्। यहाँ डोको, नाङ्लो र चाल्नो पनि साबरको छालाबाटै बनाइन्छ। विश्व बजारमा साबरको मूल्य उच्च छ। जसरी इटालीको रोयल लेदर ब्रान्डका छालाजन्य उत्पादनका सामग्रीहरू विश्वभर प्रसिद्ध छन्। दैलेखको साबर छालाको माग पनि विश्वबजारमा उच्च छ। किनकि यहाँको साबर चिल्लो, लचकदार, बास्नादार तथा आकर्षक मानिन्छ। कलेजी, बैजनी, रातो, फिक्का पहेँलो, गुलाबी, गेरुवालगायतका रंगमा यहाँको साबर छाला उत्पादन हुन्छ। विगतमा दैलेख नारायण नगरपालिकाका २२ घर सार्की परिवारले साबर प्रविधिको काम गर्थे। अहिले यो प्रविधिको काम खुम्चिएर भगवतीमाई नगरपालिकाको एउटा परिवारमा मात्रै सीमित छ। पुर्खाको सीप हस्तान्तरण हुन नसक्दा साबर प्रशोधन विधि र पहिचान संकटमा पर्दै गएको छ। परापूर्वकालमा छालालाई आगो, चिसो, वर्षा र अन्य मौसमी विपद्हरूविरुद्ध रक्षात्मक आवरणको रूपमा प्रयोग गरिन्थ्यो। पछि, मान्छेलाई खाली खुट्टाबाट जुत्ता लगाउने सुविधा यही साबर छालाबाटै भएको हो। दैलेखमा साबर प्रविधि सार्की जातिको देन र अनादिकालीन शिल्प सभ्यता रहेको जानकारहरू बताउँछन्। छालाको प्रयोग र उत्पादन सार्की समुदायको पौरखसँग जोडिन्छ। मृत चौपायाको सडेर जाने छालालाई पुनः प्रयोगमा ल्याउने कलाले निपुर्ण सार्की समुदाय छालाजन्य उत्पादनका प्रणेता नै हुन्। उनीहरूको सीप, कला र सिर्जनाले निपुर्ण मानिने यो समुदायको विशेष पहिचान छ। छालाको प्रशोधन र छालाजन्य सामग्री उत्पादनमा सार्की जाति (समुदाय) को विशेष सीप छ। मौलिक तथा परम्परागत पेसाको रूपमा पुर्खादेखि गर्दैै आएका सार्की समुदायको वंश परम्परा छालासँगको पनि अन्योन्याश्रित सम्बन्ध पनि छ। काँचो छालालाई मानव प्रयोजनका लागि प्रयोग गर्न मिल्नेसम्मको प्रक्रिया साबर हो। छालाबाट विभिन्न सामग्री बनाएर सार्की समुदायले जीविकोपार्जन गर्दै आए। पछि, साबर छालाबाटै जिल्लाको पहिचानसमेत दिलाए। साबर र बाइसघरे सार्की परिवारको इतिहास साबर छाला प्रशोधन सार्की समुदायको परम्परागत पेसा हो। पहिले जिल्लाको नारायण नगरपालिका१ पुरानो बजारको भगवती टोलका २२ घरे सार्की परिवारले साबर छाला प्रशोधनको काम गर्थे। साबर उत्पादन र प्रशोधनमा यहाँका नरबहादुर सार्कीका सन्तानको विशेष भूमिका रहेको पाइन्छ। उनका ६ छोरा र २ छोरी थिए। नरबहादुरका छोराहरू बलबहादुर, रामबहादुर, भद्रबहादुर, खड्गबहादुर, डिलबहादुर र दलबहादुर सार्कीका योगदानलाई विशेष मानिन्छ। त्यसबेला यिनै ६ भाइ प्रतिघर चार वटा खाडी (साबर प्रशोधन गर्ने खाडल) का मालिक थिए। नरबहादुरका ६ छोरामध्ये तीन जनाको निधन भइसकेको छ। बाँचेका तीन भाइमध्ये एक भारततिर छन्। अर्का दैलेख सदरमुकाममा सानो व्यापार गरी बसेका छन्। अहिले साबर प्रशोधन र उत्पादन नरबहादुरका साहिँलो सन्तान भद्रबहादुर सार्कीले धानिरहेका छन्। भद्रबहादुर २०१२ सालमा जन्मिएका हुन्। भद्रबहादुर विशुंके (सार्की) का अनुसार दैलेखका २२ घरे सार्कीका पुर्खाहरूमा रहेको साबर प्रविधि अहिले दैलेखको भगवतीमाई गाउँपालिका४ (साबिकको जगन्नाथ गाविस७) को एक परिवारमा खुम्चिएको छ। जसलाई उनै भद्रले थाम्दै आएका छन्। साबर प्रशोधन गर्ने एक्ला पात्र भद्रबहादुर उमेरले झन्डै ६७ पुग्नै लागे। उनी हाल भगवतीमाई गाउँपालिका४ स्थित मनघर गाउँमा बस्छन्। दैलेख बजार छोडेर जीविकोपार्जनका लागि मनघर पुगेका भद्रबहादुर उतै घरजम गरी बसे। त्यहाँ खाडी सञ्चालन गरेर बसेको करिब ६ दशक पुग्नै लाग्यो। सानै उमेरदेखि बाबुबाजेको सिको गर्दै उनी यो पेसामा होमिएको थिए। आफूभन्दा अघिका दाइको मृत्युपछि ठाइँलाभाइ डिलबहादुरलाई साथ लगाएर खाडी सञ्चालन गर्दै आएका भद्र भाइको मृत्युपछि घर मात्र होइन्, खाडी पनि सुनसान बनेको बताउँछन्। भाइको मृत्युपछि भद्रबहादुर जिल्लामै एक्ला साबर उत्पादक हुन्। सरकारले आफूहरूको पुख्र्यौली सीपकलाअन्तर्गत नीतिगत रूपमा साबर उत्पादन गर्नमा रोक लगाएको गुनासो गरे। सबैको पहिलो रोजाइमा दैलेखी साबर नै पर्ने गर्दछ तर, उत्पादनमै रोक लगाएपछि के गर्ने ? यो कसरी न्यायसंगत भयो ? उनले गुनासो पोखे। परम्परागत मौलिक सीपकला र प्रविधिमा अवरोध गरेर आफूहरूको जीविकोपार्जनमै सरकार बाधक बनेको उनको भनाइ छ। साबरमा विभिन्न रंग चढाउने प्राकृतिक विधि छ। मौवा, उत्तिस, काफल, रैच, अंगेलीलगायतका बिरुवाका बोक्रालाई कुटेर रंग चढाइन्छ। उच्चस्तरीय छाला र आकर्षक रंग हुने भएकाले साबर बहुउपयोगी हुने साबर उद्यमी दलबहादुर सार्की बताउँछन्। साबरको जुत्ता र चप्पलसँगै टोपी, ज्याकेट, आस्कोट, वेल्ड, ह्यान्डब्याग, हतियारको दाबको खोलसहित मोबाइलको कभरसम्म निर्माण गर्न सकिन्छ, दलबहादुर भन्छन्। पुर्खादेखि साबर प्रशोधन तथा बजारीकरणको काम गर्दै आएको उनको परिवार साबरको कामबाट टाढिँदै गएको छ। कानुनी जटिलता, प्रशोधन र उत्पादनमा लामो प्रक्रियाले अहिलेको पुस्तामा आकर्षण छैन, उनले भने सरकारले उत्पादनलाई बजारीकरण गर्दै आयात प्रतिस्थापन गरेर निर्यातलाई जोड दिनुको साटो बाधा अड्चन खडा गरेर पुस्तौंपुस्तादेखिको सीपसँगै जीविकोपार्जनको बाटो नै खोसेको छ। के हो साबर ? साबर एक प्रकारको विशिष्ट किसिमको छाला हो। गाई, गोरु, राँगा, भैंसी, मृग, रतुवासहित अन्य चौपायाको छालाबाट यसलाई बनाइन्छ। जुन कालगतिले मरेको होस् वा सिकारीले सिकार गरेका हुन्। मृत पशु चौपाय सिनो बन्नुभन्दा पहिला छाला निकालेर प्रशोधन गरिन्छ। साबर प्रशोधन गर्ने मौलिक विधि हो। साबरमध्ये मृग वा रतुवाको उत्कृष्ट साबर मानिन्छ। मृगको छाला विशेष साबर हो। काँचो छाला प्रशोधनको प्रक्रिया सुरु भएको पाँचदेखि आठ महिनामा साबर तयार हुन्छ। छालाको दुर्गन्ध मार्ने, छालामा रहेको रौं हटाउने, छालाको सौन्दर्यसँगै दुर्गन्ध निकाल्नका लागि लामो समय लाग्छ। स्थानीय खानीबाट उत्खनन गरेको चुनढुंगाको प्रयोग गरी काँचो छालाको रौं हटाइन्छ। साबर छोटो समयमा पनि तयार गर्न सकिन्छ तर गुणस्तरीय हुँदैन। काँचो छाला प्रशोधनपछि साबर उत्पादन गर्दै दैलेख भगवतीमाई गाउँपालिका४ भद्रबहादुर सार्की। र, बायाँबाट क्रमशः गुइँठा बालेर चुनढुंगा पोलिँदै। साबरमा लगाइने रंग कुट्दै। साबर तयार गर्दा खाडीबाट निकालेर रंग भरिँदै र तयारी अवस्थाको साबर। तस्बिर सौजन्य : विशाल सुनार लामो अवधिलगायत साबर तयार गर्दा आकर्षक गुणस्तरीय हुन्छ। जुन सबैको रोजाइमा पर्ने गरेको जानकारहरू बताउँछन्। साबर प्रशोधन तथा उत्पादन गर्ने सार्की समुदाय आफैं मृगको सिकार गर्दैनन्। सिकार गर्न पनि पाइँदैन। लेकाली क्षेत्रमा हिमपात भएका बेला कोही हिउँमै मर्छन्। हिउँबाट ज्यान जोगाउन गाउँ पसेका मृगहरू अन्य कारणले मृत भेटिन्छन्। मरेका मृगको छाला नै साबरको कच्चा पदार्थ बन्छ। ठूला पशु चौपायाको पनि साबर बन्छ। तर, खाडी (खाडल) ठूलो चाहिन्छ। काँचो छाला प्रशोधनको प्राकृतिक विधि र झन्झटिलो छ। उपहार स्वरूप साबरको सामग्री साबर मौलिक रूपमा परम्परागत रूपमा सानो र घरेलु उद्यमको रूपमा सञ्चालन गरिने भएकाले गुमनाम छ। तर, साबरबाट निर्माण भएका सामग्रीले राष्ट्रियस्तरको पुरस्कारहरू प्राप्त गरेका छन्। नारायण नगरपालिका१ का दलबहादुर सार्कीले साबरकै जुत्ता तथा छाला प्रदर्शनीमा २०५६ सालमा १५औं राष्ट्रिय लघु उद्यमी पुरस्कार जिते। हाल दैलेख सदरमुकामका जुत्ता पसलहरूमा नमुनाको रूपमा साबर पाउन सकिन्छ। साबरबाट निर्माण गरिएका सामग्रीहरू उपहार स्वरूप दिनका लागि अहिले पनि खोजी हुन्छ। स्थानीय इन्द्रबहादुर बयलकोटी भन्छन् पदोन्नति हुँदा होस् वा सरुवाबढुवा मिलाउन, माथिल्लो तहका हाकिम हुन् वा मन्त्रालयका मन्त्रीका लागि पनि साबरको छालाबाट बनेका सामग्री उपहार स्वरूप जाने गरेको छ। जिल्लामै उत्पादन भएको साबरबाट बनेको जुत्ताचप्पल तीन हजारदेखि पाँच हजारसम्म पर्छ। परम्परागत सीप र पेसा प्रवद्र्धन नेपालकै उत्कृष्ट परम्परागत सीपलाई प्रवद्र्धन गर्ने स्थानीय तहले जनाएका छन्। भगवतीमाई गाउँपालिकाका अध्यक्ष गणेशबहादुर थापाले जिल्लाको पहिचान आफ्नै पालिकामा हुनु गौरव भएको बताए। उनले स्थानीय सरकारले परम्परागत सीप र कला कौशललाई संरक्षण एवं प्रवद्र्धन गर्ने बताए। पहिचानसँग जोडिएको परम्परागत सीप, कला र पेसालाई संरक्षण गर्न कानुनी अड्चन हुँदा केही काम गर्न सकिएको छैन। अब उद्यमी प्रवद्र्धनको माध्यमबाट उत्पादन, बजारीकरण गर्न तयार छौं। सार्की समुदायलाई विशेष अधिकारसहित कानुनी अड्चन फुकाउनुपर्ने अध्यक्ष थापाको माग छ। राष्ट्रिय निकुञ्ज तथा वन्यजन्तु संरक्षण ऐन, २०२९ जारी भएपश्चात् मृग, रतुवालाई संरक्षित वन्यजन्तुको सूचीमा परेपछि कानुनी अड्चन सुरु भएको थियो। शिल्पी समाज दैलेखका अध्यक्ष बखतबहादुर नेपालीले सरकारले बनाएको कानुनले सबैभन्दा बढी शिल्पी समुदायको मौलिक पेसालाई प्रभावित पारेको बताउँछन्। शिल्पी समुदायको पुख्र्यौली ज्ञान, परम्परामा आधारित सीपकला, प्रविधि, सांस्कृतिक सम्पदा र सभ्यता ओझेलमा परेको उनको भनाइ छ। छाला प्रशोधन होस् या, गरगहना निर्माण गर्ने कला प्रवद्र्धन गर्नुको साटो कानुनी अड्चन खडा भइरहेको छ, उनले भने। शिल्पी समुदायसँग जोडिएका परम्परागत सीप कला र पेसालाई संरक्षण र प्रवद्र्धन गर्दै लैजानुपर्ने उनको माग छ। सरकारले व्यावसायिक रूपमा वन्यजन्तु पालन तथा प्रजननसम्बन्धी मापदण्डको मस्यौदा तयार गरेको छ। व्यावसायिक वन्यजन्तु पालन तथा प्रजननसम्बन्धी मापदण्ड, २०७८ पारित भएपछि साबर उत्पादनमा सहज हुने जानकारहरू बताउँछन्। वन तथा वातावरण मन्त्रालयका प्रवक्ता मेघनाथ काफ्लेले ऐन, नियमावलीमा भएको व्यवस्था कार्यान्वयनका लागि मापदण्ड अगाडि बढाइएको र सरोकारवालाको राय सुझाव समेटेर स्वीकृत गर्ने तयारी भएको बताए। साबरले यसरी पाउन सक्छ पुनर्जीवन  डीबी नेपाली दमु साबरलाई पुनर्जीवन दिनको लागि स्थानीय र प्रदेश सरकारले विशेष सहयोग गर्न सक्छन्। बाधा, व्यवधान र असहयोगी नीति नियमलाई समयानुकूल परिमार्जन र संशोधन गर्न दुवै सरकारले पहल लिन जरुरी छ। राज्यको मानसिकतामा परिवर्तन र जंगली जनावर मृगलाई संरक्षण गरिनु पर्छ। यसमा कसैको पनि दुई मत हुनु हुँदैन। तर, नीतिगत रूपमै मृगलाई व्यावसायिक पालन गर्ने नीति बनाई दिएमा धेरै सहज हुन सक्छ। यसो गरिएमा पालिएका मृगलाई व्यवस्थित रूपमा साबर उत्पादनमा प्रयोग गर्न सकिन्छ। जंगलमा खुला रूपमा रहेकालाई संरक्षण गर्ने। यसो भएमा मृग पनि बच्यो, लोपोन्मुख साबर प्रविधि र सीपकला पनि बच्यो। यो मध्यमार्गी उपायले दुवै पक्षको विजय हुन्छ। यसले मानव इतिहासकै जीवित सभ्यतालाई पनि बचाउँछ। संग्रहालयमा थन्किनबाट बचाई व्यावसायिक उत्पादनमा पनि फड्को मार्न सक्छ। स्थानीय र प्रदेश सरकारले सहयोगी भूमिका खेलेर यो सीप र प्रविधिलाई किन नबचाउने ? सम्बन्धित सबै पक्षको बेलैमा ध्यान जानुपर्छ। सरकारले साबर प्रशोधनको विधि र संस्कृतिलाई पुस्तकामा संग्रृहीत गर्नुपर्छ। सम्भावनाको खानीमाथि बसेर कर्णाली प्रदेश अहिले सहयोगको याचना गरिरहेको छ। कृषि, पर्यटन, जलविद्युत् जस्तै अर्को विशेष क्षेत्र सीप र कलाको प्रवद्र्धन प्रमुख क्षेत्र हो। प्रदेश र स्थानीय सरकारको समन्वय, सहकार्य र सहमतिमा साबरलाई अन्तर्राष्ट्रिय निर्यातमूलक वस्तुमा ब्रान्डिङ गरिनुपर्छ। यसको व्यावसायिक उत्पादन सरकारी लगानीमै थालिनुपर्छ। यसको लागि प्राविधिक र आर्थिक सहयोगलाई एकद्वार प्रणालीमार्फत काम गर्न जरुरी छ। साबर उत्पादनमा चाहिने आवश्यक कच्चा पदार्थ, सर्वसुलभ जनशक्ति उपलब्धता र नीतिगत रूपमा आमूल परिवर्तनको माध्यमबाट व्यावसायिक उत्पादनमा फड्को मार्न सकिन्छ। कम्तीमा यो कार्य जति सक्दो छिटो प्रदेश र स्थानीय सरकारले गरिदिनुपर्छ। अहिले दैलेख जिल्लाको एउटा परिवारमा सीमित लोपोन्मुख साबरले सानका साथ अन्तर्राष्ट्रिय ब्रान्ङ्गिको रूपमा विश्व बजारमा सहज रूपमा प्रवेश गर्न सक्ने प्रशस्त आधारहरू छन्। जसरी इटालीको रोयल लेदर भनेर छालाजन्य उत्पादनका सामग्रीमा अहिले संसार प्रसिद्ध भएको छ। इटालीमा पनि छालाको काम गर्ने सार्की समुदायलाई त्यहाँको सरकारले नै विशेष सहयोगी भूमिका खेलेर रोयल लेदरले प्रसिद्धि पाएको हो। हाम्रो देशमा पनि दैलेखी साबरलाई यसै गरी अन्तर्राष्ट्रिय ब्रान्ङ्गि किन नगर्ने ?"
कलाको सम्मान नहुँदा चलचित्र क्षेत्रमा समस्या आएको छ,"नेपाली सिने क्षेत्रमा गजित विष्ट परिचित नाम हो। मायाज बारबाट डेब्यु गरेका गजित नायकमा मात्रै सीमित छैनन्। करियोग्राफी, अभिनय, नृत्य, खेल, निर्देशन, मोटिभेसनलगायत हरेक विधामा उत्तिकै अब्बल छन्। प्रत्येक जिल्लामा पुगेर लोकनृत्यको अनुसन्धान गरेका उनको नृत्यमा फरक कला प्रष्ट देखिन्छ। सानैदेखि हरेक नायकको नृत्यलाई ठ्याक्कै उतार्न सिपालु उनले छोरा सौगात विष्टलाई विश्वकै कम उमेरको निर्देशकमा पनि उभ्याए। गिनिज बुक अफ द वल्र्डमा रेकर्ड कायम भयो। परिवार र आफन्तभित्रै २२ कलाकार उत्पादन हुने वातावरण उनकै प्रेरणाबाट मिल्यो। सुन्दा सामान्य लागे पनि कमै भेटिने फरक नाम गजितबाट चिनिएका उनी नामजस्तै आफ्ना काममा पनि फरकपन दिनमै लागिरहेका हुन्छन्। उनै गजितसँग अन्नपूर्णकर्मी रविन भट्टराईले गरेको कुराकानी : बाल्यकाल कता, कसरी बित्यो ? नामको अर्थ पनि स्पष्ट पार्दिनुस् न। भोजपुरमा जन्में। विराटनगरमा हुर्कें। पढ्न त धेरै विद्यालय पढियो। बुवा प्रहरी भएकाले उहाँको पछि लागेर हिँड्दा स्कुल फेर्ने क्रम निरन्तर भयो। ६ कक्षासम्ममा ८ वटा स्कुल परिवर्तन गरें। सिराहादेखि पाँचथरसम्मका विद्यालयमा पढें। सरकारीदेखि निजी स्कुल पनि पढें। लेटाङबाट एसएलसी दिएँ। पहाड, तराई सबैतिर साथी भए। विद्यालयदेखि नै विभिन्न स्थानको रहनसहन बुझ्ने मौका मिल्यो। पाँचथर फिदिमको एउटा विद्यालयमा भने १३ दिनमात्र पढेछु। गजित न्वारानको नाम त होइन रे। बुवाले विद्यालयमा भर्ना गर्दा राखिदिनुभएछ। नाम चाहिँ त्यो समय पनि युनिक नै छान्नु भएछ। गजितको अर्थ हात्तीजस्तै भन्ने लाग्छ रे। फरक विद्यालय चहारिरहँदा चुलबुले बानी हुन्छ नि ! कस्तो थियो र बाल्यकालको स्वभाव ? चुलबुले मात्रै होइन, बुवाआमाले बदमास् भइस् नै भन्नु हुन्थ्यो। विद्यालयमा धेरै गुनासो पुग्दा रहेछन्। चकचके र छुच्चो स्वभावको रहेछु। बुवाले सुध्रन्छ कि भनेर कक्षा ६ पढ्दा लेटाङको जाँतेमा फुपूको घर पठाइदिनु भयो। पछि खेल क्षेत्रमा लागेपछि चकचके बानी सुधारियो। बालापनका हर्कत् सम्झँदा अचम्म लाग्छ। ठूलो हुँदासम्म त्यस्ता काम दोहोरिए। तर, खेल अनुशासनले त्यस्तो कर्म गर्न दिएन। अहिले त मोटिभेसन स्पिकर छु। आफ्नो र छोराको बालापनमा के फरक पाउनुभयो ? बाबुको गुण छोरामा पनि देखिएला र सुधार्न समस्या होला भन्ने डर थियो। छोरो पनि छुच्चो निस्कियो। एउटा कथा सम्झन्छु। छोराको जन्म भएपछि नाम के राख्ने भन्ने चर्चा भइरहेको थियो। एकजना आत्मराम राजवंशी दाइ हुनुहुन्थ्यो। उनले हेर भाइ तिम्रो छोरा त एकदमै ज्ञानी छ। यसको नाम त ज्ञानबहादुर राख्नुपर्छ भन्नुभयो। छोरा हुर्कँदै गयो। छोरा चुलबुले, फटाहा भयो। जे सामान पनि झ्यालबाट फालिदिने। एक दिन एउटा सामान फाल्दा चाहिँ उनैलाई लागेछ। दाइ कराउनुभयो। सरी दाइ हेर्नुस् न छोराले फालेछ भनेको छ। पहिले ज्ञानी छ, ज्ञानबहादुर नाम राख्नुपर्छ भन्ने दाइले त तिम्रो छोरा त आतंकवादी रहेछ नि भन्नुभयो। यो छोराको स्वभावसँग जोडिएको रोचक कहानी हो। तर, विद्यालयले अनुशासन सिकायो। पछि घरमा भन्दा स्कुलमा खुसी देखिन्थ्यो। विद्यालयमा पढाइ पनि राम्रो। तीन वर्षको उमेरमै ऊ कलाकारिताको क्षेत्रमा प्रवेश गरिसकेको थियो। कलाकारिता क्षेत्रमा प्रवेश गर्नुभयो। कलाकारिताको छनक सानैमा देखिने रहेछ ? यो अनुभव नै छैन। कलाकारिता भन्ने नै थाहा थिएन। खासमा मेरो सानुमा नक्कल गर्ने बानी थियो। हजुरबुवा, हजुरआमासँग भेट हुँदा उहाँहरूको नक्कल गर्थें। त्यो पनि ठ्याक्कै गर्थें रे। केही कुरा फरक देख्यो कि त्यसको नक्कल गर्ने बानी सानैमा थियो। घरमा पाहुना आउँदा पनि उनीहरूको नक्कल ठ्याक्कै गर्थें। तर, धेरैले मलाई नेता बन्छ, शिक्षक बन्छ भन्थे। बुवाआमाले पनि यो नै बन्छ कहिले भन्नु भएन। सानैदेखि क्यारिकेचरसँगै डान्स पनि गर्थें। विराटनगरमा धेरै कन्सर्ट हुन्थ्यो। तर, आपूले चाहि नाच्नै नपाउने। अरू कलाकारलाई मात्रै नचाउँथे। कार्यक्रम सकिएपछि स्टेजमा गएर नाच्थ्यौंं। विवाह, ब्रतबन्ध जेमा पनि नाचगान गर्ने चलन थियो। म त्यो सबै भ्याउँथें। एउटा पूजामा नाचेको त धेरैले प्रशंसा गरे। विराटनगरबाट आएको केटो राम्रो नाच्छ भन्ने चर्चा चल्यो। त्यसपछि त फुपुका गाउँमा हुने विवाह, पूजा, व्रतबन्धको कार्ड फुपू र मलाई छुट्टाछुट्टै कार्ड आउन थाल्यो। मेरो डान्स त गाउँगाउँमा हिट भयो। विवाहको समयमा जन्ती र बेहुलीपट्टिको डान्स कम्पिटिसन हुन्थ्यो। प्रायः सबै ती कम्पिटिसनमा जितेको छु। कुनै विवाहमा मलाई बोलाइएन तर कम्पिटिसन हुने भयो भने घरमै आएर उठाएर लैजान्थे। भन्थे गाउँको इज्जतको सवाल छ, तँ जानै पर्छ। कुन गीतमा नाच्नु हुन्थ्यो ? धेरै त हिन्दी गीतमै नाचियो। अलिक फास्ट गीतमा धेरै नाचें। तर, नाच्न मन लाग्ने त्यो समयमा कुनै म्युजिक बज्दा पनि नाचुँ, नाचुँ लाग्थ्यो। समाचारमा त नाच्छ भनेर साथीभाइ हँसाउथें। अब यो बाटो भन्ने स्लो मोसनको गीतमा पनि नाचें। अलिपछि राजेश हमालले नाच्ने गरेको गीतमा त्यहीँ शैलीमा धेरै नाचें। भुवन केसी त ननाच्ने, शिव श्रेष्ठ पछि दिलीप रायमाझीको डान्स हेरेर नाँचें। चलचित्र हेर्थें र त्यहाँ हिरोले नाचेका अधिकांश गीतमा त्यस्तै नाचेको छु। नृत्यको औपचारिक कक्षा पनि लिनुभयो त्यो समय ? त्यो बेला त लिन पाइनँ। चलचित्र हेरेको भरमा नाचें। जस्ताको त्यस्तै नाच्ने कला थियो। काठमाडौं आएपछि कक्षा लिएँ। यसको एउटा रोचक कथा छ। गाउँमा हुँदा सबै चलचित्र र टीभीमा हेरेको भरमा नाचें। स्कुलमा साथी र शिक्षकहरूले तँ त हिरो बन्छस् भन्थे। खत्रा नाच्छस् भन्थे। त्यो समय राम्रो नाच्ने हिरो बन्छ भन्ने चलन थियो। कलेजमा आएपछि पनि चलचित्रको जस्तै नाच्ने भएकाले सबैले हिरो बन्छस् भन्थे। हो कि क्याहो जस्तो लाग्यो। त्यो समयमा नाच्नमा माहिर नेपाली र हिन्दी चलचित्रका सबै हिरोका गीतमा नाच्थें। ट्युसन पढाउने पुरुषोत्तम सर हुनुहुन्थ्यो। उहाँले गजित तिमी त राम्रो नाच्छौ, काठमाडौं जानुपर्ने हिरो बन्न भन्नुभयो। सरको यो भनाइले मन छोयो। काठमाडौं गए हिरो बन्छु भन्ने लाग्यो। घरमा गएर आमालाई भनें म त हिरो बन्न काठमाडौं जान्छु।। आमाले त लोपारी दिनुभयो। मन दुख्यो। सबैले हिरो बन्छस् भन्ने तर मेरै आमाले बन्दैनस् भन्ने। दुईचार दिन के गर्ने भन्ने सोचें। अनि, घरमा राखेको दुई हजार रुपैयाँ चोरेर काठमाडौं भागेर आएँ हिरो बन्नलाई। काठमाडौं आएपछि के गर्नुभयो ? सामान्य नाच्न जान्ने केटो। काठमाडौं हिरो बन्न आएको। कहाँकहाँ चलचित्र सुटिङ हुन्छ भन्दै खोज्दै हिँडें। बिस्तारै बुझ्दै गएको त म कहाँ हिरो बन्ने रहेछु र ? अझै जिरोकै लेवलमा भएको थाहा पाएँ। धेरै कुरा सिक्नुपर्ने रहेछ। अनि नृत्यकक्षामा जोडिएँ। मार्सल आर्ट सिकें। अभिनय सिकें। यो क्षेत्रमा लाग्न चाहिने सबै कुरा पूरा गरें। भागेर काठमाडौं आएको मान्छे। त्यो पनि दुई हजार रुपैयाँ बोकेर। कसरी व्यवस्थापन भयो र यो सबै कुरा ? त्यो पैसा त आएको चार दिनमै सकियो। एक जना मामा हुनुहुन्छ रे भन्ने सुनें। मामालाई खोज्न थालें तर भेटिनँ। पछि राजवंशी मित दाइसँग भेट भयो। उहाँले नै एकजना पुकार भट्टराई हुनुहुन्छ, फिल्म बनाउनुहुन्छ भनेर भेट गर्न लैजानुभयो। कोटेश्वरमा भेट्न गयौं। मुक्ति भन्ने सिरियलबाट उहाँ हिट मान्छे। सिरियल बनाउँदै गरेको थाहा भयो। परिचय र कुराकानी गरियो। उहाँको बुवाले मलाई झापाको घैलाडुब्बामा पढाउनु भएको रहेछ। नजिकिएको महसुस भयो। पुकारको बुवा हरि सर हुनुहुन्छ। त्यसपछि उहाँसँगै प्रोडक्सनको काम गरें। कुनै रोल पाइन्छ भन्ने आश गरेर धेरै काम गरें। पछि उहाँले एउटा प्रहरीको रोल निकाल्नु भयो। मेरो बुवा पनि प्रहरी मान्छे। राम्रो हुन्छ यो रोल भन्ने लाग्यो। तयारी पनि गरें। मैले खेल्ने त्यो सिरियलको नाम थियो दिनरात। पछि नेताको रोल आयो। सडकमा दौडनुपर्नेलगायत रोल पाएँ। पछि त त्यो सिन नै काटियो। अनि थाहा भयो मैले धेरै निखारिन बाँकी छ भन्ने। धेरै साइड रोल मात्रै पाउन थाले पछि थाहा भयो म त हिरो बन्न नसक्ने रहेछु। हिरो बन्न आवश्यक कुरा सिक्न थालें। पहिलेपटक चलचित्रमा बोलेको संवाद थाहा छ ? यस्तै रहेछ जिन्दगीको एउटा डाइलग थाहा छ। त्यो समय राजेश हमाल र जल शाहसँग मेरो रोल छ भन्ने सुनेपछि फुर्किएर गएको थिएँ। मेरो रोल डाक्टरको थियो। त्यहाँ प्रहरीको इन्स्पेक्टरले सोधेका थिए डाक्टर के यो हत्या गर्ने उद्देश्यले नै आक्रमण भएको हो ? जवाफ दिएको थिएँ अँ, एक्ज्याक्टली। यो हत्याराले हत्या गर्ने उद्देश्यले नै प्रहार गरेको देखिन्छ। तर, थ्याङ्स गड, उहाँले समयमा नै हस्पिटल ल्याएकाले ज्यान बचाउन सकियो। यो नै मेरो डाइलग हो। यो त मेरा लागि त्यो समय ठूलो कुरा हो नि। छोरो हिरो बन्न काठमाडौं भाग्यो। घरमा बुवाआमाको चाहना चाहिँ के बने हुन्थ्यो भन्ने थियो ? एकजना हाम्रो घरमा दाइ बस्नुहुन्थ्यो। उहाँले अगरबत्ती फ्याक्ट्री चलाउनुहुन्थ्यो। मलाई त्यसमै मेनेजर बन भन्नुहुन्थ्यो। त्यसको मार्केटिङ गर्न पनि कुदियो एक वर्ष। त्यसो हुँदाहुँदै दुबई जा भन्न थाल्नुभयो। त्यो समय दुबई जाने चलन धेरै थियो। त्यहाँ गएर कमाएर ल्याएर एउटा सानो व्यापार गरोस् भन्ने चाहना घरमा थियो। नायक बन्ने, कलाकारिता क्षेत्रमा लाग्ने भन्ने कुरा त उहाँहरूले सोच्ने कुरा नै भएन नि। हिरो, हिरोइनलाई बुवाआमा नै भगवान् जस्तो मान्नुहुन्थ्यो। त्यो स्थानमा छोरा पुग्छ भन्ने त के सोच्नुहुन्थ्यो र ? कलाकारिता त धेरै संघर्ष गर्ने क्षेत्र हो नि। त्यति सजिलै सोचेको ठाउँमा पनि पुगिन्छ त ? बुवाको एउटा भनाइ छ, सजिलो काम सबैले गर्छन् छोरा, म चाहिँ गाह्रो काम गर्न जन्मिएको भन्ने सम्झिस् भने जीवन सहज हुन्छ। त्यसपछि मैले मेहनतलाई गाह्रोको रूपमा कहिले पनि लिइनँ। गाह्रो भनिएका सबै काम गर्दै गएँ। ईख लिएको थिएँ। मेरै परिवारबाट तँ मुला बन्छस् कलाकार भन्नुहुन्थ्यो। यो कुरा मेरो मनमा गडेको थियो। त्यो कुरा सम्झिएर नै मैले गर्ने हरेक मेहनतको समयलाई बढाउँथे। सिक्नुपर्ने कुरा दोहोर्याई, तेहर्याई गर्थें। मेहनत गर्दा हुन्छ भन्ने कुरामा म विश्वस्त थिएँ। बीचमा यो क्षेत्र छाडूँ भन्ने सोचाइ आएन ? किन नआउनु, मज्जाले आथ्यो। थुप्रो ठाउँमा अडिसन दिन्थें। पास पनि हुन्थें। बोलाउँथे पनि। तर, त्यहाँ पुगेपछि यसो अलिअलि लगानी पनि गर्नुपर्छ भन्ने कुरा आउँथे। म त क्षमता भएको मान्छे। मैले किन लगानी गर्ने ? मेरो क्षमताको पो मूल्यांकन गर्नुपर्छ भन्ने सोच्थें। तर, अहिले सोच्दा त त्यो होइन कि क्या हो जस्तो पनि लाग्छ। म एकदमै दुब्लो पातलो। शरीर पनि नसुहाउने। मलाई किन लिनु पर्यो ? भन्ने पनि लागेको होला भन्ने लाग्यो। त्यो समय मलाई हे यो क्षेत्रमा केही नहोला जस्तो छ भनेर चसक्क भयो। तर, बुवाले भन्नुभएको कुरा सम्झन्थें। त्यसैले लक्ष्य छाडिनँ। कलाकार बन्न काठमाडौं नै आउनुपर्ने रहेछ नि ? नेपालको परिस्थितिमा यस्तै छ। यहाँ सबै जिल्लाका मान्छे आएका छन्। सिक्न र बुझ्न पाइने भएकाले पनि केही गर्न खोज्नेले काठमाडौं नै रोज्नुपर्ने बाध्यता छ। तर, एउटा समस्या भने छ। केही सिकेर र लक्ष्य देखेर आएकालाई भने यहाँ लक्ष्यमा दौडन सहज छ। तर, यहाँ आउनेबित्तिकै चाँडै प्रतिफल खोज्न भने हुँदैन। लक्ष्य भेटाउन धेरै मेहनत आवश्यक छ। काठमाडौं एउटा समुद्र नै हो भन्छन्। सपना पूरा गर्न खोज्दा कोही, कोही उत्रन्छन्। तपाईं नि ? समुद्रको गहिराइमा नडुबी मोती भेटिँदैन। हावाको बेगलाई यो नयनले देखिन्न। सूर्यको प्रकाशलाई हत्केलाले छेक्किन। आगो नबलेको चुलोमा रोटी त सेकिँदैन, यो मेरै भनाइ हो। त्यसैले केही पाउन त्यो क्षेत्रमा डुब्नै पर्छ। समुद्र जतिसुकै गहिरो होस् त्यहाँ डुबुल्की मार्ने आँट गरेन भने कहाँ मोती टिप्न सकिन्छ र ? यहाँ लाखौं मान्छे सपना देखेर आउँछन्। १०१५ जनाको मात्रै सपना साकार भएको हुन्छ। फरक गर्छु भन्ने म कहिल्यै थाक्दिनँ भन्ठान्छु। हरेक कुरा सिक्नुपर्छ भन्ने लाग्छ। सायदै कलाकारिताका लागि आवश्यक पर्ने कुरा सिक्न बाँकी होला। कलाकार बन्न खेलाडी पनि बनें। मार्सल आर्टमा सबै गरें। १५ वर्षमा हरेक खेल, जिमलगायत व्यायाम सबै पूरा गरें। म यहाँ पौडँदै छु। डुबेको छैन भन्ने नै लाग्छ। अझै गर्न पनि धेरै नै छ। परिवार र आफन्त धेरै कलाकार नै हुनुहुन्छ। के कसरी यो सम्भव भयो ? घरबाट भागेर आएर संघर्ष गर्नेमा पर्छु। आफन्तमा कलाकारिताको नै गफ हुन्छ। सबैको ध्यान यतै तानियो। कारण म नै हो। अहिले मसँग जोडिएका आफन्त र परिवारमा लगभग २२ जना त यो क्षेत्रमा सक्रिय छौं। श्रीमती, छोरा, छोरी सबै कलाकार। छोरीले बालकलाकारमा राष्ट्रिय पुरस्कार नै जितेकी छन्। छोरो गिनिज बुक अफ द वल्र्ड रेकर्डस्मा कान्छो निर्देशक। भाइ, बहिनी, भान्जा, भान्जी सबै कलाकार नै छन्। भेटघाट हुँदा पनि यो क्षेत्रकै कुरा हुँदोरहेछ। सबै कुरा तयारी राखे पनि तपाईं किन लुकिरहे झैं लाग्छ ? सबै क्षेत्रमा हात हालें। नृत्यमा धेरै काम गरें। सबै जिल्लाको लोकनृत्यको अनुसन्धान गरें। सिकें र ती कुरामा लक्ष्य बनें। विद्यालयमा नृत्यशिक्षक पनि बनें। नृत्यमा त गहिरिएरै अनुसन्धान गरें। त्यो सबै हिरो बन्नकै लागि हो। सिकेका कुरा खेर जाँदैनन्। जानेका कुरा प्रयोग गरिरहेकै हुन्छु। जुन क्षेत्रमा आएको हो त्यसमा सफल भएको जस्तो लाग्छ ? भन्नै पर्दा रित्तो हात नै यो क्षेत्रमा काठमाडौं आएको मान्छे म। म एक्लै यो परिवारबाट कलाकारिता क्षेत्रमा आए पनि अहिले २२ जनालाई यो क्षेत्रमा लाग्न प्रेरणा दिएँ। हरेक क्षेत्रमा भूमिका निर्वाह गरें। मैले खेलेको र दिएको भूमिकालाई न्याय नै गरेको छु। पक्कै सफल भएँ हुँला। चलचित्र क्षेत्रको विकास कम भएजस्तो, साँघुरिए जस्तो लाग्दैन ? विश्वमा नेपाल चिनाउने काम कम भएजस्तो लाग्दैन ? यो क्षेत्र धेरै नै पछि छ। लगभग अन्य मुलुकको तुलनामा १५ वर्ष पछि छ। नयाँले पुरानालाई र पुरानाले नयाँलाई मान्नु सम्मान गर्ने चलन कम छ। एकअर्काको कलाको सम्मान र भिजन नहुँदा पनि यो क्षेत्रमा समस्या आएको छ। यो क्षेत्रलाई अन्तर्राष्ट्रिय क्षेत्रमा कसरी लैजान सकिन्छ भन्ने विषयमा कम अनुसन्धान भयो। अनुसन्धान गर्नेलाई पनि साथ मिलेन। छोरोलाई अन्तर्राष्ट्रिय सम्मान मिल्यो तर, नेपालले उसलाई चिन्दैन। नेपालमा पाखुरा तान्नेभन्दा पनि खुट्टा तान्ने क्रम बढी भयो। हामीमा एकता भन्ने कुरा नै छैन। मुख्य समस्या नै यो हो। यहाँ कसैले एक्लैको प्रयासले चल्यो भने चल्यो नत्र गाह्रो छ। यो क्रमलाई सुधार्ने हो भने मात्रै चलचित्र क्षेत्रको सुधार हुन्छ। पछिल्लो समय के गर्दै हुनुहुन्छ ? कोरोनाको समयमा केही सुषुप्त भएर बसें। अहिले म्युजिक भिडियो, एडलगायतका काममा पनि व्यक्त छु। केही नयाँ प्रोजेक्ट तयार गर्दैछु। जुन सार्वजनिक भएपछि त्यसले विश्वमा नै चर्चा बटुल्नेछ भन्ने आशामा काम गरिरहेको छु। मोटिभेसन स्पिकरको पनि काम गरिरहेको छु। यस्तै यस्तै छ। केही सिरियल र चलचित्रको पनि काम गरिरहेको छु। यो क्षेत्रमा आउने नयाँ पुस्तालाई सुझाव के छ ? यो क्षेत्रमा धेरै काम गर्न सकिन्छ। तर, मेहनत गर्नुपर्छ। लगनशील बन्नुपर्छ। कुनै पनि लक्ष्य राखेर दुःख परे पनि सुख आउँछ भनेर काम गर्न र सिक्न आउनुहुन्छ भने भविष्य उज्ज्वल छ। तर, छोटो समयमा नै हिट हुन्छु, भाइरल बन्छु भन्ने सोच्नुभयो भने चाहिँ गाह्रो छ। पढेर आउनुहोस्। मेहनत गर्नुहोस्। क्षेत्र राम्रो छ।"
पद प्राप्तिका लागि मात्र राजनीति नगरौं : गुरुङ,"स्याङ्जा : नेपाली कांग्रेसका केन्द्रिय उपसभापति धनराज गुरुङ्ले पद प्राप्तिका लागि मात्र राजनीति गर्न नहुने बताएका छन्। कांग्रेस स्याङ्जाद्धारा आयोजित जनतासँग नेपाली काँग्रेसअभियान कार्यक्रममा उपसभापति गुरुङले राजनीति गर्नेले राष्ट्र र नागरिकका हितमा काम गर्न प्रतिवद्ध हुनुपर्ने बताएका हुन्। जनताका साथले मात्र मुलुकका ठूल्ठूला आन्दोलन सफल भएका हुन्, राणादेखि निरंकुश शासन व्यवस्था र गणतन्त्र ल्याउनसम्म नागरिककै महत्वपूर्ण योगदान छ। उनले भने, मुलुकको आजका आवश्यकता र नागरिक हितका पक्षमा काम गर्न प्रतिबद्धता भएमात्र राजनीति सफल हुन्छ। नागरिकका घर घरमा पुगेर नागरिकका गुनासा सुन्न समेत उनले सुझाव दिए। आउँदो निर्वाचनमा सबैले मिलेर पार्टीलाई जिताउनुपर्नै बताए। उनले सबै जनताका मन जितेर काम गर्न सुझाव दिए। नेपाली कांग्रेसले संघिय तथा प्रादेशिक निर्वाचनलाई लक्षित गरेर स्थानीय टोल टोलका नागरिकसम्म पुग्नेगरी अभियान सञ्चालन गर्ने भएको हो। पहिलो चरणको अभियान २ सातासम्म सञ्चालन हुनेछ। जिल्लाका ११ वटै स्थानीय तह र ९७ वटै वडा र टोल सम्म पुग्ने गरी सुरु गरिएको उपसभापति केदार काफ्लेले जानकारी दिए।"
युरोपदेखि एसियासम्म मानवको यायावर यात्रा,"वैज्ञानिकहरूले पृथ्वीको सृष्टि भएको साढे चार अर्ब वर्ष भएको अनुमान गरेको जनकलाल शर्माको पुस्तक हाम्रो समाज : एक अध्ययन मा उल्लेख छ । जसमा दुई अर्ब वर्षअघि पृथ्वी सृ्र्यबाट अलग भएको जनाइएको छ। भृ्गर्भशास्त्रीहरूले जीवनको उत्पत्ति ३० करोड वर्षअघि भएको मानेका छन्। २० करोड वर्षअघि गोही र सरिसृपहरू (घसे्रेर हिँड्ने) को उत्पत्ति भयो। यसै कालचक्रमा पृथ्वीको जलवायुमा भयंकर परिर्वतन भएकोले कतिपय जीवका जातिहरू नष्ट भए। २ लाख ४० हजार वर्षअघि पृथ्वीमा हिउँ प्रलय भएर सारा पृथ्वी हिउँले ढाकियो। हिउँ युग पृथ्वीमा चार पटकसम्म जारी रह्यो। हिउँ युगले पृथ्वीमा ठृ्लो उथलपुथल ल्याइदियो। कैयौं प्राणी पृथ्वीबाट सधैंका लागि लोप भए भने कतिले आफ्नो अस्तित्व कष्टपृ्र्ण रूपमा जोगाउन सफल भए। नरु थापाको किराँत मगर इतिहास पुस्तकका अनुसार ५० हजार वर्षअघि युरोपमा मानव जाति देखा पर्यो। यो जातिको ढुंगा मुख्य हतियार थियो। यहीँबाट गुफा युग सुरु भयो। जनावरको छाला ओढ्न र आगोको आविष्कार पनि यसैको सुरुआती भएको हो। विस्तारै चौथो हिउँ युग सकिँदै गयो। पृथ्वी पुन : तात्तिँदै गयो। २५ हजार वर्ष पहिले स्पेन र फ्रान्समा मान्छेको अर्को जाति देखा पर्यो। जो सिकारी र घुमन्ते जाति थियो। १२ हजार वर्षअघि ढुंगेयुगमा मानवले तिखारिएको ढुंगाहरू हतियारको रूपमा प्रयोग गर्न थाल्यो। यसै युगमा हरवियन जाति देखा पर्यो। द्रविड जातिहरू यसै हरवियन जातिको एउटा समृ्ह मानिन्छ। मध्य एसियाबाट कालो सागरसम्म पहेंलो जाति, तिब्बतियन, मंगोलियन, चिनियाँ, कोरियन र जापानीहरू देखा परे। यी जातिहरू चीनको दक्षिणी भूभागतिर लाग्यो। मंगोलियनहरूको ठाउँमा आर्यनहरू आएर बसेको देखिन्छ। समय क्रममा भाषा र हतियारको विकास एवं पशुपालनले कविलाहरू आफ्नो सुरक्षार्थ समृ्हसमृ्हमा रही कृषि उत्पादनमा लाग्यो। ५० हजार वर्ष अघि युरोपमा देखिएको जाति सुमेरु, मिश्र र सिन्धुमा देखियो। पहेंला जातिहरू चीन, जापान, भियतनाम, बर्मा, कोरिया, हङकङ, इन्डोचाइना, तिब्बत, कम्बोडिया, सुमात्रा, जावा, मलाया, फिलिपिन्स, थाइल्यान्ड भुटान, नेपालदेखि मध्यभारतसम्म फैलिएको देखिन्छ। पुरातत्त्व निबन्धावली को पृष्ठ १९२१९३ मा राहल सांस्कृत्यायनले भनेका छन् लंका भारतको दक्षिणी भेक, अफ्रिका र अफगानिस्तान आदि एउटै महाद्वीप थियो (समुद्रमा डुबेको थिएन)। यस भेगमा बसोबास गर्ने हब्सी र द्रविड जाति (मलायम, कन्नड र तलेगृ्) मध्य सिन्धुघाँटी, भारतको दक्षिणी भेग, बलुचिस्तानको बहुईमा बस्ने मानिसको भाषाले यिनीहरूको एउटै वंशका देखिन्छन्। युरोपमा इरानी, इराकी र आर्यनहरूको भाषा एकै देखिएकाले यी तीनै देशमा बस्नेहरूको वंश एकै देखिन्छ। तिब्बती, बर्मिज, मंगोलियनहरूको भाषा एउटै देखिएकाले यसको वंश एकै देखिन्छ। यसरी पनि जातीय समृ्हरूको रहस्य खुल्ने गर्दछ (नरु थापा, २०६७ : ७९)। भेरीकर्नाली नामकरण र शिल्प (मानव) सभ्यताको विकासकर्ता शिल्पी (कथित दलित) समुदाय रहेको प्रमाणित छ। यसको ज्वलन्त उदाहरण भियतनामले सन् १८७२ तिर ढुंगामा अष्ठकला, त्रियुक्त भुजी र मानवयुक्ति सर्गमयुक्तजस्ता विख्यात कलासीपको आदर्शमय ज्ञान नेपालबाट लिइएको थियो। १८औं शताब्दीमा वर्तमान श्रीलंका जस्तै भियतनामको अर्थतन्त्र ध्वस्त भएको थियो। उनीहरूको अर्थतन्त्र उकास्ने एउटै उपाय स्टोन आर्ट थियो। केही भियतनामीहरू भेरीकर्णाली क्षेत्रको जुम्ला सिञ्जादरामा आई स्टोन आर्ट सिकेर भियतनाम फर्केको दुई वर्षभित्रमा १८ लाखलाई रोजगारी दिन सफल भएका थिए। गोविकली टेपी, सराउन्ड अफ टुनजस्ता वस्तु चित्रको मार्गसमेत यसैको आधारमा निकाल्ने तत्त्वविद्को आवश्यकता नै थियो। इटालीका म्याचल ल्याङ्जोले सन् १५६४ मा त्यसको आकृति र अवस्थाको बारेमा जानकारी दिएका छन्। त्यसको लागि द कपर स्कोलर टेजरलाई उनीहरूले बाँच्ने आधार बनाए। जुन सत्य निष्ठाबाट ज्ञानलाई कला र जीवनसँग जोडिनुपर्छ भन्ने मान्यता स्थापित गरे। भूगोलशास्त्रका पिता मानिने अमेरिकन नागरिक उल्लियम मयरिस डेबिडले भूगोल जोड्नेमा मानवको नैतिक र भौतिक सहयोगले नै सम्भव हुन्छ। त्यसैले मानवताको साइनो कसरी र कहाँबाट जोडिएको छ ? भन्ने कुराको पनि उत्तिकै महत्त्व राख्छ। मानवले गुफायुगबाट कृषियुग वा नवपाषणयुग (कृषि वा पशुपालन) धातुयुग नआएसम्म चलेको हाम्रो समाज : एक अध्ययन मा उल्लेख छ। नवपाषण युगमै आएर हतियारको विकास भयो। महाभारत पर्वतको सृष्टि गिरि वा शैल युगमा भयो। सोलुत्रे मानवले छालाको सिउने काम र सियो धागोको प्रयोग गरेको थियो। त्यो धागो र सियो कसले बनायो कहाँ बनायो भन्ने रोचक तथ्य पनि उत्तिकै गहिरो छ। भारतको नाथराजगमा रहेका संग्रहालयको एक त्रिपट्टाको आलेकमा हेर्ने हो भने त्यहाँ त्यसका उत्पादक र प्रयोगकर्ता व्यक्ति ती हुन् जो सधंै मृग र जनावरको छालाको काम गर्थे भन्ने छ। यसले के प्रष्ट पर्छ भने अजिल मानवले पशुपालन सुरु गरेका थिए। त्यही आधारमा उनीहरूले छालाको काम गर्न सिके। छालाको प्रतिपादन गर्ने इंग्ल्यान्डका जोन वाल्र्टर लेदरले सन् २६ डिसेम्बर सन् १८६० देखि १४ नोभेम्बर १९३४ सम्म कृषिको काम गरे। त्यसमा कृषि केमेस्ट्रीको अध्ययन गरी जनावरको र अन्य उपयोग गर्न सकिने छालालाई कसरी मानवको लागि सही ढंगले प्रयोग गर्न सकिन्छ भनेर लागेका थिए। जसको फलस्वरूप आज मानवका लागि छालाको प्रयोग भयो। यसपछि औद्योगिक विकासको चरण सुरु भएको देखिन्छ। पृथ्वीमा मदलेन मानवपछि अर्थात् ईशार्पृ ११ हजार वर्षपहिले अजिल नामक मानव यस धर्तीमा पाइयो। अर्थात् यसको समय मदलेनभन्दा दुई हजार वर्षपछि राखिएको छ। सन १३ सयदेखि पृथ्वीमा मानवरूपी अस्तित्वको विकास हुँदै जाँदा त्यसले एक पूर्णरूप लिएको देखिन्छ। पछि चाल्र्स डार्बिनले त्यसैको आधारमा पृथ्वीको गुरुत्व कसरी हुन्छ ? के भएमा माथिको वस्तु तल खस्छ भनी पत्ता लगाएका थिए। जुन उनले सन् १८३५ मा यसैकारण यस मानवलाई पूरा मानवको अन्तिम प्रतिनिधि भनिन्छ। पूरापाषण र नवपायषणयुगको बीचमा यो अजिल नामक मानव पाइएकोले यसको काललाई मध्यपाषणयुग पनि भन्छन्। दक्षिण फ्रान्सको मादअजिल नामक स्थानको एउटा गुफामा यसले बनाएका वस्तु भेट्टिएका थिए। इङ्ल्यान्ड र स्कटल्यान्डमा पनि यस मानवको सूचना पाइएको छ। यस मानवको सूचना युरोपबाहेक एसियामा पनि पाइएको छ। यो मानव जहाँसुकै पाइए पनि सर्वप्रथम यसका उपकरण पाइएको स्थान अजिल भएको हुँदा यसको नाम पनि त्यसै स्थान विशेषको आधारमा अजिल नै राखियो। यो मानव आफ्नो मृतकका टाउको जम्मा गरेर राख्थ्यो र अन्डा थन्क्याएझैं एकै ठाउँमा गाड्थ्यो। बबेरियाको नोर्दलिंगेनका छेउको ओपतेन गुफाको एकै ठाउँमा १७ वटा मानवमुण्ड गाडेर राखेको भेटिएका थिए। मृतकको बाँकी शरीर यो मानवले पोल्ने गथ्र्यो भन्ने अनुमान विद्वान्हरूले गरेका छन्। पछिल्लो कालमा आएर अस्थिअवशेषको ठूलो मृण्मय पात्रमा राखेर गाडेको पनि भेटिन्छ। यस मानवले आफ्ना मृतकको टाउका किन एकै ठाउँमा जम्मा गरेर राख्ने परम्परा बसाल्यो त्यसमा शंका उत्पन्न हुन सक्छ। यो मानव पनि अश्योल मानवजस्तो अरू मानवको सिकार त गर्दैनथ्यो ? र पछि गएर त्यही परम्परामा आफ्ना मृतकका टाउका जम्मा गर्न लागेको त होइन ? जे होस्, यो एउटा रहस्यको विषय छ। अजिल मानव पशुको र माछाको सिकार गर्ने मानव हो भनिएको छ। वन्यपशुलाई घरमा ल्याएर पाल्न यसैले प्रारम्भ गर्यो र यस्तो पशु सम्भव : पहिलो कुकुर नै थियो। सिकारका लागि कुकुरको प्रयोग पहिले यसैले गर्यो। कुकुरको तीव्र घ्राण (सुँघ्ने) शक्ति यस मानवका लागि वरदानसिद्ध भयो। यस मानवको आहार जंगली फल, माछा र वन्यपशुको मांस नै थियो (जनकलाल शर्मा, हाम्रो समाज : एक अध्ययन, २०५८: ११, ३३, ३४)। माथिको विवरणबाट यस धरातलमा प्राचीन मानवले कसरी संघर्ष गर्यो त्यसको केही जानकारी हामीलाई भयो। पूरापाषण युगदेखि लिएर मध्यपाषण युगसम्मको मानवको संक्षिप्त वर्णन गरियो। यो काल ईशापूर्व सात हजार वर्षसम्म आएर समाप्त भएपछि नवपाषणयुग आयो। नवपाषणयुगमा आएपछि मानवले छिटोछिटो प्रगति थाल्यो र यसको समाज व्यवस्था पनि अर्कै बन्दै गयो। यहाँ नवपाषाणयुगका मानवको विस्तृत चर्चाभन्दा पूरापाषाणयुगका मानवका विषयमा अझै सिंहावलोकन गरेर आजको समाज व्यवस्थामा मानव कसरी आइपुग्यो त्यसैमा चर्चा गरिनेछ। प्राचीन मानवका अश्मीभूत अस्थिअवशेषका बाहेक अरू शरीरका अवशेष आज हामीलाई प्राप्त छैनन्। त्यसकारण ती प्राचीन मानवको केशको बनावट कस्तो थियो होला, छाला र आँखाको रंग कस्तो थियो र रक्त कुन वर्गको थियो त्यो छुट्ट्याउन गाह्रो छ। तर यति हुँदाहुँदै पनि आजको मानवको आकृति हेरेर प्राचीन मानवको अनुहार कस्तो थियो त्यो साधारण रूपमा अनुमान लगाउन सकिन्छ। आजको मानवमा मुख्य चार भेद देखिन्छ आस्टेलायित, निग्रोयित, मंगोलायित र श्वेतांक। कसैको अनुहार देख्नासाथ भन्न सक्छौं, यो मानिस यस वर्गको वा स्कन्धको होला। निग्रोयित जातिको छालाको रंग कालो र केश घुँगुरिएको कालो तथा ऊनजस्तो हुन्छ। मंगेलायित मानव जसमा अमेरिकाको रेड इन्डियन समाविष्ट हुन्छन्। उनीहरू हलुका पहेंलो, रातो छालाको रंग र खडा केश तथा नासासेतुका र अरू मंगोलियन थ्याप्चो प्रकारको नासासेतुका हुन्छन्। केही विद्वान्हरूका अनुसार नाकको लक्षण प्राय : स्थायी हुँदैन। श्वेतांक र निग्रोयितका आँखा ठूलठूला हुन्छन् भने मंगोलियनका आँखा साना हुन्छन्। यिनीहरूका आँखाका माथिल्लो भागमा एक प्रकारकोे छालाको तह बसेको हुन्छ, जसले गर्दा यो मानवका आँखा चिम्सा देखिन्छन्। निग्रोयित र आस्टेलायितका ओठ मोटा हुन्छन्। तर मंगोलियनका ओठ त्यसभन्दा साना देखिन्छन्। स्वेताङका त्यसभन्दा पनि ज्यादै साना अर्थात् पातला दृष्टिगोचर हुन्छन् (उही, ३६)। यद्यपि अलास्का आदिका एस्किमो र यहुदी आदि अन्य केही जाति यसको अपवाद पनि पाइन्छन्। मदर टेरेसाले भनेकी छिन्। यो कति उत्तम छ, जुन हामीले गर्छौ, त्योभन्दा उत्तम छ जुन हामी प्रेमका साथ गछौं। समाज त्यसको लागि हुन्छ। जस्ले त्यहाँको भावना विचार र एकतालाई आत्मसात् अघि लैजान सक्छ। यसरी प्राचीन मानवको मूलमा अलगअलग जाति र वर्ग वा स्कन्ध भए। यसमा पनि आजको जस्तै प्राचीन समयमा जाति सम्मि श्रण भएको छ। किनकि मानव जाति सदा यायावर अर्थात् कविला घुमन्त जीव नै रह्यो। कृषि युगभन्दा पहिले त यो यायावरबाहेक अरू केही थिएन। त्यसकारण मानवजातिको आपसमा औपचारिक र अनौपचारिक रूपमा जाति सम्मि श्रण अनवरत रूपमा भइनै रहेको पाइन्छ। ईशापूर्व द्वितीय शताब्दीको अन्त्यमा आक्रमण गरेर ग्रीकहरू भूमध्यसागरको तटमा बसे। थेस अर्थात् बल्काननिवासी लघु एसियामा गए। यसै प्रकार केल्टहरू पनि इटालीसम्म फैलिँदै लघु एसियामा पुगे। रोमनहरू युरोपको उपनिवेशका अनेक भागमा गएर बसे। जर्मन यायावरहरू कृष्णसागरको उत्तरी तटबाट सर्दै पश्चिम र दक्षिणी युरोप तथा उत्तरी अफ्रिकामा फैलिए। स्लाबहरूले फिनहरूलाई हराएर रुसमा उनीहरूको स्थान लिए। बल्गोरियनहरू कृष्णसागरको तट छोडेर बल्कनमा पुगे। अनेक हुँण यायावरहरू वर्तमान मंगोलियाबाट प्रस्थान गरेर हंगेरीमा पुगेर त्यहीँ मगियार नामले ख्याति पाएर बसोबास गरे। युरोपका मानिस पनि व्यक्तिगत सम्पत्तिको अधिकारको व्यवस्था नभएसम्म यायावरी नै गर्दै थिए। जुन कुरा युरोपमा भयो त्यस्तै कुरा एसियामा भयो। इन्डोनेसियाका निवासी मलयहरू पश्चिमतिर बढ्दाबढ्दै युरोपियन तुर्कीसम्म पुगे त्यसकारण आजको विश्वमा जाति सम्मि श्रण भएको छैन भन्नु सरासर मिथ्या हुनेछ। एस्किमो र केही यहुदीहरूमा रक्त सम्मि श्रण कम भएको देखिन्छ, त्यो अर्कै कुरो हो। जब मानव जातिको यस प्रकार जाति सम्मि श्रण हुन्छ त्यस अवस्थामा मानवशास्त्रीका लागि नयाँ अध्याय पनि थपिन्छन्। यसको अर्थ यो होइन, मानव जाति बिल्कुलै नयाँ रूप लिएर खडा हुन्छ। आफ्ना पूर्वजको केही संस्कार त यसमा रहेकै हुन्छ। नेपालको सन्दर्भमा समेत विभिन्न जातीय समूहरूको एकअर्कामा व्यापक सम्मिश्रण भएको पाइन्छ। समस्त मानव जातिलाई माथि चार भागमा विभक्त गरिएको थियो। यसलाई अझै स्पष्ट गर्न पाँच भागमा बाँड्न सकिन्छ जसमाकाकेसियन, मंगोलियन, निग्रो, मलय र अमेरिकन। मंगोलियन र निग्रोको बारेमा माथि नै चर्चा गरिसकिएकोले यहाँ काकेसियन, मलय र अमेरिकनको मात्रै संक्षिप्त चर्चा गरिनेछ। काकेसियन मानव वंशमा ठूलो र महत्त्वपूर्ण परिवारमा आउँछ। आजकल काकेसियनहरू विश्वको हरेक महादेशमा पाइन्छन्। तर युरोप, पश्चिमी एसिया र उत्तरी अफ्रिका नै मुख्य विचरण भूमि हो। मलयवंशका मानव मलक्कानिकटवर्ती द्वीपसमूह, म्याडेगास्कर र न्युजिल्यान्डमा पाइन्छन्। यिनीहरूको रंग खैरो हुन्छ। अमेरिकनहरू उत्तरी र दक्षिणी अमेरिकामा पाइन्छन्। यिनीहरूको रंग रातो हुने हुँदा यस जातिलाई कोलम्बसले अमेरिकाको पत्ता लगाएपछि रेड इन्डियन नामकरण गरियो। यसप्रकार विश्वका समस्त मानवको सिंहावलोकन सँगसँगै नेपालको भूभागमा बस्ने मानव समूहको संक्षिप्त चर्चा गर्नैपर्ने हुन्छ। अत : त्यस विषयमा छोेटकरीमा चर्चा गरौं। आर्यहरू ईशार्पृ द्वितीय सहस्राब्दी अर्थात् पाषण युगको अन्त्यमा पश्चिमतिरबाट प्रवेश गरेका थिए (उही, ३४, ३५, ३६)। नेपालको मेचीदेखि महाकालीसम्मको भूभागमा अनेक उपत्यका पाइन्छन्। सुदूरपश्चिमको सुर्खेत उपत्यका, दाङ र देउखुरी उपत्यका, पोखरा उपत्यका, चितवननवलपुर उपत्यका, काठमाडौं उपत्यका, सिन्धुलीमाडी उपत्यका र अरु नदीकिनारमा अनेक उपत्यका छन्। भूगर्भवेत्ता विद्वान्हरूको भनाइअनुसार यी उपत्यकाबाट पानी निस्केर बाहिर गयो। सम्भवत : यी सबै उपत्यकाको पानी त्यसपछि नै खुल्यो होला। पानी बगेर गएपछि यहाँ जंगल भयो होला र जीवजन्तु पनि आफ्नो आहाराको खोजीमा यसतर्फ अग्रसर भएको हुनुपर्छ। त्यसपछि आदिमानव पनि आफ्नो जीवन निर्वाहका लागि यसतर्फ सिकार गर्न पस्यो होला। पहिलो मानवको यायावरीय भए पनि पछि केही स्थिर हुँदै गयो। आजभन्दा १० हजार वर्ष पहिलेसम्म मानव पुरानै पाषाणयुगको क्रममा थियो। तर ईशापूर्व सात हजारदेखि पाँच हजार वर्षतिर आएर आफ्नो जीवन नवपाषाणयुगमा पुर्यायो। यस समय मानवले कृषिकर्म अपनाउन थालिसकेको थियो। आफ्ना प्रस्तरका हतियारमा पनि यसले सुधार ल्यायो। शिवालिक र महाभारत पर्वतका बीचका भागमा यत्रतत्र नवपाषाणयुगका हतियार आज पनि पाइन्छन्। महाभारतको माथिल्लो भागमा पनि त्यस्ता हतियार नपाइने होइन। तर यी दुई पर्वतको बीचमा अधिक मात्रामा पाइएका छन्। यस क्षेत्रका नेपालीहरू आजकल यस्ता हतियारहरूलाई बज्रढुंगो भन्छन्। प्राचीन मानवको जीवनसम्बन्धी कुराको ज्ञानको अभावमा साधारण जनता यस्ता वज्रढुंगा खजुरो भएका ठाउँमा आकाशबाट खस्तछ भन्ने कुरामा विश्वास गर्छन्। वास्तवमा भन्ने हो भने यी बज्रढुंगा नेपाली जनताका पुर्खाका हतियार हुन्। १९७८ ईश्वीको मार्च १ तारिखका दिन यस्ता तीन थान बज्रढुंगा दण्डा नदीको किनार कोटटाँढीमा जनकलाल शर्मा आफैंले देखेको पुस्तकमा उल्लेख छ। नेपालको अनेक भूभागमा पहिले किराँतहरू भएको विश्वास गरिन्छ। आज किराँत नामधारी जनता नेपालको पूर्वी पहाडी भागमा बढी बसोबास गर्छन्। यसैकारण यिनीहरूको घनाबस्ती भएको केही भागलाई ओल्लो किराँत, माझ किराँत र पल्लो किराँत भन्ने नामकरण गरिएको हो। यस्ता प्राचीन निवासीलाई आजको सन्दर्भमा हेर्दा ओल्लो किराँत र माझ किराँतमा राई र पल्लो किराँतमा लिम्बूहरू देखिन आउँछन्। तर यस्ता प्राचीन निवासीमा राई, लिम्बूलाई मात्र नलिएर काश्मीरको आसपासका मोनपादेखि लिएर कम्बोडियाको खमेरसम्मको जातिलाई पनि यसमा समावेश गर्नु उचित होला। तथापि यसमा पनि उत्तरको मंगोल र दक्षिणको द्रविड आदि अनेक जातिको रक्त सम्मिश्रण भएका छन्। ईशापूर्व द्वितीय सहस्राब्दीसम्म यस भूभागमा किराँतहरूकै प्राधान्य थियो। तर यिनीहरूको जीवन त्यस समयसम्म नवपाषाणयुगभन्दा अघि बढेको थिएन। नवपाषायुगपछि धातुयुग आयो। पाषाणयुगको समाप्ति सबै ठाउँ एकै प्रकार भएन। मेसोपोटामियामा पाषाणयुगको अन्त्य ३५०० वर्ष ईशापूर्वमा भयो भने डेन्मार्कमा १६०० वर्ष ईशापूर्वमा भयो। कतैकतै त पाषाणयुगको अन्त्य धेरै पछि पनि भएको देखिन्छ। न्युजिल्यान्डमा पाषाणयुगको अन्त्य युरोपियनहरूले त्यहाँ प्रवेश गरेपछि अर्थात् ईशाको १८औं शताब्दीमा मात्र भएको प्रमाण पाइन्छ। हाम्रो प्रायद्वीपमा पाषाणयुगको अन्त्य आर्यहरूले पश्चिमतिरबाट प्रवेश गर्न थालेपछि नै क्रमश : भयो। आर्यहरूको प्रवेश ईशापूर्व द्वितीय सहस्राब्दी मानिएको छ। हुन त यसभन्दा पहिले महेन्जोदरो र हरप्पा नगर संस्कृति आएर पनि लोप भइसकेको थियो। त्यो संस्कृति उन्नत भएर पनि धेरै ठूलो भूभागमा यसले व्यापक प्रभाव पार्न सकेन (उही, ३७, ३८)। विश्वमा मानव उत्पत्तिको सम्बन्धमा विद्वान्हरूका बीचमा मतमतान्तर रहेको छ तर पछिल्लो खोजले नेपाल मानव उत्पत्तिको केन्द्र रहेको पुष्टि भएको गण्डकीका शिल्पी समुदायको मन्त्र सम्पदा नामक पुस्तकमा छ। अहिले हिमाल उत्तरतिर र समुद्र दक्षिणतिर रहेको छ। पहिला हिमाल दक्षिणतिर र समुद्र सत्तरतिर रहेको थियो। वरिष्ठ इतिहास, संस्कृतिविद् डा जगमान गुरुङका अनुसार मानव सृष्टिको पहिलो पुस्ता हिमवत्खण्डमै उत्पत्ति भएर सिन्धु मैदानसम्म पुगेका हुन्। नेपालको गण्डकी प्रदेशको हिमालय क्षेत्र मानव उत्पत्तिको मूलथलो हो। मुस्ताङ जिल्लाको दामोदरकुण्ड (४,८०० मिटर) बाट उत्पत्ति भएको कालीगण्डकी नदीमा पाइने शालिग्राम शिलामा करोडौं वर्षअघिको जीवांश (फोसिल्स) पाइएको छ। नेपालबाहेक शालिग्राम शिला विश्वमा अन्यत्र कहीँ कतै पाइँदैन। त्यसैगरी अमेरिकी विद्वान् डा जेन्स मुन्थेको नेतृत्वमा नेपालअमेरिकी संयुक्त वैज्ञानिक अभियान दलले नेपालमा सन् १९८० मा लुम्बिनी प्रदेश, रूपन्देही जिल्लाको बुटवल, तिनाउ नदीको दायाँ किनारमा आजभन्दा करिब ११ करोड वर्षअघिको भनी अनुमान गरिएको एउटा जीवको दाँतको अवशेष पाइएको छ। यो जीवको अवशेष नेपिथेकस मानवकै श्रेणीको भनी मानिएकोले यस विषयलाई पुष्टि गर्दछ (डीबी नेपाली दमु, गण्डकीका शिल्पी समुदायका मन्त्र सम्पदा, २०७८ : २५,२६)। पुरातत्त्वविद्हरूको एक टोलीले काठमाडौं उपत्यकाको बूढानीलकण्ठ क्षेत्रमा गरेको उत्खननबाट पाषण युगकालीन ढुंगे हतियार फेला पारेका थिए। त्यसको कार्वन परीक्षण गर्दा ३० हजार पुरानो रहेको प्रमाणित भएको थियो। यस तथ्यबाट काठमाडौं उपत्यकामा ३० हजार वर्षअघि मानव जातिको उपस्थिति रहेको देखाउँछ (डीबी दमाई र अन्य, नेपालका रैथाने गन्धर्व सभ्यता, २०७८ : ७०)। यी तथ्यबाट नेपाल आदिमानव उत्पत्तिको केन्द्र रहेको प्रष्ट हुन्छ। यसरी विभिन्न तथ्यबाट युरोपदेखि एसियासम्म यायावर कविला यात्रामा मानवको सुरुआती चरणदेखि सिंगो विज्ञानयुक्तसम्मका भिन्नभिन्न चरणलाई पार गर्दै धर्तीमा मानवको विकास भएको पाइन्छ। नेपालीद्वय लेखकअनुसन्धानकर्ता हुन् ।"
अद्यावधिक गरिँदै मतदाता नामावली,"गुलरिया : प्रदेशसभा तथा प्रतिनिधिसभा निर्वाचनको लागि मतदाता नामावली तयार पार्न दाबी विरोधसहित मतदाता नामावली अद्यावधिक प्रक्रिया सुरु गरिएको छ। भदौ मसान्तसम्म पूर्ण मतदाता नामावली ल्याउने गरी अद्यावधिक गर्ने काम सुरु गरिएको हो। जिल्ला निर्वाचन कार्यालय बर्दियाले अद्यावधिकका लागि सार्वजनिक गरेको तालिकाअनुसार भदौ १२ गते कार्यक्रमको सूचनासँगै मतदाता नामावली प्रकाशन गरिने जिल्ला निर्वाचन अधिकारी कृष्णबहादुर केसी कुँवरले बताए। भदौ १३ गतेदेखि १५ गतेसम्म जिल्ला निर्वाचन कार्यालयमा मतदाता नामावलीमा रहेका त्रुटि सच्याउन निवेदन दिनुपर्छ। जसअन्र्तगत नामावलीमा कसैको झुटा विवरण दिई नामावली समावेश गरेको भए विरोधमा उजुरी दिन पाइने, कुनै मतदाताको नाम एकभन्दा बढी स्थानमा समावेश भए एक मात्र कायम गर्न निवेदन दिन सकिनेछ। मतदाता नामावलीमा नाम भई मृत्यु भएका वा नागरिकता त्याग गरेका मतदाताहरूको नाम मतदाता नामावलीबाट हटाउनको लागि सूचना दिन भदौ १३१६ गतेसम्मको समयसीमा तोकिएको कुँवरले जानकारी दिए। मतदाता नामावली अद्यावधिकपश्चात् दोहोरो नामसँगसँगै त्रुटिहरू सच्चिने विश्वास निर्वाचन कार्यालयको छ। मतदाता नामावली अद्यावधिक कार्य भदौ १९ गतेसम्म सञ्चालन हुने जनाइएको छ। जिल्लामा व्यवस्थापनको लागि प्रमुख जिल्ला अधिकारीको संयोजकत्वमा जिल्ला समन्वय अधिकारी, जिल्ला प्रहरी कार्यालयका प्रमुख, सशस्त्र प्रहरी बलको प्रमुख सदस्यसहित जिल्ला निर्वाचन अधिकारी सदस्यसचिव रहेको पाँच सदस्यीय मतदाता नामावली व्यवस्थापन समिति गठन भएको छ। बर्दियामा ३ लाख १७ हजार ३ सय ६१ मतदाताहरू छन्। अद्यावधिकपश्चात् केही त्रुटिगत मतदाताको संख्या घट्ने अनुमान छ। त्यस्तै जिल्लामा १ सय ५३ मतदान स्थल र ३ सय ७१ मतदान केन्द्र रहेको निर्वाचन अधिकारी कुँवरले जानकारी दिए।"
सत्ता गठबन्धन कुनै पनि बेला भत्किन सक्छ,"काठमाडौं : विपक्षी दल एमालेले भागबन्डा नमिले सत्ता गठबन्धन कुनै पनि बेला भत्किने र नयाँ गठबन्धन बन्ने निष्कर्ष निकालेको छ। पार्टी अध्यक्ष केपी शर्मा ओलीद्वारा केन्द्रीय कमिटीमा शुक्रबार प्रस्तुत राजनीतिक प्रतिवेदनमा सैद्धान्तिक धरालतबिना बनेकाले गठबन्धन भत्किने अनुमान गरिएको छ। भागबन्डा नमिल्नासाथ भोलि कुनै पनि बेला गठबन्धन भत्किने, नयाँ गठबन्धनको प्रयास हुने र राजनीतिमा फोहोरी र विकृति अभ्यासको पुनरावृत्ति हुने स्पष्ट छ, ओलीको प्रतिवेदनमा छ। केन्द्रीय कमिटीले ९ समूह बनाएर छलफल अघि बढाइएको उक्त प्रतिवेदनमा पुँजीवाद र समाजवादका पक्षधर शक्तिबीच धुव्रीकरण हुनुपर्ने आवश्यकता औंल्याएको छ। राजनीतिक धु्रवीकरणको प्रक्रियालाई तीव्रता दिँदै अन्य पार्टीबाट सक्दो पार्टी प्रवेश गराउने नीति लिने, प्रतिवेदनमा भनिएको छ खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशलाई ठोस र मूर्त योजना बनाई कार्यान्वयन गर्ने। अध्यक्ष ओलीले मंसिर ४ मा हुन गइरहेको निर्वाचनमा पार्टीको पक्षमा जनमत ल्याउने वातावरण बनाउन पनि निर्देशन दिए। केन्द्रीय कमिटीको बैठकलाई सम्बोधन गर्ने क्रममा ओलीले एमालेको पक्षमा जनमत आउने वातावरण बनाउने जिम्मेवारी पार्टीका नेता, कार्यकर्ताहरूको काँधमा रहेको बताएका थिए। बहुमतका लागि करिब १६ प्रतिशत मत अपुग रहेको भन्दै ओलीले यसलाई वृद्धि गर्न ठोस योजना साथ अगाडि बढ्नुपर्ने प्रतिवेदनमा उल्लेख गरेका छन्। १९ पृष्ठ लामो राजनीतिक प्रतिवेदनमा ओलीले गठबन्धन सरकारलाई दलाल र पुँजीवादको संरक्षक र सेवक भनी परिभाषित गरेका छन्। गठबन्धन सरकार बनेको १३ महिनामा एकपछि अर्को संकट थपिँदै गएको एमालेको आरोप छ। गठबन्धन सरकारका असन्तुलित, अदूरदर्शी र राष्ट्रिय हित विपरीतका गतिविधिका कारण नेपाल भूराजनीतिक प्रतिस्पर्धामा तानिने जोखिम बढेर गएको छ, प्रतिवेदनमा छ, सरकारका गैरजिम्मेवार क्रियाकलापका कारण मुलुक झनै परनिर्भर गएको छ। राज्य साझेदारी कार्यक्रम (एसपीपी) सम्झौताका लागि भएको भित्री तयारी, नागरिकता विधेयक सम्बन्धमा सरकारको अनुचित हठ, जलस्रोतसँग सम्बन्धित हालै भएका कतिपय समझदारीहरू, छिमेक सम्बन्धमा उत्पन्न असन्तुलत आदिका कारण मुलुकको बाह्य सम्बन्ध नराम्रोसँग खल्बलिएको एमालेको आरोप छ। विश्व परिस्थितिमा तथा भूराजनीतिक कुनै अप्रत्याशित धक्का आउँदा त्यसको सामना गर्ने हाम्रो रिजिल्यान्सी झनै कमजोर बन्दै गएको छ, प्रतिवेदनमा छ। भारतसँग लिम्पियाधुरा, लिपुलेक र कालापानीलगायतका भूभाग फिर्ता गर्ने गरी सार्थक सीमा संवाद नगर्ने तर चीनसँग सीमाको अनावश्यक विवाद झिक्ने काम सरकारले गरिरहेको एमालेको आरोप छ। प्रधानन्यायाधीशलाई निलम्बित गर्ने मात्रै मनसायले महाअभियोग प्रस्ताव ६ महिनादेखि अल्झाएर राखिएको, संवैधानिक अंगमाथि अभयदोहन गर्न र तर्साउन खोजिएको एमालेको आरोप छ। निर्वाचन मिति घोषणापछि संसद्मा विधेयक प्रस्तुत गर्ने र जबर्जस्ती पारित गराउने काम भइरहेकोमा एमालेले असन्तुष्टि जनाएको छ। सरकार संसदीय लोकतन्त्रका आधारभूत मान्यता, मूल्य र आदर्शलाई कुल्चिन अग्रसर रहेको पुष्टि भएको छ, अध्यक्ष ओलीको राजनीतिक प्रतिवेदनमा छ। सत्य निरूपण तथा मेलमिलाप आयोग विधेयक पनि जबरजस्ती पारित गर्न खोजिएको एमालेको आरोप छ। विदेशी भूमिमा सत्ता साझेदारीसम्बन्धी छलफल चुनावपछिको सत्ता साझेदारीबारे विदेशी भूमिमा छलफल गरिएको भन्दै एमालेले असन्तुष्टि जनाएको छ। हालै गठबन्धनका एक जना नेताबाट निर्वाचनपछिको सत्ता साझेदारीका बारेमा विदेशी भूमिमा र विदेशी प्रतिनिधिहरूको रोहबरमा छलफल गरिएको छ, ओलीको राजनीतिक प्रतिवेदनमा भनिएको छ, नेपालको राष्ट्रिय स्वाभिमानलाई तेजोबध गर्ने र बाह्य शक्तिलाई आन्तरिक मामलामा हस्तक्षेप गर्न सहज तुल्याउने यस्ता विषय अत्यन्त गम्भीर छन्। सत्तापक्षको बहुमतबाट संसद्ले पारित गरेको नागरिकता विधेयक पर्याप्त नभएको भन्दै एमालेले त्यससम्बन्धी नयाँ ऐन निर्माण गर्नुपर्ने बताएको छ। संसद्मा विगतमा भएका छलफल र निष्कर्षहरूका आधारमा नागरिकता विधेयक बनाउनुपर्ने एमालेको भनाइ छ। वैवाहिक अंगीकृतका हकमा निश्चित समयको अन्तरालपछि मात्र नागरिकता पाउने र त्यस अवधिसम्म निजलाई बसोबासका लागि परिचयपत्र वितरण गर्ने र व्यवसायलगायत कामका लागि सहज तुल्याउनुपर्ने एमालेको मान्यता छ। लैंगिक समानता, आमाको आत्मसम्मान, आमाको नाममा नागरिकता पाउने संवैधानिक प्रबन्धको कार्यान्वयन, प्रादेशिक र लैंगिक पहिचानलगायत प्रश्नमा राष्ट्रपतिबाट उठाइएका गम्भीर प्रश्नमा गहन छलफल हुनुपर्छ र सहमति निर्माण गरिनुपर्छ, ओलीको प्रतिवेदनमा उल्लेख छ, कतिपय गम्भीर प्रश्नमा प्रतिनिधिसभा नियमावलीअनुसार जनताका सुझाव लिने समेत गरिनुपर्छ। अर्थतन्त्रका सूचक नकारात्मक मुलुकको अर्थतन्त्र जोखिमपूर्ण अवस्थामा पुगेको एमालेको निष्कर्ष छ। ओलीद्वारा प्रस्तुत प्रतिवेदनमा भनिएको छ, इतिहासकै पहिलोपल्ट कुल राष्ट्रिय बजेटभन्दा बढी व्यापार घाटा भएको छ। विदेशी मुद्रा सञ्चिति इतिहासकै न्यून बिन्दुमा झरेको छ। मासिक १० प्रतिशत पुँजीगत खर्च गर्ने भनेर धाक लगाइरहेको सरकारले ५७ प्रतिशत मात्रै पुँजीगत खर्च गर्न सकेको छ। मुद्रास्फीतिले दोहोरो अंक छुन लागेको, महँगीले जनजीवन आक्रान्त बनेको, रोजगारीका अवसर साँघुरिँदै गएको, भुक्तानी सन्तुलन ह्वात्तै बढेको र बैंकमा तरलता अभावले व्यवसायीहरू मर्कामा परेको एमालेको भनाइ छ। बजेट निमार्णमा बिचौलिया राखेर करका दर हेरफेर गरिएको भन्दै एमालेले आपत्ति जनाएको छ। अध्यक्ष ओलीको राजनीतिक प्रतिवेदनमा भनिएको छ, अब २०७९८० को बजेटमा निर्माणका क्रममा जसरी बिचौलिया राखेर करका दरहरू हेरफेर गरियो, यो सामान्यतया पुँजीवादीहरूले पनि आँट नगर्ने आपराधिक क्रियाकलाप हो। त्यस विषयमा गठन भएको संसदीय छानबिन समितिलाई पनि राम्रोसँग छानबिन नै गर्न नदिइएको ओलीको आरोप छ। करका दरमा गरिएको सुनियोजित हेरफेरका कारण कैयौं उद्योग बन्द हुने, स्वस्थ व्यावसायिक प्रतिस्पर्धाको पक्षमा रहेका उद्योगी व्यवसायी निरुत्साहित र पलायन हुने तथा सरकारको पक्षमा रहेका मुठ्ठीभर व्यापारिक घरानाको नियन्त्रणमा अर्थतन्त्र पुग्ने भयावह अवस्था सिर्जना हँुदै गएको एमालेको निष्कर्ष छ। एमालेले विभिन्न पार्टीबाट नेता र कार्यकर्ता प्रवेशको लहर चलाउने निष्कर्ष निकालेको छ। निर्वाचन पूर्वदेखि नै पार्टी प्रवेशको राष्ट्रव्यापी अभियान सञ्चालन गरिने ओलीको प्रतिवेदनमा उल्लेख छ। बहालवाला र पूर्वसांसद, प्रदेशसभा सदस्य, केन्द्रीय तहका नेताहरूसहित पार्टी प्रवेशको शृंखला निरन्तर चलिरहने एमालेले जनाएको छ। स्थानीय तहको निर्वाचनमा पार्टीको लोकप्र्रिय मत बढेको ओलीको प्रतिवेदनमा दाबी गरिएको छ। अघिल्लो निर्वाचनको ३३ प्रतिशतबाट बढेर ३४ प्रतिशत लोकप्रिय मत पुगेको प्रतिवेदनमा उल्लेख छ। अघिल्लो निर्वाचनको तुलनामा ६ लाख ८१ हजार २ सय ५४ र प्रतिशतमा २१८ प्रतिशतको जनमत वृद्धि भएको छ। तर स्थानीय तहका जनप्रतिनिधिको निर्वाचित संख्यामा एमाले दोस्रो भएको छ। कांग्रेसले ४० र एमालेले ३४ प्रतिशत जितेको छ। सर्वाधिक लोकप्रिय मत पाउँदा पाउँदै सिट संख्याका हिसाबले दोस्रो स्थानमा सीमित हुनुलाई एमालेले गम्भीर रूपमा लिएको छ। प्रतिवेदनमा भनिएको छ, जनताको मनमा हाम्रो पार्टीप्रति विश्वास, भरोसा यथावत् छ (अझ बढिरहेको छ) तर त्यसलाई सही ढंगले सम्मान गर्ने, कुशल व्यवस्थापन गर्ने र त्यसलाई निर्वाचन परिणाममा ढाल्ने हाम्रो क्षमतामा भने गम्भीर समस्या देखा परेका छन्।"
नेपालको पहिचान मेटाउन खोज्ने बाह्य शक्तिका मतियार देशभित्रै छन् : पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले नेपालको पहिचान मेटाउन खोज्ने बाह्य शक्तिको मतियार देशभित्रै रहेको बताएका छन्। शनिबार काठमाडौंको हाँडीगाउँमा लिच्छविकालीन सत्यनारायण मन्दिर परिसरमा रहेको पूनःनिर्मित सत्तलको उद्घाटन गर्दै पोखरेलले नेपालको पहिचान सकिए मुलुकको अस्तित्व नै समाप्त हुने चिन्ता व्यक्त गरेका हुन्। उनले तत्कालको स्वास्थ पूरा गर्न जस्तो सुकै कुकर्म गर्न पनि तयार हुनेहरुप्रति सजक हुनुपर्ने समेत बताए। पोखरेलले मुलुकको धर्म, संस्कृति र पहिचान रक्षाका लागि दलीय स्वार्थलाई त्यागेर एकजुट हुनुपर्ने जिकिर गरे। कार्यक्रममा बागमती प्रदेश सांसद नारायण सिलवालले सम्पदाको पुननिर्माण ऐतिहासिक महत्वलाई नमेट्ने गरी गर्नुपर्ने र यसमा समाज पनि सजक हुनुपर्ने धारणा राखे। काठमाडौं महानगरकी उपप्रमुख सुनिता डंगोलले महानगरको ऐतिहासिक सम्पदा संरक्षका लागि समूदायसँग हातेमालो गर्दै अघि बढ्ने बताइन्।"
प्याड लिन किशोरीको हातमा स्मार्ट कार्ड,"कालिकोट : जिल्लाको सान्नीत्रिवेणी गाँउपालिका वडा नं ६ स्थित पंचदेवल माध्यामिक विद्यालयमा अध्यायनरत छात्रा सरिता सञ्ज्याललाई विद्यालयमा पाइने निशुल्क सेनेटरी प्याड माग्न लाज लाग्थ्यो । विद्यालयमा महिला शिक्षक भए पनि उनले शिक्षकसँग प्याड चाहियो भन्न सहजै सक्दिनथिन् । विद्यालयमा पाइने सेनेटरी प्याड लिन सधै सकस हुन्थ्यो । अहिले उनको विद्यालयमा सेनेटरी प्याड भेन्टिङ्ग मेशिन छ । उनको हातमा सेनेटरी प्याड लिनका लागि स्मार्ट कार्ड छ । यो कार्डले उनलाई प्याड लिन निकै सहज भएको छ । उनी भन्छिन्, 'गाँउपालिकाले विद्यालयमा प्याड निकाल्ने सेनेटरी प्याड भेन्टिङ्ग मेशिन राखिदियो । हामीलाई कार्ड दिएको छ । चाहिएको बेलामा निकाल्न सहजै सकिन्छ ।' उनी मात्र नभइ विद्यालयमा अध्यायनरत छात्रा बिपना लुवारलाई पनि उस्तै समस्या थियो । विद्यालयमा प्याड माग्न लजाउने, गाँउमा मेडिकलहरु पनि छैनन् । बजार पनि नजिक छैन । घरमा पुराना कपडाहरु धोएर प्याडको रुपमा प्रयोग गरी महिनावारी हुँदा बिद्यालय जानुपर्ने उनले बताइन्। अहिले उनलाई पनि प्याडको समस्या छैन। विद्यालयले किशोरीहरुको पायक पर्ने ठाँउमा गाँउपालिकाबाट प्राप्त सेनेटरी प्याड भेन्टिङ्ग मेशिन राखेको छ । मेशिनबाट प्याड निकाल्ने स्मार्ट कार्ड दिएको छ । जो कोही छात्रालाई प्याड आवश्यक पर्दा उनीहरु बैकमा एटिएम हालेजस्तै त्यो स्मार्ट कार्ड हाल्छन् । प्याड निकाल्छन् । उनले भनिन्, 'जिल्लामै पहिलो पटक हाम्रो पालिकाले विद्यालयमा सेनेटरी प्याड निकाल्ने मेशिन राख्यो । हामीलाई ठुलो राहत भयो ।' उनले आफूहरुले 'नसोचौं है छोरी गलागाड हुन्, धर्तिमाता सृष्टिकै प्राण हुन्' भन्ने अभियान थालेको बताइन्। अब कुनै पनि छात्राहरु महिनावारी हुँदा विद्यालय आउनबाट नरोकिने उनले उल्लेख गरिन्। सान्नीत्रिवेणी गाँउपालिका अध्यक्ष मोहनबहादुर केसीले गाँउपालिकाबाट शिक्षा, स्वास्थय, कृषि, पर्यटन क्षेत्रलाई विशेष प्राथमिकता दिएको बताए । उनले भने, 'गाँउमा सिंहदरबार आएको अनुभुति दिलाउनका लागि हामीले नागरिकका आधारभुत आवश्यकता केन्द्रित कार्यक्रम बनाएका छौँ । हरेक विद्यालयहरुलाई हामीले छात्र, छात्रामैत्री विद्यालय बनाउने अभियानमा छौँ । सबै बालबालिकालाई विद्यालय जाऔंजाऔं भन्ने वातावरण बनाएपछि बालबालिकाहरुको सिकाइस्तरमा पनि वृद्धि हुने अपेक्षा गरेका छौँ ।'"
पद प्राप्तिका लागि मात्र राजनीति नगरौं : गुरुङ,"स्याङ्जा : नेपाली कांग्रेसका केन्द्रिय उपसभापति धनराज गुरुङ्ले पद प्राप्तिका लागि मात्र राजनीति गर्न नहुने बताएका छन्। कांग्रेस स्याङ्जाद्धारा आयोजित जनतासँग नेपाली काँग्रेसअभियान कार्यक्रममा उपसभापति गुरुङले राजनीति गर्नेले राष्ट्र र नागरिकका हितमा काम गर्न प्रतिवद्ध हुनुपर्ने बताएका हुन्। जनताका साथले मात्र मुलुकका ठूल्ठूला आन्दोलन सफल भएका हुन्, राणादेखि निरंकुश शासन व्यवस्था र गणतन्त्र ल्याउनसम्म नागरिककै महत्वपूर्ण योगदान छ। उनले भने, मुलुकको आजका आवश्यकता र नागरिक हितका पक्षमा काम गर्न प्रतिबद्धता भएमात्र राजनीति सफल हुन्छ। नागरिकका घर घरमा पुगेर नागरिकका गुनासा सुन्न समेत उनले सुझाव दिए। आउँदो निर्वाचनमा सबैले मिलेर पार्टीलाई जिताउनुपर्नै बताए। उनले सबै जनताका मन जितेर काम गर्न सुझाव दिए। नेपाली कांग्रेसले संघिय तथा प्रादेशिक निर्वाचनलाई लक्षित गरेर स्थानीय टोल टोलका नागरिकसम्म पुग्नेगरी अभियान सञ्चालन गर्ने भएको हो। पहिलो चरणको अभियान २ सातासम्म सञ्चालन हुनेछ। जिल्लाका ११ वटै स्थानीय तह र ९७ वटै वडा र टोल सम्म पुग्ने गरी सुरु गरिएको उपसभापति केदार काफ्लेले जानकारी दिए।"
एमाले केन्द्रीय कमिटीको बैठक : राजनीतिक प्रतिवेदनमाथि समूहगत सुझाव दिन सुरु,"काठमाडौं : नेकपा एमाले केन्द्रीय कमिटीको बैठक सुरु भएको छ। शुक्रबारको बैठकमा पार्टी अध्यक्ष केपी शर्मा ओलीले राजनीतिक प्रतिवेदन र उम्मेदवार चयनका लागि प्रस्तावित मापदण्डको बारेमा छलफल गर्न विभिन्न नौ समूह विभाजन गरिएको थियो। आजको बैठकमा ९ वटा समूहकातर्फबाट राजनीतिक प्रतिवेदनमाथि सुझावहरू राख्ने क्रम सुरु भएको एमाले प्रचारविभाग उपप्रमुख विष्णु रिजालले जानकारी दिए। शुक्रबार अध्यक्षको राजनीतिक प्रतिवेदनका साथै सल्लाहकार परिषद्को प्रतिवेदन, अनुशासन आयोगको प्रतिवेदन, लेखा आयोग र निर्वाचन आयोगको तर्फबाट प्रतिवेदन पेस गरिएको हो। विपक्षी दल एमालेले भागबन्डा नमिले सत्ता गठबन्धन कुनै पनि बेला भत्किनेर नयाँ गठबन्धन बन्ने निष्कर्ष निकालेको छ। अध्यक्ष ओलीद्वारा केन्द्रीय कमिटीमा शुक्रबार प्रस्तुत राजनीतिक प्रतिवेदनमा सैद्धान्तिक धरालतबिना बनेकाले गठबन्धन भत्किने अनुमान गरिएको छ। भागबन्डा नमिल्नासाथ भोलि कुनै पनि बेला गठबन्धन भत्किने, नयाँ गठबन्धनको प्रयास हुने र राजनीतिमा फोहोरी र विकृति अभ्यासको पुनरावृत्ति हुने स्पष्ट छ,ओलीको प्रतिवेदनमा छ। प्रतिवेदनमा पुँजीवाद र समाजवादका पक्षधर शक्तिबीच धुव्रीकरण हुनुपर्ने आवश्यकता औंल्याएको छ। राजनीतिक धु्रवीकरणको प्रक्रियालाई तीव्रता दिँदै अन्य पार्टीबाट सक्दो पार्टी प्रवेश गराउने नीति लिने, प्रतिवेदनमा भनिएको छ खासगरी निर्वाचन क्षेत्रको शक्ति सन्तुलनका आधारमा प्रतिस्पर्धाको अवस्था रहेको ठाउँमा जित सुनिश्चित गर्न र हामी अगाडि रहेको ठाउँमा जितलाई कायम गर्न पार्टी प्रवेशलाई ठोस र मूर्त योजना बनाई कार्यान्वयन गर्ने। बहुमतका लागि करिब १६ प्रतिशत मत अपुग रहेको भन्दै ओलीले यसलाई वृद्धि गर्न ठोस योजना साथ अगाडि बढ्नुपर्ने प्रतिवेदनमा उल्लेख गरेका छन्। १९ पृष्ठ लामो राजनीतिक प्रतिवेदनमा ओलीले गठबन्धन सरकारलाई दलाल र पुँजीवादको संरक्षक र सेवक भनी परिभाषित गरेका छन्। गठबन्धन सरकार बनेको १३ महिनामा एकपछि अर्को संकट थपिँदै गएको एमालेको आरोप छ।"
प्रधानमन्त्री देउवाले गरे बुटवलमा अन्तर्राष्ट्रिय सम्मेलन केन्द्रको उद्घाटन,"बुटवल : प्रधानमन्त्री तथा नेपाली कांग्रेसका सभापति शेरबहादुर देउवाले बुटवलमा रहेको अन्तर्राष्ट्रिय सम्मेलन केन्द्रको उद्घाटन गरेका छन्। देउवाले शनिबार दिउँसो उक्त सम्मेलन केन्द्रको उद्घाटन गरेका हुन्। रुपन्देहीको बुटवल उपमहानगरपालिका वार्ड नं १० रामनगरको बुटवल मण्डपमा निर्माण भएको अन्तर्राष्ट्रिय सम्मेलन केन्द्रको उद्घाटन गर्न उनी काठमाडौंबाट बिहान गएका थिए। १ अर्ब ३ करोडको लागतमा निर्माण भएको अन्तर्राष्ट्रिय सम्मेलन केन्द्रमा ११ सय १४ जना अटाउने सभाहल छ। त्यसैगरी ५ सय क्षमताका ६ वटा बैठक कक्ष, ५०५० र ११ सय क्षमताका दुइटा साना हल, भिआइपी, भिडिओ, अडिओ, ट्रान्सलेटर लगायतका कक्ष रहेका छन्। बुटवल मण्डपमा रहेको साढे १६ बिघा जग्गामध्ये ९ दशमलव ६ बिघा क्षेत्रफलमा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झण्डा आकारमा रहेको छ।"
जनतालाई विकास निर्माणका काममा जोड्छौं : मन्त्री चौधरी,बुटवल : शहरी विकासमन्त्री मेटमणि चौधरीले जनतालाई उपभोक्तामार्फत विकास निर्माणका काममा जोड्ने बताएका छन् । राष्ट्रिय शहरी नीति २०६४ पारित गर्ने तयारीमा रहेको बताउँदै उनले विकास निर्माणका लागि जनतालाई जोड्ने सरकारको नीति रहेको चौधरीले बताएका हुन्। बुटवल पुगेका उनले मंसिरमा हुने चुनावपछि मुलुक नयाँ कोर्षमा जाने बताए। चौधरीले मुलुकमा संविधानलाई संस्थागत विकास गर्नको लागी गठबन्धन दलहरु विजय हुनुपर्ने धारणा राखे। उनले नेकपा एमालले कानुनी राज्यको धज्जी उडाउँदै संसदीय प्रणालीमा वितृष्णा ल्याउने काम भएकाले बाध्य भएर अन्य दलसगँ गठबन्धन गर्नुपरेको स्पष्ट पारे। चौधरीले मुलुकमा गोलचक्करमा पार्ने काम भएकाले त्यसलाई चिर्न गठबन्धन आवश्यक रहेको बताए । उनले रुपन्देही क्षेत्र २ मा विष्णु पौडेलसँग नेकपा एसका नेता राजु गुरुङ प्रतिस्पर्धा गर्ने बताए।
प्रदेश १ ले नाम पाउने सम्भावना टर्यो : सभामुख भण्डारी,"विराटनगर : प्रदेश १ का सभामुख प्रदीपकुमार भण्डारीले यो सभाबाट प्रदेशले नाम पाउने सम्भावना टरेको बताएका छन्। मुलुकका ७ मध्ये ६ प्रदेशले नाम पाएको निक्कै भइसक्दा अझैसम्म प्रदेश १ नामविहीन छ। त्यहाँमाथि सभामुख भण्डारीले यो सभाले प्रदेशको नाम दिने सम्भावना नरहेको प्रष्ट पारेका हुन्। 'प्रदेशको राजधानी तोकिसकिएको छ। राजधानीभन्दा नामको विषय सजिलो थियो,' उनले भने, 'तर यो विषय जटिल बनेर जाँदा प्रदेशले अहिलेसम्म नाम पाउन सकेन। यो सभाबाटै प्रदेशको नामकरणको सम्भावना टर्यो।' राजधानी टुंगो लगाएपछि दलहरूबीच प्रदेशको नाम पनि सहमतिकै आधारमा टुंग्याउने समझदारी भएको स्मरण उनले गरेका छन्। 'राजधानी सबैको सहमतिमा टुंगियो। तर नामको टुंगो लागेन,' भण्डारीले भने, 'नाममा बहुमत पुर्याउन प्रदेशसभामा रहेका ६० जना सांसद आवश्यक पर्छ। दलहरूले सहमतिका लागि प्रयास गरेको भए पनि त्यसले सार्थकता पाउन सकेन।' दलहरूले गरेको आन्तरिक एवं सर्वदलीय छलफलबाट निकास निस्कन नसक्दा प्रदेश तत्कालका लागि नामविहीन बनेको उनको भनाइ छ। दलहरू आफ्नो अडानमा कायम रहँदा यो अवस्था आएको संकेत उनले गरे। 'प्रदेशसभा बैठक अर्को सूचना जारी नभएसम्मका लागि स्थगित गरिएको छ। अब एकदुईवटा मात्रै बैठक बसेर यसै साताभित्र प्रदेशसभाको अन्त्य गर्ने तयारी हुँदैछ,' सभामुख भण्डारीले भने, 'त्यही भएकाले नामको विषय टरेको छ। प्रदेशसभाको यो अधिवेशनबाट कुनै सम्भावना छैन।' विराटनगरमा शनिबार कोशराज रेग्मी स्मृति पत्रकारिता पुरस्कार २०७८ तथा खिलेश्वरी स्मृति पत्रकारिता पुरस्कार २०७९ वितरण समारोहलाई सम्बोधन गर्दै भण्डारीले ५ वर्षको अवधिमा प्रदेशसभाबाट ६१ वटा विधेयक पास भएको जानकारी दिए। २ वटा संशोधनको चरणमा रहेको र बाँकी २ विधेयक आफ्नै कार्यकालमा ल्याउने प्रयास भइरहेको उनको भनाइ छ। सञ्चार सम्बन्धी विधेयक अझै समितिमा छलफलमै रहेकाले पास हुने सम्भावना कम रहेको पनि भण्डारीले बताए। उनले मुलुकमा संविधान र संघीयता पत्रकारिताको योगदानबाट आएको पनि बताए। 'नयाँ संरचनाको स्थायित्वका लागि परिवर्तनको उपलब्धि प्राप्तिको विषय मुख्य कुरा हो,' सभामुख भण्डारी भन्छन्, 'यसमा पत्रकारिता क्षेत्रको मुख्य भूमिका रहन्छ।' नेपाल पत्रकार महासंघका अध्यक्ष विपुल पोखरेलले पत्रकारिताको विकासका लागि राज्यबाट लगानी नभएको बताए। 'नागरिक समाजले पत्रकारिताको भूमिकालाई सम्मान गरेको भएपनि राज्यको तर्फबाट हुन सकेन,' उनले भने, 'अहिले पनि मिडिया र संचार क्षेत्रको लागि बन्ने कानुनमा पत्रकार झस्कनुपर्ने अवस्था छ।' निर्वाचनको मुखमा गरिने पत्रकारिता निक्कै चुनौतिपूर्ण हुने भन्दै पोखरेलले निष्पक्ष, तथ्य र तथ्यांकका आधारमा चुनावी पत्रकारिता गर्नुपर्नेमा जोड दिए। निष्ठुरी र खतिवडा पुरस्कृतनेपाल पत्रकार महासंघका पूर्वअध्यक्ष विष्णु निष्ठुरी र संचार क्लब उर्लाबारीका संस्थापक अध्यक्ष दुर्गाप्रसाद खतिवडा शनिबार विराटनगरमा पुरस्कृत भएका छन्। कोशराज रेग्मी स्मृति राष्ट्रिय पत्रकारिता पुरस्कार २०७८ बाट निष्ठुरी पुरस्कृत भएका हुन्। नेपाल पत्रकार महासंघ मोरङद्वारा प्रदान गरिँदै आएको नगद २५ हजार राशिको पुरस्कार प्रदेश १ का सभामुख भण्डारीले निष्ठुरीलाई प्रदान गरे । त्यस्तै खिलेश्वरी स्मृति पत्रकारिता पुरस्कार २०७९ बाट खतिवडा पुरस्कृत भएका हुन्। यो पुरस्कारको राशि ११ हजार रूपैयाँ छ।"
समानुपातिक सांसदलाई कांग्रेसले नदोहोर्याउने,"काठमाडौं : समानुपातिकबाट प्रतिनिधिसभा सांसद र प्रदेशसभा सदस्य बनेकाहरूलाई कांग्रेसले पुनः समानुपातिकमा नदोहोर्याउने नीति लिएको छ। महामन्त्री गगन थापाले समानुपातिकबाट २०७४ मा निर्वाचित व्यक्तिलाई पुनः समानुपातिकतर्फ नै उम्मेदवारमा सिफारिस नगर्न पार्टीका तल्ला निकायहरूलाई परिपत्र गरेका छन्। २०७४ सालको निर्वाचनमा प्रतिनिधिसभा सदस्य र प्रदेशसभा सदस्य पदमा समानुपातिकतर्फबाट निर्वाचित भएको व्यक्तिको नाम पार्टी विधानको धारा ३३ (२) बमोजिम आगामी मंसिर ४ गते हुने निर्वाचनको समानुपातिकतर्फको उम्मेदवारका लागि सिफारिस नगर्ने, थापाद्वारा जारी परिपत्रमा भनिएको छ। कांग्रेसको विधानमा एकपटक समानुपातिकबाट निर्वाचित भएको व्यक्ति लगत्तैको निर्वाचनमा समानुपातिकबाट पुनः उम्मेदवार हुन नपाउने व्यवस्था छ। पार्टी विधानको धारा ३३ (२) मा भनिएको छ प्रतिनिधिसभा र प्रदेशसभा सदस्यमा पार्टीको तर्फबाट समानुपातिक आधारमा निर्वाचित व्यक्ति तत्काल त्यसपछिको प्रतिनिधिसभा र प्रदेशसभामा पार्टीको तर्फबाट समानुपातिक आधारमा पुनः उम्मेदवार हुन पाउने छैन। महामन्त्री थापाले पार्टी विधानअनुसार नै मातहतका कमिटीहरूलाई परिपत्र गरिएको बताएका छन्। कांग्रेसले भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेको छ। त्यसरी उम्मेदवारका आकांक्षीहरूले पार्टीको निर्णय मान्ने प्रतिबद्धता पनि जनाउनुपर्ने सर्त राखिएको छ। उम्मेदवारको नाम सिफारिस गरी पठाउने प्रत्येक तहले सिफारिसमा परेका व्यक्तिबाट पार्टीका उम्मेदवार र पार्टीले समर्थन गरेका उम्मेदवारलाई विजयी बनाउन सम्पूर्ण रूपमा सक्रिय रहने प्रणसहितको प्रतिबद्धतापत्रमा हस्ताक्षर गराई पठाउनुपर्नेछ, परिपत्रमा उल्लेख छ। भदौ २० भित्र समानुपातिकतर्फका उम्मेदवारको नाम केन्द्रमा सिफारिस गर्ने समयसीमा पनि तोकेका छौं। समानुपातिकबाट आएकाहरूलाई पुनः नदोहोर्याउने नीति तय गरेका छौं।गगन थापा, महामन्त्री, कांग्रेस अहिले उम्मेदवारमा सिफारिस भए पनि पछि गठबन्धन हुँदा अरू दलको भागमा परेका स्थानमा पार्टीको उम्मेदवारी कायम नहुने जानकारी परिपत्रमार्फत कांग्रेसले आकांक्षीहरूलाई गराएको छ। उम्मेदवार सिफारिस गर्दा कम्तीमा एक महिलासहित बढीमा दुईजनाको नाम प्रतिनिधिसभाको समानुपातिक उम्मेदवारका लागि भदौ १६ गतेभित्र जिल्ला कार्य समितिमा सिफारिस गर्नुपर्ने परिपत्रमा उल्लेख छ। सिफारिस गर्ने बैठकमा सहमति हुन नसकेमा बहुमतबाट निर्णय गर्न सकिने परिपत्रमा उल्लेख छ। तर एकभन्दा बढी प्रतिनिधिसभा निर्वाचन क्षेत्र भएको जिल्लाको हकमा भदौ १८ गतेसम्म समय तोकिएको छ। एकमात्र निर्वाचन क्षेत्र भएको जिल्लाको हकमा पनि पनि भदौ १८ भित्र उम्मेदवारको नाम कार्य समितिमा पठाउन भनिएको छ। प्रदेश कार्यसमितिले भदौ २० गतेभित्र आफ्नो रायसमेत समावेश गरी केन्द्रमा पठाउनुपर्ने परिपत्रमा उल्लेख छ।"
"कचनकवल नागरिकता काण्ड, फरार अभियुक्त साढे दुई वर्षपछि पक्राउ","झापा : भारतीय नागरिकलाई वंशजका आधारमा नेपाली नागरिकता दिएका एक फरार अभियुक्त दुई वर्ष सात महिनापछि पक्राउ परेका छन्। पक्राउ पर्नेमा कचनकवल गाउँपालिका २ बस्ने ५८ वर्षीय बमबहादुर गुरुङ रहेका प्रहरी कार्यालय झापाका डीएसपी वसन्त पाठकले जानकारी दिए। झापा जिल्ला अदालत भद्रपुरले २०७६ फागुन ११ गते गरेको फैसलाबमोजिम झुट्टा विवरण पेस गरी विदेशी नागरिकले नेपाली नागरिकता लिन उद्योग गरेको मुद्दामा उनलाई ६ महिना कैद सजाय तोकिएको थियो। सोही दिनदेखि फरार रहेका गुरुङलाई प्रहरी कार्यालय झापाबाट खटिएको प्रहरी टोलीले शुक्रबार बिर्तामोडबाट पक्राउ गरेको हो। उनलाई कैद भुक्तानका लागि झापा कारागार भद्रपुर पठाइसकेको डीएसपी पाठकले जानकारी दिए। यस्तो थियो घटना गृह मन्त्रालयले जन्मसिद्धका छोराछोरीलाई वंशजका आधारमा नागरिकता दिने परिपत्र जारी गरेसँगै बमबहादुर र उनका श्रीमती चन्द्रकला गुरुङले आफ्नो जेठो छोरा भन्दै भारतीय नागरिक ३५ वर्षीय भूपाल गुरुङलाई नागरिकता दिलाउन जिल्ला प्रशासन कार्यालय झापामा गएका थिए। २०७६ वैशाख ८ गते कचनकवल २ नम्बर वडा कार्यालयबाट सम्पूर्ण कागजात तयार गरी उनी कार्यालय पुगेका थिए। नागरिकता बनाउन गएका भूपालमाथि शङ्का लागेर प्रशासन कार्यालय झापाका तत्कालीन अधिकृत गौरव ढुङ्गेलले सोधपुछ गर्दा स्थायी ठेगाना भारत भएको बताउँदै भारतीय मतदाता परिचयपत्र समेत देखाएका थिए। भारतीय परिचयपत्र देखाए लगतै प्रशासन कार्यालयमा खटिएका प्रहरी टोलीले भूपालसहित बमबहादुरलाई २०७६ वैशाख १० गते नियन्त्रण लिएर प्रहरी कार्यालय झापामा पठाएका थिए। भूपालको स्थानीय ठेगाना भारत असम राज्यको मणिपुर कानकोपी भनेर खुल्यो। भारतीय मतदाता परिचयपत्रमा उनको बुबाको नाम चन्द्रबहादुर गुरुङ उल्लेख थियो। त्यसपछि प्रहरी कार्यालय झापाको टोली किर्ते नागरिकता घटनाको विस्तृत अनुसन्धानमा जुट्यो। किर्ते नागरिकता बनाउने कार्यमा संलग्न देखिएको भन्दै अदालतले वडा अध्यक्षसहित ९ जनाको नाममा पक्राउ पुर्जी जारी गर्यो। कचनकवल२ का तत्कालीन वडा अध्यक्ष मेखबहादुर भट्टराई, तत्कालीन वडा सदस्य धनबहादुर गुरुङ, वडा कार्यालयका तत्कालीन वडा सचिव हरिप्रसाद गौतम, कर्मचारी खगेन्द्रप्रसाद खतिवडा, कचनकवल २ बस्ने कविता गुरुङ, सोही ठाउँका गंगाप्रसाद भट्टराई, तुलसीराम गुरुङ, प्रेमप्रसाद तिम्सिना, शिवकुमार दाहालको नाममा पक्राउ पुर्जी जारी भयो। पक्राउ पुर्जी जारी भए पनि झापा प्रहरीले राजनीतिक दबाबका कारण कसैलाई पक्राउ गर्न चाहेन। लामो समयपछि उनीहरू आफैं अदालतमा उपस्थिति भए। पक्राउ परेका भूपाल र बमबहादुरलाई प्रहरी कार्यालय झापाले जेठ ३ गते अदालतमा लगेर मुद्दा दर्ता गराएका थिए। जेठ ३ गते अदालतले दुवै जनाको बयान मात्र लिइयो। जेठ ५ गते आइतबार न्यायाधीश सन्तोषप्रसाद पराजुलीको एकल इजलासले थुनछेकको आदेश सुनाउँदै भारतीय नागरिक भूपाललाई पुर्पक्षका लागि कारागार चलान गरेका थिए। बमबहादुरलाई ३० हजार धरौटी तिराएर तारिखमा रिहा गरिएको थियो। अन्य ९ जनालाई पनि अदालतले ४० देखि ५० हजारसम्म धरौटी लिएर तत्काल रिहा गरेका थिए। अदालतको २०७६ फागुन ११ गतेको फैसला अनुसार भारतीय नागरिक भूपाललाई एक वर्ष कैद, प्रतिवादीहरू बमबहादुर ६ महिना कैद, धनबहादुर गुरुङलाई ३ महिना कैद सजाय सुनाएका थिए। तत्कालीन वडा अध्यक्ष मेखबहादुर भट्टराई, वडा सचिव हरिप्रसाद गौतम, कर्मचारी खगेन्द्रप्रसाद खतिवडा , कविता गुरुङ, प्रेमप्रसाद तिम्सिना, गंगाप्रसाद भट्टराई, शिवकुमार दाहाल र तुलसीराम गुरुङलाई जनही १५१५ हजार जरिवाना तिर्नुपर्ने फैसला सुनाइएको थियो। जिल्ला अदालतको फैसला चित्त नबुझेपछि केही व्यक्तिहरू उच्च अदालत विराटनगर, इलाम इजलास पुनरावेदन गर्न धाइरहेका छन्।"
बाढीले बाटो बन्द भएपछि गाउँमै एसईई ग्रेड वृद्धि परीक्षा,"कपिलवस्तु : खोलामा आएको बाढीका कारण बाटो बन्द भएपछि गाउँमै एसईई ग्रेड वृद्धि परीक्षा सञ्चालन गरिएको छ। जिल्लाको वाणगंगा नगरपालिका८ स्थित शुद्धोधन जनजीवन माविका विद्यार्थीका लागि जनता माविमा परीक्षा केन्द्र तोकिएको थियो। नगरपालिकास्थित मोतीपुर स्थित कोइली खोलामा बाढी आएको थियो। जसका कारण बाटो अवरुद्ध भयो। विद्यार्थीहरू परीक्षा केन्द्रमा जान नसक्ने अवस्था भएपछि गाउँमै अस्थायी परीक्षा केन्द्र स्थापना गरी परीक्षा सञ्चालन गरिएको हो। विद्यार्थीको भविष्यलाई ख्याल राख्दै जिल्ला परीक्षा समन्वय समितिसँग समन्वय गरी कपिलधाम संस्कृत विद्याश्रममा परीक्षा सञ्चालन गरिएको नगरपालिकाका शिक्षा शाखा प्रमुख खिम बहादुर जिसीले बताए। सशस्त्र प्रहरी बल २८ नम्बर गणको विपद् व्यवस्थापन टोलीको सहयोगमा खोला पारीको वैकल्पिक परीक्षा केन्द्रमा प्रश्नपत्र, उत्तर पुस्तिका, परीक्षामा खटिएका केन्द्राध्यक्ष तथा निरीक्षकहरूलाई पुर्याइएको थियो। ३४ जना विद्यार्थीलाई तारेर ल्याउन भन्दा परीक्षा सामग्री, केन्द्राध्यक्ष तथा निरीक्षकलाई खोला पारी लैजान सजिलो भएका कारण गाउँमै परीक्षा सञ्चालन गरिएको हो। कोइली खोलामा पुल नहुँदा सो खोलामा आएको बाढीले पछिल्लो ३ वर्षमा ११ जनाको ज्यान लिई सकेको छ।"
त्रिवि कार्यकारी बैठकबाट नियन्त्रणमा लिएको कागजात शिक्षा मन्त्रीलाई बुझाइयो,"काठमाडौं : नेपाल विद्यार्थी संघले त्रिभुवन विश्वविद्यालय कार्यकारी परिषद्बाट नियन्त्रणमा लिएका कागजात शिक्षा विज्ञान तथा प्रविधि मन्त्री देवेन्द्र पौडेललाई बुझाएको छ। नेविसंघले शुक्रबार साँझ शिक्षा मन्त्री पौडेललाई नियन्त्रणमा लिएको कागजात बुझाएको हो। इकाई सचिव योगेन्द्र रावलले शुक्रबार होटल यल्लो पेगोडामा बसिरहेको परिषद्को बैठकबाट नियन्त्रणमा लिएको कागजात शिक्षा मन्त्रीलाई बुझाइएको बताए। सो क्रममा शिक्षा मन्त्रीले पौडेलले विश्वविद्यालयमा देखिएको विकृतिबारे आफू संवेदनशील रहेको र आवश्यक कारबाही प्रक्रिया अघि बढाउने बताए। त्रिवि पदाधिकारी शिक्षक तथा कर्मचारीको नयाँ तलबमान निर्धारण, नेपाल कमर्श क्याम्पस मीनभवन पुँजीगत शीर्षक बजेट विनियोजन, विज्ञान तथा प्रविधि अध्ययन संस्थान डीनको कार्यालय प्रभावकारी कार्य सम्पादन, इबैंकिङलगायत सात एजेन्डामाथि छलफल गर्न त्रिवि कार्यकारी परिषद्को बैठक बसेको थियो ।"
भूकम्पले क्षति भएको विद्यालय भवन निर्माण,नुवाकोट : भूकम्पले पुरानो भवन जोखिमपूर्ण भएपछि नुवाकोटको ढिकुरेस्थित एक विद्यालयमा पक्की भवन निर्माण गरिएको छ। यसबाट शिक्षक तथा विद्यार्थीमा अध्ययन अध्यापनमा सुविधा पुगेको छ। लिखु गाउँपालिका१ ढिकुरेफाँटमा रहेको नारायणदेवी माद्यामिक विद्यालयमा भारतको सहयोगमा भूकम्प प्रतिरोधी पक्की भवन निर्माण गरिएको हो। भारतीय दुतावासको आर्थिक तथा प्राविधिक सहयोगमा निर्मित सो भवनको नाम नेपाल भारत मैत्री भवन राखिएको छ। कूल चार करोड ४५ लाख रुपैयाँको लागतमा निर्मित सो विद्यालयमा २० कोठा रहेका छन्। भवनको ५० मिटर टाढा पक्की शौचालयसमेत निर्माण गरिएको छ। भवन शनिबार लिखु गाउँपालिकाका अध्यक्ष ध्रुव श्रेष्ठले उद्घाटन गरे। विद्यालयलाई भवन हस्तान्तरण गर्दै प्रमुख अतिथि श्रेष्ठले अबका विद्यार्थीहरूलाई सिपयुक्त र जीवनोपयोगी शिक्षा आवश्यक रहेको र त्यसका लागि पालिका क्रियाशील रहेको बताए। विद्यालयमा हाल पाँच सय विद्यार्थी अध्ययनरत रहेका प्रधानाध्यापक हरिप्रसाद लामिछानेले जानकारी दिए। उनका अनुसार कूल विद्यार्थीमध्ये ६० प्रतिशत आदिवासी जनजाति र १० प्रतिशत दलित समुदायका विद्यार्थी छन्।
लाइसेन्स वितरण प्रणाली नै सबैभन्दा बढी बदनाम भयो : मुख्यमन्त्री भट्ट,"डोटी : सुदूरपश्चिम प्रदेशका मुख्यमन्त्री त्रिलोचन भट्टले नेपालमा यातायात कार्यालयबाट सवारी चालक अनुमति पत्र दिने व्यवस्था सबैभन्दा बदनाम भएको बताएका छन्। डोटीको राजपुरबाट सञ्चालनमा आएको सवारी चालक अनुमति पत्रको प्रयोगात्मक परीक्षा सञ्चालनस्थलको उद्घाटन गर्दै मुख्यमन्त्री भट्टले सो कुरा बताएका हुन्। 'अहिलेसम्म लाइसेन्स दिने कार्य बदनामित हुँदै आएको छ', मुख्यमन्त्री भट्टले भने, 'आगामी दिनहरूमा यो कार्यलाई स्वच्छ र मर्यादित बनाउन सबैको भूमिका रहन्छ। सवारी चालक अनुमति पत्र दिँदा निश्पक्ष भएर काम अगाडि बढाउनु होला।' यो पाँच वर्षमा प्रदेश सरकारको गौरवको योजनाभित्र राखेर ट्राइल स्पोट निर्माण बढाएको मुख्यमन्त्री भट्टले बताए। अबदेखि डोटीबाटै लाइसेन्स पाउन सकिने भएको छ। सुदूरपश्चिम प्रदेशका पहाडी जिल्लाका नागरिकलाई यो भन्दा पहिला लाइसेन्स लिन तराईका जिल्ला कैलाली र कञ्चनपुर जानुपर्ने बाध्यता थियो। डोटीसँगै डडेल्धुरामा पनि आज नै प्रयोगात्मक परीक्षा (ट्रायल) सेन्टरको उद्घाटन भएको छ। पहाडी दुई जिल्लामा प्रयोगात्मक ट्रायल सेन्टरको उद्घाटन भएपछि पहाडका ७ जिल्लाका नागरिक लाभान्वित हुने भएका छन्। ट्रायल सेन्टरको उद्घाटन पछि लाइसेन्सको लिखित परीक्षा दिएकाहरूले आज नै प्रयोगात्मक परीक्षा (ट्रायल) गरेका छन्। ट्रायल सेन्टरको उद्घाटनपश्चात् सबैभन्दा पहिला राजेश ठगुन्नाले ट्रायल पास गरेका छन्। ट्रायल पास भएकाहरूलाई आजै सवारी अनुमति पत्र लाइसेन्स दिइएको छ। डोटीमा २०७२ असार ३ गते नेपाल सरकार भौतिक पूर्वाधार तथा यातायात मन्त्रालय यातायात व्यवस्था विभाग रहने गरी यातायात व्यवस्था सेवा कार्यालयको रुपमा स्थापना भएको थियो। सुदूरपश्चिम प्रदेश सरकारको २०७८ चैत १६ गते बसेको मन्त्रिपरिषद्ले सेवा कार्यालयलाई स्तरवृद्धि गर्ने निर्णय गरेको र चैत २२ गतेबाट यातायात व्यवस्था कार्यालयमा रूपान्तरण भएको थियो। यातायात व्यवस्था कार्यालय डोटीको कार्यक्षेत्र डोटी, अछाम र बाजुरा जिल्ला हुन्। कार्यालयबाट दुई तथा चार पाङ्ग्रे सवारी साधनको कर सङ्कलन, हाललाई दुई पाङ्ग्रे सवारी साधनको दर्ता तथा नामसारी, सवारी दर्ता प्रमाण पत्र नवीकरण, सार्वजनिक सवारी साधनहरूको प्राविधिक जाँचपास गरिने कार्यालय प्रमुख पूर्ण बहादुर शाहले बताए। त्यस्तै नयाँ रुट परमिट जारी एवम् नवीकरण गर्ने, यातायात सेवाको नाम पञ्जीकरण गर्ने, सवारी चालक अनुमति पत्र जारी गर्ने र अस्थायी रुट इजाजत दिने कार्यहरू कार्यालयबाट हुने कार्यालय प्रमुख शाहले बताए।"
रगतको अभाव हुन नदिन रक्तदान,"धनगढ : रगतको चरम अभाव हुने धनगढीमा बैतडी समाज कैलालीले रक्तदान कार्यक्रमको आयोजना गरेको छ। आफ्नो वार्षिक कार्यक्रमअनुसार गरिएको रक्तदान कार्यक्रममा ८५ जनाले रक्तदान गरेका छन। समाजका अध्यक्ष मायाप्रकाश भट्टले ८५ जनाले रक्तदान गरेको जानकारी दिए। समाजले हरेक वर्षमा दुई पटक रक्तदान र स्वास्थ्य शिविरको आयोजना गर्दै आएको छ। समाजले शनिबार धनगढी उपमहानगरपालिकाको वडा नम्बर ४ मा रहेको पदमा नर्सिङ कलेजको प्रांगणमा रक्तदान कार्यक्रमको गरेको थियो। रक्तदान कार्यक्रमको धनगढी उपमहानरपालिकामा नगर प्रमुख गोपाल हमाल र समाजका अध्यक्ष मायाप्रकाश भट्टले संयुक्त रूपमा सुभारम्भ गरेका थिए। समाजले यसपाली सोही स्थानमा निःशुल्क स्वास्थ्य शिविर, आँखा जाँच शिविर र दन्तसेवा शिविर पनि गरेका छ। धनगढी नेत्रालयको सहयोगमा गरिएको आँखा जाँच शिविरमा ३१८ जनाले सेवा लिएका छन। उनीहरुलाई निःशुल्क चस्मा र औषधी वितरण गरिएको थियो। सारथी अस्पताल प्रालीको सहयोगमा गरिएको शिविरमा १५५ जनाले सेवा लिएका छन। त्यसमा फिजिसियन चिकित्सकद्वारा चेकजाँच, ब्लडसुगर जाँच र एक महिनासम्मका लागि औषधि निःशुल्क प्रदान गरिएको थियो। यस्तै समृद्धी डेन्टलको प्रायोजनमा चिकित्सकद्वय डाक्टर सन्तोष पाण्डे र डाक्टर बिमल थापाले दन्त सेवा दिएका थिए। त्यसमा ७७ जनाले दाँतको सेवा लिएका समाजका अध्यक्ष मायाप्रकाश भट्टले बताए। समाजले यसअघि बैतडी जिल्लाको पाटनमा बृहत् निःशुल्क स्वास्थ्य शिविर पनि गरिसकेको छ।"
नेपाल र भारतबीच सांस्कृतिक विनिमेय,"सङ्खुवासभा : सङ्खुवासभाको खाँदबारीमा भारतको आसाम र नेपाल बीच साहित्य चर्चा तथा सांस्कृतिक विनिमेय भएको छ। शनिबार मकालु साहित्य समाज सङ्खुवासभाले आयोजना गरेको कार्यक्रममा आसामको कार्बी कुर्फो आमाईका सदस्यहरूको उपस्थिति रहेको थियो। आसामका कार्बी सुमुदायका कार्बी कुर्फो आमाईका ४३ जना साहित्यकार, कलाकार, सस्कृतिकर्मी र पत्रकारहरू उपस्थित भएका थिए। कार्यक्रममा दुवै देशका स्थानीय उत्पादन आदनप्रदान गरिएको समाजका अध्यक्ष ताराबहादुर बुढाथोकीले बताए। सङ्खुवासभामा उत्पादित अल्लोबाट तयार पारिको विभिन्न सामग्री, करुवा, राडीपाखी, माटोको भाडा, खुकुरी लगायतका सामग्री कार्बी समुदायहरूलाई हस्तान्तरण गरिएको छ। कार्बी समुदायले पनि स्थानीय उत्पादनहरू सांस्कृतिक कपडाहरू लगायतका सामग्रीहरू हस्तान्तरण गरेका छन्। सङ्खुवासभा कुलुङ, नेवार, तामाङ, कुमाल, याख्या, गुरुङ लगायतका जातीहरूले आफ्नो संस्कृति झल्कने कपडाहरू तथा मायाको चिनो प्रदान गरेका हुन्। यस कार्यक्रममा स्थानीय उत्पादनको बजारीकरणमा समेत टेवा पुर्याउने मकालु साहित्य समाजका अध्यक्ष बुढाथोकीले बताए। कार्यक्रममा नेपाली र आसामी साहित्यको बारेमा समेत चर्चा गरिएको गरिएको थियो। कार्यक्रमा कार्बी समुदाय र नेपालीहरूको आआफ्नो संस्कृति प्रस्तुत गरेका थिए। यसलाई नेपाल भारत सद्भावना भ्रमणको रूपमा लिइएको छ। कार्बी कुर्फो आमाईका महासचिव बलेश्वर हान्सेले नेपालीलाई आसाम भ्रमणको निम्तो समेत दिएका छन्। कार्यक्रमले नेपाल भारत सम्बन्ध थप विस्तार भएको महासचिव हान्सेले बताए। कार्यक्रममा सहभागी अधिकांश कार्बीहरू नेपाली मूलका थिए।"
'विकासका लागि गैरआवासीयको भूमिका महत्वपूर्ण',"बैंकक (थाइल्याण्ड) : श्रम, रोजगार तथा सामाजिक सुरक्षा मन्त्री शेरबहादुर कुँवरले सबै एक ठाउँमा उभिएर मेलमिलापको नीति लिए देश सम्वृद्ध बन्ने बताएका छन्। गैरआवासीय नेपाली संघ (एनआरएनए) को नवौं एसिया क्षेत्रीय प्यासिफिक सम्मेलनमा बोल्दै श्रममन्त्री कुँवरले सबै एकजुट भएमा हामी सम्पन्न र सुखी हुने र देश संमृद्ध बन्ने बताए। 'हामी जहाँ भएपनि विविधितामा एकताबद्ध भएका छौं' उनले भने,देशको समुन्नती र विकासका लागि गैरआवासीयको भूमिका महत्वपूर्ण छ।' गैरआवासीय नेपालीको संविधानमा उल्लेख गरेको आर्थिक, सांस्कृतिक अधिकार कार्यान्वयन गर्न नागरिकता ऐन ल्याइएको बताए। नेपाल चिनाउने पुर्खालाई पहिचान दिलाउनुपर्ने उनले बताए। गैरआवासीय नेपालीले उठाएका माग छलफल गरी टुंगोमा पुग्न सकिने बताए। वैदेशिक राजगारीलाई व्यवस्थित, मर्यादित बनाउन लागिएको मन्त्री कुँवरले बताए। 'तीन वर्षमा ५० लाख बढी नेपाली बाहिरिएका छन्। रेमिट्यान्स पनि आएको छ, तर पुँजी कति बाहिरिएको छ, लेखाजोखा छैन', उनले भने। नेपालमै विद्यार्थी भिषा दिने, श्रम बजारलाई व्यवस्थित गर्न तर्फ लाग्ने बताए। ईंटाभट्टा, स्टिल उद्योग, गलैंचा, सुन चाँदीलगायतका क्षेत्रमा नेपाली श्रमिक नभएकाले स्वदेशमै पर्याप्त रोजगारी सिर्जना गर्न सकिने कुँवर बताउँछन्। श्रम गर्ने मानिसलाई जातमा परिर्वतन गरेर पानी नचल्ने बनाइएको उनले बताए। वैदेशिक रोजगारीबाट फर्केकालाई स्वदेशमै स्थानीय स्तरमै रोजगारी दिने बताए। सीप सिकेकालाई रोजगारी, पुँजीलाई उद्यमशीलता बढाउने, गैरसरकारीमार्फत रोजगारी र उद्यमशीलतामा जोड्ने नीति ल्याइएको उनले बताए। विदेशबाट फर्केकालाई फलदायी, प्रभावकारी र व्यवसायिक बनाउन उक्त सहज हुने उनले बताए। शिक्षासँग, सीप, सीपसँग श्रम र श्रमलाई उद्यमशीलतासँग जोडेर रुपान्तरण गनुपर्ने उनले बताए। श्रमबजारमा आएका बेथितीलाई रोक्न सरकार गम्भीर भएको उनको भनाइ छ। श्रम कुटनीति प्रभावकारी बनाउन लागिएको उनले बताए। घरले श्रमिकलाई सुरक्षित तबरले पठाउन गृहकार्य भइरहेको उनले बताए। 'गन्तव्य देशले इनोसेसन लिए घरेलु श्रमिक पठाउन सकिन्छ' उनले भने। श्रमिकको परिचालनबिना उद्योगले गति लिन नसक्ने उनले बताए। 'श्रमिक र उद्योगको तालमेल मिले अर्थतन्त्र चलायमान हुनेछ'उनले भने। सामाजिक सुरक्षा कोषको रकम परिचालन गरी उत्पादनतर्फ केन्द्रित गर्न लागिएको मन्त्री कुँवरले बताए। उद्यमशीलताको काम कोषबाटै सञ्चालन हुने उनले बताए। कोषमा वैदेशिक रोजगारीलाई समेट्न गैरआवासीय नेपालीसँग सहकार्य गरिएको उनले बताए। अदक्ष श्रमिक बढी जाने भएकाले सीपयुक्त बनाउन लागिएको उनले बताए। 'स्वदेशमै रोजगारी प्रदान गर्न र दक्ष श्रमिक उत्पादन गर्न सरकारको ध्यान गएको छ' उनले भने। सांसद डा सूर्य पाठकले सम्वृद्ध नेपाल निर्माण गर्न गैरआवासीय नेपाली संघको भूमिका महत्वपूर्ण हुने बताए। राष्ट्रिय अर्थतन्त्र संकटको घडीमा पुगेको बताए। 'निर्यात बढेन, आयात ह्वात्तै बढ्यो' उनले भने, 'अब उत्पादनमा जोडिनुको विकल्प छैन।' ७ वर्षसम्म गैरआवासीय नेपालीले नागरिकता पाउन नसके पनि अब छिट्टै पाउने उनले बताए। राष्ट्रिय स्वानिधनताको प्रतिकूल हुनेगरी नागरिकता दिन नहुने उनले बताए। स्थानीय तह र प्रदेशमा सहज नभएपनि सामानुपातिकतर्फ तत्काल मतदान गर्न पाउने व्यवस्था लागू हुन सक्ने उनले बताए। वैदेशिक रोजगारीमा रहेका नेपालीलाई सामाजिक सुरक्षामा जोड्न तत्काल कदम चाल्नुपर्ने उनको भनाइ छ। 'अरु देशका नागरिकलाई नागरिकता दिन तम्सिने तर नेपाली मूलका नेपालीलाई पहिचान दिन किन हिच्कियाउने?' उनले भने। आर्थिक संम्वृद्धि हासिल गर्न सबै गम्भीर भएर सोच्नुपर्ने बेला आएको उनको भनाइ छ। 'संमृद्ध नेपाल निर्माण गर्न सकिन्छ, सबै एकजुट भएर राष्ट्रनिर्माणमा लाग्नुपर्छ।' नेपालमा लगानीको संभावनाको कमी नभएकाले गैरआवासीयहरुले नेपालमा लगानी गर्नुपर्ने बताए। नेकपा माओवादी केन्द्रका विदेश विभाग प्रमुख ओम शर्माले नेपाल श्रीलंका नबन्ने बताए। संमुद्धि गफबाट मात्रै नआउने भन्दै लगानी गर्न जोड दिए। नेपालमा लगानीको प्रचुर सम्भावना रहेको भन्दै शर्माले नेपालको कुनाकाप्चामा बस्ने नेपालीको जीवन परिवर्तन गर्नेगरी लगानीमा विविधीकरण गर्नुपर्ने बताए। गण्डकी प्रदेशका पर्यटन, उद्योग, वाणिज्य तथा आपूर्ति मन्त्री मणिभद्र कँडेल शर्माले गैरआवासीय नेपालीलाई नेपालमा लगानी गर्न आग्रह गरे। नेपालमा उद्योगीहरु व्यापारतर्फ आकर्षित भएकाले आयातको ग्राफ बढ्दै गएको उनको भनाइ छ। 'उद्योगीहरु उत्पादनतर्फ किन आकर्षित छैनन्, खोजी हुन जरुरी छ' उनले भने। वैदेशिक रोजगारी कम हुनेगरी नेपालमै रोजगारी सिर्जना गर्न पहल गर्नुपर्ने उनले बताए। गैरआवासीय नेपाली संघ (एनआरएनए) का अध्यक्ष कुल आचार्यले नेपालमा लगानी भित्र्याउनका लागि गैरआवासीय नेपालीलाई नेपाल सरह अधिकार दिनुपर्ने बताएका छन्। संघको एसिया प्यासिफिक नवौं क्षेत्रीय सम्मेलनका क्रममा बोल्दै आचार्यले लगानीको सीमा गैरआवासीयलाई हटाउनुपर्ने बताए। सरकारले पछिल्लो समयमा ५ करोडबाट २ करोडमा सीमा झारेको छ। तर, गैरआवासीयलाई जति लगानी गर्न पनि पाइने व्यवस्था गर्नुपर्ने गैरआवासीयहरुले माग गर्दै आएका छन्। अध्यक्ष आचार्यले उद्योग, वाणिज्य तथा आपूर्ति मन्त्रालयले उक्त प्रस्ताव पेश गरेपनि अर्थ मन्त्रालय र परराष्ट्र मन्त्रालयमा छलफलका क्रममा रहेको बताए। 'यसले नेपालको विकासमा टेवा पुग्ने उनले बताए। राष्ट्रभूमिको गुण तिर्न यसले टेवा पुग्ने छ' उनले भने। नेपाल बाहिर छुट्टै संस्कृतिको देश रहेको उनले बताए। वैदेशिक रोजगारीमा रहेका श्रमिकलाई सामाजिक सुरक्षा कार्यक्रममा जोड्न ढिलाई गर्न नहुने आचार्यले बताए। २ खर्ब भन्दा बढी पैसा बाहिर रहेकाले तत्काल ल्याउन श्रमिकलाई कोषमा समेट्न आवश्यक भएको उनको भनाइ छ। झगडा पछिको एसिया सम्मेलन भएकाले मिलाप हुने उनले विश्वास व्यक्त गरे। एनआरएनएका अध्यक्ष डा बद्री केसीले विदेशी भूमिमा बसेर नेपालीले मतदान गर्न पाउने व्यवस्था गर्नुपर्ने बताए। दुई दशक अघि नेपाल भन्दा थाइल्याण्ड कमजोर देश रहेपनि अहिले दुर्त विकास गरिसकेको भन्दै केसीले नेपालको संमृद्धिका लागि सबै एकुजुट हुनुपर्ने बताए। एसियाका आकर्षक गन्तव्य मुलुक खोजेर श्रमिकलाई रोजगारी दिन सकिने उनले बताए। थाइल्याण्ड, म्यानपावर र मलेसियामा नेपाली मूलका ५ लाख भन्दा बढी नेपाली रहेको भन्दै केसीले उनीहरुको पहिचानका लागि पहल गर्नुपर्ने बताए। 'हामीले एनआरएन अभियानअन्तर्गत निर्माण गरेको विश्वव्यापी सन्जाल र संयन्त्रले नेपालीहरुबीच व्यापक अन्तरक्रिया गर्ने सुविधा दिएको छ। मानवीय मामिलाहरुमा अन्तरक्रिया नै त्यो औषधि हो' केसी भन्छन्,'जसले जस्तासुकै गुरुत्वको समस्यालाई समाधान गर्नसक्छ। मिलापले एनआरएन अभियानमा अगाडि आएको एकताको मामिलालाई अझ मजबुत बनाउने छ।' संघका पूर्व अध्यक्ष भवन भट्टले नेपालको संमृद्धिका लागि गैरआवासीय नेपालीको लगानीले मात्र नपुग्ने भन्दै वैदेशिक लगानी ल्याउन सहजीकरण गर्नुपर्ने बताए। नेपालको विकासका लागि नेपाल पोलिसी इनिच्यिुट जस्ता अनुसन्धानमूलक सस्थाको काम प्रभावकारी बनाउनुपर्ने उनले जोड दिए। नेपालको संमृद्धिमा गैरआवासीय जोडिनुपर्ने र नेपालमा उत्पादन सामानको प्रवद्र्धन गर्न जोड दिनुपर्ने बताए। उनले पिएनओको समस्या सम्बोधन गर्न पहल गर्नुपर्ने उनको भनाइ छ। संघका पूर्वसंस्थापक महासविच एवम् राजदूत भीम उदासले एनआरएनएमा एकता चाहिएको बताए। 'एनआरएनएभित्र एकता चाहिएको छ, यहाँ समस्या रहेको घाजस्तै छर्लग छ' उदासले भने,'जहाँ समस्या थियो, त्यही समाधान खोज्न थाइल्यान्डमा सम्मेलनको आयोजना गरिएको हो।' २ दशकमा एनआरएनएको व्यापक फैलिएको भन्दै अब नेपालको हित र उन्नतीका लागि अभियान चाल्नुपर्ने उनले बताए। नेपाल उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले गैरआवासीय नेपालीले ज्ञान, सीप र पुँजी एकीकृत गरी नेपालको आर्थिक विकासमा जोड दिनुपर्ने बताए। नेपालको पूर्वाधार, व्यवसायिक तथा उद्योग क्षेत्रमा लगानी गर्न उनले आह्वान गरे। पोर्चुगलका वाणिज्य दूत तथा व्यवसायी राजेन्द्र खेतानले नेपालमा लगानीको संभावना प्रशस्त रहेकाले गैरआवासीय नेपालीले लगानी बढाउनुपर्ने बताए। संघको एसिया प्यासिफिक क्षेत्रका संयोजक पारशमणि पोखरेलले मिलाप नहुँदासम्म लगानी नआउने बताए। शिक्षा, पुँजी र लगानी ल्याएर गैरआवासीय नेपाली फर्किने गरेको उनले बताए।"
आज देशका यी ठाउँमा भारी वर्षा हुने,"काठमाडौं : हाल मनसुनको न्यून चापीय रेखा सरदर स्थान भन्दा केही उत्तरतर्फ अवस्थित रहेको मौसम पूर्वानुमान महाशाखाले जनाएको छ। उक्त मौसमी प्रणालीका कारण हाल लुम्बिनी प्रदेशमा सामान्यदेखि पूर्ण बदली रही केही स्थानमा मेघ गर्जनचट्याङसहित हल्कादेखि मध्यम वर्षा भइरहेको छ। देशका बाँकी प्रदेशमा आंशिक बदली रही गण्डकी प्रदेशका थोरै स्थानका साथै प्रदेश १ र कर्णाली प्रदेशका एक दुई स्थानमा हल्का वर्षा भइरहेको महाशाखाले जनाएको छ। दिउँसो प्रदेश १, मधेस, बागमती, गण्डकी र लुम्बिनी प्रदेशका केही स्थानमा तथा बाँकी प्रदेशका थोरै स्थानमा चट्याङसहित हल्कादेखि मध्यम वर्षाको सम्भावना छ। राति प्रदेश १, बागमती, गण्डकी र लुम्बिनी प्रदेशका थोरै स्थानमा चट्याङसहित भारी वर्षाको सम्भावना छ। रातिको समयमा पनि प्रदेश १, मधेस, बागमती, गण्डकी र लुम्बिनी प्रदेशका धेरै स्थानमा तथा बाँकी प्रदेशका केही स्थानमा मेघ गर्जनचट्याङसहित भारी वर्षाको सम्भावना रहेको छ"
अद्यावधिक गरिँदै मतदाता नामावली,"गुलरिया : प्रदेशसभा तथा प्रतिनिधिसभा निर्वाचनको लागि मतदाता नामावली तयार पार्न दाबी विरोधसहित मतदाता नामावली अद्यावधिक प्रक्रिया सुरु गरिएको छ। भदौ मसान्तसम्म पूर्ण मतदाता नामावली ल्याउने गरी अद्यावधिक गर्ने काम सुरु गरिएको हो। जिल्ला निर्वाचन कार्यालय बर्दियाले अद्यावधिकका लागि सार्वजनिक गरेको तालिकाअनुसार भदौ १२ गते कार्यक्रमको सूचनासँगै मतदाता नामावली प्रकाशन गरिने जिल्ला निर्वाचन अधिकारी कृष्णबहादुर केसी कुँवरले बताए। भदौ १३ गतेदेखि १५ गतेसम्म जिल्ला निर्वाचन कार्यालयमा मतदाता नामावलीमा रहेका त्रुटि सच्याउन निवेदन दिनुपर्छ। जसअन्र्तगत नामावलीमा कसैको झुटा विवरण दिई नामावली समावेश गरेको भए विरोधमा उजुरी दिन पाइने, कुनै मतदाताको नाम एकभन्दा बढी स्थानमा समावेश भए एक मात्र कायम गर्न निवेदन दिन सकिनेछ। मतदाता नामावलीमा नाम भई मृत्यु भएका वा नागरिकता त्याग गरेका मतदाताहरूको नाम मतदाता नामावलीबाट हटाउनको लागि सूचना दिन भदौ १३१६ गतेसम्मको समयसीमा तोकिएको कुँवरले जानकारी दिए। मतदाता नामावली अद्यावधिकपश्चात् दोहोरो नामसँगसँगै त्रुटिहरू सच्चिने विश्वास निर्वाचन कार्यालयको छ। मतदाता नामावली अद्यावधिक कार्य भदौ १९ गतेसम्म सञ्चालन हुने जनाइएको छ। जिल्लामा व्यवस्थापनको लागि प्रमुख जिल्ला अधिकारीको संयोजकत्वमा जिल्ला समन्वय अधिकारी, जिल्ला प्रहरी कार्यालयका प्रमुख, सशस्त्र प्रहरी बलको प्रमुख सदस्यसहित जिल्ला निर्वाचन अधिकारी सदस्यसचिव रहेको पाँच सदस्यीय मतदाता नामावली व्यवस्थापन समिति गठन भएको छ। बर्दियामा ३ लाख १७ हजार ३ सय ६१ मतदाताहरू छन्। अद्यावधिकपश्चात् केही त्रुटिगत मतदाताको संख्या घट्ने अनुमान छ। त्यस्तै जिल्लामा १ सय ५३ मतदान स्थल र ३ सय ७१ मतदान केन्द्र रहेको निर्वाचन अधिकारी कुँवरले जानकारी दिए।"
"कोठा भाडामा लिएर ब्राउन सुगरको कारोबार, ६ जना पक्राउ","विराटगनर : कोठा भाडामा लिएर लागुऔषध ब्राउन सुगर (खैरो हेरोइन)को कारोबार गर्ने गिरोह विराटनगरमा सक्रिय रहेको पाइएको छ। भारतबाट लुकाईछिपाई ल्याएको ब्राउन सुगर भाडाको कोठामा राखेर लागुऔषधका प्रयोगकर्तालाई बिक्री गर्ने गरेको खुलेको हो। ब्राउन सुगरको किनबेचमा संलग्न एक महिलासहित ६ जना पक्राउ परेका छन्। विराटनगर महानगरपालिका१४ का विपिन शर्माको घरमा डेरा बस्ने सुनसरीको रामधुनी नगरपालिका८ की २७ वर्षीया शरस्वती गुरुङले भाडाको कोठाबाट ब्राउन सुगरको कारोबार गर्ने गरेको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार लागुऔषध बिक्री गर्ने गरेको गोप्य सूचनाका आधारमा गुरुङको कोठामा शुक्रबार साँझ प्रहरीले छापा मारेको थियो। इलाका प्रहरी कार्यालय रानीका प्रहरी निरीक्षक महेन्द्र दर्नाल नेतृत्वको टोलीले खानतलासी गर्दा कोठाबाट १४ ग्राम ६१ मिलिग्राम ब्राउन सुगर र किनबेचका क्रममा तौल लिन प्रयोग गरिने डिजिटल तराजु बरामद भएको छ। कोठामा ब्राउन सुगर फेला परेपछि प्रहरीले गुरुङसहित ६ जनालाई पक्राउ गरेको छ। पक्राउ पर्नेमा सिन्धुपाल्चोकको चौतारा साँगाचोकगडी नगरपालिका१० का २६ वर्षीय विकाश थापा, सुनसरीको धरान उपमहानगरपालिका१३ का ३० वर्षीय सुलभ रिजाल, धरान२० का २३ वर्षीय रोशन लिम्बू, मोरङको विराटनगर महानगरपालिका१५ का २५ वर्षीय वरुण साह र विराटनगर३ का ३० वर्षीय आशिष हमाल रहेका छन्। डीएसपी श्रेष्ठका अनुसार पक्राउ परेका युवाहरु गुरुङको कोठामा ब्राउन सुगर खरिद गर्न गएको पाइएको छ। पक्राउ पर्नेमध्ये मुख्य कारोबारी शरस्वती गुरुङ हुन्, उनले भने, अरु भने ब्राउन सुगर खरिद गर्न गएको प्रारम्भिक अनुसन्धानबाट खुलेको छ। पक्राउ परेकाहरुलाई इलाका प्रहरी कार्यालय रानीको हिरासतमा राखिएको छ। उनीहरुविरुद्ध प्रहरीले लागुऔषध ऐनअन्तर्गतको मुद्दा चलाउने तयारी गरेको छ।"
"आज कुशे औंसी, गोकर्णेश्वरमा भक्तजनको घुइँचो (फोटोफिचर)","काठमाडौं : नेपाल धार्मिक एवं सांस्कृतिक विविधता भएको देश हो। यहाँ भिन्नभिन्न जातजाति र धर्मका मानिस बस्दै आएका छन्। विभिन्न धर्म मान्ने मानिस विभिन्न चाडपर्व मनाउँछन्। त्यसमध्ये कुशे औंसी तथा बाबुको मुख हेर्ने पर्व पनि एक हो। कुशे औंसीका दिन हिन्दू धर्मावलम्बी वर्षभर देवकार्य तथा पितृकार्यमा प्रयोग गरिने कुश घरघरमा भित्र्याउँछन्। शास्त्रोक्त विधिअनुसार ब्राह्मणद्वारा पूजा गरी छेदन गरेर जजमानहरू कहाँ पुर्याइएको कुश घरमा राख्नाले परिवारको कल्याण हुने धार्मिक विश्वास छ। कुशलाई ब्राह्मणको घरबारीमा रोपिएको कुश वर्षको एकपटक शुभ साइत पारेर यसलाई ओखल्ने या काट्ने चलन रहेको धार्मिक शास्त्रमा उल्लेख छ। नेपाली परम्परामा पिता, माता, गुरुहरूको सम्मान गर्ने विधि छन्। आजकै दिन अर्थात् भाद्र कृष्ण औंसीका दिन बुवाको मुख हेर्ने दिन मनाइन्छ। आज बुवा हुने सन्तानले विशेष सम्मानका साथ मिठो मसिनो खान दिने र राम्रो लगाउन दिने प्रचलन रहेको छ। बाबु नहुनेहरूले गोकर्ण आदि तीर्थमा गई मरेका बाबुबाजेका नाममा तर्पण श्राद्ध पिण्डदान गर्ने चलन छ। त्यसैले गोकर्णे औंसी पनि भनिन्छ। शनिबार गोकर्णेश्वर मन्दीर र बागमती किनारमा भक्तजनको घुइँचो लागेको छ। बिहानैदेखि दिवंगत पितृलाई जलदान तथा पिण्डदान गर्नेको भीड लागेको हो। आजका दिन यहाँ आएर जलदान, सिदादान र पिण्डदान गरे २१ कुलसम्म पितृ तर्छन् भन्ने धार्मिक विश्वास रहेको छ। यहाँ हरेक वर्ष भाद्र कृष्ण औंसीका दिन मेला लाग्ने गरेको छ। तस्बिरहरु : दीपन श्रेष्ठ"
वीरगन्जदेखि दिल्लीसम्म पैदलयात्रा,"वीरगन्ज : वीरगन्जका युवा शेख मुन्नाले दिल्लीसम्म पैदलयात्रा गरेका छन्। नेपाललाइ विश्वमा चिनाउन भन्दै उनले १०६० किलोमिटर पैदलयात्रा गरेका हु्न्। वीरगन्जबाट भारतको राजधानी नयाँ दिल्लीसम्म पुग्न उनलाई २२ औं दिन लागेको छ। उनले दिल्लीको इण्डिया गेटमा पुगेर आफ्नो यात्रा पूरा गरेका छन्। वीरगन्ज महानगरपालिका वडा नम्बर २ का शेख मुन्नाले गत साउन २२ गतेदेखि यात्रा सुरु गरेका थिए। २४औं दिनमा दिल्ली पुग्ने घोषणा गरे पनि शेख मुन्नाले दुई दिन अगाडि नै यात्रा पूरा गरेका हुन्। नेपाल र भारतको राष्ट्रिय झण्डासहित आइतबार दिल्लीको इण्डिया गेटमा पुगेका शेख मुन्नालाइ नेपाल भारत विश्व विकास फोरमका सभापति मधुरेन्द्र जयसवाल, गोर्खा टाइम्स पत्रिकाका पत्रकार इन्द्र कोमल, शेख अताउलका साथै दिल्लीस्थित नेपाली युवाले स्वागत र सम्मान गरेका छन्। आइतबार दिल्लीको इण्डिया गेटमा पुगेर सामाजिक सन्जाल फेसबुकमा भिडियो सार्वजनिक गर्दै शेख मुन्नाले देशका लागि आफ्नो कीर्तिमानी यात्रा सफलतापूर्वक सम्पन्न गर्न पाएकोमा सम्पूर्ण नेपालीलाई धन्यवाद ज्ञापन गरेका छन्। उनले आफ्नो पैदलयात्राले नेपाललाइ विश्व चिनाउन थप मद्दत गरेको तथा नेपाल र भारत बीचको रोटीबेटीको सम्बन्धलाई अझ मजबुत बनाउन टेवा पुगेको बताएका छन्। नेपाललाई विश्वव्यापी चिनाउने, पर्यटन प्रवर्द्धन गर्ने तथा नेपाल भारतको रोटीबेटि एवं जनजनको सम्बन्धलाई अझै बलियो बनाउने उद्देश्यका साथ आफूले यो पैदलयात्रा गरेको उनको भनाइ छ। वीरगन्जबाट साउन २१ गते नेपाली पोशाकमा सजिएर बिहारको रक्सौल, नरकटियागन्ज, रामनगर, बगाहा हुँदै उत्तरप्रदेश पुगेर त्यहाँबाट गाजियावाद, बुलेन्दसहर हुदै दिल्ली पुगेका हुन्।"
पाँच कन्टेनर चाइनिज स्याउ प्रहरीको नियन्त्रणमा,"विराटनगर : चीनबाट भारतको कोलकाता हुँदै नेपाल भित्राइएको पाँच कन्टेनर चाइनिज स्याउ प्रहरीले शुक्रबार साँझ विराटनगरबाट नियन्त्रणमा लिएको हो। भारतीय नम्बर प्लेटका पाँचवटा कन्टेनरमार्फत नेपाल भित्राइएको स्याउसहित थप तीनवटा नेपाली ट्रकलाई पनि नियन्त्रणमा लिइएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। विराटनगर महानगरपालिका१३ मलाया रोडबाट नियन्त्रणमा लिइएका पाँचवटा कन्टेनर र तीनवटा ट्रक गरेर आठवटै गाडीलाई आवश्यक अनुसन्धान र कारबाहीका लागि राजस्व अनुसन्धान कार्यालय इटहरीमा बुझाउने तयारी भइरहेको श्रेष्ठले बताए। उनका अनुसार भारतीय कन्टेनरलाई सडकमै रोकेर नेपाली नम्बर प्लेटका ट्रकमा स्याउ अनलोड गर्दैगर्दा साँझ ६:३० बजेतिर नियन्त्रणमा लिइएको हो। साथै भेहिकल एण्ड कन्साइनमेन्ट ट्रयाकिङ सिस्टम (भीसीटीएस)मा विवरण नभरिकन स्याउ ढुवानी गरिएको हुनसक्ने अनुमान प्रहरीले गरेको छ। प्रहरीले माग्दा चालकले भीसीटीएसको विवरण र भन्सारका अन्य कागजपत्र उपलब्ध गराउन नसकेको उनले बताए। भारतीय नम्बर प्लेटका ढुवानीका साधनलाई बाटोमा रोकेर नेपाली ट्रकमा सामान अनलोड गर्न पाइँदैन। भारत तथा तेस्रो मुलुकबाट आयात गरिएका सामान सम्बन्धित ठाउँमा पुर्याएर मात्रै पल्टी गर्नुपर्छ, डीएसपी श्रेष्ठले भने, भीसीटीएस प्रणालीमा विवरण प्रविष्ट नगरी स्याउ ढुवानी गरिएजस्तो देखिन्छ। मालवस्तुको ढुवानीमा भीसीटीएस प्रणाली अनिवार्य छ। राजस्व चुहावट अनुसन्धान तथा नियन्त्रण ऐनले मालवस्तुको ढुवानीमा भीसीटीएस अनिवार्य गरेको हो। सम्बन्धित ठाउँमा नपुर्याइकन अनलोड गरिएको र आवश्यक कागजात उपलब्ध गराउन नसकेपछि शंकास्पद लागेर चाइनिज स्याउसहित कन्टेनर र ट्रक नियन्त्रणमा लिइएको उनको भनाइ छ। प्रहरीले शंकास्पद अवस्थामा एनएल ०१ एई ४७०५, एनएल ०१ एबी २४१०, एनएल ०१ एई ३७२२, एनएल ०१ क्यू २२२२ र एनएल ०१ एन २६६३ नम्बरको कन्टेनर नियन्त्रणमा लिएको हो। कन्टेनरलाई बाटोमै रोकेर स्याउ अनलोड गर्दै गरिएका ना ५ ख ५६००, को १ ख ६९३९ र प्रदेश १०२००१ ख् ८५५६ नम्बरका ट्रकलाई पनि प्रहरीले नियन्त्रणमा लिएको छ। तर कन्टेनर विराटनगर भन्सार कार्यालयबाट जाँचपास गराएर गन्तव्यका लागि हिँडेका थिए। स्याउ कसले आयत गरेको हो त्यो खुल्न बाँकी रहेको डीएसपी श्रेष्ठले बताए। शंकास्पद अवस्थामा नियन्त्रणमा लिइएका कन्टेनर र ट्रकसहित स्याउ राजस्व अनुसन्धान कार्यालयमा बुझाउने तयारी भइरहेको छ, उनले भने, अनुसन्धान र कारबाहीको थप प्रक्रिया राजस्वले नै अघि बढाउँछ। प्रहरीले कन्टेनर र ट्रकका चालकलाई पनि पक्राउ गरेको छ। चीनबाट आयात गरेर चाइनिज स्याउ भारततिर तस्करी गर्ने गरिएको छ। प्रहरीले बरामद गरेको स्याउ पनि भारततिरै तस्करी गर्नलाई आयात गरिएको हुनसक्ने आशंका छ।"
जंगली हात्तीको आक्रमणमा परी बुबाछोरा घाइते,झापा : झापाको हल्दिबारीमा जंगली हात्तीको आक्रमणमा परी बुबाछोरा घाइते भएका छन्। घाइते हुनेहरूमा हल्दिबारी गाउँपालिका२ निवासी ४९ वर्षीय कारसिंह र उनका ५ वर्षीय छोरा नरेन्द्र राजवंशी घाइते भएको प्रहरी कार्यालय झापाले जनाएको छ । प्रहरीका अनुसार हल्दिबारी२ मा शनिबार बिहान करिब साढे ४ बजेको समयमा मर्निङ वाकमा निस्केको अवस्थामा बुबा छोरासँग हात्तीको जम्काभेट भएको थियो । सोही क्रममा हात्तीले खेदेर उनीहरूमाथि आक्रमण गरेको हो । उनीहरूको स्वास्थ्य अवस्था सामान्य रहेको र हाल दुवै जनाको मेची अस्पताल भद्रपुरमा उपचार भइरहेको जनाइएको छ । गए राति नै चारकोशे जलथल जंगलबाट निस्किएको चार वटा हात्तीले एउटा पसलमा समेत क्षति पुर्याएको स्थानीय बताउँछन् । पछिल्लो समयमा जलथल जंगल आसपासका स्थानीयवासी हात्तीको उच्च जोखिममा छन् ।
धरानमा गुन्जिए जेबी टुहरेका गीत,"धरान : जनवादी गायक जेबी टुहरेका दर्जन बढी गीत धरानमा गुन्जिएका छन्। शुक्रबार प्रचण्ड गर्मीका बाबजुद दर्जन बढी कलाकारले स्व टुहुरेका गीत गाएर उनको वार्षिक पुण्यतिथि मनाइयो। धरानको पुरानो बजारमा जन्मिएका टुहुरेले निरंकुस पन्चायती व्यवस्थाविरुद्ध जनताका गीत गाएर चर्चामा आएका थिए। उनले जनवादी गीत गाएकै कारण जेल जीवन बिताएका थिए। उनको सम्झनामा शुक्रबार धरानको भानुचोकमा विशाल सांस्कृतिक कार्यक्रमा आयोजना गरिएको थियो। जेबी टुहरे फाउण्डेशनले आयोजना गरेको 'जेवी टुहरे स्मृति संध्या तथा स्रष्टा सम्मान' कार्यक्रममा दर्जन बढी कलाकारले गीत प्रस्तुत गरी हजारौं दर्शकलाई मनोरञ्जन प्रदान गरेका थिए। निरंकुश पञ्चायती व्यवस्थाविरुद्ध आमा दिदी बैनी हो कति बस्छौ दासि भै, दुःख सँगै व्यासि बनेर बोलको गीत चर्चामा आएको थियो। कार्यक्रममा नन्दकृष्ण जोशी, जिवन शर्मा, यस कुमार, चेतन सापकोटा, प्रश्ना शाक्य, बाबु बोगटी, रुपक डोटेल, भिषण मुकारुङ, प्रदेश लिम्बु, साजन राई, आकास थापा, दुर्गा परियार, हर्षु राई, गंगा राई, सविन लिम्बु, जितेन्द्र चौधरी, कृष्णराजा श्रेष्ठ, प्रशान्त शर्मा, सञ्जय तुम्रोक, मुना गुरुङले जेवी टुहुरेका गीत र अन्य गीत गाएर दर्शकलाई मनोरञ्जन प्रदान गरेका थिए। गायक गायिकाले आमादिदी बैनी हो, सिमली छायांमा बसि, हामी सम्झीरहने छौं, बसै हिँड्नेको तातीले लगायतका गीत प्रस्तुत गरेका थिए। कार्यक्रमका प्रमुख अतिथि पूर्व प्रधानमन्त्री तथा माओवादी केन्द्रका अध्यक्ष प्रचण्डले नेपालमा लोकतान्त्रिक गणतन्त्र स्थापनामा जेबी टुहुरेको अचुलनिय योगदान रहेको बताए। उनले टुहुरेलाई आफूले संविधानसभा सदस्य बनाएर उहाँप्रति उच्च सम्मान गरेको स्मरण गरे। प्रदेश १ का मूख्यमन्त्री राजेन्द्र राईले पनि जनवादी गीत गाउन र निरंकुश पञ्चायती व्यवस्था फाल्न जेबी टुहुरेको योगदानलाई उच्च सम्मान गर्नुपर्ने बताए। फाउण्डेशनकी अध्यक्ष तथा टुहरेकी छोरी निर्भिका टुहुरेले आफ्नो बाबुको सम्झानामा देशैभरीबाट भेला भएका कलाकार, कार्यक्रम सफल पार्न सहयोग पुर्याउने सबैलाई धन्यवाद दिइन्। प्रधानलाई एक लाखको जेबी टुहुरे स्मृति पुरस्कार बसै हिँड्नेको ताँतीले बोलको गीतका रचनाकार लब प्रधानलाई एकलाख रुपैयाँ धनराशिको जेबी टुहरे स्मृति पुरस्कार प्रदान गरिएको छ। उक्त कार्यक्रममा पुरस्कार वितरण गरिएको हो। बसै हिँड्नेको तातीले बोलको गीतका रचनाकार प्रधानलाई माओवादी केन्द्रका अध्यक्ष तथा पूर्व प्रधानमन्त्री प्रचण्ड र प्रदेश १ का मूख्यमन्त्री राईले संयुक्त रूपमा सम्मानपत्र र नगद हस्तान्तरण गरेका थिए।"
"साबरले दैलेख चिनायो, दैलेखले चिनेन","दैलेख : दैलेख जिल्ला केका लागि प्रसिद्ध छ ? उत्तर हो साबर छाला। यो प्रश्न र उत्तर सामान्य ज्ञानमा पढ्नुपर्छ। लोकसेवा आयोगको तयारी गरिरहेका विद्यार्थीका लागि त दैलेख साबर छालाका लागि प्रसिद्ध छ भनेर थाहा पाउनैपर्छ। कण्ठ गर्नैपर्छ। तर, कालिगढको अभाव र सरकारको अवरोधका कारण त्यहीँ प्रसिद्धि पाएको साबर छालाको व्यवसाय संकटमा पर्दैछ। दैलेखका सार्की समुदायले मरेका चौपायाको छालालाई विशेष प्रशोधन गरेर साबर छाला बनाउँछन्। त्यसबाट जुत्ता र चप्पल उत्पादन गर्छन्। यहाँ डोको, नाङ्लो र चाल्नो पनि साबरको छालाबाटै बनाइन्छ। विश्व बजारमा साबरको मूल्य उच्च छ। जसरी इटालीको रोयल लेदर ब्रान्डका छालाजन्य उत्पादनका सामग्रीहरू विश्वभर प्रसिद्ध छन्। दैलेखको साबर छालाको माग पनि विश्वबजारमा उच्च छ। किनकि यहाँको साबर चिल्लो, लचकदार, बास्नादार तथा आकर्षक मानिन्छ। कलेजी, बैजनी, रातो, फिक्का पहेँलो, गुलाबी, गेरुवालगायतका रंगमा यहाँको साबर छाला उत्पादन हुन्छ। विगतमा दैलेख नारायण नगरपालिकाका २२ घर सार्की परिवारले साबर प्रविधिको काम गर्थे। अहिले यो प्रविधिको काम खुम्चिएर भगवतीमाई नगरपालिकाको एउटा परिवारमा मात्रै सीमित छ। पुर्खाको सीप हस्तान्तरण हुन नसक्दा साबर प्रशोधन विधि र पहिचान संकटमा पर्दै गएको छ। परापूर्वकालमा छालालाई आगो, चिसो, वर्षा र अन्य मौसमी विपद्हरूविरुद्ध रक्षात्मक आवरणको रूपमा प्रयोग गरिन्थ्यो। पछि, मान्छेलाई खाली खुट्टाबाट जुत्ता लगाउने सुविधा यही साबर छालाबाटै भएको हो। दैलेखमा साबर प्रविधि सार्की जातिको देन र अनादिकालीन शिल्प सभ्यता रहेको जानकारहरू बताउँछन्। छालाको प्रयोग र उत्पादन सार्की समुदायको पौरखसँग जोडिन्छ। मृत चौपायाको सडेर जाने छालालाई पुनः प्रयोगमा ल्याउने कलाले निपुर्ण सार्की समुदाय छालाजन्य उत्पादनका प्रणेता नै हुन्। उनीहरूको सीप, कला र सिर्जनाले निपुर्ण मानिने यो समुदायको विशेष पहिचान छ। छालाको प्रशोधन र छालाजन्य सामग्री उत्पादनमा सार्की जाति (समुदाय) को विशेष सीप छ। मौलिक तथा परम्परागत पेसाको रूपमा पुर्खादेखि गर्दैै आएका सार्की समुदायको वंश परम्परा छालासँगको पनि अन्योन्याश्रित सम्बन्ध पनि छ। काँचो छालालाई मानव प्रयोजनका लागि प्रयोग गर्न मिल्नेसम्मको प्रक्रिया साबर हो। छालाबाट विभिन्न सामग्री बनाएर सार्की समुदायले जीविकोपार्जन गर्दै आए। पछि, साबर छालाबाटै जिल्लाको पहिचानसमेत दिलाए। साबर र बाइसघरे सार्की परिवारको इतिहास साबर छाला प्रशोधन सार्की समुदायको परम्परागत पेसा हो। पहिले जिल्लाको नारायण नगरपालिका१ पुरानो बजारको भगवती टोलका २२ घरे सार्की परिवारले साबर छाला प्रशोधनको काम गर्थे। साबरमा नरबहादुरको देन साबर उत्पादन र प्रशोधनमा यहाँका नरबहादुर सार्कीका सन्तानको विशेष भूमिका रहेको पाइन्छ। उनका ६ छोरा र २ छोरी थिए। नरबहादुरका छोराहरू बलबहादुर, रामबहादुर, भद्रबहादुर, खड्गबहादुर, डिलबहादुर र दलबहादुर सार्कीका योगदानलाई विशेष मानिन्छ। त्यसबेला यिनै ६ भाइ प्रतिघर चार वटा खाडी (साबर प्रशोधन गर्ने खाडल) का मालिक थिए। नरबहादुरका ६ छोरामध्ये तीन जनाको निधन भइसकेको छ। बाँचेका तीन भाइमध्ये एक भारततिर छन्। अर्का दैलेख सदरमुकाममा सानो व्यापार गरी बसेका छन्। अहिले साबर प्रशोधन र उत्पादन नरबहादुरका साहिँलो सन्तान भद्रबहादुर सार्कीले धानिरहेका छन्। भद्रबहादुर २०१२ सालमा जन्मिएका हुन्। भद्रबहादुर विशुंके (सार्की) का अनुसार दैलेखका २२ घरे सार्कीका पुर्खाहरूमा रहेको साबर प्रविधि अहिले दैलेखको भगवतीमाई गाउँपालिका४ (साबिकको जगन्नाथ गाविस७) को एक परिवारमा खुम्चिएको छ। जसलाई उनै भद्रले थाम्दै आएका छन्। नेपालमै एक मात्र जीवित साबर प्रविधि। जसलाई पुर्खाको विपद्को रक्षात्मक कबज मानिन्थ्यो। अनादिकालीन शिल्प सभ्यता हो। हरेकको रोजाइमा दैलेखी साबर। साबर प्रशोधन गर्ने एक्ला पात्र भद्रबहादुर। सीप हस्तान्तरण नहुँदा संकटमा छ साबर प्रविधि। साबर प्रशोधन गर्ने एक्ला पात्र भद्रबहादुर उमेरले झन्डै ६७ पुग्नै लागे। उनी हाल भगवतीमाई गाउँपालिका४ स्थित मनघर गाउँमा बस्छन्। दैलेख बजार छोडेर जीविकोपार्जनका लागि मनघर पुगेका भद्रबहादुर उतै घरजम गरी बसे। त्यहाँ खाडी सञ्चालन गरेर बसेको करिब ६ दशक पुग्नै लाग्यो। सानै उमेरदेखि बाबुबाजेको सिको गर्दै उनी यो पेसामा होमिएको थिए। आफूभन्दा अघिका दाइको मृत्युपछि ठाइँलाभाइ डिलबहादुरलाई साथ लगाएर खाडी सञ्चालन गर्दै आएका भद्र भाइको मृत्युपछि घर मात्र होइन्, खाडी पनि सुनसान बनेको बताउँछन्। भाइको मृत्युपछि भद्रबहादुर जिल्लामै एक्ला साबर उत्पादक हुन्। सरकारले आफूहरूको पुख्र्यौली सीपकलाअन्तर्गत नीतिगत रूपमा साबर उत्पादन गर्नमा रोक लगाएको गुनासो गरे। सबैको पहिलो रोजाइमा दैलेखी साबर नै पर्ने गर्दछ तर, उत्पादनमै रोक लगाएपछि के गर्ने ? यो कसरी न्यायसंगत भयो ? उनले गुनासो पोखे। परम्परागत मौलिक सीपकला र प्रविधिमा अवरोध गरेर आफूहरूको जीविकोपार्जनमै सरकार बाधक बनेको उनको भनाइ छ। बहुउपयोगी साबर साबरमा विभिन्न रंग चढाउने प्राकृतिक विधि छ। मौवा, उत्तिस, काफल, रैच, अंगेलीलगायतका बिरुवाका बोक्रालाई कुटेर रंग चढाइन्छ। उच्चस्तरीय छाला र आकर्षक रंग हुने भएकाले साबर बहुउपयोगी हुने साबर उद्यमी दलबहादुर सार्की बताउँछन्। साबरको जुत्ता र चप्पलसँगै टोपी, ज्याकेट, आस्कोट, वेल्ड, ह्यान्डब्याग, हतियारको दाबको खोलसहित मोबाइलको कभरसम्म निर्माण गर्न सकिन्छ, दलबहादुर भन्छन्। पुर्खादेखि साबर प्रशोधन तथा बजारीकरणको काम गर्दै आएको उनको परिवार साबरको कामबाट टाढिँदै गएको छ। कानुनी जटिलता, प्रशोधन र उत्पादनमा लामो प्रक्रियाले अहिलेको पुस्तामा आकर्षण छैन, उनले भने सरकारले उत्पादनलाई बजारीकरण गर्दै आयात प्रतिस्थापन गरेर निर्यातलाई जोड दिनुको साटो बाधा अड्चन खडा गरेर पुस्तौंपुस्तादेखिको सीपसँगै जीविकोपार्जनको बाटो नै खोसेको छ। के हो साबर ? साबर एक प्रकारको विशिष्ट किसिमको छाला हो। गाई, गोरु, राँगा, भैंसी, मृग, रतुवासहित अन्य चौपायाको छालाबाट यसलाई बनाइन्छ। जुन कालगतिले मरेको होस् वा सिकारीले सिकार गरेका हुन्। मृत पशु चौपाय सिनो बन्नुभन्दा पहिला छाला निकालेर प्रशोधन गरिन्छ। साबर प्रशोधन गर्ने मौलिक विधि हो। साबरमध्ये मृग वा रतुवाको उत्कृष्ट साबर मानिन्छ। मृगको छाला विशेष साबर हो। काँचो छाला प्रशोधनको प्रक्रिया सुरु भएको पाँचदेखि आठ महिनामा साबर तयार हुन्छ। छालाको दुर्गन्ध मार्ने, छालामा रहेको रौं हटाउने, छालाको सौन्दर्यसँगै दुर्गन्ध निकाल्नका लागि लामो समय लाग्छ। स्थानीय खानीबाट उत्खनन गरेको चुनढुंगाको प्रयोग गरी काँचो छालाको रौं हटाइन्छ। साबर छोटो समयमा पनि तयार गर्न सकिन्छ तर गुणस्तरीय हुँदैन। काँचो छाला प्रशोधनपछि साबर उत्पादन गर्दै दैलेख भगवतीमाई गाउँपालिका४ भद्रबहादुर सार्की। र, बायाँबाट क्रमशः गुइँठा बालेर चुनढुंगा पोलिँदै। साबरमा लगाइने रंग कुट्दै। साबर तयार गर्दा खाडीबाट निकालेर रंग भरिँदै र तयारी अवस्थाको साबर। तस्बिर सौजन्य : विशाल सुनार लामो अवधिलगायत साबर तयार गर्दा आकर्षक गुणस्तरीय हुन्छ। जुन सबैको रोजाइमा पर्ने गरेको जानकारहरू बताउँछन्। साबर प्रशोधन तथा उत्पादन गर्ने सार्की समुदाय आफैं मृगको सिकार गर्दैनन्। सिकार गर्न पनि पाइँदैन। लेकाली क्षेत्रमा हिमपात भएका बेला कोही हिउँमै मर्छन्। हिउँबाट ज्यान जोगाउन गाउँ पसेका मृगहरू अन्य कारणले मृत भेटिन्छन्। मरेका मृगको छाला नै साबरको कच्चा पदार्थ बन्छ। ठूला पशु चौपायाको पनि साबर बन्छ। तर, खाडी (खाडल) ठूलो चाहिन्छ। काँचो छाला प्रशोधनको प्राकृतिक विधि र झन्झटिलो छ। उपहार स्वरूप साबरको सामग्री साबर मौलिक रूपमा परम्परागत रूपमा सानो र घरेलु उद्यमको रूपमा सञ्चालन गरिने भएकाले गुमनाम छ। तर, साबरबाट निर्माण भएका सामग्रीले राष्ट्रियस्तरको पुरस्कारहरू प्राप्त गरेका छन्। नारायण नगरपालिका१ का दलबहादुर सार्कीले साबरकै जुत्ता तथा छाला प्रदर्शनीमा २०५६ सालमा १५औं राष्ट्रिय लघु उद्यमी पुरस्कार जिते। हाल दैलेख सदरमुकामका जुत्ता पसलहरूमा नमुनाको रूपमा साबर पाउन सकिन्छ। साबरबाट निर्माण गरिएका सामग्रीहरू उपहार स्वरूप दिनका लागि अहिले पनि खोजी हुन्छ। स्थानीय इन्द्रबहादुर बयलकोटी भन्छन् पदोन्नति हुँदा होस् वा सरुवाबढुवा मिलाउन, माथिल्लो तहका हाकिम हुन् वा मन्त्रालयका मन्त्रीका लागि पनि साबरको छालाबाट बनेका सामग्री उपहार स्वरूप जाने गरेको छ। जिल्लामै उत्पादन भएको साबरबाट बनेको जुत्ताचप्पल तीन हजारदेखि पाँच हजारसम्म पर्छ। परम्परागत सीप र पेसा प्रवद्र्धन नेपालकै उत्कृष्ट परम्परागत सीपलाई प्रवद्र्धन गर्ने स्थानीय तहले जनाएका छन्। भगवतीमाई गाउँपालिकाका अध्यक्ष गणेशबहादुर थापाले जिल्लाको पहिचान आफ्नै पालिकामा हुनु गौरव भएको बताए। उनले स्थानीय सरकारले परम्परागत सीप र कला कौशललाई संरक्षण एवं प्रवद्र्धन गर्ने बताए। पहिचानसँग जोडिएको परम्परागत सीप, कला र पेसालाई संरक्षण गर्न कानुनी अड्चन हुँदा केही काम गर्न सकिएको छैन। अब उद्यमी प्रवद्र्धनको माध्यमबाट उत्पादन, बजारीकरण गर्न तयार छौं। सार्की समुदायलाई विशेष अधिकारसहित कानुनी अड्चन फुकाउनुपर्ने अध्यक्ष थापाको माग छ। राष्ट्रिय निकुञ्ज तथा वन्यजन्तु संरक्षण ऐन, २०२९ जारी भएपश्चात् मृग, रतुवालाई संरक्षित वन्यजन्तुको सूचीमा परेपछि कानुनी अड्चन सुरु भएको थियो। शिल्पी समाज दैलेखका अध्यक्ष बखतबहादुर नेपालीले सरकारले बनाएको कानुनले सबैभन्दा बढी शिल्पी समुदायको मौलिक पेसालाई प्रभावित पारेको बताउँछन्। शिल्पी समुदायको पुख्र्यौली ज्ञान, परम्परामा आधारित सीपकला, प्रविधि, सांस्कृतिक सम्पदा र सभ्यता ओझेलमा परेको उनको भनाइ छ। छाला प्रशोधन होस् या, गरगहना निर्माण गर्ने कला प्रवद्र्धन गर्नुको साटो कानुनी अड्चन खडा भइरहेको छ, उनले भने। शिल्पी समुदायसँग जोडिएका परम्परागत सीप कला र पेसालाई संरक्षण र प्रवद्र्धन गर्दै लैजानुपर्ने उनको माग छ। सरकारले व्यावसायिक रूपमा वन्यजन्तु पालन तथा प्रजननसम्बन्धी मापदण्डको मस्यौदा तयार गरेको छ। व्यावसायिक वन्यजन्तु पालन तथा प्रजननसम्बन्धी मापदण्ड, २०७८ पारित भएपछि साबर उत्पादनमा सहज हुने जानकारहरू बताउँछन्। वन तथा वातावरण मन्त्रालयका प्रवक्ता मेघनाथ काफ्लेले ऐन, नियमावलीमा भएको व्यवस्था कार्यान्वयनका लागि मापदण्ड अगाडि बढाइएको र सरोकारवालाको राय सुझाव समेटेर स्वीकृत गर्ने तयारी भएको बताए। साबरले यसरी पाउन सक्छ पुनर्जीवन  डीबी नेपाली दमु साबरलाई पुनर्जीवन दिनको लागि स्थानीय र प्रदेश सरकारले विशेष सहयोग गर्न सक्छन्। बाधा, व्यवधान र असहयोगी नीति नियमलाई समयानुकूल परिमार्जन र संशोधन गर्न दुवै सरकारले पहल लिन जरुरी छ। राज्यको मानसिकतामा परिवर्तन र जंगली जनावर मृगलाई संरक्षण गरिनु पर्छ। यसमा कसैको पनि दुई मत हुनु हुँदैन। तर, नीतिगत रूपमै मृगलाई व्यावसायिक पालन गर्ने नीति बनाई दिएमा धेरै सहज हुन सक्छ। यसो गरिएमा पालिएका मृगलाई व्यवस्थित रूपमा साबर उत्पादनमा प्रयोग गर्न सकिन्छ। जंगलमा खुला रूपमा रहेकालाई संरक्षण गर्ने। यसो भएमा मृग पनि बच्यो, लोपोन्मुख साबर प्रविधि र सीपकला पनि बच्यो। यो मध्यमार्गी उपायले दुवै पक्षको विजय हुन्छ। यसले मानव इतिहासकै जीवित सभ्यतालाई पनि बचाउँछ। संग्रहालयमा थन्किनबाट बचाई व्यावसायिक उत्पादनमा पनि फड्को मार्न सक्छ। स्थानीय र प्रदेश सरकारले सहयोगी भूमिका खेलेर यो सीप र प्रविधिलाई किन नबचाउने ? सम्बन्धित सबै पक्षको बेलैमा ध्यान जानुपर्छ। सरकारले साबर प्रशोधनको विधि र संस्कृतिलाई पुस्तकामा संग्रृहीत गर्नुपर्छ। सम्भावनाको खानीमाथि बसेर कर्णाली प्रदेश अहिले सहयोगको याचना गरिरहेको छ। कृषि, पर्यटन, जलविद्युत् जस्तै अर्को विशेष क्षेत्र सीप र कलाको प्रवद्र्धन प्रमुख क्षेत्र हो। प्रदेश र स्थानीय सरकारको समन्वय, सहकार्य र सहमतिमा साबरलाई अन्तर्राष्ट्रिय निर्यातमूलक वस्तुमा ब्रान्डिङ गरिनुपर्छ। यसको व्यावसायिक उत्पादन सरकारी लगानीमै थालिनुपर्छ। यसको लागि प्राविधिक र आर्थिक सहयोगलाई एकद्वार प्रणालीमार्फत काम गर्न जरुरी छ। साबर उत्पादनमा चाहिने आवश्यक कच्चा पदार्थ, सर्वसुलभ जनशक्ति उपलब्धता र नीतिगत रूपमा आमूल परिवर्तनको माध्यमबाट व्यावसायिक उत्पादनमा फड्को मार्न सकिन्छ। कम्तीमा यो कार्य जति सक्दो छिटो प्रदेश र स्थानीय सरकारले गरिदिनुपर्छ। अहिले दैलेख जिल्लाको एउटा परिवारमा सीमित लोपोन्मुख साबरले सानका साथ अन्तर्राष्ट्रिय ब्रान्ङ्गिको रूपमा विश्व बजारमा सहज रूपमा प्रवेश गर्न सक्ने प्रशस्त आधारहरू छन्। जसरी इटालीको रोयल लेदर भनेर छालाजन्य उत्पादनका सामग्रीमा अहिले संसार प्रसिद्ध भएको छ। इटालीमा पनि छालाको काम गर्ने सार्की समुदायलाई त्यहाँको सरकारले नै विशेष सहयोगी भूमिका खेलेर रोयल लेदरले प्रसिद्धि पाएको हो। हाम्रो देशमा पनि दैलेखी साबरलाई यसै गरी अन्तर्राष्ट्रिय ब्रान्ङ्गि किन नगर्ने ?"
बुटवलमा बन्यो १ अर्बमा सम्मेलन केन्द्र,"बुटवल : बुटवलमा एक अर्बको लागतमा अन्तर्राष्ट्रिय सम्मेलन केन्द्र निर्माण भएको छ। बुटवल१०, रामनगरस्थित बुटवल मण्डपमा सम्मेलन केन्द्र बनेको हो। सम्मेलन केन्द्र निर्माणसँगै बुटवलमा ठूला आकारका भेलाहरु सम्भव भएका छन्। ०६५ मा नेकपा एमालेको महाधिवेशन उद्घाटन कार्यक्रम भएको स्थलमै सम्मेलन केन्द्र निर्माण गरिएको हो। त्यसवेलै बुटवलमा ठूलो सम्मेलन केन्द्रको आवश्यकता महसुस गरिएको थियो। १ अर्ब ३ करोड लागतमा निर्माण भएको बुटवल अन्तर्राष्ट्रिय सम्मेलन केन्द्रमा ११ सय १४ जना अटाउने सभाहल छ। त्यसैगरी ५ सय क्षमताका ६ वटा बैठक कक्ष, ५०५० र ११ सय क्षमताका दुइटा साना हल, भिआइपी, भिडिओ, अडिओ, ट्रान्सलेटर लगायतका कक्ष रहेका छन्। बुटवल मण्डपमा रहेको साढे १६ बिघा जग्गामध्ये ९ दशमलव ६ बिघा क्षेत्रफलमा सभाहल फैलिएको छ। यो सभाहल आकाशबाट हेर्दा चन्द्र र सूर्य रहेको नेपालको झण्डा आकारमा रहेको छ। सम्मेलन केन्द्रको भौतिक संरचना आर्कषक बनाइएको छ। सभाहल अगाडि पानीका फोहोरा सहित पोखरी निर्माण गरिएको छ। सम्मेलन केन्द्रबाट प्रवेश गर्ने बाहिरिनेहरुका लागि छुट्टाछुट्टै द्वार छन्। अन्तर्राष्ट्रिय सम्मेलन केन्द्र र बुटवल प्रदर्शनी केन्द्र निर्माण आयोजनाका प्रमुख प्रमुख धर्मेन्द्र पन्थीले सम्मेलन केन्द्र निर्माणको काम सम्पन्न गरि आन्तरिक परीक्षण गरिएको बताए। हामीले परीक्षण पनि सकिसकेका छौं, अब यहाँ आएर सभा सम्मेलन गर्न सकिन्छ', उनले भने। सम्मेलन केन्द्रको मुख्य सभाहल अन्तर्राष्ट्रिय स्तरको भएकाले त्यसको साउण्ड, एसि सिस्टम सबै चेकजाँच गरेको उनको भनाइ छ। यो सम्मेलन केन्द्र निर्माणका लागि दुई चरणमा निर्माण पूरा गर्ने गरी २०७१ सालमा ठेक्का सम्झौता गरिएको थियो। सम्झौतामा २०७८ पुस मसान्तसम्म सभाहल बनाइसक्ने उल्लेख भए पनि कोरोना महामारिको प्रभावका कारण केही ढिला भएको हो। दोस्रो चरणमा २०७४ सालमा सम्झौता गरी २०७६ कात्तिकसम्मको समयावधि तोकेर काम भएको थियो। पछि २०७९ साल कात्तिकसम्म म्याद थप गरिएको थियो। थप भएको म्यादअगावै २०७८ असारमै निर्माण सम्पन्न गरिएको आयोजना प्रमुख पन्थीले बताए। सम्मेलन केन्द्रको पहिलो चरणको कामलाई २३ करोड र दोस्रो चरणको कामलाई ८० करोड गरी एक अर्ब ३ करोडमा ठेक्का सम्झौता गरिएको थियो। पहिलो चरण अन्तर्गत मुख्य सभाहल रहेको भवनको काम भएको हो। त्यहाँसँगै ब्लकमा दुई वटा भवन बनेका छन्। मुख्य सभाहल भित्र रातो लहरै कुर्ची सभाहलमा राखिएको छ। दोस्रो चरणमा चन्द्रमा आकारको संरचना निर्माण भएको हो। आयोजनाका ईन्जिनियर सुमन दलार्मीका अनुसार सभा हलसँग सटेर उत्तर र दक्षिणमा गरी दुई वटा बहुउपयोगी भवन बनेका छन्। यी एक सय क्षमताका छन्। त्यस बाहेक दोस्रो दुई वटा सर्भिस ब्लक, क्यान्टिन, ग्रिनहाउस, ६ जना बस्न मिल्ने स्टाफ क्वाटरका लागि भवन निर्माण भएको छ। सभाहलमा लिफ्टको व्यवस्था छ। अहिले सभाहल परिसरको ग्रिनरी सहितको बाटो, फुटपाथ, बगैंचा लगायतका संरचना पनि दोस्रो चरण अन्तर्गत निर्माण गरिएका छन्। बुटवल उपमहानगरपालिकाले संरक्षण गर्दै आएको बुटवल मण्डपमा पूर्वतर्फ बुटवल सम्मेलन केन्द्र र पश्चिमतर्फ अन्तर्राष्ट्रिय स्तरको प्रदर्शनी केन्द्र निर्माण गर्ने गरी २०६५ सालमा सरकारले निर्णय गरेको थियो। २०७६ जेठ १३ गते पूर्व अर्थमन्त्री विष्णु पौडेलले शिलान्यास गरेर सम्मेलन केन्द्रको काम अगाडि बढाइएको थियो। बुटवल मण्डपको १६ बिघामध्ये पश्चिमतर्फको ६ दशमलव ४ बिघा क्षेत्रमा एक अर्ब दुई करोडको लागतमा बुटवल प्रदर्शनी केन्द्र निर्माण भइरहेको छ।रुपन्देही क्षेत्र नं २ का सांसद एवं पूर्व अर्थमन्त्री विष्णु पौडेलले यो योजनाको अवधारणा बनाएका थिए। एमालेको महाधिवेशनपछि बुटवलमा ठूला कार्यक्रम गर्न ईनडोर सभाहलको आवश्यकता महसुस भएको उनले बताए। बुटवलले अब यही सभाहलमा ठूला कार्यक्रमहरु गर्न सक्छ, लुम्बिनी नजिक रहेकाले यसको विशेष महत्व रहेको छ', उनले भने। अव बुटवलमा जुनसुकै अन्तर्राष्ट्रिय स्तरका कार्यक्रम गर्न सकिने उनले बताए। ०७१ साल माघ १५ गते निर्माण कम्पनीसँग सम्झौता भएको यो सम्मेलन केन्द्र ८ वर्षमा पूरा भएको हो। यो सम्मेलन केन्द्र राजधानी बाहिरको ठूलो सभाहल हो। सम्मेलन केन्द्र कुन मोडालिटीबाट सञ्चालन गर्ने स्पष्ट खाका तयार भएको छैन। बुटवल उपमहानगरपालिकालाई हस्तान्तरण गर्ने या कुनै समितिमार्फत यसलाई सञ्चालन गर्नेबारे संघ सरकारले नै निर्णय गर्ने इन्जिनियर दलार्मीले बताए। सम्मेलन केन्द्र निर्माण सम्पन्न भएपछि छिटो सञ्चालनको माग गरिएको छ। रुपन्देही उद्योग संघका अध्यक्ष माधव पौडेलले सभाहल निर्माणपछि बुटवलमा आर्थिक गतिविधि बढ्ने विश्वास गर्द सञ्चालनमा ढिलो गर्न नहुने बताए। व्यवसायीहरुले पर्दशनी केन्द्रको निर्माण छिटै सक्नुपर्ने माग गर्दे आएका छन्। यो संरचना निर्माणपछि स्थायी प्रदर्शनीस्थल तयार हुनेछ।"
श्रीमतीको हत्या गर्ने श्रीमान् पक्राउ,झापा : श्रीमतीलाई धारिलो हतियार प्रहार गरी हत्या गरेको आरोपमा श्रीमान् पक्राउ परेका छन् । झापा गाउँपालिका ६ स्थित चन्द्रबस्ती निवासी ४० वर्षीय नाइके हस्दाले आफ्नै श्रीमती ३५ वर्षीया तालामोही हस्दालाई धारिलो हतियार प्रयोग गरी हत्या गरेका प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार शुक्रबार राती १०:१० मा मादक पदार्थ सेवन गरी आएका हस्दाले श्रीमतीसँग झगडा गर्दै कोखामा छुरा प्रहार गरेका थिए । छुरा प्रहारबाट उनको घटनास्थलमै छटपटिएर मृत्यु भएको थियो । घटनापछि हस्दा फरार भएका थिए । उनलाई शनिबार बिहान ८ बजे कचनकवल गाउँपालिका १ स्थित नेपालभारत सीमा नाका नजिकैबाट पक्राउ गरिएको डीएसपी पाठकले बताए । श्रीमान् श्रीमती मजदुरी गरी परिवार पाल्दै आएका थिए । उनीहरूका छोरा हाल वैदेशिक रोजगारीका लागि विदेशमा छन् ।
