शीर्षक,विवरण
अहिले नै मन्त्री बन्ने चाहना छैन : महामन्त्री शर्मा,काठमाडौं : नेपाली कांग्रेसका महामन्त्री विश्वप्रकाश शर्माले अहिले नै मन्त्री बन्ने चाहना नभएको बताएका छन्। नेपाली कांग्रेस झापा क्षेत्र नं १ काठमाडौं सम्पर्क समितिले आज यहाँ आयोजना गरेको सम्मान समारोहमा बोल्दै उनले सबैले निर्वाचन जितेपछि मन्त्री बन्ने आकांक्षा राख्ने गरेपनि आफूमा मन्त्री बन्ने कुनै आकांक्षा नरहेको स्पष्ट पारेका हुन्। उनले मन्त्री बन्नेभन्दा पनि दूरदराजमा रहेका आम नागरिकको भावनाअनुसार काम गर्ने विषय आफ्नो पहिलो प्राथमिकतामा भएको उल्लेख गरे। उनले कुनै बेला एक्लै दुई तिहाइ बहुमत ल्याएको कांग्रेस अहिले मिलेर चुनाव लड्दासमेत ५७ सिटमा सीमित भएको भन्दै चुनाव जित्नेबित्तिकै मन्त्री बनिहाल्नुपर्छ भन्ने बेला नभएको बताए। महामन्त्री शर्माले अहिले प्रधानमन्त्री 'को' बन्ने भन्ने विषयभन्दा महत्वपूर्ण राष्ट्रपति को बन्ने भन्ने रहेको बताए।
प्रधानमन्त्री पद नछाड्ने देउवाको निष्कर्ष,"काठमाडौं : प्रधानमन्त्री शेरबहादुर देउवाले प्रधानमन्त्रीको पद नछाड्ने निष्कर्षमा पुगेका छन्। माओवादी केन्द्रका अध्यक्ष पुष्पकमल दाहाल प्रचण्डबाट प्रधानमन्त्री पदका लागि पटकपटक दबाब आए पनि अन्ततः उनी प्रधानमन्त्री पद नछाड्ने निष्कर्षमा पुगेका हुन्। निर्वाचनमा ८९ सिटसहित पहिलो दल बनेको नेपाली कांग्रेसका सभापतिसमेत रहेका देउवाले नवनिर्वाचित सांसदहरूलाई शनिबार चियापान गराएका थिए। सोही अवसरमा उनले नवनिर्वाचित सांसदहरूसँग सरकार गठनका विषयमा अनौपचारिक छलफल गरेका थिए। सहभागी अधिकांश सांसदहरूले कांग्रेसकै नेतृत्वमा सरकार गठन हुनुपर्ने बताएका थिए। उनीहरूले देउवासहित शीर्ष नेतृत्वलाई दबाबकै शैलीमा पहिले कांग्रेस नेतृत्वमा सरकार गठन हुनुपर्ने बताएका थिए। 'जनमतले पनि कांग्रेसकै नेतृत्वमा सरकार बनोस् भन्ने चाहेको छ। किनकि निर्वाचनको परिणामले कांग्रेसलाई ठूलो दल बनाएको छ,' कञ्चनपुरबाट निर्वाचित सांसद एनपी साउदले भने। उनले गठबन्धनमा अन्य दलहरूसमेत सहभागी भएकाले आलोपालो सिस्टमका बारेमा कांग्रेस लचक रहेको बताए। 'प्रधानमन्त्री पदमा आलोपालो गर्नुपर्छ। त्यसका लागि कांग्रेसमा वादविवाद हुनेछैन। तर ठूलो दलको हैसियतले कांग्रेसले पहिले नेतृत्व गर्न पाउनुपर्छ,' उनले भने। अधिकांश सांसदहरूले कांग्रेस नेतृत्वकै सरकार चाहेकाले देउवाको मनोबल उच्च भएको बालुवाटार स्रोतले जानकारी दियो। उच्च मनोबल बनाएका देउवाले त्यसलगत्तै नेकपा एकीकृत समाजवादी पार्टीका अध्यक्ष माधव कुमार नेपालसँग भेट गरेका थिए। समाजवादीको १० सिटसहित ६० बढी सिट आफ्नो पक्षमा रहेको दाबी प्रचण्डले गरेपछि आफू 'क्लियर' हुन् नेपालसँग भेट गरेको स्रोतले बतायो। 'शनिबारको चियापान कार्यक्रममा प्रतिनिधिज्युहरूसँग प्रधानमन्त्रीज्युले अनौपचारिक छलफल पनि गर्नु भएको हो। नतीजामुखी सम्बादपछि नै उहाँले माधव कुमार नेपालज्युसँग भेटवार्ता गरेका हुन्,' स्रोतले अन्नपूर्णसँग भन्यो। प्रचण्डले देउवासँग औपचारिकरूपमै प्रधानमन्त्री माग गरे पनि देउवाले भने त्यसको जवाफ दिएका थिएनन्। कांग्रेसका एक उच्च नेताले त्यसको पुष्टि गर्दै भने, 'उहाँहरूबीच करिब ४५ मिनेट छलफल भएको हो। प्रचण्डले प्रधानमन्त्री बनाउन प्रस्ताव पनि गर्नुभयो। तर प्रधानमन्त्री देउवाले प्रचण्डलाई कुनै जवाफ दिएनन्।' देउवाले प्रचण्डलाई आफूले पार्टीमा कुरा राख्ने ती नेताले अन्नपूर्णलाई बताए। 'प्रचण्डलाई प्रधानमन्त्री बनाउन कांग्रेसले सहयोग गर्न सक्दैन,' ती नेता भन्छन्, 'तेस्रो दलको व्यक्तिलाई कांग्रेसले कसरी प्रधानमन्त्री बनाउँछ। देउवाको विकल्पमा प्रधानमन्त्रीका लागि कांग्रेसले कसैसँग छलफल गर्दैन।' उनले केही दिनमा देउवा नै पुन : प्रधानमन्त्री बन्ने दाबी गरे। संसदीय दलको नेतामा सर्वसम्त हुने देउवाको दाउ यसैबीच नेपाली कांग्रेसले संसदीय दलको नेता चयन प्रक्रिया अगाडि बढ्ने भएको छ। कांग्रेसले भोलि (आइतबार) कार्यसम्पादन बैठक बोलाएको छ। बैठकले संसदीय दलको नेता चयनका लागि निर्वाचन समिति बनाउने भएको छ। कांग्रेसका महामन्त्री गगनकुमार थापाले ढिलामा बुधबारसम्म संसदीय दलको नेता चयन हुने बताए। सञ्चारकर्मीसँग कुरा गर्दै उनले भोलिदेखि संसदीय चयन प्रक्रिया अगाडि बढ्ने बताए। त्यस्तै कांग्रेसका धेरै नेताहरू संसदीय दलको नेता बेन्ने दौडमा छन्। देउवासहित रामचन्द्र पौडेल, महामन्त्री गगन थापा, शेखर कोइरालालगायतले पार्टीभित्र लबिङ गरिरहेका छन्। तर देउवा भने सर्वसम्मत चयन हुने दाउमा छन्। पार्टी प्रवक्ता प्रकाशशरत महतले पनि सर्वसम्मतरूपमा संसदीय दलको नेता चयन हुने दाबी गरे। 'पार्टीभित्र आकांक्षी हुनु स्वभाविक हो। तर एकताको सन्देश दिन सर्वसम्मतरूपमा संसदीय दलको नेता चय हुन्छ,' शनिबार बालुवाटारमा उनले भने।"
जबरजस्ती करणी गरेको आरोपमा एक जना पक्राउ,बर्दिया : १५ वर्षीया किशोरीलाई जबरजस्ती करणी गरेको आरोपमा एक जना पक्राउ परेका छन्। जिल्लाको बाँसगढी गाउँपालिका६ दाङपुर दमौली बस्ने ४८ वर्षीय मेघराज अधिकारीलाई शुक्रबार राति प्रहरीले पक्राउ गरेको छ। ती किशोरीलाई अधिकारीले जबरजस्ती करणी गरेको भन्ने खबर प्राप्त हुनासाथ इलाका प्रहरी कार्यालय मोतीपुरबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।
सवारी अनुशासन कारबाहीबाट तीन लाख राजस्व असुली,"काठमाडौं : यातायात व्यवस्था विभागले सवारी अनुशासन कारबाहीबाट तीन लाख ५० हजार राजस्व उठाएको छ। विभागका प्रवक्ता ईश्वरीदत्त पनेरुका अनुसार विभागले गएको मंसिर महिनाभरि नियम उल्लंघन गर्ने चार सय ५६ जनाबाट तीन लाख ४७ हजार उठाएको हो। उनका अनुसार सबैभन्दा धेरै सिल्टबेल्ट नबाँधेको र हेलमेट नलगाएका चार सय ५६ सवारी चालक कारबाहीमा परेका छन्। विभागले हरेक महिना आन्तरिक रूपमा पनि सवारी चालकले गर्ने नियम उल्लंघनका बारेमा अनुगमन गर्ने गरेको छ। यो विभागअन्तर्गत रहेको ट्राफिक टिमले गरेको कारबाहीबाट उठेको राजस्व हो। विभागले गरेको अनुगमनमा प्रदूषण स्टिकर नभएको, लाइसेन्स तथा ब्लुबुक नबोकेको, सवारीसाधन मोडिफाइड गरेको आदि कसुरमा चालक कारबाहीमा परेका छन्।"
हत्याको आरोपमा सात जना पक्राउ,रुपन्देही : बुटवल उपमहानगरपालिका९ बस्ने भारत घर भएका ५५ वर्षीय अजय सोनीको धारिलो हतियार चक्कु प्रहार गरी हत्या गरेको आरोपमा सात जना पक्राउ परेका छन्। बुटवल उपमहानगरपालिका८ राजमार्ग चौराहमा मागी खाई हिँड्ने २९ वर्षीय कृष्ण सिजाली मगर लगायत ७ जनालाई चक्कुसहित शुक्रबार साँझ प्रहरीले पक्राउ गरेको हो। आफ्नो ठेलामा रहेको बदाम र चकलेट उनीहरूले चोरी गरी लगेको भन्दै सामान फिर्ता माग्न जाँदा अजयलाई चक्कु प्रहार गरी गम्भीर घाइते बनाएका थिए। घटनाको सूचना पाएपछि वडा प्रहरी कार्यालय बुटवलबाट खटिएको प्रहरीले उनलाई उपचारका लागि लुम्बिनी प्रादेशिक अस्पताल बुटबल पठाएकोमा उपचारका क्रममा मृत्यु भएको हो। यस सम्बन्धमा प्रहरीले थप अनुसन्धान गरिरहेको छ।
अनावश्यक इमेल आएर हैरान हुनुहुन्छ? यसो गर्नुस्,"काठमाडौं : पछिल्लो समय इमेलको प्रयोग बढ्दै गएको छ। इमेलको प्रयोग बढ्दै जाँदा अनावश्यक इमेल आउँदा प्रयोगकर्ता हैरान हुने गरेका छन्। हामीले कहिलेकाही विभिन्न वेबसाइटमा न्युजलेटर सु्क्राइब गर्छौं अनि त्यसको मेल आउन थाल्छ। अनि कतिपयले इमेल ठेगाना पाएर पनि मेल गरिरहेका हुन्छन्। यसका लागि 'इमेल स्टुडियो' नामक वेबसाइटले यसका लागि सेवा उपलब्ध गराउँदै आएको छ। यसमा इमेल मर्ज गर्ने, एकैपटक धेरै इमेल डिलेट गर्ने, इमेल फर्वाड गर्ने, इमेल क्लिन गर्ने लगायतका सुविधा उपलब्ध छ। यसमा इमेल क्लिन अप नामक फिचर अति नै उपयोगी छ। यसका लागि सुरुमा आफ्नो इमेल आइडी राखेर लगइन गर्नुपर्छ। त्यसपछि इमेल क्लिन अपमा नयाँ नियम सेट गर्न सकिन्छ। यसमा नयाँ नियम सेट गर्दा कुनै एक नाम दिन सकिन्छ। त्यसपछि जिमेल फोल्डरमा इनबक्स चयन गर्नुपर्छ। यी काम गरेपछि इमेल स्टुडियोले यस इमेलमा के एक्सन लिने हो ? कहाँ सीफ्ट गर्ने हो ? आफूले ट्रयास अप्सनमा क्लिक गर्ने । जब ती नाम गरेका इमेल आउँछ ती मेल आफैं डिलेट हुन्छन्। यसैगरी जिमेलले पनि यसका लागि फिचर उपलब्ध गराएको छ। यसका लागि जिमेलको सेटिङमा गएर फिल्टर्स एण्ड ब्लक्ड एड्रेसेसमा जानुपर्छ। त्यसपछि क्रेट न्यू फिल्टर गर्ने त्यसमा मेल, शब्द, शीर्षक आदि राख्न सकिन्छ। त्यसपछि क्रेट फिल्टरमा ओके गर्ने र डिलेट इट अप्सनमा क्लिक गर्ने। यति गरेपछि अनावश्यक आएका इमेल स्वतः डिलेट हुन्छन्।"
मोरक्कोलाई हराउँदै तेस्रो बन्यो क्रोएसिया,"दोहा: फिफा विश्वकपको तेस्रो स्थानका लागि शनिबार राति भएको प्ले अफमा मोरक्कोलाई २१ गोलको नतिजामा पराजित गर्दै क्रोएसियाले कास्य पदक जितेको छ। क्रोएसिया सेमिफाइनलमा अर्जेन्टिनासँग पराजित भएको थियो भने मोरक्को साविक विजेता फ्रान्ससँग स्तब्ध बनेको थियो। दुवै सेमिफाइनलमा पराजित भएका टिम खलिफा अन्तर्राष्ट्रिय रंगशालामा आमनेसामने हुँदा क्रोएसियाले बाजी मार्यो। जोस्को भार्डियोलले सातौं मिनेटमा गरेको गोलसँगै साविक उपविजेता क्रोएसियाले अग्रता लिएको थियो। त्यसको दुई मिनेट नबित्दै असरफ दारी गोल गर्दै अफ्रिकी मुलुक मोरक्कोलाई बराबरीमा ल्याएका थिए। यद्यपि, पहिलो हाफको खेल सकिन तीन मिनेट बाँकी रहँदा मिस्लाभ ओर्सिचले गोल गर्दै क्रोएसियालाई पुनः अग्रता दिलाएका थिए। निर्धारित ९० मिनेटमा सोही अग्रताको बचाउ गर्दै क्रोएसिया तेस्रो स्थान हासिल गर्न सफल भयो। सन् १९९८ मा पहिलो पटक विश्वकप खेलेको क्रोएसिया पहिलो प्रयासमै तेस्रो भएको थियो। फ्रान्समा भएको त्यो विश्वकपमा तेस्रो बन्न नेदरल्यान्ड्सलाई पराजित गरेको थियो। चार वर्षअघि रुसमा भएको विश्वकपको फाइनलमा पुगेको क्रोएसिया फ्रान्ससँग पराजित हुँदा उपविजेतामा सीमित भएको थियो। मोरक्को भने विश्वकपको सेमिफाइनलमा पुग्ने पहिलो अफ्रिकी मुलुक हो। त्यस्तै, दक्षिण अमेरिका र युरोपेलीबाहेक तेस्रो मुलुक हो। यसअघि अमेरिका र दक्षिण कोरियाले सेमिफाइनलमा स्थान बनाएका थिए।"
करेन्ट लागेर मृत्यु,नवलपरासी : जिल्लाको बौद्दीकाली गाउँपालिका२ भुलाड बस्ने ३० वर्षीय सुरेश श्रेष्ठको करेन्ट लागेर शनिबार दिउँसो मृत्यु भएको छ। सोही ठाउँस्थित खहरेटोल बस्ने छबिलाल ओझाको घरमा रेलिङ राख्ने क्रममा सुरेशको हातमा रहेको रेलिङले हाईटेन्सनको तारमा छुँदा करेन्ट लागेर गम्भीर घाइते भएका उनको बिपि कोइराला अस्पताल दुलेगौडा तनहुँमा उपचारको क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
केबी उप्रेतीको आत्मकथा केबी लोकार्पण,"काठमाडौं : सहकारी अभियन्ता कृष्णबहादुर उप्रेती(केबी)को संस्मरणात्मक आत्मकथा केवी शुक्रवार लोकार्पण भएको छ। पूर्व मन्त्री लिलामणि पोखरेल, पूर्व मन्त्री तथा राष्ट्रिय सहकारी बैंकका सल्लाहकार कमल चौलागाई, बैंकका सल्लाहकारहरू केशव निरौला र राधा घले तथा बरिष्ठ पत्रकार पुरुषोत्तम दाहालले संयुक्त रूपमा लोकार्पण गरे। पुस्तकमा उप्रेतीको जीवनको आरोह अवरोह, सहकारी र निजी जीवनका प्रेरणादायी घटनाका साथै सहकारी क्षेत्र सम्वद्ध व्यक्तिहरूको उनीसँगको अनुभव समेटिएको छ। २०५२ सालदेखि सहकारी क्षेत्रमा अनवरत संलग्न उप्रेती प्रारम्भीक संस्था, जिल्ला सहकारी संघ हुँदै सहकारी बैंकको अध्यक्ष बनेका हुन्। राष्ट्रिय सहकारी महासंघको समेत उनी सञ्चालक हुन्। पत्रकार पुरुषोत्तम दाहालले आत्मकथाको समीक्षा गरेका थिए। उनले उप्रेतीको आत्मकथामा इमान्दारिता देखिएको चर्चा गरे। दाहालले पुस्तक सहकारीकर्मी र अन्य क्षेत्रमा लाग्नेहरूका लागि पनि प्रेरणा बन्ने बताए। मुखियाको परिवारमा जन्मेर पनि उप्रेतीले जीवनमा गरेका संघर्ष धेरैका लागि अनुकरणीय हुन सक्छन्, दाहालले भने, जीवनका विभिन्न क्षेत्रमा कसरी लागियो, कहा कस्तो संघर्ष भयो, विशेष गरी सहकारी क्षेत्रको योगदान, स्मरण र भूमिकालाई प्राथमिकता दिइएको छ। नेकपा माओवादी केन्द्रका सचिव तथा पूर्व मन्त्री लिलामणि पोखरेलले उप्रेतीले सहकारी क्षेत्रमा खेलेको भूमिका रचनात्मक भएको भन्दै आत्मकथाले नेपालको सहकारी अभियानलाई सही बाटोमा ल्याउन सहयोग पुर्याउने बताए। नेपालको सहकारी अभियान सही बाटोमा अझै जान सकेको छैन, उप्रेती र अभियानकर्मीको सक्रियता र राजनीतिक दल तथा सरकारको सहयोगमा यसलाई विपन्न वर्गका जनताको सारथी बनाउन सबै लाग्नु पर्छ, पोखरेलले भने। नेकपा एमालेका पोलिटव्यूरो सदस्य, सहकारी तथा गरिवी निवारण विभागका प्रमुख कलम चौलागाईंले सहकारी अभियानलाई सबैको साझा बनाउनका लागि केबी उप्रेतीको भूमिका प्रभावकारी रहेको बताए। व्यवसायिक रूपमा सबैलाई मिलाएर अभियानलाई अगाडि बढाउन उप्रेतीको भूमिकाका बारेमा सबैको सकारात्मक भावना पाएको भन्दै उनले सबै मिलेर सहकारी अभियानलाई जोगाउनु पर्नेमा जोड दिए। सहकारी क्षेत्र अहिले संकटमा रहेको भन्दै उनले यसलाई जोगाउन राज्य र अभियानको प्रभावकारी भूमिका हुनु पर्ने जिकिर गरे। चौलागाईले राज्यले सहकारीको संकट समाधानमा चासो नदेखाएको गुनासो समेत गरे। राष्ट्रिय सहकारी बैंकका सल्लाहकार राधा घलेले उप्रेतीलाई सहकारीकर्मीले साझा नेताका रूपमा चर्चा गर्ने गरेको बताइन्। उनले अभियानमा संलग्न सबै विचारधाराका अभियन्ताले उप्रेतीका बारेमा सकारात्मक र सबैलाई मिलाएर अगाडि बढ्ने व्यक्तिका रूपमा चित्रित गर्ने गरेको बताइन्। पुस्तकका लेखक उप्रेतीले सहकारी अभियान लगायत जीवनका उकाली ओरालीको संगमका रूपमा आत्मकथालाई लिएको बताए। उनले आफ्नो जीवनमा घटेका घट्ना, गरेका काम र अनुभवका बारेमा पुस्तकमा ससमेटिएको बताए। पुस्तकको पहिलो खण्डमा उप्रेतीको व्यक्तिगत जीवनका बारेमा लेखिएको छ। गाउँबाट आएको कृष्ण काजी हुदै एसएलसीमा सहभागी, स्ववियू सभापति देखि दुई सन्तानको पितासम्म उल्लेख गरिएको छ। यही खण्डमा राजनीतिदेखि पत्रकारिता जोडिएको छ। दोस्रो खण्डमा सहकारी खण्ड भनेर २५ वटा विषय उल्लेख गरिएको छ। अन्तिम खण्डमा केबी उप्रेती पात्र एक, प्रसंग अनेक भन्दै केबी उप्रेतीका बारेमा २२ जना सहकारी अभियन्ताको धारणा समेटिएको छ। पुस्तक नेचुरल मिडिया प्रालि र ग्रूप अफ वर्तमान मिडिया प्रालिले प्रकाशन गरेका हुन्।"
पोलिटिकल भाउ चर्को छ : केपी ओली,"काठमाडौं : नेकपा एमाले अध्यक्ष केपी शर्मा ओलीले जनतालाई सही दिशामा डोर्याउन नसक्दा निर्वाचनमा गलत नतिजा आएको बताएका छन्। नेपाल ललितकला प्रज्ञा प्रतिष्ठानको कार्यक्रममा शनिबार बोल्दै उनले त्यसको जिम्मेवार आफूसमेत रहेको बताए। 'जनतालाई सचेत गराउन नसक्नु प्रमुख दलको हैसियतले मेरो पनि कमजोरी हो। मैले जनतालाई बुझाउ सकिनँ,' उनले भने। उनले निर्वाचनको परिणामले राजनीतिक बजार महँगोसमेत भएको बताए। यसले अस्थिरता निम्ति उनको भनाइ छ। 'अब कस्तो सरकार बन्छ भन्ने म ५८ वर्ष राजनीति गरेको मान्छेले भन्न नसक्ने अवस्था छ। अहिले सबैभन्दा चर्को महँगी कतै छ भने पोलिटिकल बजारमा छ। पोलिटिकल भाउ चर्को छ,' उनले भने।"
"आइतबार दिउँसो देशका तीनवटा प्रदेशमा वर्षा हुने, हिमपातको पनि सम्भावना","काठमाडौं : आइतबार दिउँसो देशका तीनवटा प्रदेशका वर्षा हुने भएको छ। मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको सम्भावना रहेको हो। यी प्रदेशका उच्च पहाडी भूभागका एकदुई स्थानमा हल्का हिमपातको पनि सम्भावना रहेको छ। रातको समयमा प्रदेश १, बागमती र गण्डकी प्रदेशको उच्च पहाडी भूभागका एकदुई स्थानमा हल्का हिमपातको पनि सम्भावना रहेको महाशाखाले जनाएको छ। यसैगरी प्रदेश १ का पहाडी भूभागमा आंशिकदेखि पूर्ण बदली रही बागमती र गण्डकी प्रदेशमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ।"
ट्याक्टरको डब्बा पल्टिएर किच्दा एक जनाको मृत्यु,बारा : ट्याक्टरको डब्बा पल्टिएर किच्दा एक जनाको मृत्यु भएको छ। जिल्लाको महागढीमाई नगरपालिका६ पत्रहटी बस्ने २४ वर्षीय मुकेश प्रसाद यादवको आफ्नै ना६त ६७८६ नम्बरको ट्याक्टरको डब्बा पल्टिएर किच्दा शनिबार बिहान मृत्यु भएको हो। डब्बा प्रेसर उठाइ नट खोल्ने क्रममा डब्बा पल्टिएर गम्भीर घाइते भएका उनको एलएस न्यूरो अस्पताल परवानिपुरमा उपचारका क्रममा मृत्यु भएको प्रहरीले जनाएको छ।
"विजय गच्छदार र रेशम चौधरीबीच भेटवार्ता, सत्ता समीकरणबारे छलफल","काठमाडौं : नेपाली कांग्रेसका नेता विजय कुमार गच्छदार र नागरिक उन्मुक्ति पार्टीका संरक्षक रेशम चौधरीबीच भेटवार्ता भएको छ। डिल्लीबजार कारागारमा शनिबार उनीहरूबीच करिब एक घन्टा छलफल भएको हो। मंसिर ४ गतेको निर्वाचनमा अप्रत्यासित नतिजा ल्याएपछि रेशमलाई बधाइ दिन गच्छदार जेल पुगेका हुन्। उनले रेशमलाई भेटेर सोचेभन्दा परिपक्व भएको बताए। उनले रेशम चौधरीसँग सहकार्यका लागि आफू तयार रहेको समेत बताएका थिए। 'रेशमजी, मैले तपाइँलाई जे सोचेको थिएँ। त्योभन्दा पनि बढी परिपक्व देखेँ। निर्वाचनमा तपाइँले राम्रो नतिजा ल्याउनुभएको छ। तपाईँलाई बधाइ छ। तपाइँसँग सहकार्य गर्न म सधैं तयार छु,' गच्छदारले रेशमसँग भने। उनले थारू छोरालाई जेलमा कोचेको भन्दै सरकारसँग आपत्तिसमेत जनाए। उनले अध्यादेश प्रमाणीकरण गरेर पीडित थारूहरूको रिहाइ गर्नुपर्ने बताएका थिए। त्यसका लागि माइतीघर मण्डलामा धर्नामा बस्न आफू तयार रहेको उनले बताएका थिए। 'सरकारले ल्याएको अध्यादेश प्रमाणीकरण हुनुपर्छ। रेशमजीलगायत पीडित थारूहरूको रिहाइ हुनुपर्छ। त्यसका लागि म पनि माइतीघरमा धर्ना बस्छु,' उनले रेशमलाई आश्वासन दिए। निर्वाचनमा पराजित भएका गच्छदारले घरमा शान्तसँग बस्न नसकेक बताएका थिए। उनले उत्पीडित थारूको उत्थानका लागि आफू अग्रसर हुने बताएका थिए। उनीहरूबीच सत्तासमीकरणको विषयमा पनि छलफल भएको थियो। पछिल्लो समय नेपाली कांग्रेसका नेताहरू रेशमसँग निरन्तर सम्बादमा छन्। लुम्बिनी प्रदेशमा निर्णायक रहेको नागरिक उन्मुक्ति पार्टीलाई सरकारमा सहभागी गराउन प्रधानमन्त्री शेरबहादुर देउवाले थारू नेताहरूमार्फत् रेशमसँग लबिङ गरिरहेका छन्। नागरिक उन्मुक्ति पार्टीले प्रतिनिधिसभामा एक स्वतन्त्रसहित चार, सुदूरपश्चिम प्रदेशमा ७, लुम्बिनीमा ४ र मधेस प्रदेशमा एक सिट जितेको छ।"
चीनमा सहस्राब्दी पुराना बुद्ध मूर्ति फेला,सिआन : चीनको पुरानो बजारको भग्नावशेषमा सहस्राब्दी पुराना बुद्ध मूर्तिको अंश फेला परेको छ। सान्सी प्रान्तको सिआन सहरको भग्नावशेषमा ६८० भन्दाबढी मूर्ति र प्यागोडाका मूर्तिकला भेटिएका हु्न्। यी मूर्ति थाङ वंश (६१८९०७) मा बनाइएका मूर्तिको अवशेष हु्नसक्ने बताइएको छ। मूर्तिहरू माटो र ढुंगाबाट बनेका र धेरैजसो क्षतिग्रस्त रहेका चाइनिज एकेडेमी अफ सोसियल साइन्सअन्तर्गत रहेको पुरातत्व संस्थानका हान जिएनख्वाले जानकारी दिए। धेरै बुद्ध मूर्तिहरू रंगीन रेखाचित्र र सुनले सजिएका छन्।
'संविधानको रक्षा र पालना गर्ने व्यक्तिलाई राष्ट्रपति बनाउनुपर्छ',काठमाडौं : नेपाली कांग्रेसका महामन्त्री विश्वप्रकाश शर्माले संविधानको रक्षा र पालना गर्ने व्यक्तिलाई राष्ट्रपति बनाउनुपर्ने बताएका छन्। कांग्रेस झापा १ काठमाडौं सम्पर्क समितिले शनिबार काठमाडौंमा आयोजना गरेको कार्यक्रममा शर्माले अहिलेको राष्ट्रपतिले पटक पटक संविधान कुल्चने र उल्लंघन गर्ने काम गरेको आरोप लगाउँदै अबको राष्ट्रपति चयनमा दलहरू गम्भीर हुनुपर्ने र संविधानको रक्षा र पालना गर्न सक्ने व्यक्तिलाई राष्ट्रपति बनाउनुपर्ने बताएका हुन्। उनले राष्ट्रपति भवनमा व्यक्ति नभई प्रवृति लिएर जाने उल्लेख गरे। उनले अहिलेको निर्वाचनमा कांग्रेस एक्लैले नभई गठबन्धन मिलेर विजयी भएको भन्दै अब बन्ने प्रधानमन्त्री दुई वर्षका लागि बन्ने धारणा राखे। सरकार बनाउने नाममा गठबन्धनलाई भत्किन दिन नहुने उनको भनाइ छ। महामन्त्री शर्माले अहिले मुलुकका देखिएका सबै समस्यालाई गठबन्धन दलहरू मिलेर नै समाधान गर्नुपर्ने बताए।
पत्रकारितालाई सङ्कुचित बनाउने प्रयास भइरहेको छ : पूर्वराष्ट्रपति यादव,"काठमाडौं: गणतन्त्र नेपालका प्रथम राष्ट्रपति डा रामवरण यादवले पत्रकारितालाई सङ्कुचित बनाउने प्रयास भइरहेकाले त्यसतर्फ सजग रहन पत्रकारहरूलाई सुझाव दिएका छन्। नेपाल पत्रकार महासङ्घको प्रतिष्ठान प्रदेश समितिको दोस्रो वार्षिक साधरणसभामा यादवले पत्रकारिता क्षेत्रको चुनौतीबारे चर्चा गरेका हुन्। 'जहाँ लोकतन्त्र छ, त्यहाँ स्वतन्त्र पत्रकारिता हुन्छ अभिव्यक्तिको स्वतन्त्रता हुन्छ । तर स्वतन्त्रता विस्तारै सङ्कुचनमा गइरहेको छ', उनले भने, 'यहाँ मात्र होइन संसारमै यो चुनौती देखिन थालेको छ ।' उनले विश्वमा भइरहेको लोकतन्त्रको लडाइँमा साथ दिन नेपाली पत्रकारको ध्यानाकर्षणसमेत गराए। पूर्वराष्ट्रपति यादवले विश्व परिवेषलाई ध्यान दिनुपर्नेमा जोड दिँदै भने, 'ताइवानमा तीन लाख नेपाली छन् । त्यहाँको आन्दोलनमा के भइरहेको छ ? यता बर्मामा भइरहेको आन्दोलनमा पनि नेपाली पत्रकार र पत्रकारका सङ्घसङ्गठनले केही बोल्ने हो कि ?' कार्यक्रममा नेपाल पत्रकार महासङ्घका अध्यक्ष विपुल पोखरेलले यस वार्षिक साधारणसभामार्फत श्रम र सम्पादकीय स्वतन्त्रका विषयमा गहन छलफल हुनुपर्ने बताए। 'पत्रकारिताभित्र श्रमको उचित मूल्याङ्कन हुनसकेको छैन । सम्पादकीय स्वतन्त्रताको अवस्था के छ भन्ने कुरामा समीक्षा गर्नुपर्ने भएको छ', उनले भने। महासङ्घका प्रतिष्ठान प्रदेशका महासचिव बालकृष्ण अधिकारीले कोरोना महामारीका बीच पनि प्रतिष्ठानले गरेको कामको समीक्षा र आगामी रणनीति निर्माणका लागि छलफल हुने बताए।"
स्थानीय निकायलाई जिम्मेवार बनाए प्रदेश सरकार चाहिँदैन: नारायणमान बिजुक्छे,भक्तपुर: नेपाल मजदुर किसान पार्टीका अध्यक्ष नारायणमान बिजुक्छे (रोहित)ले स्थानीय निकायलाई अधिकार सम्पन्न बनाउन पर्ने बताएका छन्। स्थानीय निकायलाई सक्रिय बनाउन सके संघीय सरकारको काम आधा घट्ने बताए। ७३ औं स्थापना दिवसको उपलक्ष्यमा भक्तपुर नगरपालिकाले सञ्चालन गरेको ख्वप अस्पतालको नयाँ भवन उद्घाटन गर्दै बिजुक्छेले स्थानीय निकायलाई स्वायत्तता र विकेन्द्रीकरणको अधिकार दिए प्रदेश सरकारको आवश्यकता नै नरहेको बताए। देशको परिस्थिति निकै विकराल बन्दै गइरहेकोमा चिन्ता व्यक्त गर्दै उनले भारतको प्रभाव नेपालमा बढिरहँदा नेपालको अवस्था झन् नाजुक बन्दै गएको बताए। नेपालमा दिल्लीको प्रभाव बढ्दै जाँदा नेपालमा राजनीतिक अस्थिरता बढ्दै गएको बताउँदै बिजुक्छेले नेपालमा रसायनिक मल कारखाना स्थापना गर्न पनि भारतकै सहयोगमा हुनुपर्ने अवस्था आउनु देशको लागि घातक भएको बताए। न्याय प्रशासनलाई राजनीति अलग राख्ने कुरा आफैँमा गलत भएको भन्दै उनले नेपालको कार्यपालिका र विधानपालिकामा समेत भारतको छायाँ परेकाले देशभक्त जनता एकजुट हुनुपर्ने बताए।
प्रचण्डले प्रधानमन्त्री मागेपछि देउवाले भेटे माधव कुमार नेपाल,"काठमाडौं : प्रधानमन्त्री शेरबहादुर देउवा र नेकपा एकीकृत समाजवादी पार्टीका अध्यक्ष माधव कुमार नेपालबीच भेटवार्ता भएको छ। शनिबार प्रधानमन्त्री निवास बालुवाटारमा उनीहरूबीच भेटवार्ता भएको हो। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देउवालाई भेटेर प्रधानमन्त्रीमा दाबी गरेपछि देउवाले नेपालसँग छलफल गरेका हुन्। 'प्रधानमन्त्रीजीले माधव कुमार नेपालजीसँग भेटवार्ता गर्नुभयो। मूलतः सत्ता समीकरण र सरकार गठन प्रक्रियाका बारेमा उहाँहरूबीच छलफल भयो,' बालुवाटार स्रोतले भन्यो। एकीकृत समाजवादीको दस सिटसहित आफूसँग ६० बढी सिट रहेको प्रचण्डको दाबी छ। सोही सिट संख्याका आधारमा प्रचण्डले सरकारको नेतृत्व आफूले पाउनुपर्ने दाबी पेस गरिरहेका छन्। यही विषयमा 'क्लियर' हुन देउवाले नेपालसँग भेटवार्ता गरेको बालुवाटार स्रोतको भनाइ छ। बालुवाटारमै शनिबार दिउँसो भएको चियापान कार्यक्रममा कांग्रेसका नवनिर्वाचित सांसदहरूले सकारको नेतृत्व पहिले कांग्रेसले पाउनुपर्ने दबाब दिएका थिए। उनीहरूले सभापति शेरबहादुर देउवासहित शीर्ष नेतृत्वलाई प्रधानमन्त्रीमा आलोपालो गर्ने भए पनि सुरुमा कांग्रेस नेतृत्वमा सरकार बन्नुपर्ने दबाब दिएका थिए।"
फेवाताल किनारमा साहित्य महोत्सवको तयारी,"पोखरा: पोखरामा साहित्य महोत्सवको तयारी थालिएको छ। फेवाताल किनार बाराहीघाटमा पुस ६ गतेदेखि ११ गतेसम्म बुकवर्म फाउन्डेसनले १० औं संस्करणको नेपाल लिटरेचर फेस्टिभलको तयारी गरेको हो। शनिबार आयोजित पत्रकार सम्मेलनमा नेपाल लिटरेचर फेस्टिभलका निर्देशक नीरज भारीले प्राकृतिक सुन्दरताले श्रृङ्गारिएको पोखरामा हुन लागेको साहित्य महोत्सवको तयारी अन्तिम चरणम पुगेको बताए। फेस्टिभलमा विभिन्न देशका लेखक, कलाकार, पत्रकार, साहित्यकारको सहभागिता हुने उनले बताए। महोत्सवमा अघिल्ला संस्करणमा जस्तै करिब दुई सय साहित्यकार, राजनीतिज्ञ, लेखक पत्रकार, कलाकारको सहभागिता रहने उनले बताए। महोत्सवमा ५० भन्दा बढी सेसन, सांगीतिक साँझ र रोचक सामाग्री समावेश गरिने इभेन्ट म्यानेजर सुजाना खत्रीले जानकारी दिइन् । साहित्य महोत्सवमा दैनिक हजारौं साहित्यानुरागी भेला हुने आयोजकको विश्वास छ। हरेक सत्रमा वक्ताहरुसँग नयाँ विषयबारे विमर्श र साक्षात्कार गरिने फेस्टिभलका सदस्य केशवशरण लामिछानेले बताए। यो वर्ष फेस्टिभलमा सन् २०२२ का बुकर पुरस्कार विजेता श्रीलंकाली लेखक सेहान करुणातिलका, लेखक एवम पत्रकार अक्षय मुकुल, सहप्रध्यापक एवंम लेखक सुकेतु मेहता, लेखक एवम् फिल्म निर्माता सवा करिम खान, लेखक श्रेयना भट्टाचार्यलगायत अन्तर्राष्ट्रिय चर्तित व्यक्तित्वहरुको सहभागिता हुने आयोजक संस्थाले जनाएको छ।"
अब म जनतासँग गरेका प्रतिबद्धता पूरा गर्न लाग्छु: प्रकाशमान सिंह,काठमाडौं: नेपाली कांग्रेसका नेता प्रकाशमान सिंहले निर्वाचनका बेला जनतासंग गरेका प्रतिबद्धता पुरा गर्न गम्भीर भएर लाग्ने बताएका छन्। काठमाडौंमा शनिबार आयोजित ४०० औं हप्ता बुद्धनगर सरसफाइ अभियान तथा सम्मान कार्यक्रममा नेता सिंहले जनताले आफुलाई विश्वास गरेर प्रतिनिधि सभामा पुन: निर्वाचित गरेको भन्दै जनतासँग गरेका प्रतिबद्धता पूरा गर्ने आत्मविश्वास आफुमा रहेको बताए। आफु जनतासँगै बसेर समस्या समाधान गर्न पछि नहट्ने सिंहको भनाइ छ। सरकारी तवरबाट प्रभावकारी रुपमा सेवा प्रवाह हुनुपर्ने जनताको आवाजलाई आफुले महशुस गरेको र संसदबाट पनि जनताको आवाजलाई सरकारसमक्ष पुर्याउन भूमिका खेल्ने उनले बताए। काठमाडौंको खानेपानी समस्या समाधान गर्न आफुले प्रधानमन्त्रीसँगै बसेर छलफल गरेको पनि उनले जानकारी दिए।
सत्ता समीकरणका विषयमा केपी ओली र रवि लामिछानेबीच भेटवार्ता,"काठमाडौं : नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेबीच भेटवार्ता भएको छ। ओली निवास बालकोटमा उनीहरूबीच शुक्रबार राति भेटवार्ता भएको हो। सत्ता समीकरणको विषयमा उनीहरूबीच छलफल भएको हो। 'शुक्रबार राति उहाँहरूबीच सरकार गठन प्रक्रियाका विषयमा छलफल भएको हो,' बालकोट स्रोतले भन्यो। निर्वाचनमा दोस्रो ठूलो दल बनेको एमालेले सरकार गठन प्रक्रियाका लागि दलहरूसँग सम्बाद गरिरहेको छ। सोहीअनुसार ओली र लामिछानेबीच भेटवार्ता भएको स्रोतको भनाइ छ। 'सत्ता गठबन्धनले पनि सरकार बनाउने प्रक्रिया अगाडि बढाएको छ। दोस्रो ठूलो दल भएकाले त्यो डिजर्ब हामीले पनि गर्छौं। त्यही हिसाबले पहलकदमी गरिरहेका छौं,' एमालेका एक नेताले बताए। मंसिर ४ को नर्वाचनमा एमालेले ७८ सिट जितेको छ भने राष्ट्रिय स्वतन्त्र पार्टीले २० सिट जितेको छ।"
बोलेरो दुर्घटना हुँदा ९ जना घाइते,"रामेछाप : रामेछापको उमाकुण्ड गाउँपालिका७ भुजीमा बोलेरो दुर्घटना हुँदा ९ जना घाइते भएका छन्। भूजीमा जारी उमाकुण्ड लिग फुटबल हेर्न लिखु तामाकोशी गाउँपालिका१,दुरागाउँबाट भुजी जाँदै गरेका यात्रु सवार बोलेरो शनिबार बिहान ११ः४५ बजे भुजीको एकतारे छाँगामा दुर्घटना भएको हो। दुर्घटनामा परी लिखुतामाकोशी गाउँपालिका१ कोटगाउँकी ३२ वर्षीया बिमला सुनुवार, २३ वर्षीया श्रृष्टी सुनुवार, ३९ वर्षीय बिमल सुनुवार, ३४ वर्षीय राज कुमार थापा, ३० वर्षीया सीता कार्की, ३० वर्षीया मनिता खड्का, १६ वर्षीय नरेश खड्का, ४० वर्षीय दिपक सुनुवार र १९ वर्षीय सुजन भुजेल घाइते भएका हुन्। जिल्लाको उमाकुण्ड गाउँपालिका७ एकराते छागामा दुरागाउँबाट भुजितर्फ जाँदै गरेको बा ११ च ७५९१ नम्बरको बोलेरो आफैं अनियन्त्रित भई दुर्घटना भएको थियो।"
चीनमा दुई दिन चिसो बढ्ने,"काठमाडौं : चीनमा शनिबार र आइतबार चिसो बढ्ने देखिएको छ। चीनको राष्ट्रिय मौसम विज्ञान केन्द्रका अनुसार शनिबारदेखि आइतबारसम्म दक्षिणी चीनका केही भूभागमा तापक्रम ६ देखि ८ डिग्री सेल्सियससम्म झर्ने अनुमान गरिएको छ। चिनियाँ मौसम विज्ञान प्राधिकरणले शनिबार नयाँ चेतावनी जारी गरेको छ। केन्द्रले यसका लागि नीलो संकेत दिएको छ। यो कम न्यून मौसमको संकेत जनाउँछ। केन्द्रका अनुसार युनान र फुजियानका केही भागहरूमा तापमान १० डिग्री सेल्सियसभन्दा बढीले घटेको देखिन्छ। चीनसँग चारवटा रंग कोड गरिएको मौसम चेतावनी प्रणाली छ। जसमा रातो, सुन्तला, पहेंलो र निलो रंग राखिएका छन्। रातोले सबैभन्दा गम्भीर मौसम जनाउँछ।"
"सरकार गठनमा चीनको चासो, चिनियाँ दूतावासका डीसीएम र लिङ्देनबीच भेट","काठमाडौं : नेपालस्थित चिनियाँ दूतावासका डेपुटी चीफ अफ मिशन (डीसीएम) वाङ सीनले राष्ट्रिय प्रजातन्त्र पार्टीका अध्यक्ष राजेन्द्र लिङ्देनसँग भेटवार्ता गरेका छन्। उनीहरूबीच शनिबार भेटवार्ता भएको हो। प्रतिनिधिसभा निर्वाचनमा १४ सिट जितेको राप्रपा अध्यक्ष लिङ्देनसँग डीसीएम वाङ सीङले सत्ता समीकरणबारे चासो राखेका थिए। राजातन्त्रको वकालत गर्दै आएको राप्रपाले अब बन्ने नयाँ सरकारमा कस्तो भूमिका निर्वाह गर्छ भन्नेबारे वाङसीनले चासो राखेको स्रोतको भनाइ छ। चीनले आउने दिनमा राप्रपासँग सम्बन्ध विस्तार गर्न चाहेको स्रोतको दाबी छ। 'राजतन्त्रलाई वकाल गर्ने पार्टीले संसदमा राम्रो हैसियत बनाएको छ। सम्भवतः राप्रपाको रणनीतिक विषयमा चिनिायाँ पक्षले चासो राखेको हुनुपर्छ,' स्रोतले अन्नपूर्णसँग भन्यो।"
कांग्रेसको नेतृत्वमा बन्ने सरकारले नयाँपन दिनुपर्छः महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले नेपाली कांग्रेसको नेतृत्वमा बन्ने सरकारले जनतामा नयाँपन दिन सक्नुपर्ने बताएका छन्। आज काठमाडौं क्षेत्र नं ४ प्रदेशसभा २ ले यहाँ आयोजना गरेको बधाई तथा धन्यवाद कार्यक्रममा बोल्दै उनले नागरिकले खोजेको परिवर्तनलाई मध्यनजर गर्दै कांग्रेसले सकारात्मक सोचका साथ नयाँपन दिनसक्नुपर्ने बताएका हुन्। 'अब केही दिनभित्रै सरकार बनाउनुपर्नेछ भने राष्ट्रपतिको निर्वाचन पनि आएको छ', उनले भने, 'राष्ट्रपति बनाउँदा संविधानले जे परिकल्पना गरेको छ सोही मर्मलाई ध्यानमा राख्नुपर्नेछ।' आफू नयाँ अवधारणा र सोचका साथ सामाजिक काम गर्ने तयारीमा रहेको र त्यसको सुरुवात काठमाडौं क्षेत्र नं ४ बाट हुने उनको भनाइ छ।"
कांग्रेसकै नेतृत्वमा सरकार बनाउन नवनिर्वाचित सांसदहरूको देउवालाई दबाब,"काठमाडौं : नेपाली कांग्रेसका नवनिर्वाचित सांसदहरूले कांग्रेसकै नेतृत्वमा सरकार बनाउन सभापतिसमेत रहेका प्रधानमन्त्री शेरबहादुर देउवालाई दबाब दिएका छन्। शनिबार बालुवाटारमा आयोजित चियापन कार्यक्रममा नवनिर्वाचित सांसदहरूले प्रधानमन्त्री देउवालाई दबाब बढाएका हुन्। नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो नेतृत्वमा सरकार गठन हुनुपर्ने बताइरहँदा कांग्रेस सांसदहरूले निर्वाचनबाट पहिलो दल बनेको कांग्रेसले पहिले सरकारको नेतृत्व गर्न पाउनुपर्ने अडानमा छन्। 'प्रचण्डजीले प्रधानमन्त्री दाबी गर्नुभएको छ। यसलाई हामीले स्वभाविकरूपमा लिएका छौं। तर ठूलो दलको हैसियतले कांग्रेस नेतृत्व पाउनु उपयुक्त हुन्छ,' पार्टी प्रवक्ता प्रकाशशरण मतले भने। उनले गठबन्धनभित्र अन्य दलहरू भएकाले दाबी विरोध हुनु स्वभावित भएको बताए। 'धेरै दल सम्बद्ध भएपछि पदका लागि दाबी पेस गर्नु स्वभाविक हुरा हो। तर जनताले कांग्रेसलाई ठूलो दल बनाएको छ। सरकारको नेतृत्व पनि पहिले कांग्रेसले पाउनुपर्छ,' उनले भने। कांग्रेस नेता एनपी साउदले पनि पहिले कांग्रेसकै नेतृत्वमा सरकार बन्नुपर्ने बताए। 'प्रधानमन्त्री पदमा आलोपालो हुनुपर्छ। यसमा कांग्रेस लचक छ। तर ठूलो दलको हैसियतले पहिले कांग्रेसले नेतृत्व पाउनुपर्छ,' उनले भने। कांग्रेस नेता रामहरि खतिवडाले भने कांग्रेसकै नेतृत्वमा सरकार बन्ने ठोकुवा गरे। 'कांग्रेसको नेतृत्वमा सरकार बन्छ। यसमा दुई मत छैन,' उनले भने। संसदीय दलको नेता को? संसदीय दलको नेता छान्न कांग्रेसले कार्यसम्पाद समितिको बैठक भोलि बोलाएको छ। बुधबार हुने संसदीय दलको निर्वाचनका लागि समिति बनाउन बैठक बोलाएको महामन्त्री गगनकुमार थापाले जानकारी दिए। संसदीय दलको नेता छान्ने प्रक्रिया सुरु भइरहँदा कांग्रेसभित्र को दलको नेता बन्ने विषय रोचक बन्दै गएको छ। बालुवाटारको चियापान कार्यक्रममा संसदीय दलको नेता को बन्ने विषयमा पनि टीकाटीप्पणी भएको थियो। सहभागी अधिकांश सांसदहरूले देउवाकै नेतृत्वमा सरकार बन्नुपर्ने बताइरहँदा महामन्त्री थापा र शेखर कोइरालासमेत संसदीय दलको नेता बन्ने दौडमा छन्। उनीहरूले सार्वजनिकरूपमै संसदीय दलको नेता बन्ने दौडमा रहेका बताइसकेका छन्। कोइारालाले भने संसदीय दलको नेता को भन्ने कुरा नितान्त पार्टीको कुरा भएको बताएका छन्। उनले आफू त्यसको दौडमा रहेको वा नरहेकोबारे खुलाउन चाहेनन्। पार्टी प्रवक्ता महतले एकताको सन्देश दिन संसदीय दलको नेता सर्वसम्मत तरिकाले चयन हुने बताए। 'संसदीय दलको निर्वाचन केही दिनमै हुन्छ। अरु दलको सहयोग लिएर सरकार बनाउने भएकाले एकताको सन्देश दिन पनि सर्वसम्मत नेता चयनको प्रयास हुन्छ,' उनले भने।"
साढे पाँच हजार उद्योगमा विदेशी लगानी स्वीकृत,"काठमाडौं : नेपालमा हालसम्म साढे पाँच हजारभन्दा बढी उद्योगमा विदेशी लगानी स्वीकृत भएकामा पर्यटन र सेवामूलक क्षेत्रका उद्योगमा तुलनात्मक रूपमा बढी लगानी भएको देखिएको छ। उद्योग विभागको विदेशी लगानीसम्बन्धी मासिक प्रगति विवरणअनुसार गत कात्तिक मसान्तसम्म वैदेशिक लगानी भित्र्याउने उद्योगहरूमध्ये सेवा र पर्यटन क्षेत्रका उद्योगको सङ्ख्या मात्रै आधाभन्दा बढी छन्। विभागको विवरणअनुसार गत कात्तिक मसान्तसम्म पाँच हजार छ सय २८ उद्योगका लागि आएको वैदेशिक लगानी प्रस्ताव स्वीकृत भइसकेको छ। यी उद्योगमा हालसम्म कूल चार खर्ब ३० अर्ब ८६ करोड ९७ लाख ५८ हजार बराबरको वैदेशिक लगानी स्वीकृत भइसकेको विभागको तथ्यांकबाट देखिन्छ। गत कात्तिकमा मात्र विभागले तीन अर्ब ६५ करोड बराबरको वैदेशिक लगानी स्वीकृत गरेको थियो। यद्यपि, लगानी प्रस्ताव गरेका उद्योगको सङ्ख्या र रकम भने निकै बढी छ। गत असार मसान्तसम्ममा मात्र आठ हजार सात सय ६४ उद्योगका लागि कूल २६ खर्ब २७ अर्ब बराबरको लगानी प्रस्ताव भएको देखिन्छ। तर वैदेशिक लगानी प्रस्तावको तुलनामा लगानी स्वीकृत भएको रकम भने १६ प्रतिशत बराबर मात्रै हो। लगानी स्वीकृत भएकामध्ये सेवामूलक र पर्यटनका क्षेत्रका उद्योग बढी छन्। गत कात्तिक मसान्तसम्ममा सेवामूलक क्षेत्रमा एक हजार आठ सय ६७ र पर्यटन क्षेत्रमा एक हजार आठ सय ५५ प्रस्ताव स्वीकृत भइसकेको विभागले जनाएको छ। त्यस्तै, हालसम्म प्रस्ताव स्वीकृत भएका उत्पादनमूलक उद्योग एक हजार दुई सय ६९, ऊर्जामूलक उद्योग ९१, कृषिमूलक दुई सय ९५, खनिजमूलक ७२, पूर्वाधार उद्योग ५५ र सूचना प्रविधि उद्योग एक सय २४ छन्। हालसम्म वैदेशिक लगानी स्वीकृत भइसकेका उद्योगमध्ये ठूला उद्योग तीन सय २३, मझौता उद्योग छ सय २२ र साना उद्योग चार हजार छ सय ८३ छन्। हालसम्म वैदेशिक लगानी भित्रिएका साढे पाँच हजारभन्दा बढी कम्पनीबाट दुई लाख ९७ हजार नौ सय ३५ जनाले रोजगारी पाएको पनि विभागको विवरणमा उल्लेख छ। विदेशी लगानीकर्ता वा निजको आधिकारिक प्रतिनिधि र उनीहरूको परिवारका सदस्यलाई विदेशी लगानी स्वीकृत भएपछि लगानीका आधारमा उद्योग विभागले व्यावसायिक राहदानी उपलब्ध गराउँदै आएको छ। विभागले गत कात्तिकमा मात्र चार सय ५९ विदेशीलाई राहदानीका लागि सिफारिस गरेको देखिन्छ। नेपालमा वैदेशिक लगानी गरेका लगानीकर्ता तीन सय ३७, वैदेशिक लगानीकर्ताका प्रतिनिधि तीन र आश्रित भिसा ८९ जनालाई उपलब्ध गराइएको विभागले जनाएको छ। विदेशी लगानी तथा प्रविधि हस्तान्तरण ऐन २०७५ अनुसार ६ अर्ब सम्मको विदेशी लगानी उद्योग विभागबाट स्वीकृत हुन्छ। त्योभन्दा माथिको लगानी भने लगानी बोर्डको कार्यालयले स्वीकृत गर्ने प्रावधान रहेको छ।"
गणेश लामासहित काभ्रेमा तीन जना कांग्रेस नेतालाई कारबाही सिफारिस,काभ्रे : नेपाली कांग्रेस काभ्रेले दुई केन्द्रीय सदस्यसहित तीन जनालाई कारबाही गर्न सिफारिस गरेको छ। जिल्ला कार्यसमिति बैठकले केन्द्रीय सदस्यद्वय मधु आचार्य र गणेश लामा र पाँचखाल नगरपालिकाका मेयर महेश खरेललाई साधारण सदस्यसमेत नरहने गरी कारबाही गर्न सिफारिस गरेको हो। तीन जनै नेताले मंसिर ४ को निर्वाचनमा अन्तर्घात गरेको भन्दै कारबाहीका लागि केन्द्रमा सिफारिस गरिएको जिल्ला सभापति तीर्थ लामाले अन्नपूर्णलाई जानकारी दिए। सम्पन्न निर्वाचनमा पार्टीको उम्मेदवार हराउनका लागि भूमिका खेलेको भन्दै कारबाहीका लागि सिफारिस गर्ने निर्णय गरिएको लामाले बताए। त्यस्तै कम मत आएको पालिकामा सम्बन्धित पालिका समितिले स्पष्टीकरण सोध्नसक्ने निर्णय गरेको लामाले बताए। काङ्ग्रेसको उम्मेदवार शिवप्रसाद हुमगाईँ एमाले उम्मेदवार गोकुल बास्कोटासँग पराजित भएका थिए। त्यस्तै प्रदेशसभातर्फ विजयी उम्मेदवार कन्चनचन्द्र बादे र प्रतिनिधिसभाका उम्मेदवार शिव हुमगाईँबीचको मतान्तर कम हुनुको कारणबारे समेत स्पष्टीकरण सोध्ने निर्णय गरेको जिल्ला सचीव गुणराज मोक्तानले जानकारी दिए।
सातवटै प्रदेश प्रमुखसमक्ष निर्वाचन परिणामसहितको प्रतिवेदन प्रस्तुत,"काठमाडौं : निर्वाचन आयोगले आज दिउँसो एकैसाथ सातवटै प्रदेशका प्रदेश प्रमुखसमक्ष प्रस्तुत गरेको छ। गत मंसिर ४ गते सम्पन्न प्रदेशसभा सदस्य निर्वाचनको परिणामसहितको प्रतिवेदन प्रदेशसभा सदस्य निर्वाचन ऐन, २०७४ को दफा ६२ बमोजिम प्रतिवेदन प्रस्तुत गरेका हुन्। आयोगका प्रमुख निर्वाचन आयुक्त, आयुक्तहरू, सचिव र सहसचिवसहितको टोलीले सबै प्रदेशका सदरमुकामस्थित प्रदेश प्रमुखको कार्यालयमा अलगअलग रूपमा प्रतिवेदन बुझाएको हो। प्रतिवेदन बुझाउन प्रदेश नम्बर १ मा प्रमुख निर्वाचन आयुक्त दिनेशकुमार थपलिया, गण्डकी प्रदेशमा आयुक्त ईश्वरीप्रसाद पौड्याल, लुम्बिनी प्रदेशमा आयुक्त रामप्रसाद भण्डारी, सुदूरपश्चिम प्रदेशमा आयुक्त डा जानकीकुमारी तुलाधर, मधेस प्रदेशमा आयुक्त सुगनशम्शेर जबरा, बागमती प्रदेशमा सचिव गोकर्णमणि दुवाडी र कर्णाली प्रदेशमा सहसचिव यज्ञप्रसाद भट्टराईको नेतृत्वमा आयोगको टोली ती प्रदेशमा पुगेको थियो। ती टोलीबाट प्रदेशगत निर्वाचनको विवरण पत्रकार सम्मेलनमार्फत सार्वजनिक गरिएको आयोगका सहायक प्रवक्ता कमल भट्टराईद्वारा जारी विज्ञप्तिमा जनाइएको छ। प्रदेशसभा सदस्य निर्वाचन ऐन, २०७४ को दफा ६२ मा आयोगले प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र प्रदेश प्रमुखसमक्ष पठाउनुपर्ने व्यवस्था रहेको छ।"
सत्ता समीकरणको बहस जारी रहँदा एमाले उपाध्यक्ष पौडेलले भने एमाले प्रतिपक्षमा बस्छ,काठमाडौं: नेकपा एमालेका उपाध्यक्ष विष्णु पौडेलले निर्वाचनमा आएको जनमतका आधारमा आफुहरू प्रतिपक्षमा बस्ने बताएका छन्। नेकपा एमाले पर्वतकाठमाडौँ सम्पर्क मञ्चले शनिबार काठमाडौंमा आयोजना गरेको कार्यक्रममा पौडेलले एमालेलाई बहुमत प्राप्त नभएको र सिट संख्याको हिसाबले दोस्रो पार्टी भएकाले प्रतिपक्षमा बस्ने र सरकारको काम गुणदोषको हिसाबले मूल्याङ्कन गर्ने बताए। पाँच दलीय गठबन्धनले एमालेलाई चौतर्फी घेराबन्दी गर्दा पनि एमालेले जनताको बीचबाट राम्रो मत पाएको उनले बताए। अहिले पनि समानुपातिकतर्फको मत हेर्दा एमाले नै ठूलो पार्टी बन्न सफल भएको पौडेलको दावी छ। अब पार्टीलाई थप मजबुद बनाउदै एमाले कमजोर पार्न खोज्ने सबै षडयन्त्रलाई चिनुपर्ने उनले बताए।
जाजरकोटको 'कुशे९' बालमैत्री वडा घोषणा,"जाजरकोट : जाजरकोटको कुशे गाउँपालिका९ लाई बालमैत्री वडा घोषणा गरिएको छ। शनिबार वडालाई बालश्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको हो। आवश्यक सबै सूचक पूरा भएपछि स्थानीय तहमा बाल अधिकार सुनिश्चित गर्न बालमैत्री वडा घोषणा गरिएको हो। यसअघि यही पालिकाको वडा नम्बर १ लाई २०७८ चैत १२ मा बालमैत्री वडा घोषणा गरिएको थियो। घोषणासँगै यो वडा गाँउपालिकाको दोस्रो र जिल्लाकै तेस्रो बालमैत्री वडा बनेको छ। जाजरकोट प्रदेश 'क' का प्रदेशसभा सदस्य वेदराज सिंहले पानसमा बत्ती बालेर बालमैत्री वडा घोषणा गरेका हुन्।"
कांग्रेसले बोलायो केन्द्रीय कार्यसम्पादन समितिको बैठक,काठमाडौं: नेपाली कांग्रेसले केन्द्रीय कार्यसम्पादन समितिको बैठक बोलाएको छ। भोलि (आइतबार) दिउँसो तीन बजे पार्टी केन्द्रीय कार्यालयमा बैठक डाकिएको कांग्रेसका मुख्यसचिव कृष्णप्रसाद पौडेलले बताए। बैठकमा अनिवार्य उपस्थितिका लागि केन्द्रीय कार्यसम्पादन समितिका पदाधिकारी र सदस्यलाई निर्देशनसहित पार्टीले बोलाएको छ। सत्ता समीकरणको बहस जारी रहेका बेला नेपाली कांग्रेसले आन्तरिक छलफललाई तिव्रता दिएको छ। शनिबार पनि प्रधानमन्त्रीसमेत रहेका पार्टी सभापति शेरबहादुर देउवाले कांग्रेसका नवनिर्वाचित सांसदसँग बालुवाटारमा छलफल गरेका थिए। चियापान कार्यक्रमको आयोजना गरी देउवाले सांसदहरूलाई बालुवाटार बोलाएका थिए। बालुवाटारको भेलामा पनि सत्ता समीकरण र आगामी सरकारका विषयमा छलफल भएको थिए । सांसदले कांग्रेसकै नेतृत्वमा सरकार बनाउन सभापति देउवालाई दवाव दिएका थिए। भोलिको केन्द्रीय कार्यसम्पादन समितिको बैठकमा पनि सत्ता समीकरण र कांग्रेसको आगामी कार्यदिशाका विषयमा छलफल हुने बताइएको छ।
मध्यावधि निर्वाचन हुने खतरा छ : रायमाझी,"काठमाडौं : नेकपा एमालेका नेता टोपबहादुर रायमाझीले पाँच दलीय गठबन्धनलाई सरकार बनाउन जनताले जनादेश नदिएको बताएका छन्। शनिबार नेकपा एमाले अर्घाखाँचीकाठमाडौं सम्पर्क मञ्चले आयोजना गरेको बधाइ कार्यक्रममा रायमाझीले पाँच दल मिल्दा पनि जनताले सरकार बनाउन गठबन्धनलाई बहुमत नदिएको बताए। एमालेलाई पनि सरकार बनाउने जनादेश प्राप्त नभएको उनले बताए। उनले अहिलेको अवस्था सरकार गठनका लागि अन्य दलको साहारा दिनुपर्ने बाध्यात्मक अवस्था सिर्जना भएको स्पष्ट पारे। उनले गठबन्धनले जोडजाडको बलमा सरकार बनाउने, वामपन्थी बाहेकको सरकार बनाउने, वामपन्थी र साना दल मिलेर सरकार बनाउने र कांग्रेस र एमाले मिलेर सरकार बनाउने चारवटा सम्भावना रहेको उल्लेख गरे। सरकार गठनका विषयमा ठूला दलहरु बेलैमा गम्भीर नभए देश मध्यावधि निर्वाचनमा जाने खतरा रहेको उनको भनाइ छ। उनले गठबन्धन सरकारले मुलुकको आर्थिक लगायतका क्षेत्रलाई अस्तव्यस्त पारेकाले अव बस्ने सरकारले मुलुकलाई सही ठाँउमा ल्याउनुपर्ने बताए।"
लिम्चुङ्गबुङ्ग गाउँपालिकाको काम पारदर्शी बनाउन एमालेको माग,"उदयपुर: लिम्चुङ्गबुङ्ग गाउँपालिकाले गरेका कामकार्वाही पारदर्शी र जवाफदेही बनाउन माग गरेको छ। ८ बुँदे मागसहितको विज्ञप्ति जारी गर्दै एमालेले विभिन्न निकायबाट प्राप्त बजेट खर्चको विवरण पारदर्शी बनाउन माग गरेको हो। एमाले लिम्चुङ्गबुङ्ग गाउँपालिका कमिटीका अध्यक्ष भलराज राई र सचिब चित्रकुमार राई (मनराज)ले एक विज्ञप्ति जारी गर्दै पालिकाले खरिद गरेका सार्वजानिक सम्पति, भौतिक पूर्वाधार, विकास निर्माण लगायतका कामकार्वाहीको विवरण देखाउन माग गरेको हो। गाउँपालिकामा जवाफदेहिताका न्यूनतम सर्तसमेत पालना नभएको गुनासो सर्वसाधरणबाट आएपछि एमालेले खबरदारी गरेको हो। गाउँपालिकाबाट खरिद गरी सञ्चालनमा रहेका सार्वजानिक यातायात (बस), स्काभेटरको हालसम्मको आयव्यय विवरण सार्वजानिक नगरिएको, भौतिक पुर्वाधार निर्माणका निम्ति ठेक्का लगाइएका संरचना मापदण्डविपरित रहेको, बालुवा, गिट्टी, फलामे छड, सिमेन्टलगायतका कच्चा पर्दाथ गुणस्तरहिन प्रयोग भएको र समयमा नै निर्माण नभएको बताइएको छ।"
संसदीय दलको नेता बन्ने दौडमा रहेका शेखर कोइराला के भन्छन्?,"काठमाडौं : नेपाली कांग्रेसका नेता शेखर कोइरालाले संसदीय दलको नेता को हुने भन्ने कुरा नितान्त पार्टीको भएको बताएका छन्। शनिबार प्रधानमन्त्री निवास बालुवाटारमा भएको चियापान कार्यक्रममा सञ्चारकर्मीसँग कुरा गर्दै उनले संसदीय दलको नेतामा आफू उठ्ने नउठ्नेबारे खुलाउन चाहेनन्। 'संसदीय दलमा को लड्ने भन्ने नितान्त कांग्रेसभित्रको कुरा हो। यस विषयमा अहिल्यै धेरै नबोलौं,' उनले भने। यद्यपि उनले आफू पनि संसदीय दलको नेता बन्ने दौडमा रहेको यसअघि नै बताइसकेका छन्। मंसिर ४ को निर्वाचनमा ८९ सिटसहित कांग्रेस पहिलो दल बनेको छ। पहिलो दल बनेसँगै संसदीय दलको नेता बन्न कांग्रेसभित्र धेरै आकांक्षी देखिएका छन्। प्रधानमन्त्री शेरबहादुर देउवाले आफ्नै नेतृत्वमा सरकार गठन गर्ने तयारी गरिरहँदा महामन्त्री गगन थापा र कोइरालासमेत संसदीय दलको नेता बन्ने लबिङमा छन्। कांग्रेसले संसदीय दलको नेता छान्नका लागि भोलि कार्यसम्पादन बैठक डाकेको छ।"
मध्यमर्स्याङ्दीमा विद्युत् उत्पादन घट्यो,"लमजुङ : जिल्लामा रहेको मध्यमर्स्याङ्दी जलविद्युत् आयोजनाको विद्युत् उत्पादन घट्न थालेको छ। आयोजनामा आवश्यक पानी कम हुँदै गएपछि विद्युत् उत्पादन घट्न थालेको हो। बेँसीसहर नगरपालिका१ दलालस्थित ७० मेगावाट क्षमताको मध्यमर्स्याङ्दी जलविद्युत् केन्द्रमा कूल क्षमताभन्दा करिब २१२२ मेगावाट नै विद्युत् उत्पादन घटेको छ। मर्स्याङ्दी नदीमा पानी कम हुन थालेसँगै आयोजनाको विद्युत् घट्दा यतिबेला दैनिक ४८४९ मेगावाटको हाराहारीमा बिजुली उत्पादन भइरहेको केन्द्रप्रमुख पवन बस्नेतले बताए। उनले भने, 'एक महिनाअघि सम्म नदीको पानी बढी भएर खेर जान्थ्यो तर अहिले सबै पानी प्रयोग गरे पनि उत्पादन घटिरहेको छ।' अझै दुई महिनासम्म निरन्तर बिजुली उत्पादन घट्दै जाने उनको भनाइ छ। यहाँ आयोजना ३५३५ मेगावाट क्षमताको दुईवटा टर्बाइन गरी ७० मेगावाट क्षमताको आयोजना हो। आगामी फागुन महिनाको अन्तिमसम्म पुग्दा विद्युत् उत्पादन निकै कम हुने उक्त आयोजनाले जनाएको छ। विगतको वर्षहरुमा विद्युत् उत्पादन घटेर २६ मेगावाटसम्म पुग्ने गरेको थियो। सन् २००० मा निर्माण कार्य सुरु भई सन् २००८ मा निर्माण कार्य सम्पन्न भएलगत्तै आयोजनाबाट विद्युत् उत्पादन थालेको थियो। २७ अर्ब २० करोड लागतमा आयोजना निर्माण भएको थियो। यसबाहेक जिल्लामा विद्युत् उत्पादन थालेका करिब आधा दर्जन आयोजनाहरुमा समेत बिजुली उत्पादन घट्ने क्रममा रहेको छ। मर्स्याङ्दी गाउँपालिकास्थित भुलभुलेमा रहेको ५० मेगावाट क्षमताको माथिल्लो मर्स्याङ्दी ए जलविद्युत् आयोजनाको विद्युत् उत्पादन पनि अब भने घट्ने क्रममा रहेको आयोजनाले जनाएको छ। त्यस्तै, २७ मेगावाट क्षमताको दोर्दी जलविद्युत् आयोजना, २५ मेगावाट क्षमताको माथिल्लो दोर्दी ए आयोजना, पाँच मेगावाटको सिउरी, ४४ मेगावाटको राँधी, तीन मेगावाटको मिदिम करापु र दुई मेगावाटको छ्याङ्दी आयोजनाबाट पनि बिजुली उत्पादन कम हुने क्रममा रहेको बताइएको छ। रासस"
पौष ५ गते काठमाडौंमा एमाले जनताको रोजाईको पहिलो पार्टी कार्यक्रम,"काठमाडौं : नेकपा (एमाले)ले पौष ५ गते राजधानीमा एमाले जनताको रोजाईको पहिलो पार्टीविशेष कार्यक्रम आयोजना गर्ने भएको छ। विजय, बधाई र उत्सवका रूपमा काठमाडौंमा आयोजना गरिएको एमाले जनताको रोजाईको पहिलो पार्टी कार्यक्रममा अध्यक्ष केपी शर्मा ओलीले पार्टीबाट नवनिर्वाचित प्रतिनिधि सभा सदस्य र प्रदेश सभा सदस्यलाई सम्बोधन गर्ने भएका छन्। प्रतिनिधि सभा र प्रदेश सभाको निर्वाचन परिणाम आएकाले एमालेले कार्यक्रम तय गरेको हो। मंसिर ४ गते सम्पन्न प्रतिनिधि सभा तथा प्रदेश सभाको निर्वाचनमा चौतर्फी घेराबन्दीको प्रतिकूल परिस्थितिमा पनि लोकप्रिय मतमा पहिलो भएको एमालेले जनाएको छ। निर्वाचन आयोगका अनुसार प्रत्यक्ष र समानुपातिक गरी प्रतिनिधि सभा सदस्यमा ७८ जना र प्रदेश सभामा १६१ जना सदस्य निर्वाचित भएका छन्। एमालेले समानुपातिकतर्फ २८ लाख ४५ हजार ६४१ लोकप्रिय मत ल्याएको छ। कार्यक्रममा प्रतिनिधि सभाका नवनिर्वाचित सदस्यहरू, प्रदेश सभामा नवनिर्वाचित सदस्यहरू, राष्ट्रिय सभाका बहालवाला सदस्यहरू, प्रतिनिधि सभा र प्रदेश सभा सदस्यका उम्मेदवारहरू, निर्वाचन परिचालन कमिटीका सदस्यहरूपार्टीका केन्द्रीय सदस्यहरू, केन्द्रीय निकाय प्रमुख र पदाधिकारीहरू, प्रदेश कमिटीका अध्यक्षहरू, जनसंगठनका अध्यक्ष र महासचिव, केन्द्रीय विभागका सचिवहरू, केन्द्रीय कार्यालय सचिव, प्रदेश कमिटीका पदाधिकारीहरू, जनसंगठनका थप तीनजना पदाधिकारी, केन्द्रीय कार्यालय र परिचालनमा संलग्नहरूलाई आमन्त्रण गरिएको एमालेले जनाएको छ।"
"पार्किङ व्यवस्थित गर्दै महानगर, जथाभावी गाडी राख्नेलाई ५ हजार जरिवाना","पर्सा: वीरगञ्ज महानगरपालिकाले नगरको विभिन्न स्थानका फुटपाथ र नाला माथी राखेको निर्माण सामग्री हटाउने कामलाई तिब्रता दिएको छ। सडक छेउ, फुटपाथ र नालामाथि जथाभावी निर्माण सामग्री तथा ठेला राखेर व्यवसाय गर्दा पैदल हिँड्न र सवारी दुर्घटनासमेत हुन सक्ने देखिएकाले महानगरले त्यसलाई हटाउन थालेको हो। महानगरले शनिबार बिहान वडा नम्वर ४ विर्ता क्षेत्रमा जथाभावी राखिएका निर्माण सामग्री हटाउनुका साथै लामो समयदेखि सडक छेउमा बेवारिसे अवस्थामा पार्किङ गरेर राखिएको एउटा एम्बुलेन्स पनि हटाएको छ। एड्भान्स हस्पिटलले लामो समयदेखि पार्किङ गरेर राखेको एम्बुलेन्स महानगरको डोजरले तानेर हटाइएको वीरगञ्ज महानगरका फोहोर व्यवस्थापन तथा हरियाली संयोजक जयप्रकाश खेतानले जानकारी दिए। हस्पिटलले वर्षौँदेखि सडक छेउमा वेवारिसे अवस्थामा एम्बुलेन्स पार्किङ गरेर राख्दा आउजाउमा पनि असहज भएको थियो, उनले भने, महानगरले सुरु गरेको अभियान अन्तर्गत आज हामीले जथाभावी पार्किङ गर्ने, फुटपाथ र नाला मिचेर राखिएका निर्माण सामग्री र ठेला हटाउने अभियान अन्तर्गत यो क्षेत्र क्लियर गरेका छौँ, अब सहज हुने अपेक्षा छ । अहिले महानगर र सरोकारवालाहरुको सक्रियतामा घण्टाघरबाट नारायणी अस्पतालसम्म, मकालु होटल हुँदै घडिअर्वासम्मको सडकमा चारपाङ्ग्रे सवारी पार्किङ गर्न निषेध गरिएकाले ती क्षेत्रमा पार्किङ गरिएका सवारीलाई कारबाही गर्न थालिएको वडा प्रहरी कार्यालय विर्ताका प्रमुख प्रहरी निरीक्षक विशाल मल्लले बताए। तीन पाङ्ग्रे र चारपाङ्ग्रे सवारी निषेध गरिएका स्थानमा जानकारीका लागि ठाउठाउँमा बोर्ड राखिएको भन्दै उनले त्यसलाई अटेर गर्दै ती क्षेत्रमा पार्किङ गर्ने त्यस्ता सवारीलाई ५ हजारसम्म जरिवाना गरिने पनि उनले बताए। महानगरले सवारी पार्किङका लागि निश्चित स्थान तोकेकाले त्यही स्थानमा मात्रै पार्किङ गर्न पनि अनुरोध गरिएको छ। शनिबार अतिक्रमण नियन्त्रण र पार्किङ कार्यान्वयनका लागि खटिएको अभियानमा वीरगञ्ज महानगरपालिकाका सरसफाई तथा वृक्षारोपण संयोजक जयप्रकाश खेतान, वडा प्रहरी कार्यालय विर्ताका प्रमुख प्रहरी निरीक्षक मल्ल, वडा नम्वर ४ का वडाध्यक्ष जगत साह कानु, महानगरका सरसफाई प्रमुख सरफुद्धीन मियाँ, नगर प्रहरी प्रमुख हरि भुसाल लगायत विभिन्न संघसंस्थाका प्रतिनिधि लगायतको सहभागिता थियो ।"
डाडाखेतमा सवस्टेशन निर्माण सुरु,"बेनी: म्याग्दी र राहुघाट नदीमा निर्माणाधीन तथा निर्माणको क्रममा रहेका आयोजनाबाट उत्पादन हुने विद्युतलाई राष्ट्रिय प्रणालीमा आवद्ध गराउन सवस्टेशन र प्रशारण लाइन निर्माण सुरु भएको छ। नेपाल विद्युत प्राधिकरणले मालिका गाउँपालिका७ विमदेखि रघुगंगा गाउँपालिका३ राहुघाटको अम्वाङ जोड्ने १३२ केभी क्षमताको प्रशारण लाइन र दुवै ठाँउमा सवस्टेशन निर्माण थालेको हो। विद्युत प्राधिकरणको डाडाखेतराहुघाट प्रशारण लाइन आयोजनाका प्रमुख रोशन अग्रवालले सवस्टेशनका उपकरण राख्ने ठाउँ बनाउन शुरु भएको र प्रशारण लाइनका टावर रहने ठाउँको जग्गा अधिग्रहण प्रक्रिया थालिएको जानकारी दिए। सन् २०२१ को डिसेम्वर ३१ मा भारतीय कम्पनी लार्सन एण्ड टियुब्रो (एलएनटी)सँग २६ मिलियन अमेरिकी डलरमा सवस्टेशन र प्रशारण लाइन निर्माणका लागि ठेक्का सम्झौता भएको थियो। आयोजनाको ठेक्का अवधी ३० महिनाको छ। ठेकेदार कम्पनीले स्थलगत सर्वेक्षण र जग्गा व्यवस्थापनको काम सकेर पूर्वाधार निर्माणलाई तिव्रता दिएको जनाएको छ। २५ किलोमिटर दूरीको १२ केभी क्षमताको डबल सर्किट प्रशारण लाइनको ७७ वटा टावर निर्माण हुनेछन्। टावर निर्माण हुने जग्गाको पहिचान र नाचजाँच तथा अधिग्रहणका लागि मुआब्जा वितरण सुरु भएको छ। २२ वटा टावर रहने जग्गाका धनीलाई एक करोड ९० लाख २८ हजार ७१० मुआब्जा वितरण गर्न लागिएको हो। पहिलो चरणमा रघुगंगा गाउँपालिकाको ३, बेनी नगरपालिकाको ९ र ५ तथा मंगला गाउँपालिकाको १ नम्बर वडाका ५० कित्ता जग्गाको मुआव्जा वितरण पुष १ गतेदेखि थालिएको हो, आयोजना प्रमुख अग्रवालले भने थप टावर बन्ने जग्गाको पहिचान, सार्वजनिक जग्गामा नापजाँच र दररेट निर्धारणका लागि अध्ययनको काम जारी छ। जिल्ला प्रशासन कार्यालय म्याग्दीका सहायक प्रमुख जिल्ला अधिकारी अर्जुन शर्माको संयोजकत्वमा मुआब्जाको दररेट निर्धारण उपसमिति गठन भएको थियो। उपसमितिको सिफारिसको आधारमा प्रतिरोपनी नौ लाख देखि १३ लाख ५० हजार रुपैयाँका दरले मुआब्जा निर्धारण भएको छ। सहायक प्रजिअ शर्माले प्रमाण खुल्ने कागजात र वडा कार्यालयको सिफारिससहित मुआब्जाका लागि आयोजनाको बेनी स्थित कार्यालयमा सम्पर्क गर्न सम्बन्धित जग्गाधनीहरुलाई आग्रह बताए। उपसमितिले यस अगाडी विभिन्न आयोजनामा कायम भएको जग्गाको प्रतिरोपनी मूल्य, मुद्रास्फिति दर, जग्गाको उर्वरशिलता र उपयोग, सडकको पहुँच, जग्गाको प्रकृति, चलनचल्तीको मूल्यका सम्बन्धमा वडा कार्यालयको सिफारिस, जनप्रतिनिधि, सरोकारवाला र आयोजना प्रभावितसँगको छलफल र प्राप्त सुझावको आधारमा मुआब्जाको दररेट निर्धारण गर्न सिफारिस गरेको थियो। पाँच कित्ता गुठीको जग्गाका मोहीहरुको मुआब्जाका विषयमा निर्णयका लागि गुठी संस्थानमा सिफारिस र पत्राचार गरिएको छ। सवस्टेशन र प्रशारण लाइन निर्माणको काममा जग्गा अधिग्रहणलाई मुख्य उपलब्धी मान्ने गरिन्छ। रघुगंगा गाउँपालिकाको वडा नम्बर ३, बेनी नगरपालिकाको ९, १०, मंगला गाउँपालिकाको वडा नम्बर १, मालिकाको वडा नम्बर ६ र ७ मा प्रशारण लाइनको टावर निर्माण हुनेछन्। डाडाखेत सबस्टेशनमा १३३३३ केभी, ३० एमभिए क्षमता र एआइएस प्रबिधिको उपकरण जडान गरिने भएको छ। २२०१३२३३ केभी, २०० एमभीए क्षमताको उपकरण जडान हुने राहुघाट सबस्टेशन जिआइएस प्रबिधिको हुने आयोजना प्रमुख अग्रवालले बताए। एशियाली विकास बैंकको ऋणमा प्रशारण लाइन र सबस्टेशन निर्माण गर्न लागिएको हो। डाडाखेतमा सबस्टेशन बनाउन पाँच वर्षअघि ५१ रोपनी र राहुघाटको अम्बाङमा करिब ९० रोपनी जग्गा अधिग्रहण गरेर प्रारम्भिक चरणको पूर्वाधार निर्माण भएको छ। दुबै ठाउँमा जग्गा ब्यवस्थापन, घेराबार, पहुँचमार्गका साथै डाडाखेतमा गार्ड र कर्मचारी आवास गृह भवनसमेत निर्माण भएको छ। संसारको सातौ अग्लो धवलागिरी हिमालको फेदीबाट बग्ने म्याग्दी नदीमा १२ वटा जलविद्युत आयोजना निर्माणको चरणमा छन्।"
विद्यार्थी भुइँमा बसेर पढ्न बाध्य,"रौतहट : सदरमुकाम गौरमा रहेको एक आधारभूत विद्यालयमा डेस्कबेन्च नहुँदा विद्यार्थी भुइँमा बसेर पढ्न बाध्य छन्। श्री आधारभूत विद्यालयमा डेस्कबेन्च छैन। कक्षा १ देखि ८ सम्म अध्यापन हुने उक्त विद्यालयमा डेस्क बेन्च नहुँदा विद्यार्थी जाडोमा त्रिपाल ओछ्याएर पढ्न बाध्य छन्। कक्षाकोठामा शिक्षक बस्ने कुर्सीसमेत नहुँदा शिक्षकहरू समेत समस्यामा रहेका छन्। सो विद्यालयमा ५ सय १० जना विद्यार्थी अध्ययनरत रहेका विद्यालयका प्रधानाध्यापक गणेश राय यादवले बताए। विगत ८ वर्ष देखि विद्यालयमा अध्यायपन गराउँदै आएकी पुनम कुमारी निधिले आफू कार्यरत समयदेखि नै विद्यालयमा भौतिक पूर्वाधारको कमी रहेको बताइन्। विद्यार्थीलाई बस्न डेस्कबेन्च, शिक्षकहरूलाई बस्न कुर्सी, कक्षाकोठाको झ्याल ढोका, शौचालय, स्वच्छ खानेपानी लगायतको समस्या रहेको शिक्षिका निधिले बताइन्। विद्यालयमा भौतिक पूर्वाधारसहित तत्काल डेस्कबेन्च उपलब्ध गराउन नगरपालिकासँग माग गरिएपनि बेवास्ता गरेको वडाध्यक्ष जनार्दन शाहको भनाइ छ। आफ्नो वडाको बजेटमार्फत विद्याल भवन निर्माण गरेपनि डेस्कबेन्च अभावका कारण विद्यार्थीहरू भुइँमै बसेर पढ्दै आएको वडाध्यक्ष शाहले बताए। नगर प्रमुख शम्भु शाह, निमित्त प्रशासकीय अधिकृत सुभाष ठाकुरसँग डेस्क बेन्चको माग गरेपनि चासो नलिएको वडाध्यक्ष शाहले गुनासो गरे।"
स्थानीय तह विकास निर्माणको आधार स्तम्भ बन्नुपर्छः प्रधानमन्त्री,"काठमाडौंः प्रधानमन्त्री शेरबहादुर देउवाले स्थानीय तह विकास निर्माणको आधार स्तम्भ बन्नुपर्ने बताएका छन्। ललितपुर महानगरपालिकाको १०४ औं स्थापना दिवसको अवसरमा शनिबार आयोजित कार्यक्रममा प्रधानमन्त्री देउवाले स्थानीय तहले जनताको मन छुनुपर्ने बताए। प्रधानमन्त्री देउवाले भने, संविधानले स्थानीय तहलाई विकास निर्माणको आधार स्तम्भ हो । यहाँका जनप्रतिनिधिले नमूना नगरको रुपमा विकास गर्ने भूमिका खेल्नुहुनेछ भन्ने विश्वास लिएको छु । महानगरपालिका भित्र राष्ट्रिय गौरवका धरोहर छन्। यिनीहरूको संरक्षण जरुरी छ । स्थानीय तहको काम कारबाही जनमुखी, पारदर्शी र नागरिकप्रति जवाफदेही हुनुपर्ने बताए। नेपालको संविधानले स्थानीय तहलाई विकास, निर्माण र जनसेवाको आधार स्तम्भको रुपमा महत्वपूर्ण अधिकार र जिम्मेवारी प्रदान गरेको देउवाको भनाइ छ। उनले भने, नागरिक नजिकको सरकार भएकाले स्थानीय तहको कामकारबाही जनमुखी, पारदर्शी, परिणाममुखी र नागरिक जवाफदेही हुनुपर्छ। ललितपुर महानगर धार्मिक, सांस्कृतिक, ऐतिहासिक, कला नगरी हो। नेपालको इतिहासमा ललितपुर नगरको आफ्नै विशिष्ट पहिचान छ। ललितपुर उपत्यकाको पुरानो र मौलिकता बोकेको शहर हो।"
मालीमा दुई जना शान्ति सैनिक मारिए,"बामाको : संयुक्त राष्ट्रसंघले शुक्रबार उत्तरी मालीमा भएको बन्दुक आक्रमणमा एक महिलासहित दुई राष्ट्रसंघीय शान्ति सैनिकको मृत्यु भएको र चार जना घाइते भएको जनाएको छ। 'अज्ञात बन्दुकधारीहरूले टिम्बक्टु सहरमा संयुक्त राष्ट्रसंघको प्रहरी गस्तीमा गोली चलाएको छ,' मालीमा संयुक्त राष्ट्रसंघ बहुआयामिक एकीकृत स्थिरता मिसनले विज्ञप्ति जारी गर्दै उल्लैक गरेको छ। प्रहरीले आक्रमणकारीहरूबाट 'केही सामग्री' बरामद गरिएको पनि बताएको छ। मिसनका प्रमुख एलघासिम वानेले घटनाको निन्दा गर्दैयस जघन्य कार्यबाट राष्ट्रसंघ स्तब्ध भएको टिप्पणी गरेका छन्। उनले प्रतिकूल वातावरणको बाबजुद पनि संयुक्त राष्ट्रसंघको शान्ति मिशनले आफ्नो जनादेश पूरा गर्न कुनै कसर बाँकी नराख्ने बताएका हुन्। सन् २०१२ देखि, माली सुरक्षा, राजनीतिक र आर्थिक स्तरमा गहिरो बहुपक्षीय संकटमा फसेको छ। स्वतन्त्रता विद्रोह, जिहादी आक्रमण र अन्तरसाम्प्रदायिक हिंसाले पश्चिम अफ्रिकी राष्ट्रमा हजारौंको ज्यान लिएको छ भने सयौं हजारौं विस्थापित भएका छन्।"
मुस्ताङीलाई दाउरा जोहो गर्ने चटारो,"जोमसोम : चिसो मौसम सुरु भएसँगै मुस्ताङीलाई दाउरा जोहो गर्ने चटारो बढेको छ। यहाँ अधिकांश समय दाउराको नै प्रयोग हुने गरेको छ। उनीहरूलाई अहिले गाउँ नजिकै आफ्नो पायक पर्ने उच्चलेंकको जंगलमा दाउरा संकलन गर्न भ्याइनभ्याइ छ। खेतीपाती सकेर हिउँदयामको फुर्सदिलो महिनामा मुस्ताङमा दाउरा फुकुवा गरिन्छ। कुनै गाउँमा पुस र कुनै गाउँमा माघ महिनामा सीमित अवधिका लागि दाउरा संकलनका लागि अनुमति दिइन्छ। जिल्लाको वारागुङ मुक्तिक्षेत्र, घरपझोङ र थासाङ गाउँपालिकाका विभिन्न गाउँमा अहिले धमाधम जंगलमा सुकेका र कुहिएका दाउरा संकलन गर्न अनुमति दिइएको छ। गाउँलेलाई निश्चित समय अवधि तोकेर स्थानीय गाउँ मुखिया र समाजले दाउरा फुकुवा गर्ने हिमालपारीको सदियौदेखिको चलनचल्ती मानिन्छ। गाउँगाउँका मुखिया र गाउँ समाजको निर्णय बमोजिम स्थानीय तह र वन संरक्षण समितिको समन्वयमा स्थानीयवासीलाई जंगलका दाउरा फुकुवा गर्ने गरिन्छ। बिहानै उठेर जंगल गएर फर्किएकालाई गाउँका कटुवाल र स्थानीय तहका जनप्रतिनिधले अनुगमन समेत गर्ने गरेका छन्। जंगलबाट काँचो दाउरा संकलन गर्न मनाही गरिएको छ। वर्षायाममा यहाँका किसान कृषि र अन्य व्यवसायमा व्यस्त हुने र जाडो मौसमको फुर्सदिलो समयमा उनीहरुले दैनिक प्रयोग हुने दाउराको बन्दोबस्त गर्छन्। जाडो महिनामा दाउरा फुकुवा गरिने मुस्ताङको परम्परा बसेको हो। अन्य समय जंगलको दाउरा टिप्न गाउसमाज र बनउपभोक्ता संरक्षण समितिले मनाही गर्दछ। जिल्लाको तल्लोक्षेत्रका गाउँगाउँमा दाउरा फुकुवा गरिएपछि स्थानीय किसान समूदाय आफ्नो मातहतका लेकमा पुगेर दाउरा संङ्कलन गर्न लागि पर्छन्। हिउँ पर्ने र चिसो सिरेटो चल्ने मौसम भएपनि यहाँका मानिसले यसको परवाह नगरि दाउरा टिप्न नजिकैको लेकमै धाउँछन्। तोकिएको दिनसम्म बिहानैको झिसमिसे उज्यालोमा उठेर उनीहरु ३ घण्टा उकालो चढ्दै लेकको जंगल पुगेर दाउरा टिप्छन्। मुस्ताङमा जग्गा जमिन भई गाउँ समाजमा कुरिया दर्ता भएका र अरुको खेतीबारी अधिया कमाएर बसेका घरधुरीले दाउरा संकलन गर्ने अनुमती दिईने गरिएको छ। कुरिया दर्ता नभएको र खेतबारी अधियाँ नमाई अन्य व्यवसाय गरेकाले भने दाउरा संकलन गर्न पाउँदैन। हिउँदयाममा संकलन गरिएका दाउरा खाना पकाउने,आगो ताप्ने र बस्तुभाउलाई कुडो पकाउन प्रयोग हुन्छ। मुस्ताङमा समाजले निर्धारण गरेको निञ्चित मापदण्ड अनुसार दाउरा संकलन गर्न दिइने गरिएको छ। स्थानीयले कृषि प्रयोजनका लागि पालन गरिएका गोरु, झोपा, घोडा र खच्चड जस्ता घरपालुवा चौपाया लिएर जंगल पुग्छन्।जंगल पुगेका उनीहरुले दाउरा खोजेर तिनै चौपायालाई भारी बोकाई घर ल्याउँछन् भने चौपाया नहुनेले आफैं बोकेर घरमा ल्याउछन्।"
आहा ! लोदेन,"ताप्लेजुङ: ताप्लेजुङ सदरमुकाम फुङलिङबाट दुई दिनमा पुगिन्छ लोदेन खर्क। मिक्वाखोला गाउँपालिका५ पापुङलाई पोखरीहरूको राजधानी नै भन्न सुहाउँछ। करिब ९५ भन्दा बढि पोखरीको पहिचान भएको पापुङ क्षेत्र पर्यटक र अनुसन्धान अन्वेशण गर्नेका लागि नयाँ गन्तव्य हो। जैविक विविधता, हिमाल, पहाड, झरना, फाँट, सिरसिर चल्ने शितल पवन, राइनी र बुकीसहित रंगीन फूल, बास्ना सबैको संगम हो लोदेन। धार्मिक तथा पर्यटकीय दुवै हिसाबले सम्भावना बोकेको पापुङस्थित तोक्पेगोला र लोदेन क्षेत्र प्रचारप्रसारको कमीले ओझेलमा छ। समुद्री सतहबाट चार हजार तीन सय मिटरको उचाईमा रहेको लोदेन क्षेत्र जैविक तथा प्राकृति सौन्दर्यताले भरिपूर्ण भएतापनि प्रचारप्रसारकै अभावले पर्यटकको आवतजावत कम हुने गरेको छ। यस क्षेत्रमा सोदो पोखरी, भूत पोखरी, कुइने पोखरी, लाम पोखरी, कालो पोखरी, तीन पोखरीसहितका ९५ वटा भन्दा बढि पोखरी रहेको स्थानीय नुपू शेर्पाले बताए। प्रदेश नम्बर १ कै सबैभन्दा बढी तालतलैया भएको क्षेत्रमा लोदेन खर्क पर्ने र यस्को उचित प्रचारप्रसार हुन नसक्दा ओझेलमा पर्न गएको गाउँपालिका उपाध्यक्ष डण्डु लामा बताउँछन्। यो क्षेत्रलाई पर्यटकीय बनाउन गाउँपालिकाले आवश्यक पहल गर्दै आएको वडाध्यक्ष ग्यान्जे शेर्पा बताउँछन्। वडाध्यक्ष शेर्पाका अनुसार यहाँका बासिन्दाको मुख्य पेशा पशुपालन हो। गाई, याक तथा चौरी पालेर जीवनयापन चल्छ। बिहान छाड्दा र गोधुली साँझमा फर्कदा याक तथा चौरीको घाँटीमा झुन्ड्याइएको घन्टीको कुन्डुङ कुन्डुङ आवाजले मन प्रफुल्ल बन्छ। कात्तिकदेखि माघसम्म हिउँ पर्ने र जाडो अधिक हुने भएकाले बस्ती अर्थात बेसी झर्छन्। जडिवुटी पनि आम्दानीको स्रोत बनेको अध्यक्ष शेर्पाले बताए। तोक्पेगोला पुगेर फर्कने भन्छन्, भर्जिन पर्यटकीय क्षेत्र। लोदेन खर्क हुँदै, तोक्पेगोला र ओलाङचुङगोला पनि पुग्न सकिन्छ। कसरी पुगिन्छ ? सदरमुकामदेखि गाडीमा दोभानसान्थाक्राफुङफुङे झरना हुँदै पापुङसम्म गाडी चल्छ। त्यसपछिको २ घण्टाको पैदल हिँडाई पछि सिम्बुक गाउँ पुगिन्छ। अर्कोदिन हिँडेर लोदेन खर्क पुगिन्छ। उता तोक्पेगोला जाने हो भने चाहिँ पापुङ मै बास बस्नुपर्छ र अर्कोदिन तोक्पेगोला पुगिन्छ। दर्जन बढी झोलुङे र काठे पूलको पनि अनुभव लिन पाईन्छ।"
"देउवालाई भेटेर प्रचण्डले भने म प्रधानमन्त्री बन्छु, सहयोग गर्नुहोस्","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका छन्। सत्ता समीकरण निर्माणबारे एमालेसँग समेत समानान्तर वार्तामा रहेका माओवादी केन्द्रका अध्यक्ष प्रचण्डले शनिबार बिहान देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। आफैँ प्रधानमन्त्री बन्ने तयारीमा रहेका देउवालाई भेटेर प्रचण्डले प्रधानमन्त्रीमा आफ्नो दाबी रहेको औपचारिक जानकारी गराएका हुन्। देउवा र प्रचण्डबीच भएको भेटलाई उदृत गर्दै कांग्रेसका एक उच्च नेताले अन्नपूर्णलाई भने, प्रचण्डजीले आफूलाई प्रधानमन्त्री बनाउन प्रधानमन्त्री देउवाज्यूसँग औपचारिक प्रस्ताव गर्नुभयो। दाहाल र देउवाबीच झण्डै ४५ मिनेट बालुवाटारमा भेटवार्ता भएको हो। देउवा निकट ती नेताका अनुसार, प्रधानमन्त्री देउवाले प्रचण्डलाई कुनै जवाफ दिएनन्। देउवाले प्रचण्डलाई आफूले पार्टीमा कुरा राख्ने मात्र बताएको उनले अन्नपूर्णलाई जानकारी दिए। उनका अनुसार प्रचण्डलाई प्रधानमन्त्री बनाउन कांग्रेसले सहयोग गर्न सक्दैन। उनले भने, तेस्रो दलको व्यक्तिलाई कांग्रेसले कसरी प्रधानमन्त्री बनाउँछ। देउवाको विकल्पमा प्रधानमन्त्रीका लागि कांग्रेसले कसैसँग छलफल गर्दैन। केही दिनमा देउवा पुन : प्रधानमन्त्री बन्दै हुनुहुन्छ। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए। प्रचण्ड निकटका एक नेताका अनुसार, केही दिनदेखि आँफै प्रधानमन्त्री बन्ने तयारीमा प्रचण्डले गृहकार्य थालेका छन्। त्यसका लागि प्रचण्डले पार्टीभित्र आन्तरिक छलफलाई तीब्रता दिएका छन्। छैटौं पटक प्रधानमन्त्री बन्ने तयारीमा रहेका कांग्रेस सभापति देउवा, प्रचण्डको प्रस्तावले झस्किएका छन्। वर्तमान सत्ता गठबन्धनका तर्फबाट प्रधानमन्त्री बन्ने तयारी गरिरहेका देउवा पनि एमालेमाओवादी केन्द्रबाहेक सरकार बनाउने विकल्पबारे समेत छलफलमा छन्। कांग्रेस संसदीय दलको नेताका लागि प्रधानमन्त्री देउवा, वरिष्ठ नेता रामचन्द्र पौडेल, शेखर कोइराला र गगन थापाले तयारी गरिरहेका छन्। देउवालाई संसदीय दलको नेता बन्नबाट रोक्न महामन्त्रीद्वय थापा र विश्वप्रकाश शर्मा तीब्र लबिङमा जुटेका छन्। प्रचण्डले मंसिर २९ गते गृहमन्त्री बालकृष्ण खाणसँग छलफल गरेका थिए। सो क्रममा समेत नेपाली कांग्रेसले आफूलाई प्रधानमन्त्री बनाउन सहयोग गर्नुपर्ने बताएका थिए। पछिल्लो समय आँफै प्रधानमन्त्री बन्ने आसयले प्रचण्डले एमालेलगायत साना र स्वतन्त्रबाट निर्वाचित सांसदहरुसँग परामर्श गरिरहेका छन्। एमाले नेता रघुवीर महासेठ पछिल्ला दिनमा एमाले अध्यक्ष केपी शर्मा ओली र प्रचण्ड मिलाउन सक्रिय रुपमा लागेका छन्। महासेठले ओली र प्रचण्डलाई पटकपटक भेटेका छन्। प्रचण्डलाई प्रधानमन्त्री बनाउन महासेठले एमाले अध्यक्षसँग समेत धेरैपटक छलफल गरेको स्रोतले बताएको छ। जेठ २८ मा प्रचण्डले स्वतन्त्रबाट जितेका अमरेश कुमार सिंहसँग समेत छलफल गरेका थिए। प्रचण्डले मंसिर २७ गते राती आफ्ना महासचिव देव प्रसाद गुरुङलाई ओली भेट्न बालकोट पठाएका थिए। ओली र गुरुङबीच झण्डै दुई घण्टा छलफल भएको थियो। एमाले र नेकपा माओवादी केन्द्रका दोस्रो तहका नेताले ओली र प्रचण्डलाई मिलेर अघि बढ्न दबाब दिँदै आएका छन्।"
भाषामा रुमलिएको खुसी,"सन् ८० को दशकमा सुरु भएको नेपालीभाषी भुटानीको आन्दोलन अझै निष्कर्षमा पुगेको छैन। वरू गन्तव्य नभेटेर छिन्नभिन्न अवस्थामा तीन आयाममा रुमलिरहेको भेटिन्छ। पहिलो आयाम, यसको उद्गम देश भुटानमै छ। अझै पनि भुटानीहरू आधारभूत मानवअधिकारबाट वञ्चित छन्। जो दोस्रो दर्जाको नागरिकका रूपमा अनेक विभेद सहेर बाँचिरहेका छन्। उनीहरू रहरको जीवनभन्दा पनि कहरको जीवन बाँचिरहेका छन्। यसैबीच, भुटान सरकारले यो समस्या समाधान गर्नेभन्दा पनि दोहोर्याउने संकेत देखाएको समाचार बाहिरिएको छ। दक्षिण भुटानका केही नेपाली भाषी परिवारलाई देशबाट निकाल्ने कार्य भएको छ। यो नेपालीभाषी भुटानीलाई देश निकाला गरेर शरणार्थी बनाउने दोस्रो चरणको दुस्चक्रको सुरूआत हो। यसको समयमै सर्वत्र निन्दा र घोर भत्र्सना हुनुपर्छ। नेपालीभाषी भएकै कारण दशकांैदेखि सयौं निर्दोष आस्थाका बन्दीहरू भुटानी जेलमा नारकीय जीवन बिताइरहेछन्। उनीहरूलाई अनेक झुटा मुद्दा लगाएर जेलको चौघेराभित्र कैद गरिएको छ। खुला आकाशमा श्वास फेर्न त पाएका छैनन् नै, जेलभित्र पनि आधारभूत मानवअधिकारबाट वञ्चित छन्। परिवारसँग भेट्न पाउने नैसर्गिक अधिकारसम्म पनि उपभोग गर्न नपाइरहेको ठिटलाग्दो अवस्था छ। दोस्रो आयाम, पूर्वी नेपालको झापा र मोरङमा रहेका दुई नाममात्रका शरणार्थी शिविरमा छ। यहाँ अझै पनि हजारौंको संख्यामा तीन खालका भुटानी शरणार्थी छन्। कोही आफ्नै देश भुटान फर्कन चाहन्छन्, कोही तेस्रो मुलुकमा पुनस्र्थापित आफन्तकोमा जान भांैतारिइरहेका छन्, कोही यी दुवै अवस्था नभएमा नेपालमै भए पनि नागरिकताविहीन अवस्थाबाट मुक्त भएर बाँच्न चाहन्छन्। तर, दुर्भाग्य उनीहरू आफ्ना चाहनाबाट त टाढिँदै छन् नै, सामान्य गाँस, बास र कपासको जोहो पनि हुन नसकेर कष्टप्रद जीवन बाँचिरहेका छन्। देश फर्कने र तेस्रो मुलुकमा जाने दुवै विकल्पको सम्भावना साँघुरिँदै जाँदा उनीहरूको कष्टप्रद जीवनमा एक किसिमको निराशा र हतासा चुलिँदै गएको छ। भोक र रोगले मात्र हैन, शोकले पनि उनीहरूको चोला उठिरहेको छ। एक किसिमको सन्नाटा छाइरहेकै यो बेला उनीहरूमध्ये कतिपयको नाममा अन्य व्यक्ति नै तेस्रो मुलुक पुगिसकेको सूचना पनि बाहिरिएको छ। यो आश्चर्यलाग्दो सूचनाले उनीहरूको पीडामा नुनचुक छर्ने काम गरेको छ। तेस्रो आयाम, भुटानी शरणार्थी पुनर्वास गरिएका विश्वका विकसित आठ देश अमेरिका, क्यानडा, अस्ट्रेलिया, बेलायत, नर्वे, न्युजिल्यान्ड, डेनमार्क र नेदरल्यान्ड्समा फैलिएको छ। भुटान फर्कन नपाइने अनि नेपालमा पनि भविष्य अनिश्चित हुने भएपछि लाखांै भुटानी शरणार्थीहरू तेस्रो मुलुक पुनर्वासको विकल्प रोजेर सन् २००८ देखि पुनर्वासमा आएका हुन्। सबैभन्दा धेरै भुटानी शरणार्थी अमेरिकामा आएका छन्, यो संख्या लाखौंमा छ। तेस्रो आयाममा रहेका नेपालभाषी भुटानी पहिलो दुई आयाममा रहेका भन्दा धेरै सुविधामा छन्। धेरैले प्रारम्भिक चरणको संघर्ष सकेर आफ्नो नागरिकताविहीन अवस्थाको पनि अन्त्य गरिसकेका छन्। एक किसिमले भन्दा अब उनीहरू पहिला दुई आयाममा रहेका नेपालीभाषी भुटानीका लागि केही गर्न सक्ने अवस्थामा पुगेका छन्। उनीहरू नेपालभाषी भुटानी आन्दोलनकै एक आयाम भएका प्रतिकूलतामा रहेका दुई आयामका लागि केही गर्नु उनीहरूको नैतिक दायित्व पनि हो। तर, दुःखका साथ भन्नुपर्छ, भुटानी आन्दोलनकै एक आयामका रूपमा विकसित देशमा पुगेका धेरैजसो भुटानी खोलो तरेर लौरो बिर्सेको अवस्थामा छन्। उनीहरूको ध्यान विलासिता गर्नेतिरै तानिएको छ, टाटीको शिविरको बसाइ र त्यहाँ भोगेको कष्टप्रष्ट जीवनको धरातल बिर्सिसकेका छन्। समय अभावको कारण हो वा मन नै नभएर हो कारण जे भए पनि यो नहुनुपर्ने कुरा हो। बहुमत भुटानीहरूले आफ्नो धरातल बिर्से पनि कालो बादलभित्र चाँदीको घेरा भने बाँकी नै छ। केही सचेत र मनकारी भुटानी केही व्यक्तिगत र केही संस्थागत योगदान गर्दै आएका छन्। उनीहरूकै योगदान दोस्रो आयामका रूपमा नेपालका शरणार्थी शिविरमा बाँचिरहेका भुटानी शरणार्थीको जीवनयापनको मूलआधार बनेको छ। यी शरणार्थी शिविरमा रहेका हरेक मानिसका तेस्रो मुलुकमा पुनर्बासमा गएका आफन्त, साथीसंगी, घरगाउँलेको सहयोग उनीहरूको बाँच्ने आधार भएको छ। यसैबीच पहिलो आयामका ग्लोबल क्याम्पेन फर द रिलिज अफ पोलिटिकल प्रिजनर्स इन भुटान (सीसीआरपीबी) स्थापना गरेर संस्थागत प्रयास अगाडि बढाइएको छ। यो संस्था तेस्रो मुलुकमा पुनर्वासमा रहेका नेपालीभाषी भुटानीहरूको विश्वव्यापी सञ्जाल हो। यसले सबै देशमा च्याप्टरहरू स्थापना गरेर अभियानलाई अगाडि बढाइरहेको छ। सीसीआरपीबी मूलतः पहिलो आयामका राजबन्दीहरूलाई भुटानी कारागारबाट मुक्त बनाउने अभियानमा केन्द्रित छ। यसले सुरुआती दिनदेखि नै भुटानी कारागारमा रहेका राजबन्दीहरू र उनीहरूको अवस्थाको लगत संकलन गरेर बिनासर्त रिहाइका लागि पैरवी गर्दै आएको छ। यसका दुई पाटा छन्, पहिलो पाटो भुटानी राजा र सरकारलाई उनीहरूलाई बिनासर्त यथाशीघ्र रिहाइका लागि आह्वान गर्ने नै हो। यदि भुटानी राजाले चाहे भने कुनै पनि बेला भुटानका जेलहरू आस्थाका बन्दीबिनाका हुन सक्छन्। त्यसो भयो भने भुटानी राजाले आफ्ना जनतामाथि समान व्यवहार गरेको ठहर्छ। उनी धन्यवादका पात्र हुन्छन्। भुटान मानवअधिकारको प्रत्याभूतिमा खह्रो उत्रिएको ठहर्छ। एक किसिमले भुटानी आन्दोलनको सानै भए पनि भर्पाइ हुन्छ। र, सबैभन्दा सजिलो र सबै पक्षको जित हुनेछ। दोस्रो पाटो भनेको संयुक्त राष्ट्रसंघ, मानवअधिकार आयोग, एम्नेस्टी इन्टरनेसनललगायत विश्वव्यापी संस्थाहरू, मानवअधिकार र प्रजातन्त्रका लागि विश्वमा नेतृत्वदायी भूमिका खेलेका शक्ति राष्ट्रहरू, नेपालीभाषी भुटानी पुनर्बासित भएका तेस्रो मुलुकका सरकारहरू, भुटानको बाह्य सम्बन्धमा प्रभावकारी भूमिका निर्वाह गर्ने भारत, नेपालीभाषीको मूलथलो र शरणार्थी शिविर रहेको नेपालको ध्यानाकर्षण गर्दै कूटनीतिक दबाब सिर्जना गर्ने हो। नेपाली भाषामा सोधिएका यी यक्ष प्रश्नहरू थिम्पूले सुन्नैपर्छ। र, यिनीहरूको उचित सम्बोधन गर्दै भुटानी कारागारमा रहेका सम्पूर्ण आस्थाका बन्दीहरू तत्कालै बिनाशर्त रिहाइ गरिनु पर्छ। उनीहरूलाई भुटानभित्रै सम्मानपूर्वक बाँच्ने सुनिश्चितता हुनु पर्छ। दुःखका साथ भन्नुपर्छ, अझै पनि भुटानी राजा र सरकारको चेत खुलेको छैन। राजबन्दीहरूलाई रिहाइ गर्ने कुनै सुरसार पनि देखिएको छैन। अझै पनि उनीहरूलाई आस्थाका बन्दीका रूपमा मानवोचित व्यवहार गरिएको छैन। फलतः संसारभर छरिएर रहेका नेपालीभाषी भुटानीहरू यो मुद्दालाई अन्तर्राष्ट्रियकरण गर्न बाध्य भएका छन्। उनीहरू संस्थागत रूपमा सीसीआरपीबी स्थापना गरेरै यसका लागि बहस पैरवीमा जुटेका छन्। यो नैतिक कर्तव्य पनि हो किनकि उनीहरू यही आन्दोलनका कारण तेस्रो विश्वमा पुनस्र्थापित भएका हुन्। आज डिसेम्बर १७, भुटानको राष्ट्रिय दिवस। भुटानले यही दिन सन् १९०७ देखि आफ्नो राष्ट्रिय दिवस मनाउँदै आएको छ। स्वभावतः राष्ट्रिय दिवस भनेको मुलुक र मुलुकवासीको खुसी मनाउने साझा दिन हो। राष्ट्रिय एकता र सार्वभौमिकताका लागि एक सूत्रमा बाँध्ने देशको साझा उत्सव हो। भुटानको यो साझा उत्सवमा घरदेशमा रहेका हुन् वा परदेशमा, सबै भुटानीहरू खुसी हुन पाउनु पर्छ। तर, यतिबेला सयौंको संख्या नेपालीभाषी आस्थाका बन्दीहरू भुटानका कारागारभित्र छन्। उनीहरूले कुनै जघन्य फौजदारी अपराध गरेका छैनन्। उनीहरूको अपराध भनेको नेपालभाषी भएकै कारण उनीहरूको नरसंहार नगरियोस्, उनीहरूको पनि भुटानी भएर बाँच्न पाउने अधिकारको सम्मान गरियोस् भन्ने आवाज उठाउनु थियो। त्यसक्रममा आयोजित सभामा जानु थियो वा त्यसको पक्षमा एउटा झण्डा उठाउनुसम्म थियो अझ कति त यसरी झण्डा उठाएका आफन्तलाई कारागारमा भेट्न जाँदा पनि पक्राउ परेका छन्। त्यसका लागि उनीहरूले तीन दशकभन्दा बढी समय त कारागारमै बिताइसके। भुटानका लागि विशेष दिन भएकोले आजको मूल प्रश्न भनेको उनीहरूको पनि खुसी हो। तर, वर्षौंदेखि कारागारमा कैद गरिएका उनीहरू कसरी खुसी हुन सक्छन् ? अनि, उनीहरूलाई भेट्न तड्पिरहेका आफन्तजन एकआपसमा कसरी खुसी साट्न सक्छन् ? भुटानले एक राष्ट्रका रूपमा कसरी राष्ट्रिय दिवसको उल्लास मनाउन सक्छ ? नेपाली भाषामा सोधिएका यी यक्ष प्रश्नहरू थिम्पूले सुन्नैपर्छ। र, यिनीहरूको उचित सम्बोधन गर्दै भुटानी कारागारमा रहेका सम्पूर्ण आस्थाका बन्दीहरू तत्कालै बिनाशर्त रिहाइ गरिनु पर्छ। उनीहरूलाई भुटानभित्रै सम्मानपूर्वक बाँच्ने सुनिश्चितता हुनु पर्छ। उनीहरूलाई अनाहकमा कारागारमा राखिएको समयको उचित क्षतिपूर्ति दिनुपर्छ। यति भयो भने मात्र भुटान र सारा भुटानी खुसी हुन सक्छन्। अनि मात्र भन्न सकिन्छ, राष्ट्रिय दिवसको शुभकामना ! अनि मात्र साट्न सकिन्छ, राष्ट्रिय दिवसको शुभकामना !"
विश्वकप : हजारौं कामदारको मृत्यु,"विश्वकै सर्वाधिक लोकप्रिय खेल हो, फुटबल। यो खेलको वर्तमान जति गौरवशाली छ, यसको इतिहास त्यति नै विवादित र संघर्षपूर्ण छ। गत नोभेम्बर २० अघि कतार विश्वकप पनि सम्भवतः इतिहासकै सबैभन्दा विवादास्पद विश्वकप हुने भन्दै पश्चिमा सञ्चारमाध्यममा धमाधम समाचारहरू आइरहे। मानवअधिकारीवादी संस्थाहरूको हवाला दिँदै पछिल्लो डेढ दशकमा विश्वकपका लागि पूर्वाधार निर्माण गर्दा हजारौं कामदारको ज्यान गएको समाचार प्रकाशित भए। त्यसैलाई आधार बनाउँदै अन्तर्राष्ट्रिय श्रमिक संगठनदेखि एमनेस्टी इन्टरनेसनल, ह्युमन राइट्स वाच र अन्य अधिकारकर्मी संगठनहरूले कतारको एकतर्फी विरोध गरिरहे। उनीहरूले विदेशी कामदारका लागि क्षतिपूर्ति दिलाउन विश्वकपको पुरस्कार राशिबाट ४४ करोड डलरको कोष स्थापना गर्न फिफा र कतारलाई आग्रहसमेत गरेका थिए। तर, कतारले ती समाचारलाई वास्ता गरेन। जसरी हुन्छ विश्व फुटबलको महाकुम्भलाई सफल बनाउनु पर्छ भनेर दिनरात लागिपर्यो। जब नोभेम्बर २० (मंसिर ४) मा अल आयत रंगशालामा विश्वकप फुटबलको भव्य उद्घाटन भयो। त्यसपछि विरोधीहरूको स्वर पनि मत्थर भयो। सबै विश्वकपमा रम्न थाले। कतारले विश्वकप आयोजनाको जिम्मेवारी लिएदेखि साढे ६ हजारभन्दा बढी मजदुरले ज्यान गुमाएको र तीमध्ये अधिकांश दक्षिण एसियाली राष्ट्रका आप्रवासी रहेको समाचार प्रकाशित भएको थियो। अन्तर्राष्ट्रिय सञ्चार माध्यमका अनुसार भारत, पाकिस्तान, बंगलादेश, नेपाल र श्रीलंकाका ६ हजार ७ सय ५१ मजदुरले ज्यान गुमाएका थिए। अन्तर्राष्ट्रिय सञ्चार माध्यमको तथ्यांकअनुसार सन् २०१० डिसेम्बरदेखि हरेक साता औसतमा १२ आप्रवासी कामदारले ज्यान गुमाएका थिए। जसमा सन् २०११ देखि २०२० को अवधिमा दक्षिण एसियाका भारत, बंगलादेश, नेपाल र श्रीलंकाका ५ हजार ९ सय २७ श्रमिकले ज्यान गुमाएका थिए। कतारस्थित पाकिस्तानी दूतावासका अनुसार यो अवधिमा पाकिस्तानका ८ सय २४ जना मजदुरको ज्यान गएको थियो। जसमा सबैभन्दा बढी भारतका २ हजार ७ सय ११ छन्। यस्तै नेपालका १ हजार ६ सय ४१, बंगलादेशका १ हजार १८, पाकिस्तानका ८ सय २४ र श्रीलंकाका ५ सय ५७ जना रहेको तथ्यांकमा उल्लेख छ। अधिकांश श्रमिकको मृत्युमा कतारले प्राकृतिक कारण भन्दै पन्छिने गरे पनि अधिकांश श्रमिकको मृत्यु अग्लो भवनबाट लड्दा, झुन्डिँदा र चर्को गर्मीमा गैरकानुनी रूपमा लामो समयसम्म काम गराउँदा भएको मानवअधिकारवादी संस्थाहरूले दाबी गरेका थिए। अन्तर्राष्ट्रिय ट्रेड युनियन महासंघले दी केस एगेन्स्ट कतारनामक प्रतिवेदन नै तयार पारेको थियो। प्रतिवेदनमा कतारमा विदेशी कामदारको स्थिति निकै दयनीय रहेको र विदेशी कामदारलाई खप्नै नसक्ने प्रचण्ड गर्मीमा काम गर्न लगाइएको उल्लेख गरिएको थियो। यस्तै कामदारको बस्ने र खाने व्यवस्था पनि नाजुक रहेको औंल्याइएको थियो। मानवअधिकारवादी संस्थाहरूको चर्को आलोचना र दबाबपछि कतारले सन् २०१७ मा केही विवादास्पद श्रम ऐनमा परिवर्तन गरेको थियो भने मरुभूमिको गर्मीमा काम गर्ने व्यवस्थामा सुधार गर्दै न्यूनतम पारिश्रमिकको पनि व्यवस्था गरेको थियो।"
फर्जी बिल बनाएर मेयरले अनियमितता गरेको आरोप,"रौतहट: माधवनारायण नगरपालिकाका नगर प्रमुख बैजनाथप्रसाद यादवले आर्थिक अनियमितता गरेको आरोप छ। मेयर यादवले कार्यक्रम नै नगरी खाजा र खानाको शीर्षकमा लाखौं रकम निकासा गरेर रकम हिनामिना गरेको गुनासो छ। माधवनारायण नपाका मेयर यादवले कार्यक्रम नै नगरी जिल्लाको विभिन्न होटलमा खाना र खाजा खुवाएको उल्लेख गरेर लाखौं रकम भुक्तानी गराएको पाइएको छ। मेयर यादवको आदेशमा गौरमा रहेको राज होटलको ४ लाख ९ हजार ३ सय, चन्द्रनिगाहपुरको एन प्लाजा होटलको २ लाख ४३ हजार र चन्द्रनिगाहपुरकै पशुपति होटलको ४६ हजार रुपैया भुक्तानी गरेको नगरपालिकाका लेखापाल रामबलम यादवले बताए। मेयर यादवको ठाडो तोक आदेशमा होटललाई दिइएको रकमबाट नगरपालिकासँग सम्बन्धी कुनै कार्यक्रम भएको पाइएको छैन। कुनै संस्था वा उपभोक्ता समितिको नाममा मात्र योजनाको पेश्की दिनुपर्ने प्रावधान भएपनि माधवनारायण नगरपालिकाबाट चारजना कर्मचारीको व्यक्तिगत नाममा लाखौं रकम पेश्की निकासा गरिएको छ। विभिन्न कार्यक्रम सञ्चालन गर्ने भन्दै नगरपालिकाका निमित्त प्रमुख प्रशासकीय अधिकृत मिश्रिलाल साहको नाममा ८ लाख ५० हजार, प्रशासन शाखा प्रमुख पृथ्वीनारायण यादवको नाममा १२ लाख, करार सेवाका कार्यालय सहयोगीको रुपमा कार्यरत अर्जुन साहको नाममा ८ लाख र करार सेवाकै अर्का कार्यालय सहयोगी राजेश पण्डितको नाममा ७ लाख रकम निकासा गरिएको छ। नगरपालिकाले ठोस काम गर्न नसकेको र विकास बजेट दुरुपयोग गर्दै आएको जनता समाजवादी पार्टीका मधेस प्रदेश सदस्य श्याम विहारी यादवको गुनासो छ । कर्मचारीलाई पेश्की, होटलको अनावश्यक बिल भुक्तानीलगाएत काम गरेर मेयर यादवले अनियमितता गरेको प्रदेश सदस्य यादवको आरोप छ । यता मेयर यादवले नगरपालिमा अनियमितता नभएको प्रतिकृया दिएका छन्। लेखा फाँटबाट हराएका कागजात योजनाफाँटमा फेला, तीनजना पक्राउ माधवनारायण नगरपालिका कार्यालयबाट शुक्रवार तीनजना कर्मचारी पक्राउ परेका छन्। नगरपालिकाको लेखा शाखाबाट आवश्यक कागजात हराएपछि इलाका प्रहरी कार्यालय गरुडाले अनुसन्धानका लागि नगरपालिका कार्यालयमा करारमा कार्यरत कार्यालय सहयोगी अर्जुन साह, राजेश पण्डित र रामलखन हजरालाई नियन्त्रणमा लिएको थियो। लेखा प्रमुख रामबलम यादवले आफ्नो शाखाबाट चालु र पुँजी शीर्षकको कागजात चोरी भएको भन्दै प्रहरीलाई खबर गरेका थिए। काजजात हराएपछि इलाका प्रहरी कार्यालय गरुडाका प्रहरी निरीक्षक राजाराम केशरीको नेतृत्वको टोलीले हराएको फाइल खोजतलास गरेको थियो । फाइल नगरपालिकाको योजना शाखाको स्टील दराजमा फेला परेको प्रहरी निरीक्षक केशरीले बताए। लेखाफाँटको कागजात योजना फाँटबाट बरामद भएपछि कार्यालय सहयोगी अर्जुण साह, राजेश पण्डित र रामलखन हजराको संलग्ना रहेको भन्दै अनुसन्धानका लागि नियन्त्रणमा लिएको प्रहरी निरीक्षक केशरीले बताए। पक्राउ परेकाले निमित्त प्रमुख प्रशाकीय अधिकृत मिश्रीलाल साहको आदेशमा कागजात योजना फाँटमा लगेको र त्यही दराजमा राखिदिएको बताएका छन्। पक्राउ परेकालाई इलाका प्रहरी कार्यालय गरुडामा राखेर अनुसन्धान भइरहेको प्रहरीले जनाएको छ। मेयर यादवले लेखाफाँटबाट कागजात हराएको बारे आफूलाई आधिकारीक जानकारी नभएको तर सामाजिक सञ्जालबाट मात्र थाहा पाएको बताएका छन्। कमिसन बिना कुनै पनि योजनाको भुक्तानी नगर्ने गुनासो बढेपछि लेखापाल रामबलम यादवलाई हटाई अर्को लेखापाल राख्न खोजेको माधवनारायण नगरपालिकाका मेयर यादवको भनाइ छ।"
विश्वकप फुटबल : कति छ पुरस्कार राशि ?,"काठमाडौं : कतार विश्वकपमा पनि पुरानै विजेता दोहोरिने भएका छन्। सन् १९३० देखि सुरु भएको विश्वकपमा अहिलेसम्म जम्मा आठ राष्ट्रले मात्रै पालैपालो विश्वकप ट्रफी उचालिरहेका छन्। यस पटक पनि साबिक विजेता फ्रान्स र अर्जेन्टिना फाइनलमा पुगेका छन्। यस पटक पनि पुरानै विजेताको निरन्तरता हुनेछ। फ्रान्स सन् १९९८ र २०१८ को विजेता हो। यसैगरी अर्जेन्टिनाले सन् १९७८ र १९८६ मा विश्वकप ट्रफी उचालेको थियो। कतार विश्वकपमा झन्डै ४४ करोड डलर पुरस्कारका रूपमा छुट्ट्याइएको छ। जसमध्ये विजेताले ४ करोड २० लाख, उपविजेताले ३ करोड, तेस्रो हुनेले २ करोड ७० लाख र चौथो हुनेले २ करोड ५० लाख डलर प्राप्त गर्ने छन्। यस्तै क्वार्टरफाइनलसम्म पुग्ने टोलीले १ करोड ७० लाख, अन्तिम १६ सम्म पुग्ने टोलीले १ करोड ३० लाख र बाँकी १६ टोलीले ९० लाख डलर पाउनेछन्। फिफाको आम्दानी कति ? कतार विश्वकपबाट विश्व फुटबलको सर्वोच्च निकाय फिफालाई ४६ अर्ब डलरभन्दा बढी आम्दानी हुने अनुमान गरिएको छ। यसमध्ये सबैभन्दा ठूलो हिस्सा टेलिभिजन प्रसारणको अधिकार बिक्रीबाट प्राप्त गर्ने जनाइएको छ। फिफाले टेलिभिजन प्रसारणको अधिकार बिक्रीबाट कुल आम्दानीको ५६ प्रतिशत अर्थात् झन्डै २७ अर्ब डलर कमाउने जनाइएको छ। यस्तै २९ प्रतिशत अर्थात् १३ अर्ब डलर विज्ञापनबापतबाट कमाउनेछ। यस्तै टिकट बिक्रीलगायतबाट करिब ६ सय ७५ मिलियन डलर आम्दानी गर्नेछ। ८ वर्षपछि अर्जेन्टिना फाइनलमा, क्रोएसिया बाहिरियो साविक विजेता फ्रान्स फाइनलमा, मोरक्को बाहिरियो विश्वकप फाइनल: अर्जेन्टिना भर्सेज फ्रान्स, मेसी भर्सेज एम्बाप्पे अर्जेन्टिनाबाट फाइनल हेर्न जाने दर्शकलाई थप दुई उडान टिममा फ्लु फैलिएपछि विश्वकप फाइनलअघि तनावमा फ्रान्स विश्वकपको कांस्य पदक, मोरक्कोले लैजाला ?"
संसदीय दलको नेता चयन गर्न कांग्रेसले डाक्यो कार्यसम्पादन बैठक,काठमाडौं : नेपाली कांग्रेसको कार्यसम्पादन बैठक भोलि (आइतबार) बोलाइएको छ। संसदीय दलको नेता चयन गर्न आवश्यक प्रक्रिया अगाडि बढाउन बैठक बोलाइएको महामन्त्री गगनकुमार थापाले जानकारी दिए। भोलि बस्ने कार्यसम्पादन बैठकले संसदीय दलको नेता चयनका गर्नका लागि निर्वाचन समिति गठन गर्ने बताइएको छ। नेपाली कांग्रेसले बुधबार संसदीय दलको नेता छान्ने बताएको छ। कांग्रेसबाट संसदीय दलको नेतामा प्रधानमन्त्री शेरबहादुर देउवासहित महामन्त्री गगकुमार थापा र संस्थापइतरका शेखर कोइराला पनि आकांक्षी रहेका छन्।
प्रधानमन्त्रीमा आलोपालो गरौं तर सरकारको नेतृत्व पहिले कांग्रेसले गर्न पाउनुपर्छ : एनपी साउद,"काठमाडौं : नेपाली कांग्रेसका नेता एनपी साउदले सरकारको नेतृत्व पहिले कांग्रेसले गर्नुपर्ने बताएका छन्। उनले निर्वाचनबाट सबैभन्दा ठूलो दल बनेको भन्दै पहिले कांग्रेस नेतृत्वमै सरकार बन्नुपर्ने बताए। प्रधानमन्त्री निवास बालुवाटारमा भएको चियापान कार्यक्रमपछि बोल्दै प्रतिनिधिसभा सदस्य साउदले आलोपालो नेतृत्वका लागि कांग्रेस लचक रहेको बताए। 'गठबन्धना नेताहरूबीच प्रधानमन्त्रीमा आलोपालो हुनुपर्छ। त्यसमा हाम्रो दुईमत छैन। तर पहिलो दलको हैसियतले नेपाली कांग्रेसले पहिले नेतृत्व गर्नुपर्छ,' उनले सञ्चारकर्मीसँग भने। उनले प्रधानमन्त्री शेरबहादुर देउवाकै नेतृत्वमा सरकार बन्नुपर्ने बताए। 'कांग्रेस नेतृत्वमा सरकार अहिलेको जनादेश हो। देउवाको नेतृत्वमा गठबन्धनले बहुमत पाएको छ। मलाई विश्वास छ उहाँकै नेतृत्वमा सरकार बन्छ,' उनले भने।"
बाली विज्ञान पढाउन पानी र जमिन अभाव,"फिदिम: पाँचथरको यासोकस्थित पृथ्वी माध्यमिक विद्यालयमा सञ्चालित बाली विज्ञान कक्षा प्रयाप्त पानी र जमिनको अभावले प्रभावित बनेको छ। विद्यार्थीहरुलाई अभ्यासका लागि जमिन र पानीको अभाव हुँदा कक्षा प्रभावित भएको हो। पछिल्लो समयमा बाली विज्ञानमा विद्यार्थीहरुको आकर्षण बढेको छ, प्रधानाध्यापक ऋषिराम गजुरेलले भने तर, अभ्यासका लागि प्रयाप्त जमिन र पानी नहुँदा कक्षा प्रभावित हुने गरेको छ। यो विद्यालय सञ्चालन भएको ठाँउ सुख्खाग्रस्त क्षेत्रमा पर्छ। यहाँ पीउने पानीको समेत समस्या छ। स्रोत साधानको अभावले प्रयाप्त मात्रामा अभ्यास गर्न नपाईएको कक्षा १० मा अध्ययनरत अंकित खड्काले बताए। हामीलाई प्रयाप्त मात्रामा प्राक्टिकल गर्ने ठाँउ नै भएन, खड्काले भने सीमित ठाँउमा प्राक्टिकल गर्दा समस्या हुन्छ। यहाँ बृहत पम्पिङ खानेपानी आयोजना सञ्चालित छ। आयोजनाबाट प्रयाप्त मात्रामा पानी उपलब्ध नभएकाले प्राक्टिकलमा समस्या हुने गरेको बाली विज्ञानकी शिक्षिका (प्रशिक्षक) मूना मिश्रले बताईन्। विद्यालयको जमिनलाई खेल मैदान बनाएपछि विद्यार्थीलाई अभ्यास गराउन प्रयाप्त जमिन छैन, मिश्रले भनिन् थोरै जमिनमा धेरै विद्यार्थीलाई अभ्यासन गराउन कठिन भईरहेको छ। भएको जमिनमा पनि पानीको सुविधा छैन। बाली विज्ञान कक्षाका लागि प्रयाप्त मात्रामा पानी उपलब्ध गराउनुपर्ने उनीहरूको माग छ। विद्यालयको नाममा रहेको १३ रोपनी जमिनमा खेल मैदान बनाएपछि अभ्यासका लागि जमिन अभाव भएको हो। यो विद्यालयमा ९ देखि १२ कक्षासम्म बाली विज्ञान पढाई हुन्छ। विभिन्न कक्षामा ८८ जना विद्यार्थी बाली विज्ञान पढ्दैछन्। बिगत वर्षहरुभन्दा विद्यार्थीको चाप बढिरहेको छ, मिश्रले भनिन् विद्यार्थीहरुको चाप बढेपछि स्रोत साधन सीमित भएकाले कक्षा प्रभावित भईरहेको छ। प्राविधिक शिक्षालाई प्रभावकारी बनाउने सरकारले स्रोत साधन थप गर्नुपर्ने शिक्षकको माग छ। नेपाल सरकारले २०७० सालदेखि प्राविधिक शिक्षा सञ्चालन सुरु गरेको हो। त्यही समयमा सरकारले ९९ वटा विद्यालयमा प्राविधिक शिक्षा लागु गरेको थियो। सोही वर्षदेखि पृथ्वी माध्यमिक विद्यालयमा बाली विज्ञान सुरु भएको हो। प्राविधिक शिक्षाका लागि सरकारले अहिलेसम्म स्थायी शिक्षकको व्यवस्था गरेको छैन। बाली विज्ञान कक्षा सञ्चालन गर्न कृषि प्रशिक्षकलाई नै कक्षा सञ्चालन गर्न करारमा नियुक्ति दिएको छ। कृषि प्रशिक्षकलाई शिक्षण सम्बन्धी तालिम समेत दिईएको छैन। हामीहरुलाई शिक्षण सम्बन्धी तालिमसमेत नदिइएकाले समस्या भईरहेको छ, मिश्र भन्छिन् प्राविधिक शिक्षाका लागि सरकारले स्थायी शिक्षकको व्यवस्था गर्नुपर्छ। उनीहरुलाई शिक्षण सम्बन्धी तालिम दिनुपर्छ।"
"प्रधानमन्त्री देउवा र प्रचण्डबीच भेटवार्ता, सत्ता समीकरण र अध्यादेशबारे छलफल","काठमाडौं : प्रधानमन्त्री एवम् कांग्रेस सभापति शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल (प्रचण्ड) बीच भेटवार्ता भएको छ। प्रधानमन्त्री निवास बालुवाटारमा आज बिहान भएको भेटमा सत्ता समीकरण, रेशम चौधरीलगायतको मुद्दा फिर्ता लिन ल्याएको अध्यादेश र विकसित राजनीतिक घटनाक्रममा विषयमा छलफल भएको बालुवाटार स्रोतले जनाएको छ। सत्तारुढ दलबाट नयाँ सरकार गठन गर्ने निर्णय गरेपछि देउवा र प्रचण्डले आन्तरिकरुपमा गृहकार्य तीब्र पारेका छन्। सत्ता समीकरणको विषयमा एमाले र माओवादी केन्द्रबीचमा पनि छलफल सुरु भएको छ। पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। एकातिर कांग्रेसको संसदीय दलको नेता नै को बन्ने भन्ने टुंगो छैन। महामन्त्री गगन थापा, नेता रामचन्द्र पौडेल, शेखर कोइरालालगायतका धेरै नेता लाइनमा छन्। गठबन्धनबाट आफ्नो नेतृत्वमा सरकार बन्ने सम्भवाना क्षीण देखेपछि माओवादी केन्द्रका अध्यक्ष प्रचण्डले कांग्रेस र एमाले दुवैतिर संवाद अघि बढाएका छन्, दूतहरू परिचालन गरेका छन्। निर्वाचनमा सोचेजस्तो नतिजा नआएपछि युवा नेताहरू विपक्षमा बस्नु पर्ने बताइरहँदा अध्यक्ष प्रचण्ड भने आफू प्रधानमन्त्री हुन लविङ गरिरहेका छन्। जसले प्रचण्डलाई प्रधानमन्त्रीको स्वीकार गर्छ उतै लाग्ने माओवादीको तत्कालीन रणनीतिमा देखिन्छ। केही दिन अगाडि गोरखामा आफू पढेको विद्यालयमा पुगेर प्रचण्डले छिट्टै आफू प्रधानमन्त्री बन्ने घोषणा गरेका थिए। अध्यक्ष प्रचण्ड प्रधानमन्त्रीका लागि गठबन्धन छोड्न पनि तयार देखिएको विश्लेषणसमेत हुन थालेको छ। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। यता मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। यो अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। सत्ता समीकरणबारे पछिल्लो समयमा प्रचण्डले साना दलसँग पनि छलफल गरेका छन्। उनले रेशम चौधरीलाई समेत जेलमा पुगेका भेटेका थिए। काम चलाउन सरकारले मन्त्रिपरिषद्बाट पारित गरेर अध्यादेश राष्ट्रपति समक्ष पुगेको छ। र, जारी हुन भने बाँकी छ। तर, यो काम चलाउ सरकारले ल्याएको अध्यादेशको सर्बत्र विरोध भएको छ। राष्ट्रपतिलाई यो विधेयक जारी नगर्न दबाब परेको छ। सभापति देउवाले कांग्रेसका नवनिर्वाचित सांसदलाई बालुवाटारमा बोलाए राष्ट्रपतिका विषयमा कांग्रेस कसैसँग सम्झौता गर्न सक्दैन, गर्दैन : उपसभापति खड्का"
बैतडी जिल्ला अस्पताल प्रदेशमै उत्कृष्ट,"बैतडी : जिल्ला अस्पताल बैतडी न्यूनतम सेवा मापदण्डमा सुदूरपश्चिममै उत्कृष्ट भएको छ। क्षेत्रीय स्वास्थ्य निर्देशनालय डोटी र निक साइमन इन्स्टिच्युटले गरेको संयुक्त अनुगमनमा जिल्ला अस्पताल बैतडी सेवा प्रदानमा ८९ प्रतिशत अंक ल्याएर प्रदेशकै उत्कृष्ट भएको हो। अस्पतालले प्रदान गर्ने सेवा, अस्पतालभित्रका प्राविधिक सुविधा, भौतिक व्यवस्थापन र जनशक्तिलगायतका सूचकका आधारमा अंक प्रदान गरिन्छ। जिल्ला अस्पतालमा विशेषज्ञ डाक्टरहरू हाडजोर्नी, एमडीजीपी, एनेस्थेसियोलोजिस्ट र डेन्टल सर्जन एक एक जना र चार जना मेडिकल अधिकृत गरी आठ जनाले सेवा दिइरहेको अस्पतालका मेडिकल सुपरिटेन्डेन्ट डा दीपेश श्रेष्ठले बताए। अहिले नयाँ भवनबाट सेवा दिइरहेका छौं। केही उपकरणहरू पनि थपिएका छन्। सेवासुविधा पनि थपिएको भएर यो उपलब्धि हासिल भएको हो, डा श्रेष्ठले भने। जिल्ला अस्पतालमा न्यूनतमदेखि विशिष्ट चिकित्सकीय सेवा प्रदान भइरहेको उनले बताए। नयाँ भवनबाट सेवा प्रदान भएदेखि आईसीयूसहित ५० शय्याको भवन संरचनाबाट सेवा प्रदान भइरहेको छ। ससाना समस्या पर्दासमेत भारतको पिथौरागढ जाने यहाँका बिरामहरू अहिले जिल्ला अस्पतालबाटै सेवा प्राप्त हुँदा दंग छन्। हात भाच्चिएको अवस्था र दाँत दुखेको अवस्थामा समेत हामी पिथौरागढ जान्थ्यौं, अहिले सानो समस्यादेखि जटिल खालका रोगहरूको पनि जिल्ला अस्पतालमै उपचार भइरहेको छ, खुसी लाग्यो, सेवाग्राही निर्मला टेरले भनिन्। यसैगरी स्वास्थ्य सेवाका हिसाबले बैतडीको पुर्चौडी नगरपालिका जिल्लाकै उत्कृष्ट रहेको स्वास्थ्य कार्यालय बैतडीले जनाएको छ। स्वास्थ्य प्रगति सूचकको आधारमा पुर्चौडी नगरपालिका पहिलो नम्बरमा रहेको हो। स्वास्थ्य निर्देशनालयको वार्षिक कार्यक्रम अनुरूप जिल्लालाई उत्कृष्ट पालिका छनोट गर्न जिल्लालाई जिम्मेवारी दिने गर्छ।"
दुर्घटनामा टर्कीमा छ आप्रवासीको मृत्यु,टर्की : टर्कीको दक्षिणपूर्वी सानलिउर्फा प्रान्तमा शुक्रबार एउटा मिनीबस सिँचाइ नहरमा खस्दा छ जना गैरकानुनी आप्रवासीको मृत्यु हुनाका साथै अन्य पाँच जना घाइते भएका स्थानीय गभर्नरले बताएका छन्। घाइते आप्रवासीहरूको उपचार भइरहेको छ र तिनीहरूमध्ये केहीको अवस्था गम्भीर रहेको गभर्नर सालिह आयहानले बताएका छन् । मिनीबसबाट केही घाइते आफैं बाहिर निस्केका थिए भने केहीको घटनापछि स्थानीयको सहयोगमा उद्धार गरिएको गभर्नरले जानकारी दिएका छन्। मिनिबसमा जम्मा ३१ जना आप्रवासी सवार थिए। घटनास्थलबाट भाग्न खोज्ने गाडीका चालकलाई स्थानीय अधिकारीहरूले समातेर हिरासतमा राखेका छन्। आठ करोडभन्दा बढी जनसङ्ख्या भएको टर्कीले ४० लाखभन्दा बढी शरणार्थीहरूलाई आप्रवासन सुविधा दिएको छ। केही आप्रवासीहरू वरपरको क्षेत्रको द्वन्द्वबाट भागेर टर्कीमा आउँछन् भने कोही टर्कीबाट युरोप जाने उद्देश्यले आउने गर्छन्। टर्कीको आन्तरिक मन्त्रालयले यस महिनाको सुरुमा सार्वजनिक गरेको जानकारी अनुसार हालसम्म सन् २०२२ मा दुई लाख १९ हजार ४५५ अनियमित आप्रवासीलाई पक्राउ गरेको छ।
शैक्षिक सुधारका लागि कुशेमा 'हेलो अध्यक्ष' कार्यक्रम,"जाजरकोट : शिक्षाको गुणस्तर सुधारका लागि जाजरकोटको कुशे गाउँपालिका वडा नंम्वर ९, का वडाध्यक्ष शिवराज गिरीले हेलो अध्यक्ष कार्यक्रम सञ्चालन गरेका छन् । कार्यकक्षमै रहेर तथा आफैँ विद्यालयमा गएर अध्यक्ष गिरीले शैक्षिक समस्या बुझ्ने र गुनासाहरू सुनेर सुधारका लागि आवश्यक सहयोग गर्ने र पृष्ठपोषण दिने गरेका छन् । शिक्षाको गुणस्तर सुधार विना समाज अघि बढ्न नसक्ने भएकोले यस्तो कदम चालेको उनले बताए । वडाध्यक्षमा निर्वाचित लगत्तै थालिएको शैक्षिक सुधार कार्यक्रले शिक्षामा केही सुधारका सकेतहरु देखिएका छन् । विद्यालहरूमा शिक्षक, विद्यार्थी र अभिभावक अन्तरक्रिया कार्यक्रमबाट पनि थप सुधार भएको उनको भनाइ छ । वडाध्यक्षले आफ्ना वडाभित्र रहेका विद्यालयको अनुगमन गर्नको लागि विद्यालय व्यवस्थापन समितिका अध्यक्ष, सदस्य, अभिभावक र समाजसेवीहरुलाई पठाउँछन् । उनीहरुले विद्यालयमा विद्यार्थी उपस्थित भएनभएको, शिक्षक आएनआएको, नियमति रुपमा पढाइ भएनभएको हेर्छन्। साथै उनले विद्यालयमा मासिक परीक्षा र विद्यार्थीको पढाई सुधारको लागि मासिक रुपमा अभिभावक र शिक्षकबीच अन्तरक्रिया कार्यक्रम समेत गर्न सुझाव दिने गरेका छन् । गिरी लामो समयदेखि नै शैक्षिक सुधारमा क्रियाशील देखिन्छन्। उनले सुरुवात गरेको हेलो अध्यक्ष अभियानबारे धेरैले खुलेर प्रशसा गरिरहेका छन् । शिक्षा विकास तथा समन्वय इकाइका प्रमुख रमेश मल्लले अध्यक्षको अभियानले सार्थकता पाउने विश्वास व्यक्त गरे। उनले हरेक सरोकारवाला विद्यालय सुधार र शैक्षिक गुणस्तर कायम गर्न जुट्नु आवश्यक रहेकोमा समेत जोड दिए। अध्यक्षले चाहे शैक्षिक सुधारका धेरै काम गर्न सकिने मल्लको भनाइ छ ।"
राष्ट्रिय झण्डाको सर्वोच्चता,"झण्डा देशको लागि गौरवको प्रतीक हो। यो मानिस पछाडि उभिन सक्ने सन्देश हो। जुन एकताको प्रतीक पनि हो। के नेपाली राष्ट्रिय झण्डा ओढ्न पाइन्छ ? राष्ट्रिय झण्डा प्रयोगसम्बन्धी नेपाली कानुनमा के त्यस्तो व्यवस्था छ ? यी प्रश्नहरूको उत्तर खोज्ने एवं लेखाजोखा गर्ने प्रयास यस आलेखमा गरिएको छ। २०७९ को स्थानीय निर्वाचन र आमनिर्वाचन दुवैमा केही नेता कार्यकर्ताले नेपाली राष्ट्रिय झण्डा ओढ्ने गरेको छ्याप्छ्याप्ती देखिएको हो। जसमा स्वतन्त्र रूपमा उम्मेद्ववार भएका नेताहरू अग्रस्थानमा देखिएका थिए। २०७९ वैशाखमा सम्पन्न स्थानीय निर्वाचनमा राष्ट्रिय झण्डा ओढेर प्रचारप्रसार गरी स्वतन्त्रबाट जितेका काठमाडौं महानगरपालिकाका प्रमुख बालेन्द्र साहउर्फ बालेन साह र धरान उपमहानगरपालिकाका प्रमुख हर्कराज राईउर्फ हर्क साम्पाङ चर्चित अनुहार हुन्। यसैगरी, गत मंसिर ४ गते सम्पन्न संघीय एवं प्रदेश प्रतिनिधिसभा सदस्यको आमनिर्वाचनमा राष्ट्रिय स्वतन्त्र पार्टीका सभापति एवं चितवन २ बाट संघीय प्रतिनिधिसभा सदस्यमा निर्वाचित रवि लामिछाने र डडेलधुरा१ बाट स्वतन्त्र उम्मेदवारका रूपमा चुनाव लडेका सागर ढकाल राष्ट्रिय झण्डा ओढ्ने चर्चित अनुहारहरू हुन्। यिनीहरूबाहेक अन्य केही नेता कार्यकर्ताहरूले समेत नेपाली राष्ट्रिय झण्डा ओढ्ने गरेको देखिएको हो। नेपाली राष्ट्रिय झण्डा ओढेर खिचिएका तस्बिर सामाजिक सञ्जालमा त छ्याप्छ्याप्ती हेर्न पाइएकै हो। तर केही राष्ट्रिय स्तरका मिडियाहरूमा समेत प्राथमिकताका साथ ठूलो आकारमा झण्डा ओढेर खिचिएका तस्बिर छापिएको हेर्दा के यो जायज हो ? या होइन ? भन्ने प्रश्न उब्जिएको हो। राष्ट्रिय झण्डालाई देशको उच्च सम्मानको प्रतीक मानिन्छ। यसरी राष्ट्रिय झण्डा ओढेर चुनावको प्रचारप्रसार गरी मेयरदेखि माननीयसम्म हुँदै गर्दा यससम्बन्धी कसैले प्रश्न उठाएको तथा विमर्श भएको देखिएन। त्यसले गर्दा, झण्डा ओढ्न हुने नहुने सम्बन्धमा विमर्श गर्नु अगाडि यससम्बन्धी कानुनी व्यवस्थाबारे केलाउनु सान्दर्भिक हुने देखिन्छ। शरीरमा राष्ट्रिय झण्डाको प्रतीक टाँस्दा, छाप्दा वा लगाउँदा कम्मरभन्दा माथिको भागबाहेक अन्यत्र वा यसरी प्रयोग गर्दा चन्द्रमा तल पर्ने गरी लगाउन निषेध गरिएको छ। छातीभन्दा तलको भागमा लगाइने कुनै पनि भित्रीबाहिरी कपडामा राष्ट्रिय झण्डाको प्रतीक वा चित्र राख्न पाइँदैन। नेपालको संविधानको धारा ८ र अनुसूची १ मा नेपालको राष्ट्रिय झण्डा कस्तो हुने र कसरी बनाउने भन्नेसम्बन्धी व्यवस्था गरेको छ। नेपाली झण्डा डिजाइन मात्र होइन, आकारमा पनि अद्वितीय छ। अन्य देशको झण्डाजस्तो नभई नेपाली झण्डा विश्वको एक मात्र झण्डा हो। जसको आकार चतुर्भुज छैन। नेपालको झण्डा दुई त्रिकोणको साधारण संयोजन हो। राष्ट्रिय झण्डा र राष्ट्रिय गानको प्रयोगलाई व्यवस्थित र मर्यादित बनाउन नेपाल सरकारले राष्ट्रिय झण्डा र राष्ट्रिय गानको प्रयोगसम्बन्धी कार्यविधि, २०६९ बनाएको छ। नेपालको वर्तमान संविधान २०७२ मा बनेपछि सोअनुरूप २०७६ भदौ २ गते यस कार्यविधिलाई संशोधन गरी नेपाल सरकारले राष्ट्रिय झण्डा र राष्ट्रिय गानको प्रयोगसम्बन्धी (पहिलो संशोधन) कार्यविधि, २०७६ बनाएर लागू गरेको छ। यसै कार्यविधिमा ककसले कसरी नेपालको राष्ट्रिय झण्डा प्रयोग गर्ने भन्ने प्रष्ट व्यवस्था गरिएको छ। राष्ट्रिय झण्डासम्बन्धी व्यवस्था यस कार्यविधिको परिच्छेद२ मा गरिएको छ। सवारीसाधनमा राष्ट्रिय झण्डाको प्रयोगसम्बन्धी व्यवस्था दफा ५ मा छ। जसमा विशिष्ट व्यक्तिहरूले चढ्ने सवारीसाधनमा राष्ट्रिय झण्डा प्रयोग गर्न पाउने व्यवस्था गरिएको छ। यसैगरी, कार्यालय भवनमा राष्ट्रिय झण्डाको प्रयोगसम्बन्धी व्यवस्था दफा ६ मा र राष्ट्रिय झण्डाको प्रयोगसम्बन्धी अन्य व्यवस्था दफा ७ मा गरिएको छ। राष्ट्रिय झण्डाको प्रयोग गर्ने विधि दफा ८ मा र राष्ट्रिय झण्डा फहराउने विधि दफा १० मा व्यवस्था गरिएको छ। राष्ट्रिय झण्डाको मर्यादा र सम्मानमा आँच नआउने गरी प्रयोग गर्नुपर्ने व्यवस्था दफा ९ मा गरिएको छ। जसनुसार राष्ट्रिय झण्डाको मर्यादा र सम्मानमा आँच नआउने गरी सर्वसाधारण नागरिकले समेत निजी निवासमा राष्ट्रिय झण्डा फहराउन वा प्रयोग गर्न पाउनेछन्। राष्ट्रिय झण्डा फहराउने सम्पूर्ण निकाय तथा नागरिकहरूले समेत नेपाल सरकारले शोक घोषणा गरेको दिनमा अनिवार्य रूपमा राष्ट्रिय झण्डा झुकाउनु पर्नेछ। राष्ट्रिय झण्डाको प्रयोगमा निषेधसम्बन्धी व्यवस्था दफा ११ (कछ) मा छ। जसअनुसार राष्ट्रिय झण्डाको अपमान हुने किसिमको कुनै कार्य गर्न वा गराउन निषेध गरिएको छ। राष्ट्रिय झण्डा उल्टो (चन्द्रमा तल पर्ने गरी) राख्न पाइँदैन। राष्ट्रिय झण्डा च्यात्न, जलाउन, फ्याँक्न तथा कुनै सामान पोको पार्न निषेध गरिएको छ। व्यापारिक प्रयोजनका लागि विज्ञापनको उद्देश्यले राष्ट्रिय झण्डाको दुरुपयोग गर्न निषेधित छ। व्यक्तिले शरीरमा राष्ट्रिय झण्डाको प्रतीक टाँस्दा, छाप्दा वा लगाउँदा कम्मरभन्दा माथिको भागबाहेक अन्यत्र वा यसरी प्रयोग गर्दा चन्द्रमा तल पर्ने गरी लगाउन निषेध गरिएको छ। छातीभन्दा तलको भागमा लगाइने कुनै पनि भित्रीबाहिरी कपडामा राष्ट्रिय झण्डाको प्रतीक वा चित्र राख्न पाइँदैन। फहराउने प्रकृतिको (राष्ट्रिय झण्डा ओह्रालेर राख्दाबाहेक) कार्यमा बाहेक अन्यत्र राष्ट्रिय झण्डाको प्रयोग गर्न निषेध गरिएको छ। यस संशोधित कार्यविधिको दफा १७ मा अनुगमन गर्ने व्यवस्था गरेको छ। जसअनुसार प्रमुख जिल्ला अधिकारीले आफ्नो क्षेत्रभित्र यस कार्यविधिबमोजिम राष्ट्रिय झण्डाको प्रयोग भए नभएको सम्बन्धमा नियमित रूपमा अनुगमन गर्नेछ। कसैले राष्ट्रिय झण्डाको प्रयोग मर्यादाविपरीत गरेको पाइएमा प्रमुख जिल्ला अधिकारीले मर्यादाअनुसार प्रयोग गर्न लगाउन वा सोको प्रयोगमा रोक लगाउन सक्नेछ। कार्यविधिको दफा ११ (ङ) मा उल्लेख गरिए झैं कुनै पनि व्यक्तिले आफ्नो शरीरमा कम्मरभन्दा माथिको भागमा राष्ट्रिय झण्डाको प्रतीक टाँस्न, छाप्न वा लगाउन पाइने देखिन्छ। तर चन्द्रमा तल पर्ने गरी लगाउन प्रष्ट रूपमा निषेध गरेको छ। राष्ट्रिय झण्डा ओढ्नेहरूले राष्ट्रिय झण्डालाई तौलिया वा बर्कोको रूपमा प्रयोग गरेको देखिन्छ। राष्ट्रिय झण्डा ओढ्दा चन्द्रमा तल पर्ने र दफा ११ (ङ) को उल्लंघन हुने देखिन्छ। तसर्थ, राष्ट्रिय झण्डालाई तौलिया वा बर्कोको रूपमा ओढ्न पाइँदैन। नेपालको मौजुदा कानुनले यसलाई निषेध गरेको छ। देशको शान र पहिचानको प्रतीक राष्ट्रिय झण्डालाई ससम्मान फहराउनु पर्छ। यसलाई राष्ट्रिय शोकमा मात्रै झुकाइन्छ। सहिद र मूर्धन्य व्यक्तित्वको अन्तिम संस्कार गर्दा उनीहरूको पार्थिव शरीरमा ओढाउने गरेको पाइन्छ, जुन राष्ट्रले उनीहरूलाई गरेको सम्मान हो। तर राष्ट्रिय झण्डा आफैंले आफैंलाई ओढाउने होइन। जुन राष्ट्रिय झण्डाको मानमर्दन ठहरिन्छ। कसैले राष्ट्रिय झण्डाको मानमर्दन गरेको निवेदन देओस् अनि कारबाही गरौंला भनेर सम्बन्धित निकायले कुर्नु हुँदैन। कार्यविधिमा व्यवस्था गरेजस्तै नियमित अनुगमन गरी मर्यादाविपरीत गरेको पाइए प्रमुख जिल्ला अधिकारीले कारबाही गर्नुपर्छ। तर सार्वजनिक रूपमा बारम्बार राष्ट्रिय झण्डाको अपमान भएको अनुगमन र कारबाही भएको देखिएन। झण्डा देशको लागि गौरवको प्रतीक हो। जब एक व्यक्तिलाई आफ्नो देश, आफ्नो नेता वा आफ्नो समूहप्रति गर्व हुन्छ, तिनीहरू मानिसलाई आफ्नो झण्डा देखाउँदा गौरव महसुस गर्छन्। झण्डाहरूले देशभर र कहिलेकाहीँ संसारभरका मानिसहरूलाई एकताबद्ध गर्छ। झण्डा भनेको मानिसहरू पछाडि उभिन सक्ने सन्देश हो। राष्ट्रिय झण्डा एकताको प्रतीक हो। राष्ट्रिय झण्डा ओढेर मेयरदेखि माननीयसम्म निर्वाचित हुँदै गर्दा केही महत्त्वपूर्ण प्रश्नहरू उब्जिएका छन्। राजनीतिक रूपमा सचेत नेताहरूलाई राष्ट्रिय झण्डाको मर्यादित प्रयोग बारे ज्ञान नभएकै हो ? निर्वाचनको रापतापमा चर्को भाषण गर्नेलाई राष्ट्रिय झण्डाको मान मर्दन गर्न छुट हुन्छ ? देशभक्ति र राष्ट्रवादको चर्को राग लप्ने तर राष्ट्रिय झण्डाको मानमर्दनले कस्तो व्यवस्था ल्याउन खोजिएको हो ? यस्तो कार्य गर्नेलाई विधिको शासन लागू हुन्छ कि हुँदैन ? राष्ट्रिय झण्डा ओढेर खिचिएका तस्बिर सामाजिक सञ्जाल र मिडियामा छ्याप्छ्याप्ती हुँदै गर्दा सचेत नागरिकले प्रश्न गर्नुपर्छ कि पर्दैन ? यो आलेख कुनै आग्रह वा पूर्वाग्रहबाट प्रेरित छैन। बरु, यो त देशभक्तिले ओतप्रोत भएर आफ्नो देश र झण्डाप्रतिको उच्च सम्मानस्वरूप लेखिएको हो। यसबाट राष्ट्रिय झण्डाको प्रयोगसम्बन्धी विमर्शको थालनी होस् र आगामी दिनमा राष्ट्रिय झण्डाको प्रयोग मर्यादित ढंगले मात्र होस्। नेपाल र नेपालीको जय होस्।"
"राष्ट्रपतिका विषयमा कांग्रेस कसैसँग सम्झौता गर्न सक्दैन, गर्दैन : उपसभापति खड्का","काठमाडौं : नेपाली कांग्रेसका उपसभापति पूर्णबहादुर खड्काले राष्ट्रपतिका विषयमा कांग्रेस कसैसँग सम्झौता गर्न नसक्ने बताएका छन्। उपसभापति खड्काले राष्ट्रपतिका विषयमा भइरहेका चर्चाले गम्भीर बनाएको उल्लेख गर्दै यस्तो बताएका हुन्। शनिबार बिहान ट्वीट गर्दै उनले राष्ट्रपति, देश,जनता र संविधानसभाले बनाएको संविधानप्रति पूर्ण रुपमा प्रतिबद्ध भएको व्यक्ति बन्नुपर्ने बताए। राष्ट्रपति को बन्ने भन्ने चर्चाले गम्भीर बनायो। सभापति शेरबहादुर देउवा निकट नेता खड्काले भने, मेरो प्रष्ट धारणा छ; राष्ट्रपतिदेश, जनता र संविधानसभाले बनाएको संविधानप्रति दिलदिमागदेखि पूर्ण रुपमा प्रतिबद्ध भएको व्यक्ति बन्नुपर्छ यो कुरामा नेपाली कांग्रेस पार्टी कसैसँग सम्झौता गर्न सक्दैन, गर्नुहुँदैन। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। सभापति देउवाले कांग्रेसका नवनिर्वाचित सांसदलाई बालुवाटारमा बोलाए प्रधानमन्त्री देउवा र प्रचण्डबीच भेटवार्ता, सत्ता समीकरण र अध्यादेशबारे छलफल"
प्रदेश १ मा सरकार बनाउन सकस,"विराटनगर : प्रदेश १ मा नयाँ सरकार गठन प्रक्रिया सकसपूर्ण हुने देखिएको छ। निर्वाचनमार्फत दलहरूले बहुमत प्राप्त गर्न नसक्दा कसको नेतृत्वमा सरकार बन्छ भन्ने यकिन छैन। तर, दलहरूले सरकार गठनको गृहकार्य, संवाद एवं छलफल थालेका छन्। सरकार बनाउन अनौपचारिक पहलमा रहेका दलले निर्वाचनमा बहुमत पाएका छैनन्। नेपाली कांग्रेस नेतृत्वको सत्तारूढ गठबन्धनसमेत अल्पमतमा छ। प्रदेशमा सबैभन्दा ठूलो दल बनेको नेकपा (एमाले)लाई पनि एकल सरकार गठनका लागि ७ सिट अपुग भएको छ। दोस्रो ठूलो दल कांग्रेसले आफ्नै नेतृत्वमा सरकार गठनको पहल थाल्दा एमालेले पनि सरकारको नेतृत्व लिने कसरत गरिरहेको छ। सत्तारूढ गठबन्धनमा रहेको तेस्रो ठूलो दल नेकपा (माओवादी केन्द्र) पनि भरसक सरकारको नेतृत्व हत्याउन चाहन्छ। कांग्रेसको २९, माओवादीको १३ र नेकपा (एकीकृत समाजवादी)को ४ सिट गरेर सत्तारूढ गठबन्धनको ४६ सिट छ। एमालेसँग ४० सिट छ। एमालेसँग सहकार्य गरेर निर्वाचनमा भाग लिएको राष्ट्रिय प्रजातन्त्र पार्टी (राप्रपा) को ६ सिट छ। एमालेराप्रपा गठबन्धनको पनि ४६ सिट मात्रै पुग्छ। निर्वाचनमा एमालेसँग तालमेल गरेको जसपा (जनता समाजवादी पार्टी)ले प्रत्यक्षतर्फ जित निकाल्न नसके पनि समानुपातिकबाट एक सिट पाएको छ। उसले हालसम्म सरकार बनाउन कसलाई साथ दिने भन्ने टुंगो गरिसकेको छैन। निर्णायक देखिएको जसपाको साथ पाउनेको नेतृत्वमा सरकार बन्ने सम्भावना छ। जसपाले पार्टीको पोलिटब्युरो सदस्य एवं प्रदेश सहइन्चार्ज ताप्लेजुङकी निर्मला लिम्बूलाई समानुपातिक सांसद बनाएको छ। पार्टीको ठोस निर्णयबाहेक आफूले केही गर्न नसक्ने उनले बताइन्। सरकार निर्माणका सवालमा पार्टीको आधिकारिक धारणा नै आफ्नो निर्णय हुने लिम्बूको भनाइ छ। तर, सत्तारूढ र एमाले भने जसपालाई फकाउन प्रयासरत रहेको स्रोतले बतायो। राप्रपाले पनि सरकार गठनमा एमालेलाई साथ दिने या नदिने भन्ने निर्णय लिइसकेको छैन। तर निर्वाचनमा सहकार्य गरेका कारण राप्रपाकै साथ पाउने अपेक्षासहित आफ्नै नेतृत्वमा सरकार निर्माणको पहल एमालेले गरिरहेको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सिट आवश्यक पर्छ। त्यसका लागि एक सिटवाला जसपा निर्णायक देखिएको छ। नयाँ सरकार गठनका लागि बहुमत पुर्याउन दलहरूलाई सकस परिरहेका बेला प्रदेशमा नयाँ मुख्यमन्त्री को बन्छन् भन्ने चर्चा चल्न थालेको छ। कुन दलको नेतृत्वमा सरकार बन्छ भन्ने विषयले सबैको ध्यान मोडेको छ। सरकार बनाउनै गाह्रो हुने परिस्थिति निर्माण भइरहँदा मुख्यमन्त्रीका आकांक्षी भने धेरै छन्। गठबन्धनको नेतृत्वकर्ता कांग्रेसबाट मात्रै तीन जना मुख्यमन्त्रीका आकांक्षी छन्। मुख्यमन्त्री बन्न पहिले दलको नेता चुनिनुपर्छ। दाबेदार धेरै हुँदा दलको नेता चयन नै सर्वसम्मत नहुने सम्भावना छ। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। कांग्रेस केन्द्रीय सदस्य अर्याल संस्थापन एवं पार्टी सभापति शेरबहादुर देउवा पक्षधर हुन्। संविधानसभा सदस्य उनले आफू मुख्यमन्त्रीकै लागि प्रदेश झरेको बताउने गरेका छन्। नेताहरूका अनुसार पार्टी सभापतिले मुख्यमन्त्री बनाउने आश्वासन दिएपछि उनी प्रदेशसभा सदस्यका लागि चुनाव लड्न तयारी भएका थिए। पार्टी राजनीतिमा समेत सिनियर भएका कारण आफू मुख्यमन्त्रीको स्वाभाविक दाबेदार भएको अर्याल बताउँछन्। कांग्रेस प्रदेश १ का सभापति थापा कृष्णप्रसाद सिटौला पक्षधर हुन्। प्रदेशमा पार्टीको नेतृत्व गरिरहेका कारण दलको नेता बन्ने इच्छा राखेको र मुख्यमन्त्रीमा आफूले दाबी गरेको उनले बताए। सरकार गठनलगायतका विषयमा अहिले पार्टी र गठबन्धनभित्र छलफल भइरहेको छ। गठबन्धनको सबैभन्दा ठूलो दल भएको नाताले प्रदेश सरकारको नेतृत्व कांग्रेसले गर्छ, थापाले भने, त्यसो हुँदा मुख्यमन्त्री बन्नका लागि दलको नेतामा मेरो दाबी हो। केन्द्रकै सरकार गठनको कुरा चलिरहेका कारण अहिले प्रदेशको विषय ओझेलमा परेको छ। प्रदेश १ का हालका आन्तरिक मामिला तथा कानुनमन्त्री रहेका कार्की भने पार्टीभित्र संस्थापनइतर अर्थात डा शेखर कोइराला पक्षधर हुन्। यसअघि नै मन्त्री भएर प्रदेश सरकारको अनुभव बटुलिसकेका कारण आफू मुख्यमन्त्री हुने लाइनमा रहेको दाबी कार्कीले गर्ने गरेका छन्। सत्तारूढ गठबन्धन दल माओवादीले पनि सरकारको नेतृत्व पाउनुपर्ने दाबी गरिरहेको छ। प्रदेशको आर्थिक मामिला तथा योजनामन्त्री इन्द्रबहादुर आङ्बो माओवादीबाट मुख्यमन्त्रीका दाबेदार हुन्। उनी प्रदेश सरकारको नेतृत्व माओवादीले लिन पाउनुपर्ने बताउँछन्। लामो समय मन्त्री भइसकेको र प्रदेशको सबैभन्दा महत्त्वपूर्ण मन्त्रालयको जिम्मेवारी सम्हालेको अनुभवका हिसाबले मुख्यमन्त्रीमा मेरो दाबी हो, आङ्बोले भने, अब पुनः मन्त्री बन्ने मेरो चाहना छैन।"
नक्कली नोटसहित भारतीय नागरिक पक्राउ,महोत्तरी : महोत्तरी प्रहरीले नक्कली नोटसहित नियन्त्रणमा लिएका एकजना भारतीय नागरिकलाई आज सार्वजानिक गरेको छ। जिल्ला प्रहरी कार्यालय महोत्तरीले भारत विहार राज्य सितामढी जिल्ला भदियन ग्रामपंचायतका २१ वर्षीय रमनकुमार चौधरीलाई ११ हजार नेपाली नक्कली नोट सहित सार्वजानिक गरिएको छ। गत बिहीबार जलेश्वर नगरपालिका ३ स्थित मलिवारा चौकमा सव्दुल अन्सारीको कठघेरा घुम्ती पसलमा नेपाली नोट साट्ने क्रममा चौधरीलाई स्थानीयले नियन्त्रणमा लिएर प्रहरीमा बुझाएको थियो। उनीसँग प्रहरीले खोजतलाश गर्दा एक हजार दरका ११ थान नेपाली नोट फेला परेको जिल्ला प्रहरी कार्यालय महोत्तरीका प्रहरी प्रवक्ता डीएसपी सन्तोष पोखरेलले बताए। पक्राउ परेका चौधरी प्रहरीको नियन्त्रणमा रहेका छ भने घटनाको सम्बन्धमा थप अनुसन्धान भइरहेको डिएसपी पोखरेलले जानकारी दिए।
आज यी तीन प्रदेशमा पानी पर्ने,"काठमाडौं : आज देशका तीन प्रदेशमा हल्का वर्षा हुने सम्भावना रहेको छ। जल तथा मौसम विज्ञान विभागका अनुसार प्रदेश नं एक, बागमती र गण्डकी प्रदेशका पहाडी भूभागमा आंशिक बदली एकदुई स्थानमा हल्का वर्षा हुने छ। साथै ती प्रदेशका उच्च पहाडी भूभागमा हल्का हिमपातको सम्भावना छ। त्यस्तै विभागका अनुसार तराईका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रम क्रमिकरूपमा घट्दै जाने संभावना रहेको बताइएको छ। बाँकी भूभागमा मौसम सामान्यतया सफा रहने विभागले जनाएको छ । राति प्रदेश नं १ का पहाडी भूभागमा आंशिकदेखि पूर्ण बदली रही बागमती प्रदेश र गण्डकी प्रदेशका पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ । देशभर चिसो बढ्ने भएकोले चिसोबाट बच्न आवश्यक सावधानी अपनाउन विभागले अनुरोध गरेको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम ७६ डिग्री र अधिकतम तापक्रम १८७ डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम ४५ डिग्री र सबैभन्दा धेरै जनकपुरको अधिकतम तापक्रम २४८ डिग्री सेल्सियस रहेको छ ।"
विश्व किसान सङ्घको उपाध्यक्षमा डा ओली निर्वाचित,"काठमाडौं : राष्ट्रिय प्रकृति संरक्षण कोषका अध्यक्ष डा कृष्णप्रसाद ओली विश्व किसान सङ्घको उपाध्यक्षमा निर्वाचित भएका छन् । चीनमा आयोजित विश्व किसान सङ्घको पहिलो अन्तर्राष्ट्रिय महाधिवेशनको तयारी समितिको सातौँ बैठकले उनलाई उपाध्यक्षमा निर्वाचित गरेको कोषले जनाएको छ । महाधिवेशनले संविधान, कार्यकारिणी समिति र कार्यक्षेत्र निर्धारण गर्नुका साथै विश्वका कृषकको सामूहिक उन्नति र समृद्धिका लागि विभिन्न निर्णय गरेको छ । बैठकमा ४० भन्दा बढी देशका प्रतिनिधिहरूले भाग लिएका थिए भने अधिकांश भर्चुअल माध्यमबाट सहभागी भएका हुन् । डा ओली राष्ट्रपति विद्यादेवी भण्डारीका प्राकृतिक स्रोत तथा वातावरण सल्लाहकार छन् । सो अवसरमा उनले किसान मानव र विश्वव्यापी विकासको मेरुदण्ड भएको बताउँदै २१ औँ शताब्दीमा कृषि विकासका लागि अन्तर्राष्ट्रिय कृषि आधुनिकीकरण र प्रविधि हस्तान्तरणको आवश्यकता, दीगो खाद्य उत्पादन र विश्वव्यापी खाद्य सुरक्षाको संरक्षण र वृद्धिमा जोड दिए। रासस"
सम्बन्धको सेतु,"जीवन एउटा रोमाञ्चक कथा हो। हामी सबै प्राणीको जीवन नै कथा बन्छ। यस्तै, कथाहरूको संग्रह हो, ग्याब्रियले। जसमा १३ कथा छन्। आमा प्रेमकुमारी सुवेदीद्वारा प्रकाशित उक्त संग्रहका कथाहरू नेपाल र जापानका सहरिया समाजमा घटेका घटना हुन्। प्रेम बिछोड, युवाका भोगाइ, समाजका विभिन्न वर्गका उतारचढाव, अनेकौं परिबन्द, जीवनमा अप्रत्याशित आइपर्ने दुर्घटनाजस्ता प्रसंग कथामा पाउँदा पाठकलाई आफ्नै कथा पो हो कि भन्ने भान हुन सक्छ। जीवनको यथार्थ र वास्तविकतालाई जोड्ने ती सबै कथा फेरि काल्पनिक हुन्। कथाहरूमा जापानी स्वाद पाइन्छ। ठाउँठाउँमा जापनिज भाषाको प्रयोगले कथा रमाइलो लाग्छ, केही नयाँ कुरा सिकेजस्तो हुन्छ। आफ्नो जीवनको थोरैमात्र झलक कथाहरूमा देखाउन खोज्नु कथाकारको राम्रो प्रयास हो। कथा र कवितामा पकड भएका कथाकार हरिश कल्पितको यो दोस्रो कृति हो। ग्याब्रियले एउटा डायस्पोरिक कृति हो। जापानमा बसोबास गर्ने नेपालीको संख्या ८७ हजारभन्दा बढी रहेको अनुमान छ। नेपाली समुदाय जापानमा सातौं ठूलो विदेशी समुदाय हो। नेपाली विद्यार्थीको विदेश अध्ययनका लागि जापान दोस्रो सबैभन्दा मनपर्ने गन्तव्यमा पर्छ। संकलित १३ कथामध्ये सबैभन्दा मन छुने कथा ग्याब्रियले नै हो। युरोपेली भाषामा ग्याब्रियलेको अर्थ हुन्छ ईश्वर नै मेरो शक्ति हो। उक्त कथामा ग्याब्रियले एउटी जापानी केटीको नाम हुन्छ। आफ्नी छोरीलाई एउटा पिताले गर्ने माया कस्तो हुन्छ भन्ने कुरा यो कथामा झल्किन्छ। बुवाछोरीको कथा नेपाली समाजमा खासै भेटिँदैनन्, त्यही भएर पनि होला यो कथा मर्मस्पर्शी लाग्छ। संग्रहले धेरै कुराको थोरै थोरै भए पनि विश्लेषण गरेको छ, राजनीतिक एवं सामाजिक परिवेशको । नराम्रो पक्षलाई नराम्रो नै देखाइएको छ, जुन प्रशंसनीय छ। जस्तै, माओवादी जनयुद्घको ग्रसित समाजको झझल्को। बिदेसिएका नेपालीको स्वदेशप्रति एउटै गुनासो हुन्छ। त्यो हो जनताप्रतिको राजनीतिक खेलवाड। धेरै वर्ष त्यहाँ बसेर पनि, त्यहाँको चालचलनमा भिज्न सफल भए पनि कल्पितका कथाहरूमा स्वदेशप्रतिको गुनासो पाइन्छ। नेपालको सामाजिक, राजनैतिक, आर्थिक अवस्थालाई व्यंग्य गर्दै उनी भन्छन् : हेर्दा जति खुसी देखिन्छ, त्यति नै दुःखी छ यहाँको जिन्दगी। के गर्नु र देशमा राम्रो भएको भए को आउँथ्यो र विदेशमा गधाजस्तो जोतिनलाई। खै यो गणतन्त्र पनि घाँडो भएजस्तो छ जनतालाई। हुन पनि किन नहुनु र गणतन्त्रको नाममा लुट मच्चाएका छन्, नेताहरूले अनि कसरी चित्त बुझाउन् त जनताले पनि। जुन जोगी आए पनि कानै चिरेको झैं (पृ १४८) । कुनै पनि साहित्यिक कृति कुनै समाज चिन्ने एउटा गतिलो आधार हुन्छ। लामो समयसम्मको जापान बसाइँको असर नै हो भन्नुपर्ला सायद, कथाकारले जापानीहरूको सफलताको कारण संघर्ष र मेहनत मात्र हो भनेर निकै सरल तरिकामा भनेका छन्। उनीहरूको बिहान उठेदेखि राति सुत्ने बेलासम्मको कठोर कार्यतालिका र अनुशासनलाई संक्षिप्त रूपमा यसरी भन्छन् : मेसिन लाइफ हो जापानी लाइफ (पृ ७४) । तर जापानको व्यथा त त्यहाँका बासिन्दालाई मात्र थाहा हुन्छ किनभने त्यति धेरै विकसित भएर पनि जापान भित्रबाट खोक्रो छ भनेर उनी बारम्बार यसरी प्रस्तुत हुन्छन् : जापान सबै सुखसुविधाले सम्पन्न भए पनि सम्बन्धको चिसोपनले ग्रसित छ। सबै आआफ्नो स्वार्थमा लिप्त, पैसाको पछि लागिरहेको समाज। यहाँ त हाँसो पनि पैसाले किन्नुपर्ने जस्तो औपचारिकता ओढेको खोक्रो समाज। सुरक्षित तर सामाजिक छैन। माया प्रेम र स्नेहको ठाउँ स्वाद र पैसाले लिएको व्यस्त आधुनिक समाज। कसैलाई कसैको चासो छैन। आत्मकेन्द्रित छन्। सबै आफूबाहेक अरू कसैलाई देख्दैनन्। हेर्दा सुन्दर तरभित्र खोक्रो। लाग्छ सबै पैसाको पछि दौडिरहेका छन्। हुन त पैसा अत्यन्त आवश्यक छ तर सम्बन्ध त्योभन्दा आवश्यक हो जस्तो लाग्छ (पृ ७२) । समलिंगीको सम्बन्धलाई नस्विकार्ने नेपाली समाजको यो कटुसत्यलाई पनि कथाकारले यसरी प्रस्तुत गरेका छन् : साँच्चै तिमी भाग्यमानी छौ एडम। हाम्रो देशमा त अझै गे लेस्बियनलाई हेर्ने दृष्टिकोण धेरै फरक छ। हाम्रो समाज त्यति खुल्न सकेको छैन। पुरुषपुरुषको विवाह त असम्भव नै छ। नचाहँदा पनि समाजका लागि, परिवारका लागि भनेर बिहे गराइदिन्छन् र दुवै परिवारको जीवन तहसनहस हुन्छ। हामी अझै प्रकृतिलाई आत्मसात् गर्न सकिरहेका छैनौं। अप्राकृतिक भनी समाजमा घृणा फैलिरहेको छ (पृ १५१) । कथाहरू समालोचकको दृष्टिले हेर्ने हो भने कमजोरीमुक्त छैनन्। भाषा सरल छ, कथाहरू एक सुरले बगेका छन् तर शुद्ध भने छैनन्। कथामा विगतका भनाइहरू पाइन्छन्। लाग्छ ती कथाहरू स्मृतिमा आधारित छन् र दन्त्यकथा जसरी पुस्तौं पुस्तामा हस्तान्तरण हुँदै आएका हुन्। कथामा अनावश्यक दार्शनिक गन्थनहरू छैनन्। छोटा, मीठा, रमाइला छन् तर एउटै कुरा बारम्बार दोहेरिएका पाइन्छन्। फरकफरक प्रकृति र समाजका मान्छेमा उत्पन्न हुने फरकफरक गुण र सपनाहरूको संकलन हो ग्याब्रियले। समाजमा घटिरहने घटनाहरूलाई सधंै बोलिरहने कुराको संवादबाट प्रस्तुत गरिएका जिन्दगीका भोगाइले गर्दा पनि किताब एकपटक उठाएपछि नपढी राख्न सकिँदैन। यो कथाको सारांश भनेकै जीवनको भोगाइ हो। मान्छेका बारेमा जति बुझ्न खोजे पनि सकिँदैन किनभने ऊ अगम्य अर्थात् रहस्यमय छ। मान्छे र संस्कार बुझ्ने क्रममा कथाहरूले सुन्दर गति लिएका छन्। जब कुनै घटना वा दृश्य प्रस्तुत हुन्छ तब कथाकारको भावात्मकता र विवेचनात्मकताले कथाको स्वरूप रंगिँदै गएको पाइन्छ। त्यही रंगीन प्रस्तुति र प्रगाढ छापले उनका कथा आकर्षक बन्न पुगेका छन्। आफ्ना विचार वा दृष्टिकोणसहित कथाका प्रमुख पात्रलाई सन्तुलित र व्यवस्थित तुल्याउन सफल देखिएकाले उनका कथाहरूले उच्च प्रतिस्पर्धा गरेको देखिन्छ। समीक्षात्मक दृष्टिले कृतिमा अनेक विशेषता देखा पर्छन्। बेग्लाबेग्लै पक्ष र विशेषताका अनेक लेख तयार हुन सक्छन्। तापनि समग्रमा बौद्धिक परिपाकयुक्त यो उनको उत्कृष्ट कृति मननीय र पठनीय देखापर्छ।"
सभापति देउवाले कांग्रेसका नवनिर्वाचित सांसदलाई बालुवाटारमा बोलाए,"काठमाडौं : नेपाल कांग्रेसका सभापति एवम् प्रधानमन्त्री शेरबहादुर देउवाले कांग्रेसबाट निर्वाचित सांसदको भेला बोलाएका छन्। कांग्रेसबाट निर्वाचित प्रत्यक्ष र समानुपातिक सांसदलाई आज दिउँसो ३ बजे प्रधानमन्त्री निवास बालुवाटारमा बोलाइएको प्रधानमन्त्रीका प्रमुख स्वकीय सचिव भानु देउवाले जानकारी दिए। यता नवनिर्वाचित सांसद रामहरी खतिवडाले आजको भेलामा नवनिर्वाचित सांसदसँग बधाई आदानप्रदान र संसदीय दलको निर्वाचनलगायतका विषयमा छलफल हुने जानकारी दिए। कांग्रेसले प्रतिनिधिसभातर्फ प्रत्यक्षमा ५७ जना र समानुपातिकतर्फ ३२ सिट गरी ८९ जना सांसद निर्वाचित भएका छन् । कांग्रेसमा संसदीय दलको नेता बन्न दौडधुप कांग्रेसले पुस पहिलो साता संसदीय दलको नेता चयन गर्ने तयारी गरेको छ। निर्वाचन आयोगले पुस ३ गते समानुपातिक सांसदलाई प्रमाणपत्र वितरण गरेपछि संसदीय दलको नेता चयनको प्रक्रिया अगाडि बढाउने कांग्रेसको तयारी छ। सत्तासीन कांग्रेसमा संसदीय दलको नेता बन्न नेताहरू दौडधुपमा छन्। कांग्रेस संसदीय दलको नेता नै भावी प्रधानमन्त्री हुने भएकाले पनि संसदीय दलको नेता बन्न नेताहरूबीच तँछाडमछाड चलेको छ। पार्टीको महाधिवेशनलाई झल्को दिने गरी नेताहरू गुट निर्माणमा जुटेका छन्। संसदीय दलको नेता बन्न कांग्रेसका आधादर्जन नेता सक्रिय रूपमा जुटेका छन्। पार्टी सभापति देउवा, वरिष्ठ नेता पौडेल, डा शशांक कोइराला, डा शेखर कोइराला, गगन थापा र प्रकाशमान सिंह संसदीय दलको नेता बन्न आन्तरिक तयारीमा जुटेका छन्। जसमा वर्तमान प्रधानमन्त्री देउवा नै छैटौं पटक गठबन्धनको सरकारमा उनी पुनः आफू प्रधानमन्त्रीमै बस्न चाहेका छन्। देउवाले संसदीय दलको नेता बन्नका लागि नवनिर्वाचित कांग्रेसका सांसदसँग छलफल र भेटघाट पनि तीव्र बनाएका छन्। देउवाले आफू निकटका अति विश्वास गरिएका नेता पूर्णबहादुर खड्कालाई मुख्य संसदीय दलमा आफूलाई सघाउनका लागि दूत बनाएर विभिन्न नेतासँग भेट गर्न पठाउने गरेका छन्। देउवाले खड्कालाई कांग्रेसका अरू शीर्ष नेतासँग पनि अनौपचारिक रूपमा छलफलका लागि पठाउने गरेका छन्। शेखर कोइराला भने अहिले नै संसदीय दलको नेताका रूपमा प्रतिस्पर्धामा जाने या नजाने भन्ने विषयमा उनले बोलेका छैनन्। थापालाई संसदीय दलको नेता बन्नका लागि कांग्रेसकै अर्का महामन्त्री विश्वप्रकाश शर्माको पूर्ण समर्थन छ। उनले खुलेरै निर्वाचनमा प्रचारका बखत र जितेर काठमाडौं फर्किसकेपछि पनि प्रधानमन्त्रीमा जानका लागि गगनलाई संसदीय दलको नेता बनाउन पार्टीकै शीर्ष नेतृत्व बीचमा सर्वसम्मतिको वातावरण बनाउन पहल गर्ने बताएका थिए। शर्माले भने, राजनीतिक परिवर्तनको एजेन्डा सकिएकाले अब मुलुकलाई रूपान्तरण गरेर अघि बढ्नुपर्छ। राजनीतिक परिवर्तनको एजेन्डा होइन। अब हाम्रो पूरै ध्यान सामाजिक रूपान्तरणको मुद्दामा केन्द्रित हुनुपर्छ।प्रधानमन्त्रीमा पार्टी सभापति शेरबहादुर देउवाले विकल्प दिनुपर्ने भन्दै शर्माले भने, यसअघि पनि बारम्बार मैले भन्दै आएको कुरा हो पार्टीका अर्का महामन्त्री गगन थापालाई संसदीय दलको नेता र प्रधानमन्त्रीमा प्रस्ताव गर्छु भनेर प्रतिबद्धता जनाइसकेको छु।"
जसपाको राजनीतिक समितिको बैठक पुस १८ र १९ गते बस्ने,"काठमाडौं : जनता समाजवादी पार्टी, नेपालले केन्द्रीय राजनीतिक समितिको बैठक बोलाएको छ। जसपाको राजनीतिक समितिको बैठक पुस १८ र १९ गते ११ बजे पार्टी केन्द्रीय कार्यालय बालकुमारीमा बस्ने प्रचार विभाग प्रमुख पूर्ण बस्नेतले जानकारी दिए। बस्नेतका अनुसार बैठकमा प्रतिनिधि सभा तथा प्रदेश सभा सदस्य निर्वाचन सम्बन्धी समिक्षा, विधान अधिवेशन, पार्टी संगठन तथा आगामी कार्यदिशाको बारेमा छलफल हुनेछ। जनता समाजवादी पार्टी, नेपालले प्रतिनिधि सभाको प्रत्यक्षमा ७ सिट र समानुपातिकमा ५ सिट जितेको छ।"
"सांसदको सेवासुविधा : उसबेला दुई सय, यसबेला ९० हजार","२०१५ सालमा नेपालको इतिहासमा पहिलो पटक निर्वाचित सांसद चुनिए। पहिलो संसद्को प्रतिनिधित्व गर्ने सांसदहरूको तलबसुविधा मासिक दुई सय रुपैयाँ थियो। बैठक भएका दिन दैनिक १० रुपैयाँका दरले भत्ता पाउँथे। पत्रकार जगत नेपालको पहिलो संसद् बीपीमहेन्द्र टकराव पुस्तकमा उल्लेख भएअनुसार २०१६ कात्तिक २३ गते नेपाल राजपत्रमा प्रकाशित महासभा (माथिल्लो सदन) अध्यक्ष, उपाध्यक्ष र सांसद तथा प्रतिनिधिसभाका सभामुख, उपसभामुख र सदस्यहरूका निम्ति बनेको आदेशमा सांसदका सुविधासम्बन्धी व्यवस्था गरिएको थियो। उक्त आदेशले सांसदहरूलाई घरभाडाबापत मासिक सय रुपैयाँ दिने व्यवस्था गरेको थियो। जिल्ला भ्रमणमा जाँदा हवाईजहाज जाने ठाउँमा एकजनाको टिकट र रेलबाट जाँदा प्रथम श्रेणीको एउटा टिकट दिने व्यवस्था गरिएको उल्लेख छ। तत्कालीन समयमा सरकारले आर्थिक वर्ष २०१६०१७ मा प्रतिनिधिसभा र महासभाका लागि १० लाख ५३ हजार बजेट विनियोजन गरेको थियो। प्रतिनिधिसभाका १०९, महासभाका ३६ सांसद र संसद् सचिवालयका कर्मचारीको तलब सुविधासहित प्रशासनिक काम त्यसै रकमबाट हुन्थ्यो। २०१५ सालको पहिलो संसद्देखि २०७४ मा चुनावपछि बनेको सातौं संसद्सम्म आइपुग्दा सांसदको तलब भत्ता निरन्तर बढ्दै आइरहेकै छ। उक्त पुस्तकका अनुसार पहिलो संसदीय कार्यकालमा (२०१६ जेठदेखि २०१७ पुस १ सम्म) प्रतिनिधिसभाका सभामुख र महासभाका अध्यक्षको मासिक पारिश्रमिक एक हजार थियो। उनीहरूले सरकारी आवास सुविधा पाउँथे वा निवास भाडामा लिनु परे मासिक तीन सय दिइन्थ्यो। त्यस्तो सुविधा कार्यकाल सकिएको १५ दिनसम्म हुन्थ्यो, पुस्तकमा छ। सभामुख र अध्यक्षलाई बिजुलीबापत एक सय र कार्यकाल सकिएपछि सरकारलाई बुझाउने गरी फर्निचरबापत एकपटक २५ सय दिने नियम थियो। सभामुख अध्यक्षले काठमाडौं बाहिर भ्रमणमा जाँदा मन्त्रीसरहको सुविधा र दैनिक भत्ता पाउँथे। सांसदहरूको तलब वृद्धि २०४८ देखि २०५१ सम्म २०४८ को आम निर्वाचनपछि सांसदले मासिक पारिश्रमिक मासिक ५ हजार ९ सय पाउँथे। त्यसका अतिरिक्त बिजुलीपानीका लागि मासिक ७ सय ७०, टेलिफोनका लागि ५ सय ४०, आवासका लागि ४ हजार ५ सय, मसलन्दका लागि एक हजार, पत्रपत्रिकाका लागि तीन सय र शाखा अधिकृत सरहको निजी सचिव राख्न ३ हजार २ सय दिने गरिएको थियो। यस्तै बैठक बसेको दिन दैनिक दुई सयका दरले भत्ता र यातायातका लागि दैनिक ५० रुपैयाँ सांसदले पाउने व्यवस्था थियो। २०५१ देखि २०५५ मा सेवासुविधा २०५१ को मध्यावधि निर्वाचनपछि सांसदहरूको मासिक पारिश्रमिक ७ हजार १ सय पुग्यो। तलबबाहेक सांसदहरूले बिजुलीपानीका लागि ९ सय ६०, टेलिफोनका लागि ५ सय ४०, आवासका लागि ४ हजार ५ सय, मसलन्दका लागि एक हजार, पत्रपत्रिकाका लागि तीन सय पाउँथे। शाखा अधिकृत सरहको निजी सचिवका लागि चार हजारका लागि एकमुष्ठ रकम दिइन्थ्यो भने बैठकभत्ता, दैनिक भत्ता र यातायातका लागि साबिककै रकम दिने व्यवस्था गरिएको थियो। २०५६ देखि २०५९ मा सेवासुविधा २०५६ को आम निर्वाचनपछि सांसदहरूको मासिक पारिश्रमिक १५ हजार २ सय बनाइयो। तलबका अतिरिक्त उनीहरूलाई बिजुलीपानीका लागि १ हजार २ सय ४८, टेलिफोनका लागि २ हजार, आवासका लागि ६ हजार ५ सय मसलन्दका लागि एक हजार, पत्रपत्रिकाका लागि तीन सय, शाखा अधिकृत सरहको निजी सचिवका लागि ७ हजार ५ सय मासिक रूपमा उपलब्ध गराइन्थ्यो। बैठक भएको बेला दुई हजारको दरले भत्ता र परिवहनका लागि दैनिक १ सय ५० दिने व्यवस्था थियो। हरेक सदस्यलाई एक कार्यकालका लागि फर्निचर सुविधाबापत १५ हजार दिन थालियो। संविधानसभा २०६४ मा पहिलो संसद्मा पुस्तकमा उल्लेख भएअनुसार चार वर्ष संविधानसभा सञ्चालनका लागि सरकारी कोषबाट ३ अर्ब ३ करोड ४४ लाख ७१ हजार २ सय ७८ रुपैयाँ खर्च भयो। जसमा १ अर्ब ५१ करोड ३ लाखभन्दा बढी तलब र ३२ करोड ९ लाख भत्तामा खर्च भयो। संविधानसभा विघटन हुनुअघि सांसदको मासिक पारिश्रमिक ३४ हजार ३० रुपैयाँ थियो। हरेक सांसदले आफ्नो पार्टीलाई १० देखि १३ हजारसम्म लेबी तिर्छन्। पारिश्रमिक कर र सामाजिक सुरक्षा कर पनि तिर्नु पर्छ। नेपाली कांग्रेसले १० हजार, एमालेले १३ हजार, नेकपा माओवादीले १२ हजार र एकीकृत समाजवादीले १२ हजार मासिक लेबी तोकेका छन्। बैठक भएको बेला दैनिक भत्ताबापत दुई सय, आवासका लागि ६ हजार ५ सय, बिजुलीपानीका लागि १ हजार २ सय ४८, टेलिफोनका लागि २ हजार, मसलन्दका लागि १ हजार, पत्रपत्रिकाका लागि ३ सय, बैठकमा हाजिर भएको दिन १ सय ५० र शाखा अधिकृतका सरहको सचिवका लागि १८ हजार ७ सय ९० रकम दिइएको थियो। तर पहिलो संविधानसभाले संविधान बनाउन सकेन। २०७० मा ४० हजार पहिलो संविधानसभा विघटनपछि २०७० मा दोस्रो संविधानसभाको निर्वाचन भएको थियो। दोस्रो संविधानसभाका सभासद्ले मासिक पारिश्रमिक ४० हजार १ सय ६० दिन थालियो। सभासद्हरूले बत्तीपानीका लागि १ हजार २ सय ४८, टेलिफोनका लागि दुई हजार, आवासका लागि ६ हजार ५ सय, मसलन्द एक हजार, पत्रपत्रिकाका लागि तीन सय र शाखा अधिकृत सरहको स्वकीय सचिव राख्न २२ हजार १ सय ८० रुपैयाँ दिने व्यवस्था गरियो। सभासद्का लागि बैठक भएको दिन दुई हजार रुपैयाँका दरले दैनिक भत्ता र यातायात सुविधाका लागि दैनिक १ सय ५० रुपैयाँ दिइयो। २०७० असार ३१ मा बसेको मन्त्रिपरिषद्को निर्णयअनुसार सभासद्हरूलाई मासिक एक हजार विशेष भत्ता थप गरियो। हरेक सदस्यलाई एक कार्यकालका लागि फर्निचर सुविधाबापत १५ हजार दिने कायमै रह्यो। २०७४ मा ५५ हजार पुग्यो संविधान जारी भएपछि पहिलोपटक २०७४ मा प्रतिनिधिसभा सदस्यको निर्वाचन भयो। संघीय सांसद पारिश्रमिक र सुविधासम्बन्धी ऐनअनुसार सांसदहरूले प्रतिमहिना ५५ हजार २ सय ३० रुपैयाँ पारिश्रमिक पाउन थाले। विशेष भत्ता एक हजार, बैठक भत्ता एक हजार, पारवहन भत्ता एक हजार, सञ्चार सुविधा तीन हजार, काठमाडौंमा घर नहुनेलाई आवास सुविधा १८ हजार रुपैयाँ र घर हुनेले घर मर्मतका लागि ९ हजार पाउँछन्। २०७६ मा ६४ हजार माथि यसैगरी २०७६ मा तलब वृद्धि भई ५५ हजार २ सय ३० बाट ६४ हजार ७० पुग्यो। यससँगै अन्य सेवा सुविधा भने यथावत् नै रह्यो। २०७८ मा २ हजारमात्र वृद्धि सांसदहरूको तलब २०७८ मा दुई हजार मात्र वृद्धि भई ६६ हजार ७० पुगेको छ। अन्य सेवासुविधा पनि यसअघिको यथावत् नै छ। ६६ हजार ७० मा अन्य सेवासुविधासँगै एकमुष्ठ २४ हजार पाउँछन्। सबै जोड्दा एउटा सांसदले सेवासुविधाबापत ९० हजार ७० एकमुष्ट रकम पाउँदै आएका छन्। यो हालसम्मको सेवासुविधा हो। संघीय संसद् सचिवालयका अनुसार राष्ट्रसेवक कर्मचारीको तलब वृद्धि भएसगै सांसदहरूको पनि सेवासुविधा पारिश्रमिक वृद्धि हुँदै आएको छ। तर पछिल्लो पटक कर्मचारीको तलब बढे पनि सांसदको वृद्धि भएको छैन। नयाँलाई सेवासुविधा बढाउने विषयमा हालसम्म कुनै निर्णय नभएको सचिवालयले जनाएको छ। पर्याप्त छैन सेवासुविधा सांसदहरूले लिने सेवासुविधाका विषयमा सांसदहरूका फरक मत छ। उनीहरू अहिले भइरहेको सेवासुविधा पर्याप्त नभएको बताउँदै आएका छन्। तर जनतामा भने यिनीहरूप्रतिको फरक धारणा छ। जनताले तिरेको करबाट प्रशस्त सेवासुविधा उपभोग गरेर पनि जनताको काममा ध्यान नदिएको आरोप लगाएका छन्। वर्तमान अवस्थाअनुसार परिवर्तन गर्न सकिने सांसदहरूले पाउने तलब सेवासुविधालाई सन्तोषजनक माने पनि पर्याप्त नभएको सहायक प्रवक्ता दशरथ धमलाको बुझाइ छ। मैले कम छ, बढी दिनुपर्छ भन्न मिल्दैन तर सामान्यतः अन्य मुलुकको अन्तर्राष्ट्रिय स्तरको अभ्यास हेर्दा नेपालमा कम छ। देशको क्रयशक्तिको आर्थिक अवस्थाले धान्न सकिने र अवस्था हेरेर दिनुपर्छ। पछिल्लो महँगाईं लगायतका अवस्था हेरी सेवासुविधामा पुनरावलोकन गर्नुपर्ने उनको आशय छ। धमला थप्छन्, एउटा एमपीले साँच्चिकै खटिएर अनुगमन अनुसन्धानमा आधारित रहेर काम गर्छु भन्ने हो भने सोहीअनुसार खर्च लाग्छ। जुन हामीले दिन सकेका छैनौं। संसद्मा बोल्ने कुरा खोज्नुपर्छ। समितिमा आएको विषय छलफल गर्न ज्ञान चाहिने भएकाले अध्ययन तथ्यांकमा आधारित हुनुपर्ने धमला बताउँछन्। कुनै पनि नीति अध्ययनमा आधारित हुनुपर्यो। हाम्रोमा त अध्ययन नै छैन, सांसदहरूले पनि अध्ययनभन्दा पनि आफ्ना सल्लाहकार र पीएको फरक ढंगले प्रयोग गरेको पाइन्छ, धमला भन्छन्। १०१३ हजारसम्म लेबी तिर्छन् सांसद संघीय संसद् सचिवालयका प्रमुख लेखा नियन्त्रक वसन्तराज सिग्देल सांसदको तलबसुविधा एकमुष्ठमा हेर्दा लाखको हाराहारीमा भए पनि वार्षिक आयकर, पार्टीलाई लेबी, ट्याक्सलगायत तिर्दा खासै बचत नहुने बताउँछन्। उनका अनुसार एउटा सांसदले वर्षका ८२ हजार १ सय ६८ आयकर कर तिर्छ। उनी भन्छन्, एकमुष्ठ आउनेमा यति पाए भन्ने देखिन्छ तर पर्याप्त छैन। देशको क्षमताअनुसार ठीक होला तर महँगी खर्च र कामअनुसारको सेवासुविधा पर्याप्त भन्न मिल्दैन। हरेक सांसदले आफ्नो पार्टीलाई १० देखि १३ हजारसम्म लेबी तिर्छन्। पारिश्रमिक कर र सामाजिक सुरक्षा कर पनि तिर्नुपर्छ। नेपाली कांग्रेसले १० हजार, एमालेले १३ हजार, नेकपा माओवादीले १२ हजार र एकीकृत समाजवादीले १२ हजार मासिक लेबी तोकेका छन्।"
प्रदूषणको मिहिन अनुगमन,"मानव सिर्जित विभिन्न क्रियाकलापले पनि वातावरणलाई प्रतिकूल प्रभाव पार्छ भन्ने कुरा विज्ञानले पुष्टि गरिसकेको छ। त्यसैअनुरूप, हामीलाई आवश्यक पर्ने भौतिक पूर्वाधार निर्माण गर्दा वातावरणीय प्रभाव मूल्यांकन गर्नुपर्ने कानुनी प्रावधान नै छ। विज्ञहरू सम्मिलित समूहले बनाएको वातावरणीय प्रभाव मूल्यांकन दस्तावेजलाई सरकारको तालुकवाला निकायले गहन अध्ययन गरी स्वीकृत गर्छ। त्यसपछि कार्यान्वयन गर्नुपर्ने कानुनी प्रावधान नेपालमा छ। तर अहिलेसम्म प्रकाशमा आएका वातावरणीय प्रभाव मूल्यांकनका क्रियाकलाप ठूलाठूला उद्योग वा भौतिक पूर्वाधार निर्माणसँग गाँसिएर आएका छन्। चर्चापरिचर्चा गरिएका छन् र सार्वजनिक सुनुवाइ पनि भएका, देखिएका र सुनिएका छन्। कथाकार विजय हितानले अहिलेसम्म राष्ट्रिय परिवेशमा छलफल नभएको तर प्रत्येक नेपालीको प्रत्यक्ष सरोकार भएको कृषि र पशुपालन क्षेत्रलाई केन्द्रमा राखेर प्रदूषणको अनुगमन शीर्षकमा कथा कथासंग्रह ब्लु प्लानेटमा लेखेका छन्। कृषकले खेतीपाती गरिरहेको जमिन हुँदै बग्ने नदी प्रदूषण भएको र त्यसको कारण खुट्ट्याउन वातावरण अधिकृत आफैं त्यहाँ स्थलगत अध्ययन गर्न र कृषकसँग छलफल गर्न पुगेको प्रसंगबाट कथाको सुरुवात भएको छ। यता हाम्रो देशमा पनि सहरी क्षेत्र हुँदै बग्ने प्राय सबै नदी प्रदूषित भएको यथार्थ देखे भोगेका छौं। हाम्रो अज्ञानता वा लापर्बाहीलाई सुधार्न हामीले प्रयास नगर्दै कथाकार हितानले नदीकिनारमा खेतीपाती गर्दा, रासायनिक मल र कीटनाशक औषधि प्रयोग गर्दा वा गाईबस्तु पाल्दा जानेर वा नजानेर नदीहरूलाई प्रदूषण गरिरहेको हुन सक्ने सम्भावनालाई उनले अप्रत्यक्षरूपले तर ठोस उदाहरणका रूपमा इंगित गरेका छन्। कथाकार ज्ञान र अज्ञानमा रुमलिएको नेपाली परिवेशलाई चिर्दै नदीको बहुआयामिक उपादेयताका बारेमा प्रष्ट पार्न खप्पिस छन्। खोलाबाट पानी तानेर प्रशोधन गरी नजिकको गाउँमा वितरण गरिन्थ्यो तर नदीको पानी प्रदूषण भएको हुनाले अहिले पम्पिङ स्टेसन र ट्रिटमेन्ट सेन्टर बन्द भएको छ, भन्ने सूचना पाठकलाई प्रवाहित गर्छन्। अर्थात् नदी प्रदूषणले त्यहाँका जलचरहरूलाई मात्र होइन, नजिकैका बासिन्दालाई पिउने पानीको अभाव हुन गई गम्भीर प्रभाव पार्न सक्ने कुरालाई स्पष्ट पारेका छन् उनले। हामी सचेत नहुने हो भने भविष्यमा गम्भीर परिणाम भोग्नुपर्ने सन्देश यस कथामा छ। अर्को मानवीय कमजोरी दर्शाएका छन्। प्रदूषणको समस्या नबुझेर मात्र होइन, लोभीपापी मन भएका मानिसबाट पैसा बचाउन जानीजानी पनि हुन्छ भन्ने कथामा देखाइएको छ। यो प्रसंगले समाजको विसंगतिलाई राम्रोसँग प्रतिनिधित्व गरेको छ र पाठकलाई सचेत हुन घचघच्याएको छ। कानुनको निर्माण र कार्यान्वयनले यस्ता घटनालाई नियन्त्रण गर्न सकिने विकसित देशको अनुभवबाट हाम्रोजस्तो अविकसित देशले पाठ सिक्न सक्ने कुरा पनि कथाले सम्प्रेषण गरेको छ। तर पाठकले आँखीभुईं खुम्च्याउनुपर्ने कुरा भनेको कथामा लेखिएजस्तो सरल र सहज न्याय नेपालमा भोग्न पाएका छैनन्। तर पनि भविष्यप्रति आशावादी हुन कथाले अभिप्रेरित भने गरेकै छ। विगतका केही दशकमा हामीले वातावरण गम्भीररूपमा बिग्रिएको देखेका छौं। बिजुली उत्पादन गर्दा वातावरणीय प्रभाव मूल्यांकनको सल्लाहको विरुद्धमा नदीका सम्पूर्ण पानीलाई विद्युत् गृहतिर फर्काएर नदीको बगरमा कमिला हिँड्ने स्थिति सिर्जना भएको पनि हामीले देखेभोगेकै हो। त्यसैगरी, नदीमा बाँध बनाउँदा माछाको आवागमनलाई बाधा नपरोस् भनेर माछा हिँड्ने भर्याङ अनिवार्यरूपमा बनाउनुपर्ने कानुनी प्रावधानलाई कार्यान्वयन नगरेका उदाहरण पनि हामीसँग छन्। मुलुकको परिप्रेक्ष्यलाई पृष्ठभूमिमा राखेर हेर्दा कथाकार हितानले मार्मिक यथार्थता प्रस्तुत गरेका छन्। कथाको केन्द्रीय पात्रको रूपमा वातावरण अधिकृत (इन्भारोमेन्टल इनिस्पेक्टर) छन् जो आफ्नो पेसाप्रति अत्यन्त निष्ठावान् छन्। आफ्ना तर्कलाई पुष्टि गर्न स्थलगत अध्ययन गर्ने, सरोकारवालासँग घुलमिल भएर सत्यतथ्य पत्ता लगाउने, विशिष्ट उपकरण प्रयोग गरेर नमुना संकलन गर्ने, प्रयोगशालामा नमुनाहरूको परीक्षण गर्ने र आफैंले उत्पादन र संकलन गरेको तथ्यांकको भरमा कानुनी लडाइँ लड्ने उनको शैली अनुकरणीय छ। कथा पढ्दै जाँदा वातावरण नियन्त्रणमा काम गर्ने विज्ञले आफ्नो पेसागत धर्मलाई कञ्जुस्याइँ नगरिकन निर्वाह गर्ने हो भने मात्र पनि वातावरणलाई बचाउन सकिने रहेछ भन्ने गहकिलो सन्देश कथामा प्रतिविम्बित भएको महसुस हुन्छ। यदि पाठक इन्भारोमेन्टल इनिस्पेक्टरको पदमा कार्यरत व्यक्ति भए उस (उन) लाई पनि यो कथाले भावी सही मार्ग पहिल्याउन पक्कै पनि सहयोग पुर्याउँछ। अर्को प्रेरक प्रसंगलाई पनि कथाले उजागर गरेको छ। कथाका केही पक्षहरू भने अपूरा वा केही कमजोर भएको महसुस हुन्छ। किनकि उल्लेखित परिवेश नेपालसँग नमिल्ने हुनाले यो घटना कुन देशमा घटेको हो भन्ने कुरा प्रत्यक्षरूपले खुलेको छैन। त्यस्तै, कृषकको कुकुरको प्रसंगमा म कालो वर्णको मानिस भए झनै भुक्न र टोक्न सक्थ्यो! भन्ने हरफमा प्रयोग भएको कालो शब्दको सान्दर्भिकता खासै खुल्दैन। बरु कालो वर्णका पाठकलाई यसले चोट पुर्याउन सक्छ। त्यसैगरी यन्त्रले मापन गरेको पानीको स्वच्छताको मान वा परिमाणको अर्थ विज्ञान नपढेका पाठकलाई बुझ्न गाह्रो पर्छ। अर्को एक प्रसंगमा भीसीको तक्माले सुशोभित गरिएजस्तो। उल्लेख छ। तर यो वाक्यमा प्रयोग भएको भीसीको तक्माको अर्थ पनि पाठकले बुझ्न गाह्रो पर्छ। प्राविधिक शब्दहरू कोडबी, ल्यान्डफिल्ड, बिजनेस कार्डहरूलाई बुझाउने अरू साधारण शब्दहरूको चयन गरेको भए कथाको सार झनै बुझ्न सजिलो पर्ने थियो। सारांशमा, कथा पठनीय र सन्देशमूलक छ। साहित्यमा वातावरणलाई सम्मिलित गराउन अब ढिलो गर्नु हुँदैन भन्ने बोध कथाले गराएको छ। यस्तै वातावरणीय प्रभाव (प्रतिकूल) न्यूनीकरणका विविध विधामा कलम चलाउन अभिप्रेरित गरेको छ। यस दृष्टिले कथाकार हितान सफल छन्।"
मध्यपुरथिमिमा निःशुल्क बिमा सेवा सुरु,"भक्तपुर : मध्यपुरथिमि नगरपालिकाले आफ्ना नागरिकका लागि निःशुल्क स्वास्थ्य बिमा लागू गरेको छ । यही पुस १ गतेदेखि लागू हुने गरी नगरपालिकाले ज्येष्ठ नागरिक तथा पाँच जनासम्म परिवारका लागि निःशुल्क स्वास्थ्य बिमा लागू गरेको नगरपालिकाका उपप्रमुख विजय श्रेष्ठले जानकारी दिए। नगरपालिकाले आफ्ना नागरिकका लागि निःशुल्क स्वास्थ्य उपचारको पहुँच पुर्याउने उद्देश्यले पाँच जनासम्मका परिवार, आश्रित बालबालिका र ६० वर्षदेखि ७० वर्ष उमेर समूहका ज्येष्ठ नागरिकलाई निःशुल्क स्वास्थ्य बिमा उपलब्ध गराउने निर्णय गरी कार्यान्वयनमा ल्याएको उनले बताए। नगरपालिकाका उपप्रमुख श्रेष्ठले भने, 'नगरपालिकाले पहिलोपटक निःशुल्क स्वास्थ्य बिमा लागू गरेको छ, पाँच जनासम्म परिवार सङ्ख्या भएका सबै नागरिकलाई बिमाबापतको रु तीन हजार पाँच सय प्रिमियम रकमसमेत नगरपालिकाले व्यहोर्ने छ, बाबुआमा नभएका टुहुरा नाबालक जो ज्येष्ठ नागरिकप्रति आश्रित रहेका छन् उनीहरुको पनि सबैको स्वास्थ्य बिमाको प्रिमियम रकम नगरपालिकाले नै व्यहोर्ने छ ।' उनले ७० वर्षभन्दा माथिका नागरिकको हकमा सरकारले नै एक लाखसम्मको स्वास्थ्य बिमा निःशुल्क गरिदिएकाले त्यसको हकमा नगरपालिकाले निर्णय गर्नु नपरेको बताए। उनले यसका लागि नगरपालिकाले बजेट विनियोजन गरेर निर्णयलगत्तै कार्यान्वयनमा ल्याएको बताए। शुक्रबार नगरपालिकाका प्रमुख सुरेन्द्र श्रेष्ठको अध्यक्षतामा बसेको बागमती प्रदेश बिमा बोर्डका पदाधिकारीसहितको बैठकले नगरपालिकाको ज्येष्ठ नागरिक स्वास्थ्य बिमा कार्यविधि २०७९ बमोजिम यस्तो निर्णय गर्दै निर्णय कार्यान्वयनमा ल्याएको हो । परिवारमा पाँच जनाभन्दा बढी सङ्ख्या रहेको अवस्थामा प्रिमियम रकमभन्दा माथि प्रतिव्यक्ति रु सात सय बिमाबापतको रकम भने परिवारले नै व्यहोर्नु पर्नेछ । नगरपालिकाका प्रमुख श्रेष्ठले कुनै पनि नागरिकले पैसा नभएकै कारण स्वास्थ्योपचारबाट वञ्चित हुन नपरोस् भनेर नगरपालिकाले निःशुल्क स्वास्थ्य बिमा र उपचार सेवा सुरु गरेको जानकारी दिए। वडाध्यक्ष कृष्णकुमार प्रजापति, कार्यपालिका सदस्य सरस्वती खड्का र बालकृष्ण परियारले बिमा गरी ज्येष्ठ नागरिक स्वास्थ्य बिमाको सुरुआतसमेत गरेका छन्। रासस"
पोखरामा स्वीङ र जीपलाइनमा रमाउँदै विवेक ओबराय,पोखरा : बलिउड अभिनेता विवेक ओबराय पोखरामा साहसिक खेलमा रमाएका छन्। पोखराको हेमजामा सञ्चालनमा रहेको जीप लाइन र स्वीङमा चढेर बलिउड अभिनेता ओबराय र उनका परिवार रमाएका हुन्। परिवारसहित बिहीबार पोखरा आएका ओबरायले भतीजको जन्म दिनमा चरा झै जीप लाइनमा रमाउन पाएकोमा निकै खुशी लागेको बताएका छन्। १४० किलो मिटर पर हावर स्पीडमा २ हजार मिटर माथीबाट जीप लाइनमा झर्दा एक्सन मुभीमा काम गर्दाको सम्झना आएको उनले सुनाए। जीवनमै नयाँ अनुभव भएको पनि उनले बताए। जीपलाइनबाट तल झर्दा चील झै आकाशमा उडे जस्तै रमालो अनुभव भएको पनि उनले बताए। स्वीङ गर्दा पनि निकै रमाइलो लागेको उनले बताए। स्वीङ गर्दा छोटो तर निकै रमाइलो अनुभव भएको उनले बताए। नदी किनारमा स्वीङमा रमाउन पाउँदा सारै रमाइलो लागेको पनि उनले सुनाए। हाइग्राउण्ड एडभेन्चर्स नेपालले यस्तो रमाइलो खेल सञ्चालन गरेको र आफूले अनुभव लिन पाएकोमा निकै खुशी लागेको पनि उनले बताए। यसकालागी हाइग्राउड एडभेन्चर्स टिमलाई धेरै धन्यवाद उनले भने। बलिउड अभिनेता विवेक ओबराय साहसिक खेल जीप लाइन र स्वीङमा रमाउँदा निकै खुशी लागेको हाइग्राउण्ड एडभेन्चर्स नेपालका निर्देशक दिनेश महर्जनले बताए। बलिउडका चर्चित कलाकार नेपालमा आएर यस्ता साहसिक खेलका गतिविधिमा सहभागी भएर समाजिक सञ्जालमा राख्दा नेपालको पर्यटन प्रवद्धनमा महत्वपूर्ण रहने उनले बताए।
ट्वीटरद्वारा पत्रकारका अकाउन्ट खारेज : संयुक्त राष्ट्रसंघ र ईयूले दिए चेतावनी,"वासिङटन डिसी : सुरुमा युरोपियन युनियन र त्यसपछि संयुक्त राष्ट्र संघले ट्वीटरमा केही पत्रकारको खाता निलम्बन गर्ने निर्णयको विरोध गरेको छ । ट्विटरले न्युयोर्क टाइम्स, सीएनएन र वासिङ्टन पोस्टका पत्रकारको खाता बन्द गरेको छ । संयुक्त राष्ट्र संघ (युएन) ले मिडिया स्वतन्त्रता 'कुनै खेलौना' होइन भन्दै ट्वीट गरेको छ। यसअघि युरोपेली संघले ट्विटरलाई नै प्रतिबन्ध लगाउने चेतावनी दिएको थियो। संयुक्त राष्ट्र संघकी ग्लोबल कम्युनिकेसन्सका उपमहासचिव मेलिसा फ्लेमिङले ट्वीटरबाट पत्रकारहरूलाई मनोमानी ढंगले निलम्बन गरिएको खबरले आफू चिन्तित भएको बताइन्। उनले भनिन्, मिडिया स्वतन्त्रता खेलौना होइन । स्वतन्त्र प्रेस लोकतान्त्रिक समाजको आधारशिला हो। यसले हानिकारक विकृति विरुद्धको लडाईमा महत्त्वपूर्ण भूमिका खेल्छ।' यसअघि शुक्रबार युरोपेली युनियन कमिसनरले ट्विटरलाई युरोपको नयाँ डिजिटल सेवा ऐन अन्तर्गत प्रतिबन्ध लगाउने चेतावनी दिएका थिए। उनले यस ऐनअन्तर्गत मिडियाको स्वतन्त्रता र आधारभूत अधिकारको सम्मान आवश्यक रहेको बताए । मस्कले यस विषयमा ट्विटमा भनेका छन्, 'दिनभर मेरो आलोचना गर्नु एकदमै राम्रो हो तर मेरो वास्तविक समय र स्थानको बारेमा बताउनु र मेरो परिवारलाई खतरामा पार्नु ठीक होइन।' बीबीसी"
सत्ता समीकरणबारे प्रचण्ड र नारायणकाजीबीच छलफल,"काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) र वरिष्ठ उपाध्यक्ष नारायणकाजी श्रेष्ठबीच छलफल भएको छ। आज बिहान खुमलटारस्थित प्रचण्डनिवासमा दुई शीर्ष नेताबीच सत्ता समीकरण र भावी रणनीतिका बारेमा छलफल भएको हो। प्रचण्ड र श्रेष्ठबीचको भेटमा माओवादी केन्द्रलाई लाभ हुने गरी सत्ता समीकरण निर्माण गर्नुपर्ने विषयले प्रवेश पाएको छ। भेटमा माओवादी केन्द्रले सत्ता समीकरणको विषयमा एमाले र कांग्रेस दुवै पार्टीसँग छलफल गरेर साथ लिनुपर्नेमा जोड रहेको छ। पछिल्लो समय पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। माओवादीले पहिलो प्राथमिकता सत्ता गठबन्धनलाई नै दिने तर कांग्रेस सहमतिमा नआएको खण्डमा एमालेलाई साथ लिएर अगाडि बढ्ने तयारीसमेत गरेको माओवादीका एक उच्च नेताले बताए। माओवादी केन्द्र पदाधिकारी बैठकपछि सरकार गठनका लागि सबै विकल्पमा खुला रहेको र सरकार निर्माणका लागि एमालेसँग समेत सहकार्य हुन सक्ने बताएपछि कांग्रेसमा तरंग उत्पन्न भएको थियो। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। हालको गठबन्धनबाट सम्भव नभए एमालेलाई साथमा लिएर आफ्नै नेतृत्वमा सरकार बनाउनुपर्ने माओवादीका दोस्रो तहका नेताहरुले सुझाव दिएका छन्। श्रेष्ठसँगको छलफल पश्चात प्रचण्ड बालुवाटारमा प्रधानमन्त्री एवम् कांग्रेस सभापति शेरबहादुर देउवालाई भेट्न गएका हुन्। प्रधानमन्त्री देउवा र प्रचण्डबीच भेटवार्ता, सत्ता समीकरण र अध्यादेशबारे छलफल राष्ट्रपतिका विषयमा कांग्रेस कसैसँग सम्झौता गर्न सक्दैन, गर्दैन : उपसभापति खड्का"
"काठमाडौं महानगरका मेयर शाहले भने, डोटीका भूकम्प पीडितलाई सहयोग गरौं","काठमाडौं : काठमाडौं महानगरपालिका मेयर बालेन्द्र शाहले डोटीका भूकम्प पीडितलाई सहयोग गर्न अनुरोध गरेका छन्। उनले डोटीका भूकम्प पीडितहरु कसरी सुरक्षित होलान् भन्ने सार्वजनिकरुपमा चासोसम्म नभएको टिप्पणी गरेका छन्। काठमाडौंमा अनधिकृत टहरा भत्काउँदा राष्ट्रिय समाचार बनेको तर डोटीमा भुकम्पबाट ३८ सय टहरा भत्काउँदा समाचार बन्ने विषय पनि नमानेको बताएका छन्। नेपालका दुरदराजमा नागरिकहरुले दुख पाइरहदा काठमाडौंमा चासो नै नहुने, समाचार नै नबन्ने अवस्था आज पनि छ। मेयर शाहले भने, काठमाडौंमा अनधिकृत टहरा भत्काउँदा राष्ट्रिय समाचार बन्छ तर डोटीमा भूकम्पबाट ३८ सय टहरा भत्काउँदा समाचार बन्ने विषय पनि मानिदैन। उनले डोटीमा कार्तिक २३ गते आएको ६६ रेक्टर स्केलको भूकम्पले ३८ सय घरटहरा भत्काएको स्थानीय गाउँपालिकाको तथ्यांक रहेको उल्लेख गरे। शाहले पीडितहरुको पिडामा अरुको चिन्ता छ भन्ने अनुभुतिले मात्रै पनि उनीहरुको मनोबल बढ्ने बताएका छन्। परालको टहरा बनाएर बसेको स्थानमा चितुवा आक्रमणमा मान्छेको मृत्यु भएको छ। चितुवाको डर छदैछ, त्यसमाथि पुष महिना सुरु भइसक्यो। जाडो बढेको छ। हिउँ पर्न सुरु हुन्छ। अब जाडो र हिउँको कारणले ज्यान गुमाउन सक्ने अवस्था बन्न लाग्दैन। ति पीडितहरु कसरी सुरक्षित होलान् भन्ने सार्वजनिक रुपमा चासोसम्म देखिँदैन। पीडितहरुको पीडामा अरुको चिन्ता छ भन्ने अनुभुतिले मात्रै पनि उनीहरुको मनोबल बढ्नेछ। डोटीका भूकम्प पीडितका लागि सहयोगको अनुरोध काठमाडौं महानगरमा पनि आएको उनले जानकारी दिए। मेयर शाहले भने, महानगरबाट विपद् व्यवस्थापन अन्तर्गतको बजेटबाट १० लाख रुपैयाँ सहयोग गाउँपालिकालाई गरेका थियौँ। योभन्दा धेरै गर्न हाम्रा आफ्नै सिमाहरु छन्। यसैले राज्य संयन्त्र, सम्बन्धित मन्त्रालय , सांसदज्युहरु ,सरकारी गैरसरकारी संघसंस्था तथा व्यक्तिपहलमा पनि पीडितहरुलाई सहयोग गर्न अनुरोध गर्दछौँ।"
युक्रेनका ऊर्जा केन्द्रमा रूसद्वारा ७६ मिसाइल प्रहार,"किभ (एजेन्सी) : रूसले शुक्रबार युक्रेनका धेरै सहरमा ७६ मिसाइल आक्रमण गरेको छ। युक्रेनले पछिल्लो आक्रमणमा आफ्ना ९ वटा ऊर्जा केन्द्रमा क्षति पुगेको बताएको छ। ऊर्जा केन्द्रमा भएको आक्रमणसँगै देशको ऊर्जा वितरण आधाभन्दा बढीले घटाएको। युक्रेनी सेना प्रमुखले रूसले ७६ वटा क्षेप्यास्त्र प्रहार गरेको र त्यसमध्ये अधिकांश क्रुज मिसाइल रहेको बताएका छन्। युक्रेनले यीमध्ये ६० वटालाई रोकेको थियो। युक्रेनले हालसम्म यी आक्रमणहरूबाट मध्य युक्रेन र दक्षिणमा खेरसानमा तीन नागरिकको मृत्यु भएको पुष्टि गरेको छ। आक्रमणबाट भएको क्षति महत्त्वपूर्ण छ। ऊर्जामा मुख्य सरकारी एजेन्सीले ५० प्रतिशत बिजुली ग्रिड प्रभावित भएको बताएको छ, युक्रेनका रक्षा मन्त्रीका सल्लाहकार युरी साकले भने। उनले भने, मर्मतको काम द्रुत गतिमा भइरहेको छ। तर, त्यहाँ धेरै सहरहरू छन् जुन नराम्ररी प्रभावित भएका छन्। राजधानी किभका धेरै भागहरूमा आपत्कालीन बिजुली कटौती गरिएको छ। खार्किव र अन्य धेरै क्षेत्रमा विद्युत् आपूर्ति पूर्ण रूपमा बन्द भएको छ। आपत्कालीन सेवाहरू काम गरिरहे पनि अवस्था अझै मुस्किल रहेको उनले बताए। विगतको तुलनामा युक्रेनमा रूसको आक्रमण बढेको छ र उसले युक्रेनको आवासीय क्षेत्र र ऊर्जा पूर्वाधारमा आक्रमण गरेको छ।"
"घाटा खाँदै, चिनियाँ जहाज बेच्दै निगम","काठमाडौं : नेपाल वायुसेवा निगमले चीनबाट ऋणमा खरिद गरिएका जहाज बेच्ने प्रक्रिया सुरु गरेको छ। दुई वर्षदेखि चिनियाँ जहाज नउडाएर विमानस्थलमा थन्क्याइएका थिए। आठ वर्षअघि ऋणमा खरिद गरिएका चिनियाँ जहाज खरिद जतिकै घाटा व्यहोरे पछि बिक्री गर्न परामर्शदाता छनोटको प्रक्रिया अघि बढाइएको छ। आन्तरिक उडानमा आक्रामक बन्ने भन्दै निगमले २०७१ मा ६ वटा चिनियाँ जहाज भित्र्याएको थियो। तीमध्ये एउटा एमआई ६० र एउटा (वाई १२ ई) जहाज चीन सरकारले अनुदानमा दिएको थियो। बाँकी चार वटा जहाज जीटूजी मोडेल (सरकारद्वारा सरकारसँग खरिद प्रणालीअन्तर्गत) चीनको एक्जिम बैंकको सहुलियतपूर्ण ऋणमा नेपाल सरकारले खरिद गरेको थियो। जहाज किनेदेखि नै अनेक बहाना बनाएर कहिले उडाउने र कहिले थन्क्याउने गरिएको थियो। पछिल्लो दुई वर्षदेखि भने ६ वटै जहाज अन्तर्राष्ट्रिय विमानस्थलमा थन्क्याएर राखिएका थिए। व्यावसायिक रूपमा नाफाजनक नहुने भन्दै निगम व्यवस्थापनले २०७७ साउनबाट ती जहाज उडाउन छोडेको थियो। पछिल्लोपटक निगम व्यवस्थापनले ती जहाज बेच्ने निर्णय गर्दै मूल्य निर्धारणका लागि परामर्शदाता छनोटको सूचना २० मंसिरमा निकालेको थियो। जहाज बिक्री गर्ने उद्देश्यकै लागि पहिलो चरणमा परामर्शदाता छनोट गर्न लागिएको निगम प्रवक्ता अर्चना खड्काले जानकारी दिइन्। अर्थ मन्त्रालयको निर्देशनअनुसार निगम जहाज व्यवस्थापनमा लागेको छ। निगमको खरिद विनियमावलीअनुसार परामर्शदाता छनोट आह्वानको समयावधि ४५ देखि ६० दिनको हुन्छ। निगमले अर्थ मन्त्रालयको जमानीमा चीनबाट एउटा एमए ६० र तीन वटा (वाई १२ ई) जहाज खरिद गरेको थियो। सन् २०१३ को नोभेम्बरमा नेपाल सरकार र चिनियाँ सरकारका प्रतिनिधिबीच फ्रेमवर्क अग्रिमेन्ट अन प्रोभिजन अफ कन्सेस्नल लोन फर नेपाल बिटुउन द गभर्मेन्ट अफ नेपाल एन्ड द गभर्मेन्ट अफ द पिपल्स अफ रिपब्लिक चाइना सम्झौतामा हस्ताक्षर भएको थियो। उक्त सम्झौताको धारा २ मा जहाजको ऋण अवधि २० वर्षको हुने र छुट अवधि (ग्रेस अवधि) ७ वर्षको हुने उल्लेख छ। ऋणको ब्याजदर १५ प्रतिशत निर्धारण गरिएको थियो। प्रतिनिधिसभाको अन्तर्राष्ट्रिय सम्बन्ध समितिले २०७६ मा नेपाल वायु सेवा निगमको जहाज खरिदसम्बन्धी अध्ययन प्रतिवेदनमा ऋण अवधि र ब्याजदरबारे उल्लेख छ। सरकारी सहुलियतपूर्ण ऋण सम्झौताको धारा २४ को प्रावधानअनुसार सरकार र निगमबीच २०७० फागुन १४ गते एउटा (एमए ६०) र तीन वटा (वाई १२ ई) जहाज खरिद गरिएका थिए निगमका अनुसार चार वटा चिनियाँ जहाजको ऋण करिब चार अर्ब रुपैयाँ पुगेको छ। २०७७ कात्तिकबाट पहिलो किस्ता तिर्नुपर्ने हो। तर, निगमले सोही वर्षको साउनबाट नै ती विमान थन्क्याएको थियो। अर्थ मन्त्रालयलाई किस्ताबापतको रकम बुझाउनुको सट्टा निगमले जहाज उडाउँदा घाटा भएको भन्दै थन्क्याएको थियो। चिनियाँ जहाज थन्किएपछि निगमले २०७७ मंसिरमा पर्यटन मन्त्रालयमा जहाज व्यवस्थापनको विकल्प बुझाएको थियो। थन्किएको जहाजको व्यवस्थापनको विषयमा निगमले जहाज चीनलाई नै फिर्ता पठाउने वा विमान बिक्रीका लागि टेन्डर गर्ने, लिजमा दिन सकिने वा निगमले भविष्यमा खरिद गर्ने नयाँ जहाजका लागि थन्किएका विमानलाई नगद रुपैयाँको हिसाब (डाउन पेमेन्ट) मा पनि प्रयोग गर्न सकिने गरी सुझाव अघि सारेको थियो। मन्त्रालयले उक्त विकल्पमा रायसुझाव लिन अर्थ पठाएको थियो। अर्थ मन्त्रालयले २०७७ चैत्र ८ गते निगमलाई दुई विकल्प सुझाएको थिए। पहिलो विकल्प थियो लिजमा दिने। दोस्रो विकल्प थियो बिक्री गर्ने। त्यहीबेला निगममा कर्मचारीले अनेक माग गरेर आन्दोलन गरे। करिब ६ महिना निगमको केन्द्रीय कार्यालय ठप्प भयो। त्यसपछि, चिनियाँ जहाज चलाउने सर्तमा निगममा अध्यक्ष बनाइए युवराज अधिकारी। तत्कालीन पर्यटनमन्त्री प्रेम आलेको पालामा अधिकारी अध्यक्ष भए। चिनियाँ जहाज उडाउने विषयमा सम्भाव्यता अध्ययन पनि गराइयो। उक्त सम्भाव्यता अध्ययनअनुसार दुई वटा (एमए ६०) चलाउन सकिने र त्यसका लागि करिब १० करोड रुपैयाँ लाग्ने निष्कर्ष निकालियो। उक्त अध्ययन निष्कर्षलाई निगमको बोर्ड समक्ष प्रस्तुत पनि गरियो। तर, बोर्डले निर्णय गरेन। बोर्डबाट निर्णय नआएपछि निगमले अर्थ मन्त्रालयको सुझावअनुसार जहाज बिक्रीको प्रक्रिया अघि बढायो। यसअघि निगमले दुई पटक जहाज लिजमा दिन प्रस्ताव आह्वान गरेको थियो। कसैको पनि चासो व्यक्त नगरेपछि जहाज बेच्ने विकल्पलाई अघि बढाइएको थियो। अब जतिसक्दो चाँडो यी जहाज बिक्री भए त्यति नै निगमलाई फाइदा हुने स्रोत बताउँछ। चिनियाँ जहाज उडाउन प्रशिक्षित पाइलट नहुनु, तालिम खर्च अन्य जहाजको तुलनामा चार गुणा बढी हुनु, पाइलटले तालिम प्राप्त गर्ने समय प्रशिक्षक पाइलटबाट नपाउनु, बिमा शुल्क महँगोलगायतका कारण निगमले उक्त जहाज थन्क्याउनु परेको बताएको छ। जहाज खरिदको निर्णय नै गलत भएको निगमका एक उच्च अधिकारी बताउँछन्। चिनियाँ जहाज २०७१ मा भित्रिए पनि खरिदको कुरा २०६२०६३ को जनआन्दोलन अघिदेखि नै उठेको थियो। त्यतिबेला नेपाली सेनाका लागि भनेर चिनियाँ जहाज अर्डर गरिएका थिए। तत्कालीन रक्षा सचिवले जहाज खरिदका लागि मन्त्रिपरिषद्बाट सीधै निर्णय गराएर खरिद प्रक्रिया अघि बढाएका थिए। तर पछि नेपाली सेनाले खरिद गर्न नमिल्ने भनियो। अर्डर गरिसकेका जहाज जसरी पनि खरिद गर्नुपर्ने भएपछि निगमलाई किन्न बाध्य पारिएको निगमका पूर्वबोर्डसदस्य अच्युतराज पहाडी बताउँछन्। त्यतिबेला चीन सरकारले चार वटा जहाज किन्दा दुई वटा फ्रि को प्रलोभन देखाएको जानकार बताउँछन्। एक त सित्तैमा पनि पाइने र अर्को सरकार जमानत बस्ने भएपछि जहाज किन्न निगम तातेको थियो। वैदेशिक ऋणमा किन्नुपर्ने भएपछि अर्थ मन्त्रालयले वैदेशिक सहायता समन्वय महाशाखासँग पनि राय मागेको थियो। महाशाखाका तत्कालीन सहसचिव लालशंकर घिमिरे जहाज किन्न हतार गर्नु पर्दैन भनेर आफूले त्यसबेला भनेको बताउँछन्। तर, चिनियाँ एजेन्टको सक्रियतामा निःशुल्क जहाज आउने लोभ देखाएर चिनियाँ जहाज भिœयाइएको स्रोत बताउँछ। त्यतिबेला चिनियाँ जहाज खरिदको घटनाक्रम रहस्यमय भएको पर्यटन मन्त्रालय स्रोत बताउँछ। चिनियाँ जहाज किन उडेनन भन्दा पनि किन ल्याइयो ? किन यो अवस्थामा पुयाइए ? समयमा किन व्यवस्थापन गर्न सकिएन ? भन्ने विषय नै रहस्यमय रहेको मन्त्रालयका एक उच्च अधिकारी बताउँछन्। निगममा भएको प्रशासनिक कमजोरी र नेपाल सरकारको झन्झटिलो खरिद प्रक्रियाका कारण चिनियाँ जहाज उडाउन नसकिएको बोर्डका पूर्वसदस्य पहाडी बताउँछन्।"
"विश्वकपको कांस्य पदक, मोरक्कोले लैजाला ?","दोहा : कतारमा जारी फिफा विश्वकपको कांस्य पदकका लागि क्रोएसिया र मोरक्कोे बीच भिडन्त हुँदैछ। शनिबार राति खलिफा अन्तर्राष्ट्रिय रंगशालामा हुने खेलबाट तेस्रो स्थानको टुंगो लाग्नेछ। ज्लाट्को डालिचको क्रोएसिया सेमिफाइनलमा अर्जेन्टिनासँग ३० को नतिजामा पराजित भयो र तेस्रो स्थानका लागि प्रतिस्पर्धा गर्ने अवस्थामा आइपुगेको हो। अर्कातिर, वालिद रेग्राग्वीको एट्लस लायन्स (मोरक्को) साबिक विजेता फ्रान्ससँग प्रतिस्र्धात्मक खेलमा २० ले पराजित भएको थियो। लियोनेल मेसीको उत्कृष्ट प्रदर्शन प्रेरित अर्जेन्टिनासामु निरीह बन्दा क्रोएसियाको लगातार दोस्रो पटक विश्वकपको फाइनल पुग्ने सपना टुटेको थियो। डालिचकै नेतृत्वमा क्रोएसिया चार वर्षअघि रूसमा भएको विश्वकपको फाइनलमा पुगेको थियो। उपाधि भिडन्तमा डिडियर देस्च्याम्पको फ्रान्ससँग पराजित भएको क्रोएसिया यसपालि सेमिफाइनलसम्म मात्रै पुग्यो। तर, ३७ वर्षीय लुका मोड्रिच नेतृत्वको क्रोएसियासामु कांस्य पदक लगाउने अवसर छ। क्रोएसियाका लागि तेस्रो स्थानको प्रतिस्पर्धा नयाँ होइन। यसअघि सन् १९९८ मा फ्रान्समा भएको विश्वकपको सेमिफाइनलमा पराजित भएको क्रोएसियाले तेस्रो स्थान हासिल गरेको थियो। आयोजक फ्रान्ससँग पराजित भएर तेस्रो स्थानका लागि प्लेअफमा पुगेको क्रोएसियाले नेदरल्यान्ड्सलाई २१ गोलको नतिजामा पराजित गरेको थियो। अझ रोमाञ्चक कुरा के छ भने, त्यो क्रोएसियाले खेलेको पहिलो विश्वकप थियो। पेनाल्टी सुटआउट र अतिरिक्त समयमा बलियो देखिएको क्रोएसिया हालसम्म विश्वकपको तेस्रो स्थानका लागि भएको प्लेअफ कहिल्यै स्पट किकमा निर्णय भएको छैन भन्ने सुन्न चाहँदैन। अर्कातिर, जारी विश्वकपमा सनसनी मच्चाएको मोरक्को बाक्लो संख्यामा उपस्थित हुने समर्थकसामु कम्तीमा कांस्य पदक जित्ने लक्ष्यसहित मैदानमा उत्रिनेछ। फिफा विश्वकपको फाइनलमा पुग्ने पहिलो अफ्रिकी मुलुक बनेको मोरक्कोले अविश्वसनीय यात्रा तय गरेको छ। रोमन सेइस नेतृत्वको मोक्कोले समूह चरणमा क्रोएसियालाई गोलरहित बराबरीमा रोक्दै बेल्जियमलाई पराजित गरेको थियो। अन्तिम १६ मा स्पेनलाई स्तब्ध बनाएको एट्लस लायन्सले अन्तिम आठमा पोर्चुगलविरुद्धको जितसँगै इतिहास बनाएको थियो। अफ्रिकाबाट पहिलो मुलुक बन्दा विश्वकपको सेमिफाइनल खेल्ने दक्षिण अमेरिका र युरोपेलीबाहेक तेस्रो टिम बन्यो। यसअघि विश्वकपको पहिलो संस्करणमा अमेरिका र सन् २००२ मा आयोजक दक्षिण कोरियाले सेमिफाइनल खेलेका थिए। रेग्राग्वीको टिमले साबिक विजेता फ्रान्सलाई सेमिफाइनलमा कठिन चुनौती दिएको थियो। तर, थियो हर्नान्डेज र रान्डल कोलो मुआनीको गोलसँगै २० को जितसहित फ्रान्सलगातार फाइनलमा पुग्यो। जारी विश्वकपको छैटौं खेलमा आइपुगेर मात्र विपक्षी टिमबाट पहिलो गोल खाएको मोरक्कोको रक्षापंक्ति साँच्चै संगठित छ। समूह चरणमा क्यानडाविरुद्ध नाइफ अग्वेर्डको आत्मघाती गोलबाहेक मोरक्कोले क्वार्टरफाइनलसम्म आइपुग्दा कुनै गोल खाएको थिएन। अन्ततः साबिक विजेताले रेग्राग्वीको रक्षापंक्ति चिरेको थियो। प्रभाव पार्न सक्ने खेलाडी हाकिम जिएच (मोरक्को) जारी विश्वकपमा मोरक्कोको आक्रमण र मिडफिल्डका आधार जिएच हुन्। पूर्वप्रशिक्षकसँगको विवादका कारण गत फेब्रुअरीमा अन्तर्राष्ट्रिय फुटबलबाट सन्न्यास घोषणा गरेका जिएच विश्वकपको सेमिफाइनलसम्म पुगे।पोर्चुगलविरुद्धको खेलमा कप्तान रोमन सेइस घाइते भएका थिए। यद्यपि, फ्रान्सविरुद्ध पहिलो रोजाइमा उत्रिए पनि धेरै समय उनले बिताउन सकेनन्। आजको खेलमा पनि नियमित कप्तान सेइस अनुपस्थित हुने सम्भावना प्रबल छ। त्यसो हुँदा टिमको कप्तानी जिम्मेवारी पनि जिएचमै हुने प्रबल सम्भावना छ। फ्रान्सविरुद्ध प्रायः समय कप्तानी गरेका जिएच आर्मब्यान्ड लगाएनलगाए पनि आफ्नो मुलुकलाई कांस्य जिताउन लागिपर्ने छन्। लुका मोड्रिच (क्रोएसिया) रियाल मड्रिडका स्टार मोड्रिच लियोनेल मेसी र क्रिस्टियानो रोनाल्डोको वर्चस्वको बीचमा बालन डीअर जित्ने एक मात्र खेलाडी हुन्। जसको ठूलो कारण चार वर्षअघि विश्वकपमा उनको प्रदर्शन पनि थियो। जापानलाई पेनाल्टी सुटआउटमा पराजित गरिरहँदा क्रोएसियाबाट मोड्रिच मैदानमा थिएनन्। तर, यदि ज्लाट्को डालिचको टिम मोरक्कोलाई हराउँदै कांस्य पदक जित्न चाहन्छ भने ३७ वर्षीय भेट्रान मोड्रिचको भूमिका साँच्चै महत्त्वपूर्ण हुनेछ। मोड्रिचले क्रोएसियाबाट विश्वकपमा १८ खेल खेलका छन्। जुन, अन्य कोही खेलाडीभन्दा दुई खेल धेरै हो। नाटकीय जितसँगै क्रोएसिया सेमिफाइनलमा, पाँच पटकको च्याम्पियन ब्राजिल बाहिरियो क्रोएसियाको अविश्वसनीय सफलता आज अर्जेन्टिना र क्रोएसिया सेमिफाइनलमा भिड्दै : दुई गोलरक्षकको टक्कर ८ वर्षपछि अर्जेन्टिना फाइनलमा, क्रोएसिया बाहिरियो साविक विजेता फ्रान्स फाइनलमा, मोरक्को बाहिरियो मोरक्कोका जिएचले विश्वकपमा पाएको सबै पारिश्रमिक च्यारिटीमा दिने"
सर्वाधिक महँगो कतार विश्वकप,"विश्वकै सर्वाधिक लोकप्रिय खेल हो, फुटबल। यो खेलको वर्तमान जति गौरवशाली छ, यसको इतिहास त्यति नै विवादित र संघर्षपूर्ण छ। गत नोभेम्बर २० अघि कतार विश्वकप पनि सम्भवतः इतिहासकै सबैभन्दा विवादास्पद विश्वकप हुने भन्दै पश्चिमा सञ्चारमाध्यममा धमाधम समाचारहरू आइरहे। मानवअधिकारीवादी संस्थाहरूको हवाला दिँदै पछिल्लो डेढ दशकमा विश्वकपका लागि पूर्वाधार निर्माण गर्दा हजारौं कामदारको ज्यान गएको समाचार प्रकाशित भए। त्यसैलाई आधार बनाउँदै अन्तर्राष्ट्रिय श्रमिक संगठनदेखि एमनेस्टी इन्टरनेसनल, ह्युमन राइट्स वाच र अन्य अधिकारकर्मी संगठनहरूले कतारको एकतर्फी विरोध गरिरहे। उनीहरूले विदेशी कामदारका लागि क्षतिपूर्ति दिलाउन विश्वकपको पुरस्कार राशिबाट ४४ करोड डलरको कोष स्थापना गर्न फिफा र कतारलाई आग्रहसमेत गरेका थिए। तर, कतारले ती समाचारलाई वास्ता गरेन। जसरी हुन्छ विश्व फुटबलको महाकुम्भलाई सफल बनाउनु पर्छ भनेर दिनरात लागिपर्यो। जब नोभेम्बर २० (मंसिर ४) मा अल आयत रंगशालामा विश्वकप फुटबलको भव्य उद्घाटन भयो। त्यसपछि विरोधीहरूको स्वर पनि मत्थर भयो। सबै विश्वकपमा रम्न थाले। अहिले कतारले विश्वकप आयोजनामा गरेको अर्बाैंको लगानी र कुशल व्यवस्थापनको चर्चा सबैतिरबाट भइरहेको छ। करिब ३० लाख जनसंख्या भएको मुलुकले लाखौं मानिसलाई आतिथ्यता प्रदान गरेर कतारले सबैलाई आश्चर्यचकित पारेको छ। आयोजक राष्ट्र कतारले २२औं संस्करणको विश्वकपलाई महँगो विश्वकप बनाउन पनि कुनै कसर बाँकी राखेन। विश्वकप आयोजनाका लागि कतारले सात स्टेडियमसँगै एक हवाई अड्डा, मेट्रो प्रणाली, विभिन्न सडक सञ्जाल र एक सय होटल निर्माण गरेको थियो। विश्वकप फाइनलका लागि लुसेल रंगशालाको वरिपरि एउटा सिंगो सहर नै बनाइएको थियो। जसका लागि करिब २२० अर्ब डलर खर्च गरिएको अन्तर्राष्ट्रिय सञ्चारमाध्यमको दाबी छ। यसअघिका विश्वकप आयोजनामा गरिएको लगानीसँग तुलना गर्दा यो अहिलेसम्मकै सर्वाधिक खर्च मानिएको छ। सन् २०१८ को विश्वकप आयोजनाका लागि रुसले ११६ अर्ब डलर, सन् २०१४ मा ब्राजिलले १५ अर्ब डलर, सन् २०१० मा दक्षिण अफ्रिकाले ३६ अर्ब डलर र सन् २००६ मा जर्मनीले ४६ अर्ब डलर खर्चिएका थिए। यस्तै सन् २००२ मा जापान र कोरियाले संयुक्त रूपमा सात अर्ब डलर खर्च गरेका थिए। यस हिसाबले यसअघिका सबै विश्वकप आयोजनाका लागि खर्चिएको कुल आधिकारिक रकमभन्दा बढी रकम कतारले एउटै संस्करणको आयोजनामा खर्चिएको छ। कतारले अधिकांश रकम पूर्वाधार निर्माणमा खर्च गरेको छ। विश्वकप खेलहरूको आयोजनाका लागि भने १७ अर्ब डलर मात्रै खर्च हुने आकलन छ। यो सन् २०१८ को रुस विश्वकपभन्दा कम हो। चार वर्षअघि रुसले १८ अर्ब डलर खर्च गरेको थियो। १२ वर्ष अघि आयोजनाको अधिकार अन्तर्राष्ट्रिय फुटबल महासंघ (फिफा) ले १२ वर्षअगाडि मध्यपूर्वको कतारलाई विश्वकप आयोजना गर्ने अधिकार दिएको हो। सन् २०१० को डिसेम्बर २ का दिन कतारले विश्वकप आयोजनाको जिम्मेवारी पाएको थियो। यसका लागि चौथो चरणसम्म मतदान भएको थियो। कतारले जापान, अस्ट्रेलिया, दक्षिण कोरिया र अमेरिकालाई पछाडि पार्दै आयोजनाको अधिकार पाएको थियो। त्यतिबेला अमेरिकी राष्ट्रपति बाराक ओबामाले फिफाको निर्णयको आलोचना नै गरेका थिए। जतिबेला कतारले विश्वकप आयोजना अधिकार पाएको थियो, त्यतिबेला कतारसँग एउटा मात्रै रंगशाला थियो। त्यो पनि पुनर्निर्माण गर्नुपर्ने अवस्थामा। त्यसपछि कतार सरकारले सात वटा स्टेडियम निर्माणका लागि मात्रै ३० हजारभन्दा बढी विदेशी कामदार झिकाएको थियो। त्यसमा अधिकांश दक्षिण एसियाली राष्ट्र भारत, पाकिस्तान, बंगलादेश, नेपाललगायतका देशबाट कामदार लगेको थियो। मोरक्कोको छलाङ फिफा विश्वकपमा आशा गरिएका टोलीको प्रदर्शन फिक्का रहँदा उत्तर अफ्रिकी राष्ट्र मोरक्कोले गर्विलो प्रदर्शन मात्रै गरेन, फुटबल पण्डितहरूको पूर्वानुमानलाई पनि गलत सावित गरिदियो। मोरक्को विश्वकप फाइनल प्रवेशबाट एकै पाइलाले मात्र चुक्यो। तर, कतारमा उसको प्रदर्शन गर्व गर्न लायक रह्यो। बुधबार राति दोस्रो सेमिफाइनलमा साबिक विजेता फ्रान्ससँग २० गोलले पराजित भए पनि मोरक्कोले धेरैको मन जित्न सफल भयो। मोरक्को विश्वकपको इतिहासमा सेमिफाइनल पुग्ने पहिलो अफ्रिकी र अरब मुलुक रह्यो। सन् १९१२ देखि १९५६ सम्म उत्तर अमेरिकी देश मोरक्को फ्रान्सेली उपनिवेशकै रूपमा रहेको थियो। यसै कारणले पनि मोरक्कोमा फुटबल निकै लोकप्रिय रह्यो। डर्ब सुल्तानमा जन्मेका मोहम्मद जरिर मोरक्कोको फुटबलका अहिलेसम्मकै सबैभन्दा ठूला स्टार हुन्। सन् १९७० को विश्वकपमा उनी मोरक्कोका लागि गोल गर्ने पहिलो खेलाडीसमेत बनेका थिए। तर, कतार विश्वकपले मोरक्कोमा धेरै फुटबल स्टारहरू जन्माएको छ। ट्युनिसिया कतार विश्वकपको समूह चरणबाटै बाहिरियो। साबिक विजेता फ्रान्सलाई १० गोलले पराजित गरे पनि उसले अन्तिम १६ मा स्थान बनाउन सकेन। ट्युनिसिया विश्वकपबाट चाँडै बाहिरिएपछि त्यहाँका फुटबलप्रेमीको समर्थन पायो, मोरक्कोले। पश्चिम सहारा क्षेत्रका लागि ट्युनिसिया र मोरक्कोबीच विवाद चलिरहेको छ। गत अगस्टमै मात्र मोरक्कोले ट्युनिसबाट आफ्ना राजदूत फिर्ता बोलाएको थियो। त्यसअगाडि ट्युनिसियाली राष्ट्रपति काइस सइदले पश्चिम सहाराबाट स्वतन्त्रताका लागि प्रयास गरिरहेको पोलिसारियो फ्रन्टलाई समर्थन गरेका कारण राजदूत फिर्ता बोलाइएको थियो। यसका बाबजुद धेरैले ट्युनिसियालीहरूले मोरक्कोलाई समर्थन गरेका थिए। सन् १९९० यता क्यामरुन, घाना र सेनेगल गरी तीन अफ्रिकी राष्ट्रले विश्वकपको क्वार्टरफाइनलसम्म यात्रा तय गरेका थियो। मोरक्को भने सेमिफाइनल पुग्ने अहिलो अफ्रिकी देश बनेको हो। भौतिक पूर्वाधारमा धेरै खर्च कतारले दोहा मेट्रो प्रणालीका लागि मात्रै ३६ अर्ब डलर खर्चिएको छ। सात नयाँ रंगशाला बनाउन र आठौंको मर्मत गर्न मात्रै ६५ अर्ब डलर खर्चिएको जनाएको छ। विश्वकपपछि तीनवटा रंगशाला मात्रै प्रतियोगिता प्रयोगमा रहने भएको छ। ९ सय ७४ रंगशाला पूर्ण रूपमा भत्काइँदैछ भने बाँकी रंगशालालाई अन्य प्रयोजनमा प्रयोग गरिने भएको छ।। ९ सय ७४ सिपिङ कन्टेनरहरू प्रयोग गरेर निर्माण गरिएको त्यति नै रंगशालामा विश्वकप फुटबलका सात खेल सञ्चालन भएका थिए। पुनप्रर्योग गर्न मिल्ने कन्टेनरहरूबाट निर्माण गरिएको यो रंगशाला भत्काएर कन्टेनरहरूलाई विभिन्न राष्ट्रमा पठाइने जनाइएको छ। सन् २०१० मा विश्वकप आयोजनाको जिम्मेवारी पाएपछि १२ वटा रंगशाला बनाउने योजना भएको कतारले कोरोना महामारीलगायतका कारणले आठ वटा मात्रै रंगशाला तयार गरेको थियो। जसमध्ये सात वटा रंगशाला नयाँ बनाएको थियो भने खलिफा अन्तर्राष्ट्रिय रंगशाला भने पुनर्निर्माण गरिएको थियो। कतारका अनुसार लुसेल रंगशाला अब विद्यालय र सपिङ मलमा परिणत गरिनेछ। अल बायत रंगशाला भने पाँचतारे होटलमा परिणत हुनेछ। दुई वटा रंगशाला भने स्थानीय क्लबहरूले प्रयोग गर्ने भएका छन्। अहमद अली बिन रंगशाला अल रेबान क्लब र अल जानोब रंगशालाको स्वामित्व अल वाहराहले लिनेछ। खलिफा अन्तर्राष्ट्रिय रंगशाला भने कतारी फुटबल संघले आफ्नो स्वमित्वमा लिनेछ। यसबाहेक केही रंगशाला भने सन् २०२४ मा हुने एसियन कपका लागि प्रयोगमा ल्याइने छ। फिफाको आम्दानी कति ? कतार विश्वकपबाट विश्व फुटबलको सर्वोच्च निकाय फिफालाई ४६ अर्ब डलरभन्दा बढी आम्दानी हुने अनुमान गरिएको छ। यसमध्ये सबैभन्दा ठूलो हिस्सा टेलिभिजन प्रसारणको अधिकार बिक्रीबाट प्राप्त गर्ने जनाइएको छ। फिफाले टेलिभिजन प्रसारणको अधिकार बिक्रीबाट कुल आम्दानीको ५६ प्रतिशत अर्थात् झन्डै २७ अर्ब डलर कमाउने जनाइएको छ। यस्तै २९ प्रतिशत अर्थात् १३ अर्ब डलर विज्ञापनबापतबाट कमाउनेछ। यस्तै टिकट बिक्रीलगायतबाट करिब ६ सय ७५ मिलियन डलर आम्दानी गर्नेेछ। यस्तो छ पुरस्कार राशि कतार विश्वकपमा झन्डै ४४ करोड डलर पुरस्कारका रूपमा छुट्ट्याइएको छ। जसमध्ये विजेताले ४ करोड २० लाख, उपविजेताले ३ करोड, तेस्रो हुनेले २ करोड ७० लाख र चौथो हुनेले २ करोड ५० लाख डलर प्राप्त गर्ने छन् । यस्तै क्वार्टरफाइनलसम्म पुग्ने टोलीले १ करोड ७० लाख, अन्तिम १६ सम्म पुग्ने टोलीले १ करोड ३० लाख र बाँकी १६ टोलीले ९० लाख डलर पाउनेछन्। कतारलाई फाइदा कि घाटा ? सन् २०२२ को अन्त्यमा कतारको अर्थतन्त्र ४१ प्रतिशतले बढ्ने प्रक्षेपण अर्थविद्हरूले गरेका छन्। अर्थात् विश्वकप आयोजनाले कतारको अर्थतन्त्रमा २० अर्ब डलर बढीको योगदान गर्ने आकलन गरिएको छ। फाइनल अघिसम्म करिब नौ लाख मानिसले कतारमै पुगेर विश्वकप हेरिसकेका छन्। कतारले करिब १२ लाख व्यक्तिले प्रत्यक्ष खेल हेर्ने अनुमान गरेको थियो। फाइनलमा फ्रान्स र अर्जेन्टिनाले दोहाको उडान थप गरेकाले १२ लाखकै हाराहारीमा दर्शक कतार पुग्ने आकलन गरिएको छ। रंगशालामा मदिरा बेचबिखन गर्न नपाइनेलगायतका कडा नियमका बाबजुद दर्शकको संख्याले कतारलाई निकै उत्साहित बनाएको छ। विश्वकप आयोजनाबाट कतारलाई तत्कालै प्रत्यक्ष नाफा नभए पनि नयाँ पूर्वाधारहरूले बढाउने आर्थिक गतिविधि, त्यसले गर्ने रोजगारी सिर्जना, आयोजना र त्यसपछि बढ्ने पर्यटक र सफल आयोजनाले बढाउने ब्रान्ड भ्यालुले समग्रमा धेरै फाइदा पुग्ने अर्थविद्हरूको दाबी छ। सन् २००२ को विश्वकप आयोजना गरेका जापान र कोरियाले ५५ देखि ९३ अर्ब डलरको घाटा बेहोरेको अध्ययन प्रतिवेदन सार्वजनिक भएका थिए। जबकि यी दुई वटै देशमा चार अर्ब डलरभन्दा बढीको नाफा हुने अनुमान थियो। विभिन्न अन्तर्राष्ट्रिय सञ्चार माध्यमले सार्वजनिक गरेको रिपोर्टअनुसार विश्वकपमा हुने सबैजसो प्रत्यक्ष आम्दानी फिफाको ढुकुटीमा जान्छ। आयोजनाकै लागि विभिन्न कम्पनीहरूसँग गरिने करछुटका समेत सम्झौताले आयोजकलाई हुने फाइदा घटाउने गरेको पाइएको छ। फिफाले आयोजक राष्ट्रको आयोजक समिति, पुरस्कार राशि, खेलाडी र सहयोगी कर्मचारीका लागि रकम उपलब्ध गराउँछ। यसपालिको कतार विश्वकपबाट फिफाले हालसम्मकै धेरै ७५ अर्ब डलर आम्दानी गरेको अल जजिराले जनाएको छ। विश्वकपका लागि निर्मित मेट्रो, राजमार्ग, होटल, सहरलगायतका पूर्वाधारबाट भविष्यमा फाइदा उठाउने लक्ष्य कतारले राखेको छ। दोहालाई सन् २०३० को एसियाली खेलहरूको आयोजक सहर घोषणा गरिएको छ। यससँगै विश्व फुटबलका विभिन्न व्यावसायिक क्लबहरूमा समेत लगानी गरेको कतार विश्वकपको सफल आयोजनाबाट विश्वव्यापी आयोजनास्थल बन्ने योजनामा छ। खाडी मुलुककै दुबईलगायत सहरसँग पर्यटक आगमनमा प्रतिस्पर्धा गर्न अहिले निर्माण भएका पूर्वाधार उपयोगी हुने कतारको विश्वास छ। प्राकृतिक ग्यास र कच्चा तेलको ठूलो भण्डार र निर्यातमा आधारित कतार ३० लाखभन्दा कम जनसंख्या भएको देश भए पनि प्रतिव्यक्ति कुल गार्हस्थ्य उत्पादनमा संसारकै चौथो देश मानिन्छ। मध्यपूर्वका अन्य देशहरूसँग पर्यटक आगमन र विशेषगरी खेल पर्यटन बढाउन अहिले निर्माण भएका पूर्वाधार सहयोगी सावित हुनेछ। कतारले १० वर्षका लागि फर्मुला वान ग्रान्ड पिक्स आयोजनाका लागि सम्झौता गरिसकेको छ। त्यसैले विश्वकपको सफलताले खेल पर्यटन अझै बढ्ने विश्वास कतारको छ। पुरानै विजेताको निरन्तरता कतार विश्वकपमा पनि पुरानै विजेता दोहोरिने भएका छन्। सन् १९३० देखि सुरु भएको विश्वकपमा अहिलेसम्म जम्मा आठ राष्ट्रले मात्रै पालैपालो विश्वकप ट्रफी उचालिरहेका छन्। यस पटक पनि साबिक विजेता फ्रान्स र अर्जेन्टिना फाइनलमा पुगेका छन्। त्यसैले यस पटक पनि पुरानै विजेताको निरन्तरता हुनेछ। फ्रान्स सन् १९९८ र २०१८ को विजेता हो। यसैगरी अर्जेन्टिनाले सन् १९७८ र १९८६ मा विश्वकप ट्रफी उचालेको थियो। पछिल्लो पटक सन् २०१० मा नयाँ विजेता राष्ट्र थपिएको हो। सन् २०१० को विश्वकपमा स्पेन नयाँ विजेता बनेको थियो। स्पेनले नेदरल्यान्ड्सलाई अतिरिक्त समयमा १० गोलले पराजित गर्दै पहिलो पटक विश्वकप ट्रफी उचालेको थियो। त्यसअघि सन् १९९८ मा फ्रान्सले पहिलो पटक उपाधि जितेको थियो। पहिलो ट्रफी उचालेको २० वर्षपछि फ्रान्सले चार वर्षअघि दोस्रो विश्वकप उपाधि जितेको थियो। जसको पहलमा सुरु भयो विश्वकप विश्व फुटबल महासंघ (फिफा)का तेस्रो अध्यक्ष हुन्, जुल्स रिमेट। उनी सबैभन्दा लामो समयसम्म फिफाका अध्यक्ष बनेका व्यक्ति पनि हुन्। उनले सन् १९२१ देखि सन् १९५४ सम्म फिफामा बिताएका थिए। सन् १८७३ को अक्टोबर १४ मा जन्मिएका फ्रान्सेली नागरिक रिमेट सन् १९१९ देखि सन् १९४२ सम्म फ्रान्सेली फुटबल संघको अध्यक्षको जिम्मेवारीमा पनि रहेका थिए। विश्वकप फुटबल सुरु गर्नुमा रिमेटको महŒवपूर्ण भूमिका छ। सन् १९३० मा आफू अध्यक्ष हुँदा रिमेटले नै विश्वकप फुटबल सुरु गरेका थिए। त्यसैले पनि विश्वकप विजेतालाई दिइने ट्रफीको नाम नै जुल्स रिमेट ट्रफी राखिएको थियो। उनले सन् १९२८ मा विश्वकप फुटबलको अवधारणा अगाडि सारेका थिए। सन् १९३० मा पहिलो विश्वकप आयोजनाको अधिकार उरुग्वेलाई दिइएपछि युरोपेली राष्ट्रहरूले असन्तुष्टिसमेत जनाएका थिए। त्यसैले विश्वकप सुरु हुनुभन्दा दुई महिना अघिसम्म पनि युरोपेली राष्ट्रहरूले विश्वकपमा सहभागिता पक्का गरेका थिएनन्। तर, रिमेटकै अग्रसरतमा पछि फ्रान्स, बेल्जियम, रोमानिया र युगोस्लाभियाले प्रतियोगितामा भाग लिने निर्णय गरेका थिए। फुटबलको माध्यमबाट विश्व भाइचारा र आपसी सद्भाव बढाउन महत्त्वपूर्ण योगदान पुर्याएका कारण रिमेटको नाम सन् १९५६ को नोबल शान्ति पुरस्कारका लागि मनोनयनमा समेत परेको थियो। सन् १९५६ को अक्टोबर १६ मा आफ्नो ८३औं जन्मदिन मनाएको दुई दिनपछि उनको निधन भएको थियो। उनलाई मरणोपरान्त सन् २००४ मा फिफाले फिफा अर्डर अफ मेरिट समेत प्रदान गरेको थियो। हजारौं आप्रवासी कामदारको मृत्यु कतारले विश्वकप आयोजनाको जिम्मेवारी लिएदेखि साढे ६ हजारभन्दा बढी मजदुरले ज्यान गुमाएको र तीमध्ये अधिकांश दक्षिण एसियाली राष्ट्रका आप्रवासी रहेको समाचार प्रकाशित भएको थियो। अन्तर्राष्ट्रिय सञ्चार माध्यमका अनुसार भारत, पाकिस्तान, बंगलादेश, नेपाल र श्रीलंकाका ६ हजार ७ सय ५१ मजदुरले ज्यान गुमाएका थिए। अन्तर्राष्ट्रिय सञ्चार माध्यमको तथ्यांकअनुसार सन् २०१० डिसेम्बरदेखि हरेक साता औसतमा १२ आप्रवासी कामदारले ज्यान गुमाएका थिए। जसमा सन् २०११ देखि २०२० को अवधिमा दक्षिण एसियाका भारत, बंगलादेश, नेपाल र श्रीलंकाका ५ हजार ९ सय २७ श्रमिकले ज्यान गुमाएका थिए। कतारस्थित पाकिस्तानी दूतावासका अनुसार यो अवधिमा पाकिस्तानका ८ सय २४ जना मजदुरको ज्यान गएको थियो। जसमा सबैभन्दा बढी भारतका २ हजार ७ सय ११ छन्। यस्तै नेपालका १ हजार ६ सय ४१, बंगलादेशका १ हजार १८, पाकिस्तानका ८ सय २४ र श्रीलंकाका ५ सय ५७ जना रहेको तथ्यांकमा उल्लेख छ। अधिकांश श्रमिकको मृत्युमा कतारले प्राकृतिक कारण भन्दै पन्छिने गरे पनि अधिकांश श्रमिकको मृत्यु अग्लो भवनबाट लड्दा, झुन्डिँदा र चर्को गर्मीमा गैरकानुनी रूपमा लामो समयसम्म काम गराउँदा भएको मानवअधिकारवादी संस्थाहरूले दाबी गरेका थिए। अन्तर्राष्ट्रिय ट्रेड युनियन महासंघले दी केस एगेन्स्ट कतार नामक प्रतिवेदन नै तयार पारेको थियो। प्रतिवेदनमा कतारमा विदेशी कामदारको स्थिति निकै दयनीय रहेको र विदेशी कामदारलाई खप्नै नसक्ने प्रचण्ड गर्मीमा काम गर्न लगाइएको उल्लेख गरिएको थियो। यस्तै कामदारको बस्ने र खाने व्यवस्था पनि नाजुक रहेको औंल्याइएको थियो। मानवअधिकारवादी संस्थाहरूको चर्को आलोचना र दबाबपछि कतारले सन् २०१७ मा केही विवादास्पद श्रम ऐनमा परिवर्तन गरेको थियो भने मरुभूमिको गर्मीमा काम गर्ने व्यवस्थामा सुधार गर्दै न्यूनतम पारिश्रमिकको पनि व्यवस्था गरेको थियो ।"
केराखेतीमा उठेन लगानी,"गुलरिया : कडा परिश्रम र लगानीले उत्पादन गरेको केराले बजार नपाएपछि गुलरिया नगरपालिकास्थित खैरीका केरा किसान दीर्घबहादुर खत्री दुःखी छन्। स्वदेशमै केही गरौं भनी वैदेशिक रोजगारीमा नगई गरेको केरा खेती उत्पादन त भयो तर बजार र मूल्य नपाउँदा कृषि पेसाप्रति नै मन मरेर गयो। आम्दानीको के कुरा। लगानी नै नउठ्ने उनको चिन्ता छ। केरा कृषक खत्रीले भने, बल्लतल्ल ऋण लिएर केरा खेती गरेँ तर बजार मिलेन। अब बैंकको ब्याज कसरी तिर्ने ? फाट्टफुट्ट स्थानीय बजारमा केरा बेचे पनि लगानीअनुसारको मूल्य पाइँदैन। केरा खेती मासेर अर्कै व्यवसाय गर्ने सोचमा छु। फेरि वैदेशिक रोजगारी नै ताक्नु पो पर्छ कि, पुराना दिन सम्झँदै उनले पीडा पोखे, केरा खेतीबाट धेरै आम्दानी गर्छु भन्ने विचार थियो तर सफलता हात लागेन। जिल्लामा केरा खेती गर्ने किसानलाई समस्या छ। व्यावसायिक खेती गर्ने किसानहरू बजार नपाउँदा मर्कामा परेका छन्। केरा खेतीमा गरिएको लगानी बालुवामा पानी सरह भएको छ। सरकारी अनुदान पाएर गरिएका केरा किसानहरूले पनि बजार र मूल्य पाएका छैनन्। आफ्नो मात्र होइन अरूको जग्गा भाडामा लिएर व्यावसायिक खेती गर्ने किसान पनि थप मारमा छन्। उनीहरूको स्वदेशी स्वरोजगारको माध्यम धरापमा परेको छ। बर्दियाको गुलरिया, राजापुर, मधुवन, ठाकुरबाबा, बाँसगढी, बारबर्दिया नगरपालिका र गेरुवा तथा बढैयाताल गाउँपालिकामा केरा खेती गरिन्छ। जसमध्ये सबैभन्दा बढी गुलरियामा केरा खेती गरिन्छ। केराको फुटकर बजार मूल्य प्रतिदर्जन एक सय रुपैयाँ पर्छ। तर, खेतबारीमा १० रुपैयाँमा बेच्नुपर्छ। खैरीकै अर्का केरा किसान सुनीलकुमार बानियाँले भने सरकारले दिने अनुदान पनि झन्झटिलो छ। कृषि उपकरण अनुदान पाउन पनि कठिन अवस्था छ। लगानी महँगो छ बिक्री सस्तोमा गर्नुपर्छ। पीडा पोख्दै उनले थपे अब त केरा खेती गर्न सक्ने अवस्था छैन। बर्दियामा करिब ८५ वटा केरा फार्म छन्। यहाँ सय हेक्टर क्षेत्रफलभन्दा बढीमा केरा खेती हुने गरेको छ। बर्दियामा वार्षिक १२ हजार ९ सय ५० मेट्रिकटन केरा उत्पादन हुने गरेको एकीकृत कृषि तथा पशुपक्षी विकास कार्यालय बर्दियाका बागवानी विकास अधिकृत सन्तोष पाठकले बताए। खुला सिमानाका कारण भारतबाट सहजै केरा भित्रिँदा नेपाली केराको बिक्रीमा समस्या छ। उनले भने केरा बजारीकरणको समस्या सुल्झाउन केरा प्रवद्र्धन कार्यक्रममार्फत कार्यालयले सहजीकरण गर्दै आएको छ। लुम्बिनी प्रदेश मन्त्रालयले विनियोजन गरेको १५ लाख रुपैयाँबाट कृषि एम्बुलेन्स कार्यक्रम सञ्चालनमा ल्याएका छौं । स्थानीय प्रशासनले केरा आयात रोक्न सकेन। उपभोक्ताहरू आयातीत विषाक्त भारतीय केरा खान बाध्य छन्। केराको आयात रोक्न सके स्थानीय उत्पादनले बजार पाउने र गुणस्तरीय केरा उपभोग गर्न पनि पाइने भएकाले सिमानामा कडाइ गर्नुपर्ने उनले प्रष्ट्याए।"
पोखरा अन्तर्राष्ट्रिय विमानस्थल सञ्चालनको तयारी,"पोखरा : राष्ट्रिय गौरवको आयोजना पोखरा अन्तर्राष्ट्रिय विमानस्थल सम्पन्न भएर सञ्चालनको तयारीमा छ। २०२३ जनवरी १ (पुस १७ गते) देखि उडान सुरु गर्ने गरी नागरिक उड्डयन कार्यालयले तयारी गरिरहेको छ। सञ्चालनको मिति नजिकिए पनि अझै विमानस्थलदेखि तीन किलोमिटरभित्रै रहेको ल्यान्डफिल साइटमा पोखरा बजारको फोहोर फाल्ने क्रम रोकिएको छैन। यसैकारण ल्यान्डफिल साइट र विमानस्थल वरपर गिद्ध, चिललगायतका चराको गतिविधि अझै पनि उस्तै छ। ल्यान्डफिल साइट सार्ने विषयमा धेरै पहिलेदेखि संघ, प्रदेश र महानगरपालिकालाई आग्रह गरे पनि समयमै समस्या समाधान हुन नसकेको आयोजना प्रमुख विनेश मुनकर्मीले बताए। राष्ट्रिय गौरवको आयोजनालाई प्रभावित हुन सक्ने अवरोध पहिचान गरेर योजना सुरु गरेसँगै संघ सरकारले नै बजेट छुट्ट्याएर ल्यान्डफिल अन्यत्र व्यवस्थापन गर्न पहल गर्नुपर्नेमा महानगरपालिकाको मात्र भर पर्दा यो समस्या आएको नागरिक समाज पोखराका पूर्वसंयोजक विष्णुहरि अधिकारी बताउँछन्। २२ अर्ब रुपैयाँ खर्चेर विमानस्थल निर्माण सम्पन्न भएर सञ्चालनको तयारीमा रहँदासम्म पनि ल्यान्डफिल साइटका कारण चराको बाक्लो गतिविधिले उडानमा जोखिम हुन सक्ने पहिलेदेखि नै जानकारी हुँदाहुँदै ल्यान्डफिल साइट अन्यत्र व्यवस्थापन गर्नका लागि संघ र प्रदेश सरकारले चासो दिएको नपाइएको हो। पोखरा१४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल, विभिन्न प्रजातिका गिद्धका गतिविधि अहिले पनि देख्न सकिन्छ। विमानस्थल नजिकै रहेको ल्यान्डफिल साइटका कारण विमानस्थलको रनवेमा समेत सेतो गिद्ध, चिल बस्ने र उड्ने गरिरहेका छन्। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्यान्डफिल साइटमा फोहोर फ्याँक्न छाडेर सफा गर्नुपर्ने चराविद्हरूले सुझाव दिँदै आएका छन्। आवश्यक जमिन खरिद गर्न र ल्यान्डफिल साइट निर्माणका लागि आवश्यक खर्च महानगरपालिकाको मात्र बजेटले नभ्याउने मेयर धनराज आचार्य बताउँछन्। संघ र प्रदेश सरकारले अहिलेसम्म ल्यान्डफिलका लागि कुनै रकम नछुट्ट्याएको पोखरा महानगरपालिकाका मेयर आचार्यले बताए। अघिल्ला मेयर मानबहादुर जीसीकै पालामा संघ र प्रदेश सरकारलाई ल्यान्डफिल साइटका लागि बजेट छुट्ट्याउन अनुरोध गरे पनि नछुट्ट्याएको महानगरपालिकाका कर्मचारी बताउँछन्। जनताका माग धान्ने बजेटको समस्या छ। संघ र प्रदेश सरकरले आवश्यक जमिनको खोजी र निर्माणका लागि आवश्यक बजेट नछुट्ट्याउँदा महानगरपालिका एक्लैको प्रयासले मात्रै नपुग्ने ल्यान्डफिल साइटका लागि आवश्यक जमिन खोजी कार्यमा संलग्न इन्जिनियर नेत्र तिमिल्सिना बताउँछन्। ल्यान्डफिल साइट सार्ने भन्ने कुरा छु मन्तरकी बाचा होइन रहेछ। एक दर्जनभन्दा बढी ठाउँमा जमिन हेरे पनि स्थानीयका असीमित माग र विरोधका कारण ल्यान्डफिल साइटका लागि जमिन पाउनै गाह्रो भएको उनी बताउँछन्। ल्यान्डफिल साइटका लागि कम्तीमा एक सय रोपनी जमिन चाहिने उनले बताए। पोखरामा जमिनको मूल्य अचाक्ली महँगो छ। पोखरा बजारबाट अलि पर पाखातिर जाँदा पनि त्यति बराबरको जमिन पाउन १० करोड बढी लाग्ने उनले सुनाए। त्यसपछि आधुनिक वातावरणमैत्री ल्यान्डफिल साइट निर्माणका लागि एक अर्बभन्दा बढी लाग्ने उनले सुनाए। सन् २०१७ नोभेम्बरबाट निर्माण सुरु भएको राष्ट्रिय गौरवको आयोजना निर्माणसँगै सञ्चालनका क्रममा हुन सक्ने बाधा अड्चन सुरुमै हल गर्न योजनाभित्रैको काम हुनुपर्ने पोखरा पर्यटन परिषद्का पूर्वअध्यक्ष गोपीबहादुर भट्टराई बताउँछन्। बेलैमा समस्या समाधानतर्फ संघ, प्रदेश र महानगर संयुक्तरूपमा लाग्नुपर्नेमा सञ्चालनको तयारी हुँदै गर्दा चराका कारण समस्या आउन सक्छ कि भनेर डराउनुपर्ने अवस्था आउनु राष्ट्रिय गौरवको योजनाकै महŒव नबुझनु भएको उनी बताउँछन्।"
सर्वाधिक महँगो कतार विश्वकप,"विश्वकै सर्वाधिक लोकप्रिय खेल हो, फुटबल। यो खेलको वर्तमान जति गौरवशाली छ, यसको इतिहास त्यति नै विवादित र संघर्षपूर्ण छ। गत नोभेम्बर २० अघि कतार विश्वकप पनि सम्भवतः इतिहासकै सबैभन्दा विवादास्पद विश्वकप हुने भन्दै पश्चिमा सञ्चारमाध्यममा धमाधम समाचारहरू आइरहे। मानवअधिकारीवादी संस्थाहरूको हवाला दिँदै पछिल्लो डेढ दशकमा विश्वकपका लागि पूर्वाधार निर्माण गर्दा हजारौं कामदारको ज्यान गएको समाचार प्रकाशित भए। त्यसैलाई आधार बनाउँदै अन्तर्राष्ट्रिय श्रमिक संगठनदेखि एमनेस्टी इन्टरनेसनल, ह्युमन राइट्स वाच र अन्य अधिकारकर्मी संगठनहरूले कतारको एकतर्फी विरोध गरिरहे। उनीहरूले विदेशी कामदारका लागि क्षतिपूर्ति दिलाउन विश्वकपको पुरस्कार राशिबाट ४४ करोड डलरको कोष स्थापना गर्न फिफा र कतारलाई आग्रहसमेत गरेका थिए। तर, कतारले ती समाचारलाई वास्ता गरेन। जसरी हुन्छ विश्व फुटबलको महाकुम्भलाई सफल बनाउनु पर्छ भनेर दिनरात लागिपर्यो। जब नोभेम्बर २० (मंसिर ४) मा अल आयत रंगशालामा विश्वकप फुटबलको भव्य उद्घाटन भयो। त्यसपछि विरोधीहरूको स्वर पनि मत्थर भयो। सबै विश्वकपमा रम्न थाले। अहिले कतारले विश्वकप आयोजनामा गरेको अर्बाैंको लगानी र कुशल व्यवस्थापनको चर्चा सबैतिरबाट भइरहेको छ। करिब ३० लाख जनसंख्या भएको मुलुकले लाखौं मानिसलाई आतिथ्यता प्रदान गरेर कतारले सबैलाई आश्चर्यचकित पारेको छ। आयोजक राष्ट्र कतारले २२औं संस्करणको विश्वकपलाई महँगो विश्वकप बनाउन पनि कुनै कसर बाँकी राखेन। विश्वकप आयोजनाका लागि कतारले सात स्टेडियमसँगै एक हवाई अड्डा, मेट्रो प्रणाली, विभिन्न सडक सञ्जाल र एक सय होटल निर्माण गरेको थियो। विश्वकप फाइनलका लागि लुसेल रंगशालाको वरिपरि एउटा सिंगो सहर नै बनाइएको थियो। जसका लागि करिब २२० अर्ब डलर खर्च गरिएको अन्तर्राष्ट्रिय सञ्चारमाध्यमको दाबी छ। यसअघिका विश्वकप आयोजनामा गरिएको लगानीसँग तुलना गर्दा यो अहिलेसम्मकै सर्वाधिक खर्च मानिएको छ। सन् २०१८ को विश्वकप आयोजनाका लागि रुसले ११६ अर्ब डलर, सन् २०१४ मा ब्राजिलले १५ अर्ब डलर, सन् २०१० मा दक्षिण अफ्रिकाले ३६ अर्ब डलर र सन् २००६ मा जर्मनीले ४६ अर्ब डलर खर्चिएका थिए। यस्तै सन् २००२ मा जापान र कोरियाले संयुक्त रूपमा सात अर्ब डलर खर्च गरेका थिए। यस हिसाबले यसअघिका सबै विश्वकप आयोजनाका लागि खर्चिएको कुल आधिकारिक रकमभन्दा बढी रकम कतारले एउटै संस्करणको आयोजनामा खर्चिएको छ। कतारले अधिकांश रकम पूर्वाधार निर्माणमा खर्च गरेको छ। विश्वकप खेलहरूको आयोजनाका लागि भने १७ अर्ब डलर मात्रै खर्च हुने आकलन छ। यो सन् २०१८ को रुस विश्वकपभन्दा कम हो। चार वर्षअघि रुसले १८ अर्ब डलर खर्च गरेको थियो। १२ वर्ष अघि आयोजनाको अधिकार अन्तर्राष्ट्रिय फुटबल महासंघ (फिफा) ले १२ वर्षअगाडि मध्यपूर्वको कतारलाई विश्वकप आयोजना गर्ने अधिकार दिएको हो। सन् २०१० को डिसेम्बर २ का दिन कतारले विश्वकप आयोजनाको जिम्मेवारी पाएको थियो। यसका लागि चौथो चरणसम्म मतदान भएको थियो। कतारले जापान, अस्ट्रेलिया, दक्षिण कोरिया र अमेरिकालाई पछाडि पार्दै आयोजनाको अधिकार पाएको थियो। त्यतिबेला अमेरिकी राष्ट्रपति बाराक ओबामाले फिफाको निर्णयको आलोचना नै गरेका थिए। जतिबेला कतारले विश्वकप आयोजना अधिकार पाएको थियो, त्यतिबेला कतारसँग एउटा मात्रै रंगशाला थियो। त्यो पनि पुनर्निर्माण गर्नुपर्ने अवस्थामा। त्यसपछि कतार सरकारले सात वटा स्टेडियम निर्माणका लागि मात्रै ३० हजारभन्दा बढी विदेशी कामदार झिकाएको थियो। त्यसमा अधिकांश दक्षिण एसियाली राष्ट्र भारत, पाकिस्तान, बंगलादेश, नेपाललगायतका देशबाट कामदार लगेको थियो। मोरक्कोको छलाङ फिफा विश्वकपमा आशा गरिएका टोलीको प्रदर्शन फिक्का रहँदा उत्तर अफ्रिकी राष्ट्र मोरक्कोले गर्विलो प्रदर्शन मात्रै गरेन, फुटबल पण्डितहरूको पूर्वानुमानलाई पनि गलत सावित गरिदियो। मोरक्को विश्वकप फाइनल प्रवेशबाट एकै पाइलाले मात्र चुक्यो। तर, कतारमा उसको प्रदर्शन गर्व गर्न लायक रह्यो। बुधबार राति दोस्रो सेमिफाइनलमा साबिक विजेता फ्रान्ससँग २० गोलले पराजित भए पनि मोरक्कोले धेरैको मन जित्न सफल भयो। मोरक्को विश्वकपको इतिहासमा सेमिफाइनल पुग्ने पहिलो अफ्रिकी र अरब मुलुक रह्यो। सन् १९१२ देखि १९५६ सम्म उत्तर अमेरिकी देश मोरक्को फ्रान्सेली उपनिवेशकै रूपमा रहेको थियो। यसै कारणले पनि मोरक्कोमा फुटबल निकै लोकप्रिय रह्यो। डर्ब सुल्तानमा जन्मेका मोहम्मद जरिर मोरक्कोको फुटबलका अहिलेसम्मकै सबैभन्दा ठूला स्टार हुन्। सन् १९७० को विश्वकपमा उनी मोरक्कोका लागि गोल गर्ने पहिलो खेलाडीसमेत बनेका थिए। तर, कतार विश्वकपले मोरक्कोमा धेरै फुटबल स्टारहरू जन्माएको छ। ट्युनिसिया कतार विश्वकपको समूह चरणबाटै बाहिरियो। साबिक विजेता फ्रान्सलाई १० गोलले पराजित गरे पनि उसले अन्तिम १६ मा स्थान बनाउन सकेन। ट्युनिसिया विश्वकपबाट चाँडै बाहिरिएपछि त्यहाँका फुटबलप्रेमीको समर्थन पायो, मोरक्कोले। पश्चिम सहारा क्षेत्रका लागि ट्युनिसिया र मोरक्कोबीच विवाद चलिरहेको छ। गत अगस्टमै मात्र मोरक्कोले ट्युनिसबाट आफ्ना राजदूत फिर्ता बोलाएको थियो। त्यसअगाडि ट्युनिसियाली राष्ट्रपति काइस सइदले पश्चिम सहाराबाट स्वतन्त्रताका लागि प्रयास गरिरहेको पोलिसारियो फ्रन्टलाई समर्थन गरेका कारण राजदूत फिर्ता बोलाइएको थियो। यसका बाबजुद धेरैले ट्युनिसियालीहरूले मोरक्कोलाई समर्थन गरेका थिए। सन् १९९० यता क्यामरुन, घाना र सेनेगल गरी तीन अफ्रिकी राष्ट्रले विश्वकपको क्वार्टरफाइनलसम्म यात्रा तय गरेका थियो। मोरक्को भने सेमिफाइनल पुग्ने अहिलो अफ्रिकी देश बनेको हो। भौतिक पूर्वाधारमा धेरै खर्च कतारले दोहा मेट्रो प्रणालीका लागि मात्रै ३६ अर्ब डलर खर्चिएको छ। सात नयाँ रंगशाला बनाउन र आठौंको मर्मत गर्न मात्रै ६५ अर्ब डलर खर्चिएको जनाएको छ। विश्वकपपछि तीनवटा रंगशाला मात्रै प्रतियोगिता प्रयोगमा रहने भएको छ। ९ सय ७४ रंगशाला पूर्ण रूपमा भत्काइँदैछ भने बाँकी रंगशालालाई अन्य प्रयोजनमा प्रयोग गरिने भएको छ।। ९ सय ७४ सिपिङ कन्टेनरहरू प्रयोग गरेर निर्माण गरिएको त्यति नै रंगशालामा विश्वकप फुटबलका सात खेल सञ्चालन भएका थिए। पुनप्रर्योग गर्न मिल्ने कन्टेनरहरूबाट निर्माण गरिएको यो रंगशाला भत्काएर कन्टेनरहरूलाई विभिन्न राष्ट्रमा पठाइने जनाइएको छ। सन् २०१० मा विश्वकप आयोजनाको जिम्मेवारी पाएपछि १२ वटा रंगशाला बनाउने योजना भएको कतारले कोरोना महामारीलगायतका कारणले आठ वटा मात्रै रंगशाला तयार गरेको थियो। जसमध्ये सात वटा रंगशाला नयाँ बनाएको थियो भने खलिफा अन्तर्राष्ट्रिय रंगशाला भने पुनर्निर्माण गरिएको थियो। कतारका अनुसार लुसेल रंगशाला अब विद्यालय र सपिङ मलमा परिणत गरिनेछ। अल बायत रंगशाला भने पाँचतारे होटलमा परिणत हुनेछ। दुई वटा रंगशाला भने स्थानीय क्लबहरूले प्रयोग गर्ने भएका छन्। अहमद अली बिन रंगशाला अल रेबान क्लब र अल जानोब रंगशालाको स्वामित्व अल वाहराहले लिनेछ। खलिफा अन्तर्राष्ट्रिय रंगशाला भने कतारी फुटबल संघले आफ्नो स्वमित्वमा लिनेछ। यसबाहेक केही रंगशाला भने सन् २०२४ मा हुने एसियन कपका लागि प्रयोगमा ल्याइने छ। फिफाको आम्दानी कति ? कतार विश्वकपबाट विश्व फुटबलको सर्वोच्च निकाय फिफालाई ४६ अर्ब डलरभन्दा बढी आम्दानी हुने अनुमान गरिएको छ। यसमध्ये सबैभन्दा ठूलो हिस्सा टेलिभिजन प्रसारणको अधिकार बिक्रीबाट प्राप्त गर्ने जनाइएको छ। फिफाले टेलिभिजन प्रसारणको अधिकार बिक्रीबाट कुल आम्दानीको ५६ प्रतिशत अर्थात् झन्डै २७ अर्ब डलर कमाउने जनाइएको छ। यस्तै २९ प्रतिशत अर्थात् १३ अर्ब डलर विज्ञापनबापतबाट कमाउनेछ। यस्तै टिकट बिक्रीलगायतबाट करिब ६ सय ७५ मिलियन डलर आम्दानी गर्नेेछ। यस्तो छ पुरस्कार राशि कतार विश्वकपमा झन्डै ४४ करोड डलर पुरस्कारका रूपमा छुट्ट्याइएको छ। जसमध्ये विजेताले ४ करोड २० लाख, उपविजेताले ३ करोड, तेस्रो हुनेले २ करोड ७० लाख र चौथो हुनेले २ करोड ५० लाख डलर प्राप्त गर्ने छन् । यस्तै क्वार्टरफाइनलसम्म पुग्ने टोलीले १ करोड ७० लाख, अन्तिम १६ सम्म पुग्ने टोलीले १ करोड ३० लाख र बाँकी १६ टोलीले ९० लाख डलर पाउनेछन्। कतारलाई फाइदा कि घाटा ? सन् २०२२ को अन्त्यमा कतारको अर्थतन्त्र ४१ प्रतिशतले बढ्ने प्रक्षेपण अर्थविद्हरूले गरेका छन्। अर्थात् विश्वकप आयोजनाले कतारको अर्थतन्त्रमा २० अर्ब डलर बढीको योगदान गर्ने आकलन गरिएको छ। फाइनल अघिसम्म करिब नौ लाख मानिसले कतारमै पुगेर विश्वकप हेरिसकेका छन्। कतारले करिब १२ लाख व्यक्तिले प्रत्यक्ष खेल हेर्ने अनुमान गरेको थियो। फाइनलमा फ्रान्स र अर्जेन्टिनाले दोहाको उडान थप गरेकाले १२ लाखकै हाराहारीमा दर्शक कतार पुग्ने आकलन गरिएको छ। रंगशालामा मदिरा बेचबिखन गर्न नपाइनेलगायतका कडा नियमका बाबजुद दर्शकको संख्याले कतारलाई निकै उत्साहित बनाएको छ। विश्वकप आयोजनाबाट कतारलाई तत्कालै प्रत्यक्ष नाफा नभए पनि नयाँ पूर्वाधारहरूले बढाउने आर्थिक गतिविधि, त्यसले गर्ने रोजगारी सिर्जना, आयोजना र त्यसपछि बढ्ने पर्यटक र सफल आयोजनाले बढाउने ब्रान्ड भ्यालुले समग्रमा धेरै फाइदा पुग्ने अर्थविद्हरूको दाबी छ। सन् २००२ को विश्वकप आयोजना गरेका जापान र कोरियाले ५५ देखि ९३ अर्ब डलरको घाटा बेहोरेको अध्ययन प्रतिवेदन सार्वजनिक भएका थिए। जबकि यी दुई वटै देशमा चार अर्ब डलरभन्दा बढीको नाफा हुने अनुमान थियो। विभिन्न अन्तर्राष्ट्रिय सञ्चार माध्यमले सार्वजनिक गरेको रिपोर्टअनुसार विश्वकपमा हुने सबैजसो प्रत्यक्ष आम्दानी फिफाको ढुकुटीमा जान्छ। आयोजनाकै लागि विभिन्न कम्पनीहरूसँग गरिने करछुटका समेत सम्झौताले आयोजकलाई हुने फाइदा घटाउने गरेको पाइएको छ। फिफाले आयोजक राष्ट्रको आयोजक समिति, पुरस्कार राशि, खेलाडी र सहयोगी कर्मचारीका लागि रकम उपलब्ध गराउँछ। यसपालिको कतार विश्वकपबाट फिफाले हालसम्मकै धेरै ७५ अर्ब डलर आम्दानी गरेको अल जजिराले जनाएको छ। विश्वकपका लागि निर्मित मेट्रो, राजमार्ग, होटल, सहरलगायतका पूर्वाधारबाट भविष्यमा फाइदा उठाउने लक्ष्य कतारले राखेको छ। दोहालाई सन् २०३० को एसियाली खेलहरूको आयोजक सहर घोषणा गरिएको छ। यससँगै विश्व फुटबलका विभिन्न व्यावसायिक क्लबहरूमा समेत लगानी गरेको कतार विश्वकपको सफल आयोजनाबाट विश्वव्यापी आयोजनास्थल बन्ने योजनामा छ। खाडी मुलुककै दुबईलगायत सहरसँग पर्यटक आगमनमा प्रतिस्पर्धा गर्न अहिले निर्माण भएका पूर्वाधार उपयोगी हुने कतारको विश्वास छ। प्राकृतिक ग्यास र कच्चा तेलको ठूलो भण्डार र निर्यातमा आधारित कतार ३० लाखभन्दा कम जनसंख्या भएको देश भए पनि प्रतिव्यक्ति कुल गार्हस्थ्य उत्पादनमा संसारकै चौथो देश मानिन्छ। मध्यपूर्वका अन्य देशहरूसँग पर्यटक आगमन र विशेषगरी खेल पर्यटन बढाउन अहिले निर्माण भएका पूर्वाधार सहयोगी सावित हुनेछ। कतारले १० वर्षका लागि फर्मुला वान ग्रान्ड पिक्स आयोजनाका लागि सम्झौता गरिसकेको छ। त्यसैले विश्वकपको सफलताले खेल पर्यटन अझै बढ्ने विश्वास कतारको छ। पुरानै विजेताको निरन्तरता कतार विश्वकपमा पनि पुरानै विजेता दोहोरिने भएका छन्। सन् १९३० देखि सुरु भएको विश्वकपमा अहिलेसम्म जम्मा आठ राष्ट्रले मात्रै पालैपालो विश्वकप ट्रफी उचालिरहेका छन्। यस पटक पनि साबिक विजेता फ्रान्स र अर्जेन्टिना फाइनलमा पुगेका छन्। त्यसैले यस पटक पनि पुरानै विजेताको निरन्तरता हुनेछ। फ्रान्स सन् १९९८ र २०१८ को विजेता हो। यसैगरी अर्जेन्टिनाले सन् १९७८ र १९८६ मा विश्वकप ट्रफी उचालेको थियो। पछिल्लो पटक सन् २०१० मा नयाँ विजेता राष्ट्र थपिएको हो। सन् २०१० को विश्वकपमा स्पेन नयाँ विजेता बनेको थियो। स्पेनले नेदरल्यान्ड्सलाई अतिरिक्त समयमा १० गोलले पराजित गर्दै पहिलो पटक विश्वकप ट्रफी उचालेको थियो। त्यसअघि सन् १९९८ मा फ्रान्सले पहिलो पटक उपाधि जितेको थियो। पहिलो ट्रफी उचालेको २० वर्षपछि फ्रान्सले चार वर्षअघि दोस्रो विश्वकप उपाधि जितेको थियो। जसको पहलमा सुरु भयो विश्वकप विश्व फुटबल महासंघ (फिफा)का तेस्रो अध्यक्ष हुन्, जुल्स रिमेट। उनी सबैभन्दा लामो समयसम्म फिफाका अध्यक्ष बनेका व्यक्ति पनि हुन्। उनले सन् १९२१ देखि सन् १९५४ सम्म फिफामा बिताएका थिए। सन् १८७३ को अक्टोबर १४ मा जन्मिएका फ्रान्सेली नागरिक रिमेट सन् १९१९ देखि सन् १९४२ सम्म फ्रान्सेली फुटबल संघको अध्यक्षको जिम्मेवारीमा पनि रहेका थिए। विश्वकप फुटबल सुरु गर्नुमा रिमेटको महŒवपूर्ण भूमिका छ। सन् १९३० मा आफू अध्यक्ष हुँदा रिमेटले नै विश्वकप फुटबल सुरु गरेका थिए। त्यसैले पनि विश्वकप विजेतालाई दिइने ट्रफीको नाम नै जुल्स रिमेट ट्रफी राखिएको थियो। उनले सन् १९२८ मा विश्वकप फुटबलको अवधारणा अगाडि सारेका थिए। सन् १९३० मा पहिलो विश्वकप आयोजनाको अधिकार उरुग्वेलाई दिइएपछि युरोपेली राष्ट्रहरूले असन्तुष्टिसमेत जनाएका थिए। त्यसैले विश्वकप सुरु हुनुभन्दा दुई महिना अघिसम्म पनि युरोपेली राष्ट्रहरूले विश्वकपमा सहभागिता पक्का गरेका थिएनन्। तर, रिमेटकै अग्रसरतमा पछि फ्रान्स, बेल्जियम, रोमानिया र युगोस्लाभियाले प्रतियोगितामा भाग लिने निर्णय गरेका थिए। फुटबलको माध्यमबाट विश्व भाइचारा र आपसी सद्भाव बढाउन महत्त्वपूर्ण योगदान पुर्याएका कारण रिमेटको नाम सन् १९५६ को नोबल शान्ति पुरस्कारका लागि मनोनयनमा समेत परेको थियो। सन् १९५६ को अक्टोबर १६ मा आफ्नो ८३औं जन्मदिन मनाएको दुई दिनपछि उनको निधन भएको थियो। उनलाई मरणोपरान्त सन् २००४ मा फिफाले फिफा अर्डर अफ मेरिट समेत प्रदान गरेको थियो। हजारौं आप्रवासी कामदारको मृत्यु कतारले विश्वकप आयोजनाको जिम्मेवारी लिएदेखि साढे ६ हजारभन्दा बढी मजदुरले ज्यान गुमाएको र तीमध्ये अधिकांश दक्षिण एसियाली राष्ट्रका आप्रवासी रहेको समाचार प्रकाशित भएको थियो। अन्तर्राष्ट्रिय सञ्चार माध्यमका अनुसार भारत, पाकिस्तान, बंगलादेश, नेपाल र श्रीलंकाका ६ हजार ७ सय ५१ मजदुरले ज्यान गुमाएका थिए। अन्तर्राष्ट्रिय सञ्चार माध्यमको तथ्यांकअनुसार सन् २०१० डिसेम्बरदेखि हरेक साता औसतमा १२ आप्रवासी कामदारले ज्यान गुमाएका थिए। जसमा सन् २०११ देखि २०२० को अवधिमा दक्षिण एसियाका भारत, बंगलादेश, नेपाल र श्रीलंकाका ५ हजार ९ सय २७ श्रमिकले ज्यान गुमाएका थिए। कतारस्थित पाकिस्तानी दूतावासका अनुसार यो अवधिमा पाकिस्तानका ८ सय २४ जना मजदुरको ज्यान गएको थियो। जसमा सबैभन्दा बढी भारतका २ हजार ७ सय ११ छन्। यस्तै नेपालका १ हजार ६ सय ४१, बंगलादेशका १ हजार १८, पाकिस्तानका ८ सय २४ र श्रीलंकाका ५ सय ५७ जना रहेको तथ्यांकमा उल्लेख छ। अधिकांश श्रमिकको मृत्युमा कतारले प्राकृतिक कारण भन्दै पन्छिने गरे पनि अधिकांश श्रमिकको मृत्यु अग्लो भवनबाट लड्दा, झुन्डिँदा र चर्को गर्मीमा गैरकानुनी रूपमा लामो समयसम्म काम गराउँदा भएको मानवअधिकारवादी संस्थाहरूले दाबी गरेका थिए। अन्तर्राष्ट्रिय ट्रेड युनियन महासंघले दी केस एगेन्स्ट कतार नामक प्रतिवेदन नै तयार पारेको थियो। प्रतिवेदनमा कतारमा विदेशी कामदारको स्थिति निकै दयनीय रहेको र विदेशी कामदारलाई खप्नै नसक्ने प्रचण्ड गर्मीमा काम गर्न लगाइएको उल्लेख गरिएको थियो। यस्तै कामदारको बस्ने र खाने व्यवस्था पनि नाजुक रहेको औंल्याइएको थियो। मानवअधिकारवादी संस्थाहरूको चर्को आलोचना र दबाबपछि कतारले सन् २०१७ मा केही विवादास्पद श्रम ऐनमा परिवर्तन गरेको थियो भने मरुभूमिको गर्मीमा काम गर्ने व्यवस्थामा सुधार गर्दै न्यूनतम पारिश्रमिकको पनि व्यवस्था गरेको थियो ।"
केराखेतीमा उठेन लगानी,"गुलरिया : कडा परिश्रम र लगानीले उत्पादन गरेको केराले बजार नपाएपछि गुलरिया नगरपालिकास्थित खैरीका केरा किसान दीर्घबहादुर खत्री दुःखी छन्। स्वदेशमै केही गरौं भनी वैदेशिक रोजगारीमा नगई गरेको केरा खेती उत्पादन त भयो तर बजार र मूल्य नपाउँदा कृषि पेसाप्रति नै मन मरेर गयो। आम्दानीको के कुरा। लगानी नै नउठ्ने उनको चिन्ता छ। केरा कृषक खत्रीले भने, बल्लतल्ल ऋण लिएर केरा खेती गरेँ तर बजार मिलेन। अब बैंकको ब्याज कसरी तिर्ने ? फाट्टफुट्ट स्थानीय बजारमा केरा बेचे पनि लगानीअनुसारको मूल्य पाइँदैन। केरा खेती मासेर अर्कै व्यवसाय गर्ने सोचमा छु। फेरि वैदेशिक रोजगारी नै ताक्नु पो पर्छ कि, पुराना दिन सम्झँदै उनले पीडा पोखे, केरा खेतीबाट धेरै आम्दानी गर्छु भन्ने विचार थियो तर सफलता हात लागेन। जिल्लामा केरा खेती गर्ने किसानलाई समस्या छ। व्यावसायिक खेती गर्ने किसानहरू बजार नपाउँदा मर्कामा परेका छन्। केरा खेतीमा गरिएको लगानी बालुवामा पानी सरह भएको छ। सरकारी अनुदान पाएर गरिएका केरा किसानहरूले पनि बजार र मूल्य पाएका छैनन्। आफ्नो मात्र होइन अरूको जग्गा भाडामा लिएर व्यावसायिक खेती गर्ने किसान पनि थप मारमा छन्। उनीहरूको स्वदेशी स्वरोजगारको माध्यम धरापमा परेको छ। बर्दियाको गुलरिया, राजापुर, मधुवन, ठाकुरबाबा, बाँसगढी, बारबर्दिया नगरपालिका र गेरुवा तथा बढैयाताल गाउँपालिकामा केरा खेती गरिन्छ। जसमध्ये सबैभन्दा बढी गुलरियामा केरा खेती गरिन्छ। केराको फुटकर बजार मूल्य प्रतिदर्जन एक सय रुपैयाँ पर्छ। तर, खेतबारीमा १० रुपैयाँमा बेच्नुपर्छ। खैरीकै अर्का केरा किसान सुनीलकुमार बानियाँले भने सरकारले दिने अनुदान पनि झन्झटिलो छ। कृषि उपकरण अनुदान पाउन पनि कठिन अवस्था छ। लगानी महँगो छ बिक्री सस्तोमा गर्नुपर्छ। पीडा पोख्दै उनले थपे अब त केरा खेती गर्न सक्ने अवस्था छैन। बर्दियामा करिब ८५ वटा केरा फार्म छन्। यहाँ सय हेक्टर क्षेत्रफलभन्दा बढीमा केरा खेती हुने गरेको छ। बर्दियामा वार्षिक १२ हजार ९ सय ५० मेट्रिकटन केरा उत्पादन हुने गरेको एकीकृत कृषि तथा पशुपक्षी विकास कार्यालय बर्दियाका बागवानी विकास अधिकृत सन्तोष पाठकले बताए। खुला सिमानाका कारण भारतबाट सहजै केरा भित्रिँदा नेपाली केराको बिक्रीमा समस्या छ। उनले भने केरा बजारीकरणको समस्या सुल्झाउन केरा प्रवद्र्धन कार्यक्रममार्फत कार्यालयले सहजीकरण गर्दै आएको छ। लुम्बिनी प्रदेश मन्त्रालयले विनियोजन गरेको १५ लाख रुपैयाँबाट कृषि एम्बुलेन्स कार्यक्रम सञ्चालनमा ल्याएका छौं । स्थानीय प्रशासनले केरा आयात रोक्न सकेन। उपभोक्ताहरू आयातीत विषाक्त भारतीय केरा खान बाध्य छन्। केराको आयात रोक्न सके स्थानीय उत्पादनले बजार पाउने र गुणस्तरीय केरा उपभोग गर्न पनि पाइने भएकाले सिमानामा कडाइ गर्नुपर्ने उनले प्रष्ट्याए।"
पोखरा अन्तर्राष्ट्रिय विमानस्थल सञ्चालनको तयारी,"पोखरा : राष्ट्रिय गौरवको आयोजना पोखरा अन्तर्राष्ट्रिय विमानस्थल सम्पन्न भएर सञ्चालनको तयारीमा छ। २०२३ जनवरी १ (पुस १७ गते) देखि उडान सुरु गर्ने गरी नागरिक उड्डयन कार्यालयले तयारी गरिरहेको छ। सञ्चालनको मिति नजिकिए पनि अझै विमानस्थलदेखि तीन किलोमिटरभित्रै रहेको ल्यान्डफिल साइटमा पोखरा बजारको फोहोर फाल्ने क्रम रोकिएको छैन। यसैकारण ल्यान्डफिल साइट र विमानस्थल वरपर गिद्ध, चिललगायतका चराको गतिविधि अझै पनि उस्तै छ। ल्यान्डफिल साइट सार्ने विषयमा धेरै पहिलेदेखि संघ, प्रदेश र महानगरपालिकालाई आग्रह गरे पनि समयमै समस्या समाधान हुन नसकेको आयोजना प्रमुख विनेश मुनकर्मीले बताए। राष्ट्रिय गौरवको आयोजनालाई प्रभावित हुन सक्ने अवरोध पहिचान गरेर योजना सुरु गरेसँगै संघ सरकारले नै बजेट छुट्ट्याएर ल्यान्डफिल अन्यत्र व्यवस्थापन गर्न पहल गर्नुपर्नेमा महानगरपालिकाको मात्र भर पर्दा यो समस्या आएको नागरिक समाज पोखराका पूर्वसंयोजक विष्णुहरि अधिकारी बताउँछन्। २२ अर्ब रुपैयाँ खर्चेर विमानस्थल निर्माण सम्पन्न भएर सञ्चालनको तयारीमा रहँदासम्म पनि ल्यान्डफिल साइटका कारण चराको बाक्लो गतिविधिले उडानमा जोखिम हुन सक्ने पहिलेदेखि नै जानकारी हुँदाहुँदै ल्यान्डफिल साइट अन्यत्र व्यवस्थापन गर्नका लागि संघ र प्रदेश सरकारले चासो दिएको नपाइएको हो। पोखरा१४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल, विभिन्न प्रजातिका गिद्धका गतिविधि अहिले पनि देख्न सकिन्छ। विमानस्थल नजिकै रहेको ल्यान्डफिल साइटका कारण विमानस्थलको रनवेमा समेत सेतो गिद्ध, चिल बस्ने र उड्ने गरिरहेका छन्। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्यान्डफिल साइटमा फोहोर फ्याँक्न छाडेर सफा गर्नुपर्ने चराविद्हरूले सुझाव दिँदै आएका छन्। आवश्यक जमिन खरिद गर्न र ल्यान्डफिल साइट निर्माणका लागि आवश्यक खर्च महानगरपालिकाको मात्र बजेटले नभ्याउने मेयर धनराज आचार्य बताउँछन्। संघ र प्रदेश सरकारले अहिलेसम्म ल्यान्डफिलका लागि कुनै रकम नछुट्ट्याएको पोखरा महानगरपालिकाका मेयर आचार्यले बताए। अघिल्ला मेयर मानबहादुर जीसीकै पालामा संघ र प्रदेश सरकारलाई ल्यान्डफिल साइटका लागि बजेट छुट्ट्याउन अनुरोध गरे पनि नछुट्ट्याएको महानगरपालिकाका कर्मचारी बताउँछन्। जनताका माग धान्ने बजेटको समस्या छ। संघ र प्रदेश सरकरले आवश्यक जमिनको खोजी र निर्माणका लागि आवश्यक बजेट नछुट्ट्याउँदा महानगरपालिका एक्लैको प्रयासले मात्रै नपुग्ने ल्यान्डफिल साइटका लागि आवश्यक जमिन खोजी कार्यमा संलग्न इन्जिनियर नेत्र तिमिल्सिना बताउँछन्। ल्यान्डफिल साइट सार्ने भन्ने कुरा छु मन्तरकी बाचा होइन रहेछ। एक दर्जनभन्दा बढी ठाउँमा जमिन हेरे पनि स्थानीयका असीमित माग र विरोधका कारण ल्यान्डफिल साइटका लागि जमिन पाउनै गाह्रो भएको उनी बताउँछन्। ल्यान्डफिल साइटका लागि कम्तीमा एक सय रोपनी जमिन चाहिने उनले बताए। पोखरामा जमिनको मूल्य अचाक्ली महँगो छ। पोखरा बजारबाट अलि पर पाखातिर जाँदा पनि त्यति बराबरको जमिन पाउन १० करोड बढी लाग्ने उनले सुनाए। त्यसपछि आधुनिक वातावरणमैत्री ल्यान्डफिल साइट निर्माणका लागि एक अर्बभन्दा बढी लाग्ने उनले सुनाए। सन् २०१७ नोभेम्बरबाट निर्माण सुरु भएको राष्ट्रिय गौरवको आयोजना निर्माणसँगै सञ्चालनका क्रममा हुन सक्ने बाधा अड्चन सुरुमै हल गर्न योजनाभित्रैको काम हुनुपर्ने पोखरा पर्यटन परिषद्का पूर्वअध्यक्ष गोपीबहादुर भट्टराई बताउँछन्। बेलैमा समस्या समाधानतर्फ संघ, प्रदेश र महानगर संयुक्तरूपमा लाग्नुपर्नेमा सञ्चालनको तयारी हुँदै गर्दा चराका कारण समस्या आउन सक्छ कि भनेर डराउनुपर्ने अवस्था आउनु राष्ट्रिय गौरवको योजनाकै महŒव नबुझनु भएको उनी बताउँछन्।"
"घाटा खाँदै, चिनियाँ जहाज बेच्दै निगम","काठमाडौं : नेपाल वायुसेवा निगमले चीनबाट ऋणमा खरिद गरिएका जहाज बेच्ने प्रक्रिया सुरु गरेको छ। दुई वर्षदेखि चिनियाँ जहाज नउडाएर विमानस्थलमा थन्क्याइएका थिए। आठ वर्षअघि ऋणमा खरिद गरिएका चिनियाँ जहाज खरिद जतिकै घाटा व्यहोरे पछि बिक्री गर्न परामर्शदाता छनोटको प्रक्रिया अघि बढाइएको छ। आन्तरिक उडानमा आक्रामक बन्ने भन्दै निगमले २०७१ मा ६ वटा चिनियाँ जहाज भित्र्याएको थियो। तीमध्ये एउटा एमआई ६० र एउटा (वाई १२ ई) जहाज चीन सरकारले अनुदानमा दिएको थियो। बाँकी चार वटा जहाज जीटूजी मोडेल (सरकारद्वारा सरकारसँग खरिद प्रणालीअन्तर्गत) चीनको एक्जिम बैंकको सहुलियतपूर्ण ऋणमा नेपाल सरकारले खरिद गरेको थियो। जहाज किनेदेखि नै अनेक बहाना बनाएर कहिले उडाउने र कहिले थन्क्याउने गरिएको थियो। पछिल्लो दुई वर्षदेखि भने ६ वटै जहाज अन्तर्राष्ट्रिय विमानस्थलमा थन्क्याएर राखिएका थिए। व्यावसायिक रूपमा नाफाजनक नहुने भन्दै निगम व्यवस्थापनले २०७७ साउनबाट ती जहाज उडाउन छोडेको थियो। पछिल्लोपटक निगम व्यवस्थापनले ती जहाज बेच्ने निर्णय गर्दै मूल्य निर्धारणका लागि परामर्शदाता छनोटको सूचना २० मंसिरमा निकालेको थियो। जहाज बिक्री गर्ने उद्देश्यकै लागि पहिलो चरणमा परामर्शदाता छनोट गर्न लागिएको निगम प्रवक्ता अर्चना खड्काले जानकारी दिइन्। अर्थ मन्त्रालयको निर्देशनअनुसार निगम जहाज व्यवस्थापनमा लागेको छ। निगमको खरिद विनियमावलीअनुसार परामर्शदाता छनोट आह्वानको समयावधि ४५ देखि ६० दिनको हुन्छ। निगमले अर्थ मन्त्रालयको जमानीमा चीनबाट एउटा एमए ६० र तीन वटा (वाई १२ ई) जहाज खरिद गरेको थियो। सन् २०१३ को नोभेम्बरमा नेपाल सरकार र चिनियाँ सरकारका प्रतिनिधिबीच फ्रेमवर्क अग्रिमेन्ट अन प्रोभिजन अफ कन्सेस्नल लोन फर नेपाल बिटुउन द गभर्मेन्ट अफ नेपाल एन्ड द गभर्मेन्ट अफ द पिपल्स अफ रिपब्लिक चाइना सम्झौतामा हस्ताक्षर भएको थियो। उक्त सम्झौताको धारा २ मा जहाजको ऋण अवधि २० वर्षको हुने र छुट अवधि (ग्रेस अवधि) ७ वर्षको हुने उल्लेख छ। ऋणको ब्याजदर १५ प्रतिशत निर्धारण गरिएको थियो। प्रतिनिधिसभाको अन्तर्राष्ट्रिय सम्बन्ध समितिले २०७६ मा नेपाल वायु सेवा निगमको जहाज खरिदसम्बन्धी अध्ययन प्रतिवेदनमा ऋण अवधि र ब्याजदरबारे उल्लेख छ। सरकारी सहुलियतपूर्ण ऋण सम्झौताको धारा २४ को प्रावधानअनुसार सरकार र निगमबीच २०७० फागुन १४ गते एउटा (एमए ६०) र तीन वटा (वाई १२ ई) जहाज खरिद गरिएका थिए निगमका अनुसार चार वटा चिनियाँ जहाजको ऋण करिब चार अर्ब रुपैयाँ पुगेको छ। २०७७ कात्तिकबाट पहिलो किस्ता तिर्नुपर्ने हो। तर, निगमले सोही वर्षको साउनबाट नै ती विमान थन्क्याएको थियो। अर्थ मन्त्रालयलाई किस्ताबापतको रकम बुझाउनुको सट्टा निगमले जहाज उडाउँदा घाटा भएको भन्दै थन्क्याएको थियो। चिनियाँ जहाज थन्किएपछि निगमले २०७७ मंसिरमा पर्यटन मन्त्रालयमा जहाज व्यवस्थापनको विकल्प बुझाएको थियो। थन्किएको जहाजको व्यवस्थापनको विषयमा निगमले जहाज चीनलाई नै फिर्ता पठाउने वा विमान बिक्रीका लागि टेन्डर गर्ने, लिजमा दिन सकिने वा निगमले भविष्यमा खरिद गर्ने नयाँ जहाजका लागि थन्किएका विमानलाई नगद रुपैयाँको हिसाब (डाउन पेमेन्ट) मा पनि प्रयोग गर्न सकिने गरी सुझाव अघि सारेको थियो। मन्त्रालयले उक्त विकल्पमा रायसुझाव लिन अर्थ पठाएको थियो। अर्थ मन्त्रालयले २०७७ चैत्र ८ गते निगमलाई दुई विकल्प सुझाएको थिए। पहिलो विकल्प थियो लिजमा दिने। दोस्रो विकल्प थियो बिक्री गर्ने। त्यहीबेला निगममा कर्मचारीले अनेक माग गरेर आन्दोलन गरे। करिब ६ महिना निगमको केन्द्रीय कार्यालय ठप्प भयो। त्यसपछि, चिनियाँ जहाज चलाउने सर्तमा निगममा अध्यक्ष बनाइए युवराज अधिकारी। तत्कालीन पर्यटनमन्त्री प्रेम आलेको पालामा अधिकारी अध्यक्ष भए। चिनियाँ जहाज उडाउने विषयमा सम्भाव्यता अध्ययन पनि गराइयो। उक्त सम्भाव्यता अध्ययनअनुसार दुई वटा (एमए ६०) चलाउन सकिने र त्यसका लागि करिब १० करोड रुपैयाँ लाग्ने निष्कर्ष निकालियो। उक्त अध्ययन निष्कर्षलाई निगमको बोर्ड समक्ष प्रस्तुत पनि गरियो। तर, बोर्डले निर्णय गरेन। बोर्डबाट निर्णय नआएपछि निगमले अर्थ मन्त्रालयको सुझावअनुसार जहाज बिक्रीको प्रक्रिया अघि बढायो। यसअघि निगमले दुई पटक जहाज लिजमा दिन प्रस्ताव आह्वान गरेको थियो। कसैको पनि चासो व्यक्त नगरेपछि जहाज बेच्ने विकल्पलाई अघि बढाइएको थियो। अब जतिसक्दो चाँडो यी जहाज बिक्री भए त्यति नै निगमलाई फाइदा हुने स्रोत बताउँछ। चिनियाँ जहाज उडाउन प्रशिक्षित पाइलट नहुनु, तालिम खर्च अन्य जहाजको तुलनामा चार गुणा बढी हुनु, पाइलटले तालिम प्राप्त गर्ने समय प्रशिक्षक पाइलटबाट नपाउनु, बिमा शुल्क महँगोलगायतका कारण निगमले उक्त जहाज थन्क्याउनु परेको बताएको छ। जहाज खरिदको निर्णय नै गलत भएको निगमका एक उच्च अधिकारी बताउँछन्। चिनियाँ जहाज २०७१ मा भित्रिए पनि खरिदको कुरा २०६२०६३ को जनआन्दोलन अघिदेखि नै उठेको थियो। त्यतिबेला नेपाली सेनाका लागि भनेर चिनियाँ जहाज अर्डर गरिएका थिए। तत्कालीन रक्षा सचिवले जहाज खरिदका लागि मन्त्रिपरिषद्बाट सीधै निर्णय गराएर खरिद प्रक्रिया अघि बढाएका थिए। तर पछि नेपाली सेनाले खरिद गर्न नमिल्ने भनियो। अर्डर गरिसकेका जहाज जसरी पनि खरिद गर्नुपर्ने भएपछि निगमलाई किन्न बाध्य पारिएको निगमका पूर्वबोर्डसदस्य अच्युतराज पहाडी बताउँछन्। त्यतिबेला चीन सरकारले चार वटा जहाज किन्दा दुई वटा फ्रि को प्रलोभन देखाएको जानकार बताउँछन्। एक त सित्तैमा पनि पाइने र अर्को सरकार जमानत बस्ने भएपछि जहाज किन्न निगम तातेको थियो। वैदेशिक ऋणमा किन्नुपर्ने भएपछि अर्थ मन्त्रालयले वैदेशिक सहायता समन्वय महाशाखासँग पनि राय मागेको थियो। महाशाखाका तत्कालीन सहसचिव लालशंकर घिमिरे जहाज किन्न हतार गर्नु पर्दैन भनेर आफूले त्यसबेला भनेको बताउँछन्। तर, चिनियाँ एजेन्टको सक्रियतामा निःशुल्क जहाज आउने लोभ देखाएर चिनियाँ जहाज भिœयाइएको स्रोत बताउँछ। त्यतिबेला चिनियाँ जहाज खरिदको घटनाक्रम रहस्यमय भएको पर्यटन मन्त्रालय स्रोत बताउँछ। चिनियाँ जहाज किन उडेनन भन्दा पनि किन ल्याइयो ? किन यो अवस्थामा पुयाइए ? समयमा किन व्यवस्थापन गर्न सकिएन ? भन्ने विषय नै रहस्यमय रहेको मन्त्रालयका एक उच्च अधिकारी बताउँछन्। निगममा भएको प्रशासनिक कमजोरी र नेपाल सरकारको झन्झटिलो खरिद प्रक्रियाका कारण चिनियाँ जहाज उडाउन नसकिएको बोर्डका पूर्वसदस्य पहाडी बताउँछन्।"
"सांसदको सेवासुविधा : उसबेला दुई सय, यसबेला ९० हजार","२०१५ सालमा नेपालको इतिहासमा पहिलो पटक निर्वाचित सांसद चुनिए। पहिलो संसद्को प्रतिनिधित्व गर्ने सांसदहरूको तलबसुविधा मासिक दुई सय रुपैयाँ थियो। बैठक भएका दिन दैनिक १० रुपैयाँका दरले भत्ता पाउँथे। पत्रकार जगत नेपालको पहिलो संसद् बीपीमहेन्द्र टकराव पुस्तकमा उल्लेख भएअनुसार २०१६ कात्तिक २३ गते नेपाल राजपत्रमा प्रकाशित महासभा (माथिल्लो सदन) अध्यक्ष, उपाध्यक्ष र सांसद तथा प्रतिनिधिसभाका सभामुख, उपसभामुख र सदस्यहरूका निम्ति बनेको आदेशमा सांसदका सुविधासम्बन्धी व्यवस्था गरिएको थियो। उक्त आदेशले सांसदहरूलाई घरभाडाबापत मासिक सय रुपैयाँ दिने व्यवस्था गरेको थियो। जिल्ला भ्रमणमा जाँदा हवाईजहाज जाने ठाउँमा एकजनाको टिकट र रेलबाट जाँदा प्रथम श्रेणीको एउटा टिकट दिने व्यवस्था गरिएको उल्लेख छ। तत्कालीन समयमा सरकारले आर्थिक वर्ष २०१६०१७ मा प्रतिनिधिसभा र महासभाका लागि १० लाख ५३ हजार बजेट विनियोजन गरेको थियो। प्रतिनिधिसभाका १०९, महासभाका ३६ सांसद र संसद् सचिवालयका कर्मचारीको तलब सुविधासहित प्रशासनिक काम त्यसै रकमबाट हुन्थ्यो। २०१५ सालको पहिलो संसद्देखि २०७४ मा चुनावपछि बनेको सातौं संसद्सम्म आइपुग्दा सांसदको तलब भत्ता निरन्तर बढ्दै आइरहेकै छ। २०४८ देखि २०५१ सम्म २०४८ को आम निर्वाचनपछि सांसदले मासिक पारिश्रमिक मासिक ५ हजार ९ सय पाउँथे। त्यसका अतिरिक्त बिजुलीपानीका लागि मासिक ७ सय ७०, टेलिफोनका लागि ५ सय ४०, आवासका लागि ४ हजार ५ सय, मसलन्दका लागि एक हजार, पत्रपत्रिकाका लागि तीन सय र शाखा अधिकृत सरहको निजी सचिव राख्न ३ हजार २ सय दिने गरिएको थियो। यस्तै बैठक बसेको दिन दैनिक दुई सयका दरले भत्ता र यातायातका लागि दैनिक ५० रुपैयाँ सांसदले पाउने व्यवस्था थियो। २०५१ देखि २०५५ मा सेवासुविधा २०५१ को मध्यावधि निर्वाचनपछि सांसदहरूको मासिक पारिश्रमिक ७ हजार १ सय पुग्यो। तलबबाहेक सांसदहरूले बिजुलीपानीका लागि ९ सय ६०, टेलिफोनका लागि ५ सय ४०, आवासका लागि ४ हजार ५ सय, मसलन्दका लागि एक हजार, पत्रपत्रिकाका लागि तीन सय पाउँथे। शाखा अधिकृत सरहको निजी सचिवका लागि चार हजारका लागि एकमुष्ठ रकम दिइन्थ्यो भने बैठकभत्ता, दैनिक भत्ता र यातायातका लागि साबिककै रकम दिने व्यवस्था गरिएको थियो। २०५६ देखि २०५९ मा सेवासुविधा २०५६ को आम निर्वाचनपछि सांसदहरूको मासिक पारिश्रमिक १५ हजार २ सय बनाइयो। तलबका अतिरिक्त उनीहरूलाई बिजुलीपानीका लागि १ हजार २ सय ४८, टेलिफोनका लागि २ हजार, आवासका लागि ६ हजार ५ सय मसलन्दका लागि एक हजार, पत्रपत्रिकाका लागि तीन सय, शाखा अधिकृत सरहको निजी सचिवका लागि ७ हजार ५ सय मासिक रूपमा उपलब्ध गराइन्थ्यो। बैठक भएको बेला दुई हजारको दरले भत्ता र परिवहनका लागि दैनिक १ सय ५० दिने व्यवस्था थियो। हरेक सदस्यलाई एक कार्यकालका लागि फर्निचर सुविधाबापत १५ हजार दिन थालियो। संविधानसभा २०६४ मा पहिलो संसद्मा पुस्तकमा उल्लेख भएअनुसार चार वर्ष संविधानसभा सञ्चालनका लागि सरकारी कोषबाट ३ अर्ब ३ करोड ४४ लाख ७१ हजार २ सय ७८ रुपैयाँ खर्च भयो। जसमा १ अर्ब ५१ करोड ३ लाखभन्दा बढी तलब र ३२ करोड ९ लाख भत्तामा खर्च भयो। संविधानसभा विघटन हुनुअघि सांसदको मासिक पारिश्रमिक ३४ हजार ३० रुपैयाँ थियो। हरेक सांसदले आफ्नो पार्टीलाई १० देखि १३ हजारसम्म लेबी तिर्छन्। पारिश्रमिक कर र सामाजिक सुरक्षा कर पनि तिर्नु पर्छ। नेपाली कांग्रेसले १० हजार, एमालेले १३ हजार, नेकपा माओवादीले १२ हजार र एकीकृत समाजवादीले १२ हजार मासिक लेबी तोकेका छन्। बैठक भएको बेला दैनिक भत्ताबापत दुई सय, आवासका लागि ६ हजार ५ सय, बिजुलीपानीका लागि १ हजार २ सय ४८, टेलिफोनका लागि २ हजार, मसलन्दका लागि १ हजार, पत्रपत्रिकाका लागि ३ सय, बैठकमा हाजिर भएको दिन १ सय ५० र शाखा अधिकृतका सरहको सचिवका लागि १८ हजार ७ सय ९० रकम दिइएको थियो। तर पहिलो संविधानसभाले संविधान बनाउन सकेन। २०७० मा ४० हजार पहिलो संविधानसभा विघटनपछि २०७० मा दोस्रो संविधानसभाको निर्वाचन भएको थियो। दोस्रो संविधानसभाका सभासद्ले मासिक पारिश्रमिक ४० हजार १ सय ६० दिन थालियो। सभासद्हरूले बत्तीपानीका लागि १ हजार २ सय ४८, टेलिफोनका लागि दुई हजार, आवासका लागि ६ हजार ५ सय, मसलन्द एक हजार, पत्रपत्रिकाका लागि तीन सय र शाखा अधिकृत सरहको स्वकीय सचिव राख्न २२ हजार १ सय ८० रुपैयाँ दिने व्यवस्था गरियो। सभासद्का लागि बैठक भएको दिन दुई हजार रुपैयाँका दरले दैनिक भत्ता र यातायात सुविधाका लागि दैनिक १ सय ५० रुपैयाँ दिइयो। २०७० असार ३१ मा बसेको मन्त्रिपरिषद्को निर्णयअनुसार सभासद्हरूलाई मासिक एक हजार विशेष भत्ता थप गरियो। हरेक सदस्यलाई एक कार्यकालका लागि फर्निचर सुविधाबापत १५ हजार दिने कायमै रह्यो। २०७४ मा ५५ हजार पुग्यो संविधान जारी भएपछि पहिलोपटक २०७४ मा प्रतिनिधिसभा सदस्यको निर्वाचन भयो। संघीय सांसद पारिश्रमिक र सुविधासम्बन्धी ऐनअनुसार सांसदहरूले प्रतिमहिना ५५ हजार २ सय ३० रुपैयाँ पारिश्रमिक पाउन थाले। विशेष भत्ता एक हजार, बैठक भत्ता एक हजार, पारवहन भत्ता एक हजार, सञ्चार सुविधा तीन हजार, काठमाडौंमा घर नहुनेलाई आवास सुविधा १८ हजार रुपैयाँ र घर हुनेले घर मर्मतका लागि ९ हजार पाउँछन्। २०७६ मा ६४ हजार माथियसैगरी २०७६ मा तलब वृद्धि भई ५५ हजार २ सय ३० बाट ६४ हजार ७० पुग्यो। यससँगै अन्य सेवा सुविधा भने यथावत् नै रह्यो। २०७८ मा २ हजारमात्र वृद्धिसांसदहरूको तलब २०७८ मा दुई हजार मात्र वृद्धि भई ६६ हजार ७० पुगेको छ। अन्य सेवासुविधा पनि यसअघिको यथावत् नै छ। ६६ हजार ७० मा अन्य सेवासुविधासँगै एकमुष्ठ २४ हजार पाउँछन्। सबै जोड्दा एउटा सांसदले सेवासुविधाबापत ९० हजार ७० एकमुष्ट रकम पाउँदै आएका छन्। यो हालसम्मको सेवासुविधा हो। संघीय संसद् सचिवालयका अनुसार राष्ट्रसेवक कर्मचारीको तलब वृद्धि भएसगै सांसदहरूको पनि सेवासुविधा पारिश्रमिक वृद्धि हुँदै आएको छ। तर पछिल्लो पटक कर्मचारीको तलब बढे पनि सांसदको वृद्धि भएको छैन। नयाँलाई सेवासुविधा बढाउने विषयमा हालसम्म कुनै निर्णय नभएको सचिवालयले जनाएको छ। सांसदहरूले लिने सेवासुविधाका विषयमा सांसदहरूका फरक मत छ। उनीहरू अहिले भइरहेको सेवासुविधा पर्याप्त नभएको बताउँदै आएका छन्। तर जनतामा भने यिनीहरूप्रतिको फरक धारणा छ। जनताले तिरेको करबाट प्रशस्त सेवासुविधा उपभोग गरेर पनि जनताको काममा ध्यान नदिएको आरोप लगाएका छन्। सांसदहरूले पाउने तलब सेवासुविधालाई सन्तोषजनक माने पनि पर्याप्त नभएको सहायक प्रवक्ता दशरथ धमलाको बुझाइ छ। मैले कम छ, बढी दिनुपर्छ भन्न मिल्दैन तर सामान्यतः अन्य मुलुकको अन्तर्राष्ट्रिय स्तरको अभ्यास हेर्दा नेपालमा कम छ। देशको क्रयशक्तिको आर्थिक अवस्थाले धान्न सकिने र अवस्था हेरेर दिनुपर्छ। पछिल्लो महँगाईं लगायतका अवस्था हेरी सेवासुविधामा पुनरावलोकन गर्नुपर्ने उनको आशय छ। धमला थप्छन्, एउटा एमपीले साँच्चिकै खटिएर अनुगमन अनुसन्धानमा आधारित रहेर काम गर्छु भन्ने हो भने सोहीअनुसार खर्च लाग्छ। जुन हामीले दिन सकेका छैनौं। संसद्मा बोल्ने कुरा खोज्नुपर्छ। समितिमा आएको विषय छलफल गर्न ज्ञान चाहिने भएकाले अध्ययन तथ्यांकमा आधारित हुनुपर्ने धमला बताउँछन्। कुनै पनि नीति अध्ययनमा आधारित हुनुपर्यो। हाम्रोमा त अध्ययन नै छैन, सांसदहरूले पनि अध्ययनभन्दा पनि आफ्ना सल्लाहकार र पीएको फरक ढंगले प्रयोग गरेको पाइन्छ, धमला भन्छन्। १०१३ हजारसम्म लेबी तिर्छन् सांसद संघीय संसद् सचिवालयका प्रमुख लेखा नियन्त्रक वसन्तराज सिग्देल सांसदको तलबसुविधा एकमुष्ठमा हेर्दा लाखको हाराहारीमा भए पनि वार्षिक आयकर, पार्टीलाई लेबी, ट्याक्सलगायत तिर्दा खासै बचत नहुने बताउँछन्। उनका अनुसार एउटा सांसदले वर्षका ८२ हजार १ सय ६८ आयकर कर तिर्छ। उनी भन्छन्, एकमुष्ठ आउनेमा यति पाए भन्ने देखिन्छ तर पर्याप्त छैन। देशको क्षमताअनुसार ठीक होला तर महँगी खर्च र कामअनुसारको सेवासुविधा पर्याप्त भन्न मिल्दैन। हरेक सांसदले आफ्नो पार्टीलाई १० देखि १३ हजारसम्म लेबी तिर्छन्। पारिश्रमिक कर र सामाजिक सुरक्षा कर पनि तिर्नुपर्छ। नेपाली कांग्रेसले १० हजार, एमालेले १३ हजार, नेकपा माओवादीले १२ हजार र एकीकृत समाजवादीले १२ हजार मासिक लेबी तोकेका छन्।"
सम्बन्धको सेतु,"जीवन एउटा रोमाञ्चक कथा हो। हामी सबै प्राणीको जीवन नै कथा बन्छ। यस्तै, कथाहरूको संग्रह हो, ग्याब्रियले। जसमा १३ कथा छन्। आमा प्रेमकुमारी सुवेदीद्वारा प्रकाशित उक्त संग्रहका कथाहरू नेपाल र जापानका सहरिया समाजमा घटेका घटना हुन्। प्रेम बिछोड, युवाका भोगाइ, समाजका विभिन्न वर्गका उतारचढाव, अनेकौं परिबन्द, जीवनमा अप्रत्याशित आइपर्ने दुर्घटनाजस्ता प्रसंग कथामा पाउँदा पाठकलाई आफ्नै कथा पो हो कि भन्ने भान हुन सक्छ। जीवनको यथार्थ र वास्तविकतालाई जोड्ने ती सबै कथा फेरि काल्पनिक हुन्। कथाहरूमा जापानी स्वाद पाइन्छ। ठाउँठाउँमा जापनिज भाषाको प्रयोगले कथा रमाइलो लाग्छ, केही नयाँ कुरा सिकेजस्तो हुन्छ। आफ्नो जीवनको थोरैमात्र झलक कथाहरूमा देखाउन खोज्नु कथाकारको राम्रो प्रयास हो। कथा र कवितामा पकड भएका कथाकार हरिश कल्पितको यो दोस्रो कृति हो। ग्याब्रियले एउटा डायस्पोरिक कृति हो। जापानमा बसोबास गर्ने नेपालीको संख्या ८७ हजारभन्दा बढी रहेको अनुमान छ। नेपाली समुदाय जापानमा सातौं ठूलो विदेशी समुदाय हो। नेपाली विद्यार्थीको विदेश अध्ययनका लागि जापान दोस्रो सबैभन्दा मनपर्ने गन्तव्यमा पर्छ। संकलित १३ कथामध्ये सबैभन्दा मन छुने कथा ग्याब्रियले नै हो। युरोपेली भाषामा ग्याब्रियलेको अर्थ हुन्छ ईश्वर नै मेरो शक्ति हो। उक्त कथामा ग्याब्रियले एउटी जापानी केटीको नाम हुन्छ। आफ्नी छोरीलाई एउटा पिताले गर्ने माया कस्तो हुन्छ भन्ने कुरा यो कथामा झल्किन्छ। बुवाछोरीको कथा नेपाली समाजमा खासै भेटिँदैनन्, त्यही भएर पनि होला यो कथा मर्मस्पर्शी लाग्छ। संग्रहले धेरै कुराको थोरै थोरै भए पनि विश्लेषण गरेको छ, राजनीतिक एवं सामाजिक परिवेशको । नराम्रो पक्षलाई नराम्रो नै देखाइएको छ, जुन प्रशंसनीय छ। जस्तै, माओवादी जनयुद्घको ग्रसित समाजको झझल्को। बिदेसिएका नेपालीको स्वदेशप्रति एउटै गुनासो हुन्छ। त्यो हो जनताप्रतिको राजनीतिक खेलवाड। धेरै वर्ष त्यहाँ बसेर पनि, त्यहाँको चालचलनमा भिज्न सफल भए पनि कल्पितका कथाहरूमा स्वदेशप्रतिको गुनासो पाइन्छ। नेपालको सामाजिक, राजनैतिक, आर्थिक अवस्थालाई व्यंग्य गर्दै उनी भन्छन् : हेर्दा जति खुसी देखिन्छ, त्यति नै दुःखी छ यहाँको जिन्दगी। के गर्नु र देशमा राम्रो भएको भए को आउँथ्यो र विदेशमा गधाजस्तो जोतिनलाई। खै यो गणतन्त्र पनि घाँडो भएजस्तो छ जनतालाई। हुन पनि किन नहुनु र गणतन्त्रको नाममा लुट मच्चाएका छन्, नेताहरूले अनि कसरी चित्त बुझाउन् त जनताले पनि। जुन जोगी आए पनि कानै चिरेको झैं (पृ १४८) । कुनै पनि साहित्यिक कृति कुनै समाज चिन्ने एउटा गतिलो आधार हुन्छ। लामो समयसम्मको जापान बसाइँको असर नै हो भन्नुपर्ला सायद, कथाकारले जापानीहरूको सफलताको कारण संघर्ष र मेहनत मात्र हो भनेर निकै सरल तरिकामा भनेका छन्। उनीहरूको बिहान उठेदेखि राति सुत्ने बेलासम्मको कठोर कार्यतालिका र अनुशासनलाई संक्षिप्त रूपमा यसरी भन्छन् : मेसिन लाइफ हो जापानी लाइफ (पृ ७४) । तर जापानको व्यथा त त्यहाँका बासिन्दालाई मात्र थाहा हुन्छ किनभने त्यति धेरै विकसित भएर पनि जापान भित्रबाट खोक्रो छ भनेर उनी बारम्बार यसरी प्रस्तुत हुन्छन् : जापान सबै सुखसुविधाले सम्पन्न भए पनि सम्बन्धको चिसोपनले ग्रसित छ। सबै आआफ्नो स्वार्थमा लिप्त, पैसाको पछि लागिरहेको समाज। यहाँ त हाँसो पनि पैसाले किन्नुपर्ने जस्तो औपचारिकता ओढेको खोक्रो समाज। सुरक्षित तर सामाजिक छैन। माया प्रेम र स्नेहको ठाउँ स्वाद र पैसाले लिएको व्यस्त आधुनिक समाज। कसैलाई कसैको चासो छैन। आत्मकेन्द्रित छन्। सबै आफूबाहेक अरू कसैलाई देख्दैनन्। हेर्दा सुन्दर तरभित्र खोक्रो। लाग्छ सबै पैसाको पछि दौडिरहेका छन्। हुन त पैसा अत्यन्त आवश्यक छ तर सम्बन्ध त्योभन्दा आवश्यक हो जस्तो लाग्छ (पृ ७२) । समलिंगीको सम्बन्धलाई नस्विकार्ने नेपाली समाजको यो कटुसत्यलाई पनि कथाकारले यसरी प्रस्तुत गरेका छन् : साँच्चै तिमी भाग्यमानी छौ एडम। हाम्रो देशमा त अझै गे लेस्बियनलाई हेर्ने दृष्टिकोण धेरै फरक छ। हाम्रो समाज त्यति खुल्न सकेको छैन। पुरुषपुरुषको विवाह त असम्भव नै छ। नचाहँदा पनि समाजका लागि, परिवारका लागि भनेर बिहे गराइदिन्छन् र दुवै परिवारको जीवन तहसनहस हुन्छ। हामी अझै प्रकृतिलाई आत्मसात् गर्न सकिरहेका छैनौं। अप्राकृतिक भनी समाजमा घृणा फैलिरहेको छ (पृ १५१) । कथाहरू समालोचकको दृष्टिले हेर्ने हो भने कमजोरीमुक्त छैनन्। भाषा सरल छ, कथाहरू एक सुरले बगेका छन् तर शुद्ध भने छैनन्। कथामा विगतका भनाइहरू पाइन्छन्। लाग्छ ती कथाहरू स्मृतिमा आधारित छन् र दन्त्यकथा जसरी पुस्तौं पुस्तामा हस्तान्तरण हुँदै आएका हुन्। कथामा अनावश्यक दार्शनिक गन्थनहरू छैनन्। छोटा, मीठा, रमाइला छन् तर एउटै कुरा बारम्बार दोहेरिएका पाइन्छन्। फरकफरक प्रकृति र समाजका मान्छेमा उत्पन्न हुने फरकफरक गुण र सपनाहरूको संकलन हो ग्याब्रियले। समाजमा घटिरहने घटनाहरूलाई सधंै बोलिरहने कुराको संवादबाट प्रस्तुत गरिएका जिन्दगीका भोगाइले गर्दा पनि किताब एकपटक उठाएपछि नपढी राख्न सकिँदैन। यो कथाको सारांश भनेकै जीवनको भोगाइ हो। मान्छेका बारेमा जति बुझ्न खोजे पनि सकिँदैन किनभने ऊ अगम्य अर्थात् रहस्यमय छ। मान्छे र संस्कार बुझ्ने क्रममा कथाहरूले सुन्दर गति लिएका छन्। जब कुनै घटना वा दृश्य प्रस्तुत हुन्छ तब कथाकारको भावात्मकता र विवेचनात्मकताले कथाको स्वरूप रंगिँदै गएको पाइन्छ। त्यही रंगीन प्रस्तुति र प्रगाढ छापले उनका कथा आकर्षक बन्न पुगेका छन्। आफ्ना विचार वा दृष्टिकोणसहित कथाका प्रमुख पात्रलाई सन्तुलित र व्यवस्थित तुल्याउन सफल देखिएकाले उनका कथाहरूले उच्च प्रतिस्पर्धा गरेको देखिन्छ। समीक्षात्मक दृष्टिले कृतिमा अनेक विशेषता देखा पर्छन्। बेग्लाबेग्लै पक्ष र विशेषताका अनेक लेख तयार हुन सक्छन्। तापनि समग्रमा बौद्धिक परिपाकयुक्त यो उनको उत्कृष्ट कृति मननीय र पठनीय देखापर्छ।"
प्रदेश १ मा सरकार बनाउन सकस,"विराटनगर : प्रदेश १ मा नयाँ सरकार गठन प्रक्रिया सकसपूर्ण हुने देखिएको छ। निर्वाचनमार्फत दलहरूले बहुमत प्राप्त गर्न नसक्दा कसको नेतृत्वमा सरकार बन्छ भन्ने यकिन छैन। तर, दलहरूले सरकार गठनको गृहकार्य, संवाद एवं छलफल थालेका छन्। सरकार बनाउन अनौपचारिक पहलमा रहेका दलले निर्वाचनमा बहुमत पाएका छैनन्। नेपाली कांग्रेस नेतृत्वको सत्तारूढ गठबन्धनसमेत अल्पमतमा छ। प्रदेशमा सबैभन्दा ठूलो दल बनेको नेकपा (एमाले)लाई पनि एकल सरकार गठनका लागि ७ सिट अपुग भएको छ। दोस्रो ठूलो दल कांग्रेसले आफ्नै नेतृत्वमा सरकार गठनको पहल थाल्दा एमालेले पनि सरकारको नेतृत्व लिने कसरत गरिरहेको छ। सत्तारूढ गठबन्धनमा रहेको तेस्रो ठूलो दल नेकपा (माओवादी केन्द्र) पनि भरसक सरकारको नेतृत्व हत्याउन चाहन्छ। कांग्रेसको २९, माओवादीको १३ र नेकपा (एकीकृत समाजवादी)को ४ सिट गरेर सत्तारूढ गठबन्धनको ४६ सिट छ। एमालेसँग ४० सिट छ। एमालेसँग सहकार्य गरेर निर्वाचनमा भाग लिएको राष्ट्रिय प्रजातन्त्र पार्टी (राप्रपा) को ६ सिट छ। एमालेराप्रपा गठबन्धनको पनि ४६ सिट मात्रै पुग्छ। निर्वाचनमा एमालेसँग तालमेल गरेको जसपा (जनता समाजवादी पार्टी)ले प्रत्यक्षतर्फ जित निकाल्न नसके पनि समानुपातिकबाट एक सिट पाएको छ। उसले हालसम्म सरकार बनाउन कसलाई साथ दिने भन्ने टुंगो गरिसकेको छैन। निर्णायक देखिएको जसपाको साथ पाउनेको नेतृत्वमा सरकार बन्ने सम्भावना छ। जसपाले पार्टीको पोलिटब्युरो सदस्य एवं प्रदेश सहइन्चार्ज ताप्लेजुङकी निर्मला लिम्बूलाई समानुपातिक सांसद बनाएको छ। पार्टीको ठोस निर्णयबाहेक आफूले केही गर्न नसक्ने उनले बताइन्। सरकार निर्माणका सवालमा पार्टीको आधिकारिक धारणा नै आफ्नो निर्णय हुने लिम्बूको भनाइ छ। तर, सत्तारूढ र एमाले भने जसपालाई फकाउन प्रयासरत रहेको स्रोतले बतायो। राप्रपाले पनि सरकार गठनमा एमालेलाई साथ दिने या नदिने भन्ने निर्णय लिइसकेको छैन। तर निर्वाचनमा सहकार्य गरेका कारण राप्रपाकै साथ पाउने अपेक्षासहित आफ्नै नेतृत्वमा सरकार निर्माणको पहल एमालेले गरिरहेको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सिट आवश्यक पर्छ। त्यसका लागि एक सिटवाला जसपा निर्णायक देखिएको छ। नयाँ सरकार गठनका लागि बहुमत पुर्याउन दलहरूलाई सकस परिरहेका बेला प्रदेशमा नयाँ मुख्यमन्त्री को बन्छन् भन्ने चर्चा चल्न थालेको छ। कुन दलको नेतृत्वमा सरकार बन्छ भन्ने विषयले सबैको ध्यान मोडेको छ। सरकार बनाउनै गाह्रो हुने परिस्थिति निर्माण भइरहँदा मुख्यमन्त्रीका आकांक्षी भने धेरै छन्। गठबन्धनको नेतृत्वकर्ता कांग्रेसबाट मात्रै तीन जना मुख्यमन्त्रीका आकांक्षी छन्। मुख्यमन्त्री बन्न पहिले दलको नेता चुनिनुपर्छ। दाबेदार धेरै हुँदा दलको नेता चयन नै सर्वसम्मत नहुने सम्भावना छ। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। कांग्रेस केन्द्रीय सदस्य अर्याल संस्थापन एवं पार्टी सभापति शेरबहादुर देउवा पक्षधर हुन्। संविधानसभा सदस्य उनले आफू मुख्यमन्त्रीकै लागि प्रदेश झरेको बताउने गरेका छन्। नेताहरूका अनुसार पार्टी सभापतिले मुख्यमन्त्री बनाउने आश्वासन दिएपछि उनी प्रदेशसभा सदस्यका लागि चुनाव लड्न तयारी भएका थिए। पार्टी राजनीतिमा समेत सिनियर भएका कारण आफू मुख्यमन्त्रीको स्वाभाविक दाबेदार भएको अर्याल बताउँछन्। कांग्रेस प्रदेश १ का सभापति थापा कृष्णप्रसाद सिटौला पक्षधर हुन्। प्रदेशमा पार्टीको नेतृत्व गरिरहेका कारण दलको नेता बन्ने इच्छा राखेको र मुख्यमन्त्रीमा आफूले दाबी गरेको उनले बताए। सरकार गठनलगायतका विषयमा अहिले पार्टी र गठबन्धनभित्र छलफल भइरहेको छ। गठबन्धनको सबैभन्दा ठूलो दल भएको नाताले प्रदेश सरकारको नेतृत्व कांग्रेसले गर्छ, थापाले भने, त्यसो हुँदा मुख्यमन्त्री बन्नका लागि दलको नेतामा मेरो दाबी हो। केन्द्रकै सरकार गठनको कुरा चलिरहेका कारण अहिले प्रदेशको विषय ओझेलमा परेको छ। प्रदेश १ का हालका आन्तरिक मामिला तथा कानुनमन्त्री रहेका कार्की भने पार्टीभित्र संस्थापनइतर अर्थात डा शेखर कोइराला पक्षधर हुन्। यसअघि नै मन्त्री भएर प्रदेश सरकारको अनुभव बटुलिसकेका कारण आफू मुख्यमन्त्री हुने लाइनमा रहेको दाबी कार्कीले गर्ने गरेका छन्। सत्तारूढ गठबन्धन दल माओवादीले पनि सरकारको नेतृत्व पाउनुपर्ने दाबी गरिरहेको छ। प्रदेशको आर्थिक मामिला तथा योजनामन्त्री इन्द्रबहादुर आङ्बो माओवादीबाट मुख्यमन्त्रीका दाबेदार हुन्। उनी प्रदेश सरकारको नेतृत्व माओवादीले लिन पाउनुपर्ने बताउँछन्। लामो समय मन्त्री भइसकेको र प्रदेशको सबैभन्दा महत्त्वपूर्ण मन्त्रालयको जिम्मेवारी सम्हालेको अनुभवका हिसाबले मुख्यमन्त्रीमा मेरो दाबी हो, आङ्बोले भने, अब पुनः मन्त्री बन्ने मेरो चाहना छैन।"
बैतडी जिल्ला अस्पताल प्रदेशमै उत्कृष्ट,"बैतडी : जिल्ला अस्पताल बैतडी न्यूनतम सेवा मापदण्डमा सुदूरपश्चिममै उत्कृष्ट भएको छ। क्षेत्रीय स्वास्थ्य निर्देशनालय डोटी र निक साइमन इन्स्टिच्युटले गरेको संयुक्त अनुगमनमा जिल्ला अस्पताल बैतडी सेवा प्रदानमा ८९ प्रतिशत अंक ल्याएर प्रदेशकै उत्कृष्ट भएको हो। अस्पतालले प्रदान गर्ने सेवा, अस्पतालभित्रका प्राविधिक सुविधा, भौतिक व्यवस्थापन र जनशक्तिलगायतका सूचकका आधारमा अंक प्रदान गरिन्छ। जिल्ला अस्पतालमा विशेषज्ञ डाक्टरहरू हाडजोर्नी, एमडीजीपी, एनेस्थेसियोलोजिस्ट र डेन्टल सर्जन एक एक जना र चार जना मेडिकल अधिकृत गरी आठ जनाले सेवा दिइरहेको अस्पतालका मेडिकल सुपरिटेन्डेन्ट डा दीपेश श्रेष्ठले बताए। अहिले नयाँ भवनबाट सेवा दिइरहेका छौं। केही उपकरणहरू पनि थपिएका छन्। सेवासुविधा पनि थपिएको भएर यो उपलब्धि हासिल भएको हो, डा श्रेष्ठले भने। जिल्ला अस्पतालमा न्यूनतमदेखि विशिष्ट चिकित्सकीय सेवा प्रदान भइरहेको उनले बताए। नयाँ भवनबाट सेवा प्रदान भएदेखि आईसीयूसहित ५० शय्याको भवन संरचनाबाट सेवा प्रदान भइरहेको छ। ससाना समस्या पर्दासमेत भारतको पिथौरागढ जाने यहाँका बिरामहरू अहिले जिल्ला अस्पतालबाटै सेवा प्राप्त हुँदा दंग छन्। हात भाच्चिएको अवस्था र दाँत दुखेको अवस्थामा समेत हामी पिथौरागढ जान्थ्यौं, अहिले सानो समस्यादेखि जटिल खालका रोगहरूको पनि जिल्ला अस्पतालमै उपचार भइरहेको छ, खुसी लाग्यो, सेवाग्राही निर्मला टेरले भनिन्। यसैगरी स्वास्थ्य सेवाका हिसाबले बैतडीको पुर्चौडी नगरपालिका जिल्लाकै उत्कृष्ट रहेको स्वास्थ्य कार्यालय बैतडीले जनाएको छ। स्वास्थ्य प्रगति सूचकको आधारमा पुर्चौडी नगरपालिका पहिलो नम्बरमा रहेको हो। स्वास्थ्य निर्देशनालयको वार्षिक कार्यक्रम अनुरूप जिल्लालाई उत्कृष्ट पालिका छनोट गर्न जिल्लालाई जिम्मेवारी दिने गर्छ।"
राष्ट्रिय झण्डाको सर्वोच्चता,"के नेपाली राष्ट्रिय झण्डा ओढ्न पाइन्छ ? राष्ट्रिय झण्डा प्रयोगसम्बन्धी नेपाली कानुनमा के त्यस्तो व्यवस्था छ ? यी प्रश्नहरूको उत्तर खोज्ने एवं लेखाजोखा गर्ने प्रयास यस आलेखमा गरिएको छ। २०७९ को स्थानीय निर्वाचन र आमनिर्वाचन दुवैमा केही नेता कार्यकर्ताले नेपाली राष्ट्रिय झण्डा ओढ्ने गरेको छ्याप्छ्याप्ती देखिएको हो। जसमा स्वतन्त्र रूपमा उम्मेद्ववार भएका नेताहरू अग्रस्थानमा देखिएका थिए। २०७९ वैशाखमा सम्पन्न स्थानीय निर्वाचनमा राष्ट्रिय झण्डा ओढेर प्रचारप्रसार गरी स्वतन्त्रबाट जितेका काठमाडौं महानगरपालिकाका प्रमुख बालेन्द्र साहउर्फ बालेन साह र धरान उपमहानगरपालिकाका प्रमुख हर्कराज राईउर्फ हर्क साम्पाङ चर्चित अनुहार हुन्। यसैगरी, गत मंसिर ४ गते सम्पन्न संघीय एवं प्रदेश प्रतिनिधिसभा सदस्यको आमनिर्वाचनमा राष्ट्रिय स्वतन्त्र पार्टीका सभापति एवं चितवन २ बाट संघीय प्रतिनिधिसभा सदस्यमा निर्वाचित रवि लामिछाने र डडेलधुरा१ बाट स्वतन्त्र उम्मेदवारका रूपमा चुनाव लडेका सागर ढकाल राष्ट्रिय झण्डा ओढ्ने चर्चित अनुहारहरू हुन्। यिनीहरूबाहेक अन्य केही नेता कार्यकर्ताहरूले समेत नेपाली राष्ट्रिय झण्डा ओढ्ने गरेको देखिएको हो। नेपाली राष्ट्रिय झण्डा ओढेर खिचिएका तस्बिर सामाजिक सञ्जालमा त छ्याप्छ्याप्ती हेर्न पाइएकै हो। तर केही राष्ट्रिय स्तरका मिडियाहरूमा समेत प्राथमिकताका साथ ठूलो आकारमा झण्डा ओढेर खिचिएका तस्बिर छापिएको हेर्दा के यो जायज हो ? या होइन ? भन्ने प्रश्न उब्जिएको हो। राष्ट्रिय झण्डालाई देशको उच्च सम्मानको प्रतीक मानिन्छ। यसरी राष्ट्रिय झण्डा ओढेर चुनावको प्रचारप्रसार गरी मेयरदेखि माननीयसम्म हुँदै गर्दा यससम्बन्धी कसैले प्रश्न उठाएको तथा विमर्श भएको देखिएन। त्यसले गर्दा, झण्डा ओढ्न हुने नहुने सम्बन्धमा विमर्श गर्नु अगाडि यससम्बन्धी कानुनी व्यवस्थाबारे केलाउनु सान्दर्भिक हुने देखिन्छ। शरीरमा राष्ट्रिय झण्डाको प्रतीक टाँस्दा, छाप्दा वा लगाउँदा कम्मरभन्दा माथिको भागबाहेक अन्यत्र वा यसरी प्रयोग गर्दा चन्द्रमा तल पर्ने गरी लगाउन निषेध गरिएको छ। छातीभन्दा तलको भागमा लगाइने कुनै पनि भित्रीबाहिरी कपडामा राष्ट्रिय झण्डाको प्रतीक वा चित्र राख्न पाइँदैन। नेपालको संविधानको धारा ८ र अनुसूची १ मा नेपालको राष्ट्रिय झण्डा कस्तो हुने र कसरी बनाउने भन्नेसम्बन्धी व्यवस्था गरेको छ। नेपाली झण्डा डिजाइन मात्र होइन, आकारमा पनि अद्वितीय छ। अन्य देशको झण्डाजस्तो नभई नेपाली झण्डा विश्वको एक मात्र झण्डा हो। जसको आकार चतुर्भुज छैन। नेपालको झण्डा दुई त्रिकोणको साधारण संयोजन हो। राष्ट्रिय झण्डा र राष्ट्रिय गानको प्रयोगलाई व्यवस्थित र मर्यादित बनाउन नेपाल सरकारले राष्ट्रिय झण्डा र राष्ट्रिय गानको प्रयोगसम्बन्धी कार्यविधि, २०६९ बनाएको छ। नेपालको वर्तमान संविधान २०७२ मा बनेपछि सोअनुरूप २०७६ भदौ २ गते यस कार्यविधिलाई संशोधन गरी नेपाल सरकारले राष्ट्रिय झण्डा र राष्ट्रिय गानको प्रयोगसम्बन्धी (पहिलो संशोधन) कार्यविधि, २०७६ बनाएर लागू गरेको छ। यसै कार्यविधिमा ककसले कसरी नेपालको राष्ट्रिय झण्डा प्रयोग गर्ने भन्ने प्रष्ट व्यवस्था गरिएको छ। राष्ट्रिय झण्डासम्बन्धी व्यवस्था यस कार्यविधिको परिच्छेद२ मा गरिएको छ। सवारीसाधनमा राष्ट्रिय झण्डाको प्रयोगसम्बन्धी व्यवस्था दफा ५ मा छ। जसमा विशिष्ट व्यक्तिहरूले चढ्ने सवारीसाधनमा राष्ट्रिय झण्डा प्रयोग गर्न पाउने व्यवस्था गरिएको छ। यसैगरी, कार्यालय भवनमा राष्ट्रिय झण्डाको प्रयोगसम्बन्धी व्यवस्था दफा ६ मा र राष्ट्रिय झण्डाको प्रयोगसम्बन्धी अन्य व्यवस्था दफा ७ मा गरिएको छ। राष्ट्रिय झण्डाको प्रयोग गर्ने विधि दफा ८ मा र राष्ट्रिय झण्डा फहराउने विधि दफा १० मा व्यवस्था गरिएको छ। राष्ट्रिय झण्डाको मर्यादा र सम्मानमा आँच नआउने गरी प्रयोग गर्नुपर्ने व्यवस्था दफा ९ मा गरिएको छ। जसनुसार राष्ट्रिय झण्डाको मर्यादा र सम्मानमा आँच नआउने गरी सर्वसाधारण नागरिकले समेत निजी निवासमा राष्ट्रिय झण्डा फहराउन वा प्रयोग गर्न पाउनेछन्। राष्ट्रिय झण्डा फहराउने सम्पूर्ण निकाय तथा नागरिकहरूले समेत नेपाल सरकारले शोक घोषणा गरेको दिनमा अनिवार्य रूपमा राष्ट्रिय झण्डा झुकाउनु पर्नेछ। राष्ट्रिय झण्डाको प्रयोगमा निषेधसम्बन्धी व्यवस्था दफा ११ (कछ) मा छ। जसअनुसार राष्ट्रिय झण्डाको अपमान हुने किसिमको कुनै कार्य गर्न वा गराउन निषेध गरिएको छ। राष्ट्रिय झण्डा उल्टो (चन्द्रमा तल पर्ने गरी) राख्न पाइँदैन। राष्ट्रिय झण्डा च्यात्न, जलाउन, फ्याँक्न तथा कुनै सामान पोको पार्न निषेध गरिएको छ। व्यापारिक प्रयोजनका लागि विज्ञापनको उद्देश्यले राष्ट्रिय झण्डाको दुरुपयोग गर्न निषेधित छ। व्यक्तिले शरीरमा राष्ट्रिय झण्डाको प्रतीक टाँस्दा, छाप्दा वा लगाउँदा कम्मरभन्दा माथिको भागबाहेक अन्यत्र वा यसरी प्रयोग गर्दा चन्द्रमा तल पर्ने गरी लगाउन निषेध गरिएको छ। छातीभन्दा तलको भागमा लगाइने कुनै पनि भित्रीबाहिरी कपडामा राष्ट्रिय झण्डाको प्रतीक वा चित्र राख्न पाइँदैन। फहराउने प्रकृतिको (राष्ट्रिय झण्डा ओह्रालेर राख्दाबाहेक) कार्यमा बाहेक अन्यत्र राष्ट्रिय झण्डाको प्रयोग गर्न निषेध गरिएको छ। यस संशोधित कार्यविधिको दफा १७ मा अनुगमन गर्ने व्यवस्था गरेको छ। जसअनुसार प्रमुख जिल्ला अधिकारीले आफ्नो क्षेत्रभित्र यस कार्यविधिबमोजिम राष्ट्रिय झण्डाको प्रयोग भए नभएको सम्बन्धमा नियमित रूपमा अनुगमन गर्नेछ। कसैले राष्ट्रिय झण्डाको प्रयोग मर्यादाविपरीत गरेको पाइएमा प्रमुख जिल्ला अधिकारीले मर्यादाअनुसार प्रयोग गर्न लगाउन वा सोको प्रयोगमा रोक लगाउन सक्नेछ। कार्यविधिको दफा ११ (ङ) मा उल्लेख गरिए झैं कुनै पनि व्यक्तिले आफ्नो शरीरमा कम्मरभन्दा माथिको भागमा राष्ट्रिय झण्डाको प्रतीक टाँस्न, छाप्न वा लगाउन पाइने देखिन्छ। तर चन्द्रमा तल पर्ने गरी लगाउन प्रष्ट रूपमा निषेध गरेको छ। राष्ट्रिय झण्डा ओढ्नेहरूले राष्ट्रिय झण्डालाई तौलिया वा बर्कोको रूपमा प्रयोग गरेको देखिन्छ। राष्ट्रिय झण्डा ओढ्दा चन्द्रमा तल पर्ने र दफा ११ (ङ) को उल्लंघन हुने देखिन्छ। तसर्थ, राष्ट्रिय झण्डालाई तौलिया वा बर्कोको रूपमा ओढ्न पाइँदैन। नेपालको मौजुदा कानुनले यसलाई निषेध गरेको छ। देशको शान र पहिचानको प्रतीक राष्ट्रिय झण्डालाई ससम्मान फहराउनु पर्छ। यसलाई राष्ट्रिय शोकमा मात्रै झुकाइन्छ। सहिद र मूर्धन्य व्यक्तित्वको अन्तिम संस्कार गर्दा उनीहरूको पार्थिव शरीरमा ओढाउने गरेको पाइन्छ, जुन राष्ट्रले उनीहरूलाई गरेको सम्मान हो। तर राष्ट्रिय झण्डा आफैंले आफैंलाई ओढाउने होइन। जुन राष्ट्रिय झण्डाको मानमर्दन ठहरिन्छ। कसैले राष्ट्रिय झण्डाको मानमर्दन गरेको निवेदन देओस् अनि कारबाही गरौंला भनेर सम्बन्धित निकायले कुर्नु हुँदैन। कार्यविधिमा व्यवस्था गरेजस्तै नियमित अनुगमन गरी मर्यादाविपरीत गरेको पाइए प्रमुख जिल्ला अधिकारीले कारबाही गर्नुपर्छ। तर सार्वजनिक रूपमा बारम्बार राष्ट्रिय झण्डाको अपमान भएको अनुगमन र कारबाही भएको देखिएन। झण्डा देशको लागि गौरवको प्रतीक हो। जब एक व्यक्तिलाई आफ्नो देश, आफ्नो नेता वा आफ्नो समूहप्रति गर्व हुन्छ, तिनीहरू मानिसलाई आफ्नो झण्डा देखाउँदा गौरव महसुस गर्छन्। झण्डाहरूले देशभर र कहिलेकाहीँ संसारभरका मानिसहरूलाई एकताबद्ध गर्छ। झण्डा भनेको मानिसहरू पछाडि उभिन सक्ने सन्देश हो। राष्ट्रिय झण्डा एकताको प्रतीक हो। राष्ट्रिय झण्डा ओढेर मेयरदेखि माननीयसम्म निर्वाचित हुँदै गर्दा केही महत्त्वपूर्ण प्रश्नहरू उब्जिएका छन्। राजनीतिक रूपमा सचेत नेताहरूलाई राष्ट्रिय झण्डाको मर्यादित प्रयोग बारे ज्ञान नभएकै हो ? निर्वाचनको रापतापमा चर्को भाषण गर्नेलाई राष्ट्रिय झण्डाको मान मर्दन गर्न छुट हुन्छ ? देशभक्ति र राष्ट्रवादको चर्को राग लप्ने तर राष्ट्रिय झण्डाको मानमर्दनले कस्तो व्यवस्था ल्याउन खोजिएको हो ? यस्तो कार्य गर्नेलाई विधिको शासन लागू हुन्छ कि हुँदैन ? राष्ट्रिय झण्डा ओढेर खिचिएका तस्बिर सामाजिक सञ्जाल र मिडियामा छ्याप्छ्याप्ती हुँदै गर्दा सचेत नागरिकले प्रश्न गर्नुपर्छ कि पर्दैन ? यो आलेख कुनै आग्रह वा पूर्वाग्रहबाट प्रेरित छैन। बरु, यो त देशभक्तिले ओतप्रोत भएर आफ्नो देश र झण्डाप्रतिको उच्च सम्मानस्वरूप लेखिएको हो। यसबाट राष्ट्रिय झण्डाको प्रयोगसम्बन्धी विमर्शको थालनी होस् र आगामी दिनमा राष्ट्रिय झण्डाको प्रयोग मर्यादित ढंगले मात्र होस्। नेपाल र नेपालीको जय होस्।"
"विश्वकपको कांस्य पदक, मोरक्कोले लैजाला ?","दोहा : कतारमा जारी फिफा विश्वकपको कांस्य पदकका लागि क्रोएसिया र मोरक्कोे बीच भिडन्त हुँदैछ। शनिबार राति खलिफा अन्तर्राष्ट्रिय रंगशालामा हुने खेलबाट तेस्रो स्थानको टुंगो लाग्नेछ। ज्लाट्को डालिचको क्रोएसिया सेमिफाइनलमा अर्जेन्टिनासँग ३० को नतिजामा पराजित भयो र तेस्रो स्थानका लागि प्रतिस्पर्धा गर्ने अवस्थामा आइपुगेको हो। अर्कातिर, वालिद रेग्राग्वीको एट्लस लायन्स (मोरक्को) साबिक विजेता फ्रान्ससँग प्रतिस्र्धात्मक खेलमा २० ले पराजित भएको थियो। लियोनेल मेसीको उत्कृष्ट प्रदर्शन प्रेरित अर्जेन्टिनासामु निरीह बन्दा क्रोएसियाको लगातार दोस्रो पटक विश्वकपको फाइनल पुग्ने सपना टुटेको थियो। डालिचकै नेतृत्वमा क्रोएसिया चार वर्षअघि रूसमा भएको विश्वकपको फाइनलमा पुगेको थियो। उपाधि भिडन्तमा डिडियर देस्च्याम्पको फ्रान्ससँग पराजित भएको क्रोएसिया यसपालि सेमिफाइनलसम्म मात्रै पुग्यो। तर, ३७ वर्षीय लुका मोड्रिच नेतृत्वको क्रोएसियासामु कांस्य पदक लगाउने अवसर छ। क्रोएसियाका लागि तेस्रो स्थानको प्रतिस्पर्धा नयाँ होइन। यसअघि सन् १९९८ मा फ्रान्समा भएको विश्वकपको सेमिफाइनलमा पराजित भएको क्रोएसियाले तेस्रो स्थान हासिल गरेको थियो। आयोजक फ्रान्ससँग पराजित भएर तेस्रो स्थानका लागि प्लेअफमा पुगेको क्रोएसियाले नेदरल्यान्ड्सलाई २१ गोलको नतिजामा पराजित गरेको थियो। अझ रोमाञ्चक कुरा के छ भने, त्यो क्रोएसियाले खेलेको पहिलो विश्वकप थियो। पेनाल्टी सुटआउट र अतिरिक्त समयमा बलियो देखिएको क्रोएसिया हालसम्म विश्वकपको तेस्रो स्थानका लागि भएको प्लेअफ कहिल्यै स्पट किकमा निर्णय भएको छैन भन्ने सुन्न चाहँदैन। अर्कातिर, जारी विश्वकपमा सनसनी मच्चाएको मोरक्को बाक्लो संख्यामा उपस्थित हुने समर्थकसामु कम्तीमा कांस्य पदक जित्ने लक्ष्यसहित मैदानमा उत्रिनेछ। फिफा विश्वकपको फाइनलमा पुग्ने पहिलो अफ्रिकी मुलुक बनेको मोरक्कोले अविश्वसनीय यात्रा तय गरेको छ। रोमन सेइस नेतृत्वको मोक्कोले समूह चरणमा क्रोएसियालाई गोलरहित बराबरीमा रोक्दै बेल्जियमलाई पराजित गरेको थियो। अन्तिम १६ मा स्पेनलाई स्तब्ध बनाएको एट्लस लायन्सले अन्तिम आठमा पोर्चुगलविरुद्धको जितसँगै इतिहास बनाएको थियो। अफ्रिकाबाट पहिलो मुलुक बन्दा विश्वकपको सेमिफाइनल खेल्ने दक्षिण अमेरिका र युरोपेलीबाहेक तेस्रो टिम बन्यो। यसअघि विश्वकपको पहिलो संस्करणमा अमेरिका र सन् २००२ मा आयोजक दक्षिण कोरियाले सेमिफाइनल खेलेका थिए। रेग्राग्वीको टिमले साबिक विजेता फ्रान्सलाई सेमिफाइनलमा कठिन चुनौती दिएको थियो। तर, थियो हर्नान्डेज र रान्डल कोलो मुआनीको गोलसँगै २० को जितसहित फ्रान्सलगातार फाइनलमा पुग्यो। जारी विश्वकपको छैटौं खेलमा आइपुगेर मात्र विपक्षी टिमबाट पहिलो गोल खाएको मोरक्कोको रक्षापंक्ति साँच्चै संगठित छ। समूह चरणमा क्यानडाविरुद्ध नाइफ अग्वेर्डको आत्मघाती गोलबाहेक मोरक्कोले क्वार्टरफाइनलसम्म आइपुग्दा कुनै गोल खाएको थिएन। अन्ततः साबिक विजेताले रेग्राग्वीको रक्षापंक्ति चिरेको थियो। हाकिम जिएच (मोरक्को) जारी विश्वकपमा मोरक्कोको आक्रमण र मिडफिल्डका आधार जिएच हुन्। पूर्वप्रशिक्षकसँगको विवादका कारण गत फेब्रुअरीमा अन्तर्राष्ट्रिय फुटबलबाट सन्न्यास घोषणा गरेका जिएच विश्वकपको सेमिफाइनलसम्म पुगे।पोर्चुगलविरुद्धको खेलमा कप्तान रोमन सेइस घाइते भएका थिए। यद्यपि, फ्रान्सविरुद्ध पहिलो रोजाइमा उत्रिए पनि धेरै समय उनले बिताउन सकेनन्। आजको खेलमा पनि नियमित कप्तान सेइस अनुपस्थित हुने सम्भावना प्रबल छ। त्यसो हुँदा टिमको कप्तानी जिम्मेवारी पनि जिएचमै हुने प्रबल सम्भावना छ। फ्रान्सविरुद्ध प्रायः समय कप्तानी गरेका जिएच आर्मब्यान्ड लगाएनलगाए पनि आफ्नो मुलुकलाई कांस्य जिताउन लागिपर्ने छन्। लुका मोड्रिच (क्रोएसिया) रियाल मड्रिडका स्टार मोड्रिच लियोनेल मेसी र क्रिस्टियानो रोनाल्डोको वर्चस्वको बीचमा बालन डीअर जित्ने एक मात्र खेलाडी हुन्। जसको ठूलो कारण चार वर्षअघि विश्वकपमा उनको प्रदर्शन पनि थियो। जापानलाई पेनाल्टी सुटआउटमा पराजित गरिरहँदा क्रोएसियाबाट मोड्रिच मैदानमा थिएनन्। तर, यदि ज्लाट्को डालिचको टिम मोरक्कोलाई हराउँदै कांस्य पदक जित्न चाहन्छ भने ३७ वर्षीय भेट्रान मोड्रिचको भूमिका साँच्चै महत्त्वपूर्ण हुनेछ। मोड्रिचले क्रोएसियाबाट विश्वकपमा १८ खेल खेलका छन्। जुन, अन्य कोही खेलाडीभन्दा दुई खेल धेरै हो।"
गणेश लामासहित काभ्रेमा तीन जना कांग्रेस नेतालाई कारबाही सिफारिस,काभ्रे : नेपाली कांग्रेस काभ्रेले दुई केन्द्रीय सदस्यसहित तीन जनालाई कारबाही गर्न सिफारिस गरेको छ। जिल्ला कार्यसमिति बैठकले केन्द्रीय सदस्यद्वय मधु आचार्य र गणेश लामा र पाँचखाल नगरपालिकाका मेयर महेश खरेललाई साधारण सदस्यसमेत नरहने गरी कारबाही गर्न सिफारिस गरेको हो। तीन जनै नेताले मंसिर ४ को निर्वाचनमा अन्तर्घात गरेको भन्दै कारबाहीका लागि केन्द्रमा सिफारिस गरिएको जिल्ला सभापति तीर्थ लामाले अन्नपूर्णलाई जानकारी दिए। सम्पन्न निर्वाचनमा पार्टीको उम्मेदवार हराउनका लागि भूमिका खेलेको भन्दै कारबाहीका लागि सिफारिस गर्ने निर्णय गरिएको लामाले बताए। त्यस्तै कम मत आएको पालिकामा सम्बन्धित पालिका समितिले स्पष्टीकरण सोध्नसक्ने निर्णय गरेको लामाले बताए। काङ्ग्रेसको उम्मेदवार शिवप्रसाद हुमगाईँ एमाले उम्मेदवार गोकुल बास्कोटासँग पराजित भएका थिए। त्यस्तै प्रदेशसभातर्फ विजयी उम्मेदवार कन्चनचन्द्र बादे र प्रतिनिधिसभाका उम्मेदवार शिव हुमगाईँबीचको मतान्तर कम हुनुको कारणबारे समेत स्पष्टीकरण सोध्ने निर्णय गरेको जिल्ला सचीव गुणराज मोक्तानले जानकारी दिए।
कांग्रेसले बोलायो केन्द्रीय कार्यसम्पादन समितिको बैठक,काठमाडौं: नेपाली कांग्रेसले केन्द्रीय कार्यसम्पादन समितिको बैठक बोलाएको छ। भोलि (आइतबार) दिउँसो तीन बजे पार्टी केन्द्रीय कार्यालयमा बैठक डाकिएको कांग्रेसका मुख्यसचिव कृष्णप्रसाद पौडेलले बताए। बैठकमा अनिवार्य उपस्थितिका लागि केन्द्रीय कार्यसम्पादन समितिका पदाधिकारी र सदस्यलाई निर्देशनसहित पार्टीले बोलाएको छ। सत्ता समीकरणको बहस जारी रहेका बेला नेपाली कांग्रेसले आन्तरिक छलफललाई तिव्रता दिएको छ। शनिबार पनि प्रधानमन्त्रीसमेत रहेका पार्टी सभापति शेरबहादुर देउवाले कांग्रेसका नवनिर्वाचित सांसदसँग बालुवाटारमा छलफल गरेका थिए। चियापान कार्यक्रमको आयोजना गरी देउवाले सांसदहरूलाई बालुवाटार बोलाएका थिए। बालुवाटारको भेलामा पनि सत्ता समीकरण र आगामी सरकारका विषयमा छलफल भएको थिए । सांसदले कांग्रेसकै नेतृत्वमा सरकार बनाउन सभापति देउवालाई दवाव दिएका थिए। भोलिको केन्द्रीय कार्यसम्पादन समितिको बैठकमा पनि सत्ता समीकरण र कांग्रेसको आगामी कार्यदिशाका विषयमा छलफल हुने बताइएको छ।
'संविधानको रक्षा र पालना गर्ने व्यक्तिलाई राष्ट्रपति बनाउनुपर्छ',काठमाडौं : नेपाली कांग्रेसका महामन्त्री विश्वप्रकाश शर्माले संविधानको रक्षा र पालना गर्ने व्यक्तिलाई राष्ट्रपति बनाउनुपर्ने बताएका छन्। कांग्रेस झापा १ काठमाडौं सम्पर्क समितिले शनिबार काठमाडौंमा आयोजना गरेको कार्यक्रममा शर्माले अहिलेको राष्ट्रपतिले पटक पटक संविधान कुल्चने र उल्लंघन गर्ने काम गरेको आरोप लगाउँदै अबको राष्ट्रपति चयनमा दलहरू गम्भीर हुनुपर्ने र संविधानको रक्षा र पालना गर्न सक्ने व्यक्तिलाई राष्ट्रपति बनाउनुपर्ने बताएका हुन्। उनले राष्ट्रपति भवनमा व्यक्ति नभई प्रवृति लिएर जाने उल्लेख गरे। उनले अहिलेको निर्वाचनमा कांग्रेस एक्लैले नभई गठबन्धन मिलेर विजयी भएको भन्दै अब बन्ने प्रधानमन्त्री दुई वर्षका लागि बन्ने धारणा राखे। सरकार बनाउने नाममा गठबन्धनलाई भत्किन दिन नहुने उनको भनाइ छ। महामन्त्री शर्माले अहिले मुलुकका देखिएका सबै समस्यालाई गठबन्धन दलहरू मिलेर नै समाधान गर्नुपर्ने बताए।
प्रचण्डले प्रधानमन्त्री मागेपछि देउवाले भेटे माधव कुमार नेपाल,"काठमाडौं : प्रधानमन्त्री शेरबहादुर देउवा र नेकपा एकीकृत समाजवादी पार्टीका अध्यक्ष माधव कुमार नेपालबीच भेटवार्ता भएको छ। शनिबार प्रधानमन्त्री निवास बालुवाटारमा उनीहरूबीच भेटवार्ता भएको हो। नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले देउवालाई भेटेर प्रधानमन्त्रीमा दाबी गरेपछि देउवाले नेपालसँग छलफल गरेका हुन्। 'प्रधानमन्त्रीजीले माधव कुमार नेपालजीसँग भेटवार्ता गर्नुभयो। मूलतः सत्ता समीकरण र सरकार गठन प्रक्रियाका बारेमा उहाँहरूबीच छलफल भयो,' बालुवाटार स्रोतले भन्यो। एकीकृत समाजवादीको दस सिटसहित आफूसँग ६० बढी सिट रहेको प्रचण्डको दाबी छ। सोही सिट संख्याका आधारमा प्रचण्डले सरकारको नेतृत्व आफूले पाउनुपर्ने दाबी पेस गरिरहेका छन्। यही विषयमा 'क्लियर' हुन देउवाले नेपालसँग भेटवार्ता गरेको बालुवाटार स्रोतको भनाइ छ। बालुवाटारमै शनिबार दिउँसो भएको चियापान कार्यक्रममा कांग्रेसका नवनिर्वाचित सांसदहरूले सकारको नेतृत्व पहिले कांग्रेसले पाउनुपर्ने दबाब दिएका थिए। उनीहरूले सभापति शेरबहादुर देउवासहित शीर्ष नेतृत्वलाई प्रधानमन्त्रीमा आलोपालो गर्ने भए पनि सुरुमा कांग्रेस नेतृत्वमा सरकार बन्नुपर्ने दबाब दिएका थिए।"
"सरकार गठनमा चीनको चासो, चिनियाँ दूतावासका डीसीएम र लिङ्देनबीच भेट","काठमाडौं : नेपालस्थित चिनियाँ दूतावासका डेपुटी चीफ अफ मिशन (डीसीएम) वाङ सीनले राष्ट्रिय प्रजातन्त्र पार्टीका अध्यक्ष राजेन्द्र लिङ्देनसँग भेटवार्ता गरेका छन्। उनीहरूबीच शनिबार भेटवार्ता भएको हो। प्रतिनिधिसभा निर्वाचनमा १४ सिट जितेको राप्रपा अध्यक्ष लिङ्देनसँग डीसीएम वाङ सीङले सत्ता समीकरणबारे चासो राखेका थिए। राजातन्त्रको वकालत गर्दै आएको राप्रपाले अब बन्ने नयाँ सरकारमा कस्तो भूमिका निर्वाह गर्छ भन्नेबारे वाङसीनले चासो राखेको स्रोतको भनाइ छ। चीनले आउने दिनमा राप्रपासँग सम्बन्ध विस्तार गर्न चाहेको स्रोतको दाबी छ। 'राजतन्त्रलाई वकाल गर्ने पार्टीले संसदमा राम्रो हैसियत बनाएको छ। सम्भवतः राप्रपाको रणनीतिक विषयमा चिनिायाँ पक्षले चासो राखेको हुनुपर्छ,' स्रोतले अन्नपूर्णसँग भन्यो।"
सत्ता समीकरणका विषयमा केपी ओली र रवि लामिछानेबीच भेटवार्ता,"काठमाडौं : नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेबीच भेटवार्ता भएको छ। ओली निवास बालकोटमा उनीहरूबीच शुक्रबार राति भेटवार्ता भएको हो। सत्ता समीकरणको विषयमा उनीहरूबीच छलफल भएको हो। 'शुक्रबार राति उहाँहरूबीच सरकार गठन प्रक्रियाका विषयमा छलफल भएको हो,' बालकोट स्रोतले भन्यो। निर्वाचनमा दोस्रो ठूलो दल बनेको एमालेले सरकार गठन प्रक्रियाका लागि दलहरूसँग सम्बाद गरिरहेको छ। सोहीअनुसार ओली र लामिछानेबीच भेटवार्ता भएको स्रोतको भनाइ छ। 'सत्ता गठबन्धनले पनि सरकार बनाउने प्रक्रिया अगाडि बढाएको छ। दोस्रो ठूलो दल भएकाले त्यो डिजर्ब हामीले पनि गर्छौं। त्यही हिसाबले पहलकदमी गरिरहेका छौं,' एमालेका एक नेताले बताए। मंसिर ४ को नर्वाचनमा एमालेले ७८ सिट जितेको छ भने राष्ट्रिय स्वतन्त्र पार्टीले २० सिट जितेको छ।"
प्रधानमन्त्री पद नछाड्ने देउवाको निष्कर्ष,"काठमाडौं : प्रधानमन्त्री शेरबहादुर देउवाले प्रधानमन्त्रीको पद नछाड्ने निष्कर्षमा पुगेका छन्। माओवादी केन्द्रका अध्यक्ष पुष्पकमल दाहाल प्रचण्डबाट प्रधानमन्त्री पदका लागि पटकपटक दबाब आए पनि अन्ततः उनी प्रधानमन्त्री पद नछाड्ने निष्कर्षमा पुगेका हुन्। निर्वाचनमा ८९ सिटसहित पहिलो दल बनेको नेपाली कांग्रेसका सभापतिसमेत रहेका देउवाले नवनिर्वाचित सांसदहरूलाई शनिबार चियापान गराएका थिए। सोही अवसरमा उनले नवनिर्वाचित सांसदहरूसँग सरकार गठनका विषयमा अनौपचारिक छलफल गरेका थिए। सहभागी अधिकांश सांसदहरूले कांग्रेसकै नेतृत्वमा सरकार गठन हुनुपर्ने बताएका थिए। उनीहरूले देउवासहित शीर्ष नेतृत्वलाई दबाबकै शैलीमा पहिले कांग्रेस नेतृत्वमा सरकार गठन हुनुपर्ने बताएका थिए। 'जनमतले पनि कांग्रेसकै नेतृत्वमा सरकार बनोस् भन्ने चाहेको छ। किनकि निर्वाचनको परिणामले कांग्रेसलाई ठूलो दल बनाएको छ,' कञ्चनपुरबाट निर्वाचित सांसद एनपी साउदले भने। उनले गठबन्धनमा अन्य दलहरूसमेत सहभागी भएकाले आलोपालो सिस्टमका बारेमा कांग्रेस लचक रहेको बताए। 'प्रधानमन्त्री पदमा आलोपालो गर्नुपर्छ। त्यसका लागि कांग्रेसमा वादविवाद हुनेछैन। तर ठूलो दलको हैसियतले कांग्रेसले पहिले नेतृत्व गर्न पाउनुपर्छ,' उनले भने। अधिकांश सांसदहरूले कांग्रेस नेतृत्वकै सरकार चाहेकाले देउवाको मनोबल उच्च भएको बालुवाटार स्रोतले जानकारी दियो। उच्च मनोबल बनाएका देउवाले त्यसलगत्तै नेकपा एकीकृत समाजवादी पार्टीका अध्यक्ष माधव कुमार नेपालसँग भेट गरेका थिए। समाजवादीको १० सिटसहित ६० बढी सिट आफ्नो पक्षमा रहेको दाबी प्रचण्डले गरेपछि आफू 'क्लियर' हुन् नेपालसँग भेट गरेको स्रोतले बतायो। 'शनिबारको चियापान कार्यक्रममा प्रतिनिधिज्युहरूसँग प्रधानमन्त्रीज्युले अनौपचारिक छलफल पनि गर्नु भएको हो। नतीजामुखी सम्बादपछि नै उहाँले माधव कुमार नेपालज्युसँग भेटवार्ता गरेका हुन्,' स्रोतले अन्नपूर्णसँग भन्यो। प्रचण्डले देउवासँग औपचारिकरूपमै प्रधानमन्त्री माग गरे पनि देउवाले भने त्यसको जवाफ दिएका थिएनन्। कांग्रेसका एक उच्च नेताले त्यसको पुष्टि गर्दै भने, 'उहाँहरूबीच करिब ४५ मिनेट छलफल भएको हो। प्रचण्डले प्रधानमन्त्री बनाउन प्रस्ताव पनि गर्नुभयो। तर प्रधानमन्त्री देउवाले प्रचण्डलाई कुनै जवाफ दिएनन्।' देउवाले प्रचण्डलाई आफूले पार्टीमा कुरा राख्ने ती नेताले अन्नपूर्णलाई बताए। 'प्रचण्डलाई प्रधानमन्त्री बनाउन कांग्रेसले सहयोग गर्न सक्दैन,' ती नेता भन्छन्, 'तेस्रो दलको व्यक्तिलाई कांग्रेसले कसरी प्रधानमन्त्री बनाउँछ। देउवाको विकल्पमा प्रधानमन्त्रीका लागि कांग्रेसले कसैसँग छलफल गर्दैन।' उनले केही दिनमा देउवा नै पुन : प्रधानमन्त्री बन्ने दाबी गरे। संसदीय दलको नेतामा सर्वसम्त हुने देउवाको दाउयसैबीच नेपाली कांग्रेसले संसदीय दलको नेता चयन प्रक्रिया अगाडि बढ्ने भएको छ। कांग्रेसले भोलि (आइतबार) कार्यसम्पादन बैठक बोलाएको छ। बैठकले संसदीय दलको नेता चयनका लागि निर्वाचन समिति बनाउने भएको छ। कांग्रेसका महामन्त्री गगनकुमार थापाले ढिलामा बुधबारसम्म संसदीय दलको नेता चयन हुने बताए। सञ्चारकर्मीसँग कुरा गर्दै उनले भोलिदेखि संसदीय चयन प्रक्रिया अगाडि बढ्ने बताए। त्यस्तै कांग्रेसका धेरै नेताहरू संसदीय दलको नेता बेन्ने दौडमा छन्। देउवासहित रामचन्द्र पौडेल, महामन्त्री गगन थापा, शेखर कोइरालालगायतले पार्टीभित्र लबिङ गरिरहेका छन्। तर देउवा भने सर्वसम्मत चयन हुने दाउमा छन्। पार्टी प्रवक्ता प्रकाशशरत महतले पनि सर्वसम्मतरूपमा संसदीय दलको नेता चयन हुने दाबी गरे। 'पार्टीभित्र आकांक्षी हुनु स्वभाविक हो। तर एकताको सन्देश दिन सर्वसम्मतरूपमा संसदीय दलको नेता चय हुन्छ,' शनिबार बालुवाटारमा उनले भने।"
पोलिटिकल भाउ चर्को छ : केपी ओली,"काठमाडौं : नेकपा एमाले अध्यक्ष केपी शर्मा ओलीले जनतालाई सही दिशामा डोर्याउन नसक्दा निर्वाचनमा गलत नतिजा आएको बताएका छन्। नेपाल ललितकला प्रज्ञा प्रतिष्ठानको कार्यक्रममा शनिबार बोल्दै उनले त्यसको जिम्मेवार आफूसमेत रहेको बताए। 'जनतालाई सचेत गराउन नसक्नु प्रमुख दलको हैसियतले मेरो पनि कमजोरी हो। मैले जनतालाई बुझाउ सकिनँ,' उनले भने। उनले निर्वाचनको परिणामले राजनीतिक बजार महँगोसमेत भएको बताए। यसले अस्थिरता निम्ति उनको भनाइ छ। 'अब कस्तो सरकार बन्छ भन्ने म ५८ वर्ष राजनीति गरेको मान्छेले भन्न नसक्ने अवस्था छ। अहिले सबैभन्दा चर्को महँगी कतै छ भने पोलिटिकल बजारमा छ। पोलिटिकल भाउ चर्को छ,' उनले भने।"
अहिले नै मन्त्री बन्ने चाहना छैन : महामन्त्री शर्मा,काठमाडौं : नेपाली कांग्रेसका महामन्त्री विश्वप्रकाश शर्माले अहिले नै मन्त्री बन्ने चाहना नभएको बताएका छन्। नेपाली कांग्रेस झापा क्षेत्र नं १ काठमाडौं सम्पर्क समितिले आज यहाँ आयोजना गरेको सम्मान समारोहमा बोल्दै उनले सबैले निर्वाचन जितेपछि मन्त्री बन्ने आकांक्षा राख्ने गरेपनि आफूमा मन्त्री बन्ने कुनै आकांक्षा नरहेको स्पष्ट पारेका हुन्। उनले मन्त्री बन्नेभन्दा पनि दूरदराजमा रहेका आम नागरिकको भावनाअनुसार काम गर्ने विषय आफ्नो पहिलो प्राथमिकतामा भएको उल्लेख गरे। उनले कुनै बेला एक्लै दुई तिहाइ बहुमत ल्याएको कांग्रेस अहिले मिलेर चुनाव लड्दासमेत ५७ सिटमा सीमित भएको भन्दै चुनाव जित्नेबित्तिकै मन्त्री बनिहाल्नुपर्छ भन्ने बेला नभएको बताए। महामन्त्री शर्माले अहिले प्रधानमन्त्री 'को' बन्ने भन्ने विषयभन्दा महत्वपूर्ण राष्ट्रपति को बन्ने भन्ने रहेको बताए।
कांग्रेसको नेतृत्वमा बन्ने सरकारले नयाँपन दिनुपर्छः महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले नेपाली कांग्रेसको नेतृत्वमा बन्ने सरकारले जनतामा नयाँपन दिन सक्नुपर्ने बताएका छन्। आज काठमाडौं क्षेत्र नं ४ प्रदेशसभा २ ले यहाँ आयोजना गरेको बधाई तथा धन्यवाद कार्यक्रममा बोल्दै उनले नागरिकले खोजेको परिवर्तनलाई मध्यनजर गर्दै कांग्रेसले सकारात्मक सोचका साथ नयाँपन दिनसक्नुपर्ने बताएका हुन्। 'अब केही दिनभित्रै सरकार बनाउनुपर्नेछ भने राष्ट्रपतिको निर्वाचन पनि आएको छ', उनले भने, 'राष्ट्रपति बनाउँदा संविधानले जे परिकल्पना गरेको छ सोही मर्मलाई ध्यानमा राख्नुपर्नेछ।' आफू नयाँ अवधारणा र सोचका साथ सामाजिक काम गर्ने तयारीमा रहेको र त्यसको सुरुवात काठमाडौं क्षेत्र नं ४ बाट हुने उनको भनाइ छ।"
पत्रकारितालाई सङ्कुचित बनाउने प्रयास भइरहेको छ : पूर्वराष्ट्रपति यादव,"काठमाडौं: गणतन्त्र नेपालका प्रथम राष्ट्रपति डा रामवरण यादवले पत्रकारितालाई सङ्कुचित बनाउने प्रयास भइरहेकाले त्यसतर्फ सजग रहन पत्रकारहरूलाई सुझाव दिएका छन्। नेपाल पत्रकार महासङ्घको प्रतिष्ठान प्रदेश समितिको दोस्रो वार्षिक साधरणसभामा यादवले पत्रकारिता क्षेत्रको चुनौतीबारे चर्चा गरेका हुन्। उनले विश्वमा भइरहेको लोकतन्त्रको लडाइँमा साथ दिन नेपाली पत्रकारको ध्यानाकर्षणसमेत गराए। पूर्वराष्ट्रपति यादवले विश्व परिवेषलाई ध्यान दिनुपर्नेमा जोड दिँदै भने, 'ताइवानमा तीन लाख नेपाली छन् । त्यहाँको आन्दोलनमा के भइरहेको छ ? यता बर्मामा भइरहेको आन्दोलनमा पनि नेपाली पत्रकार र पत्रकारका सङ्घसङ्गठनले केही बोल्ने हो कि ?' कार्यक्रममा नेपाल पत्रकार महासङ्घका अध्यक्ष विपुल पोखरेलले यस वार्षिक साधारणसभामार्फत श्रम र सम्पादकीय स्वतन्त्रका विषयमा गहन छलफल हुनुपर्ने बताए। 'पत्रकारिताभित्र श्रमको उचित मूल्याङ्कन हुनसकेको छैन । सम्पादकीय स्वतन्त्रताको अवस्था के छ भन्ने कुरामा समीक्षा गर्नुपर्ने भएको छ', उनले भने। महासङ्घका प्रतिष्ठान प्रदेशका महासचिव बालकृष्ण अधिकारीले कोरोना महामारीका बीच पनि प्रतिष्ठानले गरेको कामको समीक्षा र आगामी रणनीति निर्माणका लागि छलफल हुने बताए।"
शैक्षिक सुधारका लागि कुशेमा 'हेलो अध्यक्ष' कार्यक्रम,"जाजरकोट : शिक्षाको गुणस्तर सुधारका लागि जाजरकोटको कुशे गाउँपालिका वडा नंम्वर ९, का वडाध्यक्ष शिवराज गिरीले हेलो अध्यक्ष कार्यक्रम सञ्चालन गरेका छन् । कार्यकक्षमै रहेर तथा आफैँ विद्यालयमा गएर अध्यक्ष गिरीले शैक्षिक समस्या बुझ्ने र गुनासाहरू सुनेर सुधारका लागि आवश्यक सहयोग गर्ने र पृष्ठपोषण दिने गरेका छन् । शिक्षाको गुणस्तर सुधार विना समाज अघि बढ्न नसक्ने भएकोले यस्तो कदम चालेको उनले बताए । उनीहरुले विद्यालयमा विद्यार्थी उपस्थित भएनभएको, शिक्षक आएनआएको, नियमति रुपमा पढाइ भएनभएको हेर्छन्। साथै उनले विद्यालयमा मासिक परीक्षा र विद्यार्थीको पढाई सुधारको लागि मासिक रुपमा अभिभावक र शिक्षकबीच अन्तरक्रिया कार्यक्रम समेत गर्न सुझाव दिने गरेका छन् । गिरी लामो समयदेखि नै शैक्षिक सुधारमा क्रियाशील देखिन्छन्। उनले सुरुवात गरेको हेलो अध्यक्ष अभियानबारे धेरैले खुलेर प्रशसा गरिरहेका छन् । शिक्षा विकास तथा समन्वय इकाइका प्रमुख रमेश मल्लले अध्यक्षको अभियानले सार्थकता पाउने विश्वास व्यक्त गरे। उनले हरेक सरोकारवाला विद्यालय सुधार र शैक्षिक गुणस्तर कायम गर्न जुट्नु आवश्यक रहेकोमा समेत जोड दिए। अध्यक्षले चाहे शैक्षिक सुधारका धेरै काम गर्न सकिने मल्लको भनाइ छ ।"
अब म जनतासँग गरेका प्रतिबद्धता पूरा गर्न लाग्छु: प्रकाशमान सिंह,काठमाडौं: नेपाली कांग्रेसका नेता प्रकाशमान सिंहले निर्वाचनका बेला जनतासंग गरेका प्रतिबद्धता पुरा गर्न गम्भीर भएर लाग्ने बताएका छन्। काठमाडौंमा शनिबार आयोजित ४०० औं हप्ता बुद्धनगर सरसफाइ अभियान तथा सम्मान कार्यक्रममा नेता सिंहले जनताले आफुलाई विश्वास गरेर प्रतिनिधि सभामा पुन: निर्वाचित गरेको भन्दै जनतासँग गरेका प्रतिबद्धता पूरा गर्ने आत्मविश्वास आफुमा रहेको बताए। आफु जनतासँगै बसेर समस्या समाधान गर्न पछि नहट्ने सिंहको भनाइ छ। सरकारी तवरबाट प्रभावकारी रुपमा सेवा प्रवाह हुनुपर्ने जनताको आवाजलाई आफुले महशुस गरेको र संसदबाट पनि जनताको आवाजलाई सरकारसमक्ष पुर्याउन भूमिका खेल्ने उनले बताए। काठमाडौंको खानेपानी समस्या समाधान गर्न आफुले प्रधानमन्त्रीसँगै बसेर छलफल गरेको पनि उनले जानकारी दिए।
"राष्ट्रपतिका विषयमा कांग्रेस कसैसँग सम्झौता गर्न सक्दैन, गर्दैन : उपसभापति खड्का","काठमाडौं : नेपाली कांग्रेसका उपसभापति पूर्णबहादुर खड्काले राष्ट्रपतिका विषयमा कांग्रेस कसैसँग सम्झौता गर्न नसक्ने बताएका छन्। उपसभापति खड्काले राष्ट्रपतिका विषयमा भइरहेका चर्चाले गम्भीर बनाएको उल्लेख गर्दै यस्तो बताएका हुन्। शनिबार बिहान ट्वीट गर्दै उनले राष्ट्रपति, देश,जनता र संविधानसभाले बनाएको संविधानप्रति पूर्ण रुपमा प्रतिबद्ध भएको व्यक्ति बन्नुपर्ने बताए। राष्ट्रपति को बन्ने भन्ने चर्चाले गम्भीर बनायो। सभापति शेरबहादुर देउवा निकट नेता खड्काले भने, मेरो प्रष्ट धारणा छ; राष्ट्रपतिदेश, जनता र संविधानसभाले बनाएको संविधानप्रति दिलदिमागदेखि पूर्ण रुपमा प्रतिबद्ध भएको व्यक्ति बन्नुपर्छ यो कुरामा नेपाली कांग्रेस पार्टी कसैसँग सम्झौता गर्न सक्दैन, गर्नुहुँदैन। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन।"
सत्ता समीकरणको बहस जारी रहँदा एमाले उपाध्यक्ष पौडेलले भने एमाले प्रतिपक्षमा बस्छ,काठमाडौं: नेकपा एमालेका उपाध्यक्ष विष्णु पौडेलले निर्वाचनमा आएको जनमतका आधारमा आफुहरू प्रतिपक्षमा बस्ने बताएका छन्। नेकपा एमाले पर्वतकाठमाडौँ सम्पर्क मञ्चले शनिबार काठमाडौंमा आयोजना गरेको कार्यक्रममा पौडेलले एमालेलाई बहुमत प्राप्त नभएको र सिट संख्याको हिसाबले दोस्रो पार्टी भएकाले प्रतिपक्षमा बस्ने र सरकारको काम गुणदोषको हिसाबले मूल्याङ्कन गर्ने बताए। पाँच दलीय गठबन्धनले एमालेलाई चौतर्फी घेराबन्दी गर्दा पनि एमालेले जनताको बीचबाट राम्रो मत पाएको उनले बताए। अहिले पनि समानुपातिकतर्फको मत हेर्दा एमाले नै ठूलो पार्टी बन्न सफल भएको पौडेलको दावी छ। अब पार्टीलाई थप मजबुद बनाउदै एमाले कमजोर पार्न खोज्ने सबै षडयन्त्रलाई चिनुपर्ने उनले बताए।
"प्रधानमन्त्री देउवा र प्रचण्डबीच भेटवार्ता, सत्ता समीकरण र अध्यादेशबारे छलफल","काठमाडौं : प्रधानमन्त्री एवम् कांग्रेस सभापति शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल (प्रचण्ड) बीच भेटवार्ता भएको छ। प्रधानमन्त्री निवास बालुवाटारमा आज बिहान भएको भेटमा सत्ता समीकरण, रेशम चौधरीलगायतको मुद्दा फिर्ता लिन ल्याएको अध्यादेश र विकसित राजनीतिक घटनाक्रममा विषयमा छलफल भएको बालुवाटार स्रोतले जनाएको छ। सत्तारुढ दलबाट नयाँ सरकार गठन गर्ने निर्णय गरेपछि देउवा र प्रचण्डले आन्तरिकरुपमा गृहकार्य तीब्र पारेका छन्। सत्ता समीकरणको विषयमा एमाले र माओवादी केन्द्रबीचमा पनि छलफल सुरु भएको छ। पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। एकातिर कांग्रेसको संसदीय दलको नेता नै को बन्ने भन्ने टुंगो छैन। महामन्त्री गगन थापा, नेता रामचन्द्र पौडेल, शेखर कोइरालालगायतका धेरै नेता लाइनमा छन्। गठबन्धनबाट आफ्नो नेतृत्वमा सरकार बन्ने सम्भवाना क्षीण देखेपछि माओवादी केन्द्रका अध्यक्ष प्रचण्डले कांग्रेस र एमाले दुवैतिर संवाद अघि बढाएका छन्, दूतहरू परिचालन गरेका छन्। निर्वाचनमा सोचेजस्तो नतिजा नआएपछि युवा नेताहरू विपक्षमा बस्नु पर्ने बताइरहँदा अध्यक्ष प्रचण्ड भने आफू प्रधानमन्त्री हुन लविङ गरिरहेका छन्। जसले प्रचण्डलाई प्रधानमन्त्रीको स्वीकार गर्छ उतै लाग्ने माओवादीको तत्कालीन रणनीतिमा देखिन्छ। केही दिन अगाडि गोरखामा आफू पढेको विद्यालयमा पुगेर प्रचण्डले छिट्टै आफू प्रधानमन्त्री बन्ने घोषणा गरेका थिए। अध्यक्ष प्रचण्ड प्रधानमन्त्रीका लागि गठबन्धन छोड्न पनि तयार देखिएको विश्लेषणसमेत हुन थालेको छ। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। यता मन्त्रिपरिषद्को आइतबार बसेको बैठकले मुद्दा फिर्ता लिन फौजदारी संहितामा संशोधन अध्यादेश जारी गर्ने निर्णय गरेको हो। यो अध्यादेशबाट टीकापुर घटनाका मुख्य दोषी ठहर भएका नागरिक उन्मुक्ति पार्टीका संरक्षक रेशम चौधरी जेलबाट छुट्न सक्छन्। सिके राउत नेतृत्वको जनमत पार्टी र विप्लव नेतृत्वको नेकपाका कार्यकर्तालाई पनि जेलबाट छुटाउन कानुनी आधार बन्नेछ। सत्ता समीकरणबारे पछिल्लो समयमा प्रचण्डले साना दलसँग पनि छलफल गरेका छन्। उनले रेशम चौधरीलाई समेत जेलमा पुगेका भेटेका थिए। काम चलाउन सरकारले मन्त्रिपरिषद्बाट पारित गरेर अध्यादेश राष्ट्रपति समक्ष पुगेको छ। र, जारी हुन भने बाँकी छ। तर, यो काम चलाउ सरकारले ल्याएको अध्यादेशको सर्बत्र विरोध भएको छ। राष्ट्रपतिलाई यो विधेयक जारी नगर्न दबाब परेको छ।"
सातवटै प्रदेश प्रमुखसमक्ष निर्वाचन परिणामसहितको प्रतिवेदन प्रस्तुत,"काठमाडौं : निर्वाचन आयोगले आज दिउँसो एकैसाथ सातवटै प्रदेशका प्रदेश प्रमुखसमक्ष प्रस्तुत गरेको छ। गत मंसिर ४ गते सम्पन्न प्रदेशसभा सदस्य निर्वाचनको परिणामसहितको प्रतिवेदन प्रदेशसभा सदस्य निर्वाचन ऐन, २०७४ को दफा ६२ बमोजिम प्रतिवेदन प्रस्तुत गरेका हुन्। आयोगका प्रमुख निर्वाचन आयुक्त, आयुक्तहरू, सचिव र सहसचिवसहितको टोलीले सबै प्रदेशका सदरमुकामस्थित प्रदेश प्रमुखको कार्यालयमा अलगअलग रूपमा प्रतिवेदन बुझाएको हो। प्रतिवेदन बुझाउन प्रदेश नम्बर १ मा प्रमुख निर्वाचन आयुक्त दिनेशकुमार थपलिया, गण्डकी प्रदेशमा आयुक्त ईश्वरीप्रसाद पौड्याल, लुम्बिनी प्रदेशमा आयुक्त रामप्रसाद भण्डारी, सुदूरपश्चिम प्रदेशमा आयुक्त डा जानकीकुमारी तुलाधर, मधेस प्रदेशमा आयुक्त सुगनशम्शेर जबरा, बागमती प्रदेशमा सचिव गोकर्णमणि दुवाडी र कर्णाली प्रदेशमा सहसचिव यज्ञप्रसाद भट्टराईको नेतृत्वमा आयोगको टोली ती प्रदेशमा पुगेको थियो। ती टोलीबाट प्रदेशगत निर्वाचनको विवरण पत्रकार सम्मेलनमार्फत सार्वजनिक गरिएको आयोगका सहायक प्रवक्ता कमल भट्टराईद्वारा जारी विज्ञप्तिमा जनाइएको छ। प्रदेशसभा सदस्य निर्वाचन ऐन, २०७४ को दफा ६२ मा आयोगले प्रदेशसभा सदस्य निर्वाचनको पहिलो हुने निर्वाचित हुने निर्वाचन प्रणाली र समानुपातिक निर्वाचन प्रणालीतर्फको निर्वाचन परिणामसहितको प्रतिवेदन निर्वाचनको नतिजा घोषणा भएको सात दिनभित्र प्रदेश प्रमुखसमक्ष पठाउनुपर्ने व्यवस्था रहेको छ।"
संसदीय दलको नेता बन्ने दौडमा रहेका शेखर कोइराला के भन्छन्?,"काठमाडौं : नेपाली कांग्रेसका नेता शेखर कोइरालाले संसदीय दलको नेता को हुने भन्ने कुरा नितान्त पार्टीको भएको बताएका छन्। शनिबार प्रधानमन्त्री निवास बालुवाटारमा भएको चियापान कार्यक्रममा सञ्चारकर्मीसँग कुरा गर्दै उनले संसदीय दलको नेतामा आफू उठ्ने नउठ्नेबारे खुलाउन चाहेनन्। 'संसदीय दलमा को लड्ने भन्ने नितान्त कांग्रेसभित्रको कुरा हो। यस विषयमा अहिल्यै धेरै नबोलौं,' उनले भने। यद्यपि उनले आफू पनि संसदीय दलको नेता बन्ने दौडमा रहेको यसअघि नै बताइसकेका छन्। मंसिर ४ को निर्वाचनमा ८९ सिटसहित कांग्रेस पहिलो दल बनेको छ। पहिलो दल बनेसँगै संसदीय दलको नेता बन्न कांग्रेसभित्र धेरै आकांक्षी देखिएका छन्। प्रधानमन्त्री शेरबहादुर देउवाले आफ्नै नेतृत्वमा सरकार गठन गर्ने तयारी गरिरहँदा महामन्त्री गगन थापा र कोइरालासमेत संसदीय दलको नेता बन्ने लबिङमा छन्। कांग्रेसले संसदीय दलको नेता छान्नका लागि भोलि कार्यसम्पादन बैठक डाकेको छ।"
सत्ता समीकरणबारे प्रचण्ड र नारायणकाजीबीच छलफल,काठमाडौं : नेकपा माओवादी केन्द्रका अध्यक्ष पुष्पकमल दाहाल (प्रचण्ड) र वरिष्ठ उपाध्यक्ष नारायणकाजी श्रेष्ठबीच छलफल भएको छ। आज बिहान खुमलटारस्थित प्रचण्डनिवासमा दुई शीर्ष नेताबीच सत्ता समीकरण र भावी रणनीतिका बारेमा छलफल भएको हो। प्रचण्ड र श्रेष्ठबीचको भेटमा माओवादी केन्द्रलाई लाभ हुने गरी सत्ता समीकरण निर्माण गर्नुपर्ने विषयले प्रवेश पाएको छ। भेटमा माओवादी केन्द्रले सत्ता समीकरणको विषयमा एमाले र कांग्रेस दुवै पार्टीसँग छलफल गरेर साथ लिनुपर्नेमा जोड रहेको छ। पछिल्लो समय पर्ख र हेरको अवस्थामा रहेको एमालेसँग दुवै पार्टीका नेताहरू संवादमा लागेका छन्। माओवादीले पहिलो प्राथमिकता सत्ता गठबन्धनलाई नै दिने तर कांग्रेस सहमतिमा नआएको खण्डमा एमालेलाई साथ लिएर अगाडि बढ्ने तयारीसमेत गरेको माओवादीका एक उच्च नेताले बताए। माओवादी केन्द्र पदाधिकारी बैठकपछि सरकार गठनका लागि सबै विकल्पमा खुला रहेको र सरकार निर्माणका लागि एमालेसँग समेत सहकार्य हुन सक्ने बताएपछि कांग्रेसमा तरंग उत्पन्न भएको थियो। कांग्रेसले गैह्र राजनीतिक व्यक्तिलाई राष्ट्रपति बनाउने तयारी गरेको संकेत पाएपछि सत्तारुढ दलकै माओवादी केन्द्रका महासचिव देव गुरुङले सार्वजनिक रुपमा आपत्ति जनाएका छन्। सत्ता गठबन्धनबाट सरकार बनाउने निर्णय गरेपनि हालसम्म भागबण्डाबारे दलहरुबीच छलफल हुन सकेको छैन। पछिल्लो समयमा नेपाली कांग्रेसले प्रधानमन्त्री र राष्ट्रपति दुवै आफैं राख्ने आशय बुझेपछि माओवादी केन्द्रका अध्यक्ष प्रचण्ड झस्किएका छन्। प्रचण्ड गठबन्धनको तर्फबाट पहिलो चरणमा आफूले सरकारको नेतृत्व गर्न पाउनुपर्ने पक्षमा वकालत गरिरहेका छन्। हालको गठबन्धनबाट सम्भव नभए एमालेलाई साथमा लिएर आफ्नै नेतृत्वमा सरकार बनाउनुपर्ने माओवादीका दोस्रो तहका नेताहरुले सुझाव दिएका छन्। श्रेष्ठसँगको छलफल पश्चात प्रचण्ड बालुवाटारमा प्रधानमन्त्री एवम् कांग्रेस सभापति शेरबहादुर देउवालाई भेट्न गएका हुन्।
"विजय गच्छदार र रेशम चौधरीबीच भेटवार्ता, सत्ता समीकरणबारे छलफल","काठमाडौं : नेपाली कांग्रेसका नेता विजय कुमार गच्छदार र नागरिक उन्मुक्ति पार्टीका संरक्षक रेशम चौधरीबीच भेटवार्ता भएको छ। डिल्लीबजार कारागारमा शनिबार उनीहरूबीच करिब एक घन्टा छलफल भएको हो। मंसिर ४ गतेको निर्वाचनमा अप्रत्यासित नतिजा ल्याएपछि रेशमलाई बधाइ दिन गच्छदार जेल पुगेका हुन्। उनले रेशमलाई भेटेर सोचेभन्दा परिपक्व भएको बताए। उनले रेशम चौधरीसँग सहकार्यका लागि आफू तयार रहेको समेत बताएका थिए। 'रेशमजी, मैले तपाइँलाई जे सोचेको थिएँ। त्योभन्दा पनि बढी परिपक्व देखेँ। निर्वाचनमा तपाइँले राम्रो नतिजा ल्याउनुभएको छ। तपाईँलाई बधाइ छ। तपाइँसँग सहकार्य गर्न म सधैं तयार छु,' गच्छदारले रेशमसँग भने। उनीहरूबीच सत्तासमीकरणको विषयमा पनि छलफल भएको थियो। पछिल्लो समय नेपाली कांग्रेसका नेताहरू रेशमसँग निरन्तर सम्बादमा छन्। लुम्बिनी प्रदेशमा निर्णायक रहेको नागरिक उन्मुक्ति पार्टीलाई सरकारमा सहभागी गराउन प्रधानमन्त्री शेरबहादुर देउवाले थारू नेताहरूमार्फत् रेशमसँग लबिङ गरिरहेका छन्। नागरिक उन्मुक्ति पार्टीले प्रतिनिधिसभामा एक स्वतन्त्रसहित चार, सुदूरपश्चिम प्रदेशमा ७, लुम्बिनीमा ४ र मधेस प्रदेशमा एक सिट जितेको छ।"
प्रधानमन्त्रीमा आलोपालो गरौं तर सरकारको नेतृत्व पहिले कांग्रेसले गर्न पाउनुपर्छ : एनपी साउद,"काठमाडौं : नेपाली कांग्रेसका नेता एनपी साउदले सरकारको नेतृत्व पहिले कांग्रेसले गर्नुपर्ने बताएका छन्। उनले निर्वाचनबाट सबैभन्दा ठूलो दल बनेको भन्दै पहिले कांग्रेस नेतृत्वमै सरकार बन्नुपर्ने बताए। प्रधानमन्त्री निवास बालुवाटारमा भएको चियापान कार्यक्रमपछि बोल्दै प्रतिनिधिसभा सदस्य साउदले आलोपालो नेतृत्वका लागि कांग्रेस लचक रहेको बताए। 'गठबन्धना नेताहरूबीच प्रधानमन्त्रीमा आलोपालो हुनुपर्छ। त्यसमा हाम्रो दुईमत छैन। तर पहिलो दलको हैसियतले नेपाली कांग्रेसले पहिले नेतृत्व गर्नुपर्छ,' उनले सञ्चारकर्मीसँग भने। उनले प्रधानमन्त्री शेरबहादुर देउवाकै नेतृत्वमा सरकार बन्नुपर्ने बताए। 'कांग्रेस नेतृत्वमा सरकार अहिलेको जनादेश हो। देउवाको नेतृत्वमा गठबन्धनले बहुमत पाएको छ। मलाई विश्वास छ उहाँकै नेतृत्वमा सरकार बन्छ,' उनले भने।"
मध्यावधि निर्वाचन हुने खतरा छ : रायमाझी,"काठमाडौं : नेकपा एमालेका नेता टोपबहादुर रायमाझीले पाँच दलीय गठबन्धनलाई सरकार बनाउन जनताले जनादेश नदिएको बताएका छन्। शनिबार नेकपा एमाले अर्घाखाँचीकाठमाडौं सम्पर्क मञ्चले आयोजना गरेको बधाइ कार्यक्रममा रायमाझीले पाँच दल मिल्दा पनि जनताले सरकार बनाउन गठबन्धनलाई बहुमत नदिएको बताए। एमालेलाई पनि सरकार बनाउने जनादेश प्राप्त नभएको उनले बताए। उनले अहिलेको अवस्था सरकार गठनका लागि अन्य दलको साहारा दिनुपर्ने बाध्यात्मक अवस्था सिर्जना भएको स्पष्ट पारे। उनले गठबन्धनले जोडजाडको बलमा सरकार बनाउने, वामपन्थी बाहेकको सरकार बनाउने, वामपन्थी र साना दल मिलेर सरकार बनाउने र कांग्रेस र एमाले मिलेर सरकार बनाउने चारवटा सम्भावना रहेको उल्लेख गरे। सरकार गठनका विषयमा ठूला दलहरु बेलैमा गम्भीर नभए देश मध्यावधि निर्वाचनमा जाने खतरा रहेको उनको भनाइ छ। उनले गठबन्धन सरकारले मुलुकको आर्थिक लगायतका क्षेत्रलाई अस्तव्यस्त पारेकाले अव बस्ने सरकारले मुलुकलाई सही ठाँउमा ल्याउनुपर्ने बताए।"
सभापति देउवाले कांग्रेसका नवनिर्वाचित सांसदलाई बालुवाटारमा बोलाए,"काठमाडौं : नेपाल कांग्रेसका सभापति एवम् प्रधानमन्त्री शेरबहादुर देउवाले कांग्रेसबाट निर्वाचित सांसदको भेला बोलाएका छन्। कांग्रेसबाट निर्वाचित प्रत्यक्ष र समानुपातिक सांसदलाई आज दिउँसो ३ बजे प्रधानमन्त्री निवास बालुवाटारमा बोलाइएको प्रधानमन्त्रीका प्रमुख स्वकीय सचिव भानु देउवाले जानकारी दिए। यता नवनिर्वाचित सांसद रामहरी खतिवडाले आजको भेलामा नवनिर्वाचित सांसदसँग बधाई आदानप्रदान र संसदीय दलको निर्वाचनलगायतका विषयमा छलफल हुने जानकारी दिए। कांग्रेसले प्रतिनिधिसभातर्फ प्रत्यक्षमा ५७ जना र समानुपातिकतर्फ ३२ सिट गरी ८९ जना सांसद निर्वाचित भएका छन् । कांग्रेसमा संसदीय दलको नेता बन्न दौडधुप कांग्रेसले पुस पहिलो साता संसदीय दलको नेता चयन गर्ने तयारी गरेको छ। निर्वाचन आयोगले पुस ३ गते समानुपातिक सांसदलाई प्रमाणपत्र वितरण गरेपछि संसदीय दलको नेता चयनको प्रक्रिया अगाडि बढाउने कांग्रेसको तयारी छ। सत्तासीन कांग्रेसमा संसदीय दलको नेता बन्न नेताहरू दौडधुपमा छन्। कांग्रेस संसदीय दलको नेता नै भावी प्रधानमन्त्री हुने भएकाले पनि संसदीय दलको नेता बन्न नेताहरूबीच तँछाडमछाड चलेको छ। पार्टीको महाधिवेशनलाई झल्को दिने गरी नेताहरू गुट निर्माणमा जुटेका छन्। संसदीय दलको नेता बन्न कांग्रेसका आधादर्जन नेता सक्रिय रूपमा जुटेका छन्। पार्टी सभापति देउवा, वरिष्ठ नेता पौडेल, डा शशांक कोइराला, डा शेखर कोइराला, गगन थापा र प्रकाशमान सिंह संसदीय दलको नेता बन्न आन्तरिक तयारीमा जुटेका छन्। जसमा वर्तमान प्रधानमन्त्री देउवा नै छैटौं पटक गठबन्धनको सरकारमा उनी पुनः आफू प्रधानमन्त्रीमै बस्न चाहेका छन्। देउवाले संसदीय दलको नेता बन्नका लागि नवनिर्वाचित कांग्रेसका सांसदसँग छलफल र भेटघाट पनि तीव्र बनाएका छन्। देउवाले आफू निकटका अति विश्वास गरिएका नेता पूर्णबहादुर खड्कालाई मुख्य संसदीय दलमा आफूलाई सघाउनका लागि दूत बनाएर विभिन्न नेतासँग भेट गर्न पठाउने गरेका छन्। देउवाले खड्कालाई कांग्रेसका अरू शीर्ष नेतासँग पनि अनौपचारिक रूपमा छलफलका लागि पठाउने गरेका छन्। शेखर कोइराला भने अहिले नै संसदीय दलको नेताका रूपमा प्रतिस्पर्धामा जाने या नजाने भन्ने विषयमा उनले बोलेका छैनन्। थापालाई संसदीय दलको नेता बन्नका लागि कांग्रेसकै अर्का महामन्त्री विश्वप्रकाश शर्माको पूर्ण समर्थन छ। उनले खुलेरै निर्वाचनमा प्रचारका बखत र जितेर काठमाडौं फर्किसकेपछि पनि प्रधानमन्त्रीमा जानका लागि गगनलाई संसदीय दलको नेता बनाउन पार्टीकै शीर्ष नेतृत्व बीचमा सर्वसम्मतिको वातावरण बनाउन पहल गर्ने बताएका थिए। शर्माले भने, राजनीतिक परिवर्तनको एजेन्डा सकिएकाले अब मुलुकलाई रूपान्तरण गरेर अघि बढ्नुपर्छ। राजनीतिक परिवर्तनको एजेन्डा होइन। अब हाम्रो पूरै ध्यान सामाजिक रूपान्तरणको मुद्दामा केन्द्रित हुनुपर्छ।प्रधानमन्त्रीमा पार्टी सभापति शेरबहादुर देउवाले विकल्प दिनुपर्ने भन्दै शर्माले भने, यसअघि पनि बारम्बार मैले भन्दै आएको कुरा हो पार्टीका अर्का महामन्त्री गगन थापालाई संसदीय दलको नेता र प्रधानमन्त्रीमा प्रस्ताव गर्छु भनेर प्रतिबद्धता जनाइसकेको छु।"
जसपाको राजनीतिक समितिको बैठक पुस १८ र १९ गते बस्ने,"काठमाडौं : जनता समाजवादी पार्टी, नेपालले केन्द्रीय राजनीतिक समितिको बैठक बोलाएको छ। जसपाको राजनीतिक समितिको बैठक पुस १८ र १९ गते ११ बजे पार्टी केन्द्रीय कार्यालय बालकुमारीमा बस्ने प्रचार विभाग प्रमुख पूर्ण बस्नेतले जानकारी दिए। बस्नेतका अनुसार बैठकमा प्रतिनिधि सभा तथा प्रदेश सभा सदस्य निर्वाचन सम्बन्धी समिक्षा, विधान अधिवेशन, पार्टी संगठन तथा आगामी कार्यदिशाको बारेमा छलफल हुनेछ। जनता समाजवादी पार्टी, नेपालले प्रतिनिधि सभाको प्रत्यक्षमा ७ सिट र समानुपातिकमा ५ सिट जितेको छ।"
"देउवालाई भेटेर प्रचण्डले भने म प्रधानमन्त्री बन्छु, सहयोग गर्नुहोस्","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आफूलाई प्रधानमन्त्री बनाउन कांग्रेसका सभापति एवं प्रधानमन्त्री शेरबहादुर देउवासमक्ष आग्रह गरेका छन्। सत्ता समीकरण निर्माणबारे एमालेसँग समेत समानान्तर वार्तामा रहेका माओवादी केन्द्रका अध्यक्ष प्रचण्डले शनिबार बिहान देउवालाई भेटेर आफूलाई प्रधानमन्त्री बनाउन औपचारिक प्रस्ताव गरेका हुन्। आफैँ प्रधानमन्त्री बन्ने तयारीमा रहेका देउवालाई भेटेर प्रचण्डले प्रधानमन्त्रीमा आफ्नो दाबी रहेको औपचारिक जानकारी गराएका हुन्। देउवा र प्रचण्डबीच भएको भेटलाई उदृत गर्दै कांग्रेसका एक उच्च नेताले अन्नपूर्णलाई भने, प्रचण्डजीले आफूलाई प्रधानमन्त्री बनाउन प्रधानमन्त्री देउवाज्यूसँग औपचारिक प्रस्ताव गर्नुभयो। दाहाल र देउवाबीच झण्डै ४५ मिनेट बालुवाटारमा भेटवार्ता भएको हो। देउवा निकट ती नेताका अनुसार, प्रधानमन्त्री देउवाले प्रचण्डलाई कुनै जवाफ दिएनन्। देउवाले प्रचण्डलाई आफूले पार्टीमा कुरा राख्ने मात्र बताएको उनले अन्नपूर्णलाई जानकारी दिए। उनका अनुसार प्रचण्डलाई प्रधानमन्त्री बनाउन कांग्रेसले सहयोग गर्न सक्दैन। उनले भने, तेस्रो दलको व्यक्तिलाई कांग्रेसले कसरी प्रधानमन्त्री बनाउँछ। देउवाको विकल्पमा प्रधानमन्त्रीका लागि कांग्रेसले कसैसँग छलफल गर्दैन। केही दिनमा देउवा पुन : प्रधानमन्त्री बन्दै हुनुहुन्छ। निर्वाचन अगाडिको एक भेटमा प्रधानमन्त्री देउवाले प्रचण्डलाई निर्वाचनपछिको प्रधानमन्त्री बनाउने आश्वासन दिएका थिए। निर्वाचनपछि तेस्रो दलमा खुम्चिएपनि निर्वाचन अघि देउवाले दिएको आश्वसनको बलमा शनिबार भेटेर प्रचण्डले आफूलाई प्रधानमन्त्री वातावरण मिलाउन देउवासमक्ष आग्रह गरेका हुन्। प्रचण्ड वरिष्ठ उपाध्यक्ष नारायणकाजी श्रेष्ठसँग शनिबार बिहान आन्तरिक छलफल गरेपछि प्रधानमन्त्री देउवा भेट्न बालुवाटार पुगेका थिए। प्रचण्ड निकटका एक नेताका अनुसार, केही दिनदेखि आँफै प्रधानमन्त्री बन्ने तयारीमा प्रचण्डले गृहकार्य थालेका छन्। त्यसका लागि प्रचण्डले पार्टीभित्र आन्तरिक छलफलाई तीब्रता दिएका छन्। छैटौं पटक प्रधानमन्त्री बन्ने तयारीमा रहेका कांग्रेस सभापति देउवा, प्रचण्डको प्रस्तावले झस्किएका छन्। वर्तमान सत्ता गठबन्धनका तर्फबाट प्रधानमन्त्री बन्ने तयारी गरिरहेका देउवा पनि एमालेमाओवादी केन्द्रबाहेक सरकार बनाउने विकल्पबारे समेत छलफलमा छन्। कांग्रेस संसदीय दलको नेताका लागि प्रधानमन्त्री देउवा, वरिष्ठ नेता रामचन्द्र पौडेल, शेखर कोइराला र गगन थापाले तयारी गरिरहेका छन्। देउवालाई संसदीय दलको नेता बन्नबाट रोक्न महामन्त्रीद्वय थापा र विश्वप्रकाश शर्मा तीब्र लबिङमा जुटेका छन्। प्रचण्डले मंसिर २९ गते गृहमन्त्री बालकृष्ण खाणसँग छलफल गरेका थिए। सो क्रममा समेत नेपाली कांग्रेसले आफूलाई प्रधानमन्त्री बनाउन सहयोग गर्नुपर्ने बताएका थिए। पछिल्लो समय आँफै प्रधानमन्त्री बन्ने आसयले प्रचण्डले एमालेलगायत साना र स्वतन्त्रबाट निर्वाचित सांसदहरुसँग परामर्श गरिरहेका छन्। एमाले नेता रघुवीर महासेठ पछिल्ला दिनमा एमाले अध्यक्ष केपी शर्मा ओली र प्रचण्ड मिलाउन सक्रिय रुपमा लागेका छन्। महासेठले ओली र प्रचण्डलाई पटकपटक भेटेका छन्। प्रचण्डलाई प्रधानमन्त्री बनाउन महासेठले एमाले अध्यक्षसँग समेत धेरैपटक छलफल गरेको स्रोतले बताएको छ। जेठ २८ मा प्रचण्डले स्वतन्त्रबाट जितेका अमरेश कुमार सिंहसँग समेत छलफल गरेका थिए। प्रचण्डले मंसिर २७ गते राती आफ्ना महासचिव देव प्रसाद गुरुङलाई ओली भेट्न बालकोट पठाएका थिए। ओली र गुरुङबीच झण्डै दुई घण्टा छलफल भएको थियो। एमाले र नेकपा माओवादी केन्द्रका दोस्रो तहका नेताले ओली र प्रचण्डलाई मिलेर अघि बढ्न दबाब दिँदै आएका छन्।"
लिम्चुङ्गबुङ्ग गाउँपालिकाको काम पारदर्शी बनाउन एमालेको माग,"उदयपुर: लिम्चुङ्गबुङ्ग गाउँपालिकाले गरेका कामकार्वाही पारदर्शी र जवाफदेही बनाउन माग गरेको छ। ८ बुँदे मागसहितको विज्ञप्ति जारी गर्दै एमालेले विभिन्न निकायबाट प्राप्त बजेट खर्चको विवरण पारदर्शी बनाउन माग गरेको हो। एमाले लिम्चुङ्गबुङ्ग गाउँपालिका कमिटीका अध्यक्ष भलराज राई र सचिब चित्रकुमार राई (मनराज)ले एक विज्ञप्ति जारी गर्दै पालिकाले खरिद गरेका सार्वजानिक सम्पति, भौतिक पूर्वाधार, विकास निर्माण लगायतका कामकार्वाहीको विवरण देखाउन माग गरेको हो। गाउँपालिकामा जवाफदेहिताका न्यूनतम सर्तसमेत पालना नभएको गुनासो सर्वसाधरणबाट आएपछि एमालेले खबरदारी गरेको हो। गाउँपालिकाबाट खरिद गरी सञ्चालनमा रहेका सार्वजानिक यातायात (बस), स्काभेटरको हालसम्मको आयव्यय विवरण सार्वजानिक नगरिएको, भौतिक पुर्वाधार निर्माणका निम्ति ठेक्का लगाइएका संरचना मापदण्डविपरित रहेको, बालुवा, गिट्टी, फलामे छड, सिमेन्टलगायतका कच्चा पर्दाथ गुणस्तरहिन प्रयोग भएको र समयमा नै निर्माण नभएको बताइएको छ।"
पौष ५ गते काठमाडौंमा एमाले जनताको रोजाईको पहिलो पार्टी कार्यक्रम,"काठमाडौं : नेकपा (एमाले)ले पौष ५ गते राजधानीमा एमाले जनताको रोजाईको पहिलो पार्टीविशेष कार्यक्रम आयोजना गर्ने भएको छ। विजय, बधाई र उत्सवका रूपमा काठमाडौंमा आयोजना गरिएको एमाले जनताको रोजाईको पहिलो पार्टी कार्यक्रममा अध्यक्ष केपी शर्मा ओलीले पार्टीबाट नवनिर्वाचित प्रतिनिधि सभा सदस्य र प्रदेश सभा सदस्यलाई सम्बोधन गर्ने भएका छन्। प्रतिनिधि सभा र प्रदेश सभाको निर्वाचन परिणाम आएकाले एमालेले कार्यक्रम तय गरेको हो। मंसिर ४ गते सम्पन्न प्रतिनिधि सभा तथा प्रदेश सभाको निर्वाचनमा चौतर्फी घेराबन्दीको प्रतिकूल परिस्थितिमा पनि लोकप्रिय मतमा पहिलो भएको एमालेले जनाएको छ। निर्वाचन आयोगका अनुसार प्रत्यक्ष र समानुपातिक गरी प्रतिनिधि सभा सदस्यमा ७८ जना र प्रदेश सभामा १६१ जना सदस्य निर्वाचित भएका छन्। एमालेले समानुपातिकतर्फ २८ लाख ४५ हजार ६४१ लोकप्रिय मत ल्याएको छ। कार्यक्रममा प्रतिनिधि सभाका नवनिर्वाचित सदस्यहरू, प्रदेश सभामा नवनिर्वाचित सदस्यहरू, राष्ट्रिय सभाका बहालवाला सदस्यहरू, प्रतिनिधि सभा र प्रदेश सभा सदस्यका उम्मेदवारहरू, निर्वाचन परिचालन कमिटीका सदस्यहरूपार्टीका केन्द्रीय सदस्यहरू, केन्द्रीय निकाय प्रमुख र पदाधिकारीहरू, प्रदेश कमिटीका अध्यक्षहरू, जनसंगठनका अध्यक्ष र महासचिव, केन्द्रीय विभागका सचिवहरू, केन्द्रीय कार्यालय सचिव, प्रदेश कमिटीका पदाधिकारीहरू, जनसंगठनका थप तीनजना पदाधिकारी, केन्द्रीय कार्यालय र परिचालनमा संलग्नहरूलाई आमन्त्रण गरिएको एमालेले जनाएको छ।"
कांग्रेसकै नेतृत्वमा सरकार बनाउन नवनिर्वाचित सांसदहरूको देउवालाई दबाब,"काठमाडौं : नेपाली कांग्रेसका नवनिर्वाचित सांसदहरूले कांग्रेसकै नेतृत्वमा सरकार बनाउन सभापतिसमेत रहेका प्रधानमन्त्री शेरबहादुर देउवालाई दबाब दिएका छन्। शनिबार बालुवाटारमा आयोजित चियापन कार्यक्रममा नवनिर्वाचित सांसदहरूले प्रधानमन्त्री देउवालाई दबाब बढाएका हुन्। नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो नेतृत्वमा सरकार गठन हुनुपर्ने बताइरहँदा कांग्रेस सांसदहरूले निर्वाचनबाट पहिलो दल बनेको कांग्रेसले पहिले सरकारको नेतृत्व गर्न पाउनुपर्ने अडानमा छन्। 'प्रचण्डजीले प्रधानमन्त्री दाबी गर्नुभएको छ। यसलाई हामीले स्वभाविकरूपमा लिएका छौं। तर ठूलो दलको हैसियतले कांग्रेस नेतृत्व पाउनु उपयुक्त हुन्छ,' पार्टी प्रवक्ता प्रकाशशरण मतले भने। उनले गठबन्धनभित्र अन्य दलहरू भएकाले दाबी विरोध हुनु स्वभावित भएको बताए। 'धेरै दल सम्बद्ध भएपछि पदका लागि दाबी पेस गर्नु स्वभाविक हुरा हो। तर जनताले कांग्रेसलाई ठूलो दल बनाएको छ। सरकारको नेतृत्व पनि पहिले कांग्रेसले पाउनुपर्छ,' उनले भने। कांग्रेस नेता एनपी साउदले पनि पहिले कांग्रेसकै नेतृत्वमा सरकार बन्नुपर्ने बताए। 'प्रधानमन्त्री पदमा आलोपालो हुनुपर्छ। यसमा कांग्रेस लचक छ। तर ठूलो दलको हैसियतले पहिले कांग्रेसले नेतृत्व पाउनुपर्छ,' उनले भने। कांग्रेस नेता रामहरि खतिवडाले भने कांग्रेसकै नेतृत्वमा सरकार बन्ने ठोकुवा गरे। 'कांग्रेसको नेतृत्वमा सरकार बन्छ। यसमा दुई मत छैन,' उनले भने। संसदीय दलको नेता को? संसदीय दलको नेता छान्न कांग्रेसले कार्यसम्पाद समितिको बैठक भोलि बोलाएको छ। बुधबार हुने संसदीय दलको निर्वाचनका लागि समिति बनाउन बैठक बोलाएको महामन्त्री गगनकुमार थापाले जानकारी दिए। संसदीय दलको नेता छान्ने प्रक्रिया सुरु भइरहँदा कांग्रेसभित्र को दलको नेता बन्ने विषय रोचक बन्दै गएको छ। बालुवाटारको चियापान कार्यक्रममा संसदीय दलको नेता को बन्ने विषयमा पनि टीकाटीप्पणी भएको थियो। सहभागी अधिकांश सांसदहरूले देउवाकै नेतृत्वमा सरकार बन्नुपर्ने बताइरहँदा महामन्त्री थापा र शेखर कोइरालासमेत संसदीय दलको नेता बन्ने दौडमा छन्। उनीहरूले सार्वजनिकरूपमै संसदीय दलको नेता बन्ने दौडमा रहेका बताइसकेका छन्। कोइारालाले भने संसदीय दलको नेता को भन्ने कुरा नितान्त पार्टीको कुरा भएको बताएका छन्। उनले आफू त्यसको दौडमा रहेको वा नरहेकोबारे खुलाउन चाहेनन्। पार्टी प्रवक्ता महतले एकताको सन्देश दिन संसदीय दलको नेता सर्वसम्मत तरिकाले चयन हुने बताए। 'संसदीय दलको निर्वाचन केही दिनमै हुन्छ। अरु दलको सहयोग लिएर सरकार बनाउने भएकाले एकताको सन्देश दिन पनि सर्वसम्मत नेता चयनको प्रयास हुन्छ,' उनले भने।"
स्थानीय निकायलाई जिम्मेवार बनाए प्रदेश सरकार चाहिँदैन: नारायणमान बिजुक्छे,भक्तपुर: नेपाल मजदुर किसान पार्टीका अध्यक्ष नारायणमान बिजुक्छे (रोहित)ले स्थानीय निकायलाई अधिकार सम्पन्न बनाउन पर्ने बताएका छन्। स्थानीय निकायलाई सक्रिय बनाउन सके संघीय सरकारको काम आधा घट्ने बताए। ७३ औं स्थापना दिवसको उपलक्ष्यमा भक्तपुर नगरपालिकाले सञ्चालन गरेको ख्वप अस्पतालको नयाँ भवन उद्घाटन गर्दै बिजुक्छेले स्थानीय निकायलाई स्वायत्तता र विकेन्द्रीकरणको अधिकार दिए प्रदेश सरकारको आवश्यकता नै नरहेको बताए। देशको परिस्थिति निकै विकराल बन्दै गइरहेकोमा चिन्ता व्यक्त गर्दै उनले भारतको प्रभाव नेपालमा बढिरहँदा नेपालको अवस्था झन् नाजुक बन्दै गएको बताए। नेपालमा दिल्लीको प्रभाव बढ्दै जाँदा नेपालमा राजनीतिक अस्थिरता बढ्दै गएको बताउँदै बिजुक्छेले नेपालमा रसायनिक मल कारखाना स्थापना गर्न पनि भारतकै सहयोगमा हुनुपर्ने अवस्था आउनु देशको लागि घातक भएको बताए।
संसदीय दलको नेता चयन गर्न कांग्रेसले डाक्यो कार्यसम्पादन बैठक,काठमाडौं : नेपाली कांग्रेसको कार्यसम्पादन बैठक भोलि (आइतबार) बोलाइएको छ। संसदीय दलको नेता चयन गर्न आवश्यक प्रक्रिया अगाडि बढाउन बैठक बोलाइएको महामन्त्री गगनकुमार थापाले जानकारी दिए। भोलि बस्ने कार्यसम्पादन बैठकले संसदीय दलको नेता चयनका गर्नका लागि निर्वाचन समिति गठन गर्ने बताइएको छ। नेपाली कांग्रेसले बुधबार संसदीय दलको नेता छान्ने बताएको छ। कांग्रेसबाट संसदीय दलको नेतामा प्रधानमन्त्री शेरबहादुर देउवासहित महामन्त्री गगकुमार थापा र संस्थापइतरका शेखर कोइराला पनि आकांक्षी रहेका छन्।
स्थानीय तह विकास निर्माणको आधार स्तम्भ बन्नुपर्छः प्रधानमन्त्री,"काठमाडौंः प्रधानमन्त्री शेरबहादुर देउवाले स्थानीय तह विकास निर्माणको आधार स्तम्भ बन्नुपर्ने बताएका छन्। ललितपुर महानगरपालिकाको १०४ औं स्थापना दिवसको अवसरमा शनिबार आयोजित कार्यक्रममा प्रधानमन्त्री देउवाले स्थानीय तहले जनताको मन छुनुपर्ने बताए। प्रधानमन्त्री देउवाले भने, संविधानले स्थानीय तहलाई विकास निर्माणको आधार स्तम्भ हो । यहाँका जनप्रतिनिधिले नमूना नगरको रुपमा विकास गर्ने भूमिका खेल्नुहुनेछ भन्ने विश्वास लिएको छु । महानगरपालिका भित्र राष्ट्रिय गौरवका धरोहर छन्। यिनीहरूको संरक्षण जरुरी छ । स्थानीय तहको काम कारबाही जनमुखी, पारदर्शी र नागरिकप्रति जवाफदेही हुनुपर्ने बताए। नेपालको संविधानले स्थानीय तहलाई विकास, निर्माण र जनसेवाको आधार स्तम्भको रुपमा महत्वपूर्ण अधिकार र जिम्मेवारी प्रदान गरेको देउवाको भनाइ छ। उनले भने, नागरिक नजिकको सरकार भएकाले स्थानीय तहको कामकारबाही जनमुखी, पारदर्शी, परिणाममुखी र नागरिक जवाफदेही हुनुपर्छ। ललितपुर महानगर धार्मिक, सांस्कृतिक, ऐतिहासिक, कला नगरी हो। नेपालको इतिहासमा ललितपुर नगरको आफ्नै विशिष्ट पहिचान छ। ललितपुर उपत्यकाको पुरानो र मौलिकता बोकेको शहर हो।"
विश्व किसान सङ्घको उपाध्यक्षमा डा ओली निर्वाचित,"काठमाडौं : राष्ट्रिय प्रकृति संरक्षण कोषका अध्यक्ष डा कृष्णप्रसाद ओली विश्व किसान सङ्घको उपाध्यक्षमा निर्वाचित भएका छन् । चीनमा आयोजित विश्व किसान सङ्घको पहिलो अन्तर्राष्ट्रिय महाधिवेशनको तयारी समितिको सातौँ बैठकले उनलाई उपाध्यक्षमा निर्वाचित गरेको कोषले जनाएको छ । महाधिवेशनले संविधान, कार्यकारिणी समिति र कार्यक्षेत्र निर्धारण गर्नुका साथै विश्वका कृषकको सामूहिक उन्नति र समृद्धिका लागि विभिन्न निर्णय गरेको छ । बैठकमा ४० भन्दा बढी देशका प्रतिनिधिहरूले भाग लिएका थिए भने अधिकांश भर्चुअल माध्यमबाट सहभागी भएका हुन् । डा ओली राष्ट्रपति विद्यादेवी भण्डारीका प्राकृतिक स्रोत तथा वातावरण सल्लाहकार छन् । सो अवसरमा उनले किसान मानव र विश्वव्यापी विकासको मेरुदण्ड भएको बताउँदै २१ औँ शताब्दीमा कृषि विकासका लागि अन्तर्राष्ट्रिय कृषि आधुनिकीकरण र प्रविधि हस्तान्तरणको आवश्यकता, दीगो खाद्य उत्पादन र विश्वव्यापी खाद्य सुरक्षाको संरक्षण र वृद्धिमा जोड दिए। रासस"
प्रदेश १ मा सरकार बनाउन सकस,"विराटनगर : प्रदेश १ मा नयाँ सरकार गठन प्रक्रिया सकसपूर्ण हुने देखिएको छ। निर्वाचनमार्फत दलहरूले बहुमत प्राप्त गर्न नसक्दा कसको नेतृत्वमा सरकार बन्छ भन्ने यकिन छैन। तर, दलहरूले सरकार गठनको गृहकार्य, संवाद एवं छलफल थालेका छन्। सरकार बनाउन अनौपचारिक पहलमा रहेका दलले निर्वाचनमा बहुमत पाएका छैनन्। नेपाली कांग्रेस नेतृत्वको सत्तारूढ गठबन्धनसमेत अल्पमतमा छ। प्रदेशमा सबैभन्दा ठूलो दल बनेको नेकपा (एमाले)लाई पनि एकल सरकार गठनका लागि ७ सिट अपुग भएको छ। दोस्रो ठूलो दल कांग्रेसले आफ्नै नेतृत्वमा सरकार गठनको पहल थाल्दा एमालेले पनि सरकारको नेतृत्व लिने कसरत गरिरहेको छ। सत्तारूढ गठबन्धनमा रहेको तेस्रो ठूलो दल नेकपा (माओवादी केन्द्र) पनि भरसक सरकारको नेतृत्व हत्याउन चाहन्छ। कांग्रेसको २९, माओवादीको १३ र नेकपा (एकीकृत समाजवादी)को ४ सिट गरेर सत्तारूढ गठबन्धनको ४६ सिट छ। एमालेसँग ४० सिट छ। एमालेसँग सहकार्य गरेर निर्वाचनमा भाग लिएको राष्ट्रिय प्रजातन्त्र पार्टी (राप्रपा) को ६ सिट छ। एमालेराप्रपा गठबन्धनको पनि ४६ सिट मात्रै पुग्छ। निर्वाचनमा एमालेसँग तालमेल गरेको जसपा (जनता समाजवादी पार्टी)ले प्रत्यक्षतर्फ जित निकाल्न नसके पनि समानुपातिकबाट एक सिट पाएको छ। उसले हालसम्म सरकार बनाउन कसलाई साथ दिने भन्ने टुंगो गरिसकेको छैन। निर्णायक देखिएको जसपाको साथ पाउनेको नेतृत्वमा सरकार बन्ने सम्भावना छ। जसपाले पार्टीको पोलिटब्युरो सदस्य एवं प्रदेश सहइन्चार्ज ताप्लेजुङकी निर्मला लिम्बूलाई समानुपातिक सांसद बनाएको छ। पार्टीको ठोस निर्णयबाहेक आफूले केही गर्न नसक्ने उनले बताइन्। सरकार निर्माणका सवालमा पार्टीको आधिकारिक धारणा नै आफ्नो निर्णय हुने लिम्बूको भनाइ छ। तर, सत्तारूढ र एमाले भने जसपालाई फकाउन प्रयासरत रहेको स्रोतले बतायो। राप्रपाले पनि सरकार गठनमा एमालेलाई साथ दिने या नदिने भन्ने निर्णय लिइसकेको छैन। तर निर्वाचनमा सहकार्य गरेका कारण राप्रपाकै साथ पाउने अपेक्षासहित आफ्नै नेतृत्वमा सरकार निर्माणको पहल एमालेले गरिरहेको छ। ९३ सदस्यीय प्रदेशसभामा सरकार गठनका लागि बहुमत पुर्याउन ४७ सिट आवश्यक पर्छ। त्यसका लागि एक सिटवाला जसपा निर्णायक देखिएको छ। नयाँ सरकार गठनका लागि बहुमत पुर्याउन दलहरूलाई सकस परिरहेका बेला प्रदेशमा नयाँ मुख्यमन्त्री को बन्छन् भन्ने चर्चा चल्न थालेको छ। कुन दलको नेतृत्वमा सरकार बन्छ भन्ने विषयले सबैको ध्यान मोडेको छ। सरकार बनाउनै गाह्रो हुने परिस्थिति निर्माण भइरहँदा मुख्यमन्त्रीका आकांक्षी भने धेरै छन्। गठबन्धनको नेतृत्वकर्ता कांग्रेसबाट मात्रै तीन जना मुख्यमन्त्रीका आकांक्षी छन्। मुख्यमन्त्री बन्न पहिले दलको नेता चुनिनुपर्छ। दाबेदार धेरै हुँदा दलको नेता चयन नै सर्वसम्मत नहुने सम्भावना छ। कांग्रेसबाट अमृत अर्याल, उद्धव थापा र केदार कार्कीलगायत मुख्यमन्त्रीको दौडमा छन्। कांग्रेस केन्द्रीय सदस्य अर्याल संस्थापन एवं पार्टी सभापति शेरबहादुर देउवा पक्षधर हुन्। संविधानसभा सदस्य उनले आफू मुख्यमन्त्रीकै लागि प्रदेश झरेको बताउने गरेका छन्। नेताहरूका अनुसार पार्टी सभापतिले मुख्यमन्त्री बनाउने आश्वासन दिएपछि उनी प्रदेशसभा सदस्यका लागि चुनाव लड्न तयारी भएका थिए। पार्टी राजनीतिमा समेत सिनियर भएका कारण आफू मुख्यमन्त्रीको स्वाभाविक दाबेदार भएको अर्याल बताउँछन्। कांग्रेस प्रदेश १ का सभापति थापा कृष्णप्रसाद सिटौला पक्षधर हुन्। प्रदेशमा पार्टीको नेतृत्व गरिरहेका कारण दलको नेता बन्ने इच्छा राखेको र मुख्यमन्त्रीमा आफूले दाबी गरेको उनले बताए। सरकार गठनलगायतका विषयमा अहिले पार्टी र गठबन्धनभित्र छलफल भइरहेको छ। गठबन्धनको सबैभन्दा ठूलो दल भएको नाताले प्रदेश सरकारको नेतृत्व कांग्रेसले गर्छ, थापाले भने, त्यसो हुँदा मुख्यमन्त्री बन्नका लागि दलको नेतामा मेरो दाबी हो। केन्द्रकै सरकार गठनको कुरा चलिरहेका कारण अहिले प्रदेशको विषय ओझेलमा परेको छ। प्रदेश १ का हालका आन्तरिक मामिला तथा कानुनमन्त्री रहेका कार्की भने पार्टीभित्र संस्थापनइतर अर्थात डा शेखर कोइराला पक्षधर हुन्। यसअघि नै मन्त्री भएर प्रदेश सरकारको अनुभव बटुलिसकेका कारण आफू मुख्यमन्त्री हुने लाइनमा रहेको दाबी कार्कीले गर्ने गरेका छन्। सत्तारूढ गठबन्धन दल माओवादीले पनि सरकारको नेतृत्व पाउनुपर्ने दाबी गरिरहेको छ। प्रदेशको आर्थिक मामिला तथा योजनामन्त्री इन्द्रबहादुर आङ्बो माओवादीबाट मुख्यमन्त्रीका दाबेदार हुन्। उनी प्रदेश सरकारको नेतृत्व माओवादीले लिन पाउनुपर्ने बताउँछन्। लामो समय मन्त्री भइसकेको र प्रदेशको सबैभन्दा महत्त्वपूर्ण मन्त्रालयको जिम्मेवारी सम्हालेको अनुभवका हिसाबले मुख्यमन्त्रीमा मेरो दाबी हो, आङ्बोले भने, अब पुनः मन्त्री बन्ने मेरो चाहना छैन।"
सवारी अनुशासन कारबाहीबाट तीन लाख राजस्व असुली,"काठमाडौं : यातायात व्यवस्था विभागले सवारी अनुशासन कारबाहीबाट तीन लाख ५० हजार राजस्व उठाएको छ। विभागका प्रवक्ता ईश्वरीदत्त पनेरुका अनुसार विभागले गएको मंसिर महिनाभरि नियम उल्लंघन गर्ने चार सय ५६ जनाबाट तीन लाख ४७ हजार उठाएको हो। उनका अनुसार सबैभन्दा धेरै सिल्टबेल्ट नबाँधेको र हेलमेट नलगाएका चार सय ५६ सवारी चालक कारबाहीमा परेका छन्। विभागले हरेक महिना आन्तरिक रूपमा पनि सवारी चालकले गर्ने नियम उल्लंघनका बारेमा अनुगमन गर्ने गरेको छ। यो विभागअन्तर्गत रहेको ट्राफिक टिमले गरेको कारबाहीबाट उठेको राजस्व हो। विभागले गरेको अनुगमनमा प्रदूषण स्टिकर नभएको, लाइसेन्स तथा ब्लुबुक नबोकेको, सवारीसाधन मोडिफाइड गरेको आदि कसुरमा चालक कारबाहीमा परेका छन्।"
जाजरकोटको 'कुशे९' बालमैत्री वडा घोषणा,"जाजरकोट : जाजरकोटको कुशे गाउँपालिका९ लाई बालमैत्री वडा घोषणा गरिएको छ। शनिबार वडालाई बालश्रममुक्त, हिंसारहित, बालविवाह निषेधित तथा बालमैत्री स्थानीय शासनयुक्त वडा घोषणा गरिएको हो। आवश्यक सबै सूचक पूरा भएपछि स्थानीय तहमा बाल अधिकार सुनिश्चित गर्न बालमैत्री वडा घोषणा गरिएको हो। यसअघि यही पालिकाको वडा नम्बर १ लाई २०७८ चैत १२ मा बालमैत्री वडा घोषणा गरिएको थियो। घोषणासँगै यो वडा गाँउपालिकाको दोस्रो र जिल्लाकै तेस्रो बालमैत्री वडा बनेको छ। जाजरकोट प्रदेश 'क' का प्रदेशसभा सदस्य वेदराज सिंहले पानसमा बत्ती बालेर बालमैत्री वडा घोषणा गरेका हुन्।"
"आइतबार दिउँसो देशका तीनवटा प्रदेशमा वर्षा हुने, हिमपातको पनि सम्भावना","काठमाडौं : आइतबार दिउँसो देशका तीनवटा प्रदेशका वर्षा हुने भएको छ। मौसम पूर्वानुमान महाशाखाका अनुसार प्रदेश १, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको सम्भावना रहेको हो। यी प्रदेशका उच्च पहाडी भूभागका एकदुई स्थानमा हल्का हिमपातको पनि सम्भावना रहेको छ। रातको समयमा प्रदेश १, बागमती र गण्डकी प्रदेशको उच्च पहाडी भूभागका एकदुई स्थानमा हल्का हिमपातको पनि सम्भावना रहेको महाशाखाले जनाएको छ। यसैगरी प्रदेश १ का पहाडी भूभागमा आंशिकदेखि पूर्ण बदली रही बागमती र गण्डकी प्रदेशमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ।"
करेन्ट लागेर मृत्यु,नवलपरासी : जिल्लाको बौद्दीकाली गाउँपालिका२ भुलाड बस्ने ३० वर्षीय सुरेश श्रेष्ठको करेन्ट लागेर शनिबार दिउँसो मृत्यु भएको छ। सोही ठाउँस्थित खहरेटोल बस्ने छबिलाल ओझाको घरमा रेलिङ राख्ने क्रममा सुरेशको हातमा रहेको रेलिङले हाईटेन्सनको तारमा छुँदा करेन्ट लागेर गम्भीर घाइते भएका उनको बिपि कोइराला अस्पताल दुलेगौडा तनहुँमा उपचारको क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
जबरजस्ती करणी गरेको आरोपमा एक जना पक्राउ,बर्दिया : १५ वर्षीया किशोरीलाई जबरजस्ती करणी गरेको आरोपमा एक जना पक्राउ परेका छन्। जिल्लाको बाँसगढी गाउँपालिका६ दाङपुर दमौली बस्ने ४८ वर्षीय मेघराज अधिकारीलाई शुक्रबार राति प्रहरीले पक्राउ गरेको छ। ती किशोरीलाई अधिकारीले जबरजस्ती करणी गरेको भन्ने खबर प्राप्त हुनासाथ इलाका प्रहरी कार्यालय मोतीपुरबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले थप अनुसन्धान गरिरहेको छ।
मुस्ताङीलाई दाउरा जोहो गर्ने चटारो,"जोमसोम : चिसो मौसम सुरु भएसँगै मुस्ताङीलाई दाउरा जोहो गर्ने चटारो बढेको छ। यहाँ अधिकांश समय दाउराको नै प्रयोग हुने गरेको छ। उनीहरूलाई अहिले गाउँ नजिकै आफ्नो पायक पर्ने उच्चलेंकको जंगलमा दाउरा संकलन गर्न भ्याइनभ्याइ छ। खेतीपाती सकेर हिउँदयामको फुर्सदिलो महिनामा मुस्ताङमा दाउरा फुकुवा गरिन्छ। कुनै गाउँमा पुस र कुनै गाउँमा माघ महिनामा सीमित अवधिका लागि दाउरा संकलनका लागि अनुमति दिइन्छ। जिल्लाको वारागुङ मुक्तिक्षेत्र, घरपझोङ र थासाङ गाउँपालिकाका विभिन्न गाउँमा अहिले धमाधम जंगलमा सुकेका र कुहिएका दाउरा संकलन गर्न अनुमति दिइएको छ। गाउँलेलाई निश्चित समय अवधि तोकेर स्थानीय गाउँ मुखिया र समाजले दाउरा फुकुवा गर्ने हिमालपारीको सदियौदेखिको चलनचल्ती मानिन्छ। गाउँगाउँका मुखिया र गाउँ समाजको निर्णय बमोजिम स्थानीय तह र वन संरक्षण समितिको समन्वयमा स्थानीयवासीलाई जंगलका दाउरा फुकुवा गर्ने गरिन्छ। बिहानै उठेर जंगल गएर फर्किएकालाई गाउँका कटुवाल र स्थानीय तहका जनप्रतिनिधले अनुगमन समेत गर्ने गरेका छन्। जंगलबाट काँचो दाउरा संकलन गर्न मनाही गरिएको छ। वर्षायाममा यहाँका किसान कृषि र अन्य व्यवसायमा व्यस्त हुने र जाडो मौसमको फुर्सदिलो समयमा उनीहरुले दैनिक प्रयोग हुने दाउराको बन्दोबस्त गर्छन्। जाडो महिनामा दाउरा फुकुवा गरिने मुस्ताङको परम्परा बसेको हो। अन्य समय जंगलको दाउरा टिप्न गाउसमाज र बनउपभोक्ता संरक्षण समितिले मनाही गर्दछ। जिल्लाको तल्लोक्षेत्रका गाउँगाउँमा दाउरा फुकुवा गरिएपछि स्थानीय किसान समूदाय आफ्नो मातहतका लेकमा पुगेर दाउरा संङ्कलन गर्न लागि पर्छन्। हिउँ पर्ने र चिसो सिरेटो चल्ने मौसम भएपनि यहाँका मानिसले यसको परवाह नगरि दाउरा टिप्न नजिकैको लेकमै धाउँछन्। तोकिएको दिनसम्म बिहानैको झिसमिसे उज्यालोमा उठेर उनीहरु ३ घण्टा उकालो चढ्दै लेकको जंगल पुगेर दाउरा टिप्छन्। मुस्ताङमा जग्गा जमिन भई गाउँ समाजमा कुरिया दर्ता भएका र अरुको खेतीबारी अधिया कमाएर बसेका घरधुरीले दाउरा संकलन गर्ने अनुमती दिईने गरिएको छ। कुरिया दर्ता नभएको र खेतबारी अधियाँ नमाई अन्य व्यवसाय गरेकाले भने दाउरा संकलन गर्न पाउँदैन। हिउँदयाममा संकलन गरिएका दाउरा खाना पकाउने,आगो ताप्ने र बस्तुभाउलाई कुडो पकाउन प्रयोग हुन्छ। मुस्ताङमा समाजले निर्धारण गरेको निञ्चित मापदण्ड अनुसार दाउरा संकलन गर्न दिइने गरिएको छ। स्थानीयले कृषि प्रयोजनका लागि पालन गरिएका गोरु, झोपा, घोडा र खच्चड जस्ता घरपालुवा चौपाया लिएर जंगल पुग्छन्।जंगल पुगेका उनीहरुले दाउरा खोजेर तिनै चौपायालाई भारी बोकाई घर ल्याउँछन् भने चौपाया नहुनेले आफैं बोकेर घरमा ल्याउछन्।"
ट्याक्टरको डब्बा पल्टिएर किच्दा एक जनाको मृत्यु,बारा : ट्याक्टरको डब्बा पल्टिएर किच्दा एक जनाको मृत्यु भएको छ। जिल्लाको महागढीमाई नगरपालिका६ पत्रहटी बस्ने २४ वर्षीय मुकेश प्रसाद यादवको आफ्नै ना६त ६७८६ नम्बरको ट्याक्टरको डब्बा पल्टिएर किच्दा शनिबार बिहान मृत्यु भएको हो। डब्बा प्रेसर उठाइ नट खोल्ने क्रममा डब्बा पल्टिएर गम्भीर घाइते भएका उनको एलएस न्यूरो अस्पताल परवानिपुरमा उपचारका क्रममा मृत्यु भएको प्रहरीले जनाएको छ।
आहा ! लोदेन,"ताप्लेजुङ: ताप्लेजुङ सदरमुकाम फुङलिङबाट दुई दिनमा पुगिन्छ लोदेन खर्क। मिक्वाखोला गाउँपालिका५ पापुङलाई पोखरीहरूको राजधानी नै भन्न सुहाउँछ। करिब ९५ भन्दा बढि पोखरीको पहिचान भएको पापुङ क्षेत्र पर्यटक र अनुसन्धान अन्वेशण गर्नेका लागि नयाँ गन्तव्य हो। जैविक विविधता, हिमाल, पहाड, झरना, फाँट, सिरसिर चल्ने शितल पवन, राइनी र बुकीसहित रंगीन फूल, बास्ना सबैको संगम हो लोदेन। धार्मिक तथा पर्यटकीय दुवै हिसाबले सम्भावना बोकेको पापुङस्थित तोक्पेगोला र लोदेन क्षेत्र प्रचारप्रसारको कमीले ओझेलमा छ। समुद्री सतहबाट चार हजार तीन सय मिटरको उचाईमा रहेको लोदेन क्षेत्र जैविक तथा प्राकृति सौन्दर्यताले भरिपूर्ण भएतापनि प्रचारप्रसारकै अभावले पर्यटकको आवतजावत कम हुने गरेको छ। यस क्षेत्रमा सोदो पोखरी, भूत पोखरी, कुइने पोखरी, लाम पोखरी, कालो पोखरी, तीन पोखरीसहितका ९५ वटा भन्दा बढि पोखरी रहेको स्थानीय नुपू शेर्पाले बताए। प्रदेश नम्बर १ कै सबैभन्दा बढी तालतलैया भएको क्षेत्रमा लोदेन खर्क पर्ने र यस्को उचित प्रचारप्रसार हुन नसक्दा ओझेलमा पर्न गएको गाउँपालिका उपाध्यक्ष डण्डु लामा बताउँछन्। यो क्षेत्रलाई पर्यटकीय बनाउन गाउँपालिकाले आवश्यक पहल गर्दै आएको वडाध्यक्ष ग्यान्जे शेर्पा बताउँछन्। वडाध्यक्ष शेर्पाका अनुसार यहाँका बासिन्दाको मुख्य पेशा पशुपालन हो। गाई, याक तथा चौरी पालेर जीवनयापन चल्छ। बिहान छाड्दा र गोधुली साँझमा फर्कदा याक तथा चौरीको घाँटीमा झुन्ड्याइएको घन्टीको कुन्डुङ कुन्डुङ आवाजले मन प्रफुल्ल बन्छ। कात्तिकदेखि माघसम्म हिउँ पर्ने र जाडो अधिक हुने भएकाले बस्ती अर्थात बेसी झर्छन्। जडिवुटी पनि आम्दानीको स्रोत बनेको अध्यक्ष शेर्पाले बताए। तोक्पेगोला पुगेर फर्कने भन्छन्, भर्जिन पर्यटकीय क्षेत्र। लोदेन खर्क हुँदै, तोक्पेगोला र ओलाङचुङगोला पनि पुग्न सकिन्छ। कसरी पुगिन्छ ? सदरमुकामदेखि गाडीमा दोभानसान्थाक्राफुङफुङे झरना हुँदै पापुङसम्म गाडी चल्छ। त्यसपछिको २ घण्टाको पैदल हिँडाई पछि सिम्बुक गाउँ पुगिन्छ। अर्कोदिन हिँडेर लोदेन खर्क पुगिन्छ। उता तोक्पेगोला जाने हो भने चाहिँ पापुङ मै बास बस्नुपर्छ र अर्कोदिन तोक्पेगोला पुगिन्छ। दर्जन बढी झोलुङे र काठे पूलको पनि अनुभव लिन पाईन्छ।"
बोलेरो दुर्घटना हुँदा ९ जना घाइते,"रामेछाप : रामेछापको उमाकुण्ड गाउँपालिका७ भुजीमा बोलेरो दुर्घटना हुँदा ९ जना घाइते भएका छन्। भूजीमा जारी उमाकुण्ड लिग फुटबल हेर्न लिखु तामाकोशी गाउँपालिका१,दुरागाउँबाट भुजी जाँदै गरेका यात्रु सवार बोलेरो शनिबार बिहान ११ः४५ बजे भुजीको एकतारे छाँगामा दुर्घटना भएको हो। दुर्घटनामा परी लिखुतामाकोशी गाउँपालिका१ कोटगाउँकी ३२ वर्षीया बिमला सुनुवार, २३ वर्षीया श्रृष्टी सुनुवार, ३९ वर्षीय बिमल सुनुवार, ३४ वर्षीय राज कुमार थापा, ३० वर्षीया सीता कार्की, ३० वर्षीया मनिता खड्का, १६ वर्षीय नरेश खड्का, ४० वर्षीय दिपक सुनुवार र १९ वर्षीय सुजन भुजेल घाइते भएका हुन्। जिल्लाको उमाकुण्ड गाउँपालिका७ एकराते छागामा दुरागाउँबाट भुजितर्फ जाँदै गरेको बा ११ च ७५९१ नम्बरको बोलेरो आफैं अनियन्त्रित भई दुर्घटना भएको थियो।"
हत्याको आरोपमा सात जना पक्राउ,रुपन्देही : बुटवल उपमहानगरपालिका९ बस्ने भारत घर भएका ५५ वर्षीय अजय सोनीको धारिलो हतियार चक्कु प्रहार गरी हत्या गरेको आरोपमा सात जना पक्राउ परेका छन्। बुटवल उपमहानगरपालिका८ राजमार्ग चौराहमा मागी खाई हिँड्ने २९ वर्षीय कृष्ण सिजाली मगर लगायत ७ जनालाई चक्कुसहित शुक्रबार साँझ प्रहरीले पक्राउ गरेको हो। आफ्नो ठेलामा रहेको बदाम र चकलेट उनीहरूले चोरी गरी लगेको भन्दै सामान फिर्ता माग्न जाँदा अजयलाई चक्कु प्रहार गरी गम्भीर घाइते बनाएका थिए। घटनाको सूचना पाएपछि वडा प्रहरी कार्यालय बुटवलबाट खटिएको प्रहरीले उनलाई उपचारका लागि लुम्बिनी प्रादेशिक अस्पताल बुटबल पठाएकोमा उपचारका क्रममा मृत्यु भएको हो। यस सम्बन्धमा प्रहरीले थप अनुसन्धान गरिरहेको छ।
"काठमाडौं महानगरका मेयर शाहले भने, डोटीका भूकम्प पीडितलाई सहयोग गरौं","काठमाडौं : काठमाडौं महानगरपालिका मेयर बालेन्द्र शाहले डोटीका भूकम्प पीडितलाई सहयोग गर्न अनुरोध गरेका छन्। उनले डोटीका भूकम्प पीडितहरु कसरी सुरक्षित होलान् भन्ने सार्वजनिकरुपमा चासोसम्म नभएको टिप्पणी गरेका छन्। काठमाडौंमा अनधिकृत टहरा भत्काउँदा राष्ट्रिय समाचार बनेको तर डोटीमा भुकम्पबाट ३८ सय टहरा भत्काउँदा समाचार बन्ने विषय पनि नमानेको बताएका छन्। नेपालका दुरदराजमा नागरिकहरुले दुख पाइरहदा काठमाडौंमा चासो नै नहुने, समाचार नै नबन्ने अवस्था आज पनि छ। मेयर शाहले भने, काठमाडौंमा अनधिकृत टहरा भत्काउँदा राष्ट्रिय समाचार बन्छ तर डोटीमा भूकम्पबाट ३८ सय टहरा भत्काउँदा समाचार बन्ने विषय पनि मानिदैन। उनले डोटीमा कार्तिक २३ गते आएको ६६ रेक्टर स्केलको भूकम्पले ३८ सय घरटहरा भत्काएको स्थानीय गाउँपालिकाको तथ्यांक रहेको उल्लेख गरे। शाहले पीडितहरुको पिडामा अरुको चिन्ता छ भन्ने अनुभुतिले मात्रै पनि उनीहरुको मनोबल बढ्ने बताएका छन्। परालको टहरा बनाएर बसेको स्थानमा चितुवा आक्रमणमा मान्छेको मृत्यु भएको छ। चितुवाको डर छदैछ, त्यसमाथि पुष महिना सुरु भइसक्यो। जाडो बढेको छ। हिउँ पर्न सुरु हुन्छ। अब जाडो र हिउँको कारणले ज्यान गुमाउन सक्ने अवस्था बन्न लाग्दैन। ति पीडितहरु कसरी सुरक्षित होलान् भन्ने सार्वजनिक रुपमा चासोसम्म देखिँदैन। पीडितहरुको पीडामा अरुको चिन्ता छ भन्ने अनुभुतिले मात्रै पनि उनीहरुको मनोबल बढ्नेछ। डोटीका भूकम्प पीडितका लागि सहयोगको अनुरोध काठमाडौं महानगरमा पनि आएको उनले जानकारी दिए। मेयर शाहले भने, महानगरबाट विपद् व्यवस्थापन अन्तर्गतको बजेटबाट १० लाख रुपैयाँ सहयोग गाउँपालिकालाई गरेका थियौँ। योभन्दा धेरै गर्न हाम्रा आफ्नै सिमाहरु छन्। यसैले राज्य संयन्त्र, सम्बन्धित मन्त्रालय , सांसदज्युहरु ,सरकारी गैरसरकारी संघसंस्था तथा व्यक्तिपहलमा पनि पीडितहरुलाई सहयोग गर्न अनुरोध गर्दछौँ।"
लिम्चुङ्गबुङ्ग गाउँपालिकाको काम पारदर्शी बनाउन एमालेको माग,"उदयपुर: लिम्चुङ्गबुङ्ग गाउँपालिकाले गरेका कामकार्वाही पारदर्शी र जवाफदेही बनाउन माग गरेको छ। ८ बुँदे मागसहितको विज्ञप्ति जारी गर्दै एमालेले विभिन्न निकायबाट प्राप्त बजेट खर्चको विवरण पारदर्शी बनाउन माग गरेको हो। एमाले लिम्चुङ्गबुङ्ग गाउँपालिका कमिटीका अध्यक्ष भलराज राई र सचिब चित्रकुमार राई (मनराज)ले एक विज्ञप्ति जारी गर्दै पालिकाले खरिद गरेका सार्वजानिक सम्पति, भौतिक पूर्वाधार, विकास निर्माण लगायतका कामकार्वाहीको विवरण देखाउन माग गरेको हो। गाउँपालिकामा जवाफदेहिताका न्यूनतम सर्तसमेत पालना नभएको गुनासो सर्वसाधरणबाट आएपछि एमालेले खबरदारी गरेको हो। गाउँपालिकाबाट खरिद गरी सञ्चालनमा रहेका सार्वजानिक यातायात (बस), स्काभेटरको हालसम्मको आयव्यय विवरण सार्वजानिक नगरिएको, भौतिक पुर्वाधार निर्माणका निम्ति ठेक्का लगाइएका संरचना मापदण्डविपरित रहेको, बालुवा, गिट्टी, फलामे छड, सिमेन्टलगायतका कच्चा पर्दाथ गुणस्तरहिन प्रयोग भएको र समयमा नै निर्माण नभएको बताइएको छ।"
आज यी तीन प्रदेशमा पानी पर्ने,"काठमाडौं : आज देशका तीन प्रदेशमा हल्का वर्षा हुने सम्भावना रहेको छ। जल तथा मौसम विज्ञान विभागका अनुसार प्रदेश नं एक, बागमती र गण्डकी प्रदेशका पहाडी भूभागमा आंशिक बदली एकदुई स्थानमा हल्का वर्षा हुने छ। साथै ती प्रदेशका उच्च पहाडी भूभागमा हल्का हिमपातको सम्भावना छ। त्यस्तै विभागका अनुसार तराईका केही भूभागमा बिहानीपख हुस्सुकुहिरो लाग्ने तथा देशका अधिकांश भूभागमा तापक्रम क्रमिकरूपमा घट्दै जाने संभावना रहेको बताइएको छ। बाँकी भूभागमा मौसम सामान्यतया सफा रहने विभागले जनाएको छ । राति प्रदेश नं १ का पहाडी भूभागमा आंशिकदेखि पूर्ण बदली रही बागमती प्रदेश र गण्डकी प्रदेशका पहाडी भूभागमा आंशिक बदली तथा बाँकी भूभागमा मौसम सामान्यतया सफा रहनेछ । देशभर चिसो बढ्ने भएकोले चिसोबाट बच्न आवश्यक सावधानी अपनाउन विभागले अनुरोध गरेको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम तापक्रम ७६ डिग्री र अधिकतम तापक्रम १८७ डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम ४५ डिग्री र सबैभन्दा धेरै जनकपुरको अधिकतम तापक्रम २४८ डिग्री सेल्सियस रहेको छ ।"
बाली विज्ञान पढाउन पानी र जमिन अभाव,"फिदिम: पाँचथरको यासोकस्थित पृथ्वी माध्यमिक विद्यालयमा सञ्चालित बाली विज्ञान कक्षा प्रयाप्त पानी र जमिनको अभावले प्रभावित बनेको छ। विद्यार्थीहरुलाई अभ्यासका लागि जमिन र पानीको अभाव हुँदा कक्षा प्रभावित भएको हो। पछिल्लो समयमा बाली विज्ञानमा विद्यार्थीहरुको आकर्षण बढेको छ, प्रधानाध्यापक ऋषिराम गजुरेलले भने तर, अभ्यासका लागि प्रयाप्त जमिन र पानी नहुँदा कक्षा प्रभावित हुने गरेको छ। यो विद्यालय सञ्चालन भएको ठाँउ सुख्खाग्रस्त क्षेत्रमा पर्छ। यहाँ पीउने पानीको समेत समस्या छ। स्रोत साधानको अभावले प्रयाप्त मात्रामा अभ्यास गर्न नपाईएको कक्षा १० मा अध्ययनरत अंकित खड्काले बताए। हामीलाई प्रयाप्त मात्रामा प्राक्टिकल गर्ने ठाँउ नै भएन, खड्काले भने सीमित ठाँउमा प्राक्टिकल गर्दा समस्या हुन्छ। यहाँ बृहत पम्पिङ खानेपानी आयोजना सञ्चालित छ। आयोजनाबाट प्रयाप्त मात्रामा पानी उपलब्ध नभएकाले प्राक्टिकलमा समस्या हुने गरेको बाली विज्ञानकी शिक्षिका (प्रशिक्षक) मूना मिश्रले बताईन्। विद्यालयको जमिनलाई खेल मैदान बनाएपछि विद्यार्थीलाई अभ्यास गराउन प्रयाप्त जमिन छैन, मिश्रले भनिन् थोरै जमिनमा धेरै विद्यार्थीलाई अभ्यासन गराउन कठिन भईरहेको छ। भएको जमिनमा पनि पानीको सुविधा छैन। बाली विज्ञान कक्षाका लागि प्रयाप्त मात्रामा पानी उपलब्ध गराउनुपर्ने उनीहरूको माग छ। विद्यालयको नाममा रहेको १३ रोपनी जमिनमा खेल मैदान बनाएपछि अभ्यासका लागि जमिन अभाव भएको हो। यो विद्यालयमा ९ देखि १२ कक्षासम्म बाली विज्ञान पढाई हुन्छ। विभिन्न कक्षामा ८८ जना विद्यार्थी बाली विज्ञान पढ्दैछन्। बिगत वर्षहरुभन्दा विद्यार्थीको चाप बढिरहेको छ, मिश्रले भनिन् विद्यार्थीहरुको चाप बढेपछि स्रोत साधन सीमित भएकाले कक्षा प्रभावित भईरहेको छ। प्राविधिक शिक्षालाई प्रभावकारी बनाउने सरकारले स्रोत साधन थप गर्नुपर्ने शिक्षकको माग छ। नेपाल सरकारले २०७० सालदेखि प्राविधिक शिक्षा सञ्चालन सुरु गरेको हो। त्यही समयमा सरकारले ९९ वटा विद्यालयमा प्राविधिक शिक्षा लागु गरेको थियो। सोही वर्षदेखि पृथ्वी माध्यमिक विद्यालयमा बाली विज्ञान सुरु भएको हो। प्राविधिक शिक्षाका लागि सरकारले अहिलेसम्म स्थायी शिक्षकको व्यवस्था गरेको छैन। बाली विज्ञान कक्षा सञ्चालन गर्न कृषि प्रशिक्षकलाई नै कक्षा सञ्चालन गर्न करारमा नियुक्ति दिएको छ। कृषि प्रशिक्षकलाई शिक्षण सम्बन्धी तालिम समेत दिईएको छैन। हामीहरुलाई शिक्षण सम्बन्धी तालिमसमेत नदिइएकाले समस्या भईरहेको छ, मिश्र भन्छिन् प्राविधिक शिक्षाका लागि सरकारले स्थायी शिक्षकको व्यवस्था गर्नुपर्छ। उनीहरुलाई शिक्षण सम्बन्धी तालिम दिनुपर्छ।"
फर्जी बिल बनाएर मेयरले अनियमितता गरेको आरोप,"रौतहट: माधवनारायण नगरपालिकाका नगर प्रमुख बैजनाथप्रसाद यादवले आर्थिक अनियमितता गरेको आरोप छ। मेयर यादवले कार्यक्रम नै नगरी खाजा र खानाको शीर्षकमा लाखौं रकम निकासा गरेर रकम हिनामिना गरेको गुनासो छ। माधवनारायण नपाका मेयर यादवले कार्यक्रम नै नगरी जिल्लाको विभिन्न होटलमा खाना र खाजा खुवाएको उल्लेख गरेर लाखौं रकम भुक्तानी गराएको पाइएको छ। मेयर यादवको आदेशमा गौरमा रहेको राज होटलको ४ लाख ९ हजार ३ सय, चन्द्रनिगाहपुरको एन प्लाजा होटलको २ लाख ४३ हजार र चन्द्रनिगाहपुरकै पशुपति होटलको ४६ हजार रुपैया भुक्तानी गरेको नगरपालिकाका लेखापाल रामबलम यादवले बताए। मेयर यादवको ठाडो तोक आदेशमा होटललाई दिइएको रकमबाट नगरपालिकासँग सम्बन्धी कुनै कार्यक्रम भएको पाइएको छैन। कुनै संस्था वा उपभोक्ता समितिको नाममा मात्र योजनाको पेश्की दिनुपर्ने प्रावधान भएपनि माधवनारायण नगरपालिकाबाट चारजना कर्मचारीको व्यक्तिगत नाममा लाखौं रकम पेश्की निकासा गरिएको छ। विभिन्न कार्यक्रम सञ्चालन गर्ने भन्दै नगरपालिकाका निमित्त प्रमुख प्रशासकीय अधिकृत मिश्रिलाल साहको नाममा ८ लाख ५० हजार, प्रशासन शाखा प्रमुख पृथ्वीनारायण यादवको नाममा १२ लाख, करार सेवाका कार्यालय सहयोगीको रुपमा कार्यरत अर्जुन साहको नाममा ८ लाख र करार सेवाकै अर्का कार्यालय सहयोगी राजेश पण्डितको नाममा ७ लाख रकम निकासा गरिएको छ। नगरपालिकाले ठोस काम गर्न नसकेको र विकास बजेट दुरुपयोग गर्दै आएको जनता समाजवादी पार्टीका मधेस प्रदेश सदस्य श्याम विहारी यादवको गुनासो छ । कर्मचारीलाई पेश्की, होटलको अनावश्यक बिल भुक्तानीलगाएत काम गरेर मेयर यादवले अनियमितता गरेको प्रदेश सदस्य यादवको आरोप छ । यता मेयर यादवले नगरपालिमा अनियमितता नभएको प्रतिकृया दिएका छन्। लेखा फाँटबाट हराएका कागजात योजनाफाँटमा फेला, तीनजना पक्राउ माधवनारायण नगरपालिका कार्यालयबाट शुक्रवार तीनजना कर्मचारी पक्राउ परेका छन्। नगरपालिकाको लेखा शाखाबाट आवश्यक कागजात हराएपछि इलाका प्रहरी कार्यालय गरुडाले अनुसन्धानका लागि नगरपालिका कार्यालयमा करारमा कार्यरत कार्यालय सहयोगी अर्जुन साह, राजेश पण्डित र रामलखन हजरालाई नियन्त्रणमा लिएको थियो। लेखा प्रमुख रामबलम यादवले आफ्नो शाखाबाट चालु र पुँजी शीर्षकको कागजात चोरी भएको भन्दै प्रहरीलाई खबर गरेका थिए। काजजात हराएपछि इलाका प्रहरी कार्यालय गरुडाका प्रहरी निरीक्षक राजाराम केशरीको नेतृत्वको टोलीले हराएको फाइल खोजतलास गरेको थियो । फाइल नगरपालिकाको योजना शाखाको स्टील दराजमा फेला परेको प्रहरी निरीक्षक केशरीले बताए। लेखाफाँटको कागजात योजना फाँटबाट बरामद भएपछि कार्यालय सहयोगी अर्जुण साह, राजेश पण्डित र रामलखन हजराको संलग्ना रहेको भन्दै अनुसन्धानका लागि नियन्त्रणमा लिएको प्रहरी निरीक्षक केशरीले बताए। पक्राउ परेकाले निमित्त प्रमुख प्रशाकीय अधिकृत मिश्रीलाल साहको आदेशमा कागजात योजना फाँटमा लगेको र त्यही दराजमा राखिदिएको बताएका छन्। पक्राउ परेकालाई इलाका प्रहरी कार्यालय गरुडामा राखेर अनुसन्धान भइरहेको प्रहरीले जनाएको छ। मेयर यादवले लेखाफाँटबाट कागजात हराएको बारे आफूलाई आधिकारीक जानकारी नभएको तर सामाजिक सञ्जालबाट मात्र थाहा पाएको बताएका छन्। कमिसन बिना कुनै पनि योजनाको भुक्तानी नगर्ने गुनासो बढेपछि लेखापाल रामबलम यादवलाई हटाई अर्को लेखापाल राख्न खोजेको माधवनारायण नगरपालिकाका मेयर यादवको भनाइ छ।"
"पार्किङ व्यवस्थित गर्दै महानगर, जथाभावी गाडी राख्नेलाई ५ हजार जरिवाना","पर्सा: वीरगञ्ज महानगरपालिकाले नगरको विभिन्न स्थानका फुटपाथ र नाला माथी राखेको निर्माण सामग्री हटाउने कामलाई तिब्रता दिएको छ। सडक छेउ, फुटपाथ र नालामाथि जथाभावी निर्माण सामग्री तथा ठेला राखेर व्यवसाय गर्दा पैदल हिँड्न र सवारी दुर्घटनासमेत हुन सक्ने देखिएकाले महानगरले त्यसलाई हटाउन थालेको हो। महानगरले शनिबार बिहान वडा नम्वर ४ विर्ता क्षेत्रमा जथाभावी राखिएका निर्माण सामग्री हटाउनुका साथै लामो समयदेखि सडक छेउमा बेवारिसे अवस्थामा पार्किङ गरेर राखिएको एउटा एम्बुलेन्स पनि हटाएको छ। एड्भान्स हस्पिटलले लामो समयदेखि पार्किङ गरेर राखेको एम्बुलेन्स महानगरको डोजरले तानेर हटाइएको वीरगञ्ज महानगरका फोहोर व्यवस्थापन तथा हरियाली संयोजक जयप्रकाश खेतानले जानकारी दिए। हस्पिटलले वर्षौँदेखि सडक छेउमा वेवारिसे अवस्थामा एम्बुलेन्स पार्किङ गरेर राख्दा आउजाउमा पनि असहज भएको थियो, उनले भने, महानगरले सुरु गरेको अभियान अन्तर्गत आज हामीले जथाभावी पार्किङ गर्ने, फुटपाथ र नाला मिचेर राखिएका निर्माण सामग्री र ठेला हटाउने अभियान अन्तर्गत यो क्षेत्र क्लियर गरेका छौँ, अब सहज हुने अपेक्षा छ । अहिले महानगर र सरोकारवालाहरुको सक्रियतामा घण्टाघरबाट नारायणी अस्पतालसम्म, मकालु होटल हुँदै घडिअर्वासम्मको सडकमा चारपाङ्ग्रे सवारी पार्किङ गर्न निषेध गरिएकाले ती क्षेत्रमा पार्किङ गरिएका सवारीलाई कारबाही गर्न थालिएको वडा प्रहरी कार्यालय विर्ताका प्रमुख प्रहरी निरीक्षक विशाल मल्लले बताए। तीन पाङ्ग्रे र चारपाङ्ग्रे सवारी निषेध गरिएका स्थानमा जानकारीका लागि ठाउठाउँमा बोर्ड राखिएको भन्दै उनले त्यसलाई अटेर गर्दै ती क्षेत्रमा पार्किङ गर्ने त्यस्ता सवारीलाई ५ हजारसम्म जरिवाना गरिने पनि उनले बताए। महानगरले सवारी पार्किङका लागि निश्चित स्थान तोकेकाले त्यही स्थानमा मात्रै पार्किङ गर्न पनि अनुरोध गरिएको छ। शनिबार अतिक्रमण नियन्त्रण र पार्किङ कार्यान्वयनका लागि खटिएको अभियानमा वीरगञ्ज महानगरपालिकाका सरसफाई तथा वृक्षारोपण संयोजक जयप्रकाश खेतान, वडा प्रहरी कार्यालय विर्ताका प्रमुख प्रहरी निरीक्षक मल्ल, वडा नम्वर ४ का वडाध्यक्ष जगत साह कानु, महानगरका सरसफाई प्रमुख सरफुद्धीन मियाँ, नगर प्रहरी प्रमुख हरि भुसाल लगायत विभिन्न संघसंस्थाका प्रतिनिधि लगायतको सहभागिता थियो ।"
नक्कली नोटसहित भारतीय नागरिक पक्राउ,महोत्तरी : महोत्तरी प्रहरीले नक्कली नोटसहित नियन्त्रणमा लिएका एकजना भारतीय नागरिकलाई आज सार्वजानिक गरेको छ। जिल्ला प्रहरी कार्यालय महोत्तरीले भारत विहार राज्य सितामढी जिल्ला भदियन ग्रामपंचायतका २१ वर्षीय रमनकुमार चौधरीलाई ११ हजार नेपाली नक्कली नोट सहित सार्वजानिक गरिएको छ। गत बिहीबार जलेश्वर नगरपालिका ३ स्थित मलिवारा चौकमा सव्दुल अन्सारीको कठघेरा घुम्ती पसलमा नेपाली नोट साट्ने क्रममा चौधरीलाई स्थानीयले नियन्त्रणमा लिएर प्रहरीमा बुझाएको थियो। उनीसँग प्रहरीले खोजतलाश गर्दा एक हजार दरका ११ थान नेपाली नोट फेला परेको जिल्ला प्रहरी कार्यालय महोत्तरीका प्रहरी प्रवक्ता डीएसपी सन्तोष पोखरेलले बताए। पक्राउ परेका चौधरी प्रहरीको नियन्त्रणमा रहेका छ भने घटनाको सम्बन्धमा थप अनुसन्धान भइरहेको डिएसपी पोखरेलले जानकारी दिए।
विद्यार्थी भुइँमा बसेर पढ्न बाध्य,"रौतहट : सदरमुकाम गौरमा रहेको एक आधारभूत विद्यालयमा डेस्कबेन्च नहुँदा विद्यार्थी भुइँमा बसेर पढ्न बाध्य छन्। श्री आधारभूत विद्यालयमा डेस्कबेन्च छैन। कक्षा १ देखि ८ सम्म अध्यापन हुने उक्त विद्यालयमा डेस्क बेन्च नहुँदा विद्यार्थी जाडोमा त्रिपाल ओछ्याएर पढ्न बाध्य छन्। कक्षाकोठामा शिक्षक बस्ने कुर्सीसमेत नहुँदा शिक्षकहरू समेत समस्यामा रहेका छन्। सो विद्यालयमा ५ सय १० जना विद्यार्थी अध्ययनरत रहेका विद्यालयका प्रधानाध्यापक गणेश राय यादवले बताए। विगत ८ वर्ष देखि विद्यालयमा अध्यायपन गराउँदै आएकी पुनम कुमारी निधिले आफू कार्यरत समयदेखि नै विद्यालयमा भौतिक पूर्वाधारको कमी रहेको बताइन्। विद्यार्थीलाई बस्न डेस्कबेन्च, शिक्षकहरूलाई बस्न कुर्सी, कक्षाकोठाको झ्याल ढोका, शौचालय, स्वच्छ खानेपानी लगायतको समस्या रहेको शिक्षिका निधिले बताइन्। विद्यालयमा भौतिक पूर्वाधारसहित तत्काल डेस्कबेन्च उपलब्ध गराउन नगरपालिकासँग माग गरिएपनि बेवास्ता गरेको वडाध्यक्ष जनार्दन शाहको भनाइ छ। आफ्नो वडाको बजेटमार्फत विद्याल भवन निर्माण गरेपनि डेस्कबेन्च अभावका कारण विद्यार्थीहरू भुइँमै बसेर पढ्दै आएको वडाध्यक्ष शाहले बताए। नगर प्रमुख शम्भु शाह, निमित्त प्रशासकीय अधिकृत सुभाष ठाकुरसँग डेस्क बेन्चको माग गरेपनि चासो नलिएको वडाध्यक्ष शाहले गुनासो गरे।"
"घाटा खाँदै, चिनियाँ जहाज बेच्दै निगम","काठमाडौं : नेपाल वायुसेवा निगमले चीनबाट ऋणमा खरिद गरिएका जहाज बेच्ने प्रक्रिया सुरु गरेको छ। दुई वर्षदेखि चिनियाँ जहाज नउडाएर विमानस्थलमा थन्क्याइएका थिए। आठ वर्षअघि ऋणमा खरिद गरिएका चिनियाँ जहाज खरिद जतिकै घाटा व्यहोरे पछि बिक्री गर्न परामर्शदाता छनोटको प्रक्रिया अघि बढाइएको छ। आन्तरिक उडानमा आक्रामक बन्ने भन्दै निगमले २०७१ मा ६ वटा चिनियाँ जहाज भित्र्याएको थियो। तीमध्ये एउटा एमआई ६० र एउटा (वाई १२ ई) जहाज चीन सरकारले अनुदानमा दिएको थियो। बाँकी चार वटा जहाज जीटूजी मोडेल (सरकारद्वारा सरकारसँग खरिद प्रणालीअन्तर्गत) चीनको एक्जिम बैंकको सहुलियतपूर्ण ऋणमा नेपाल सरकारले खरिद गरेको थियो। जहाज किनेदेखि नै अनेक बहाना बनाएर कहिले उडाउने र कहिले थन्क्याउने गरिएको थियो। पछिल्लो दुई वर्षदेखि भने ६ वटै जहाज अन्तर्राष्ट्रिय विमानस्थलमा थन्क्याएर राखिएका थिए। व्यावसायिक रूपमा नाफाजनक नहुने भन्दै निगम व्यवस्थापनले २०७७ साउनबाट ती जहाज उडाउन छोडेको थियो। पछिल्लोपटक निगम व्यवस्थापनले ती जहाज बेच्ने निर्णय गर्दै मूल्य निर्धारणका लागि परामर्शदाता छनोटको सूचना २० मंसिरमा निकालेको थियो। जहाज बिक्री गर्ने उद्देश्यकै लागि पहिलो चरणमा परामर्शदाता छनोट गर्न लागिएको निगम प्रवक्ता अर्चना खड्काले जानकारी दिइन्। अर्थ मन्त्रालयको निर्देशनअनुसार निगम जहाज व्यवस्थापनमा लागेको छ। निगमको खरिद विनियमावलीअनुसार परामर्शदाता छनोट आह्वानको समयावधि ४५ देखि ६० दिनको हुन्छ। निगमले अर्थ मन्त्रालयको जमानीमा चीनबाट एउटा एमए ६० र तीन वटा (वाई १२ ई) जहाज खरिद गरेको थियो। सन् २०१३ को नोभेम्बरमा नेपाल सरकार र चिनियाँ सरकारका प्रतिनिधिबीच फ्रेमवर्क अग्रिमेन्ट अन प्रोभिजन अफ कन्सेस्नल लोन फर नेपाल बिटुउन द गभर्मेन्ट अफ नेपाल एन्ड द गभर्मेन्ट अफ द पिपल्स अफ रिपब्लिक चाइना सम्झौतामा हस्ताक्षर भएको थियो। उक्त सम्झौताको धारा २ मा जहाजको ऋण अवधि २० वर्षको हुने र छुट अवधि (ग्रेस अवधि) ७ वर्षको हुने उल्लेख छ। ऋणको ब्याजदर १५ प्रतिशत निर्धारण गरिएको थियो। प्रतिनिधिसभाको अन्तर्राष्ट्रिय सम्बन्ध समितिले २०७६ मा नेपाल वायु सेवा निगमको जहाज खरिदसम्बन्धी अध्ययन प्रतिवेदनमा ऋण अवधि र ब्याजदरबारे उल्लेख छ। सरकारी सहुलियतपूर्ण ऋण सम्झौताको धारा २४ को प्रावधानअनुसार सरकार र निगमबीच २०७० फागुन १४ गते एउटा (एमए ६०) र तीन वटा (वाई १२ ई) जहाज खरिद गरिएका थिए निगमका अनुसार चार वटा चिनियाँ जहाजको ऋण करिब चार अर्ब रुपैयाँ पुगेको छ। २०७७ कात्तिकबाट पहिलो किस्ता तिर्नुपर्ने हो। तर, निगमले सोही वर्षको साउनबाट नै ती विमान थन्क्याएको थियो। अर्थ मन्त्रालयलाई किस्ताबापतको रकम बुझाउनुको सट्टा निगमले जहाज उडाउँदा घाटा भएको भन्दै थन्क्याएको थियो। चिनियाँ जहाज थन्किएपछि निगमले २०७७ मंसिरमा पर्यटन मन्त्रालयमा जहाज व्यवस्थापनको विकल्प बुझाएको थियो। थन्किएको जहाजको व्यवस्थापनको विषयमा निगमले जहाज चीनलाई नै फिर्ता पठाउने वा विमान बिक्रीका लागि टेन्डर गर्ने, लिजमा दिन सकिने वा निगमले भविष्यमा खरिद गर्ने नयाँ जहाजका लागि थन्किएका विमानलाई नगद रुपैयाँको हिसाब (डाउन पेमेन्ट) मा पनि प्रयोग गर्न सकिने गरी सुझाव अघि सारेको थियो। मन्त्रालयले उक्त विकल्पमा रायसुझाव लिन अर्थ पठाएको थियो। अर्थ मन्त्रालयले २०७७ चैत्र ८ गते निगमलाई दुई विकल्प सुझाएको थिए। पहिलो विकल्प थियो लिजमा दिने। दोस्रो विकल्प थियो बिक्री गर्ने। त्यहीबेला निगममा कर्मचारीले अनेक माग गरेर आन्दोलन गरे। करिब ६ महिना निगमको केन्द्रीय कार्यालय ठप्प भयो। त्यसपछि, चिनियाँ जहाज चलाउने सर्तमा निगममा अध्यक्ष बनाइए युवराज अधिकारी। तत्कालीन पर्यटनमन्त्री प्रेम आलेको पालामा अधिकारी अध्यक्ष भए। चिनियाँ जहाज उडाउने विषयमा सम्भाव्यता अध्ययन पनि गराइयो। उक्त सम्भाव्यता अध्ययनअनुसार दुई वटा (एमए ६०) चलाउन सकिने र त्यसका लागि करिब १० करोड रुपैयाँ लाग्ने निष्कर्ष निकालियो। उक्त अध्ययन निष्कर्षलाई निगमको बोर्ड समक्ष प्रस्तुत पनि गरियो। तर, बोर्डले निर्णय गरेन। बोर्डबाट निर्णय नआएपछि निगमले अर्थ मन्त्रालयको सुझावअनुसार जहाज बिक्रीको प्रक्रिया अघि बढायो। यसअघि निगमले दुई पटक जहाज लिजमा दिन प्रस्ताव आह्वान गरेको थियो। कसैको पनि चासो व्यक्त नगरेपछि जहाज बेच्ने विकल्पलाई अघि बढाइएको थियो। अब जतिसक्दो चाँडो यी जहाज बिक्री भए त्यति नै निगमलाई फाइदा हुने स्रोत बताउँछ। चिनियाँ जहाज उडाउन प्रशिक्षित पाइलट नहुनु, तालिम खर्च अन्य जहाजको तुलनामा चार गुणा बढी हुनु, पाइलटले तालिम प्राप्त गर्ने समय प्रशिक्षक पाइलटबाट नपाउनु, बिमा शुल्क महँगोलगायतका कारण निगमले उक्त जहाज थन्क्याउनु परेको बताएको छ। जहाज खरिदको निर्णय नै गलत भएको निगमका एक उच्च अधिकारी बताउँछन्। चिनियाँ जहाज २०७१ मा भित्रिए पनि खरिदको कुरा २०६२०६३ को जनआन्दोलन अघिदेखि नै उठेको थियो। त्यतिबेला नेपाली सेनाका लागि भनेर चिनियाँ जहाज अर्डर गरिएका थिए। तत्कालीन रक्षा सचिवले जहाज खरिदका लागि मन्त्रिपरिषद्बाट सीधै निर्णय गराएर खरिद प्रक्रिया अघि बढाएका थिए। तर पछि नेपाली सेनाले खरिद गर्न नमिल्ने भनियो। अर्डर गरिसकेका जहाज जसरी पनि खरिद गर्नुपर्ने भएपछि निगमलाई किन्न बाध्य पारिएको निगमका पूर्वबोर्डसदस्य अच्युतराज पहाडी बताउँछन्। त्यतिबेला चीन सरकारले चार वटा जहाज किन्दा दुई वटा फ्रि को प्रलोभन देखाएको जानकार बताउँछन्। एक त सित्तैमा पनि पाइने र अर्को सरकार जमानत बस्ने भएपछि जहाज किन्न निगम तातेको थियो। वैदेशिक ऋणमा किन्नुपर्ने भएपछि अर्थ मन्त्रालयले वैदेशिक सहायता समन्वय महाशाखासँग पनि राय मागेको थियो। महाशाखाका तत्कालीन सहसचिव लालशंकर घिमिरे जहाज किन्न हतार गर्नु पर्दैन भनेर आफूले त्यसबेला भनेको बताउँछन्। तर, चिनियाँ एजेन्टको सक्रियतामा निःशुल्क जहाज आउने लोभ देखाएर चिनियाँ जहाज भिœयाइएको स्रोत बताउँछ। त्यतिबेला चिनियाँ जहाज खरिदको घटनाक्रम रहस्यमय भएको पर्यटन मन्त्रालय स्रोत बताउँछ। चिनियाँ जहाज किन उडेनन भन्दा पनि किन ल्याइयो ? किन यो अवस्थामा पुयाइए ? समयमा किन व्यवस्थापन गर्न सकिएन ? भन्ने विषय नै रहस्यमय रहेको मन्त्रालयका एक उच्च अधिकारी बताउँछन्। निगममा भएको प्रशासनिक कमजोरी र नेपाल सरकारको झन्झटिलो खरिद प्रक्रियाका कारण चिनियाँ जहाज उडाउन नसकिएको बोर्डका पूर्वसदस्य पहाडी बताउँछन्।"
