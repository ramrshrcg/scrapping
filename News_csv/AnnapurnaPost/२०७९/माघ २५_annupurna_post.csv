शीर्षक,विवरण
थेत्तरा ठेकेदार,"एउटा दुइटा परियोजनामा ठेकेदारको कठालो समातेर सुल्झाएरमात्रै यो प्रवृत्ति अन्त्य हुँदैन। न्यूनतम मूल्य बोलकबोल गर्नेलाई मात्रै ठेक्का दिने नियममा सुधार गरेर उसको क्षमता, कामदार जनशक्तिको संख्या, उपकरणको अवस्था र कामको इतिहास पनि मूल्यांकनको आधार बनाइनुपर्छ। सडक, भवन, पुल वा कुनै पनि भौतिक पूर्वाधारको ठेक्का दिँदा न्यूनतम मूल्य बोलकबोल गर्नेले पाउँछन्। सरकारी नियमै त्यस्तै छ, कानुनै त्यस्तै छ। आह्वान भएभन्दा पनि आधा वा त्योभन्दा कममा बोलपत्र सकारेका निर्माण कम्पनीहरूले काम चाहिँ गर्दैनन्। आयोजना, योजनाको म्याद थपिन्छ, बजेट पनि थपिन्छ तर पनि काम हुँदैन। एउटै निर्माण कम्पनीले दर्जनौं ठेक्का लिने तर काम नगर्ने प्रवृत्ति देशभर झ्याँगिएको छ। त्यसैको परिणाम सरकारले सुरु गरेका सयौं सडक अलपत्र छन्। पुलहरू अलपत्र छन्। भवनहरू अलपत्र छन् र अलपत्र छन् थुप्रैै सिँचाइ नहरहरू। त्यस्ता बेथितिका उदाहरण खोज्न कत्ति कठिन छैन। राष्ट्रिय गौरवकै आयोजनाहरूको हालतसमेत त्यस्तो छ। भौतिक पूर्वाधार तथा यातायात मन्त्रालय मातहतमात्रै मुलुकमा १ सय ३० वटा विकास निर्माणका परियोजना रुग्ण बनेका छन्। त्यसको कारण ठेकेदारहरूको थेत्तरोपन र बेइमानीबाहेक केही होइन। रुग्ण परियोजना ती परियोजना हुन्, जुन सुरुमा तोकिएको अवधि फेरि थप्दा पनि सकिन्नन्। पछिल्लो तथ्यांक हेर्दा १४ वर्षअघि सुरु भएर अहिलेसम्म नसकिएका परियोजनाहरू पनि छन्। देशभरका २१ सडक तथा पुल आयोजना निर्माण व्यवसायीको लापरबाहीकै कारण रुग्ण बनेका छन्। प्रायः परियोजनाले ठेकेदारको नाकमुख देखेका छैनन्। कतिपयको काम सुस्त छ, कतिपयमा माखै मरेको छैन। जुन कार्यालयले ठेक्का लगाउँछ, उसले ताकेता पनि गर्छ तर ठेकेदारहरूले टेरपुच्छर लगाउँदैनन्। उनीहरूमा जुन प्रकारको थेत्तरोपन छ, त्यसमा बेइमानीको मात्रा ज्यादा छ। ठेक्का अलपत्र पार्ने दीर्घरोग हो। यो कुनै निश्चित आयोजना र परियोजनाको मात्रै रोग होइन। देश विकासका क्षेत्रको घातक प्रवृत्ति नै हो। एउटा दुइटा परियोजनामा ठेकेदारको कठालो समातेर सुल्झाएरमात्रै यो प्रवृत्ति अन्त्य हुँदैन। न्यूनतम मूल्य बोलकबोल गर्नेलाई मात्रै ठेक्का दिने नियममा सुधार गरेर उसको क्षमता, कामदार जनशक्तिको संख्या, उपकरणको अवस्था र कामको इतिहास पनि मूल्यांकनको आधार बनाइनुपर्छ। तर, कालोसूचीमा राखेका ठेकेदार कम्पनीका मालिकहरू कम्पनी फेरिफेरि पनि चलाउँछन्। तिनै संसद्मा पुग्छन्। नीति निर्माणमै हस्तक्षेप गर्छन्। राज्य सञ्चालकहरूमा तिनीहरूको पहुँच अनि राजनीतिक संरक्षण नै यी सब बेथितिका कारण हुन्। यसबाट मुक्ति पाउने उपाय राजनीतिक नेतृत्वको नियत र केही नीति नियमको फेरबदली नै हो।"
राष्ट्रपति सम्झौता : के होला ?,"कांग्रेस माओवादीलाई फकाएर पुरानो गठबन्धन पुन : व्युत्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ। काठमाडौं : बालकोटमा पुस १० मा माओवादी केन्द्रका अध्यक्ष पुष्पकमल दाहाल प्रधानमन्त्री हुने र राष्ट्रपति एमालेले लिने मुख्य सहमति भएको दुवै पार्टीका नेता स्वीकार गर्छन्। सभामुख आधाआधा कार्यकाल लिने सहमति भएको थियो। जस अनुरूप एमालेबाट देवराज घिमिरे सभामुख भएका छन्। प्रधानमन्त्री र सभामुखमा सम्झौताअनुसार परिणाम पनि आइसकेका छन्। तर, अब राष्ट्रपतिका विषयमा भएको सम्झौता के हुन्छ भन्ने चर्चाको विषय बनेको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। सुवासचन्द्र नेम्बाङ, विद्यादेवी भण्डारीजस्ता नेताको प्रस्ताव आए माओवादी सहमतिअनुसार जान सक्ने जनाइएको छ। ओलीका विश्वासपात्र प्रस्ताव गरे सोच्नुपर्ने अवस्था आउने माओवादी नेता बताउँछन्। उनीहरू पुस १० मा राष्ट्रपति एमालेलाई दिने सहमति भएको स्वीकार गर्छन्। माओवादी सचिव दीनानाथ शर्मा सहमति बचाउनुपर्छ भन्ने पक्षमा माओवादी रहेको दाबी गर्छन्। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो पार्टीको धारणा हो, सचिव शर्मा भन्छन्। एमाले उपमहासचिव प्रदीप ज्ञवाली गठबन्धनमा भएको सहमति र समझदारीलाई इमान्दारीका साथ कार्यान्वयन गर्नुपर्ने बताउँछन्। सत्ताको खेल, दाउपेच, नयाँ प्रयोगमा लाग्न नहुने उनको भनाइ छ। मुलुकलाई स्थिरता चाहिएको छ, आर्थिक संकट छ। जनतामा वितृष्णा छ। यो सम्बोधन गर्न बलियो राजनीतिक समीकरणको आवश्यकता पर्छ, ज्ञवाली भन्छन्। राष्ट्रपति एमालेले नै पाउने सहमति भएको उनको भनाइ छ। राष्ट्रपति निर्वाचनमा एमाले र कांग्रेसबीच एक हुने सम्भावना भएकाले माओवादीले खेल्नेतिर नलागी विगतबाट पाठ सिकेर सहमतिअनुसार अगाडि बढ्नेमा आफू विश्वस्त रहेको उनी बताउँछन्। माओवादी सहमति बचाउनुपर्छ भन्ने पक्षमा छ। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो धारणा हो। दिनानाथ शर्मा, सचिव, माओवादी दाहाल किन ढल्किँदै छन् कांग्रेसतिर ? प्रधानमन्त्री दाहाल विश्वासको मत पाएपछि कांग्रेसतिर ढल्किइरहेका छन्। कांग्रेसले विश्वासको मत दिएपछि ओलीले भनेका थिए, कांग्रेसको यस व्यवहारलाई सरकारमाथि विश्वास गरेको मान्न सकिँदैन। मैले त्यति बेलै भनेको थिएँ मतदान मात्रै गरेको भए त ठीकै हो। ढोक्सा थापेको हो भने गल्ती हो। ढोक्सा बेलुका थापिन्छ, अँध्यारोमा माछा पार्न खोजिन्छ। ओलीले थप भनेका थिए, बिहान भएपछि रित्तो ढोक्सा बोक्यो फेरि घर फक्र्याे। सरकारलाई दिएको विश्वासको मतलाई राष्ट्रपति र सभामुखको निर्वाचनमा खिचलो खडा गर्ने कांग्रेसको रणनीति देखिन्छ। यो प्रत्यन्त कांग्रेसले गरिरहेको देखिन्छ। उसले प्रदेशमा पनि माओवादीका मुख्यमन्त्री, सभामुखलाई मत दिएको छ। राष्ट्रियसभा उपाध्यक्षमा पनि माओवादी उम्मेदवार उर्मिला अर्याललाई निर्विरोध जिताएको छ। कांग्रेस माओवादीलाई फकाएर पुरानो गठबन्धन पुन : व्युत्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ।"
रवि लामिछानेविरुद्ध आकर्षित हुन्छन् यी मुद्दा,"मुलुकी अपराध (संहिता) ऐन २०७४ को दफा १६८ (१) मा कसैले कसैलाई अपमानजनक वा अमानवीय व्यवहार गर्न वा गराउन नहुने उल्लेख छ। काठमाडौं : नागरिकता ऐन मिचेका राष्ट्रिय स्वतन्त्र पार्टी (रास्वपा)का सभापति रवि लामिछानेविरुद्ध राहदानी ऐन, २०७६ र निर्वाचन (कसुर तथा सजाय) ऐन, २०७३ अन्तर्गतका कसुरसम्बन्धी व्यवस्था त आकर्षित छन् नै। तर, कानुन मिचेकामा माफी माग्नुको साटो सांसद र मन्त्री पद गुमाउनुपरेकामा मिडियामाथि खनिएपछि उनीविरुद्ध मुलुकी अपराध (संहिता) ऐन, गाली बेइज्जती ऐन, न्याय प्रशासन ऐनअन्तर्गतको कसुरमा मुद्दा दायर गर्न सकिने कानुनविद् बताउँछन्। मुलुकी अपराध (संहिता) ऐन २०७४ को दफा १६८ (१) मा कसैले कसैलाई अपमानजनक वा अमानवीय व्यवहार गर्न वा गराउन नहुने उल्लेख छ। यस्तो कसुर गर्ने व्यक्तिलाई पाँच वर्षसम्म कैद र ५० हजार रुपैयाँसम्म जरिवाना हुने व्यवस्था छ। उही ऐनको दफा ३०५ मा गाली गर्न नहुने व्यवस्था छ। यस्तो कसुर गर्ने वा गराउने व्यक्तिलाई एक वर्षसम्म कैद वा १० हजारसम्म जरिवाना वा दुवै सजाय हुने उल्लेख छ। गाली बेइज्जती ऐन, २०१६ को दफा ३ मा बेइज्जती ठहर्नेसम्बन्धी व्यवस्था छ। बेइज्जती गरेमा पाँच हजारसम्म जरिवाना र दुई वर्षसम्म कैद सजाय पनि हुन सक्ने दफा ५ मा जनाइएको छ। कानुनविद्का अनुसार न्याय प्रशासन ऐन, २०७३ को दफा १७ पनि लामिछानेविरुद्ध आकर्षित हुन्छ। उक्त दफामा अदालतको अवहेलनामा कारबाही चलाउने व्यवस्था छ। अदालतको अवहेलना गरेको ठहरेमा एक वर्षसम्म कैद वा १० हजारसम्म जरिवाना वा दुवै सजाय वा अन्य उपयुक्त आदेश गर्न सक्ने उल्लेख छ। संविधानको धारा १२८(४) मा पनि अदालतको न्यायसम्पादनको कार्यमा कसैले अवरोध गरेमा वा आदेश वा फैसलाको अवज्ञ गरेमा कानुनबमोजिम अवहेलनामा कारबाही चलाई सजाय गर्न सक्ने उल्लेख छ। वरिष्ठ अधिवक्ता चण्डेश्वर श्रेष्ठ लामिछानेको आक्रोशपूर्ण अभिव्यक्ति आपत्तिजनक रहेको बताउँछन्। हिजोका दिनमा गरेका गल्ती (नागरिकता र राहदानी प्रकरण)का कारणबाट अदालतबाट फैसला भएको भन्ने स्विकारोक्तिभन्दा आक्रोशित भएको पाइयो, नेपाल बार एसोसिएसनका पूर्वअध्यक्ष श्रेष्ठ भन्छन्, अदालतको फैसलापछि गृहमन्त्री पदबाट हट्नुपर्यो। पदबाट हटिसकेपछि व्यक्त सार्वजनिक अभिव्यक्ति आपत्तिजनक छ। राजनीतिक नेता वा सार्वजनिक पद धारण गरेको व्यक्तिबाट यस खालको अभिव्यक्ति आउनु राम्रो होइन। लामिछानेको अभिव्यक्तिले क्षति पुगेका संस्था र व्यक्तिले गालीगलौज र चरित्र हत्यामा मुद्दा दायर गर्न सक्ने उनको ठम्याइ छ। सञ्चारसंस्थाले खेदेको महसुस भएको भए पहिले नै उपचारको बाटो लिनुपथ्र्यो, श्रेष्ठ भन्छन्, अदालतको फैसलापछि आक्रोशपूर्ण अभिव्यक्ति दिनु उचित होइन। आक्रोशको अवस्थामा छु भनेर जे पायो त्यही बोल्न मिल्दैन। अर्का वरिष्ठ अधिवक्ता विजय गुप्ता लामिछानेले प्रेस स्वतन्त्रता र लोकतन्त्रमाथि धावा बोलेको टिप्पणी गर्छन्। प्रेस स्वतन्त्रता र लोकतन्त्रमाथि शाब्दिक रूपमा प्रहार (भर्बल अट्याक) भएको छ। लामिछानेबाट गर्नै नहुने काम भएको छ, वरिष्ठ अधिवक्ता गुप्ता भन्छन्, आफूबाट गर्नै नहुने काम भएको महसुस गरेर अघि बढ्नुपथ्र्यो। तर, गल्ती महसुस गरेको पाइएन। संसद् सदस्यको अयोग्यतासम्बन्धी मुद्दामा प्रतिनिधिसभा सदस्य, उपप्रधान एवं गृहमन्त्रीसहित सार्वजनिक पद गुमाएपछि आइतबार पत्रकार सम्मेलन गरी लामिछाने सञ्चारसंस्थामाथि लाञ्छना लगाउँदै गालीगलौजमा उत्रिएका थिए। उनले आफ्नो बारेमा समाचार प्रकाशन एवं प्रसारण गर्ने सञ्चारसंस्था, सञ्चालक र सम्पादकलगायतमाथि विभिन्न लाञ्छना लगाउँदै मानमर्दन गरेका हुन्। आफ्नोबारे गलत समाचार लेखिए समर्थकहरू लिएर सञ्चारगृहका कार्यालय घेर्न आउने र आफ्नो ढंगले कारबाही गर्ने धम्की सार्वजनिक रूपमा दिएका थिए। उनले गरेको गालीगलौज र मानमर्दनको विषयमा पनि मुुद्दा दायर गर्न सकिने कानुनविद्ले बताएका छन्। लामिछानेका गैरकानुनी क्रियाकलाप र अमर्यादित अभिव्यक्तिले लोकतन्त्र र प्रेस स्वतन्त्रतामाथि धावा बोलेको उल्लेख गर्दै उनीहरूले आपत्ति जनाएका छन्। प्रतिनिधिसभामा प्रतिनिधित्व गरेको जिम्मेवार पार्टीका सभापतिको हैसियतमा उनले अपमान एवं बेइज्जतीजन्य शब्द व्यक्त गरेकाले मुद्दा दायर गर्न कानुनविद्ले सुझाएका छन्। कानुनी उपचारका लागि सञ्चार संस्था र व्यक्ति न्यायालयमा जान सक्ने वरिष्ठ अधिवक्ता गुप्ताको भनाइ छ। वरिष्ठ अधिवक्ता एकराज भण्डारी लामिछानेले अदालतप्रतिको निष्ठा जनाउनु साटो नकारात्मक प्रभाव पर्ने गरी अभिव्यक्ति दिएको टिप्पणी गर्छन्। एउटा पार्टीको जिम्मेवार नेताले अदालतप्रतिको निष्ठामा नकारात्मक प्रभाव पार्ने अभिव्यक्ति दिनु राम्रो होइन। जिम्मेवार व्यक्तिले आत्तिएको मनस्थितिमा अभिव्यक्ति दिनु हुँदैन, वरिष्ठ अधिवक्ता भण्डारी भन्छन्, अदालतको अवहेलनाको विषय हुन सक्छ। कसैले उजुरी नदिए पनि स्वयं अदालतले नोटिसमा लिएर मुद्दा चलाउन सक्छ। लामिछानेले अन्यका मुद्दा रहिरहेका बेला आफ्नो मुद्दा किन छिटो भन्दै प्रश्न गरेका थिए। वरिष्ठ अधिवक्ता भण्डारी अदालतको आफ्नो प्रक्रिया र कामकारबाही अनुसार मुद्दा ढिलो छिटो हुनु स्वाभाविक भएको बताउँछन्। अर्का वरिष्ठ अधिवक्ता रमण श्रेष्ठ सार्वजनिक स्थानमा के बोल्न हुन्छके बोल्न हुँदैन भन्नेबारे जिम्मेवार पार्टीको अध्यक्षलाई अवगत हुनुपर्ने बताउँछन्। भन्छन्, लामिछानेको अभिव्यक्तिले असर परेका व्यक्तिले कानुनी उपचार लिन सक्छन्। सिन्धुलीका युवराज पौडेलले मंगलबार लामिछानेविरुद्ध राहदानी लिने प्रकृतिको कसुर अभियोगमा मुद्दा चलाउन जिल्ला सरकारी वकिलको कार्यालय काठमाडौंमा निवेदन दिएका छन्। आफू अमेरिकी नागरिक छँदा लामिछानेले दोहोरो राहदानी लिएको विषयमा गृह मन्त्रालयमा पनि उजुरी परेको छ। त्यसको टुंगो लागेको छैन। हिजोका दिनमा गरेका गल्तीका कारणबाट अदालतबाट फैसला भएको भन्ने स्विकारोक्तिभन्दा आक्रोशित भएको पाइयो। आक्रोशमा छु भन्दैमा जे पायो त्यही बोल्न मिल्दैन।चण्डेश्वर श्रेष्ठ, पूर्व अध्यक्ष, नेपाल बार एसोसिएसन लामिछानेबाट प्रेस स्वतन्त्रता र लोकतन्त्रमाथि शाब्दिक रूपमा प्रहार (भर्बल अट्याक) भएको छ। कानुन मान्छु भन्नेले सोहीअनुरूपको आचरण पनि देखाउनुपर्छ।विजय गुप्ता, वरिष्ठ अधिवक्ता पौडेलले प्रमाणसहित जाहेरी दिँदा पनि प्रहरी परिसर टेकु काठमाडौंले दर्ता गर्न नमानेको निवेदनमा उल्लेख गरेका छन्। त्यसपछि कानुनबमोजिम जिल्ला सरकारी वकिलको कार्यालयमा आउनुपरेको उनले जनाएका छन्। लामिछानेले जानीजानी झुटो विवरण दिई राहदानी लिने प्रकृतिको कसुर अभियोगमा मुद्दा चलाउन निवेदन परेको सरकारी वकिल कार्यालयका अधिकारीले बताएका छन्। गैरनेपाली नागरिक रही प्राप्त गरेको सो ०८८३४८३८ नम्बरको निज कसुरदारको नामको राहदानी, राहदानी ऐनबमोजिम रद्द गर्न तथा राहदानीसम्बन्धी कसुरको अनुसन्धान भइरहेको सिलसिलामा निज कसुरदारको नाममा नयाँ राहदानीसमेत जारी नगर्ने गरी कसुरको अनुसन्धान तथा कानुनबमोजिम मुद्दाको कारबाही चलाई पाऊँ भनी मिति २०७९ माघ १७ गते जिल्ला प्रहरी परिसर टेकु, काठमाडौंमा जाहेरी दर्ताका लागि पेस गरिएकोमा, निवेदनमा लेखिएको छ, सो कार्यालयले यथोचित प्रमाण हुँदाहुँदै पनि सत्ता शक्तिको कारण जाहेरी दर्ता नगरेकाले मुलुकी फौजदारी कार्यविधि संहिता ऐन २०७४ को दफा ५ बमोजिम यो उजुरी दर्ताका लागि जिल्ला प्रहरी परिसर टेकु काठमाडौंको नाममा आदेश जारी गरी दिन हुन यो निवेदन पेस गरेको छु। राहदानी ऐन, २०७६ को दफा २१ मा कसुरसम्बन्धी व्यवस्था छ। यही दफाको खण्ड (क) मा झुटो विवरण दिई राहदानी वा यात्रा अनुमतिपत्र लिएमा वा लिन प्रयत्न गरेमा कसुर गरेको मानिने उल्लेख छ। दफा २२ को उपदफा १ मा कैसले यस्तो कसुर गरे २ लाख रुपैयाँदेखि ५ लाख रुपैयाँसम्म जरिवाना वा एक वर्षदेखि तीन वर्षसम्म कैद वा दुवै सजाय हुने उल्लेख छ। राहदानी ऐन, २०२४ को दफा ५ खण्ड (ख) मा जानीजानी झुटा विवरण दिई राहदानी प्राप्त गरेमा वा प्राप्त गर्ने उद्योग गरेमा तीन वर्षसम्म कैद र ३० हजार रुपैयाँसम्म जरिवानाको व्यवस्था थियो। लामिछानेले कायम नरहेको नागरिकता प्रयोग गरेकाले निर्वाचन (कसुर तथा सजाय) ऐनको दफा ३ आकर्षित हुने देखिन्छ। यसको उपदफा १ मा कसैले पनि झुटा विवरण वा कागजात संलग्न गरी मनोनयनपत्र पेस गर्न नहुने उल्लेख छ। यसविपरीत कार्य गर्ने व्यक्तिलाई निर्वाचन अधिकृतले २५ हजार रुपैयाँसम्म जरिवाना गर्न सक्ने व्यवस्था छ। उनले २०५० सालमा जिल्ला प्रशासन कार्यालय काठमाडौंबाट नागरिकता प्राप्त गरेका थिए। तर, २०७० फागुन ९ (२१ फेब्रुअरी २०१४) मा अमेरिकी नागरिकता लिए। २०७५ जेठ ४ (सन् २०१८ मे १८) मा नेपाल आएर अमेरिकी दूतावासमा उताको नागरिकता र राहदानी त्याग गर्न निवेदन दिए। उनले २०७५ असार ६ (२० जुन २०१८) मा अध्यागमन विभागमा अमेरिकी नागरिकता र राहदानी त्यागेको जानकारी गराएका थिए। उनी ५१२९६६९८१ नम्बरको अमेरिकी पासपोर्टमा आफन्त भिसा लगाएर सन् २०१५ मे ११ मा नेपाल आएका थिए। तर, कायम नभएको नेपालको नागरिकताका आधारमा २०१५ मे २७ मा ०८८३४८३८ नम्बरको नेपाली पासपोर्ट बनाए। जबकि अमेरिकी नागरिकता लिएसँगै उनको नेपालको नागरिकता कायम रहेन। नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम नरहने नागरिकता ऐन २०६३ को दफा १० मा उल्लेख छ। तर, नेपाल आएर पनि उनले पुरानै नागरिकता प्रयोग गरे। नेपालको नागरिकता पुनः कायम गर्ने प्रक्रिया पूरा नगरेको ठहर सर्वोच्च अदालतले गरेपछि उनले सार्वजनिक पद गुमाएका हुन्। त्यसपछि पुनः नागरिकता लिएर उनी पार्टी सभापति भने भएका छन्। नागरिकता प्रकरणकै कारण सांसद र मन्त्री पद मात्रै गुमेन, अन्ततः पार्टी नै सरकारबाट बाहिरिएको छ।"
वामपन्थी आन्दोलनका आरोहअवरोह,"नेपालको समाजवादी आन्दोलन सफल पार्न वामपन्थी एकता हुन जरुरी छ। तर त्यो एकता सत्ता र व्यक्ति स्वार्थमा नभई समाजवाद स्थापनाका निम्ति हुनुपर्छ। नेपाल कम्युनिस्ट पार्टी स्थापना भएको सात दशकको समयावधिमा नेपालमा धेरै कम्युनिस्ट पार्टी गठन भए। कम्युनिस्ट पार्टीको इतिहास नागबेली भए पनि यथार्थमा नेपालको कुल जनसंख्याको ७० प्रतिशत जनसंख्या वामपन्थी विचार अँगाल्नेको देखिन्छ। राजनीतिक व्यवस्था परिवर्तनको आन्दोलनमा पनि वामपन्थी विचार बोक्नेहरूको निर्णायक भूमिका आजसम्मका सबै आन्दोलनमा निर्णायक नै देखिन्छ। राजनीतिक परिर्वतनका निम्ति तत्कालीन माले र माओवादी पार्टीले सशस्त्र विद्रोहसमेत गरेको इतिहास साक्षी छ। देशको समग्र राजनीतिक चेतना जगाउने सवालमा वामपन्थी विचार बोक्नेले निर्वाह गरेको भूमिकाको अवमूल्यन गर्ने ठाउँ छैन र देखिँदैन। नेपालको सन्दर्भमा वामपन्थीले राज्य सञ्चालनमा पाएको अवसर सदुपयोग गर्ने सवालमा पनि अन्यको भन्दा राम्रै देखिन्छ। २०५१ सालमा पहिलो पटक नेपालमा बनेको वामपन्थी सरकारले गरेको सामाजिक सुरक्षा भत्ता, आफ्नो गाउँ आफैं बनाउँजस्ता जनपक्षीय काम भए। तिनको छाप अहिलेसम्म नेपाली जनताको माझ यादगार छन्। २०७४ सालमा केपी ओली नेतृत्वको सरकारले १९६५ देखि भारतले भोगचलन गर्दै आएको लिपुलेक, लिम्पियाधुरा र कालापानीको जमिन नेपालको नक्सामा समेटे। जुन विश्वसामु प्रदर्शन गरेको विषयले सिंगो देशको शिर ठाडो पारेको छ। दक्षिणपन्थी विचारमा आस्था राख्ने नेताहरूको तुलनामा वामपन्थी विचारवाट निर्देशित नेताको नेतृत्वमा देशमा भएका विकास निर्माणको गति ज्यादा गतिशील छ। विश्व जगत्मा कम्युनिस्ट पार्टी र समाजवादी आन्दोलन रक्षात्मक हुँदैछ। नेपालमा नेकपा एमालेका तत्कालीन महासचिव मदन भण्डारीको लोकतान्त्रिक कम्युनिस्ट विचारधारा जबजका कारण नेपालमा समाजवादी आन्दोलन आजसम्म रक्षात्मक बन्नु परेको छैन। मदन भण्डारीको विचार, मनमोहन अधिकारी, केपी शर्मा ओलीले गरेका काम र पुष्पकमल दाहाल प्रचण्डको नेतृत्वमा भएको सशस्त्र विद्रोह नेपालमा वामपन्थी शक्तिको स्थायित्वका निम्ति उर्वर सावित भएका छन्। जसले वामपन्थी आन्दोलनमा ऊर्जा थप्ने काम गरेका छन्। वास्तवमा वामपन्थी विचारका निम्ति नेपाल उर्वरभूमि नै होभन्दा हुन्छ। नेपाल कम्युनिस्ट पार्टीको स्थापनाकालदेखि अहिलेसम्म नेपाली जनताले नेपालका वामपन्थी शक्तिलाई साथ सहयोग दिँदै आएका छन्। तर नेपालका वामपन्थी नेताहरूको व्यक्ति हठ र मनोवादका कारण जनताको इच्छा, चाहनाबमोजिम वामशक्ति एकीकृत ढंगवाट हिँड्न सकेका छैनन्। समाजवादी समाज निर्माण महान् लक्ष्य कुरा, भाषण र संवादमा जति नेपालका वामसँग ठोस कार्ययोजना छैन। समाजवादी विचार बोक्ने दल, जनता र मतदाताको उल्लेख्य संख्या भए पनि यो शक्तिलाई एकताबद्ध गर्न नसक्नु नै वाम शक्तिको कमजोरी हो। समाज बुझ्नेभन्दा समाज बदल्ने कुरा धेरै महत्त्वपूर्ण हो। दर्शन, सिद्धान्त जनतालाई कण्ठस्त पार्न लगाएर जनताको जीवनमा त्यो सिद्धान्त लागू हुने होइन। यदि यसो हुँदो हो त विश्वमा धेरै पहिले समाजवाद आइसक्थ्यो। नेपालमा सबैभन्दा धेरै पण्डित समाजवादकै छन्। दलकै कुरा गर्ने हो भने पनि सबैभन्दा पुरानोे दल नेपाली कांग्रेसदेखि वामपन्थी सबै दल समाजवाद नै भनेको सुनिन्छ, खोइ त अहिलेसम्म आएको समाजवाद ? सोभियत संघ विघटनपछि विश्व कम्युनिस्ट आन्दोलन फरक परिस्थतिमा गुज्रिरहेको छ। विश्वका पुँजीवादीहरूले वामपन्थी जनमतलाई प्रभावमा पार्न विश्व पुँजीवादी शक्तिले सोसलिस्ट (समाजवादी) शब्द राखेर दल खोलेको पाइन्छ। पछिल्लो समयमा आउँदा समाजवाद रबरको टोपीजस्तो जसले लगाउँदा पनि मिल्ने शब्द समाजवाद भएको छ। जुनसुकै सिद्धान्त, वाद, दर्शनको पक्षधर भए पनि कुरा समाजवादकै गरेको सुनिन्छ। दक्षिणपन्थी, पुँजीवादी, मध्यपन्थी वा वामपन्थी जो भए पनि समाजवाद सबैका निम्ति प्यारो शब्द बनेको छ। साम्राज्यवाद र समाजवाद बीचको अन्तर्विरोध, अन्तर्राष्ट्रिय, राष्ट्रिय पुँजीपति वर्ग र सम्पूर्ण श्रमजीवी जनताबीचको अन्तरविरोध सधैं भइरहेको हुन्छ। पुँजीवादसँग संवाद गरेर समाजवाद स्थापना हुने कुरा होइन। जहाँसम्म समाजवादले संघर्षमार्फत पुँजीवाद माथि विजय प्राप्त गर्न सक्दैन। त्यहाँसम्म्म पुँजीवाद अस्तित्वमा रहिरहनेछ। यी दुई व्यवस्थाको स्थापना संवादबाट होइन, संघर्षबाट स्थापित हुने कुरा हो। पुँजीवादी व्यवस्था पनि सामन्तवादी व्यवस्थामाथि विजय प्राप्त गरी नै आएको हो। तर, अहिले समाजवाद प्राप्त गर्ने नाममा धेरै भ्रम, अन्योलता सिर्जना गरिँदैछन्। त्यसको सिको नेपालको राजनीतिमा समाजवादी नामका पार्टीहरू निर्माण भइरहेका छन्। पार्टीको अनुशासनमा बस्न नसकी पार्टीले कारबाही गरेका, जनताको तिरस्कारमा परेका अथवा राजनीतिक हिसाबले म्याद ग्रुजेकाहरूले समाजवादी नामको पार्टी खोले। यसरी के समाजवाद आउँला ? सम्भव हुँदैन र छैन। समाजवादी लक्ष्य, उद्देश्य नबोकी खोलिने केन्द्र वा पार्टी जे भए पनि त्यो केवल केही नेताका पेट पाल्न खोलिएको समाजवादी विचार बेच्ने पसलमात्र हुनेछ। वामपन्थी विचारबाट विचलन भएका वा जीवनमा कम्युनिस्ट नभएकाबाट कसरी सम्भव हुन्छ ? समाजवादी व्यवस्था ल्याउने कुरा। वास्तविक समाजवाद जुन समाजवादले सामाजिक न्याय स्थापना गर्न सक्छ। पुँजीवादी व्यवस्थाले गरेका सामाजिक विभेद अन्त्य गर्न सक्छ। शोषित, पीडित, सर्वहारा र श्रमजीवी वर्गको उत्थान गर्न सक्ने व्यवस्था हो समाजवाद। के अहिले नेपालका राजनीतिक दल हिँडिरहेको मार्गबाट वास्तविक जनताको समाजवाद सम्भव छ ? समाजवाद स्थापनार्थ पुँजीवादलाई धक्का दिने हैसियत निमार्णमा जवसम्म समाजवादी शक्तिहरू लाग्दैनन्, तबसम्म समाजवादी व्यवस्था ल्याउँछौं भन्ने कुरा फगत गफ हुन्। संविधानमा यो संविधान समाजवाद उन्मुख भनेर लेख्दैमा समाजवाद आउने होइन। राज्यका संरचना समाजवादी छन् कि छैनन् भन्ने विषयले अर्थ राख्छ। राज्यको आर्थिक नीति कस्तो छ ? त्यसमा आमनागरिकको कति पहँुच छ भन्ने कुराले समाजवादको मर्मलाई अथ्र्याउँछ। साथै राज्यको वितरण प्रणाली कस्तो छ ? त्यसबाट आमनागरिक कसरी लाभान्वित छन् ? त्यो महत्त्वपूर्ण हो। के अहिले संविधानले आमनागरिकलाई राज्यले गर्ने सेवा प्रवाह सम्पूर्ण सेवामा एकरूपता छ ? के आम नागरिकसँग पैसा नभए पनि उसले बिनासर्त राज्यसँग आवश्यक वस्तु माग्न सक्छ ? के कुनै नागरिकले मसँग यो सीप छ, म यो काम गर्न सक्छु, मलाई मेरो कामअनुसारको दाम पाउने श्रम चाहियो भन्दा संविधानले उपल्बध गराउन सक्छ ? अभिभावकले सन्तान डाक्टर पढ्न चाहन्छ, राज्यले पढाउने व्यवस्था गरिदिनु पर्यो भने के अहिलेको समाजवादउन्मुख संविधानले त्यो व्यवस्था गर्ला ? अस्पतालमा मृत्युसँग लडिरहेको बिरामीले राज्यले औषधोपचार गरोस्, बाँचें भने राज्यले भनेबमोजिम काम गरेर चुक्ता गर्छु भन्यो भने के त्यो सेवा उपलब्ध हुन्छ ? हुँदैन। नेपालका सम्पूर्ण प्रशासनिक अवयवहरू नाफामूलक छन्। वास्तविक समाजवादी हुन पहिले कम्युनिस्ट हुन अनिवार्य छ। कम्युुनिस्ट नहुने समाजवादी यात्रामा छौं भन्ने विषयले कुनै अर्थ राख्दैन। अहिलेको नेपालको राजनीतिक यात्रा यही दिशातिर लिने प्रयास भइरहेको छ। संविधानमा लेखिएको समाजवादउन्मुख प्रस्तावना आमनागरिकका निम्ति आकाशेफल आँखा तरी मर भनेजस्तै हो। संविधानमा समाजवाद लेखेका छौं यसले आमनागरिकको भलो गर्छ भन्ने कुरा सफेद झुटबाहेक केही हुन सक्दैन। कुनै पनि मुलुकका निम्ति देश, जनता र भूगोल साध्य हो भने नियम, कानुन, संविधान यी सबै साधन हुन्। जनताले चाहे भने यी सबै जतिखेर पनि संशोधन वा खारेज गर्न सक्छन्। नेपाली जनताले अहिलेसम्म सात संविधान परिवर्तन गरेका छन्। देशको परिस्थति र जनताको आवश्यकताअनुसार संविधान, नियम कानुन परिवर्तन हुन र गर्न सक्छ। नेपालमा समाजवादी वामशक्ति समाजवादको लक्ष्य बोकेका भए पनि संविधानप्रति वफादार छन्। अहिलेको नेपालको संविधान पुँजीवादी व्यवस्थाको जगमा निर्माण भएको हो। नागरिक र कम्युनिस्ट जनमतले चाहेजस्तो समाजवादी क्रान्तिकारी संविधान होइन। जवसम्म यो संविधान परिवर्तन गर्ने ल्याकत वामपन्थीले राख्दैनन्, तबसम्म समाजवादी क्रान्ति गर्ने हिक्मत राख्दैनन्। तबसम्म समाजवाद गीतजस्तै हुन्छ। नेपाली जनतालाई समाजवादी व्यवस्थातिर लैजाने हो भने वामपन्थी दलहरूले संसद् विघटनको रोइलोमा रमाउन हुँदैन। समाजवाद नेपाली जनताका निम्ति लोकप्रिय, कर्णप्रियसँगै आमजनताको भावनासँग जोडिएको शब्द हो। जसलाई नेपाली जनता मायामात्र होइन, सम्मान पनि गर्छन्। असली समाजवादी को हुन् ? नेपालमा यसको छिनोफानो गर्न जरुरी छ। नाम समाजवादी राखेर समाजवाद आउने हुँदो हो त विश्वमा धेरै अघि समाजवाद आइसक्थ्यो। यसरी समाजवाद ल्याउने विषय धेरै टाढाको हो, अझ कल्पना बाहिरको हुन्छ। वास्तविक समाजवादी हुन पहिले कम्युनिस्ट हुन अनिवार्य छ। कम्युुनिस्ट नहुने समाजवादी यात्रामा छौं भन्ने विषयले समाजवादका निम्ति कुनै अर्थ राख्दैन। अहिलेको नेपालको राजनीतिक यात्रा यही दिशातिर लिने प्रयास भइरहेको छ। कटर क्षेत्रवादी, जातिवादी र धर्मवादी पृष्ठभूमिवाट राजनीतिमा उदाएका शक्तिहरू पनि राजनीतिक स्पेसका निम्ति आफूलाई समाजवादी भन्न थालेका छन्। यसरी यस्ता शक्तिवाट निर्माण भएको समाजवादी केन्द्र राजनीतिक नाट्यशालाबाहेक अर्को हुन सक्दैन। मार्क्सवादको जगमा ऐतिहासिक द्वन्द्वात्मक भौतिकवादी दर्शनका वैज्ञानिक नियम पालना र कार्यान्वयन नगरी समाजवादी व्यवस्था सफल पार्ने कुरा कल्पना पनि गर्न सकिँदैन। त्यसैले नेपालको समाजवादी आन्दोलन सफल पार्न वामपन्थी एकता हुन जरुरी छ। जसले सिद्धान्त मार्क्सवादी लक्ष्य समाजवादको अँगालेर हिँडेका छन्। तर त्यो एकता सत्ता र व्यक्ति स्वार्थमा नभई समाजवाद स्थापनाका निम्ति हुनुपर्छ। जुन एकताका निम्ति वर्तमान समय निर्णायक हुने देखिन्छ। शाही, नेकपा एमालेका केन्द्रीय सदस्य हुन्।"
लामिछानेको लाञ्छनामाथि सिरोहियाको चुनौती,"सभापति लामिछानेले आफ्नो बदमासी लुकाउनका लागि राजनीतिक मूल्य मान्यता बिर्सेर नेपाली मिडिया र पत्रकारहरूमाथि खनिएको प्रबन्ध निर्देशक सिरोहियाले प्रेस वक्तव्यमा उल्लेख गरेका छन्। काठमाडौं : राष्ट्रिय स्वतन्त्र पार्टीका अध्यक्ष रवि लामिछानेलाई आरोप पुष्टि गर्न कान्तिपुर मिडिया गु्रपका अध्यक्ष तथा प्रबन्ध निर्देशक कैलाश सिरोहियालेचुनौती दिएका छन्। मंगलबार प्रेस विज्ञप्ति जारी गर्दै उनले लामिछानेलाई पाँचबुँदे चुनौती दिएका छन्। आइतबार पत्रकार सम्मेलन गरी समग्र नेपाली सञ्चारजगत् र सञ्चारकर्मीविरुद्ध सभापति लामिछानेले विषवमन गर्दै निराधार लाञ्छनाहरू लगाएकामा प्रबन्ध निर्देशक सिरोहियाले खेद प्रकट गरेका छन्। नागरिकता प्राप्ति प्रक्रिया नमिलेको प्रकरणमा सर्वोच्च अदालतको फैसलाले लामिछानेको सांसद, उपप्रधान तथा गृहमन्त्री पद बर्खास्त भएको थियो। यसबारे मिडियाबाट लगातार सत्य, तथ्य समाचार सम्प्रेषण भएको थियो। त्यस झोंकमा आइतबार पत्रकार सम्मेलन गरेर नेपाली मिडिया र पत्रकारहरूलाई अपशब्द प्रयोग गरेर उनले गालीबेइज्जती गरेका थिए। सम्मानित सर्वोच्च अदालतले नागरिकता मुद्दामा आफूलाई दोषी ठहर गर्दै पदमुक्त गरेकामा वा त्यसपश्चात् गैरसांसदका रूपमा पुनः गृहमन्त्री बन्न नपाएको झोंकमा आक्रोश पोख्नुभएको होला, प्रबन्ध निर्देशक सिरोहियाले प्रेस विज्ञप्तिमा भनेका छन्, प्रहरीले अनुसन्धान गरिरहेको दोहोरो पासपोर्टसम्बन्धी मुद्दालाई विषयान्तर र प्रभावित गर्न चाहनुभएको होला। सभापति लामिछानेले आफ्नो बदमासी लुकाउनका लागि राजनीतिक मूल्य मान्यता बिर्सेर नेपाली मिडिया र पत्रकारहरूमाथि खनिएको प्रबन्ध निर्देशक सिरोहियाले प्रेस वक्तव्यमा उल्लेख गरेका छन्। उहाँले आफ्ना गल्तीकमजोरी ढाकछोप गर्न वा त्यससम्बन्धी समाचारहरू आउन नदिन समग्र नेपाली मिडियाको प्रतिष्ठा र विश्वसनीयतामाथि जसरी सुनियोजित प्रहार गर्न खोज्नुभएको छ, उनले भनेका छन्, त्यो हामी स्वतन्त्र प्रेस र लोकतन्त्र पक्षधर जोकसैलाई पनि सह्य हुनेछैन। आफूहरू कसैको हुँकारविरुद्ध नडराई निर्धक्क भएर पेसागत जिम्मेवारीमा डटिरहने निर्देशक सिरोहियाको प्रेस विज्ञप्तिमा भनिएको छ। धम्कीकै कारण अन्यथा भए त्यसको जिम्मेवारी राष्ट्रिय स्वतन्त्र पार्टी र लामिछानेले लिनुपर्ने सिरोहियाले उल्लेख गरेका छन्, म सबैको सार्वजनिक अभिलेखमा राख्न चाहन्छु, लामिछानेले धम्की दिएझैं हाम्रा कुनै पनि पत्रकार वा कर्मचारी अथवा कार्यालयमाथि कुनै पनि किसिमको भौतिक आक्रमण गरियो भने त्यसको जिम्मा उहाँ र उहाँकै पार्टीले लिनुपर्नेछ। रवि लामिछानेले आफ्नोबारे अब समाचार लेखियो भने आफ्ना समर्थकहरू लिएर कान्तिपुर र अन्य मिडिया हाउसहरूका कार्यालय घेर्न आउने र आफ्नो ढंगले कारबाही गर्ने सार्वजनिक चेतावनी दिएका थिए। व्यक्तिगत, परिवारका सदस्य र कान्तिपुर मिडिया गु्रपमाथि लामिछानेले लगाएका लाञ्छना पुष्टि गर्न प्रबन्ध निर्देशक सिरोहियाले चुनौती दिएका छन्। रवि लामिछानेविरुद्ध अमेरिकामा अझै यी मुद्दा अन्नपूर्ण पोस्ट्"
साइबर संसारमा सुरक्षा संकट,"इन्टरनेटको प्रयोगले समाजमा पारिरहेको असरलाई विश्लेषण र रूपान्तरण गर्न जरुरी छ। बेरोजगार समूह, कम रोजगारी हुनेहरू इन्टरनेटको माध्यमबाट अपरिचितहरूसँग नजिकिने, डिजिटल प्रेममार्फत हनिट्र्यापमा पर्ने, आर्थिक तथा यौनजन्य अपराधहरूमा जोडिने खतराहरू बढेको छ। गत साता नेपालका सम्पूर्ण इन्टरनेट पहुँच केही घण्टा अस्तव्यस्त भयो। २०७९ माघ १४ गते सर्भरमा समस्या आउँदा सम्पूर्ण इन्टरनेट पहुँच डाउन भयो। त्यसका कारण आन्तरिक तथा बाह्य हवाई उडानहरू, आन्तरिक र बाह्य भुक्तानी गेटवेहरू, सूचना आदानप्रदानका सम्पूर्ण माध्यम बन्द रहे। केही घण्टा इन्टरनेट सर्भिस डाउन हुँदा भएको छटपटी र जीवनचर्या ठप्प हुने अवस्थाले इन्टरनेटले कसरी विश्व कब्जा गरिरहेको छ भन्ने उदाहरण अनुभूत गर्न सकिन्छ। यस्तै घटना २०७८ साउन ७ गते पनि विश्वका अधिकांश देशहरूमा एक्कासी इन्टरनेट सेवा अवरुद्ध भयो। त्यसले अमेजन, ब्रिटिस एयरवेज, प्लेस्टेसन, एयरबीएनबीलगायतका सेवामा प्रभाव पर्यो। यो अवरोधका कारण डीएनएस प्रदायक कम्पनी अकामाईले त क्षमा माग्यो। सेवा अवरोधका कारण आफ्नै ब्रान्ड र अन्य विभिन्न कानुन र आचारसंहिता लागू गरेका प्रतिष्ठित कम्पनीले करोडौं डलर क्षतिपूर्ति तिर्नु परेको थियो। उनीहरूलाई भएको नोक्सानको विषयमा कुरा उठाउने कुनै कानुनी व्यवस्था छैन। त्यसैले इन्टरनेट र यसका जोखिमसम्बन्धी कानुन निर्माणको विषय अहिले विश्वस्तरको बहसको विषय बनेको छ। नेपाली सन्दर्भबाट हेर्दा इन्टरनेट पहुँच शतप्रतिशतमा पुग्न लागेको छ। नेपाल दूरसञ्चार प्राधिकरणको आर्थिक वर्ष २०७८०७९ को प्रतिवेदनअनुसार नेपालमा तारसहितको इन्टरनेटको पहुँचमा ३२८२ प्रतिशत, ताररहित ०३४ प्रतिशत र मोबाइल इन्टरनेटको पहुँच ९८४६ प्रतिशत गरी १३१६२ प्रतिशत पुगेको छ। यसरी पहुँच र प्रयोगका दृष्टिले नेपालमा इन्टरनेट अत्यधिक प्रयोगको अवस्थामा छ। भुक्तानी प्रणाली, प्रशिक्षण केन्द्र, न्युज पोर्टल, अनलाइन मार्केटलगायतका विविध हिसाबले इन्टरनेट बेगर आफ्नो कुनै पनि सेवा वा वस्तुको आदानप्रदान नै नहुनेसम्मको अवस्था बन्नु चिन्ताजनक विषय हो। इन्टरनेट पहुँच र प्रयोगको यो प्रभाव र परनिर्भरतालाई लिएर अब देशभित्र आन्तरिक र विश्व मञ्चमा नेपालले केही प्रश्नहरूलाई गम्भीर रूपमा उठाउन आवश्यक छ। नेपालको आफ्नो आविष्कार हुन नसके पनि विश्व इन्टरनेटमा भएको एकाधिकार र त्यसको असीमिततालाई अन्तर्राष्ट्रिय कानुन निर्माण गरी नियमन गर्नुपर्छ भन्ने आवाज उठाउन ढिला भइसकेको छ। कम विकसित मुलुकहरूमा हुने साइबर आक्रमण, प्रविधिको प्रयोग गरेर हुने अभिलेख चोरी, भूसूचनाको चोरी तथा आर्थिक चोरीका विषयमा आवाज उठाउन ढिला भइसकेको छ। त्यसैले साइबर सुरक्षाको विषयलाई विश्वस्तरीय र आन्तरिक सुरक्षाका पाटोमा केही विषयहरूलाई गम्भीरताका साथ उठान जरुरी छ। आवश्यकताले नयाँ सिर्जनाको आविष्कार गरेको हुन्छ। अभाव वा आवश्यकताको हुटहुटी र प्रतिस्पर्धाको इगोले आविष्कारका नयाँ खुट्किला थपिए। दोस्रो विश्वयुद्धताका अर्थात् १९३९ देखि १९४५ सम्म विश्व आणविक प्रतिस्पर्धा र पक्षधरतामा विभाजित भयो। संयुक्त राष्ट्रसंघको स्थापना र विश्वयुद्धको समाप्ति भए पनि संसारका आणविक शक्तिशाली भनिएका देशहरूले आफ्नै शैलीले आफ्नै देशभित्र आणविक परीक्षणका नाममा युद्धका धङधङ्गीहरू छोड्ने क्रममै रहे। अमेरिका र सोभियत संघको उच्चतम प्रतिस्पर्धाको त्यस कालखण्डमा सोभियत संघले सन् १९५७ गरेको स्पुतनिक उपग्रहको प्रक्षेपणले अमेरिकालाई झट्का लायो। नयाँ इगो सिर्जना गर्ने क्रममा युद्धमा तैनाथ सैन्य संरचनाको आन्तरिक सूचना सञ्जालीकरणलाई प्रविधिले निर्देशित गर्न १९६६ मा अर्पानेटको नामकरण गरियो। अनुसन्धाताहरूले सञ्चारको साझा भाषाको निर्माण र आदानप्रदानको विधिलाई आन्तरिक नेटवर्किङबाट सार्वजनिक गरी १९९० मा सार्वजनिक रूपमा यस्तो नेटवर्क सञ्चालन गर्न सक्ने गरी अमेरिकाले विश्वलाई इन्टरनेटको निजी ढंगले प्रयोग गर्न सक्ने गरी पहुँच खुल्ला गरी संसारभर नयाँ आविष्कारको सन्देश दियो। सूचना प्रविधिमा आधारित विश्वलाई साइबर संसार भन्ने गरिन्छ। प्रविधि उत्पादनदेखि नै अमेरिकाले कब्जा गरेको छ साइबर। साइबर संसारको विकास र यसको उपभोक्तावादी नियन्त्रणमा सिंगो विश्व कब्जामा परिसकेको छ। यसलाई नियमन र व्यवस्थित गर्ने कानुनहरू न संयुक्त राष्ट्रसंघको तहबाट भएका छन् न कुनै अन्तर्राष्ट्रिय तहबाट। केवल इन्टरनेटको उपयोगिता विस्तारका लागि बहस र त्यसको प्रयोगले नाफामा वृद्धि गर्ने प्रतिस्पर्धामा पुँजीवादी दुनियाँ व्यस्त छ। अझ विकासोन्मुख र अविकसित देशहरूमा त इन्टरनेट पहुँच बढाउने नाममा भएका अस्वस्थ र अस्वाभाविक परिस्थिति देखिएका छन्। जसले साइवर संसारमार्फत सिंगै विश्व नयाँ साम्राज्यवादको जालोमा फसिरहेको देखिन्छ। इन्टरनेटको प्रयोगको असीमितताले हाम्रो जस्तो देशको राष्ट्रियता, सार्वभौमसत्ता र राष्ट्रिय सुरक्षामा असर परिरहेको छ। यसबाट जोगिन हामीले अन्तर्राष्ट्रिय न्यायालय, संयुक्त राष्ट्रसंघ र विश्व मञ्चमा आवाज उठाउनुपर्छ। इन्टरनेट प्रविधिको विस्तारसँगै आपराधिक प्रयोजनका लागि नेपालको भूसूचनाको दुरुपयोग, नेपालको नागरिक र सम्पत्तिको अभिलेखको दुरुपयोग हुन सक्ने खतरा छ। नेपालको बैंक तथा वित्तीय संस्थाको भुक्तानी प्रणालीमा डकैती गर्ने र आर्थिक अपराध हुने गरेका घटना आइरहेका छन्। इन्टरनेटको प्रयोगले समाजमा पारिरहेको असरलाई विश्लेषण र रूपान्तरण गर्न जरुरी छ। बेरोजगार समूह, कम रोजगारी हुनेहरू इन्टरनेटको माध्यमबाट अपरिचितहरूसँग नजिकिने, डिजिटल प्रेममार्फत हनिट्र्यापमा पर्ने, आर्थिक तथा यौनजन्य अपराधहरूमा जोडिने खतराहरू बढेको छ। व्यक्तिगत सूचना दुरुपयोग हुने क्रम बढिरहेको छ। सामाजिक सञ्जाल तथा अन्य एप्समार्फत नेपाली नागरिकका सूचनाहरू दुरुपयोग गरेर संगठित गिरोहहरूले अनेक ठगी धन्दाहरू चलाइरहेका छन्। यसले नेपाली सार्वभौमसत्ताको अपमान र अवज्ञा भइरहेको छ। उत्पादन र आर्थिक सुरक्षाको सवाल राष्ट्रिय उत्पादन अवस्था ऋणात्मक भइरहेको अवस्थामा उत्पादनशील क्षेत्रमा लाग्नुपर्ने श्रमशक्ति सेवा क्षेत्रमा केन्द्रित भइरहेको अवस्था र सेवा क्षेत्रलाई प्रवद्र्धनात्मक पक्षबाट इन्टरनेटले भरथेग गरिरहेको अवस्थामा राष्ट्रिय उत्पादनशक्तिमा ह्रास आइरहेको छ। दूरदराजमा इन्टरनेट पुग्दाको अवस्थामा कम रोजगारी र बेरोजगारी समस्या झेलिरहेकाहरू पूर्ण रूपमा बेरोजगार बन्दै इन्टरनेटमै झुन्डिरहने अवस्थाले पनि श्रमशक्तिमा झन् गिरावट आइरहेको छ। आविष्कारबाहेक इन्टरनेटमा आधारित उद्यमशीलतामप्रतिको आकर्षणले डलरमा रूपान्तरण भएर रकम बाहिरिइरहेको छ। पाँच सय डलरसम्मका कार्ड जोकसैले पनि पाउने अवस्था हुने र अनलाइनमा आधारित व्यवसायमार्फत रकम बाहिरिनु देशका लागि अर्को आर्थिक तथा सूचना प्रणालीबाट हुने जोखिमको पक्ष हो। यसलाई तत्कालीन रूपमा हेर्दा आर्थिक समस्याका रूपमा देखिए पनि इन्टरनेटको विकासका कारण बढ्ने जोखिम हो। सामाजिक सवाल इन्टरनेटको प्रयोगले समाजमा पारिरहेको असरलाई विश्लेषण र रूपान्तरण गर्न जरुरी छ। बेरोजगार समूह, कम रोजगारी हुनेहरू इन्टरनेटको माध्यमबाट अपरिचितहरूसँग नजिकिने, डिजिटल प्रेममार्फत हनिट्र्यापमा पर्ने, आर्थिक तथा यौनजन्य अपराधहरूमा जोडिने खतराहरू बढेको छ। सामाजिक सञ्जालमा जोडिनेहरूको अवस्था हेर्दा यति ठूलो र विकराल रूप लिइसकेको अवस्था छ त्यो गम्भीर छ। सामाजिक सञ्जालका सम्बन्ध र आपसी निगरानीका होडबाजीले निकट सम्बन्धहरू खुकुला र अस्थिर हुँदै सामाजिक एकताको अवस्थाबाट सामाजिक विघटनतर्फ उन्मुख छ। हरेक व्यक्तिका चासो र टिप्पणीहरूले समाजलाई आक्रोश, पीडा, घृणा र निराशामा केन्द्रित राखेको छ। इन्टरनेटबाट प्रदान गरिने सामाजिक सन्देशहरूले पनि तीव्र विकास र उच्च प्रगतिका महत्त्वाकांक्षा बाँड्ने र तत्कालीन अवस्थाहरू सो अनुरूप हुन नसकेको अवस्थामा महसुस गर्ने पीडाले डिप्रेसन हुँदै आत्महत्यासम्म पुग्ने अवस्था निर्माण भएको छ जुन अत्यन्तै चिन्ताजनक छ। सामाजिक सञ्जालको असामाजिक परिचय बनिसकेको अवस्था छ यो अर्को चिन्ताजनक अवस्था हो। इन्टरनेट प्रयोगले पत्रकारिता र आमसञ्चारमा अर्को कार्यापलट गरेको छ। विकाससँगै सञ्चार जगत्मा भित्रिएको विकृतिले न्यु मिडिया अत्यन्तै भड्किलो र असीमित अधिकारसहितको जस्तो बनिरहेको छ। युट्युब र ब्लगले परम्परागत सञ्चारमाध्यमलाई विस्थापितजस्तै बनाइसकेको छ। परम्परागत सञ्चार माध्यमको कुराभन्दा युट्युब र ब्लगले लेखेका कुराहरूलाई हेरेर समाज भट्किरहेको छ। हेडलाइन र थम्नेल इमेजहरूका आधारमा मानिसहरू धारणा बनाइरहेका छन्। यस्ता मिडियाहरूलाई निश्चित समूहहरूले आफ्नो अनुकूलता प्राप्ति र स्वार्थ साधनाका लागि दुरुपयोग गर्ने क्रम बढेको छ। न्यु मिडियाको प्रयोगबाट राज्यसंयन्त्र र कानुनभन्दा चर्चा, लोकप्रियता र भीड माथि हो भन्ने ढंगले भाष्य निर्माण गरिँदैछ। अबको क्रान्ति र परिवर्तन इन्टरनेटलाई नै प्रयोग गरेर गर्ने हो भन्ने ढंगले विषयहरूका उठान र एजेन्डाहरूको पक्षधरता र वर्गभन्दा प्रविधिलाई प्रधान बनाएर सम्पूर्ण क्षेत्रमा दबदबा बढाइएको छ। यो दूरगामी महत्त्वको विषय हो। मनोवैज्ञानिक सवाल इन्टरनेटले समाजलाई मनोवैज्ञानिक रूपमा मोडिरहेको छ। अभिप्रेरित गर्ने तौरतरिकाहरू र मनोवैज्ञानिक प्रभाव बनाउने शैलीका होडबाजीले मानिसलाई मानवीय गुणबाट रोबोटिक बनाइरहेको छ। मानवीय संवेगहरूभन्दा निर्जीवजस्तो बनाउँदै लैजाँदा उसमा महसुस हुने एक्लोपना, स्वार्थ र उच्च महत्त्वाकांक्षालगायतका सवालहरूले मानसिक स्वास्थ्यमा आघात पुगिरहेको हुन्छ। मानसिक र मनोवैज्ञानिक समस्याका कारण ठूलो संकटमा मानव समुदाय फसिरहेको छ। यसबाट जोगाउन इन्टरनेट प्रयोगकर्ताले सिक्ने कुराहरूलाई रचनात्मक, गुणस्तरीय र आवश्यकतामा आधारित विश्लेषणबाट पास गर्ने व्यवस्था गर्नुपर्छ। इन्टरनेटबाट प्रवाह हुने सामग्रीहरूलाई नियन्त्रण गर्ने संयन्त्र बनाउन जरुरी छ। बालबालिका र साइवर सवाल बालबालिकाहरू साइबर जोखिममा ज्यादा छन्। प्रविधि र त्यसको सुरक्षा प्रोटोकलको जानकारीको अभाव, संकट र त्यसबाट निस्कने उपायहरूको अभाव, जीवन र संघर्षका सीप र संघर्ष संस्कार अभावले उनीहरू बढी जोखिममा छन्। त्यसैले बालबालिकाहरूलाई इन्टरनेटको प्रयोग र त्यसबाट हुने हानि, पोर्नोग्राफी र त्यसबाट बच्नका लागि सही यौन शिक्षाको स्वाभाविक ज्ञानको प्रवाहलगायतमा ध्यान दिन जरुरी छ। उनीहरूलाई साइबर संसार गोप्य स्थान होइन यहाँ प्रयोग गरिएका तस्बिर, मेसेज वा कुनै पनि सामग्रीहरू सधैंका लागि डिलिट हुँदैनन्। त्यसकारण जतिसुकै सुरक्षित भनिए पनि व्यक्तिगत सन्देश, तस्बिर वा अन्य कुनै पनि कुराहरू यो माध्यमबाट आदानप्रदान वा स्टोर गर्ने काम सुरक्षित होइन भन्ने सन्देश दिन जरुरी छ। यदि यस्ता कुनै कमजोरीले केही असर परेको अवस्थामा कानुनी उपचार, धैर्य र संघर्षको बाटो पनि छ भन्ने सन्देश दिन जरुरी छ। यसैले साइबर सुरक्षा सबै वर्ग, क्षेत्र, समुदाय, उमेरसमूह, शैक्षिक तहकाहरूलाई जरुरी छ। यसरी विकासका नाममा भित्रिएको प्रविधिमा रहेको परनिर्भरता र स्वतन्त्रका नाममा छाडिएको असीमिततालाई माध्यम बनाएर आफ्नो प्रभाव फैलाइरहेको इन्टरनेटको दुरुपयोगबाट बच्नेतर्फ ध्यान दिन जरुरी छ। आत्मसचेतना, प्रविधि शिक्षा र घरेलु तथा विश्वव्यापी कानुनी व्यवस्था र संघर्षलाई निरन्तरता दिन नसक्ने हो भने विकासको नाममा अर्को ठूलो दलदलमा नजानिँदो गरी फस्नेमा द्विविधा छैन।"
ओलीप्रचण्ड : यो कस्तो सन्नाटा ?,"प्रधानमन्त्री दाहाल पछिल्लो समय ओलीलाई झोंक चलाउने काम गरिरहेका छन्। सधैं धेरै टिकाटिप्पणी गरेर चर्चामा आइरहने ओली भने धैर्य देखिन्छन्। काठमाडौं : एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल 'प्रचण्ड' दुई हस्ती शीर्ष नेता हुन्। यी दुई कम्युनिस्ट नेताको सम्बन्ध कहिले प्रेम त कहिले घृणायुक्त अवस्थाबाट गुज्रियो। अहिले सन्नाटाको अवस्थामा छ। दाहाल ओलीको सहयोगमा दुईपटक प्रधानमन्त्री बनेका छन्। ओली पनि दाहालको समर्थनमा दुईपटक नै सरकारको नेतृत्वमा पुगे। प्रतिनिधिसभा २०७७ पुस ५ मा विघटनपछि टाढिएका उनीहरू चामत्कारिक रूपमा दुई वर्षपछि गत पुस १० मा आएर मिले। बालकोटको बार्दलीबाट दुवै नेताले मुसुक्क मुस्कुराउँदै हात हल्लाए। त्यो मिलनले दाहाललाई प्रधानमन्त्रीको कुर्सीमा विराजमान गरायो। त्यसअघि दाहालकै बलमा परमादेशपछि ओली बालुवाटारबाट २०७८ आसार २९ मा बालकोटको बार्दलीमा पुग्नुपरेको थियो। तर, त्यसपछि जोडिएको सम्बन्धमा कांग्रेसले पुस २६ गते विश्वासको मत दिएपछि सशंकित अवस्थामा पुगेको छ। ओली र दाहालबीच विश्वासको मतपछि खटपट सुरुवात भएको देखिए पनि भित्री रूपमा मन्त्रीको भागबन्डा कारक देखिन्छ। माओवादीले प्रधानमन्त्रीसहित गृहमन्त्री आफूले राख्न चाहेको थियो। तर, ओलीको बलमा रवि लामिछाने उपप्रधान तथा गृहमन्त्री बने। लामिछानेलाई माओवादीले उपप्रधानमन्त्री पनि बनाउन चाहेको थिएन। तर, लामिछानेले उक्त पद पाउँदा माओवादी नेता वर्षमान पुन, शक्ति बस्नेतलगायत नेता सरकारमा जानबाट बन्चित भए। दुई नेताबीच एउटा कुरा हुने तर संयन्त्रको बैठकमा ओली अर्को अन्य गठबन्धन दलको पक्षमा बोल्ने गरेको माओवादी पक्षको भनाइ छ। यसले गर्दा प्रधानमन्त्री दाहाल संशकित भएर कांग्रेससँग विश्वासको मत माग्न पुगेको नेताहरू बताउँछन्। माओवादीका एक पदाधिकारी भन्छन्, दुई नेताबीच एउटा कुरा हुन्छ। संयन्त्रको बैठकमा ओलीजी अर्को कुरा ल्याउनुहुन्छ। राप्रपा र रास्वपालाई शक्तिशाली मन्त्रालय दिनुपर्छ भन्ने। यस्तो कुराले अठ्यारो पारिरहेको छ। गठबन्धनमा भएको सहमति र समझदारीलाई इमानदारीका साथ कार्यान्वयन गर्नुपर्छ। सत्ताको खेल, दाउपेच, नयाँ प्रयोगमा लाग्न हुँदैन। मुलुकलाई स्थिरता चाहिएको छ।प्रदीप ज्ञवाली, उपमहासचिव, एमाले धेरै दबाब दियौ भने कांग्रेसतिर जान्छु भनेर ओलीलाई दबाबमा हालेका छन्। तिमीलाई कांग्रेसतिर जानु छ भने किन बालकोट आयौं ? अब राष्ट्रपति एमालेको नबनाएसम्म यताउता जान पाउँदैनौं भन्ने ओलीको कुरा छ। डम्बर खतिवडा, राजनीतिक विश्लेषक सीके राउतलाई भने उद्योगमन्त्री दिने सहमति एमालेकै कारण बिग्रिएको माओवादी नेताको भनाइ छ। उपसभामुख पनि माओवादी लिन चाहन्थ्यो तर ओलीकै कारण रास्वपालाई गएको ती नेताको दाबी छ। विगतका असहमतिका विषयमा कुरा नउठाउने सहमति भए पनि विश्वासको मत लिने दिन ओलीले प्रतिनिधिसभा विघटनको विषय उठाएको भन्दै माओवादी रुष्ट भएको छ। दाहाल झोंक चलाउने, ओली धैर्य गर्ने प्रधानमन्त्री दाहाल पछिल्लो समय ओलीको झोंक चलाउने काम गरिरहेका छन्। सधैं धेरै टिकाटिप्पणी गरेर चर्चामा आइरहने ओली भने धैर्य देखिन्छन्। पुस २६ मा कांग्रेससहित २ सय ६७ सांसद्बाट विश्वासको मत पाएपछि दाहालको बोली फेरिएको छ। ओलीलाई उकास्ने र ओलीकै कारण गठबन्धन भत्किएको देखाउन चाहन्छन्। दाहाललाई प्रधानमन्त्रीमा पुस १० मा सात दलसहित १ सय ६९ सांसदले समर्थन गरेका थिए। जसमध्ये जसपा र नाउपा सरकारमा गएका छैनन्। जनता समाजवादी पार्टी (जसपा)ले सम्मानजनक सहभागिता नभएको भन्दै आएको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। नागरिक उन्मुक्ति पार्टी (नाउपा)ले रेशम चौधरीको रिहाइलाई मुख्य सर्त बनाएको छ। गृह मन्त्रालय नपाएपछि राष्ट्रिय स्वतन्त्र पार्टी (रास्वपा) सरकारबाट बाहिरएको छ। सुरुमा उपप्रधान एवं गृहमन्त्री बनेका रवि लामिछानेलाई नागरिकता मुद्दामा सर्वोच्च अदालतले संसद् सदस्य रहन अयोग्य ठहर्याएपछि उनले सबै पद गुमाएका थिए। राप्रपा र एमालेले लामिछानेलाई गृह मन्त्रालय नै दिनुपर्ने अडान राखेका थिए। तर, प्रधानमन्त्री दाहाल त्यसमा सकारात्मक नदेखिएपछि लामिछाने र राप्रपा अध्यक्ष राजेन्द्रप्रसाद लिङदेन ओलीलाई भेट्न बालकोट गएका थिए। उनीहरूले रास्वपालाई गृह मन्त्रालय दिलाउन दबाब दिनुपर्ने सुझाव दिएका थिए। ओलीमाथि थप दबाब बढाउन पनि दाहालले लामिछानेलाई गृहमन्त्री नबनाएको देखिन्छ। यो गठबन्धनमा ओली, लामिछाने र लिङदेन एकातिर छन् भने दाहाल, उपेन्द्र यादव अर्कातिर। तापनि ओली संयमित देखिन्छन्। उनले कडा टिकाटिप्पणी त परै जाओस प्रधानमन्त्री दाहालको विषयमा कुनै टिप्पणी गरेका छैनन्। ओलीलाई दबाबमा राख्नकै लागि राष्ट्रपतिमा राष्ट्रिय सहमतिको कुरा दाहालले उठाएको राजनीतिक विश्लेषक डम्बर खतिवडा बताउँछन्। ओली भने राष्ट्रपति नजिताएसम्म गठबन्धन कायम राख्न पनि चुपचाप रहेको उनको ठम्याइ छ। धेरै दबाब दियौ भने कांग्रेसतिर जान्छु भनेर ओलीलाई दबाबमा हालेका छन्। तिमीलाई कांग्रेसतिर जानु छ भने किन बालकोट आयौं ? अब राष्ट्रपति एमालेको नबनाएसम्म यताउता जान पाउँदैनौं भन्ने ओलीको कुरा छ, खतिवडा भन्छन्। उतारचढावपूर्व सम्बन्ध ओलीदाहाल सम्बन्ध उत्तारचढावपूर्ण छ। सशस्त्र द्वन्द्वको सबैभन्दा कटु आलोचक थिए ओली। ओलीको आलोचना गर्ने दाहाल। ओली सशस्त्र द्वन्द्वलाई हिंसा र आतंकको संज्ञा दिन्थे। शब्दबाण सुन्दा उनीहरू मिल्दैनन् जस्तो लाग्थ्यो। पहिलो संविधानसभा निर्वाचनमा माओवादी सबैभन्दा ठूलो दल हुँदा पनि ओलीले जनताको निर्णय भनेर सहज रूपमा स्वीकार गरेका थिएनन्। उनले भनेका थिए, जनताले गल्ती गरेका छन्, त्यो जनताले नै सच्याउने छन्। तत्कालीन एमाले महासचिव माधवकुमार नेपाललाई चुनाव हारे पनि संविधानसभामा ल्याइएको थियो। त्यस बेला प्रधानमन्त्री बनेका दाहालले प्रधानसेनापति प्रकरणमा राजीनामा दिए। अनि नेपाल प्रधानमन्त्री भए। त्यसविरुद्ध माओवादीले आमहडताल गर्यो। ओलीले नेपाललाई साथ दिए। ओलीले त्यो बेला पनि माओवादीलाई सबैभन्दा आलोचना गर्ने नेताको छवि बनाएका थिए। उनी ०७१ साउनमा एमाले अध्यक्ष पदमा निर्वाचित भए। माओवादीप्रति एमालेको नीति अझै कडा भयो। तर, ०७२ असोज ३ मा संविधानसभाबाट संविधान जारी भएपछि माओवादीको समर्थनमा ओली प्रधानमन्त्री बने। नाकाबन्दी सामना गरेर ओली चर्चाको शिखरमा पुगे। तर, दाहालले बीचमै समर्थन फिर्ता लिए। दुई नेताबीचको सम्बन्धमा फेरि तिक्तता भयो। दाहालले २०७४ सालमा पहिलो चरणको स्थानीय चुनाव गराएर प्रधानमन्त्री पद देउवालाई हस्तान्तरण गरे। दोस्रो र तेस्रो चरणको स्थानीय चुनाव देउवाले नै गराए। कांग्रेससँग मिलेर स्थानीय चुनाव लड्यो माओवादी। तर, राम्रो परिणाम ल्याउन सकेन। प्रतिनिधिसभा र प्रदेशसभा निर्वाचन ०७४ मंसिर १० र २१ गते दुई चरणमा गर्ने गरी घोषणा भइसकेको थियो। तर, १७ असोज ०७४ मा एकाएक वाम गठबन्धन घोषणा भयो। चुनावपछि पार्टी एकता गर्नेसम्मका योजना सार्वजनिक गरे। चुनावमा एमालेले प्रत्यक्षतर्फ ८० र समानुपातिकतर्फ ४१ गरी १ सय २१ ल्यायो। माओवादीले पनि प्रत्यक्ष ३६ र समानुपातिक १७ गरी ५३ सिट हासिल गर्यो। प्रत्यक्षतर्फ २३ सिट जितेको कांग्रेस ६३ मै खुम्चियो। वाम गठबन्धनलाई मतदाताले अनुमोदन गरेको व्याख्या भयो। त्यसबेला पनि दाहालले कांग्रेससँग मिलेर आफू प्रधानमन्त्री बन्ने प्रयास त गरे। तर, जसपा अध्यक्ष उपेन्द्र यादवले साथ नदिँदा उनी त्यो मिसनमा सफल हुन सकेनन्। ओलीको स्वास्थ्य अवस्था कमजोर थियो। दाहालको सम्बन्ध नेपालसँग प्रगाढ हुँदै थियो। यसै परिस्थितिबीच ०७५ जेठ ३ गते ओली र दाहालले पार्टी एकता गर्ने घोषणा गरे। नेपाल कम्युनिष्ट पार्टी (नेकपा) घोषणा भयो। यसअघि नै उनीहरूबीच आधाआधा कार्यकाल बाँड्ने लिखित सम्झौता भइसकेको थियो। जो एक वर्षपछि दाहालले भारत भ्रमणका बेला नयाँदिल्लीबाट सार्वजनिक गरेका थिए। प्रधानमन्त्री भएको दुई वर्षपुग्नुअघि ओलीको स्वास्थ्य फेरि बिग्रियो। दाहालले ०७६ मंसिरमा ओली नै पूरै कार्यकाल प्रधानमन्त्री बन्ने, आफूले पार्टी चलाउने भन्ने अर्को सहमति गरे। त्यसको करिब दुई महिनापछि ओलीले दोस्रोपटक मिर्गौला प्रत्यारोपण गरे। ओलीको स्वास्थ्य राम्रो भयो। फागुनमा ओली प्रधानमन्त्री भएको दुई वर्ष पुग्यो। अविश्वास प्रस्ताव ल्याउन मिल्ने भयो। त्यसबीच ओलीसँग जसपाको पनि सम्बन्ध बिग्रिएको थियो। वामपन्थी एकताको कुरा चलिरहन्छ। तर, धेरै टुटफुट पनि वामपन्थीमै हुन्छ। अहिले ठूला दुई वामपन्थी दलको नेतृत्वमा सरकार छ। १० पुसको सहमतिमा केही काम वामपन्थी फ्याक्टरले काम गरेको चर्चा चल्ने गरेको छ। दाहालले ओलीलाई हटाउने खेल सुरु गरे। त्यसपछि दुई नेताबीचको सम्बन्ध बिग्रियो। त्यो अन्तत : ओली हटाउने र अदालतको आदेशबमोजिम एमाले र माओवादी अलग हुने गरी नेकपा फुटाउनेसम्म पुग्यो। ओलीलाई बालुवाटारबाट निकालेर एक्लै बालकोट पुर्याउने घोषणा गरेका दाहालको सपना ०७७ फागुन २३ को सर्वोच्च अदालतको फैसलाले भंग गरिदियो। अदालतमा दाहालनेपालसहितको निवेदनले २०७८ असार २८ मा परमादेश जारी भयो। आसार २९ पाँच दलीय गठबन्धनको नेतृत्व गरेर शेरबहादुर देउवा प्रधानमन्त्री भए। एमाले ०७८ भदौ २ गते औपचारिक रूपमा विभाजित भयो माधवकुमार नेपालको नेतृत्वमा। नेकपा (एकीकृत समाजवादी) बन्यो। पाँच दलीय गठबन्धनबाटै गत वैशाखमा स्थानीय निर्वाचन भयो। परिणाम राम्रै आयो। दाहाल हौसिए। संघीय निर्वाचनमा पनि पाँच दलीय गठबन्धन गरेरै गए। कांग्रेससँग गठबन्धन गरे स्थानीय र संसदीय दुवै चुनावमा। माओवादीले अघिल्लो पल्टभन्दा आधा जित्यो। एकीकृत समाजवादी त राष्ट्रिय पार्टी पनि भएन। माओवादी अस्तित्वको संकट हुने अवस्थामा पुग्यो। २ सय ७५ सिटमध्ये माओवादी ३२ सिटको पार्टी बन्यो। दाहालले कांग्रेससहितको गठबन्धनबाटै प्रधानमन्त्री हुने प्रयास गरे। तर, त्यो सम्भव नभएपछि कटुता त्याग्दै उनी बालकोट पुगे र प्रधानमन्त्री पनि भए। माओवादी बहुदलीय राजनीतिमा आएदेखि ओलीदाहाल करिब १६ वर्षको सम्बन्ध प्रेम र घृणाको देखिन्छ। एकीकृत समाजवादीका नेता मुकुन्द न्यौपाने दाहालको कमजोरी उक्साउँदा उक्सिने र फुर्काउँदा फुर्किने भएको टिप्पणी गर्छन्। हजुरजस्तो कोही छैन, हजुर महान हो भनिदियो भने उहाँ फुरुक पर्नुहुन्छ, नेता न्यौपाने भन्छन्। दाहालको अस्थिर स्वभावकै कारण देश नै अस्थिर बनेको उनको बुझाइ छ। ओली भने तुलनात्मक रूपमा राष्ट्रप्रति प्रतिबद्ध नेता भएको न्यौपाने बताउँछन्। उहाँ मेहनत गर्ने नेता हो। राति १२१ बजेसम्म भेटघाटमा नै उहाँ व्यस्त हुनुहुन्छ। त्यसपछि २ घण्टा अध्ययन गर्नुहुन्छ, उनी भन्छन्। वामपन्थी एकताको कुरा चलिरहन्छ। तर, धेरै टुटफुट पनि वामपन्थीमै हुन्छ। अहिले ठूला दुई वामपन्थी दलको नेतृत्वमा सरकार छ। १० पुसको सहमतिमा केही काम वामपन्थी फ्याक्टरले काम गरेको चर्चा चल्ने गरेको छ। माओवादी नेता वर्षमान पुन चीनबाट फर्किएपछि एमाले र माओवादी नेतृत्वको सरकार बनाउन लागिपरेका थिए। दाहाल नेतृत्वको सरकार बनाउन कम्युनिष्ट देश चीनको हात रहेको चर्चा चलेकै हो। तर, यो सरकारमा साना कम्युनिस्ट दल एकीकृत समाजवादी, जनमोर्चा, नेमकिपा सहभागी छैनन्। राजनीतिक विश्लेषक खतिवडा कम्युनिस्टहरू विभक्त हुँदा एकताको कुरा गर्ने र जुटेको अवस्थामा फुटको तयारीको सुरुवात गर्ने गरेको बताउँछन्। अहिले पनि यो गठबन्धन कमजोर रहेको उनको विश्लेषण छ। उनी त माओवादी सहज रूपमा नै कांग्रेससँग गठबन्धन गर्न पुग्न सक्ने आकलन गछन्। न्यौपाने एमालेसहितको कम्युनिस्ट एकता, एक देश एक कम्युनिष्ट पार्टी हुनु पर्ने बताउँछन्। राष्ट्रपति सम्झौता : के होला ? बालकोटमा पुस १० मा दाहाल प्रधानमन्त्री हुने र राष्ट्रपति एमालेले लिने मुख्य सहमित भएको दुवै पार्टीका नेता स्वीकार गर्छन्। सभामुख आधाआधा कार्यकाल लिने सहमति भएको थियो। जस अनुरूप एमालेबाट देवराज घिमिरे सभामुख भएका छन्। प्रधानमन्त्री र सभामुखमा सम्झौताअनुसार परिणाम पनि आइसकेका छन्। तर, अब राष्ट्रपतिका विषयमा भएको सम्झौता के हुन्छ भन्ने चर्चाको विषय बनेको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। सुवासचन्द्र नेम्बाङ, विद्यादेवी भण्डारीजस्ता नेताको प्रस्ताव आए माओवादी सहमतिअनुसार जान सक्ने जनाइएको छ। ओलीका विश्वासपात्र प्रस्ताव गरे सोच्नुपर्ने अवस्था आउने माओवादी नेता बताउँछन्। उनीहरू पुस १० मा राष्ट्रपति एमालेलाई दिने सहमति भएको स्वीकार गर्छन्। माओवादी सचिव दिनानाथ शर्मा सहमति बचाउनुपर्छ भन्ने पक्षमा माओवादी रहेको दाबी गर्छन्। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो पार्टीको धारणा हो, सचिव शर्मा भन्छन्। एमाले उपमहासचिव प्रदीप ज्ञवाली गठबन्धनमा भएको सहमति र समझदारीलाई इमान्दारीका साथ कार्यान्वयन गर्नुपर्ने बताउँछन्। सत्ताको खेल, दाउपेच, नयाँ प्रयोगमा लाग्न नहुने उनको भनाइ छ। मुलुकलाई स्थिरता चाहिएको छ, आर्थिक संकट छ। जनतामा वितृष्णा छ। यो सम्बोधन गर्न बलियो राजनीतिक समीकरणको आवश्यकता पर्छ, ज्ञवाली भन्छन्। राष्ट्रपति एमालेले नै पाउने सहमति भएको उनको भनाइ छ। राष्ट्रपति निर्वाचनमा एमाले र कांग्रेसबीच एक हुने सम्भावना भएकाले माओवादीले खेल्नेतिर नलागी विगतबाट पाठ सिकेर सहमतिअनुसार अगाडि बढ्नेमा आफू विश्वस्त रहेको उनी बताउँछन्। माओवादी सहमति बचाउनुपर्छ भन्ने पक्षमा छ। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो धारणा हो। दिनानाथ शर्मा, सचिव, माओवादी दाहाल किन ढल्किँदै छन् कांग्रेसतिर ? प्रधानमन्त्री दाहाल विश्वासको मत पाएपछि कांग्रेसतिर ढल्किइरहेका छन्। कांग्रेसले विश्वासको मत दिएपछि ओलीले भनेका थिए, कांग्रेसको यस व्यवहारलाई सरकारमाथि विश्वास गरेको मान्न सकिँदैन। मैले त्यति बेलै भनेको थिएँ मतदान मात्रै गरेको भए त ठीकै हो। ढोक्सा थापेको हो भने गल्ती हो। ढोक्सा बेलुका थापिन्छ, अँध्यारोमा माछा पार्न खोजिन्छ। ओलीले थप भनेका थिए, बिहान भएपछि रित्तो ढोक्सा बोक्यो फेरि घर फक्र्याे। सरकारलाई दिएको विश्वासको मतलाई राष्ट्रपति र सभामुखको निर्वाचनमा खिचलो खडा गर्ने कांग्रेसको रणनीति देखिन्छ। यो प्रत्यन्त कांग्रेसले गरिरहेको देखिन्छ। उसले प्रदेशमा पनि माओवादीका मुख्यमन्त्री, सभामुखलाई मत दिएको छ। राष्ट्रियसभा उपाध्यक्षमा पनि माओवादी उम्मेदवार उर्मिला अर्याललाई निर्विरोध जिताएको छ। कांग्रेस माओवादीलाई फकाएर पुरानो गठबन्धन पुन : बित्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ।"
१२ करोडमा स्मार्ट लाइट बनाउने सम्झौता,"करिब १२ करोड लागतमा उपत्यकामा १७ सय नयाँ स्मार्ट लाइट जडान हुने काठमाडौं : काठमाडौं महानगर र विद्युत् प्राधिकरणबीच उपत्यकाका सडकमा १७ सय स्मार्ट लाइट जडान गर्ने सम्झौता भएको छ। १२ करोड लागतमा स्मार्ट लाइट जडान गर्न लागिएका हुन्। महानगरका सार्वजनिक निर्माण विभाग प्रमुख रामबहादुर थापाका अनुसार यसअघि महानगर, प्राधिकरण र सडक विभागबीच भएको सहमतिका आधारमा नै सम्झौता भएको हो। थापाका अनुसार काठमाडौं उपत्यकालाई रातको समयमा समेत सुरक्षित र भयरहित बनाउन स्मार्ट लाइटको जडान गर्न लागिएको हो। उनी भन्छन्, पहिले सडक लाइट नभएका र बिग्रिएका स्थानमा नयाँ लाइट जडान हुनेछन्। यसअघि सोलार लाइट जडान भएको थियो। तीमध्ये अधिकाशं बल्दैनन्। अब जडान हुन लागेका स्मार्ट लाइट डिजिटल सिस्टमको भएका थापाले बताए। रातको समयमा यातायात तथा मानवीय आवागमन, शान्ति सुरक्षा तथा सामाजिक सुरक्षा कायम गराउन आधुनिक बत्ती जडान गर्न लागिएको हो। स्रोत, साधन र प्रविधिको उच्चतम उपयोग गर्दै सडक बत्तीको गुणस्तर र दिगो रूपमा प्रयोग गर्र्ने योजनाअनुसार सडक लाइट जडान हुनेछन्। स्मार्ट लाइट जडान हुने स्थानमा लैनचौरदेखि महाराजगन्जसम्म, माइतीघर मण्डलादेखि बागबजारसम्म, बागबजारदेखि शीतल निवाससम्म, सिनामंगल अन्तर्राष्ट्रिय विमानस्थलदेखि गौशाला हुँदै कमलपोखरीसम्म, चावहिलदेखि जोरपाटी छन्। यसैगरी, सिनामंगल विमानस्थलदेखि तीनकुने, बानेश्वर, माइतीघर मण्डला, त्रिपुरेश्वर, टेकु, कालीमाटी हुँदै कलंकीसम्म, त्रिपुरेश्वरदेखि लैनचौरसम्म र टुँडीखेल वरिपरि पनि यस्ता बत्ती जडान हुनेछन्। सडक लाइट निर्माण गर्दा फुटपाथ बिग्रिएमा, केही संरचना थप गनुपर्ने भएमा सडक विभागले सहयोग गर्नेछ। यसका लागि सडक विभागले यसअघि नै सम्झौता गरेको छ। जडान भएका सबै स्मार्ट लाइटको प्राविधिक निरीक्षण विद्युत् प्राधिकरणले नै गर्नेछ। आगामी वैशाखदेखि नै स्मार्ट लाइट जडान गरिने थापाले बताए। बत्ती बल्दा उठेको विद्युत्को बिल महानगरले नै तिर्नेछ। मर्मतसम्भार र संरचनाको सुंरक्षा गर्ने जिम्मा पनि महानगरकै हो।"
बढ्यो डिजिटल कारोबार,"बैंक र भुक्तानी सेवा प्रदायक संस्थाले सञ्चालन गरेको विद्युतीय वालेटका प्रयोगकर्ता एकै वर्ष ४९०३ प्रतिशतले बढेका छन्। काठमाडौं : बैंक तथा वित्तीय संस्थाले जारी गरेका विद्युतीय बैंकिङ (ईबैंकिङ) उपकरणमा आकर्षण बढ्दो छ। विद्युतीय वालेट, प्रिपेड कार्ड, कनेक्ट आईपीएस, मोबाइल बैंकिङ, क्रेडिट कार्ड, डेबिट कार्डलगायतको प्रयोगकर्ताको संख्या बढ्दै गएको छ। अझ यी उपकरणबाट क्यूआर कोड प्रयोगबाट भुक्तानी गर्ने ग्राहक पनि बढेका छन्। समयको माग, सरल, सहज भएकाले युवा पुस्ता यसमा आकर्षित हुनु स्वाभाविक हो। बैंक र भुक्तानी सेवा प्रदायक संस्थाले सञ्चालन गरेको विद्युतीय वालेटका प्रयोगकर्ता एकै वर्ष ४९०३ प्रतिशतले बढेका छन्। नेपाल राष्ट्र बैंक भुक्तानी प्रणाली विभागले सार्वजनिक गरेको पुससम्मको तथ्यांकअनुसार वालेटको प्रयोगकर्ता १ करोड ५९ लाख ६२ हजार पुगेको छ। गत वर्षको पुसमा १ करोड ७ लाख थिए। यसबीच ५२ लाख ५१ हजारको संख्यामा वृद्धि भएको छ। प्रिपेड कार्ड प्रयोगकर्ताको संख्या पनि ३९४७ प्रतिशतले बढेर १ लाख २४ हजार पुगेका छन्। ३५ हजारले यस वर्ष बढेको तथ्यांकमा उल्लेख छ। गत वर्षको सोही अवधि ८९ हजार थिए। कनेक्ट आईपीएसका प्रयोगकर्ता ३०२१ प्रतिशतले बढेका छन्। गत वर्ष ७ लाख ६४ हजार यसका प्रयोगकर्ता २ लाख ३० हजारले बढेर हाल ९ लाख ९४ हजार पुगेका छन्। बैंक तथा वित्तीय संस्थामा डेबिट कार्डका प्रयोगकर्ता २४०२ प्रतिशतले बढेर १ करोड २२ लाख पुगेका छन्। क्रेडिट कार्डका प्रयोगकर्ता २८२९ प्रतिशतले बढेर २ लाख ७६ हजार पुगेका छन्। मोबाइल बैंकिङका ग्राहक २३६९ प्रतिशतले बढेर २ करोड ५३ हजार पुगेका छन्। १७ लाख ६८ हजार ९ सय ३२ जना इन्टरनेट बैंकिङका प्रयोगकर्ता छन्। डिजिटल भुक्तानीको प्रयोग बढी भएपछि अहिले शाखारहित (ब्रान्चलेस) बैंकिङ सेन्टरको संख्या घटेको छ। बैंक तथा वित्तीय संस्थाले अन्य डिजिटलमा जोड दिएसँगै शाखारहित (ब्रान्चलेस) बैंकिङ सेन्टरको संख्या एकै वर्षमा १ सय ९८ अर्थात् १२१८ प्रतिशतले घटेर १ हजार ४ सय २८ मा सीमित भएका छन्। विद्युतीय भुक्तानीका अन्य विकल्प बढिरहेकाले यसको संख्या घट्नु स्वाभाविक भएको केन्द्रीय बैंक भुक्तानी विभागका कार्यकारी निर्देशक गुरुप्रसाद पौडेल बताउँछन्। अझै शाखारहित बैंकिङ घट्ने क्रममा रहेको उनले जानकारी दिए। यस्तो शाखारहित बैंकिङ केन्द्र बन्द गर्न थुप्रै स्वीकृतिको माग भइरहेको छ। तर हामीले हचुवाको आधारमा बन्द गर्न स्विकृति दिँदैनौं। स्वीकृत दिनुअघि उक्त केन्द्रमा पुरानो हिसाब मिलाएको छ कि छैन, पौडेल भन्छन् सो क्षेत्र वरिपरि अन्य बैंकको ब्रान्च हुनुपर्छ। अहिले धेरै बैंकले ब्रान्चलेस बैंकिङको सुरुवात गर्नेभन्दा पनि छोड्न खोजिरहेका छन्। यसैले घटेको हो। कोरोना भाइरसको संक्रमणपछि भएको लकडाउनमा डिजिटल बैंकिङ कारोबारमा आकर्षण बढ्दै गएको हो। बैंक तथा वित्तीय संस्थाले पनि यसलाई जोड दिँदै अब नगदरहित बैंकिङ कारोबारमा केन्द्रित हुँदै आएको देखिन्छ। तर यस्तो प्रयोग शतप्रतिशत ग्राहकमा नपुगेकाले प्रविधिबारे जनचेतना जगाउन अझै जरुरी भएको पनि बैंकरहरूले महसुस गरेका छन्। यसको प्रयोग र सुरक्षा बढाउनका लागि डिजिटल कारोबार बढेसँगै यसमा आउने गुनासो पनि बढेको छ। हालसालै भुक्तानी प्रणालीसम्बन्धी एकीकृत निर्देशन २०७९ ले पनि सुरक्षामा जोड दिएको कार्यकारी निर्देशक पौडेल बताउँछन्। यससँगै ग्राहकको सुरक्षा, सम्पत्ति शुद्धीकरण (एएमएल) लगायतमा पनि जोड दिएका छौं। चालू आर्थिक वर्षलाई भुक्तानी प्रवद्र्धन वर्षको रूपमा मनाउन बैंक तथा वित्तीय संस्था, भुक्तानी सेवा प्रदायक तथा सञ्चालक संस्थाहरूलाई कम्तीमा एउटा डिजिटल वित्तीय साक्षरता कार्यक्रम गरेर यसको जानकारी केन्द्रीय बैंकलाई गर्न पत्र पठाएको उनले जानकारी दिए। यो राष्ट्रिय भुक्तानी बोर्डले गरेको निर्णयअनुसार निर्देशन दिएको हो। बैंकिङ प्रणालीमा हुने कारोबारलाई डिजिटाइजेसनमा थप जोड दिन नेपाल राष्ट्र बैंकले सीमा बढाएको छ। क्यूआर कोड, मोबाइल बैंकिङ, इन्टरनेट बैंकिङ, वालेटलगायतबाट हुने डिजिटल कारोबारको सीमा बढाइएको छ। अहिले केन्दी्रय बैंकले वालेटमा कारोबार गर्ने सीमा पनि बढाएको छ। विद्युतीय कारोबार बढेसँगै जोखिम पनि चुनौतीको रूपमा देखिन थालेको छ। कारोबारमा जोखिम सिर्जना नहोस् भन्नेमा सजग रहेर निर्देशन सम्बद्ध संस्थालाई दिइरहेको नेपाल राष्ट्र बैंक भुक्तानी व्यवस्थापन विभागले बताएको छ।"
अर्थतन्त्रमा झ्याप्पै ब्रेक लगाउँदा समस्या : शेखर गोल्छा,"गोल्छाले अर्थतन्त्र समस्यामा पर्न सक्छ भन्ने अनुमान गरेर समयमै सही कदम चाल्न नसक्दा समस्या आएको बताए। काठमाडौं : नेपाल उद्योग वाणिज्य महासंघका अध्यक्ष शेखर गोल्छाले तीव्र गतिमा चलिरहेको अर्थतन्त्रमा झ्याप्पै ब्रेक लगाउँदा समस्या आएको बताएका छन्। नेपाल उद्योग वाणिज्य महासंघले आयोजना गरेको कार्यक्रममा बोल्दै अध्यक्ष गोल्छाले अर्थतन्त्र समस्यामा पर्न सक्छ भन्ने अनुमान गरेर समयमै सही कदम चाल्न नसक्दा समस्या आएको बताए। तीव्र गतिमा चलिरहेको अर्थतन्त्रमा झ्याप्पै ब्रेक लगाउँदा अहिले संकट देखिएको हो, बसको संज्ञा दिँदै गोल्छाले भने, बैंकर खलासीजस्तै चलाख भएर हाम फालेर जोगिए पनि अर्थतन्त्रको बसभन्दा बाहिर रहन सक्दैन। सीसीडी रेसियोबाट सीडी रेसियो, आयात प्रतिबन्ध, चालू पुँजी कर्जासम्बन्धी नीतिले अर्थतन्त्र संकटमा पर्नबाट जोगाएको उनले बताए। तर, अर्थतन्त्र चलायमान बनाउन नियामक निकायले सहजीकरण गर्न नसक्दा संकट आएको उनको भनाइ छ। अर्थतन्त्र जोगाउनु पर्छ भनेर मात्रै नहुने भन्दै चलायमान बनाउनका लागि तल्लो तहसम्म तरलता सहज हुने वातावरण बनाउनुपर्ने बताए। कोरोना महामारीपछि अत्यधिक कर्जा प्रवाह हुँदा समस्या आएको उनले बताए। सहकारी र लघुवित्तमा तरलता सहज हुनुपर्ने उनले जोड दिए। तल्लो तहमा तरलता सहज नहुँदासम्म बजारमा माग नबढ्ने र माग नबढ्दासम्म बजारमा आर्थिक गतिविधि बढ्न नसक्ने भएकाले क वर्गका वाणिज्य बैंकले मात्रै नभई सहकारी र लघुवित्त संस्थाबाट सहजै कर्जा लिन मिल्ने वातावरण बनाउनुपर्ने उनले जोड दिए। नियामक निकायले गरेको कडाइले अर्थतन्त्र पाकिस्तान, श्रीलंकाजस्तो खराब अवस्थामा नपुगे पनि सूचक सकारात्मक हुँदाहुँदै अझै कडाइ गरिरहँदा उद्योगी व्यवसायी समस्यामा परेका छन् उनले भने। जीडीपीभन्दा ऋण बढी भएको उनले बताए। खतरा टाढैबाट देख्न सक्ने नेतृत्व नभएकाले अर्थतन्त्र समस्यामा परेको बताए। मौद्रिक नीति र आर्थिक नीतिको सामञ्जस्यता भएमा तीन, चार महिनामा अर्थतन्त्र लयमा आउने उनले बताए। महासंघका वरिष्ठ उपाध्यक्ष चन्द्रप्रसाद ढकालले सरोकारवाला निकायको समन्वय नभएको बताए। जागिर खान नभई उद्यमी बनाउन नीति केन्द्रित हुनुपर्ने उनले बताए। तालिममा धेरै खर्च भइरहेको र उपलब्धि हुन नसकेको भन्दै अब भरपू्र उपयोग गर्नुुपर्ने बताए। नयाँनयाँ आइडिया लिएर उद्योग चलायमान गरी रोजगारी सिर्जना गर्नुपर्ने बताए। पूर्वसचिव शिशिरकुमार ढुंगानाले पछिल्लो पुस्तामा जागिर मोह हराएर उद्यमशीलता बढ्दै गएकाले स्टार्टअप र इनोभेसनमा जोड दिनुपर्ने बताए।"
थेत्तरा ठेकेदार,"एउटा दुइटा परियोजनामा ठेकेदारको कठालो समातेर सुल्झाएरमात्रै यो प्रवृत्ति अन्त्य हुँदैन। न्यूनतम मूल्य बोलकबोल गर्नेलाई मात्रै ठेक्का दिने नियममा सुधार गरेर उसको क्षमता, कामदार जनशक्तिको संख्या, उपकरणको अवस्था र कामको इतिहास पनि मूल्यांकनको आधार बनाइनुपर्छ। सडक, भवन, पुल वा कुनै पनि भौतिक पूर्वाधारको ठेक्का दिँदा न्यूनतम मूल्य बोलकबोल गर्नेले पाउँछन्। सरकारी नियमै त्यस्तै छ, कानुनै त्यस्तै छ। आह्वान भएभन्दा पनि आधा वा त्योभन्दा कममा बोलपत्र सकारेका निर्माण कम्पनीहरूले काम चाहिँ गर्दैनन्। आयोजना, योजनाको म्याद थपिन्छ, बजेट पनि थपिन्छ तर पनि काम हुँदैन। एउटै निर्माण कम्पनीले दर्जनौं ठेक्का लिने तर काम नगर्ने प्रवृत्ति देशभर झ्याँगिएको छ। त्यसैको परिणाम सरकारले सुरु गरेका सयौं सडक अलपत्र छन्। पुलहरू अलपत्र छन्। भवनहरू अलपत्र छन् र अलपत्र छन् थुप्रैै सिँचाइ नहरहरू। त्यस्ता बेथितिका उदाहरण खोज्न कत्ति कठिन छैन। राष्ट्रिय गौरवकै आयोजनाहरूको हालतसमेत त्यस्तो छ। भौतिक पूर्वाधार तथा यातायात मन्त्रालय मातहतमात्रै मुलुकमा १ सय ३० वटा विकास निर्माणका परियोजना रुग्ण बनेका छन्। त्यसको कारण ठेकेदारहरूको थेत्तरोपन र बेइमानीबाहेक केही होइन। रुग्ण परियोजना ती परियोजना हुन्, जुन सुरुमा तोकिएको अवधि फेरि थप्दा पनि सकिन्नन्। पछिल्लो तथ्यांक हेर्दा १४ वर्षअघि सुरु भएर अहिलेसम्म नसकिएका परियोजनाहरू पनि छन्। देशभरका २१ सडक तथा पुल आयोजना निर्माण व्यवसायीको लापरबाहीकै कारण रुग्ण बनेका छन्। प्रायः परियोजनाले ठेकेदारको नाकमुख देखेका छैनन्। कतिपयको काम सुस्त छ, कतिपयमा माखै मरेको छैन। जुन कार्यालयले ठेक्का लगाउँछ, उसले ताकेता पनि गर्छ तर ठेकेदारहरूले टेरपुच्छर लगाउँदैनन्। उनीहरूमा जुन प्रकारको थेत्तरोपन छ, त्यसमा बेइमानीको मात्रा ज्यादा छ। ठेक्का अलपत्र पार्ने दीर्घरोग हो। यो कुनै निश्चित आयोजना र परियोजनाको मात्रै रोग होइन। देश विकासका क्षेत्रको घातक प्रवृत्ति नै हो। एउटा दुइटा परियोजनामा ठेकेदारको कठालो समातेर सुल्झाएरमात्रै यो प्रवृत्ति अन्त्य हुँदैन। न्यूनतम मूल्य बोलकबोल गर्नेलाई मात्रै ठेक्का दिने नियममा सुधार गरेर उसको क्षमता, कामदार जनशक्तिको संख्या, उपकरणको अवस्था र कामको इतिहास पनि मूल्यांकनको आधार बनाइनुपर्छ। तर, कालोसूचीमा राखेका ठेकेदार कम्पनीका मालिकहरू कम्पनी फेरिफेरि पनि चलाउँछन्। तिनै संसद्मा पुग्छन्। नीति निर्माणमै हस्तक्षेप गर्छन्। राज्य सञ्चालकहरूमा तिनीहरूको पहुँच अनि राजनीतिक संरक्षण नै यी सब बेथितिका कारण हुन्। यसबाट मुक्ति पाउने उपाय राजनीतिक नेतृत्वको नियत र केही नीति नियमको फेरबदली नै हो।"
एमसीसी कार्यान्वयनबारे छलफल,"घोषणाको गरेको रकममध्ये ४ करोड २ लाख डलर सन् २०२२ मा घोषित ६५ करोड ९० लाख अमेरिकी डलरको दिगो विकास कार्यक्रमको एउटा पाटो पनि हो। काठमाडौं : अन्तर्राष्ट्रिय विकासका लागि अमेरिकी नियोग (यूएसएआईडी) की प्रशासक सामन्था पावरले यूएसएआइडीले ५ करोड ८५ लाख अमेरिकी डलर (साढे ७ अर्ब रुपैयाँभन्दा बढी) सहयोग रकम घोषणा गरेकी छन्। मंगलबार २ दिने नेपाल भ्रमणमा आएकी पावरले उक्त रकम नेपाल सरकार, नागरिक समाज र निजी क्षेत्रका नेतृत्वकर्ताहरूमाझ नेपालको लोकतान्त्रिक उन्नतिलाई अघि बढाउन खर्च हुने स्पष्ट पारेकी छन्। घोषणाको गरेको रकममध्ये ४ करोड २ लाख डलर सन् २०२२ मा घोषित ६५ करोड ९० लाख अमेरिकी डलरको दिगो विकास कार्यक्रमको एउटा पाटो पनि हो। यूएसएआईडीको लगानीले सार्वजनिक वित्तीय व्यवस्थापन, स्वतन्त्र नागरिक समाज तथा सञ्चार माध्यम, लोकतान्त्रिक प्रक्रिया तथा संस्था, कानुनी शासन र निजी क्षेत्र विकासको सुदृढीकरणमा नेपाललाई निरन्तर सहयोग गर्ने पनि पावरले स्पष्ट पारेकी छन्। मंगलबार पावरले गरेको घोषित लगानीमा आर्थिक दृष्टिकोणबाट अझ बढी पारदर्शी र जवाफदेही तवरबाट सार्वजनिक सेवाहरू प्रदान गर्न प्रदेश र स्थानीय सरकारको महत्वपूर्ण भूमिका हुने भन्दै पावरले ती तहहरूलाई २ करोड डलरसम्म रकम छुट्ट्याएको बताएकी छन्। नागरिक समाज र सञ्चार माध्यमको समर्थनमा उक्त लगानीमा सामुदायिक आवश्यकता, आधारभूत स्वतन्त्रता र जवाफदेहितालाई अघि बढाउन महिला, युवा र सीमान्तकृत समुदायहरूका नेतृत्वमा र उनीहरूकै निम्ति बनेका स्वतन्त्र नागरिक समाजका संस्थाहरूलाई सहयोग गर्न १ करोड ८५ लाख डलरसम्मको रकम सहयोग गर्ने बताएकी छन्। सरकार र आमजनतासँग प्रभावकारी रूपमा संलग्न हुन आवश्यक सिप, विश्वसनीयता र विधिहरू विकास गर्दै गर्दा उक्त नागरिक समाजका संगठनहरूसँग यूएसएआईडीले काम गर्नेछ। यूएसएआईडीले सञ्चार माध्यममाथिको सामाजिक विश्वास बढाउने किसिमका विश्वसनीय सूचना र अझ बढी विविधतायुक्त भाष्यहरूमा सार्वजनिक पहुँच सुधार गर्ने प्रयासहरूलाई सहयोग गर्न सञ्चार माध्यमहरूसँग पनि साझेदारी गर्ने भनिएको छ। स्थानीय निर्वाचन तथा कानुनी शासनलाई मजबुत बनाउने र मानव बेचबिखनविरुद्ध लड्ने : कानुनी शासनलाई मजबुत बनाउन, स्वतन्त्र र निष्पक्ष निर्वाचनलाई थप टेवा पुर्याउन र मानव बेचबिखनविरुद्ध लड्न पनि यूएसएआईडीले स्थानीय नेपाली संगठनहरू र सरकारी संस्थाहरूसँग निकट रही काम गर्ने र तिनलाई सहयोग गर्ने पावरले बताएकी छन्। यी नयाँ लगानीहरू नेपालका लक्ष्य र आकांक्षाहरूलाई टेवा पुर्याउन नेपालका सरकार, जनता, निजी क्षेत्र र अन्यसँग रहेको यूएसएआईडीको ६० वर्षभन्दा लामो साझेदारी रहेको भन्दै पावरले भनेकी छन्, साझेदारीप्रति यूएसएआईडीको दृष्टिकोण नेपालीहरूले आफ्नो लोकतन्त्रलाई कसरी सुदृढ बनाउने भनी राम्ररी जान्दछन् र सम्मानजनक र पारस्परिक सहयोगबाट मात्र हामी नेपाललाई समृद्ध बन्न मद्दत गर्न सक्छौँ भन्ने मान्यतामा आधारित छ। महिला, युवा र सीमान्तकृत समुदायहरूका नेतृत्वमा र उनीहरूकै निम्ति बनेका स्वतन्त्र नागरिक समाजका संस्थाहरूलाई सहयोग गर्न १ करोड ८५ लाख डलरसम्मको रकम छुट्ट्याइएको छ। नेपालले हालसालै जारी गरेको साझा न्यूनतम कार्यक्रममा समाविष्टलगायतका सरकारी प्राथमिकताहरूसँग हाम्रो सहयोगलाई समायोजन गर्न सम्बन्धित नेपाली सरकारी निकायहरूसँगको साझेदारीमा काम गर्न यूएसएआईडी तयार रहेको पनि पावरले स्पष्ट पारेकी छन्। परराष्ट्रमन्त्री डा विमला राई पौड्यालसँग भेट गर्दै प्रशासक पावरले नेपाल र अमेरिकाबीचको अभिरुचिका विविध विषयमा छलफल गरेकी थिइन्। भेटवार्तामा अमेरिकी सहयोग मिलेनियम च्यालेन्ज कर्पोरेसन (एमसीसी) कार्यान्वयन, जलवायु परिवर्तन, नेपाललाई अतिकम विकसित मुलुक (एलडीसी)बाट स्तरोन्नति गरिएपछि प्रदान गरिने सहयोगलगायतका विषयमा छलफल भएको मन्त्रालयले जनाएको छ। भेटमा परराष्ट्रमन्त्री पौड्यालले अमेरिकी सरकारले नेपाललाई गर्दै आएको सहयोगप्रति आभार व्यक्त गरेकी थिइन् भने प्रशासक पावरले अमेरिकी सरकारका तर्फबाट गरिने सहयोगमा थप वृद्धि गरिने प्रतिवद्धता जाहेर गरेकी थिइन्। पावरको भ्रमण भने २ दशकयता अमेरिकाबाट नेपालमा भएको उच्चस्तरीय भ्रमण मानिएको छ। सन् २००२ मा तत्कालीन विदेशमन्त्री कोलिन पावेल नेपाल भ्रमणमा आएका थिए। उनले विश्वका अग्रणी अन्तर्राष्ट्रिय विकास निकाय र यसअन्तर्गत विश्वभर रहेका १० हजारभन्दा धेरै कर्मचारीको नेतृत्व गर्दै आएकी छन्।"
मधेस सरकारले पायो पूर्णता,"नेकपा एमालेबाट चार , जनता समाजवादी पार्टीबाट मुख्यमन्त्रीसहित तीन र जनतम पार्टीबाट दुई र नेकपा माओवादी केन्द्रबाट एक मन्त्री सरकारमा सामेल भएसँगै सरकारले पूर्णता पाएको हो। जनकपुरधाम: मधेस प्रदेश सरकारले पूर्णता पाएको छ। माओवादी केन्द्र सरकारमा सहभागी भएसँगै मन्त्रिमण्डलले पूर्णता पाएको हो। मधेस सरकारमा चारजना राज्य मन्त्री छन्। यो सँगै मधेस सरकारको मन्त्रिमण्डल १५ सदस्यीय बनेको छ। चारै दलबाट सरकारमा दुई महिला र तीन मुस्लिम समुदायबाट स्थान पाएका छन्। पछिल्लो सरकारमा एक जना महिलाले मात्रै सरकारमा स्थान पाएकी थिइन्, त्यो पनि राज्यमन्त्री मात्रै। जसको कडा आलोचना समेत भएको थियो। अहिले विस्तार भएको मन्त्रिमण्डलमा पनि दलित समूदायको भने प्रतिनिधित्व छैन। मन्त्रिमण्डलमा जिल्लागत प्रतिनिधित्व नभएको भन्दै आलोचना भएको छ। १५ सदस्यीय मन्त्रिमण्डलमा पाँच जना रौतहटबाट छन्। मुख्यमन्त्री बाराबाट छन्। महोत्तरी र सप्तरीबाट दुईदुई मन्त्री बनेका छन्। सर्लाहीले एक मन्त्रालय, पर्साले एक मन्त्री र एक राज्य मन्त्री पाएको छ। सिरहाले एक मन्त्री र एक राज्यमन्त्री पाएको छ। मधेस सरकारमा दलितको सहभागिता नगराइएको भन्दै आलोचना भइरहँदा मुख्यमन्त्री सरोजकुमार यादवले यसको दोष पार्टी नेतृत्वको रहेको बताएका छन्। दलले मलाई जुन नेताको नाम उपलब्ध गरायो, उहाँलाई नै मैले मन्त्रिपरिषदमा सामेल गर्ने हो मुख्यमन्त्री यादवले भने, यसको दोष मलाई नलगाउनुस् । जानुस् केपी ओली, प्रचण्ड, उपेन्द्रजीलाई यो प्रश्न गर्नुस् । यी हुन मधेसका मन्त्री१ सरोजकुमार यादव मुख्यमन्त्री तथा मन्त्रिपरिषद्को कार्यालय २ सरोजकुमार यादव भौतिक पूर्वाधार तथा विकास मन्त्री ३ संजयकुमार यादव अर्थ मन्त्रालय ४ बसन्तकुमार कुशवाहा भुमी, व्यवस्था, कृषि तथा सहकारी मन्त्री ५ सुनिता यादव उद्योग, पर्यटन तथा वन मन्त्रालय ६ महेशप्रसाद यादव शिक्षा, विज्ञान, प्रविधि तथा वाणिज्य७ सूरिताकुमारी साह समाजिक विकास मन्त्रालय ८ सत्रुधनप्रसाद सिंह गृह तथा सञ्चार मन्त्रालय ९ सिंहासनसा कलवार खानेपानी तथा उर्जा विकास मन्त्रालय१० राजकुमार लेखी कानून, न्याय तथा प्रदेशसभा मामिला मन्त्रालय ११ मो वयद आलम महिला, बालबालिका यु्वा तथा खेलकूद मन्त्रालय १२ रहबर अन्सारी उद्योग, पर्यटन तथा वन राज्य राज्यमन्त्री १३ संजयकुमार यादव भुमी व्यवस्था कृषि तथा सहकारी मन्त्रालय१४ शेखअबुल कलाम आजाद समाजिक विकास राज्यमन्त्री१५ केशव राय गृह तथा सञ्चार मन्त्री"
राष्ट्रिय सहमतिको वातावरण बन्दैछ: मन्त्री श्रेष्ठ,"मन्त्री नारायणकाजी श्रेष्ठले भने, 'नेपाललाई समृद्ध बनाउन चाहन्छौं। त्यसको लागि राष्ट्रिय सहमतिको आवश्यकता छ। भौतिक पूर्वाधारको विकास गर्न सरकार लागेको छ। योजनालाई पूरा गर्न नीति तथा कार्यक्रम ल्याएका छन् । तर, सोचे जस्तो हुन सकेको छैन। विकासका कामले विस्तारै गति लिने अपेक्षा गरेका छौँ।' मलंगवा: उपप्रधान एवम् भौतिक पुर्वाधार तथा यातायात मन्त्री नारायणकाजी श्रेष्ठले देशमा राष्ट्रिय सहमतिको वातावरण बन्दै गएको बताएका छन्। संविधान र अहिलेसम्म प्राप्त उपलब्धिको रक्षा गर्दै सरकार अगाडी बढेको उनले बताए। सरकार बनेदेखि नै राष्ट्रिय सहमतिको वातावरण बन्दै गरेको भन्दै उनले यो देशका लागि सकरात्मक सन्देश भएको बताए। राष्ट्रिय सहमतिलाई थप बलियो बनाउन सरकार जोडतोडका साथ लागेको मन्त्री श्रेष्ठको दावी छ। उनले भने, 'नेपाललाई समृद्ध बनाउन चाहन्छौं। त्यसको लागि राष्ट्रिय सहमतिको आवश्यकता छ। भौतिक पूर्वाधारको विकास गर्न सरकार लागेको छ। योजनालाई पूरा गर्न नीति तथा कार्यक्रम ल्याएका छन् । तर, सोचे जस्तो हुन सकेको छैन। विकासका कामले विस्तारै गति लिने अपेक्षा गरेका छौँ।'"
टर्कीमा मेडिकल टोलीसहित अत्यावश्यक सामग्री पठाउने सरकारको तयारी,"काठमाडौं : टर्कीमा गएको विनासकारी भूकम्पबाट प्रभावितको उद्धार, राहत र पुनःस्थापनाका लागि नेपाल सरकारले 'मेडिकल टीम' र अत्यावश्यक सामग्री पठाउने भएको छ। बुधबार दिउँसो प्रधानमन्त्री तथा मन्त्रिपरिषद्को कार्यालयमा बसेको राष्ट्रिय विपद् जोखिम न्यूनीकरण तथा व्यवस्थापन राष्ट्रिय परिषद्को दशौं बैठकले उक्त निर्णय गरेको हो। बैठकमा प्रधानमन्त्री पुष्पकमल दाहाल प्रचण्डले टर्की नेपालको असल मित्रराष्ट्र भएकाले नेपालका तर्फबाट सम्भव सहयोग गर्नुपर्ने बताए। उनले भने, 'नेपाल हाम्रो असल मित्रराष्ट्र हो। हिजो हामीलाई अप्ठ्यारो पर्दा टर्की सरकारले सहयोग गरेको हो। टर्की सरकारको दुःखमा हामीले पनि सहयोग गर्नुपर्छ। त्यसैले छिटोभन्दा छिटो टोली र प्राविधिक सामान पठाएर सहयोग गरौं।' बैठकमा उपप्रधान तथा अर्थमन्त्री विष्णु पौडेल, मुख्यसचिव शङ्करदास बैरागी, प्रधानसेनापति प्रभुराम शर्मालगायत समितिका पदाधिकारी र सदस्यहरू उपस्थित थिए। बैठकले आवश्यक तयारी गरेर छिटोभन्दा छिटो मेडिकल टोली, मेडिकल सामग्री, लजिष्टिक सामग्री र टर्कीको वातावरणसँग मिल्ने खाद्य सामग्री पठाउने निर्णय गरेको छ।"
"राष्ट्रियसभा उपनिर्वाचनमा एक जना अनुपस्थित, ३०४ मत खस्यो","दाङ : राष्ट्रियसभा उपनिर्वाचनमा ३ सय ४ मत खसेको छ। दाङको घोराहीमा रहेको कर्मचारी मिलन केन्द्रको प्राङगणमा बिहान १० बजेदेखि ३ बजेसम्म भएको मतदानमा ३ सय ४ जनाले मतदान गरेका हुन्। लुम्बिनी प्रदेशबाट राष्ट्रियसभा रिक्त एक सदस्य चयन गर्नका भएको मतदानमा प्रदेशसभाका ८७ जना र स्थानीय तहका प्रमुखउपप्रमुख २ सय १७ जनाले मतदान गरेका प्रदेश निर्वाचन कार्यालय दाङका सूचना अधिकारी गेहेन्द्र कुँवरले जानकारी दिए। रुपन्देहीको मर्चवार गाउँपालिका उपप्रमुख आशा सिंह मतदानमा अनुपस्थित रहेको कुँवरको भनाइ छ। निर्वाचन कार्यालयका अनुसार लुम्बिनी प्रदेशमा प्रदेशसभा सदस्य तथा स्थानीय तह प्रमुखउपप्रमुख गरेर ३ सय ५ जना मतदाता छन्। जसमा प्रदेश सांसद ८७ र पालिका प्रमुख तथा उपप्रमुख २ सय १८ जना रहेका छन्। निर्वाचनका लागि बिहान १० बजेदेखि दिउसो ३ बजेसम्म मतदानको समय तोकिएको थियो। उपनिर्वाचनका लागि सत्ता गठबन्धनबाट नेकपा एमालेका कुमार दशौदी, नेपाली कांग्रेसका माधवप्रसाद आचार्य र नागरिक उन्मुक्ति पार्टीबाट राजेन्द्रवीर राय उम्मेदवार छन्। निर्वाचनको मतगणना कर्मचारी मिलन केन्द्रकै हलमा व्यवस्था मिलाइएको छ।"
विकसित देशको कसिलो मौद्रिक नीतिले नेपाली अर्थतन्त्रको गति सुस्त भयो: अर्थमन्त्री,"अर्थमन्त्री विष्णु पौडेलले विकसित देशले अपनाएको कसिलो मौद्रिक नीतिले नेपाल जस्ता कम विकसित देशको अर्थतन्त्रको सुधारको गतिलाई सुस्त बनाएको बताए। काठमाडौं: अन्तर्राष्ट्रिय विकासका लागि अमेरिकी सहयोग नियोग (युएसएआईडी)का प्रशासक सामन्था पावरले उपप्रधानमन्त्री तथा अर्थमन्त्री विष्णुप्रसाद पौडेलेसँग शिष्टाचार भेटघाट गरेकी छन् । सो अवसरमा गत वर्ष दुई देशबीचको कुटनीतिक सम्बन्धको ७५औं वर्षगाँठ मनाइएको स्मरण गर्दै उपप्रधानमन्त्री तथा अर्थमन्त्री पौडेलले द्विपक्षीय सम्बन्धलाई अझ सुमधुर तुल्याउने प्रतिबद्धता व्यक्त गरे । नेपालले सन् १९५१ मा प्वाइन्ट फोर प्रोग्रममा हस्ताक्षर गरेपछि पहिलो पटक वैदेशिक सहायता प्राप्त गरेको र हालसम्म आइपुग्दा हाम्रा दुई देशबीचको विकास साझेदारीले नयाँ उचाइ प्राप्त गरेको युएसएआइडीमार्फत विस्तार भएको जी टु जी सहयोग प्रमाण भएको उनको भनाइ छ । उपप्रधानमन्त्री तथा अर्थमन्त्री पौडेलले विकसित देशहरुले अपनाएको कसिलो मौद्रिक नीतिले नेपाल जस्ता कम विकसित देशको अर्थतन्त्रको सुधारको गतिलाई सुस्त बनाएको र यसमाथि विश्वको साझा समस्याको रुपमा रहेको जलवायु परिवर्तनले अरु बोझ थपेको बताए। नेपालको सार्वजनिक वित्त प्रणालीलाई विश्वास गरेर सिधै सरकारको कोषमा सहायता प्रदान गर्ने अमेरिकी सरकारको नीतिको प्रशंसा गर्दै उनले नेपालले सन २०२२ को मे मा युएसएआईडीसँग द्विपक्षीय सहायता सम्झौतामा हस्ताक्षर गरेपछि आगामी पाँच वर्षमा कुल अमेरिकी डलर ६५९ मिलियन बराबरको अनुदान सहायता नेपालको बजेट प्रणालीमार्फत उपयोग गर्ने बताए । युएसएआईडी प्रशासक सामन्था पावरले नेपालमात्र जी टु जी सहायता प्राप्त सहायता परिचालन गर्ने देश भएको जानकारी दिइन् । उपप्रधानमन्त्री तथा अर्थमन्त्री पौडेलले २०७२ सालमा नयाँ संविधान जारी भएसँगै जनताको मौलिक हकहरुको प्रत्याभूति गर्दै समृद्ध नेपाल, सुखी नेपालीको परिकल्पना लिएर विकासको पथमा अघि बढिरहेको बताए । उनले लोकतन्त्रलाई संस्थागत गर्दै जनताको जीवन पद्धतिसँग आवद्ध गर्न सफल भएको साथै भर्खरै तीन तहका निर्वाचनहरु सफलतापूर्वक सम्पन्न गरेको पनि जानकारी गराए । सो अवसरमा सहायताका अतिरिक्त वैदेशिक निजी क्षेत्रको लगानी उपयोग गरी नेपाल जलश्रोत विकासका क्षेत्रमा दक्षिण एशियामै क्लिन इनर्जीको स्रोत बन्न सक्ने सम्भावना रहेको कुरा व्यक्त गरे । भेटघाटका अवसरमा द्विपक्षीय विभिन्न मुद्दाहरुमा पनि छलफल भएको थियो । सो अवसरमा नेपालका लागि अमेरिकी राजदूत, युएसएआईडी नेपालका मिसन डाइरेक्टर लगायतको उपस्थिति थियो ।"
परराष्ट्रमन्त्री पौड्याल र टर्कीका विदेश मन्त्री चाबोश्वग्लुबीच टेलिफोन वार्ता,काठमाडौं : परराष्ट्रमन्त्री डा विमला राई पौड्यालले टर्कीका समकक्षीसँग टेलिफोन वार्ता गरेका छन्। टर्कीका विदेश मन्त्री मेबलुट चाबोश्वग्लुलाई टेलिफोन गरी उनले भूकम्पमा परी ज्यान गुमाउनेहरूप्रति समवेदना प्रकट गरिन्। बुधबार दिउँसो भएको टेलिफोन वार्तामा मन्त्री पौड्यालले नेपालको तर्फबाट सकेको सहयोग गर्ने प्रतिवद्धता जनाइन्। वार्तामा पररष्ट्रमन्त्री पौड्यालले टर्कीमा रहेका नेपालीहरूलाई सुरक्षित क्षेत्रमा सारिदिन आग्रसमेत गरिन्।
शेरबहादुर देउवाविरुद्ध दायर रिटमा कारण देखाउ आदेश जारी,काठमाडौं : प्रमुख प्रतिपक्ष दलको नेताको सुविधा नेपाली कांग्रेसका सभापति शेरबहादुर देउवालाई दिने निर्णय रोक्न माग गर्दै परेको रिटमा सर्वोच्च अदालतले कारण देखाउ आदेश जारी गरेको छ। न्यायाधीश सुष्मालता माथेमाको इजलासले बुधबार कारण देखाउ आदेश जारी गर्दै अन्तरिम आदेशका विषयमा छलफल गर्न दुवै पक्षलाई छलफलका लागि बोलाएको हो। अधिवक्ता विमल पोखरेलले प्रधानमन्त्रीलाई विश्वासको मत दिएको दल प्रमुख प्रतिपक्षी हुन नसक्ने दाबी गर्दै रिट दायर गरेका थिए।
राष्ट्रियसभा सदस्यमा एमालेका दशौदी विजयी,दाङ : राष्ट्रियसभा उपनिर्वाचनमा सत्ता गठबन्धनका उम्मेदवार नेकपा एमालेका कुमार दशौदी विजयी भएका छन्। खसेको कूल मतको मतभार ७ हजार ९ सयमध्ये ४ हजार २६ मत प्राप्त गरी दशौदी राष्ट्रियसभा सदस्यमा विजयी भएका हुन्। दशौदीले प्रदेशतर्फ २०६४ र स्थानीय तहतर्फ १९६२ गरि जम्मा ४ हजार २६ मतभार प्राप्त गरे। नेपाली कांग्रेसका उम्मेदवार माधवप्रसाद आचार्यले प्रदेशतर्फ १७७६ र स्थानीय तहतर्फ १९४४ जम्मा ३७२० मत प्राप्त गरेका छन्। नागरिक उन्मुक्ति पार्टीबाट राजेन्द्रवीर रायले १ सय ९२ मतभार प्राप्त गर्नुभएको निर्वाचन अधिकृत कृपासुर कार्कीले जानकारी दिए। प्रदेश सभातर्फ १ सय ४४ मतभार बदर भएको थियो। लुम्बिनी प्रदेशबाट राष्ट्रियसभा रिक्त एक सदस्य चयन गर्नका भएको मतदानमा प्रदेशसभाका ८७ जना र स्थानीय तहका प्रमुखउपप्रमुख २ सय १७ जनाले मतदान गरेका थिए। प्रदेशसभा सदस्य र स्थानीय तह प्रमुख उपप्रमुख गरी ३ सय ५ जना मतदाता रहेकोमा रुपन्देही जिल्लाको मर्चवार गाउँपालिका उपप्रमुख आशा सिंह मतदानमा सहभागी भइनन्। सिंह नेपाली प्रगतिशील पार्टीबाट स्थानीय तह उपप्रमुखमा निर्वाचित हुन्। राष्ट्रियसभा सदस्य खिमलाल भट्टराईले राजीनामा दिएपछि उपनिर्वाचन भएको थियो।
परराष्ट्रमन्त्री र बेलायतका रक्षामन्त्रीबीच भेटवार्ता,सिंहदरबारस्थित मन्त्रालयमा आज भएको भेटवार्तामा दुईपक्षीय सहकार्य र आपसी हितका विषयमा छलफल भएको थियो। काठमाडौं: परराष्ट्रमन्त्री डा विमला राई पौड्याल र संयुक्त अधिराज्य बेलायतका रक्षामन्त्री एण्ड्र्यू मोरिसनबीच भेटवार्ता भएको छ। सिंहदरबारस्थित मन्त्रालयमा आज भएको भेटवार्तामा दुईपक्षीय सहकार्य र आपसी हितका विषयमा छलफल भएको थियो। आजै परराष्ट्रमन्त्री डा विमला रार्इ पौड्यालसँग नेपालका लागि गणतन्त्र पोल्याण्डका गैरआवासीय राजदूत अदाम बुराकोवस्कीले बिदाइ भेट गरेका छन्। यस्तै मन्त्री पौड्याल र युरोपेली आयोगकी अन्तर्राष्ट्रिय साझेदारीका आयुक्त जुट्टा उर्पिलेननबीच पनि भेटघाट भएको छ।
प्रधानमन्त्रीसँग युरोपेली संघका कमिसनरको भेट,काठमाडौं : प्रधानमन्त्री पुष्पकमल दाहाल प्रचण्डसँग युरोपेली संघका अन्तर्राष्ट्रिय साझेदार कमिसनर जुटा उर्पिलाइनले शिष्टाचार भेट गरेका छन्। सिंहदरबास्थित प्रधानमन्त्री तथा मन्त्रिपरिषद्को कार्यालयमा भएको सो भेटमा द्विपक्षीय हितका विविध विषयमा विचारविमर्श भएको थियो। त्यस्तै प्रधानमन्त्री दाहालसँग आजै अमेरिकी सहयोग नियोग (युएसएड)का प्रमुख सामन्था पावरले पनि शिष्टाचार भेट गरेको प्रधानमन्त्रीको सचिवालले जनाएको छ।
सुरक्षित कर्णाली विशेष सुरक्षा योजना बनाइने,"दैलेख : कर्णाली प्रदेश सरकारका आन्तरिक मामिला तथा कानुन मन्त्री कृष्णबहादुर जिसीले विशेष सुरक्षा योजना बनाउने तयारी गरिएको बताएका छन्। मन्त्रालय र प्रदेश प्रहरी कार्यालयको संयुक्त सहकार्यमा सुरक्षित कर्णाली प्रदेश विशेष सुरक्षा योजना बनाउन लागिएको मन्त्री जिसीले बताए। जिल्लाको शान्ति सुरक्षाको अवस्था बुझ्न दैलेख आएका मन्त्री जिसीले मन्त्रालय र प्रदेश प्रहरीको सहकार्यमा योजना बनाइने बताए। योजना निर्माण गरेर कर्णालीमा सामाजिक अभियान चलाइनेछ, प्रदेश सरकारको प्रवक्ता समेत रहेका मन्त्री जिसीले भने, अपराध नियन्त्रण र अनुसन्धानलाई पनि मजबुत बनाइनेछ। उनले प्रदेश सरकारले प्रदेश प्रहरी ऐन निर्माण गर्ने जानकारी दिए। सञ्चार क्षेत्रको विकासका लागि प्रदेश राजधानी केन्द्रित नभई प्रदेशका कर्णालीका १० वटै जिल्लाको सञ्चार क्षेत्रलाई समेटेर नीति निर्माण तथा आवश्यक बजेट व्यवस्थापन गर्ने बताए। मन्त्री जिसीले वर्तमान प्रदेश सरकारले कार्यान्वयनको चरणमा अपनत्व हुनेगरी कानुन निर्माण गर्दा व्यापक छलफल गर्ने बताए। हालः अघिल्ला सरकारले निर्माण गरेको कानुनहरू अध्ययन गरिरहेको उनले बताए। अर्को प्रसंगमा मन्त्री जिसीले कर्णालीमा प्रहरीको भौतिक संरचनाहरू जीर्ण रहेको बताउँदै प्रहरीका लागि सुविधा सम्पन्न भौतिक संरचना निर्माणमा जोड दिने बताए। कतिपय प्रहरी चौकीमा प्रहरी कर्मचारीहरु जीर्ण भवन र त्रिपालमा बस्नुपर्ने बाध्यता छ। कतिपय ठाउँमा भाडाको भवनमा बस्नुपरेको छ। त्यस्ता ठाउँहरूमा भौतिक पूर्वाधार निर्माणमा जोड दिन्छौँ, उनले भने। त्यसअघि मन्त्री जिसी, कर्णाली प्रदेश प्रहरी कार्यालयका प्रमुख प्रहरी नायब महानिरीक्षक भिमप्रसाद ढकालसहितको टोलीले प्रहरी कार्यालयको हिरासत कक्षलगायत निरीक्षण समेत गरेका छन्। त्यसक्रममा मन्त्री जिसीले विभागीय नीति निर्देशनको पूर्ण पालना गरी प्रहरी आचरण, व्यवहारमा सुदृढ गरी उच्च मनोवलका साथ काम गर्न प्रहरी कर्मचारीहरुलाई निर्देशन दिएका छन्।"
राज्यले सहयोग नगर्दा मध्यम वर्गीय व्यवसायीहरू जल्न बाध्य भए: विप्लव,"नेकपाका महासचिव चन्दले वित्तिय संस्थाबाट लिएको ऋणका कारण किसानहरू उठिबास लाग्ने अवस्था आएको दावी गरे । काठमाडौं : नेपाल कम्युनिष्ट पार्टीका महासचिव नेत्रविक्रम चन्द विप्लवले नेपालमै बसेर केही गर्छु भन्ने व्यवसायीहरू टाट पल्टिन थालिसकेको बताएका छन् । काठमाडौंमा आयोजित पत्रकार सम्मेलनमा चन्दले वित्तिय संस्थाहरूले प्रवाह गरेको ऋणका कारण व्यवसायीहरू संकटमा पर्दै गएको बताएका हुन् । नेकपाका महासचिव चन्दले वित्तिय संस्थाबाट लिएको ऋणका कारण किसानहरू उठिबास लाग्ने अवस्था आएको दावी गरे । चन्दले भने,सरकारको गलत नीतिका कारण मध्यम वर्गीय व्यवसायीहरू जल्न बाध्य भएका छन् । राष्ट्रिय उद्योगीहरू समेत आर्थिक भारका कारण आन्दोलन गर्न बाध्य भएका छन् । तराईमा मिटर ब्याजी र पहाडमा लघुवित्तको आतंकबाट सर्वसाधारण जनताहरू आतंकित भएको उनको भनाइ छ । राज्यसमेत वित्तिय संस्थाहरूको आतंक रोक्न उदासिन भएको उनको आरोप छ।"
कार्यतालिका बनाएर सदन सञ्चालन गर्ने सहमति,"काठमाडौं : प्रतिनिधिसभालाई आगामी दिनमा कार्यतालिका बनाएर सञ्चालन गर्ने विषयमा दलहरूबीच सहमति भएको छ। प्रतिनिधिसभा नियमावली मस्यौदा समितिको आजको बैठकमा संसद् र सांसदलाई जनताप्रति उत्तरदायी तुल्याउन सभा सञ्चालनका लागि कार्यतालिका बनाएर काम गर्ने विषयमा सदस्यरूबीच मतैक्य भएको हो। बैठकमा समिति सदस्य एवं पूर्वसभामुख सुवास नेम्वाङले मुख्य जिम्मेवारी कानून निर्माणमै सांसदको ध्यान केन्द्रित गर्न कार्यतालिका बनाएर संसद् चलोस् भन्ने सबैको मत आएको बताए। कानून निर्माण गर्ने मुख्य जिम्मेवारीमा रहने सांसद हाजिर गरी फर्कने, सदनका कुर्सी खाली हुने, विधेयक पारित गर्ने बेलामा कोरम नपुग्ने अवस्था अन्त्य गर्न कार्यतालिका बनाएर काम गर्ने मस्यौदा समितिमा सहमति भएको हो। समिति सदस्य एवं पूर्वमन्त्री हितराज पाण्डेले आगामी दिनमा सदनलाई कार्यतालिका बनाएर प्रभावकारी तुल्याउन सबैबाट प्रयत्न हुनुपर्छ भन्ने आवाजलाई सकारात्मकरूपमा लिनुपर्ने बताए। समिति सदस्य प्रभा भट्टराईले मुख्य जिम्मेवारी कानून निर्माणलाई बिर्सेर हाजिर गरेर सदनबाट जनप्रतिनिधि बाहिरिने प्रवृत्तिलाई रोक्न जरुरी रहेको बताए। सांसद प्रेम सुवालले सदनलाई प्रभावकारी र चुस्त तुल्याउन संसद् र संसदीय समितिमा सांसदको उपस्थिति निरन्तर हुन जरुरी रहेको धारणा राखे। समिति सदस्य एवं पूर्वमन्त्री शक्तिबहादुर बस्नेतले सदनमा हाजिर लगाएर हिँड्ने प्रवृत्तिलाई रोक्न तथा सांसद सदनमै रहने संस्कार बसाल्ने नियमावली बनाउन सुझाव दिए। समिति सदस्य गङ्गाराम चौधरी र अमरेशकुमार सिंहले संसद्का कुर्सी खाली नराख्न तथा जनप्रतिनिधिलाई अनुशासित र जिम्मेवारी बोध गराउन विद्युतीय हाजिरको व्यवस्था गर्न आवश्यक रहेको धारणा राखे। सांसदद्वय नागिना यादव र सोविता गौतमले लैङ्गिक हिंसा तथा महिलासँग सम्बन्धित उठेको विषयवस्तु तत्काल छलफल र सम्बोधन गर्न सक्ने बेग्लै समिति वा मञ्च आवश्यक रहेको बताइन्। बैठकमा केही सदस्यले भने हाल सदनमा प्रचलनमा रहेको ढ्याप ढ्यापे समयलाई व्यवस्थित गर्ने तथा पोशाक पनि व्यवस्थित गर्न सुझाव दिए।"
नेपाललाई थप योगदान गर्ने अवसरको खोजीमा छौं : सामन्था पावर,"यूएसएडकी प्रशासक पावरले नेपाल सम्भावनाको देश रहेको र नेपाली जनता दृढताको पर्याय भएको बताइन्। काठमाडौं : अन्तर्राष्ट्रिय विकासका लागि अमेरिकी सहयोग (यूएसएड)की प्रशासक सामन्था पावरले यूएसएड र नेपालबीचको ७५ वर्षे सहकार्यले साँच्चिकै प्रभावकारी भएको बताएकी छन्। नेपाल भ्रमणमा रहेकी प्रशासक पावरले बुधबार पत्रकारहरुमाझ नेपालको प्रजातन्त्र मजबुद बनाउन तथा सामाजिक पूर्वाधार सुधारमा आफूहरु विगतदेखि नै प्रतिबद्ध रहेको र भविष्यमा पनि कायम राख्ने बताएकी हुन्। हामी समावेशी विकासको अभ्यास गर्ने विकास साझेदार हौं, पावरले भनिन्, विदेशी लगानी समावेशी विकास प्राप्तिको माध्यम हुनुपर्छ, यूएस एडको सहायताले नेपालले पर्याप्त सुधार हासिल गर्न सघाएको छ। नेपालको उत्थान हामीले दायित्व मानेका छौं र थप योगदानको अवसर खोजिरहेका छौं। अघिल्लो दिनमात्र पावरले नेपालको प्रजातन्त्र बजबुद बनाउने तथा नागरिक समाजका लागि ५ करोड ८५ लाख अमेरिकी डलर सहायता घोषणा गरेकी थिइन्। यस वर्षको निर्वाचनपछि नेपालले संघीयता कार्यान्वयन, महिना तथा युवाको सशक्तीकरण तथा समावेशीता प्रवर्द्धको अवसर पाएको पावरको ठहर छ। यो सहायता नेपाल र यूएसएडबीच २०२२ को मेमा भएको द्विपक्षीय सहायता सम्झौताअन्तगर्तको हो। यूएसएडले आगामी पाँच वर्षमा नेपालमा कूल ६५९ मिलियन अमेरिकी डलर बराबरको अनुदान सहायता दिनेछ। यो सहायताले महिला, जनजाती, पिछडिएका क्षेत्र, सीमान्तकृत वर्गको उत्थानमा सघाउने उनको विश्वास छ। यद्यपि नेपालको विकासको नेतृत्व नेपालीले नै लिनुपर्ने र दातृ निकायले सघाउने मात्र काम गर्ने उनको भनाइ छ। हामी नेपालीकै हितका लागि नेपाललाई माया गर्छौं, इतिहासले पनि यस्तै बताउँछ, अमेरिकाको सहायताबारे उठ्ने गरेको प्रश्नमाथि उनको जवाफ छ, यस्ता प्रश्नले एकताभन्दा फाटो ल्याउँछ। यी हल्ला मिथ्या सूचनामात्र हुन्। यूएसएडकी प्रशासक पावरले नेपाल सम्भावनाको देश रहेको र नेपाली जनता दृढताको पर्याय भएको बताइन्। हासिल गर्न असहज भए पनि प्रजातन्त्र नेतृत्वलाई उत्तरदायी बनाउने औजार र आर्थिक विकासको माध्यम भएको उनको दाबी छ। नेपाल अतिकम विकसित मुलुकबाट विकासशील मुलुकमा स्तरोन्नती हुने खबरले खुसी तुल्याएको भन्दै पावरले प्रधानमन्त्री पुष्पकमल दाहाल र अर्थ मन्त्री विष्णु पौडेलले वैदेशिक लगानी भित्र्याउन, निजी क्षेत्रको परिचालन र संघीयता कार्यान्वय आफ्नो प्राथमिकता रहेको सुनाएको जानकारी दिइन्। भेटका क्रममा पावरले प्रधानमन्त्री दाहाल तथा अर्थमन्त्री पौडेललाई वैदेशिक तथा स्थानीय लगानी प्रर्द्धन गर्न करलगायत झमेला अन्त्य गर्न आह्वान गरेकी थिइन्। नेपाली महिला, जनजाति पिछडिएका वर्गको सशक्तीकरणका लागि लाग्न पावरले अनुरोध गरेकी थिइन्। नेपाल बसाईका क्रममा आफूले नागरिक समाज, उद्यमी, राजनेता, कृषक, युवा, बालबालिक भेटेको र नेपालको सम्भावना कृषि, पर्यटन तथा स्वच्छ ऊर्जामा रहेको महसुस गरेको बताइन्। नेपालले अहिले पर्यटनमा जोड दिएको रहेछ, उनले भनिन्, मलाई लाग्छ अमेरिकी पर्यटकका लागि नेपालले धेरै कुरा अफर गर्नसक्ने रहेछ र अमेरिकीले नेपाल मन पराउने छन्।"
नेपाली कांग्रेस संसदीय दलको बैठक स्थगित,"नेपाली कांग्रेसले बिहीबारलाई बोलाएको संसदीय दलको बैठक स्थगित गरेको छ। काठमाडौं: नेपाली कांग्रेसको संसदीय दलको बैठक स्थगित भएको छ। नेपाली कांग्रेसले माघ २६ गते बिहीबार दिउँसो एक बजेलाई पार्टीको संसदीय दलको बैठक बोलाएको थियो। कांग्रेस संसदीय दलका निजी सचिव केशवराज जोशीले एक सूचना जारी गर्दै बैठक स्थगित भएको जनाएका छन्। सूचनामा भनिएको छ, 'नेपाली कांग्रेस संसदीय दलको बैठक माघ २६ गते बिहीबार दिनको एक बजे बस्ने भनिएकोमा अर्को सूचना जारी नभएसम्मलाई स्थगित गरिएको छ।'"
एमसीसी कार्यान्वयनबारे छलफल,"घोषणाको गरेको रकममध्ये ४ करोड २ लाख डलर सन् २०२२ मा घोषित ६५ करोड ९० लाख अमेरिकी डलरको दिगो विकास कार्यक्रमको एउटा पाटो पनि हो। काठमाडौं : अन्तर्राष्ट्रिय विकासका लागि अमेरिकी नियोग (यूएसएआईडी) की प्रशासक सामन्था पावरले यूएसएआइडीले ५ करोड ८५ लाख अमेरिकी डलर (साढे ७ अर्ब रुपैयाँभन्दा बढी) सहयोग रकम घोषणा गरेकी छन्। मंगलबार २ दिने नेपाल भ्रमणमा आएकी पावरले उक्त रकम नेपाल सरकार, नागरिक समाज र निजी क्षेत्रका नेतृत्वकर्ताहरूमाझ नेपालको लोकतान्त्रिक उन्नतिलाई अघि बढाउन खर्च हुने स्पष्ट पारेकी छन्। घोषणाको गरेको रकममध्ये ४ करोड २ लाख डलर सन् २०२२ मा घोषित ६५ करोड ९० लाख अमेरिकी डलरको दिगो विकास कार्यक्रमको एउटा पाटो पनि हो। यूएसएआईडीको लगानीले सार्वजनिक वित्तीय व्यवस्थापन, स्वतन्त्र नागरिक समाज तथा सञ्चार माध्यम, लोकतान्त्रिक प्रक्रिया तथा संस्था, कानुनी शासन र निजी क्षेत्र विकासको सुदृढीकरणमा नेपाललाई निरन्तर सहयोग गर्ने पनि पावरले स्पष्ट पारेकी छन्। मंगलबार पावरले गरेको घोषित लगानीमा आर्थिक दृष्टिकोणबाट अझ बढी पारदर्शी र जवाफदेही तवरबाट सार्वजनिक सेवाहरू प्रदान गर्न प्रदेश र स्थानीय सरकारको महत्वपूर्ण भूमिका हुने भन्दै पावरले ती तहहरूलाई २ करोड डलरसम्म रकम छुट्ट्याएको बताएकी छन्। नागरिक समाज र सञ्चार माध्यमको समर्थनमा उक्त लगानीमा सामुदायिक आवश्यकता, आधारभूत स्वतन्त्रता र जवाफदेहितालाई अघि बढाउन महिला, युवा र सीमान्तकृत समुदायहरूका नेतृत्वमा र उनीहरूकै निम्ति बनेका स्वतन्त्र नागरिक समाजका संस्थाहरूलाई सहयोग गर्न १ करोड ८५ लाख डलरसम्मको रकम सहयोग गर्ने बताएकी छन्। सरकार र आमजनतासँग प्रभावकारी रूपमा संलग्न हुन आवश्यक सिप, विश्वसनीयता र विधिहरू विकास गर्दै गर्दा उक्त नागरिक समाजका संगठनहरूसँग यूएसएआईडीले काम गर्नेछ। यूएसएआईडीले सञ्चार माध्यममाथिको सामाजिक विश्वास बढाउने किसिमका विश्वसनीय सूचना र अझ बढी विविधतायुक्त भाष्यहरूमा सार्वजनिक पहुँच सुधार गर्ने प्रयासहरूलाई सहयोग गर्न सञ्चार माध्यमहरूसँग पनि साझेदारी गर्ने भनिएको छ। स्थानीय निर्वाचन तथा कानुनी शासनलाई मजबुत बनाउने र मानव बेचबिखनविरुद्ध लड्ने : कानुनी शासनलाई मजबुत बनाउन, स्वतन्त्र र निष्पक्ष निर्वाचनलाई थप टेवा पुर्याउन र मानव बेचबिखनविरुद्ध लड्न पनि यूएसएआईडीले स्थानीय नेपाली संगठनहरू र सरकारी संस्थाहरूसँग निकट रही काम गर्ने र तिनलाई सहयोग गर्ने पावरले बताएकी छन्। यी नयाँ लगानीहरू नेपालका लक्ष्य र आकांक्षाहरूलाई टेवा पुर्याउन नेपालका सरकार, जनता, निजी क्षेत्र र अन्यसँग रहेको यूएसएआईडीको ६० वर्षभन्दा लामो साझेदारी रहेको भन्दै पावरले भनेकी छन्, साझेदारीप्रति यूएसएआईडीको दृष्टिकोण नेपालीहरूले आफ्नो लोकतन्त्रलाई कसरी सुदृढ बनाउने भनी राम्ररी जान्दछन् र सम्मानजनक र पारस्परिक सहयोगबाट मात्र हामी नेपाललाई समृद्ध बन्न मद्दत गर्न सक्छौँ भन्ने मान्यतामा आधारित छ। महिला, युवा र सीमान्तकृत समुदायहरूका नेतृत्वमा र उनीहरूकै निम्ति बनेका स्वतन्त्र नागरिक समाजका संस्थाहरूलाई सहयोग गर्न १ करोड ८५ लाख डलरसम्मको रकम छुट्ट्याइएको छ। नेपालले हालसालै जारी गरेको साझा न्यूनतम कार्यक्रममा समाविष्टलगायतका सरकारी प्राथमिकताहरूसँग हाम्रो सहयोगलाई समायोजन गर्न सम्बन्धित नेपाली सरकारी निकायहरूसँगको साझेदारीमा काम गर्न यूएसएआईडी तयार रहेको पनि पावरले स्पष्ट पारेकी छन्। परराष्ट्रमन्त्री डा विमला राई पौड्यालसँग भेट गर्दै प्रशासक पावरले नेपाल र अमेरिकाबीचको अभिरुचिका विविध विषयमा छलफल गरेकी थिइन्। भेटवार्तामा अमेरिकी सहयोग मिलेनियम च्यालेन्ज कर्पोरेसन (एमसीसी) कार्यान्वयन, जलवायु परिवर्तन, नेपाललाई अतिकम विकसित मुलुक (एलडीसी)बाट स्तरोन्नति गरिएपछि प्रदान गरिने सहयोगलगायतका विषयमा छलफल भएको मन्त्रालयले जनाएको छ। भेटमा परराष्ट्रमन्त्री पौड्यालले अमेरिकी सरकारले नेपाललाई गर्दै आएको सहयोगप्रति आभार व्यक्त गरेकी थिइन् भने प्रशासक पावरले अमेरिकी सरकारका तर्फबाट गरिने सहयोगमा थप वृद्धि गरिने प्रतिवद्धता जाहेर गरेकी थिइन्। पावरको भ्रमण भने २ दशकयता अमेरिकाबाट नेपालमा भएको उच्चस्तरीय भ्रमण मानिएको छ। सन् २००२ मा तत्कालीन विदेशमन्त्री कोलिन पावेल नेपाल भ्रमणमा आएका थिए। उनले विश्वका अग्रणी अन्तर्राष्ट्रिय विकास निकाय र यसअन्तर्गत विश्वभर रहेका १० हजारभन्दा धेरै कर्मचारीको नेतृत्व गर्दै आएकी छन्।"
देउवाविरूद्ध परेको रिटमा सुनुवाइ हुँदै,"नेपाली कांग्रेस संसदीय दलका नेता शेरबहादुर देउवालाई प्रतिनिधिसभाको प्रमुख विपक्षी दलको नेता नबनाउन माग गर्दै सर्वोच्च अदा्लतमा परेको रिट निवेदनमा आज सुनुवाइ हुँदैछ। काठमाडौं :नेपाली कांग्रेस संसदीय दलका नेता शेरबहादुर देउवालाई प्रतिनिधिसभाको प्रमुख विपक्षी दलको नेता नबनाउन माग गर्दै सर्वोच्च अदा्लतमा परेको रिट निवेदनमा आज सुनुवाइ हुँदैछ। सो रिट निवेदनको पेशी न्यायाधीश सुष्मालता माथेमाको इजलासमा तोकिएको छ। कांग्रेस संसदीय दलको नेता देउवा हुन नसक्ने दावीसहित मंगलबार रिट दर्ता भएको थियो। रिटमा उत्प्रेषणको आदेशद्वारा विपक्षी दलको नेता नबनाउन माग गरिएको छ। अधिवक्ता विमलप्रसाद पोखरेलले प्रधानमन्त्री पुष्पकमल दाहाल प्रचण्डलाई संसदमा विश्वासको मत दिएकाले देउवा प्रमुख विपक्षी दलको नेता बन्न नसक्ने भन्दै सर्वोच्चमा रिट निवेदन दिएका थिए। रिटमा संसद सचिवलाय,प्रतिनिधिसभा सभामुख,संवैधानिक परिषद र नेपाली कांग्रेस संसदीय दल सिंहदरबारलाई प्रतिवादी बनाइएको छ। नेमकिपाका नेता प्रेम सुवालले सरकारलाई समर्थन नगरेकाले प्रतिनिधिसभाको विपक्षी दलको नेता आफूलाई बनाउन माग गरेका छन्।"
राष्ट्रियसभा उपनिर्वाचनका लागि मतदान सुरु,"दाङ : लुम्विनी प्रदेशमा राष्ट्रियसभा उपनिर्वाचनका लागि मतदान सुरु भएको छ। घोराही उपमहानगरपालिका१५ स्थीत कर्मचारी मिलन केन्द्रको प्राङगणमा मतदान सुरु भएको हो। लुम्बिनी प्रदेश सरकारका प्रवक्ता चेतनारायण आचार्यले सुरुमा मतदान गरेका थिए। प्रदेशसभा सदस्य र स्थानीय तह प्रमुखउपप्रमुखका लागि मतदानस्थलमा २ वटा मतदान केन्द्र निर्धारण गरिएको छ। मतदान केन्द्र कमा प्रदेशसभा सदस्य र मतदान केन्द्र ख मा स्थानीय तहका प्रमुखउपप्रमुखहरुका लागि मतदानको व्यवस्था मिलाइएको लुम्बिनी प्रदेश निर्वाचन कार्यालय दाङका सूचना अधिकारी गेहेन्द्र कुवरले जानकारी दिएका छन्। मतदानका लागि समय दिउँसो ३ बजेसम्म समय तोकिएको छ। लुम्बिनी प्रदेशमा कुल मतदाता संख्या ३ सय ५ रहेका छन्। जसमध्ये प्रदेश सांसद ८७ र पालिका प्रमुख तथा उपप्रमुख २ सय १८ जना रहेका छन्। उपनिर्वाचनका लागि सत्ता गठबन्धनबाट नेकपा एमालेका कुमार दशौदी, नेपाली कांग्रेसका माधवप्रसाद आचार्य र नागरिक उनमुक्ति पार्टीबाट राजेन्द्रवीर राय उम्मेदवार रहेका छन्।"
रवि लामिछानेविरुद्ध आकर्षित हुन्छन् यी मुद्दा,"मुलुकी अपराध (संहिता) ऐन २०७४ को दफा १६८ (१) मा कसैले कसैलाई अपमानजनक वा अमानवीय व्यवहार गर्न वा गराउन नहुने उल्लेख छ। काठमाडौं : नागरिकता ऐन मिचेका राष्ट्रिय स्वतन्त्र पार्टी (रास्वपा)का सभापति रवि लामिछानेविरुद्ध राहदानी ऐन, २०७६ र निर्वाचन (कसुर तथा सजाय) ऐन, २०७३ अन्तर्गतका कसुरसम्बन्धी व्यवस्था त आकर्षित छन् नै। तर, कानुन मिचेकामा माफी माग्नुको साटो सांसद र मन्त्री पद गुमाउनुपरेकामा मिडियामाथि खनिएपछि उनीविरुद्ध मुलुकी अपराध (संहिता) ऐन, गाली बेइज्जती ऐन, न्याय प्रशासन ऐनअन्तर्गतको कसुरमा मुद्दा दायर गर्न सकिने कानुनविद् बताउँछन्। मुलुकी अपराध (संहिता) ऐन २०७४ को दफा १६८ (१) मा कसैले कसैलाई अपमानजनक वा अमानवीय व्यवहार गर्न वा गराउन नहुने उल्लेख छ। यस्तो कसुर गर्ने व्यक्तिलाई पाँच वर्षसम्म कैद र ५० हजार रुपैयाँसम्म जरिवाना हुने व्यवस्था छ। उही ऐनको दफा ३०५ मा गाली गर्न नहुने व्यवस्था छ। यस्तो कसुर गर्ने वा गराउने व्यक्तिलाई एक वर्षसम्म कैद वा १० हजारसम्म जरिवाना वा दुवै सजाय हुने उल्लेख छ। गाली बेइज्जती ऐन, २०१६ को दफा ३ मा बेइज्जती ठहर्नेसम्बन्धी व्यवस्था छ। बेइज्जती गरेमा पाँच हजारसम्म जरिवाना र दुई वर्षसम्म कैद सजाय पनि हुन सक्ने दफा ५ मा जनाइएको छ। कानुनविद्का अनुसार न्याय प्रशासन ऐन, २०७३ को दफा १७ पनि लामिछानेविरुद्ध आकर्षित हुन्छ। उक्त दफामा अदालतको अवहेलनामा कारबाही चलाउने व्यवस्था छ। अदालतको अवहेलना गरेको ठहरेमा एक वर्षसम्म कैद वा १० हजारसम्म जरिवाना वा दुवै सजाय वा अन्य उपयुक्त आदेश गर्न सक्ने उल्लेख छ। संविधानको धारा १२८(४) मा पनि अदालतको न्यायसम्पादनको कार्यमा कसैले अवरोध गरेमा वा आदेश वा फैसलाको अवज्ञ गरेमा कानुनबमोजिम अवहेलनामा कारबाही चलाई सजाय गर्न सक्ने उल्लेख छ। वरिष्ठ अधिवक्ता चण्डेश्वर श्रेष्ठ लामिछानेको आक्रोशपूर्ण अभिव्यक्ति आपत्तिजनक रहेको बताउँछन्। हिजोका दिनमा गरेका गल्ती (नागरिकता र राहदानी प्रकरण)का कारणबाट अदालतबाट फैसला भएको भन्ने स्विकारोक्तिभन्दा आक्रोशित भएको पाइयो, नेपाल बार एसोसिएसनका पूर्वअध्यक्ष श्रेष्ठ भन्छन्, अदालतको फैसलापछि गृहमन्त्री पदबाट हट्नुपर्यो। पदबाट हटिसकेपछि व्यक्त सार्वजनिक अभिव्यक्ति आपत्तिजनक छ। राजनीतिक नेता वा सार्वजनिक पद धारण गरेको व्यक्तिबाट यस खालको अभिव्यक्ति आउनु राम्रो होइन। लामिछानेको अभिव्यक्तिले क्षति पुगेका संस्था र व्यक्तिले गालीगलौज र चरित्र हत्यामा मुद्दा दायर गर्न सक्ने उनको ठम्याइ छ। सञ्चारसंस्थाले खेदेको महसुस भएको भए पहिले नै उपचारको बाटो लिनुपथ्र्यो, श्रेष्ठ भन्छन्, अदालतको फैसलापछि आक्रोशपूर्ण अभिव्यक्ति दिनु उचित होइन। आक्रोशको अवस्थामा छु भनेर जे पायो त्यही बोल्न मिल्दैन। अर्का वरिष्ठ अधिवक्ता विजय गुप्ता लामिछानेले प्रेस स्वतन्त्रता र लोकतन्त्रमाथि धावा बोलेको टिप्पणी गर्छन्। प्रेस स्वतन्त्रता र लोकतन्त्रमाथि शाब्दिक रूपमा प्रहार (भर्बल अट्याक) भएको छ। लामिछानेबाट गर्नै नहुने काम भएको छ, वरिष्ठ अधिवक्ता गुप्ता भन्छन्, आफूबाट गर्नै नहुने काम भएको महसुस गरेर अघि बढ्नुपथ्र्यो। तर, गल्ती महसुस गरेको पाइएन। संसद् सदस्यको अयोग्यतासम्बन्धी मुद्दामा प्रतिनिधिसभा सदस्य, उपप्रधान एवं गृहमन्त्रीसहित सार्वजनिक पद गुमाएपछि आइतबार पत्रकार सम्मेलन गरी लामिछाने सञ्चारसंस्थामाथि लाञ्छना लगाउँदै गालीगलौजमा उत्रिएका थिए। उनले आफ्नो बारेमा समाचार प्रकाशन एवं प्रसारण गर्ने सञ्चारसंस्था, सञ्चालक र सम्पादकलगायतमाथि विभिन्न लाञ्छना लगाउँदै मानमर्दन गरेका हुन्। आफ्नोबारे गलत समाचार लेखिए समर्थकहरू लिएर सञ्चारगृहका कार्यालय घेर्न आउने र आफ्नो ढंगले कारबाही गर्ने धम्की सार्वजनिक रूपमा दिएका थिए। उनले गरेको गालीगलौज र मानमर्दनको विषयमा पनि मुुद्दा दायर गर्न सकिने कानुनविद्ले बताएका छन्। लामिछानेका गैरकानुनी क्रियाकलाप र अमर्यादित अभिव्यक्तिले लोकतन्त्र र प्रेस स्वतन्त्रतामाथि धावा बोलेको उल्लेख गर्दै उनीहरूले आपत्ति जनाएका छन्। प्रतिनिधिसभामा प्रतिनिधित्व गरेको जिम्मेवार पार्टीका सभापतिको हैसियतमा उनले अपमान एवं बेइज्जतीजन्य शब्द व्यक्त गरेकाले मुद्दा दायर गर्न कानुनविद्ले सुझाएका छन्। कानुनी उपचारका लागि सञ्चार संस्था र व्यक्ति न्यायालयमा जान सक्ने वरिष्ठ अधिवक्ता गुप्ताको भनाइ छ। वरिष्ठ अधिवक्ता एकराज भण्डारी लामिछानेले अदालतप्रतिको निष्ठा जनाउनु साटो नकारात्मक प्रभाव पर्ने गरी अभिव्यक्ति दिएको टिप्पणी गर्छन्। एउटा पार्टीको जिम्मेवार नेताले अदालतप्रतिको निष्ठामा नकारात्मक प्रभाव पार्ने अभिव्यक्ति दिनु राम्रो होइन। जिम्मेवार व्यक्तिले आत्तिएको मनस्थितिमा अभिव्यक्ति दिनु हुँदैन, वरिष्ठ अधिवक्ता भण्डारी भन्छन्, अदालतको अवहेलनाको विषय हुन सक्छ। कसैले उजुरी नदिए पनि स्वयं अदालतले नोटिसमा लिएर मुद्दा चलाउन सक्छ। लामिछानेले अन्यका मुद्दा रहिरहेका बेला आफ्नो मुद्दा किन छिटो भन्दै प्रश्न गरेका थिए। वरिष्ठ अधिवक्ता भण्डारी अदालतको आफ्नो प्रक्रिया र कामकारबाही अनुसार मुद्दा ढिलो छिटो हुनु स्वाभाविक भएको बताउँछन्। अर्का वरिष्ठ अधिवक्ता रमण श्रेष्ठ सार्वजनिक स्थानमा के बोल्न हुन्छके बोल्न हुँदैन भन्नेबारे जिम्मेवार पार्टीको अध्यक्षलाई अवगत हुनुपर्ने बताउँछन्। भन्छन्, लामिछानेको अभिव्यक्तिले असर परेका व्यक्तिले कानुनी उपचार लिन सक्छन्। सिन्धुलीका युवराज पौडेलले मंगलबार लामिछानेविरुद्ध राहदानी लिने प्रकृतिको कसुर अभियोगमा मुद्दा चलाउन जिल्ला सरकारी वकिलको कार्यालय काठमाडौंमा निवेदन दिएका छन्। आफू अमेरिकी नागरिक छँदा लामिछानेले दोहोरो राहदानी लिएको विषयमा गृह मन्त्रालयमा पनि उजुरी परेको छ। त्यसको टुंगो लागेको छैन। हिजोका दिनमा गरेका गल्तीका कारणबाट अदालतबाट फैसला भएको भन्ने स्विकारोक्तिभन्दा आक्रोशित भएको पाइयो। आक्रोशमा छु भन्दैमा जे पायो त्यही बोल्न मिल्दैन।चण्डेश्वर श्रेष्ठ, पूर्व अध्यक्ष, नेपाल बार एसोसिएसन लामिछानेबाट प्रेस स्वतन्त्रता र लोकतन्त्रमाथि शाब्दिक रूपमा प्रहार (भर्बल अट्याक) भएको छ। कानुन मान्छु भन्नेले सोहीअनुरूपको आचरण पनि देखाउनुपर्छ।विजय गुप्ता, वरिष्ठ अधिवक्ता पौडेलले प्रमाणसहित जाहेरी दिँदा पनि प्रहरी परिसर टेकु काठमाडौंले दर्ता गर्न नमानेको निवेदनमा उल्लेख गरेका छन्। त्यसपछि कानुनबमोजिम जिल्ला सरकारी वकिलको कार्यालयमा आउनुपरेको उनले जनाएका छन्। लामिछानेले जानीजानी झुटो विवरण दिई राहदानी लिने प्रकृतिको कसुर अभियोगमा मुद्दा चलाउन निवेदन परेको सरकारी वकिल कार्यालयका अधिकारीले बताएका छन्। गैरनेपाली नागरिक रही प्राप्त गरेको सो ०८८३४८३८ नम्बरको निज कसुरदारको नामको राहदानी, राहदानी ऐनबमोजिम रद्द गर्न तथा राहदानीसम्बन्धी कसुरको अनुसन्धान भइरहेको सिलसिलामा निज कसुरदारको नाममा नयाँ राहदानीसमेत जारी नगर्ने गरी कसुरको अनुसन्धान तथा कानुनबमोजिम मुद्दाको कारबाही चलाई पाऊँ भनी मिति २०७९ माघ १७ गते जिल्ला प्रहरी परिसर टेकु, काठमाडौंमा जाहेरी दर्ताका लागि पेस गरिएकोमा, निवेदनमा लेखिएको छ, सो कार्यालयले यथोचित प्रमाण हुँदाहुँदै पनि सत्ता शक्तिको कारण जाहेरी दर्ता नगरेकाले मुलुकी फौजदारी कार्यविधि संहिता ऐन २०७४ को दफा ५ बमोजिम यो उजुरी दर्ताका लागि जिल्ला प्रहरी परिसर टेकु काठमाडौंको नाममा आदेश जारी गरी दिन हुन यो निवेदन पेस गरेको छु। राहदानी ऐन, २०७६ को दफा २१ मा कसुरसम्बन्धी व्यवस्था छ। यही दफाको खण्ड (क) मा झुटो विवरण दिई राहदानी वा यात्रा अनुमतिपत्र लिएमा वा लिन प्रयत्न गरेमा कसुर गरेको मानिने उल्लेख छ। दफा २२ को उपदफा १ मा कैसले यस्तो कसुर गरे २ लाख रुपैयाँदेखि ५ लाख रुपैयाँसम्म जरिवाना वा एक वर्षदेखि तीन वर्षसम्म कैद वा दुवै सजाय हुने उल्लेख छ। राहदानी ऐन, २०२४ को दफा ५ खण्ड (ख) मा जानीजानी झुटा विवरण दिई राहदानी प्राप्त गरेमा वा प्राप्त गर्ने उद्योग गरेमा तीन वर्षसम्म कैद र ३० हजार रुपैयाँसम्म जरिवानाको व्यवस्था थियो। लामिछानेले कायम नरहेको नागरिकता प्रयोग गरेकाले निर्वाचन (कसुर तथा सजाय) ऐनको दफा ३ आकर्षित हुने देखिन्छ। यसको उपदफा १ मा कसैले पनि झुटा विवरण वा कागजात संलग्न गरी मनोनयनपत्र पेस गर्न नहुने उल्लेख छ। यसविपरीत कार्य गर्ने व्यक्तिलाई निर्वाचन अधिकृतले २५ हजार रुपैयाँसम्म जरिवाना गर्न सक्ने व्यवस्था छ। उनले २०५० सालमा जिल्ला प्रशासन कार्यालय काठमाडौंबाट नागरिकता प्राप्त गरेका थिए। तर, २०७० फागुन ९ (२१ फेब्रुअरी २०१४) मा अमेरिकी नागरिकता लिए। २०७५ जेठ ४ (सन् २०१८ मे १८) मा नेपाल आएर अमेरिकी दूतावासमा उताको नागरिकता र राहदानी त्याग गर्न निवेदन दिए। उनले २०७५ असार ६ (२० जुन २०१८) मा अध्यागमन विभागमा अमेरिकी नागरिकता र राहदानी त्यागेको जानकारी गराएका थिए। उनी ५१२९६६९८१ नम्बरको अमेरिकी पासपोर्टमा आफन्त भिसा लगाएर सन् २०१५ मे ११ मा नेपाल आएका थिए। तर, कायम नभएको नेपालको नागरिकताका आधारमा २०१५ मे २७ मा ०८८३४८३८ नम्बरको नेपाली पासपोर्ट बनाए। जबकि अमेरिकी नागरिकता लिएसँगै उनको नेपालको नागरिकता कायम रहेन। नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम नरहने नागरिकता ऐन २०६३ को दफा १० मा उल्लेख छ। तर, नेपाल आएर पनि उनले पुरानै नागरिकता प्रयोग गरे। नेपालको नागरिकता पुनः कायम गर्ने प्रक्रिया पूरा नगरेको ठहर सर्वोच्च अदालतले गरेपछि उनले सार्वजनिक पद गुमाएका हुन्। त्यसपछि पुनः नागरिकता लिएर उनी पार्टी सभापति भने भएका छन्। नागरिकता प्रकरणकै कारण सांसद र मन्त्री पद मात्रै गुमेन, अन्ततः पार्टी नै सरकारबाट बाहिरिएको छ।"
युरोपेली आयुक्त आज नेपाल आउँदै,"उर्पिलाइनेनले प्रधानमन्त्री दाहाल र नवनियुक्त परराष्ट्रमन्त्री विमला राई पौडेलसँग द्विपक्षीय छलफल गर्ने कार्यक्रम छ। काठमाडौं : अन्तर्राष्ट्रिय साझेदारीका लागि युरोपेली आयुक्त जुट्टा उर्पिलाइनेन नेपाली नेताहरूसँग भेटघाट गर्न र देशमा युरोपेली संघका विभिन्न कामको अनुगमन गर्न आज एक दिवसीय भ्रमणका लागि नेपाल आउँदै छन्। नेपालले सन् २०२६ मा अल्पविकसित देश (एलडीसी) स्थितिबाट उत्तीर्ण हुने तयारी गरिरहेको बेला कमिस्नर उर्पिलाइनेनको भ्रमण एउटा महत्वपूर्ण समयमा हुन लागेको हो। जसले गर्दा हालैको बहुवार्षिक सांकेतिक कार्यक्रम (एमआईपी) मार्फत नेपालसँग युरोपेली संघको बलियो र अटल संलग्नतालाई पुनः पुष्टि गर्ने अवसर पनि हो। उर्पिलाइनेनले परोपकार प्रसूति तथा महिला अस्पतालमा रहेको ह्युमन मिल्क बैंकको भ्रमण गर्ने र स्वास्थ्य तथा जनसंख्या मन्त्री पदम गिरीसँग सरकारको बहुक्षेत्रीय पोषण कार्यक्रम (ईयू, जर्मनी र युनिसेफको सहयोगमा) प्रति ईयूको प्रतिबद्धता नवीकरण गर्नेछिन्। यस कार्यक्रमले नेपालभर मातृ, किशोरी र बालपोषण सुधार गर्न जारी राख्ने ईयूको विश्वास छ। उर्पिलाइनेनले प्रधानमन्त्री दाहाल र नवनियुक्त परराष्ट्रमन्त्री विमला राई पौडेलसँग द्विपक्षीय छलफल गर्ने कार्यक्रम छ। ईयूले केटाकेटीहरूको शिक्षामा पहुँच बढाउन र नेपालमा शिक्षाको गुणस्तर वृद्धि गर्न नयाँ युगको सुरुआत गर्न ईयूले २० वर्षदेखि नेपाललाई सहयोग गर्दै आएको छ। नेतृत्व र अर्थतन्त्रमा महिलाको बढ्दो सहभागितालाई प्रोत्साहन गर्दै २०२१ देखि, ईयू र सदस्य राष्ट्रहरूले टीईआईका लागि मात्र अनुदानमा २ सय मिलियन डलर दिने प्रतिबद्धता व्यक्त गरेका छन् र उक्त सहयोगको रकम आगामी वर्षहरूमा यो रकम दोब्बर गर्न तयार छन्।"
एमाले अध्यक्ष ओलीसँग छलफल गर्न प्रधानमन्त्री प्रचण्ड बालकोटमा,"बुधबार बिहान नेकपा एमालेका अध्यक्ष केपी शर्मा ओलीसँग छलफल गर्न प्रचण्ड बालकोट पुगेका हुन्। काठमाडौं : प्रधानमन्त्री पुष्पकमल दाहाल 'प्रचण्ड' बालकोट पुगेका छन्। बुधबार बिहान नेकपा एमालेका अध्यक्ष केपी शर्मा ओलीसँग छलफल गर्न प्रचण्ड बालकोट पुगेका हुन्। आज सुदूरपश्चिम प्रदेशका मुख्यमन्त्री राजेन्द्र सिंह रावलले विस्वासको मत लिँदैछन् । तर सत्तारुढ दल नागरिक उन्मुक्ति पार्टीले सुदूरपश्चिम सरकारलाई विश्वासको मत नदिने निर्णय गरेको छ। डिल्लीबजारस्थित जेलमा भएको पार्टीको छलफलले रेशम चौधरीको रिहाइ नभएसम्म विश्वासको मत नदिने निर्णय भएको अध्यक्ष रञ्जिता श्रेष्ठले जानकारी दिइन्। नागरिक उन्मुक्ति पार्टीका सात सांसद निर्णायक बन्दा रावल नेतृत्वको सरकार संकटमा परेको हो। रावलले बिहीबारसम्म जसरी पनि विश्वासको मत लिइसक्नुपर्नेछ। ओली र प्रधानमन्त्री प्रचण्डले विश्वासको मत दिन रेशम चौधरीमाथि दबाब बढाएका छन्। एमाले अध्यक्ष ओलीले यसअघि माघ महिनाभित्रै रेशम चौधरीको रिहाइ गर्ने प्रतिवद्धता जनाएका थिए। सुदूरपश्चिम सरकार बन्ने बेला र सभामुख निर्वाचनका बेलासमेत ओलीले एक महिनाभित्र रिहाइ गर्ने बताएका थिए। तर ओलीले दिएको समयसीमामा रिहाइ नभएको भन्दै नागरिक उन्मुक्ति पार्टीका नेताहरू संशकित बनेका छन्। यस विषयमा पनि आजको भेटमा छलफल हुने बताइएको छ। प्रधानमन्त्री निवास बालुवाटारमा मंगलबार बिहान पनि राष्ट्रपतिको उम्मेदवार, राष्ट्रिय स्वतन्त्र पार्टीले मन्त्रालय छाडेपछि रिक्त रहेको मन्त्रालयको विषयमा छलफल भएको थियो।निर्वाचन आयोगले राष्ट्रपति निर्वाचनको कार्यतालिका सार्वजनिक गरेपछि सत्ता साझेदार दलले कसलाई उम्मेदवार उठाउने भन्ने विषयमा विभिन्न चरणमा छलफल गरिरहेका छन्। ओली र दाहालबीच विश्वासको मतपछि खटपट सुरुवात भएको देखिए पनि भित्री रूपमा मन्त्रीको भागबन्डा कारक देखिन्छ। माओवादीले प्रधानमन्त्रीसहित गृहमन्त्री आफूले राख्न चाहेको थियो। तर, ओलीको बलमा रवि लामिछाने उपप्रधान तथा गृहमन्त्री बने। ओलीमाथि थप दबाब बढाउन पनि प्रचण्डले लामिछानेलाई गृहमन्त्री बनाएका छैनन्। जसका कारण रास्वपा सरकारबाट बाहिरिएको छ। यो गठबन्धनमा ओली, लामिछाने र लिङदेन एकातिर छन् भने दाहाल, उपेन्द्र यादव अर्कातिर। तापनि ओली संयमित देखिन्छन्। उनले कडा टिकाटिप्पणी त परै जाओस प्रधानमन्त्री दाहालको विषयमा कुनै टिप्पणी गरेका छैनन्। प्रधानमन्त्री दाहाल विश्वासको मत पाएपछि कांग्रेसतिर ढल्किइरहेका छन्। यो प्रत्यन्त कांग्रेसले गरिरहेको देखिन्छ। उसले प्रदेशमा पनि माओवादीका मुख्यमन्त्री, सभामुखलाई मत दिएको छ। राष्ट्रियसभा उपाध्यक्षमा पनि माओवादी उम्मेदवार उर्मिला अर्याललाई निर्विरोध जिताएको छ। कांग्रेस माओवादीलाई फकाएर पुरानो गठबन्धन पुन : बित्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ। बालकोटमा पुस १० मा दाहाल प्रधानमन्त्री हुने र राष्ट्रपति एमालेले लिने मुख्य सहमित भएको दुवै पार्टीका नेता स्वीकार गर्छन्। सभामुख आधाआधा कार्यकाल लिने सहमति भएको थियो। जस अनुरूप एमालेबाट देवराज घिमिरे सभामुख भएका छन्। प्रधानमन्त्री र सभामुखमा सम्झौताअनुसार परिणाम पनि आइसकेका छन्। तर, अब राष्ट्रपतिका विषयमा भएको सम्झौता के हुन्छ भन्ने चर्चाको विषय बनेको छ।"
प्रदेश सरकारमा गठबन्धनबीच खटपट,"शिवराज भट्ट धनगढीदाङ : लुम्बिनी र सुदूरपश्चिम प्रदेशमा सत्ता गठबन्धनका दलबीच पद बाँडफाँट र एजेन्डामा सहमति नजुट्दा प्रदेश सरकार विस्तारमा ढिलाइ भइरहेको छ। सुदूरपश्चिमका मुख्यमन्त्री राजेन्द्र सिंह रावलले बुधबार विश्वासका मत लिने भएका छन्। सोमबार प्रदेशसभालाई पत्र लेखेर उनल विश्वासको मत लिनका लागि संसद बोलाई दिन पत्र लेखेका छन्। सभामुख भीमबहादुर भण्डारीले मुख्यमन्त्रीले बुधबार १ बजेका लागि संसद बैठक बोलाउन माग गर्दै पत्र पठाएको बताए। मुख्यमन्त्रीले विश्वासको मत लिनका लागि बुधबार संसद् बैठक बोलाइ दिन पत्र पठाउनु भएको छ, सभामुख भीमबहादुर भण्डारीले भने। पुस २७ गते एमालेका १०, नेकपा माओवादी केन्द्रका ११, नागरिक उन्मुक्ति पार्टीका ७ र राप्रपाका एक गरी २९ प्रदेश सांसदको हस्ताक्षरसहित एमालेका संसदीय दलका नेता राजेन्द्रसिंह रावलले मुख्यमन्त्रीको शपथ लिएका थिए। २९ गतेको प्रदेशसभा सदस्यको बहुमत रहेको सरकारमा नेकपा (माओवादी केन्द्र)बाट भीमबहादुर भण्डारी सभामुख र एमालेबाट कोइली चौधरी उपसभामुख भइसकेका छन्। मुख्यमन्त्रीले शपथ लिएकै दिन माओवादी केन्द्रको संसदीय दलका नेता खगराज भट्ट र एमाले संसदीय दलकी उपनेता सन्तोष थापा शर्माले मन्त्री पदको शपथ लिएका थिए तर दुवैजनालाई अझै मन्त्रालयको जिम्मा दिइएको छैन। नागरिक उन्मुक्ति सरकारमा आएमा मन्त्रालय विभाजनमा समस्या हुने भन्दै सरकार बिस्तार भएको छैन। सबै प्रदेशमा विश्वासको मत लिएर सरकार पनि विस्तार भइसकेको अवस्थामा सुदूरपश्चिममा भने नागरिक उन्मक्तिका कारण मुख्यमन्त्रीले न विश्वासको लिन सकेका छन्, न सरकार विस्तार नै हुन सकेको छ। नागरिक उन्मुक्ति पार्टीले बुधबार मुख्यमन्त्रीलाई विश्वासको मत दिने वा नदिने र सरकारमा जाने नजाने बारे खासै जानकारी दिएको छैन। नागरिक उन्मुक्ति पार्टीकी अध्यक्ष रञ्जिता चौधरीले समाचार तयार पार्दासम्म विश्वासको मत दिने वा नदिने भन्ने निर्णय भइनसकेको बताइन्। हामीले रेशम चौधरीको रिहाइ नहुँदासम्म विश्वासको मत पनि नदिने र सरकारमा पनि नजाने भन्ने निर्णय गरेका छौं, उनले भनिन्। अझै सुदूरपश्चिम सरकारको समर्थनका बारेमा भने निर्णय भइसकेको छैन। सुदूरपश्चिम सरकारका मुख्यमन्त्री रावलले भने आफू विश्वासको मत पाउनेमा विश्वस्त रहेको बताए। अहिलेको गठबन्धन सरकार नागरिक उन्मुक्ति पार्टीका मागहरूमा सकारात्मक छ। हामीहरू उनीहरूको जायज माग सम्बोधन हुनुपर्छ भन्ने पक्षमै छौंै, मुख्यमन्त्री रावलले भने। नागरिक उन्मुक्ति पार्टीले भने माघ १७ गते रेशम चौधरीको मुद्दाका बारेका झगडिया झिकाउने आदेशको अपेक्षा गरेको थियो तर त्यो दिन अदालतमा उनको मुद्दाको पालो नै नआएपछि, उन्मुक्ति रिसाएको थियो तर सोमबार मात्रै सर्वोच्च अदालतले रेशमको मुद्दाका झगडीया झिकाउने आदेश गरेको छ। यो आदेशपछि नागरिक उन्मुक्ति सकारात्मक भएको छ। यता, लुम्बिनी सरकारमा सत्ता गठबन्धनबीच सहमति नजुट्न मन्त्रिपरिषद् विस्तार हुन सकेको छैन। प्रदेश सरकार गठन भएको एक महिना पुग्दासम्म सरकार विस्तार नहँुदा दुई मन्त्री विना विभागीय छन् भने नयाँ मन्त्रीको टुङ्गो अझै लागेको छैन। मन्त्रालय घट्दा नेकपा (एमाले) र नेकपा (माओवादी केन्द्र) बीच मन्त्रालय बाँडफाँटमा सहमति भइसकेको छैन भने त्यही कारण सरकार विस्तारमा समेत समस्या भइरहेको एक मन्त्रीले बताए। लुम्बिनी प्रदेशसभा सरकार गठनको माघ २७ मा एक महिना पुग्दैछ। पुस २८ गते मुख्यमन्त्री लीला गिरीले शपथ ग्रहण लिएसँगै सोही दिन तीन सदस्यीय मन्त्रीमण्डल गठन गरेका थिए। मुख्यमन्त्री गिरीले प्रदेशसभाबाट माघ ५ गते विश्वासको मत लिइसकेका छन्। उनले हालसम्म प्रदेश सरकारलाई पूर्णता दिन सकेका छैनन्। एमालेबाट चेतनारायण आचार्य र माओवादी केन्द्रबाट कृष्णा केसी नमुना बिना विभागीय मन्त्रीको रूपमा छन्। विश्वासको मत लिए लगत्तै मन्त्रिपरिषद् विस्तार गर्ने तयारी गरे पनि सत्ता साझेदार दलमा सहमति नहुँदा विस्तारमा केही ढिलाइ भएको सरकारका प्रवक्ता चेतनारायण आचार्यले बताए। मुख्यमन्त्री गिरीको सचिवालयका अनुसार राष्ट्रियसभाको निर्वाचनपछि सरकार विस्तार गर्ने तयारी छ। यद्यपि मुख्यमन्त्रीले माघ ५ गतेदेखि नै सरकार विस्तारको तयारी गर्दै आए पनि अहिलेसम्म सफल हुन सकेका छैनन्। रिक्त राष्ट्रियसभाको निर्वाचन लुम्बिनी प्रदेशमा बुधबार हँुदैछ। माओवादी केन्द्र संसदीय दलका नेता जोखबहादुर महराले पनि राष्ट्रियसभाको निर्वाचनपछि मात्र सरकारले पूर्णता पाउने बताए। उनले भनेमुख्यमन्त्रीलाई सत्ता गठबन्धनमा रहेका सबै दलसँग छलफल र सहमति गरेर सरकारलाई पूर्णता दिन भनेका छौँ। सरकार विस्तार, सरकारको न्यूनतम् साझा कार्यक्रम लगायत विषयमा मुख्यमन्त्री गिरीले साझेदार दलहरूसँग छलफल गरिरहेको मुख्यमन्त्रीको सचिवालय सदस्य अमृत गिरीले जानकारी दिए। सरकारलाई समर्थन गरेका दलसँग सत्ता साझेदारीका विषयमा छलफल चलिरहेको र केही दिनमै अन्तिम टुङ्गो लगाएर छिट्टै सरकार विस्तारको तयारी भइरहेकोसरकारका प्रवक्ता आचार्यले बताए। उनले अबको केही दिनभित्र नै मन्त्रिपरिषद्ले पूर्णता पाउनेदाबी गरे।"
राष्ट्रियसभा सदस्यको उपनिर्वाचन आज,"लुम्बिनी प्रदेशमा आज राष्ट्रियसभा सदस्य उपनिर्वाचन हुँदैछ। दाङ : लुम्बिनी प्रदेशमा आज राष्ट्रियसभा सदस्यको उपनिर्वाचन हुँदैछ। प्रदेश निर्वाचन कार्यालय दाङका प्रमुख नारायणप्रसाद भण्डारीका अनुसार आज बिहान १० बजेदेखि दिउँसो ३ बजेसम्म मतदान हुने कार्यतालिका छ। निर्वाचनका लागि दाङ घोराहीको कर्मचारी मिलन केन्द्रलाई मतदान केन्द्र तोकिएको छ। माघ ११ गते राष्ट्रियसभा सदस्य पदका लागि ३ दलबाट ३ जनाको उम्मेदवारी दर्ता भएको थियो। सत्तारूढ दलमध्येका नेकपा एमाले, नागरिक उन्मुक्ति पार्टी र प्रमुख प्रतिपक्षी नेपाली कांग्रेसबाट गरी तीन जना चुनावी प्रतिष्पर्धामा उत्रिएका छन्। सत्ता साझेदारी दलबाट एमालेका उम्मेदवार कुमार दसौदी, कांग्रेसका माधवप्रसाद आचार्य र नागरिक उन्मुक्ति पार्टीबाट राजेन्द्रवीर राय प्रतिष्पर्धामा छन्। गत असोज २३ गते नेकपा एमालेबाट राष्ट्रियसभा सदस्यमा निर्वाचित रूपन्देहीका खिमलाल भट्टराईले राजीनामा दिएपछि रिक्त रहेको स्थानमा पदपूर्तिका लागि उपनिर्वाचन हुन थालेको हो। राष्ट्रियसभा सदस्यका लागि प्रदेशसभा सदस्य र पालिकाका प्रमुख तथा उपप्रमुखले मतदान गर्नेछन्। प्रदेशसभा सदस्य एक जनाको मतभार ४८ र स्थानीय तहका प्रमुख उपप्रमुखमध्ये हरेकको मतभार १८ हुने व्यवस्था छ।"
देउवाविरूद्ध परेको रिटमा सुनुवाइ जारी,"रिट निवेदनमाथि न्यायाधीश सुष्मालता माथेमाको इजलासमा भइरहेको छ। काठमाडौं : नेपाली कांग्रेस संसदीय दलका नेता शेरबहादुर देउवालाई प्रतिनिधिसभाको प्रमुख विपक्षी दलको नेता नबनाउन माग गर्दै सर्वोच्च अदालतमा परेको रिट निवेदनमा सुनुवाइ जारी छ। रिट निवेदनमाथि न्यायाधीश सुष्मालता माथेमाको इजलासमा भइरहेको छ। कांग्रेस संसदीय दलको नेता देउवा हुन नसक्ने दावीसहित मंगलबार रिट दर्ता भएको थियो। रिटमा उत्प्रेषणको आदेशद्वारा विपक्षी दलको नेता नबनाउन माग गरिएको छ। अधिवक्ता विमलप्रसाद पोखरेलले प्रधानमन्त्री पुष्पकमल दाहाल प्रचण्डलाई संसदमा विश्वासको मत दिएकाले देउवा प्रमुख विपक्षी दलको नेता बन्न नसक्ने भन्दै सर्वोच्चमा रिट निवेदन दिएका थिए। रिटमा संसद सचिवलाय,प्रतिनिधिसभा सभामुख,संवैधानिक परिषद र नेपाली कांग्रेस संसदीय दल सिंहदरबारलाई प्रतिवादी बनाइएको छ। नेमकिपाका नेता प्रेम सुवालले सरकारलाई समर्थन नगरेकाले प्रतिनिधिसभाको विपक्षी दलको नेता आफूलाई बनाउन माग गरेका छन्।"
सुदूरपश्चिम प्रदेशका मुख्यमन्त्री रावलले आज विश्वासको मत लिँदै,"सुदूरपश्चिम प्रदेशका मुख्यमन्त्री राजेन्द्र सिंह रावलले आज विश्वासको मत लिने भएका छन्। प्रदेश सभा बैठक दिउँसो १ बजेका लागि बोलाइएको छ। काठमाडौं:सुदूरपश्चिम प्रदेशका मुख्यमन्त्री राजेन्द्र सिंह रावलले आज विश्वासको मत लिने भएका छन्। प्रदेश सभा बैठक दिउँसो १ बजेका लागि बोलाइएको छ। प्रदेशसभाका सचिव देवबहादुर बोगटीले आज अपराह्न बस्ने प्रदेशसभा बैठकमा मुख्यमन्त्री रावलले विश्वासको मत लिने कार्यसूची रहेको जानकारी दिएका छन्। ६३ सदस्यीय प्रदेशसभामा कुनै पनि दलको एकल बहुमत छैन । मुख्यमन्त्रीलाई बहुमतका लागि २७ मत आवश्यक पर्छ । नेकपा एमाले संसदीय दलका नेता रावललले पुसको २७ गते नेकपा एमालेका १० सांसद,माओवादी केन्द्रका ११ सांसद,नागरिक उन्मुक्ति पार्टीका ७ सांसद र राप्रपाका एक जना गरी २९ सांसदको बहुमतमा शपथ लिएका थिए। सत्ता गठबन्धनमा निर्णायक शक्तिको रुपमा देखिएको नागरिक उन्मुक्ति पार्टीले विश्वासको मत दिने नदिनेबारे हालसम्म टुंगो लगाएको छैन। नागरिक उन्मुक्ति पार्टीले आफूलाई विश्वासको मत दिनेमा मुख्यमन्त्री रावल विश्वस्त छन्। उन्मुक्तिले जेलमा रहेको पार्टीका संरक्षक रेशमलाल चौधरीको रिहाईको माग गर्दै आएको छ। विश्वासको मत लिन नसकेकै कारण अहिलेसम्म प्रदेश सरकार विस्तार हुन सकेको थिएन। रावलको नेतृत्वमा गठित मन्त्रिपरिषद्ले आजसम्म पूर्णता पाउन सकेको छैन । बिनाविभागीय मन्त्री खगराज भट्ट र सन्तोषी थापा शर्माको मन्त्रालय पनि तोकिएको छैन । प्रदेशसभामा सत्तापक्षीय नेकपा एमालेका १०,नेकपा माओवादी केन्द्रका सभामुखबाहेक १०,नागरिक उन्मुक्तिका ७ र राप्रपाका १ सदस्य छन् । विपक्षमा रहेको नेपाली कांग्रेसका १९,नेकपा एकीकृत समाजवादीका ४ र १ स्वतन्त्र सदस्य छन्।"
ओलीप्रचण्ड : यो कस्तो सन्नाटा ?,"प्रधानमन्त्री दाहाल पछिल्लो समय ओलीलाई झोंक चलाउने काम गरिरहेका छन्। सधैं धेरै टिकाटिप्पणी गरेर चर्चामा आइरहने ओली भने धैर्य देखिन्छन्। काठमाडौं : एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल 'प्रचण्ड' दुई हस्ती शीर्ष नेता हुन्। यी दुई कम्युनिस्ट नेताको सम्बन्ध कहिले प्रेम त कहिले घृणायुक्त अवस्थाबाट गुज्रियो। अहिले सन्नाटाको अवस्थामा छ। दाहाल ओलीको सहयोगमा दुईपटक प्रधानमन्त्री बनेका छन्। ओली पनि दाहालको समर्थनमा दुईपटक नै सरकारको नेतृत्वमा पुगे। प्रतिनिधिसभा २०७७ पुस ५ मा विघटनपछि टाढिएका उनीहरू चामत्कारिक रूपमा दुई वर्षपछि गत पुस १० मा आएर मिले। बालकोटको बार्दलीबाट दुवै नेताले मुसुक्क मुस्कुराउँदै हात हल्लाए। त्यो मिलनले दाहाललाई प्रधानमन्त्रीको कुर्सीमा विराजमान गरायो। त्यसअघि दाहालकै बलमा परमादेशपछि ओली बालुवाटारबाट २०७८ आसार २९ मा बालकोटको बार्दलीमा पुग्नुपरेको थियो। तर, त्यसपछि जोडिएको सम्बन्धमा कांग्रेसले पुस २६ गते विश्वासको मत दिएपछि सशंकित अवस्थामा पुगेको छ। ओली र दाहालबीच विश्वासको मतपछि खटपट सुरुवात भएको देखिए पनि भित्री रूपमा मन्त्रीको भागबन्डा कारक देखिन्छ। माओवादीले प्रधानमन्त्रीसहित गृहमन्त्री आफूले राख्न चाहेको थियो। तर, ओलीको बलमा रवि लामिछाने उपप्रधान तथा गृहमन्त्री बने। लामिछानेलाई माओवादीले उपप्रधानमन्त्री पनि बनाउन चाहेको थिएन। तर, लामिछानेले उक्त पद पाउँदा माओवादी नेता वर्षमान पुन, शक्ति बस्नेतलगायत नेता सरकारमा जानबाट बन्चित भए। दुई नेताबीच एउटा कुरा हुने तर संयन्त्रको बैठकमा ओली अर्को अन्य गठबन्धन दलको पक्षमा बोल्ने गरेको माओवादी पक्षको भनाइ छ। यसले गर्दा प्रधानमन्त्री दाहाल संशकित भएर कांग्रेससँग विश्वासको मत माग्न पुगेको नेताहरू बताउँछन्। माओवादीका एक पदाधिकारी भन्छन्, दुई नेताबीच एउटा कुरा हुन्छ। संयन्त्रको बैठकमा ओलीजी अर्को कुरा ल्याउनुहुन्छ। राप्रपा र रास्वपालाई शक्तिशाली मन्त्रालय दिनुपर्छ भन्ने। यस्तो कुराले अठ्यारो पारिरहेको छ। गठबन्धनमा भएको सहमति र समझदारीलाई इमानदारीका साथ कार्यान्वयन गर्नुपर्छ। सत्ताको खेल, दाउपेच, नयाँ प्रयोगमा लाग्न हुँदैन। मुलुकलाई स्थिरता चाहिएको छ।प्रदीप ज्ञवाली, उपमहासचिव, एमाले धेरै दबाब दियौ भने कांग्रेसतिर जान्छु भनेर ओलीलाई दबाबमा हालेका छन्। तिमीलाई कांग्रेसतिर जानु छ भने किन बालकोट आयौं ? अब राष्ट्रपति एमालेको नबनाएसम्म यताउता जान पाउँदैनौं भन्ने ओलीको कुरा छ। डम्बर खतिवडा, राजनीतिक विश्लेषक सीके राउतलाई भने उद्योगमन्त्री दिने सहमति एमालेकै कारण बिग्रिएको माओवादी नेताको भनाइ छ। उपसभामुख पनि माओवादी लिन चाहन्थ्यो तर ओलीकै कारण रास्वपालाई गएको ती नेताको दाबी छ। विगतका असहमतिका विषयमा कुरा नउठाउने सहमति भए पनि विश्वासको मत लिने दिन ओलीले प्रतिनिधिसभा विघटनको विषय उठाएको भन्दै माओवादी रुष्ट भएको छ। दाहाल झोंक चलाउने, ओली धैर्य गर्ने प्रधानमन्त्री दाहाल पछिल्लो समय ओलीको झोंक चलाउने काम गरिरहेका छन्। सधैं धेरै टिकाटिप्पणी गरेर चर्चामा आइरहने ओली भने धैर्य देखिन्छन्। पुस २६ मा कांग्रेससहित २ सय ६७ सांसद्बाट विश्वासको मत पाएपछि दाहालको बोली फेरिएको छ। ओलीलाई उकास्ने र ओलीकै कारण गठबन्धन भत्किएको देखाउन चाहन्छन्। दाहाललाई प्रधानमन्त्रीमा पुस १० मा सात दलसहित १ सय ६९ सांसदले समर्थन गरेका थिए। जसमध्ये जसपा र नाउपा सरकारमा गएका छैनन्। जनता समाजवादी पार्टी (जसपा)ले सम्मानजनक सहभागिता नभएको भन्दै आएको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। नागरिक उन्मुक्ति पार्टी (नाउपा)ले रेशम चौधरीको रिहाइलाई मुख्य सर्त बनाएको छ। गृह मन्त्रालय नपाएपछि राष्ट्रिय स्वतन्त्र पार्टी (रास्वपा) सरकारबाट बाहिरएको छ। सुरुमा उपप्रधान एवं गृहमन्त्री बनेका रवि लामिछानेलाई नागरिकता मुद्दामा सर्वोच्च अदालतले संसद् सदस्य रहन अयोग्य ठहर्याएपछि उनले सबै पद गुमाएका थिए। राप्रपा र एमालेले लामिछानेलाई गृह मन्त्रालय नै दिनुपर्ने अडान राखेका थिए। तर, प्रधानमन्त्री दाहाल त्यसमा सकारात्मक नदेखिएपछि लामिछाने र राप्रपा अध्यक्ष राजेन्द्रप्रसाद लिङदेन ओलीलाई भेट्न बालकोट गएका थिए। उनीहरूले रास्वपालाई गृह मन्त्रालय दिलाउन दबाब दिनुपर्ने सुझाव दिएका थिए। ओलीमाथि थप दबाब बढाउन पनि दाहालले लामिछानेलाई गृहमन्त्री नबनाएको देखिन्छ। यो गठबन्धनमा ओली, लामिछाने र लिङदेन एकातिर छन् भने दाहाल, उपेन्द्र यादव अर्कातिर। तापनि ओली संयमित देखिन्छन्। उनले कडा टिकाटिप्पणी त परै जाओस प्रधानमन्त्री दाहालको विषयमा कुनै टिप्पणी गरेका छैनन्। ओलीलाई दबाबमा राख्नकै लागि राष्ट्रपतिमा राष्ट्रिय सहमतिको कुरा दाहालले उठाएको राजनीतिक विश्लेषक डम्बर खतिवडा बताउँछन्। ओली भने राष्ट्रपति नजिताएसम्म गठबन्धन कायम राख्न पनि चुपचाप रहेको उनको ठम्याइ छ। धेरै दबाब दियौ भने कांग्रेसतिर जान्छु भनेर ओलीलाई दबाबमा हालेका छन्। तिमीलाई कांग्रेसतिर जानु छ भने किन बालकोट आयौं ? अब राष्ट्रपति एमालेको नबनाएसम्म यताउता जान पाउँदैनौं भन्ने ओलीको कुरा छ, खतिवडा भन्छन्। उतारचढावपूर्व सम्बन्ध ओलीदाहाल सम्बन्ध उत्तारचढावपूर्ण छ। सशस्त्र द्वन्द्वको सबैभन्दा कटु आलोचक थिए ओली। ओलीको आलोचना गर्ने दाहाल। ओली सशस्त्र द्वन्द्वलाई हिंसा र आतंकको संज्ञा दिन्थे। शब्दबाण सुन्दा उनीहरू मिल्दैनन् जस्तो लाग्थ्यो। पहिलो संविधानसभा निर्वाचनमा माओवादी सबैभन्दा ठूलो दल हुँदा पनि ओलीले जनताको निर्णय भनेर सहज रूपमा स्वीकार गरेका थिएनन्। उनले भनेका थिए, जनताले गल्ती गरेका छन्, त्यो जनताले नै सच्याउने छन्। तत्कालीन एमाले महासचिव माधवकुमार नेपाललाई चुनाव हारे पनि संविधानसभामा ल्याइएको थियो। त्यस बेला प्रधानमन्त्री बनेका दाहालले प्रधानसेनापति प्रकरणमा राजीनामा दिए। अनि नेपाल प्रधानमन्त्री भए। त्यसविरुद्ध माओवादीले आमहडताल गर्यो। ओलीले नेपाललाई साथ दिए। ओलीले त्यो बेला पनि माओवादीलाई सबैभन्दा आलोचना गर्ने नेताको छवि बनाएका थिए। उनी ०७१ साउनमा एमाले अध्यक्ष पदमा निर्वाचित भए। माओवादीप्रति एमालेको नीति अझै कडा भयो। तर, ०७२ असोज ३ मा संविधानसभाबाट संविधान जारी भएपछि माओवादीको समर्थनमा ओली प्रधानमन्त्री बने। नाकाबन्दी सामना गरेर ओली चर्चाको शिखरमा पुगे। तर, दाहालले बीचमै समर्थन फिर्ता लिए। दुई नेताबीचको सम्बन्धमा फेरि तिक्तता भयो। दाहालले २०७४ सालमा पहिलो चरणको स्थानीय चुनाव गराएर प्रधानमन्त्री पद देउवालाई हस्तान्तरण गरे। दोस्रो र तेस्रो चरणको स्थानीय चुनाव देउवाले नै गराए। कांग्रेससँग मिलेर स्थानीय चुनाव लड्यो माओवादी। तर, राम्रो परिणाम ल्याउन सकेन। प्रतिनिधिसभा र प्रदेशसभा निर्वाचन ०७४ मंसिर १० र २१ गते दुई चरणमा गर्ने गरी घोषणा भइसकेको थियो। तर, १७ असोज ०७४ मा एकाएक वाम गठबन्धन घोषणा भयो। चुनावपछि पार्टी एकता गर्नेसम्मका योजना सार्वजनिक गरे। चुनावमा एमालेले प्रत्यक्षतर्फ ८० र समानुपातिकतर्फ ४१ गरी १ सय २१ ल्यायो। माओवादीले पनि प्रत्यक्ष ३६ र समानुपातिक १७ गरी ५३ सिट हासिल गर्यो। प्रत्यक्षतर्फ २३ सिट जितेको कांग्रेस ६३ मै खुम्चियो। वाम गठबन्धनलाई मतदाताले अनुमोदन गरेको व्याख्या भयो। त्यसबेला पनि दाहालले कांग्रेससँग मिलेर आफू प्रधानमन्त्री बन्ने प्रयास त गरे। तर, जसपा अध्यक्ष उपेन्द्र यादवले साथ नदिँदा उनी त्यो मिसनमा सफल हुन सकेनन्। ओलीको स्वास्थ्य अवस्था कमजोर थियो। दाहालको सम्बन्ध नेपालसँग प्रगाढ हुँदै थियो। यसै परिस्थितिबीच ०७५ जेठ ३ गते ओली र दाहालले पार्टी एकता गर्ने घोषणा गरे। नेपाल कम्युनिष्ट पार्टी (नेकपा) घोषणा भयो। यसअघि नै उनीहरूबीच आधाआधा कार्यकाल बाँड्ने लिखित सम्झौता भइसकेको थियो। जो एक वर्षपछि दाहालले भारत भ्रमणका बेला नयाँदिल्लीबाट सार्वजनिक गरेका थिए। प्रधानमन्त्री भएको दुई वर्षपुग्नुअघि ओलीको स्वास्थ्य फेरि बिग्रियो। दाहालले ०७६ मंसिरमा ओली नै पूरै कार्यकाल प्रधानमन्त्री बन्ने, आफूले पार्टी चलाउने भन्ने अर्को सहमति गरे। त्यसको करिब दुई महिनापछि ओलीले दोस्रोपटक मिर्गौला प्रत्यारोपण गरे। ओलीको स्वास्थ्य राम्रो भयो। फागुनमा ओली प्रधानमन्त्री भएको दुई वर्ष पुग्यो। अविश्वास प्रस्ताव ल्याउन मिल्ने भयो। त्यसबीच ओलीसँग जसपाको पनि सम्बन्ध बिग्रिएको थियो। वामपन्थी एकताको कुरा चलिरहन्छ। तर, धेरै टुटफुट पनि वामपन्थीमै हुन्छ। अहिले ठूला दुई वामपन्थी दलको नेतृत्वमा सरकार छ। १० पुसको सहमतिमा केही काम वामपन्थी फ्याक्टरले काम गरेको चर्चा चल्ने गरेको छ। दाहालले ओलीलाई हटाउने खेल सुरु गरे। त्यसपछि दुई नेताबीचको सम्बन्ध बिग्रियो। त्यो अन्तत : ओली हटाउने र अदालतको आदेशबमोजिम एमाले र माओवादी अलग हुने गरी नेकपा फुटाउनेसम्म पुग्यो। ओलीलाई बालुवाटारबाट निकालेर एक्लै बालकोट पुर्याउने घोषणा गरेका दाहालको सपना ०७७ फागुन २३ को सर्वोच्च अदालतको फैसलाले भंग गरिदियो। अदालतमा दाहालनेपालसहितको निवेदनले २०७८ असार २८ मा परमादेश जारी भयो। आसार २९ पाँच दलीय गठबन्धनको नेतृत्व गरेर शेरबहादुर देउवा प्रधानमन्त्री भए। एमाले ०७८ भदौ २ गते औपचारिक रूपमा विभाजित भयो माधवकुमार नेपालको नेतृत्वमा। नेकपा (एकीकृत समाजवादी) बन्यो। पाँच दलीय गठबन्धनबाटै गत वैशाखमा स्थानीय निर्वाचन भयो। परिणाम राम्रै आयो। दाहाल हौसिए। संघीय निर्वाचनमा पनि पाँच दलीय गठबन्धन गरेरै गए। कांग्रेससँग गठबन्धन गरे स्थानीय र संसदीय दुवै चुनावमा। माओवादीले अघिल्लो पल्टभन्दा आधा जित्यो। एकीकृत समाजवादी त राष्ट्रिय पार्टी पनि भएन। माओवादी अस्तित्वको संकट हुने अवस्थामा पुग्यो। २ सय ७५ सिटमध्ये माओवादी ३२ सिटको पार्टी बन्यो। दाहालले कांग्रेससहितको गठबन्धनबाटै प्रधानमन्त्री हुने प्रयास गरे। तर, त्यो सम्भव नभएपछि कटुता त्याग्दै उनी बालकोट पुगे र प्रधानमन्त्री पनि भए। माओवादी बहुदलीय राजनीतिमा आएदेखि ओलीदाहाल करिब १६ वर्षको सम्बन्ध प्रेम र घृणाको देखिन्छ। एकीकृत समाजवादीका नेता मुकुन्द न्यौपाने दाहालको कमजोरी उक्साउँदा उक्सिने र फुर्काउँदा फुर्किने भएको टिप्पणी गर्छन्। हजुरजस्तो कोही छैन, हजुर महान हो भनिदियो भने उहाँ फुरुक पर्नुहुन्छ, नेता न्यौपाने भन्छन्। दाहालको अस्थिर स्वभावकै कारण देश नै अस्थिर बनेको उनको बुझाइ छ। ओली भने तुलनात्मक रूपमा राष्ट्रप्रति प्रतिबद्ध नेता भएको न्यौपाने बताउँछन्। उहाँ मेहनत गर्ने नेता हो। राति १२१ बजेसम्म भेटघाटमा नै उहाँ व्यस्त हुनुहुन्छ। त्यसपछि २ घण्टा अध्ययन गर्नुहुन्छ, उनी भन्छन्। वामपन्थी एकताको कुरा चलिरहन्छ। तर, धेरै टुटफुट पनि वामपन्थीमै हुन्छ। अहिले ठूला दुई वामपन्थी दलको नेतृत्वमा सरकार छ। १० पुसको सहमतिमा केही काम वामपन्थी फ्याक्टरले काम गरेको चर्चा चल्ने गरेको छ। माओवादी नेता वर्षमान पुन चीनबाट फर्किएपछि एमाले र माओवादी नेतृत्वको सरकार बनाउन लागिपरेका थिए। दाहाल नेतृत्वको सरकार बनाउन कम्युनिष्ट देश चीनको हात रहेको चर्चा चलेकै हो। तर, यो सरकारमा साना कम्युनिस्ट दल एकीकृत समाजवादी, जनमोर्चा, नेमकिपा सहभागी छैनन्। राजनीतिक विश्लेषक खतिवडा कम्युनिस्टहरू विभक्त हुँदा एकताको कुरा गर्ने र जुटेको अवस्थामा फुटको तयारीको सुरुवात गर्ने गरेको बताउँछन्। अहिले पनि यो गठबन्धन कमजोर रहेको उनको विश्लेषण छ। उनी त माओवादी सहज रूपमा नै कांग्रेससँग गठबन्धन गर्न पुग्न सक्ने आकलन गछन्। न्यौपाने एमालेसहितको कम्युनिस्ट एकता, एक देश एक कम्युनिष्ट पार्टी हुनु पर्ने बताउँछन्। राष्ट्रपति सम्झौता : के होला ? बालकोटमा पुस १० मा दाहाल प्रधानमन्त्री हुने र राष्ट्रपति एमालेले लिने मुख्य सहमित भएको दुवै पार्टीका नेता स्वीकार गर्छन्। सभामुख आधाआधा कार्यकाल लिने सहमति भएको थियो। जस अनुरूप एमालेबाट देवराज घिमिरे सभामुख भएका छन्। प्रधानमन्त्री र सभामुखमा सम्झौताअनुसार परिणाम पनि आइसकेका छन्। तर, अब राष्ट्रपतिका विषयमा भएको सम्झौता के हुन्छ भन्ने चर्चाको विषय बनेको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। सुवासचन्द्र नेम्बाङ, विद्यादेवी भण्डारीजस्ता नेताको प्रस्ताव आए माओवादी सहमतिअनुसार जान सक्ने जनाइएको छ। ओलीका विश्वासपात्र प्रस्ताव गरे सोच्नुपर्ने अवस्था आउने माओवादी नेता बताउँछन्। उनीहरू पुस १० मा राष्ट्रपति एमालेलाई दिने सहमति भएको स्वीकार गर्छन्। माओवादी सचिव दिनानाथ शर्मा सहमति बचाउनुपर्छ भन्ने पक्षमा माओवादी रहेको दाबी गर्छन्। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो पार्टीको धारणा हो, सचिव शर्मा भन्छन्। एमाले उपमहासचिव प्रदीप ज्ञवाली गठबन्धनमा भएको सहमति र समझदारीलाई इमान्दारीका साथ कार्यान्वयन गर्नुपर्ने बताउँछन्। सत्ताको खेल, दाउपेच, नयाँ प्रयोगमा लाग्न नहुने उनको भनाइ छ। मुलुकलाई स्थिरता चाहिएको छ, आर्थिक संकट छ। जनतामा वितृष्णा छ। यो सम्बोधन गर्न बलियो राजनीतिक समीकरणको आवश्यकता पर्छ, ज्ञवाली भन्छन्। राष्ट्रपति एमालेले नै पाउने सहमति भएको उनको भनाइ छ। राष्ट्रपति निर्वाचनमा एमाले र कांग्रेसबीच एक हुने सम्भावना भएकाले माओवादीले खेल्नेतिर नलागी विगतबाट पाठ सिकेर सहमतिअनुसार अगाडि बढ्नेमा आफू विश्वस्त रहेको उनी बताउँछन्। माओवादी सहमति बचाउनुपर्छ भन्ने पक्षमा छ। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो धारणा हो। दिनानाथ शर्मा, सचिव, माओवादी दाहाल किन ढल्किँदै छन् कांग्रेसतिर ? प्रधानमन्त्री दाहाल विश्वासको मत पाएपछि कांग्रेसतिर ढल्किइरहेका छन्। कांग्रेसले विश्वासको मत दिएपछि ओलीले भनेका थिए, कांग्रेसको यस व्यवहारलाई सरकारमाथि विश्वास गरेको मान्न सकिँदैन। मैले त्यति बेलै भनेको थिएँ मतदान मात्रै गरेको भए त ठीकै हो। ढोक्सा थापेको हो भने गल्ती हो। ढोक्सा बेलुका थापिन्छ, अँध्यारोमा माछा पार्न खोजिन्छ। ओलीले थप भनेका थिए, बिहान भएपछि रित्तो ढोक्सा बोक्यो फेरि घर फक्र्याे। सरकारलाई दिएको विश्वासको मतलाई राष्ट्रपति र सभामुखको निर्वाचनमा खिचलो खडा गर्ने कांग्रेसको रणनीति देखिन्छ। यो प्रत्यन्त कांग्रेसले गरिरहेको देखिन्छ। उसले प्रदेशमा पनि माओवादीका मुख्यमन्त्री, सभामुखलाई मत दिएको छ। राष्ट्रियसभा उपाध्यक्षमा पनि माओवादी उम्मेदवार उर्मिला अर्याललाई निर्विरोध जिताएको छ। कांग्रेस माओवादीलाई फकाएर पुरानो गठबन्धन पुन : बित्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ।"
राष्ट्रपति सम्झौता : के होला ?,"कांग्रेस माओवादीलाई फकाएर पुरानो गठबन्धन पुन : व्युत्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ। काठमाडौं : बालकोटमा पुस १० मा माओवादी केन्द्रका अध्यक्ष पुष्पकमल दाहाल प्रधानमन्त्री हुने र राष्ट्रपति एमालेले लिने मुख्य सहमति भएको दुवै पार्टीका नेता स्वीकार गर्छन्। सभामुख आधाआधा कार्यकाल लिने सहमति भएको थियो। जस अनुरूप एमालेबाट देवराज घिमिरे सभामुख भएका छन्। प्रधानमन्त्री र सभामुखमा सम्झौताअनुसार परिणाम पनि आइसकेका छन्। तर, अब राष्ट्रपतिका विषयमा भएको सम्झौता के हुन्छ भन्ने चर्चाको विषय बनेको छ। एमाले नेता राष्ट्रपति एमालेबाटै हुने बताउँछन्। माओवादी नेता भने राष्ट्रिय सहमतिको आधारमा राष्ट्रपति हुने बताउन थालेका छन्। सुवासचन्द्र नेम्बाङ, विद्यादेवी भण्डारीजस्ता नेताको प्रस्ताव आए माओवादी सहमतिअनुसार जान सक्ने जनाइएको छ। ओलीका विश्वासपात्र प्रस्ताव गरे सोच्नुपर्ने अवस्था आउने माओवादी नेता बताउँछन्। उनीहरू पुस १० मा राष्ट्रपति एमालेलाई दिने सहमति भएको स्वीकार गर्छन्। माओवादी सचिव दीनानाथ शर्मा सहमति बचाउनुपर्छ भन्ने पक्षमा माओवादी रहेको दाबी गर्छन्। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो पार्टीको धारणा हो, सचिव शर्मा भन्छन्। एमाले उपमहासचिव प्रदीप ज्ञवाली गठबन्धनमा भएको सहमति र समझदारीलाई इमान्दारीका साथ कार्यान्वयन गर्नुपर्ने बताउँछन्। सत्ताको खेल, दाउपेच, नयाँ प्रयोगमा लाग्न नहुने उनको भनाइ छ। मुलुकलाई स्थिरता चाहिएको छ, आर्थिक संकट छ। जनतामा वितृष्णा छ। यो सम्बोधन गर्न बलियो राजनीतिक समीकरणको आवश्यकता पर्छ, ज्ञवाली भन्छन्। राष्ट्रपति एमालेले नै पाउने सहमति भएको उनको भनाइ छ। राष्ट्रपति निर्वाचनमा एमाले र कांग्रेसबीच एक हुने सम्भावना भएकाले माओवादीले खेल्नेतिर नलागी विगतबाट पाठ सिकेर सहमतिअनुसार अगाडि बढ्नेमा आफू विश्वस्त रहेको उनी बताउँछन्। माओवादी सहमति बचाउनुपर्छ भन्ने पक्षमा छ। राष्ट्रपतिमा राष्ट्रिय सहमति गरेर यो गठबन्धनलाई निरन्तरता दिनुपर्छ भन्ने हाम्रो धारणा हो। दिनानाथ शर्मा, सचिव, माओवादी दाहाल किन ढल्किँदै छन् कांग्रेसतिर ? प्रधानमन्त्री दाहाल विश्वासको मत पाएपछि कांग्रेसतिर ढल्किइरहेका छन्। कांग्रेसले विश्वासको मत दिएपछि ओलीले भनेका थिए, कांग्रेसको यस व्यवहारलाई सरकारमाथि विश्वास गरेको मान्न सकिँदैन। मैले त्यति बेलै भनेको थिएँ मतदान मात्रै गरेको भए त ठीकै हो। ढोक्सा थापेको हो भने गल्ती हो। ढोक्सा बेलुका थापिन्छ, अँध्यारोमा माछा पार्न खोजिन्छ। ओलीले थप भनेका थिए, बिहान भएपछि रित्तो ढोक्सा बोक्यो फेरि घर फक्र्याे। सरकारलाई दिएको विश्वासको मतलाई राष्ट्रपति र सभामुखको निर्वाचनमा खिचलो खडा गर्ने कांग्रेसको रणनीति देखिन्छ। यो प्रत्यन्त कांग्रेसले गरिरहेको देखिन्छ। उसले प्रदेशमा पनि माओवादीका मुख्यमन्त्री, सभामुखलाई मत दिएको छ। राष्ट्रियसभा उपाध्यक्षमा पनि माओवादी उम्मेदवार उर्मिला अर्याललाई निर्विरोध जिताएको छ। कांग्रेस माओवादीलाई फकाएर पुरानो गठबन्धन पुन : व्युत्याउन चाहन्छ। कांग्रेस र माओवादी सम्बन्ध कतातिर जाने भन्ने विषयको निर्कोल राष्ट्रपति निर्वाचन गर्ने देखिन्छ।"
सभामुख र चिनियाँ राजदूतबीच भेट,सभामुख देवराज घिमिरे र नेपालका लागि चिनियाँ राजदूत छन् सोङबीच भेट भएको छ । काठमाडौं : सभामुख देवराज घिमिरे र नेपालका लागि चिनियाँ राजदूत छन् सोङबीच भेट भएको छ । चिनियाँ राजदूत सोङ प्रतिनिधिसभाका सभामुख घिमिरेलाई भेटन बुधबार बिहान सिंहदरबारस्थित सभामुखको कार्यकक्ष पुगेका थिए । उनीहरूबीच झण्डैं आधा घण्टा छलफल भएको छ । छलफलका क्रममा द्विपक्षीय हित र सहयोगका विषयमा कुराकानी भएको सभामुखको सचिवालय स्रोतले जनाएको छ ।
ओलीले प्रचण्डलाई भने  राष्ट्रपतिमा तलमाथि हुने कुरै छैन,"पूर्वसहमति अनुसार नै एमालेले राष्ट्रपति पाउनुपर्ने ओलीले अडान काठमाडौं : नेकपा एमालेका अध्यक्ष केपी शर्मा ओलीले राष्ट्रपति अन्य पार्टीलाई नछाड्ने अडान दोहोर्याएका छन्। बुधबार बिहान बालकोट पुगेका प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहालप्रचण्डसँगको भेटमा ओलीले पूर्वसहमति अनुसार नै राष्ट्रपति चयन हुनुपर्ने धारणा राखेका हुन्। भेटमा पूर्वसहमति अनुसार नै एमालेले राष्ट्रपति पाउनुपर्ने ओलीले अडान राखे। ओलीले प्रचण्डसँग गरेको कुराकानीलाई उदृत गर्दै एमालेका एक नेताले अन्नपूर्णसँग भने, तपाईँलाई प्रधानमन्त्री बनाउने सहमति भएको बेला नै राष्ट्रपतिको विषय टुंगिसकेको छ। अब फेरि त्यो विषयमा छलफल गर्नुपर्दैन। एमालेले पार्टीभित्र छलफल गरेर राष्ट्रपति उम्मेदवारको नाम तय गर्छ। जवाफमा अध्यक्ष प्रचण्डले सकेसम्म कांग्रेसको समेत सहमति लिएर राष्ट्रपति र उपराष्ट्रपति चयन गर्नुपर्ने बताएका थिए। कांग्रेसले समेत राष्ट्रपतिमा दावी गरेकाले राष्ट्रिय सहमतिका लागि छलफल गर्नुपर्ने धारणा राखेका छन्। राष्ट्रपतिको विषयमा साझा धारणा बनाउन सत्ता साझेदार दलको उच्चस्तरीय संयन्त्रको बैठकमा छलफल गरेर अगाडि बढ्नुको विकल्प नभएको प्रचण्डले जनाएका छन्। उनीहरुबीच उच्चस्तरीय संयन्त्रको बैठक चाडै बोलाउने सहमति भएको छ। प्रधानमन्त्री प्रचण्डले ओलीसँगको भेटमा गृह मन्त्रालय आफ्नो पार्टीको दाबी रहेको बताए। उपप्रधान तथा गृहमन्त्री नपाएपछि सरकारबाट बाहिरिएको राष्ट्रिय स्वतन्त्र पार्टीको विषयमा समेत उनीहरुबीच छलफल भएको छ। मन्त्रिपरिषद् विस्तार, राष्ट्रपति निर्वाचन लगायत समसामयिक विषयका बारेमा उनीरुबीच छलफल भएको बालुवाटार स्रोतले जनाएको छ। मंगलबार पनि एमाले अध्यक्ष ओली र माओवादी केन्द्रका अध्यक्ष दाहालबीच बालुवाटारमा सघन छलफल भएको थियो। पछिल्लो समय उनीहरुबीचको छलफल र भेटघाट बाक्लिएको छ।"
ईलाका प्रशासन लोमान्थाङमा छैनन् कर्मचारी,"ईलाका प्रशासन कार्यालय लोमान्थाङ विगत आठ महिनादेखि कार्यालय प्रमुखविहिन बनेको छ। जोमसोम: तिब्बतसँग सीमाना जोडिएको उपल्लो मुस्ताङको लोमान्थाङस्थित ईलाका प्रशासन कार्यालयमा ७ जनाको कर्मचारी दरबन्दी रहेपनि कास एक्लैले कार्यालय कुरेर बसेका छन्। ईलाका प्रशासन कार्यालय लोमान्थाङ विगत आठ महिनादेखि कार्यालय प्रमुखविहिन बनेको छ। ईलाकामा प्रमुखविहीन भएसँगै उपल्लो मुस्ताङमा नागरिकता र राहदानी लगायत विभिन्न सेवा प्रभावका कामकाज प्रभावित बनेका छन्। इलाका प्रशासन कार्यालय लोमान्थाङमा शाखा अधिकृत तहको एकजना कार्यालय प्रमुखसहित ७ जनाको स्थायी दरबन्दी छ। जसमध्ये २ जना नायव सुब्बा,१ जना सहलेखापाल,१ जना सहायक कम्प्यूटर अपरेटर र २ जना कार्यालय सहयोगीको दरबन्दी छ। तर अहिले दरबन्दी अनुसार कर्मचारी छैनन्। गतवर्षको असार महिनामा तत्कालिन ईलाका प्रशासन प्रमुख देवेन्द्र पाण्डेयको सरुवा भएसँगै ईलाका प्रशासन कार्यालयमा ईलाका प्रमुखको पद रिक्त रहेको प्रमुख जिल्ला अधिकारी अनुप केशीले जानकारी दिए। ईलाका प्रशासनमा शाखा अधिकृत तहको कर्मचारी पदपूर्ती नभएसम्म ईलाका प्रशासन लोमान्थाङको सबै प्रशासनिक कार्य प्रभावित हुने र त्यसका लागि जिल्लामै धाउनु पर्ने समस्या रहेको प्रजिअ केशीले बताए।"
भारतीयको गोली प्रहारबाट एक जना घाइते,राजविराज : सप्तकोशी नदीले घेरिएको र भारतीय सीमासँग जोडिएको हनुमाननगर कंकालिनी नगरपालिका१३ गोबरगाढामा बुधबार साँझ भारतीयहरूको गोली प्रहारबाट एक नेपाली घाइते भएका छन्। गोबरगाढास्थित टप्पुमा भारतीय नागरिकले प्रहार गरेको गोलीबाट महेन्द्र पासवान घाइते भएको स्थानीयले जानकारी दिएका छन्। पासवानको घुँडामा छर्रा लागेको छ। गोबरगाढाका बिन्देश्वर रामको भैँसी चोरी गरेको आरोपमा गोबरगाढावासीले एक जना भारतीय नागरिकलाई नियन्त्रणमा लिएका थिए। गोबरगाढामा राखिएका ती भारतीय नागरिकलाई छुटाउन भारत बिहार छतौनीका २५३० जनाको समूहमा आएका थिए। नेपाल सीमामा घर बनाई खेतीपाती गर्दै आएका बिहार छतौनीका २५३० जनाको समूहले फायरिङ गर्दै स्थानीयलाई कुटपिटसमेत गरेको वडाध्यक्ष कुशेश्वर यादवले जानकारी दिए। गोलीको आवाज सुनेर बिहार रतनपुरा चौकीबाट प्रहरीहरू आएको र चार जनालाई नियन्त्रण लिएको सुनिएको वडाअध्यक्ष यादवले जानकारी दिए। इलाका प्रहरी कार्यालय हनुमाननगर र विओपी टिकुलियाको सशस्त्र प्रहरीको टोली अहिले घटनास्थल पुगेको छ। भारतीयहरूले ६ राउन्ड गोली फायरिङ गरेको सुरक्षा स्रोतले जनाएको छ। भैँसी चोरेको आरोपमा गोबरगाढावासीले नियन्त्रणमा राखेका भारतीयलाई उनीहरूले लगेको वडाध्यक्ष यादवले बताए। गोबरगाढामा सबैजसो गाईभैँसी पाल्नेहरू छन्। भारतीयहरूले गाई भैँसी चोरी गरी भारततर्फ लैजाने गरेको गाउँलेहरूको गुनासो छ।
सोलु दूधकोशी जलविद्युत आयोजनाको परीक्षण उत्पादन सुरु,"निजी ऊर्जा उत्पादकले निर्माण गरेको अहिलेसम्मकै सबैभन्दा ठूलो ८६ मेगावाटको सोलु दूधकोसी जलविद्युत आयोजनाले आजदेखि परीक्षण उत्पादन थालेको हो। सोलु: सोलुखुम्बुमा निर्माणा सम्पन्न ८६ मेगावट क्षमताको सोलु दूधकोशी जलविद्युत आयोजनाले विद्युत परीक्षण सुरु गरेको छ। निजी ऊर्जा उत्पादकले निर्माण गरेको अहिलेसम्मकै सबैभन्दा ठूलो ८६ मेगावाटको सोलु दूधकोसी जलविद्युत आयोजनाले आज (बुधबार)देखि परीक्षण उत्पादन थालेको हो। थुलुङ दूधकोशी गाउँपालिका ३ पञ्चनमा मुख्य विद्युत गृह रहेको उक्त विद्युतले आजदेखि केही दिनसम्म परीक्षण उत्पादन गर्ने सहास उर्जा कम्पनी लिमिटेडका जनसम्पर्क अधिकृत कैलाश निरौलाले बताए। यो आयोजना निजी क्षेत्रले निर्माण सम्पन्न गरेको सबैभन्दा ठूलो र देशको तेस्रो ठूलो आयोजना हो। आयोजनाको विद्युत १३२ केभी सोलु कोरिडोर प्रसारण लाइनको तिङ्ला स्थित लाम्माने सबस्टेसनमा जोडिनेछ। विद्युतगृहदेखि सबस्टेसनसम्मको आवश्यक १२ किलोमिटर लामो प्रसारण लाइन कम्पनी आफैले निर्माण गरेको छ। आयोजनाबाट वार्षिक ५२० गिागावाट घन्टा (५२ करोड युनिट) विद्युत उत्पादन हुनेछ। कम्पनीका अनुसार हिउँदमा १००२७ गिगावाट घन्टा (१० करोड २ लाख ७० हजार युनिट) र वर्षामा ४१९९३ गिगावाट घन्टा (४१ करोड ९९ लाख ३० हजार युनिट) विद्युत उत्पादन हुनेछ। आयोजनाबाट यसअघि २०७८ चैतबाट नै विद्युत उत्पादन सुरु गर्ने तालिका भएपनि कोभिड१९ महामारीको प्रभाव, प्रसारण लाइन निर्माणमा भएको ढिलाई, उपकरण ढुवानी समस्यालगायतले तालिका सरेको कम्पनीले जनाएको छ। यो आयोजना सम्पन्न गर्न करिब ११ अर्ब ८६ करोड रुपैयाँ लागत अनुमान गरिएको छ। आयोजनामा नेपाल इन्भेष्टमेन्ट बैंकसहित ९ बैंकले ८ अर्ब ६५ करोड रुपैयाँ लगानी गरेका छन् । बाँकी २ अर्ब ४५ करोड रुपैयाँ संस्थापक र १ अर्ब ५ करोड रुपैयाँ साधारण सेयरबाट जुटाइएको छ ।"
प्रदेश १ मा लागूऔषधविरुद्ध सचेतना,"लागूऔषधकै कारण समाजमा विभिन्न अपराधिक घटना बढेर गएको विश्लेषण गरिएको छ। विराटनगर: प्रदेश १ मा लागूऔषधविरुद्धको सचेतनामूलक कार्यक्रमलाई अभियानका रूपमा अघि बढाइएको छ। प्रदेश प्रहरी प्रमुख डीआईजी श्यामलाल ज्ञवालीले कानुनद्वारा बर्जित लागूऔषधको बढ्दो ओसारपसार, बिक्री तथा सेवन नियन्त्रणका लागि अभियान चलाएका हुन्। लागूऔषधविरुद्ध शून्य सहनशीलताको नीति लिएर अभियानलाई तीव्र रूपमा सञ्चालन गर्न प्रदेशका १४ वटै जिल्ला प्रहरी कार्यालयलगायतका सबै प्रहरी युनिटलाई उनको निर्देशन छ। अभियानले लागूऔषधको अवैध ओसारपसार, कारोबार र दुव्र्यसनलाई न्यूनीकरण गर्न तथा सेवनकर्तालाई थप जोखिममा पर्न नदिन मद्धत पुग्ने अपेक्षा गरिएको छ। प्रचलित कानुन बमोजिम कारबाही गर्ने कुरा त छँदैछ, ज्ञवाली भन्छन्, त्योबाहेक अभियानमार्फत समाजलाई सचेत गराउन सकियो भने लागूऔषध नियन्त्रण सहज हुन्छ। उनले लागूऔषध नियन्त्रणका लागि प्रहरीलाई सबै पक्षको सहयोग आवश्यक पर्ने बताए। प्रदेश १ मा लागूऔषधको अवस्था भयावह बन्यो। यसले व्यक्तिगत स्वास्थ्यसँगै धन सम्पत्तिसमेत सखाप पारिहेको छ। अन्य अपराध पनि बढेका छन्, उनले भने, लागूऔषधकै कारण समाजलाई ठूलो असर परिरहेको छ। त्यही भएर लागूऔषधविरुद्ध प्रहरी आक्रामक हिसाबले प्रस्तुत भएको हो। लागूऔषध नियन्त्रण प्रहरी एक्लैले मात्र सम्भव नभएकाले सबै पक्षबाट सहयोगको अपेक्षा गरिएको छ। उनले समाज पूर्ण हिसाबले सचेत नहुँदा लागूऔषधको अवस्था विकराल बन्दै गइरहेको बताए। लागूऔषधकै कारण समाजमा विभिन्न अपराधिक घटना पनि बढेर गएको डीआईजी ज्ञवालीको विश्लेषण छ। पछिल्लो समय प्रदेशमा हुने अपराधिक घटनामा लागूऔषध दुर्व्यसनीको संलग्नता धेरै पाइएको उनको भनाइ छ। उनका अनुसार लागूऔषधको दुर्व्यसन र यसको जालोमा युवापुस्ताको संलग्नता धेरै पाइएको छ। कारोबार नियन्त्रणसँगै युवालाई दुर्व्यसनमुक्त गर्न पनि लागूऔषधविरुद्ध विशेष अभियान चलाइएको ज्ञवालीले बताए। प्राथमिकताका साथ सुरु भएको अभियानले लागूऔषधको धन्दामा रहेकालाई कानुनी कारबाही अघि बढाउन र दुव्र्यसनमुक्त बनाएर सेवनकर्तालाई समाजमा पुर्नस्थापना गर्न सहयोग पुग्ने सुनसरी प्रहरी प्रमुख एसपी प्रभुप्रसाद ढकालले बताए। कारोबारी र ओसारपसारमा संलग्नलाई पक्राउ गरेर कानुन अनुसार कारबाही अघि बढाइन्छ, उनले भने, सेवनकर्तालाई दुव्र्यसनमुक्त बनाएर समाजमा पुर्नस्थापना गर्न अभियानले महत्वपूर्ण भूमिका खेल्ने अपेक्षा गरिएको छ। बढ्दो अपराध नियन्त्रण गर्न र अवैध सञ्जाल तोड्न लागूऔषध केन्द्रित अभियान चलाउनु परेको ढकाल बताउँछन्। उनका अनुसार विशेष सुरक्षा योजना तयार पारी यसको कारोबार र सेवन हुने सम्भावित स्थानको पहिचान गरेर प्रहरी सक्रियता बढाइएको छ। प्रहरीले माघ १० देखि १७ गतेसम्म सुनसरीमा लागूऔषध नियन्त्रण सप्ताह चलाएको थियो। त्यस क्रममा गरिएको अनुसन्धानले लागूऔषधमा युवापुस्ताको संलग्नता धेरै पाइएको एसपी ढकाल बताउँछन्। उनका अनुसार अनुसन्धान एवं मनोपरामर्शका लागि नियन्त्रणमा लिइएकामध्ये अधिकांश १६ देखि ३० वर्ष उमेर समूहका थिए। एक हप्ते उक्त अभियानमा लागूऔषधको कारोबार र सेवनमा संलग्न रहेका ८ महिलासहित ४ सय ८१ जनालाई नियन्त्रणमा लिइएको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार नियन्त्रणमा लिइएकामध्ये ४ सय ७५ जनालाई सम्झाई बुझाई गरी आवश्यक मनोपरामर्श दिएर अभिभावकको जिम्मा लगाइएको छ। १ जनालाई सुधार केन्द्रमा पठाइयो। कारोबार एवं ओसारपसारमा संलग्नलाई भने लागूऔषध ऐनअन्तर्गतको मुद्दा चलाउन अदालतबाट म्याद थप गरेर अनुसन्धान अघि बढाइएको डीएसपी राईको भनाइ छ। उनका अनुसार अभिभावकको जिम्ममा लगाइएकाको चालचलन, व्यवहार र गतिविधिका बारेमा प्रहरीबाट निगरानी भइरहेको छ। विशेष गरेर विद्यालय तथा कलेजमा अध्ययनरत युवा समूहका व्यक्तिहरु लागूऔषधको दलदलमा फसेको पाइयो। साथीभाइसँगको गलत संगत, पारिवारिक समस्या तथा अभिभावकको बेवास्ता मुख्य कारण देखिएको छ, एसपी ढकाल भन्छन्, युवा पुस्ता लागूऔषधको दुरुपयोग र दुव्र्यसनमा संलग्न हुनु दुर्भाग्यपूर्ण हो। सन्तानलाई लागूऔषधमा फस्न नदिन अभिभावकको भूमिका मुख्य हुन्छ। सन्तानको व्यक्तिगत आनीबानीका बारेमा अभिभावकलाई थाहा नहुने र दुर्व्यसनीले आफू लागूऔषधको प्रयोगकर्ता भनेर चिनाउन नचाहने समस्या रहेको उनको भनाइ छ। त्यस्तै विराटनगर महानगरपालिका१६ मा बुधबार दुर्व्यसनीलाई लक्षित गरेर लागूऔषध सम्बन्धी सचेतनामूलक कार्यक्रम गरिएको छ। प्रदेश १ प्रहरी कार्यालय विराटनगर र सामुदायिक प्रहरी सेवा केन्द्र रानीको संयुक्त आयोजनामा कार्यक्रम गरिएको हो। त्यस क्रममा लागूऔषधको दुव्र्यसनमा फसेका ४५ जनालाई प्रदेश प्रहरी कार्यालयका डीएसपी सुनील दाहाल र इलाका प्रहरी कार्यालय रानीका इन्सपेक्टर महेन्द्र दनालले आवश्यक परामर्श दिएका थिए। कार्यक्रममा लागूऔषध र यसको कारोबार एवं सेवनबाट पर्ने व्यक्तिगत, पारिवारिक तथा सामाजिक असरका बारेमा जानकारी दिइएको थियो। साथै प्रयोगकर्तालाई लागूऔषधको सेवनबाट मुक्त भइ समाजमा पुर्नस्थापित हुन अभिप्रेरित गरिएको प्रदेश प्रहरी कार्यालयले जनाएको छ। सबै पक्ष सचेत भएर सक्रियताका साथ लागेमा लागूऔषध नियन्त्रण सहज हुन्छ, डीआईजी ज्ञवालीले भने, नत्र दिन प्रतिदिन अवस्था झन् भयावह बन्नसक्ने देखिन्छ। प्रदेश १ मा पछिल्लो २ साताको अवधिमा लागूऔषधसँग सम्बन्धित ५४ वटा मुद्दा दर्ता भएका छन्। लागूऔषधसहित ३ महिला र ६७ पुरुष गरेर ७० जना पक्राउ परेका छन्। लागूऔषध गाँजा १ सय ४९ किलोग्राम र ब्राउन सुगर (खैरो हेरोइन) २ सय ७ ग्राम बरामद भएको छ। त्यसबाहेक नाइट्रोसन, नाइट्राभेट, स्पास्मोप्रोक्सिभन, नोफ्रिन, रुगानील, लोराजिमोपम, स्पास्पेन, ल्याबेरोट, एभिल, डाइजापाम, लुपिजेसिक, फेनारगतलगायतका लागूऔषध ठूलो परिणाममा बरामद भएको छ।"
हावाबाट बल्ने विद्युतीय उपकरण बिग्रिए,दिउँसो घाम लाग्दा सौर्य उर्जाको सहायताबाट बेट्री चार्ज गर्ने र घाम नलाग्दा र रातको समयमा हावाको सहायताले वायु पंखाको माध्यमबाट बेट्री चार्ज गर्ने सिस्टम जडान गरिएको थियो। जोमसोम: पूर्वप्रधानमन्त्री एवं एमाले अध्यक्ष केपी शर्मा ओली मुस्ताङमा उद्घाटन गरेको तीन किलोवाट क्षमताको वायु तथा सौर्य उर्जा उपकरण बिग्रिएपछि कामविहीन बनेको छ। बुद्ध पावर कम्पनीले १६ महिना समय खर्चिएर जिल्ला प्रहरी कार्यालय मुस्ताङको परिसरमा जडान गरेको हावाबाट बिजुली बाल्ने उपकरण एक वर्षअघिदेखि प्रयोगविहिन बनेको जिल्ला प्रहरी कार्यालय मुस्ताङले जनाएको छ। स्पेनीस नागरिक राफेल पिच र नेपाली नागरिक एनआरएनका पूर्वसल्लाहाकार पुष्पराज तिमिल्सिनाको लगानीमा २०७४ साल साउन २८ गते जिल्ला प्रहरी कार्यालय मुस्ताङमा वायु तथा सौर्य उर्जा उपकरणको सफल परीक्षण गरिएको थियो। वायु तथा सौर्य उर्जा उपकरणमा मौसमको जानकारी दिने सिस्टम समेत जडान भएको थियो। उपकरणको परीक्षणपछि पूर्वप्रधानमन्त्री एवं एमाले अध्यक्ष केपी शर्मा ओलीले मुस्ताङ आउँदा एक समारोहकाबीचमा वायु तथा सौर्य उर्जा उपकरण प्रणालीको उद्घाटन गरेका थिए। हावाबाट बिजुली बाल्न आवश्यक सोलार प्यानल र बेट्री ब्याकप राखिएको थियो। दिउँसो घाम लाग्दा सौर्य उर्जाको सहायताबाट बेट्री चार्ज गर्ने र घाम नलाग्दा र रातको समयमा हावाको सहायताले वायु पंखाको माध्यमबाट बेट्री चार्ज गर्ने सिस्टम जडान गरिएको थियो। वायु तथा सौर्य उर्जा जडान गरिएको ४ वर्षपछि वायु तथा सौर्य उर्जा उपकरणले काम गर्न छोडेको प्रहरी नायव उपरीक्षक पौडेलले बताए।
तलब लिन गएका युवकको शंकास्पद मृत्यु,"होटलमा काम गरेको पैसा लिन भन्दै माघ १७ गते घरबाट पाटन बजार पुगेका उनी माघ १९ मा पाटन नगरपालिका ६ को पाटन बजार नजिकै गबरजल ढ्वानी भीरमा मृत फेला परेका थिए। बैतडी: माघ १९ गते बैतडीको पाटन नगरपालिका ६ को गबरजल ढ्वानी भीरमा एक युवक मृत फेला परे। डडेल्धुराको नवदुर्गा गाउँपालिका ५ का २० वर्षीय पदम अवस्थीलाई मृत फेला पारिएको थियो। २ वर्ष पहिलेदेखि पाटन बजारकै एक होटलमा कार्यरत पदम केही महिना पहिले मात्रै घर गएका थिए। पाटनको होटलमा काम गरेको पैसा लिन भन्दै माघ १७ गते घरबाट पाटन बजार पुगेका उनी माघ १९ मा पाटन नगरपालिका ६ को पाटन बजार नजिकै गबरजल ढ्वानी भीरमा मृत फेला परेका थिए। मृतक पदम मृत फेला परेको स्थानमा पदमले प्रहरीमा दिन तयार पारिएको निवेदन भेटिएको थियो भने १० हजार रुपैयाको चेक समेत भेटिएको थियो। १८ गतेको मिति उल्लेखित पत्रमा आफुले यसअघि काम गरेको होटलबाट लिनुपर्ने पारीश्रमिक दिलाइदिन आग्रह सहितको पत्र भेटिएको छ। यसैगरी काम गरेको होटल साहुले दिएको २३ गतेको मिति उल्लेखित १० हजार रुपैयाको चेक समेत भेटिएको थियो। मृतक पदमका (आफन्त) काका ठानेश्वरप्रसाद अवस्थीका अनुसार होटलबाट २४ हजार रुपैया लिनु पर्ने थियो । २४ हजार रुपैया लिनुपर्ने ठाउँमा १० हजारको चेक दिइएको छ, त्यो पनि २३ गतेको मिति उल्लेख छ । पदम मृत भेटिएको ठाउँमा १८ गते प्रहरीमा दिन तयार पारेको निवेदन भेटिएको थियो। यी दुवै तथ्यलाई हेर्दा पदमको लडेर मृत्यु नभई हत्या गरेर फालेको आफन्तको आशंका छ। हाम्रो घर डडेल्धुराको नवदुर्गा हो, जुन ठाउँमा पदम मृत भेटिएको छ, त्यहा कोई आफन्त पनि छैनन्, मृत भेटिएको ठाउँमा पदम किन गए होलान, आफन्त ठानेश्वरप्रसाद अवस्थी भन्छन्, पदमका हत्या भएको हो, उचित छानबिन होस। प्रहरीले पनि घटनास्थलमा भेटिएको प्रमाण र तथ्याका आधारमा अनुसन्धान भइरहेको जनाएको छ।"
"एक प्रहरी, एक म्याट्रेस कार्यक्रम","स्थानीय तहसँगको सहकार्यमा प्रहरीलाई आरामदायी विस्तारा उपलब्ध गराएको हो। बागलुङ: स्थानीय तहको सहयोगमा बागलुङमा एक प्रहरी, एक म्याट्रेस वितरण गरिएको छ। स्थानीय तहसँगको सहकार्यमा प्रहरीलाई आरामदायी विस्तारा उपलब्ध गराएको हो। प्रहरी कर्मचारीलाई आरामदायी सुताइमा सहयोग पुर्याउने उद्देश्यले म्याट्रेस वितरण गरिएको जिल्ला प्रहरी कार्यालय बागलुङका प्रहरी उपरीक्षक दयानिधि ज्ञवालीले जानकारी दिए। अभियानअन्तरगत पहिलो चरणमा ३८९ थान म्याट्रेस वितरण गरिएको ज्ञावलीले बताए । पहिलो चरणको अभियानमा बागलुङ नगरपालिकाले एक सय, गलकोट नगरपालिकाले ४५, ढोरपाटन नगरपालिकाले २५ थान, जैमिनी नगरपालिकाले ३० थान, बडिगाड गाउँपालिकाले ३५ थान, काठेखोला गाउँपालिकाले ३५ थान, तमानखोला गाउँपालिको १८ थान, ताराखोला गाउँपालिकाले ३० थान, निसीखोला गाउँपालिकाले ३६ थान र बरेङ गाउँपालिको ३५ थानसहित ३८९ थान म्याट्रेस सहयोग गरेको जिल्ला प्रहरी कार्यालय बागलुङका प्रहरी निरीक्षक भुपेन्द्र गिरीले बताए।"
भुक्तानी माग्दै भौतिक पूर्वाधार विकास मन्त्रालय घेराउ,दुई वर्ष बित्दा पनि भुक्तानी नभएपछि बाध्य भएर मन्त्रालय घेराउन गर्नुपरेको निर्माण व्यवसायी खुशीलाल ठाकुरले बताए। जनकपुरधाम: निर्माण व्यवसायीले भुक्तानी माग्दै मधेस प्रदेश सरकारको भौतिक पूर्वाधार विकास मन्त्रालय घेराउ गरेका छन् । काम गरेको वर्षौं बितिसक्दा समेत भुक्तानी नपाएकोले बाँकी रकम चाँडै भुक्तानी गर्न मागसहित व्यवसायीले मन्त्रालय घेराउ गरेका हुन्। विगतका आर्थिक वर्ष प्रदेश सरकारले गरेका कामको दुई वर्ष बित्दा पनि भुक्तानी नभएपछि बाध्य भएर मन्त्रालय घेराउन गर्नुपरेको निर्माण व्यवसायी खुशीलाल ठाकुरले बताए। काम सम्पन्न गरेको वर्षौं बितिसक्दा आफूले पाउने पैसा नपाएको तर बैंकको व्याजले दबाब बढ्न थालेपछि सरकारलाई गरिएको खबरदारी सुनुवाइ नहुँदा घेराउ गर्नपरेको उनले बताए। उनले ठेक्का लिएको काम पूरा गर्न बैंकबाट लिएको ऋणको व्याज मात्र महिनाको ८० हजार तिर्नुपरेको उनले सुनाए। भौतिक पूर्वाधार मन्त्रालयसहित विभिन्न मन्त्रालयको ४१ योजनाको रकम भुक्तानी गर्न बाँकी छ। भौतिक पूर्वाधार विकास मन्त्री सरोजकुमार यादवले उपभोक्ता समिति तथा निर्माण व्यवसायीहरुले भुक्तानी पाउनुपर्ने बताउँदै आवश्यक प्रक्रिया पुर्याएर सबैको भुक्तानी गरिने बताए। मधेस प्रदेश सरकारका अन्य मन्त्रालयको विभिन्न उपभोक्ता समितिको करिव १ अर्ब रुपैयाँ भुक्तानी गर्न बाँकी छ ।
वीरगन्जमा घरको ताल्चा फुटाएर १२ लाख बढी चोर्ने भारतीय पक्राउ,"वीरगन्ज : वीरगन्जमा घरको ताल्चा फुटाएर १२ लाखभन्दा बढिको धनमाल चोरी गर्ने एक भारतीयलाई प्रहरीले पक्राउ गरेको छ । पक्राउ पर्नेमा भारत बिहारको सितामढी जिल्ला सुगौली घर भई हाल वीरगन्ज १३ मा डेरा गरी बस्दै आएका २० वर्षीय राजु आलम भन्ने फैयाज आलम रहेका छन् । वीरगन्ज महानगरपालिका वडा नबर १२ का ५५ वर्षीय कपिलप्रसाद रौनियार माघ ७ गते कामको सिलसिलामा काठमाडौं गएका थिए । त्यही दिन उनको दुई तल्ले घरमा कोही नभएको मौका छोपी घरको मूलढोकाको ताल्चा फुटाइ घरमा प्रवेश गरी घरमा रहेको नगद १ लाख तथा ११ लाख १० हजार मुल्यका गरगहना र कम्प्युटर गरी १२ लाख १० हजार बराबरको धनमाल चोरी भएको थियो । घरमा भएको चोरीको घटना बारे घरधनी रौनियारले प्रहरीमा उजुरी गरेपछि वडा प्रहरी कार्यालय श्रीपुरबाट प्रहरी निरीक्षक डिल्लीराज सापकोटा नेतृत्वको टोलीले चोरीमा संलग्न भारतीय युवक आलमलाई गत सोमबार वीरगन्ज १३ बाट पक्राउ गरेको हो । आलमको डेरा खानतलाशी गर्दा रौनियारको घरबाट चोरी भएको सामानमध्ये कम्प्युटर २ थान, क्यामेरा १ थान, घडी १ थान र केही गरगहना फेला परेको प्रहरी नायब उपरीक्षक दिपक गिरिले बताए । पक्राउ परेका आलमलाई जिल्ला प्रहरी कार्यालयको हिरासतमा राखेर उनीविरुद्द चोरी सम्बन्धी कसुरमा पर्सा जिल्ला अदालतबाट ५ दिनको म्याद थप अनुमति लिइ थप अनुसन्धान भैरहेको गिरीले जानकारी दिए ।"
सुक्न थाल्यो बाली,"वर्षा र हिमपात नभएपछि सिँचाइको अभावले गहुँ, जौँलगायतका हिउँदे खेती खेतबारीमै सुक्न थालेको धवलागिरि गाउँपालिका२ खोरीयाका बलबहादुर पुर्जाले बताए। बेनी: हिउँद सकिनै लाग्दा पनि बर्षा र हिमपात नहुदा म्याग्दीमा खेतीबाली सुक्न थालेको छ। गर्मी छिटो सुरु हुँदा माघमै गुराँस फुल्न थालेको छ। हिमालका पहाड काला देखिएका छन्। जंगलमा डढेलोको समस्या बढेको छ। म्याग्दीमा गत असोज तेस्रो सातादेखि बर्षात भएको छैन। बर्षात नहुँदा गहुँ, जौ, केराउ, उवा, आलु, लगायत हिउँदे बालीमा सिचाईको समस्या भएको छ। सिचाई सुविधा नभएको ठाउँमा लगाइएको हिउँदेबाली सुक्न थालेका छन्। बाली सुक्न थालेपछि उत्पादन घट्ने र खाद्यान्न आयात गरेर उपभोग गर्नुपर्ने अवस्था देखिएको छ। वर्षा र हिमपात नभएपछि सिँचाइको अभावले गहुँ, जौँलगायतका हिउँदे खेती खेतबारीमै सुक्न थालेको धवलागिरि गाउँपालिका२ खोरीयाका बलबहादुर पुर्जाले बताए। यस्तो लामो खडेरी परेको मेरो जानकारीमा छैन, पोहोर साल यतिबेला तीन पटक हिउँ परेको थियो, तर अहिले हिमपात भएको छैन, ७० वर्षीय पुर्जाले भने वर्षासमेत गत असोज महिनायता भएको छैन, बारीमा लगाएको जौ गहुँ सुक्न लागेका छन्। यस वर्ष म्याग्दीमा धानको फुल लाग्ने बेलामा भएको भारी वर्षाको कारण धान उत्पादन घटेको अवस्थामा हिउँदेबालीसमेत खेतमै सुक्न थालेपछि कृषक समस्यामा परेका छन्। सिचाई डिभिजन कार्यालयका अनुसार १९ हजार ४९८ हेक्टर क्षेत्रफल जमिन भएको म्याग्दीको करिब २५ प्रतिशत जमिनमा मात्र सिचाई सुविधा छ। ७५ प्रतिशत जमिनमा आकाशे पानीको भरमा खेती हुने गरेको छ। खेतमा लगाएको गहुँ, जौँसँगै तरकारी खेतीमा समेत सिँचाइ गर्न समस्या भएको धवलागिरि गाउँपालिका७ ताकमका स्थानीय दीपक सुवेदीले बताए। हिमपातले हिउँदेबालीमा सिँचाइ हुने भए पनि नहुँदा सिँचाइको अभाव हुने र ढिला हिमपात हुँदा अन्नबालीको उब्जनी घट्ने भएकाले कृषकका लागि समयमै हिमपातको महत्व रहेको सुवेदीको भनाइ छ। समयमै हिउँ नपर्दा पानीका मुल सुक्ने, असिना पर्ने र त्यसले बालीनालीमा क्षति पुयाउने भएकाले पनि कृषक हिमपातको प्रतिक्षमा छन्। हिमपात नभएपछि हिमशृङ्खला कालापत्थर देखिन थालेका छन्। हिउँले सेताम्मे ढाकिनुपर्ने हिमाल हिमपात नभएको र पग्लिएर नाङ्गिन थालेका छन्। पुसदेखि माघसम्म सेताम्मे देखिनुपर्ने हिमालमा यस वर्ष हिमपातमा ढिलाइ हुँदा हिउँ पग्लिएर हिउँको मात्रा घट्दै गएका छन्। जलवायु परिवर्तनको असर हिमाली क्षेत्रमा प्रत्यक्षरूपमा पारेको स्थानीयवासीको भनाइ छ। हिमपात नभएपछि हिमालको हिउँ पग्लिएको छ। हिउँ पग्लिएपछि हिमाल नाङ्गिँदै गएका छन्। पछिल्लो वर्षहरूमा हिमपात पर्ने समय नै परिवर्तन भएको छ। मौसम फेरिएर पुसमाघमा हिउँ नपर्ने र फागुनचैतमा हिउँ पर्ने अवस्था आएको छ। हिउँ नपरेपछि यतिबेला धवलागिरि, नीलगिरि, अन्नपूर्ण, गुर्जा, चुरेनलगायतका हिमाल रङ उडेझै फिक्का देखिन थालेका छन्। मौसमी हिमपात हुन छाडेर बेमौसमी हिमपात हुन थालेपछि स्थानीयवासीले हिमाली तथा उच्च पहाडी क्षेत्रमा जलवायु परिवर्तनको असर महसुस गर्न थालेको धवलागिरि गाउँपालिका१ गुर्जाका वडाध्यक्ष झकबहादुर छन्त्यालले बताए। समयमा हिमपात नहुँदा हिमालमा हिउँको मात्रा घट्दै जाँदा हिमाल काला पहाडजस्ता देखिन थालेको र जङ्गली फूलहरूमा समेत त्यसको प्रभाव देखिएको म्याग्दीको अन्नपूर्ण गाउँपालिका६ घोरेपानीका पर्यटन व्यवसायी डमबहादुर पुनले बताए। हिउँ परे हिमाल सेताम्मे हुन्थे, हिमपातपछि मौसम खुल्थ्यो, अहिले दिनहुँ हुस्सुमात्रै छ, हिमाल पनि हिउँविहीन देखिन थालेका छन्, मौसम यसरी नै बिग्रँदै जाने हो भने हिउँदमा हिमपात नै नहुने हो कि भन्ने जोखिम बढेको छ उनले भने। गत वर्ष पुस पहिलो साता नै हिमपात भएपछि हिउँ खेल्नका लागि पर्यटकको चहलपहल भएको स्मरण गर्दै पुनले यस वर्ष हिउँ नपरेपछि पर्यटनसमेत प्रभावित बनेको पुनले सुनाए। हिउँ खेल्न पर्यटक खचाखच हुन्थे, अहिले त घोरेपानीका ठूला २२ वटासहित सबै होटल सुनसान छन्, सुक्खा जाडोको कारण नेपाली पर्यटक पनि घुम्न आउने घटेका छन उनले भने। जलवायु परिवर्तनको असर हिमालमा मात्रै होइन, जङ्गली फूलहरूमा पनि देखिन थालेको छ। चैतवैशाखमा फुल्ने लालीगुराँस यस वर्ष पुसदेखि नै फुलेको देखिएको छ। जङ्गलमा लालीगुराँस पुसमै फुलेपछि अचम्मित बनेको धवलागिरी२ खोरियाका मतिप्रसाद पाइजाले बताए। मौसम परिवर्तन हुँदै गएको छ, भारी वर्षा र भारी चिसोको समस्या हरेक वर्ष बढ्दो छ, उनले भने पानी र हिउँ समयमा पर्दैन, वनका फूलहरू बेमौसममा फुल्न थालेका छन्।"
तेस्रोलाई फाइदा,"जब दुईबीच झगडा हुन्छ, तब तेस्रोले फाइदा लुट्छ। दुईको झगडा तेस्रोलाई फाइदा भनेको यही हो। गृष्म ऋतुको समय थियो। समय र मौसम जे भए पनि एकजना व्यक्तिले यात्रामा जानु पर्यो। यात्रामा कठिनाइ नहोस् भनेर उनले एउटा गधा भाडामा लिएर यात्रामा निस्किए। गधाको मालिक पनि गधालाई हाँक्दै पछाडिपछाडि हिँडिरहेका थिए। उनीहरूले दिउँसो केही समय आराम गर्ने बारेमा सोचे। अत्यन्तै गर्मी भएकाले आराम नगरी यात्रा सहज हुनेवाला थिएन। तर नजिकमा कतै पनि कुनै रूखहरू देखिएनन्। कुनै सीप नलागेपछि यात्रीले गधाको छायाँमा आराम गर्ने फैसला गर्यो। तर, गधाको मालिकले उनलाई यस्तो यसरी छायाँमा बस्नबाट रोके। किनकि उनी स्वयं गधाको छायाँमा आराम गर्न चाहन्थे। किनकि एउटा गधाको छायाँमा दुईजना मानिस अटाउने अवस्था थिएन। यात्रीले गधाको मालिकलाई भने, तिमी मलाई गधाको छायाँमा आराम गर्नबाट कसरी रोक्न सक्छौ ? मैले गधा प्रयोग गरेबापत तिमीलाई भाडा दिएको छु। तर तिमीले त केवल गधामा सवारी गर्ने भाडा दिएको छौं, त्यसको छायाँमा आराम गर्ने भाडा त दिएको छैनौ, मालिकले तत्काल जवाफ फर्काए। अतः दुवैबीच झगडा हुन थाल्यो। शीघ्र नै उनीहरू हातपात गर्न थाले। गधाले जब आफ्नो मालिक र यात्रीले भगडा गरिरहेको देख्यो, तब ऊ त्यहाँबाट भाग्यो। हेर्दा हेर्दै आँखाबाट ओझेल भयो। नैतिक शिक्षा : जब दुईबीच झगडा हुन्छ, तब तेस्रोले फाइदा लुट्छ। दुईको झगडा तेस्रोलाई फाइदा भनेको यही हो।"
धरानको विकासमा जताततै विरोध,"शिक्षा र स्वास्थ्य क्षेत्रमासमेत अब्बल मानिने धरानको विकासमा निर्वाचित जनप्रतिनिधिले समेत सकारात्मक भूमिका खेल्न सकेका छैनन्। धरान: सुनसरीको धरान उपमहानगरपालिकाको विकास निर्माणको काममा जताजतै विरोध हुन थालेको छ। संघ, प्रदेश र स्थानीय सरकारले सञ्चालन गरेका विकास निर्माणका सबै काममा तजाततै विरोध हुन थालेपछि धरानको विकास निर्माणमा अवरोध हुन थालेको छ। कुनै समय देशकै उत्कृष्ठ शहरको उपाधि पाएको धरान पछिल्लो समय राजनीतिक खिचातानीका कारण ओझेलमा परेको छ। शिक्षा र स्वास्थ्य क्षेत्रमासमेत अब्बल मानिने निर्वाचित जनप्रतिनिधिहरुले समेत धरानको विकासमा सकारात्मक भुमिका खेल्न सकेका छैनन्। धरानमा मालपोत र नापी कार्यालय सार्ने विषयमा समेत विरोध भएको छ। धरान १६ मा रहेको भाडाको घरबाट धरान ६ पानवारीमा निर्माण सम्पन्न भएको आफ्नै कार्यालयमा मालपोत र नापी कार्यालय सार्न विभिन्न राजनीतिक दल र विचौलियाहरुले विरोध गरेका छन्। संघीय लिम्बुवान मञ्च नेपालले धरानको १६ नम्बर बाट धरान ६ मा मालपोत र नापी कार्यालय सारिए आन्दोलन गर्ने चेतवनी दिएको छ। पार्टीका सुनसरी अध्यक्ष अमर इजमले विचौलियाहरुले पानवारीको जग्गा प्लटिङ गर्ने उदेश्यले आर्थिक लेनदेन गरि मालपोत अन्यत्र सार्न लागिएकाले विरोध गरिएको बताए। त्यस्तै निर्माणधीन धरानको नयाँ बसपार्क निर्माणमा समेत केही राजनीतिक दल र व्यक्ति अवरोधमा उत्रिएका छन्। नयाँ बसपार्क निर्माणमा राष्ट्रिय स्वतन्त्र पार्टीका नेतृ गोमा तामाङ लगायतले बसपार्क वरपरको जग्गा नगरपालीकाका कर्मचारीले खरिद गरेर स्थानीयलाई अन्याय गरेको आरोप लगाएकी छन्। उनले नयाँ बसपार्कको विवाद समाधान गर्न र बसपार्क वरपर जग्गा खरिद गर्ने कर्मचारीलाई कारबाही हुनुपर्ने बताइन्। त्यस्तै धरानमा ६ लेन सडक निर्माणमा पनि स्थानीयले अवरोध गरेका छन्। धरानको तीनकुनेदेखि बेस क्याम्पसम्मको सडक निर्माणमा स्थानीयले अबरोध गर्दा सडक निर्माणको काम अगाडी बढ्न सकेको छैन। सडक निर्माण नहुँदा धरानको मुख्य बजार क्षेत्र साँगुरो र अव्यवस्थित पार्किङले यातायातका साधन संचालनमा गम्भीर समस्या भएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक श्यामकुमार बस्नेतले बताए। त्यसो त धरानमा संघ र प्रदेश १ सरकारले गर्ने विकास निर्माणका काम आफुखुसी नगर्न धरानका मेयर हर्कराज साङ्पाङले चेतावनी दिएका छन्। उनले संघ र प्रदेश सरकारलाई धरानको २० वटै वडामा बजेट विनियोजन गरेर विकास निर्माणका काम गर्दा उपमहानगरपालिकाबाट स्वीकृत लिनुपर्ने बताएका छन्। मेयर साङ्पाङले धरानको तीनकुनेमा प्रदेश वन कार्यालयको भवन निर्माणमासमेत विरोध जनाएका छन्। धरान २० को कार्की छापमा राष्ट्रपति चुरे संरक्षण कार्यक्रम अन्तर्गत विनियोजन गरेको ३० लाख रुपैया धरानका मेयर राई र उपमेयर अईन्द्रविक्रम बेघाको दवावमा धरान २० देवी गाउँमा लगिएको छ। धरान २० का सम्फर तामाङले उक्त रकम तोकिएको स्थानमा विनियोजन गरिएको रकम जोखिमपूर्ण स्थानमा काम गर्न माग गरेका छन्। मेयर साङ्पाङको भनाइ प्रति धरानका राजनीतिक दलहरुले भने विरोध जनाएका छन्। संघ र प्रदेश सरकार मातहतको धरान उपमहानगरपालिकाका मेयर धरानको विकास निर्माणमा निरंकुश बन्दै गएको माओवादी केन्द्रका नेता सुर्दशन श्रेष्ठले बताए। उनले मेयर साङ्पाङ धरानमा विकास निर्माणले गतिलिन नसकेको उनको आरोप छ। धरान ६ का वडाअध्यक्ष भुपेन्द्र भट्टराईले मेयर साङ्पाङले धरानको विकासमा समन्वयकारी भुमिका निर्वाह नगरेको बताए। उनले धरान ६ मानवारीमा मालपोत र नापी कार्यालय सार्न नदिन विभिन्न चलखेल भैरहेकाले तत्काल मदुबै कार्यालय सार्न माग गरेका छन्। धरानका पूर्वमेयर मनोजकुमार मेन्याङबोले तीनै तहका सरकारले ठालु प्रवृत्ति देखाएका कारण धरानको विकासले गति नलिएको बताए। उनले तीनै तहका सरकारले एक अर्कामा समन्वयकारी भुमिका निर्वाह नगरेका कारण पनि एक अर्कामा तिक्तता उत्पन्न भएको बताए। धरानको विकासमा स्थानीय सरकारले विकासका योजनालाई प्राथामिकता राखेर डीपीआर तयार गरी काम गर्नुपर्नेमा वर्तमान अवस्थामा त्यो नदेखिएको पूर्वमेयर मेन्याङबोको भनाइ छ।"
लामिछानेको लाञ्छनामाथि सिरोहियाको चुनौती,"सभापति लामिछानेले आफ्नो बदमासी लुकाउनका लागि राजनीतिक मूल्य मान्यता बिर्सेर नेपाली मिडिया र पत्रकारहरूमाथि खनिएको प्रबन्ध निर्देशक सिरोहियाले प्रेस वक्तव्यमा उल्लेख गरेका छन्। काठमाडौं : राष्ट्रिय स्वतन्त्र पार्टीका अध्यक्ष रवि लामिछानेलाई आरोप पुष्टि गर्न कान्तिपुर मिडिया गु्रपका अध्यक्ष तथा प्रबन्ध निर्देशक कैलाश सिरोहियालेचुनौती दिएका छन्। मंगलबार प्रेस विज्ञप्ति जारी गर्दै उनले लामिछानेलाई पाँचबुँदे चुनौती दिएका छन्। आइतबार पत्रकार सम्मेलन गरी समग्र नेपाली सञ्चारजगत् र सञ्चारकर्मीविरुद्ध सभापति लामिछानेले विषवमन गर्दै निराधार लाञ्छनाहरू लगाएकामा प्रबन्ध निर्देशक सिरोहियाले खेद प्रकट गरेका छन्। नागरिकता प्राप्ति प्रक्रिया नमिलेको प्रकरणमा सर्वोच्च अदालतको फैसलाले लामिछानेको सांसद, उपप्रधान तथा गृहमन्त्री पद बर्खास्त भएको थियो। यसबारे मिडियाबाट लगातार सत्य, तथ्य समाचार सम्प्रेषण भएको थियो। त्यस झोंकमा आइतबार पत्रकार सम्मेलन गरेर नेपाली मिडिया र पत्रकारहरूलाई अपशब्द प्रयोग गरेर उनले गालीबेइज्जती गरेका थिए। सम्मानित सर्वोच्च अदालतले नागरिकता मुद्दामा आफूलाई दोषी ठहर गर्दै पदमुक्त गरेकामा वा त्यसपश्चात् गैरसांसदका रूपमा पुनः गृहमन्त्री बन्न नपाएको झोंकमा आक्रोश पोख्नुभएको होला, प्रबन्ध निर्देशक सिरोहियाले प्रेस विज्ञप्तिमा भनेका छन्, प्रहरीले अनुसन्धान गरिरहेको दोहोरो पासपोर्टसम्बन्धी मुद्दालाई विषयान्तर र प्रभावित गर्न चाहनुभएको होला। सभापति लामिछानेले आफ्नो बदमासी लुकाउनका लागि राजनीतिक मूल्य मान्यता बिर्सेर नेपाली मिडिया र पत्रकारहरूमाथि खनिएको प्रबन्ध निर्देशक सिरोहियाले प्रेस वक्तव्यमा उल्लेख गरेका छन्। उहाँले आफ्ना गल्तीकमजोरी ढाकछोप गर्न वा त्यससम्बन्धी समाचारहरू आउन नदिन समग्र नेपाली मिडियाको प्रतिष्ठा र विश्वसनीयतामाथि जसरी सुनियोजित प्रहार गर्न खोज्नुभएको छ, उनले भनेका छन्, त्यो हामी स्वतन्त्र प्रेस र लोकतन्त्र पक्षधर जोकसैलाई पनि सह्य हुनेछैन। आफूहरू कसैको हुँकारविरुद्ध नडराई निर्धक्क भएर पेसागत जिम्मेवारीमा डटिरहने निर्देशक सिरोहियाको प्रेस विज्ञप्तिमा भनिएको छ। धम्कीकै कारण अन्यथा भए त्यसको जिम्मेवारी राष्ट्रिय स्वतन्त्र पार्टी र लामिछानेले लिनुपर्ने सिरोहियाले उल्लेख गरेका छन्, म सबैको सार्वजनिक अभिलेखमा राख्न चाहन्छु, लामिछानेले धम्की दिएझैं हाम्रा कुनै पनि पत्रकार वा कर्मचारी अथवा कार्यालयमाथि कुनै पनि किसिमको भौतिक आक्रमण गरियो भने त्यसको जिम्मा उहाँ र उहाँकै पार्टीले लिनुपर्नेछ। रवि लामिछानेले आफ्नोबारे अब समाचार लेखियो भने आफ्ना समर्थकहरू लिएर कान्तिपुर र अन्य मिडिया हाउसहरूका कार्यालय घेर्न आउने र आफ्नो ढंगले कारबाही गर्ने सार्वजनिक चेतावनी दिएका थिए। व्यक्तिगत, परिवारका सदस्य र कान्तिपुर मिडिया गु्रपमाथि लामिछानेले लगाएका लाञ्छना पुष्टि गर्न प्रबन्ध निर्देशक सिरोहियाले चुनौती दिएका छन्। रवि लामिछानेविरुद्ध आकर्षित हुन्छन् यी मुद्दा अन्नपूर्ण पोस्ट् र यो पनि रवि लामिछानेविरुद्ध अमेरिकामा अझै यी मुद्दा अन्नपूर्ण पोस्ट् कानुन मिच्दा नागरिकतामा कानुन मिच्दा अन्नपूर्ण पोस्ट्"
वीरगन्जमा लागुऔषधसहित तीन जना पक्राउ,"लागुऔषधसहित पक्राउ पर्नेहरुमा प्रदेश २०३००१ क १९३४ नम्बरको ट्रकका चालक मकवानपुरको हेटौडा उपमहा नगरपालिका वडा नम्बर ९ का ४२ वर्षीय निर्मल पौडेल , सोही ठाउँका ४० वर्षीय रमेश थापा र २९ वर्षीय सुदर्शन खड्का छन्। वीरगन्ज: लागुऔषधसहित वीरगन्जमा तीन जना पक्राउ परेका छन्। मालबाहक ट्रकबाट ठूलो परिमाणमा लागुऔषधसहित तीन जना पक्राउ परेको प्रहरीले जनाएको छ। लागुऔषध ढुवानीमा प्रयोग भएको ट्रक पनि प्रहरीले नियन्त्रणमा लिएको छ। लागुऔषधसहित पक्राउ पर्नेहरुमा प्रदेश २०३००१ क १९३४ नम्बरको ट्रकका चालक मकवानपुरको हेटौडा उपमहा नगरपालिका वडा नम्बर ९ का ४२ वर्षीय निर्मल पौडेल , सोही ठाउँका ४० वर्षीय रमेश थापा र २९ वर्षीय सुदर्शन खड्का छन्। उनीहरूको साथबाट प्रतिबन्धित लागुऔषध ओनरेक्स १६६ बोत्तल र कोडिवेल ५७ बोत्तल बरामद भएको पर्साका प्रहरी प्रवक्ता प्रहरी नायब उपरीक्षक दिपक गिरीले जानकारी दिए। वीरगन्ज महानगरपालिका वडा नम्बर २५ ड्राइपोर्ट चोक अगाडिको सडकमा ट्रक रोकेर चेकजाँच गर्दा चालक बस्ने सिटमुनी सेतो प्लाष्टिकको बोरा भित्र लुकाएर ल्याइएको प्रतिबन्धित लागुऔषध २३३ बोत्तल फेला परेको गिरीले बताए। लागुऔषध र ट्रक सहित पक्राउ परेका तीनै जनालाई प्रहरीको हिरासतमा राखेर थप अनुसन्धान गरिरहेको छ।"
१२ करोडमा स्मार्ट लाइट बनाउने सम्झौता,"करिब १२ करोड लागतमा उपत्यकामा १७ सय नयाँ स्मार्ट लाइट जडान हुने काठमाडौं : काठमाडौं महानगर र विद्युत् प्राधिकरणबीच उपत्यकाका सडकमा १७ सय स्मार्ट लाइट जडान गर्ने सम्झौता भएको छ। १२ करोड लागतमा स्मार्ट लाइट जडान गर्न लागिएका हुन्। महानगरका सार्वजनिक निर्माण विभाग प्रमुख रामबहादुर थापाका अनुसार यसअघि महानगर, प्राधिकरण र सडक विभागबीच भएको सहमतिका आधारमा नै सम्झौता भएको हो। थापा भन्छन्, करिब १२ करोडको लागतमा उपत्यकामा १७ सय नयाँ स्मार्ट लाइट जडान हुनेछन्। यसका लागि महानगरले ६० प्रतिशत र प्राधिकरणले ४० प्रतिशत लगानी हुनेछ। सम्झौतामा महानगरका तर्फबाट थापाले र प्राधिकरणका तर्फबाट कानुन विभागका निर्देशक बलराम सिलवालले हस्ताक्षर गरेका थिए। थापाका अनुसार काठमाडौं उपत्यकालाई रातको समयमा समेत सुरक्षित र भयरहित बनाउन स्मार्ट लाइटको जडान गर्न लागिएको हो। उनी भन्छन्, पहिले सडक लाइट नभएका र बिग्रिएका स्थानमा नयाँ लाइट जडान हुनेछन्। यसअघि सोलार लाइट जडान भएको थियो। तीमध्ये अधिकाशं बल्दैनन्। अब जडान हुन लागेका स्मार्ट लाइट डिजिटल सिस्टमको भएका थापाले बताए। रातको समयमा यातायात तथा मानवीय आवागमन, शान्ति सुरक्षा तथा सामाजिक सुरक्षा कायम गराउन आधुनिक बत्ती जडान गर्न लागिएको हो। स्रोत, साधन र प्रविधिको उच्चतम उपयोग गर्दै सडक बत्तीको गुणस्तर र दिगो रूपमा प्रयोग गर्र्ने योजनाअनुसार सडक लाइट जडान हुनेछन्। स्मार्ट लाइट जडान हुने स्थानमा लैनचौरदेखि महाराजगन्जसम्म, माइतीघर मण्डलादेखि बागबजारसम्म, बागबजारदेखि शीतल निवाससम्म, सिनामंगल अन्तर्राष्ट्रिय विमानस्थलदेखि गौशाला हुँदै कमलपोखरीसम्म, चावहिलदेखि जोरपाटी छन्। यसैगरी, सिनामंगल विमानस्थलदेखि तीनकुने, बानेश्वर, माइतीघर मण्डला, त्रिपुरेश्वर, टेकु, कालीमाटी हुँदै कलंकीसम्म, त्रिपुरेश्वरदेखि लैनचौरसम्म र टुँडीखेल वरिपरि पनि यस्ता बत्ती जडान हुनेछन्। सडक लाइट निर्माण गर्दा फुटपाथ बिग्रिएमा, केही संरचना थप गनुपर्ने भएमा सडक विभागले सहयोग गर्नेछ। यसका लागि सडक विभागले यसअघि नै सम्झौता गरेको छ। जडान भएका सबै स्मार्ट लाइटको प्राविधिक निरीक्षण विद्युत् प्राधिकरणले नै गर्नेछ। आगामी वैशाखदेखि नै स्मार्ट लाइट जडान गरिने थापाले बताए। बत्ती बल्दा उठेको विद्युत्को बिल महानगरले नै तिर्नेछ। मर्मतसम्भार र संरचनाको सुंरक्षा गर्ने जिम्मा पनि महानगरकै हो।"
राष्ट्रपतिद्वारा षडानन्द र योगमायाको सालिक अनावरण,"राष्ट्रपति भण्डारीले दिङ्लामा रहेको रामसीता मन्दिरको दर्शन, षडानन्द वेद विद्याश्रमको अवलोकन, कैलाश डाँडाको आवलोकन, षडानन्द माध्यमिक विद्यालय र अरुण माध्यमिक विद्यालयको अवलोकन गरेकी छन्। भोजपुर: राष्ट्रपति विद्यादेवी भण्डारीले बालागुरु षडानन्द अधिकारी र क्रान्तियोद्धा योगमायाको सालिक अनावरण गरेकी छन्। राष्ट्रपति भण्डारीले आज षडानन्दको जन्म भएको ठाउँमा राखिएको सालिक र योगमायाको तपोभूमि साल्पासिलिछो१ गौडेनीमा राखिएको योगमायाको सालिक अनावरण गरेकी हुन्। राष्ट्रपति भण्डारीले दिङ्लामा रहेको रामसीता मन्दिरको दर्शन, षडानन्द वेद विद्याश्रमको अवलोकन, कैलाश डाँडाको आवलोकन, षडानन्द माध्यमिक विद्यालय र अरुण माध्यमिक विद्यालयको अवलोकन गरेकी छन्। षडानन्द नगरपालिका१ मझुवाबेँसीमा निर्माण हुन लागेको योगमाया पार्कको प्रदेश नं १ का मुख्यमन्त्री हिक्मतकुमार कार्कीले शिलान्याससमेत गरेका छन्। यो स्थानमा निर्माण हुने पार्कको विस्तृत परियोजना प्रतिवेदन तयार भएको षडानन्द नगरपालिकाका प्रमुख सुरेन्द्रकुमार उदासले जानकारी दिए।"
कुटपिटबाट वृद्धको हत्या,"करिब ७५ वर्षीय वृद्ध हरिदेव राउत शर्मालाई सोही गाउँठाउँ बस्ने करिब ५५ वर्षीय सुरेन्द्र राउतले कुटेर हत्या गरेका छन्। जनकपुरधाम: कुटपिटबाट एक वृद्धको हत्या भएको छ। महोत्तरीको जलेश्वर नगरपालिका ५ पर्सा गाउँमा कुटपिटबाटै करिब ७५ वर्षका हरिदेव राउत शर्माको हत्या भएको हो। जिल्ला प्रहरी कार्यालय महोत्तरीका प्रहरी प्रवक्ता प्रहरी नायब उपरीक्षक सन्तोषकुमार पोखरेलका अनुसार स्थानीय करिब ७५ वर्षीय वृद्ध हरिदेव राउत शर्मालाई सोही गाउँठाउँ बस्ने करिब ५५ वर्षीय सुरेन्द्र राउतले कुटेर हत्या गरेका छन्। बेलुका साढे ४ बजेतिर गाउँभन्दा पाँच सय मिटर दक्षिणमा रहेको पर्साचौकमा धान, चामल लगायतको अन्नपात खरिदबिक्रीको काम गरिरहेका वृद्ध हरिदेवलाई लागु पदार्थ सेवन गरेका सुरेन्द्रले मुक्का र लात्तिले हिर्काउँदा मृत्यु भएको प्रहरीले जनाएको छ। प्रत्यक्षदर्शीले भने प्रहरी चौकी पर्साका प्रमुख रामबाबु यादबकै अगाडि वृद्धलाई कुटपिट भएको तर प्रहरीले नबचाएको आरोप लगाएका छन्। प्रहरीले घटनाको भिडियो खिचेपनि कुटपिट गर्नेलाई नरोकेको आरोप स्थानीयको छ। प्रहरी छेऊमै व्यापार गरी बसेका हरिदेवलाई अचानक सुरेन्द्रले आएर गाली गलौज गर्न थालेको र पछि हातपात गर्दै बेस्सरी कुटपिट गरेको र सोही क्रममा वृद्ध हरिदेव त्यहाँ खटिएको प्रहरीलाई बचाउन गुहार मागेका थिए। प्रहरीले कुनै कदम नचाल्दा वृद्धको हत्या भएको छ। घटना स्थलमा प्रहरी टोली पुगेर सवको सर्जमिन मुचुल्का गरेको छ। स्थानीयले प्रहरीचौकीमा कार्यरत प्रहरीलाई कारबाहीको माग गर्दै प्रहरी चौकी घेराउ गरेका छन्। जिल्ला प्रहरी कार्यालयबाट खटिगएको विशेष थप प्रहरी टोलीले प्रहरी चौकीलाई सुरक्षा दिइरहेको छ।"
बगेडीको अवैध कारोबार,"चिनियाँ विज्ञान प्रतिष्ठानबाट यसै विषयमा पीएचडी गरेका हेमबहादुर कटुवालले तराईमा बगेडीको अवैध कारोबार भइरहेको बताउँछन्। काठमाडौं : बगेडी चरा अतिसंकटापन्न प्रजातिमा पर्छ। हरेक जाडो मौसममा लाखौं बगेडी मारिन्छन्। राजमार्गका होटलमा अवैध रूपमा यसको मासु बिक्री गरिन्छ। एक अध्ययनअनुसार डिसेम्बरदेखि फेब्रुअरी (तीन महिना) को अवधिमा तराईमा झन्डै डेढ लाख बगेडीको अवैध कारोबार हुँदै आएको छ। चिनियाँ विज्ञान प्रतिष्ठानबाट यसै विषयमा पीएचडी गरेका हेमबहादुर कटुवालले तराईमा बगेडीको अवैध कारोबार भइरहेको बताउँछन्। कटुवालका अनुसार धनुषा, जनकपुर, सर्लाही, महोत्तरीलगायत मधेस प्रदेशमा अत्यधिक कारोबार हुन्छ। धनुषामा सबैभन्दा धेरै ७० प्रतिशतसम्म व्यापार गरेर हटस्पट बनेको छ। बगेडी खेतबारीमा पाइने चरा हो। प्राकृतिक बासस्थान ठानेर उनीहरू उखुबारीमा बस्न आउँछन्। मधेसमा उखु खेती धेरै हुने भएकाले त्यहाँ धेरै अवैध कारोबार हुँदै आएको कटुवालले जनाए। उनका अनुसार बगेडीलाई दुई तरिकाले बुझ्नुपर्छ। रैथाने र बसाइ सरेर आउने। बगेडीको नाममा साना प्रजातिका करिब २५ थरीका चरा तराईका होटलहरूले बेच्दै आएको उनले बताए। करिब ४० वर्षदेखि तराईमा बगेडीको अवैध कारोबार भइरहेको छ। बगाले बगेडी (एल्लो ब्रेस्टेड बन्टिङ) विश्वमा अति खतराको सूचीमा परेको छ, उनले भने, नेपालमा पहिला हजारौंको बथानमा आउँथे। आजकल सयको नम्बरमा मात्रै देखिन्छ। बसाइ सरेर आउने क्रममा ती चराहरू चीन मंगोलियातिर मार्ने भएकाले संख्यामा गिरावट आएको हो। जाडो मौसमका तीन महिनामा तराईका होटलहरूमा ७४ लाख ८८ हजार (७,४८८,०००) देखि ८४ लाख २४ हजार(८,४२४,०००) सम्म बगेडी चराको कारोबार गर्ने गरेको देखिएको छ। तर, वन्यजन्तुको सिकार, पासोमा पार्नु, मारेर व्यापार गर्नु गैरकानुनी मानिन्छ। राष्ट्रिय निकुन्ज तथा वन्यजन्तु संरक्षण ऐन १९७३ ले वन्यजन्तुलाई पासोमा पार्ने काम गैरकानुनी र दण्डनीय हुने कडा व्यवस्था कानुनले गरेको छ। अध्ययनले बगेडीको गैरकानुनी बेचबिखन निकै ब्यापक रूपमा जकडिसकेको र गम्भीर अवस्थामा पुगेको निष्कर्ष निकालेको छ। अति संकटापन्न प्रजातिका वन्यजन्तु संरक्षणको लागि निकै ठूलो जोखिम देखिएको छ। यस्ता गतिविधिले वन्यजन्तुको संख्यामा अत्यधिक गिरावट आएको अध्ययनहरूको निष्कर्ष छ। विगत दश वर्षको तुलनामा हाल नेपालमा बगेडीको ब्यापार बढेको अध्ययनले जनाएको छ। तर, यस्ता गतिविधिले कुनै प्रजातिको अस्तित्व नै मेटाउन सक्नेसमेत अध्ययनहरूले देखाएको छ। वन्यजन्तुको संख्यामा कमी आउनुको मुख्य कारण अवैध व्यापार तथा चोरी सिकारी रहेको छ। एक जना सिकारीले जाडो सिजनमा प्रत्येक दिन १ हजार २८० देखि १ हजार ४४० वटासम्म बगेडी मारेको रेकर्ड देखिएको कटुवालले बताए। अन्य सिजनमा एक जनाले दैनिक ४० देखि ६० वटा चरा मार्छन्। तर, व्यावसायिक सिकारीले सयदेखि १३० वटा सम्म मारेको भेटिएको छ। उनले भने, तराईका ८० प्रतिशत सिकार अक्टोबर नोभेम्बरदेखि फेब्रुअरीसम्म हुन्छ। सिकारीहरू वर्षभरी नै सिकारमा लागे पनि यतिबेला अझ व्यस्त रहन्छन्। नेपालमा सन् १९८१ देखि नै होटलले बगेडीको मासु बेचेका छन्। सिकारीहरूले ३० देखि ३५ रुपैयाँमा किनेर मध्यस्थकर्ताहरूले ४० रुपैयाँसम्म होटललाई बेचेको अध्ययनमा देखिन्छ। एउटा मध्यस्थकर्ताले एउटा सिजनमा अढाइ लाखसम्म नाफा कमाउँछन्। प्रतिप्लेट (आठ वटा टुक्रा मासुको) तीन सयदेखि आठ सय लिन्छन्। तीन महिना मुख्य सिजनमा प्रतिदिन १६० देखि १८० प्लेटसम्म होटलमा बगेडीको मासु बिक्री भएको छ। चराविद् डा हेमसागर बरालका अनुसार काठमाडौंका होटलले पनि बगेडीको मासु धेरै खुवाउँथ्यो। आजकल घटेको छ। तर, राजमार्गका होटलमा अझै प्रशस्त बेचिन्छ। उनले भने अन्धविश्वासले खान्छन्। स्मरण बढ्छ। बगेडीको मासु खाँदा शरीर न्यानो र कामोत्तेजना बढ्छ भन्ने विश्वास गरिएको पाइन्छ। तर, वैज्ञानिक रूपमा प्रमाणित भएको छैन। तराईमा सानो चरालाई बगेडी भनेर चिनाइन्छ। ठूलो चरा मारेर पनि ठूलो बगेडी भनेर मासु बेचेको भेटेको पाइएको बरालले बताए। बगेडीहरू जहाँ चरे पनि सुरक्षित ठाउँ खोज्दै उखुबारीमा सुत्न पुग्छन्। प्राकृतिक बासस्थान भनेर झुक्किन्छन्। त्यहाँ ठूलो संख्यामा मारिन्छन्। पहिला पाँच हजारभन्दा बढीको हुलमा बगाले बगेडी आउँथे। अहिले दुर्लभ भयो। अस्तित्व संकटमा छ। मुस्किलले सय, डेढ सयको बथान देखिन्छन् आजकल, बरालले भने, एक ठाउँमा खाएर अर्को ठाउँमा प्राकृतिक रूपमा बीउ छर्ने काम यी चराहरूले गर्छन्। बीउ छरेर गुन लगाउँछन्। किसानको साथीको रूपमा समेत यी चरा परिचित छन्। चीनमा खाएर नेपालमा बीउ ल्याउने सबैभन्दा ठूलो माध्यम यिनै चराहरू हुन्। नीति, नियम, दिशानिर्देश हुँदाहुँदै पनि कार्यान्वयनमा पाटो कमजोर हुँदा अवैध कारोबार नरोकिएको बरालले गुनासो गरे। ठूलो प्रजातिमा केन्द्रित रहेको सरकार साना चराहरूको अवैध धन्दालाई बेवास्ता गरिरहेको छ। तर, राष्ट्रिय निकुन्ज तथा वन्यजन्तु विभागका प्रवता अजय कार्कीले आझ्नो कार्यक्षेत्रमा यस्ता क्रियाकलाप नभएको बताए। कार्कीले भने, संरक्षित क्षेत्रभित्र विभागले हेर्छ। त्योभन्दा बाहिरको वन कार्यालयले हेर्छ। हाम्रो कार्यक्षेत्रमा यस्तो क्रियाकलाप हुँदैन। तर, वर्षौंदेखि कारोबार भइरहे पनि जनचेतनाको कमीले पनि यस्ता कार्य नरोकिएको उनले जनाए। उनका अनुसार यसैगरी कारोबार नरोकिए खाद्य शृंखला र पारिस्थितिक प्रणालीमा नै प्रभाव पार्छ। अध्ययनकर्ता कटुवालका अनुसार सचेतनाको कमी र बेवास्ताले नै समस्या निम्त्याएको हो। अध्ययनका क्रममा भेटिएका करिब ७० प्रतिशत मानिसहरूले बगेडी पासोमा पर्नु, मार्नु तथा व्यापार गर्नु गैरकानुनी रहेको जानकारी नभएको बताए। त्यसैगरी, ५० प्रतिशत सिकारी, ९२ प्रतिशत मध्यस्थकर्ता, ५६ प्रतिशत होटल र ५४ प्रतिशत ग्राहकहरूले यसप्रकारका गतिविधि रोक्न नहुने प्रतिक्रिया दिएका छन्।"
नरहरिनाथलाई एम्बुलेन्स सहयोग,नेपाल रेडक्रसको अन्तर्राष्ट्रिय महासंघको सहयोगमा गाउँपालिकालाई हस्तानान्तरण गरिएको एम्बुलेन्स गाउँपालिकाले सञ्चालन गर्ने भएको हो। वीरेन्द्रनगर: कालिकोटको नरहरिनाथ गाँउपालिकाले एम्बुलेन्स सेवा सुरुवात गर्ने भएको छ। एम्बुलेन्स सेवासँगै स्थानीयलाई सहज हुने गाउँपालिकाको विश्वास छ। नेपाल रेडक्रसको अन्तर्राष्ट्रिय महासंघको सहयोगमा गाउँपालिकालाई हस्तानान्तरण गरिएको एम्बुलेन्स गाउँपालिकाले सञ्चालन गर्ने भएको हो। नेपाल रेडक्रस सोसाईटी उपशाखा नरहरिनाथ र गाउँपालिकाको बिशेष पहलमा गाउँपालिकाले एम्बुलेन्स सेवा सञ्चालन गर्न लागेको रेडक्रस नरहरिनाथ गाँउपालिका सभापति रामबहादुर बटालाले जानकारी दिए। नरहरिनाथ गाउँपालिका र नेपाल रेडक्रस उपशाखा नरहरिनाथले साझेदारिमा एम्बुलेन्स सञ्चालन गर्न लागेको नेपाल रेडक्रस कालिकोट जिल्ला शाखाका मन्त्री तपेन्द्र महताराले बताए। गाउँपालिकामा एम्बुलेन्स अति आवश्यक रहेका बेला रेडक्रसले एम्बुलेन्स दिएकोले यहाँका नागरिकलाई अस्पताल पुग्न केही सहज भएको छ।
काठमाडौं महानगरपालिकाले राख्यो फायर हाइड्रेन्ट पाइपलाइन,"काठमाडौं : काठमाडौं महानगरपालिकाले काठमाडौं उपत्यकाका असन, बसन्तपुर, थहिटीलगायत साँघुरा स्थानमा फायर हाइड्रेन्ट पाइपलाइन राख्न थालेको छ। केही महिनाअघि फायर हाइड्रेन्ट जडानको काम सुरु भएको थियो। अहिले काम तीव्र गतिमा भइरहेको छ फायर हाइड्रेन्ट पाइपलाइनहरू विभिन्न वडाको समन्वयमा सहरका साँघुरो स्थानमा फायर इन्जिन बसहरू प्रवेश गर्न नसकिने स्थानहरूमै जडान गरिएको हो । सहरका केही भागमा फायर हाइड्रेन्ट जडानको प्रक्रिया अझै जारी छ"
विराटनगरबाट तस्करीका सामान बरामद,"प्रहरीलाई देख्नासाथ तस्करीमा संलग्नहरू भागे पनि उनीहरूले ल्याएको सामानमात्र प्रहरीले नियन्त्रणमा लिएको छ। विराटनगर: भारतबाट तस्करी गरेर नेपालतर्फ ल्याइएका कपडा र किराना सामान विराटनगरका अलगअलग स्थानबाट बरामद भएको छ। प्रहरीले २ लाख ६० हजार रूपैयाँभन्दा बढीको सामान मंगलबार राति बरामद गरेको हो। बोरामा प्याक गरेर ल्याएको अवस्थामा विराटनगर महानगरपालिका१५ रामजानकी मन्दिरनजिकबाट प्रहरीले चिनी, मटर, कुर्तासलवारलगायतका सामान बरामद गरेको छ। जिल्ला प्रहरी कार्यालय मोरङबाट खटिएको टोलीले ८७ हजार १ सय मूल्य बराबरको सामान बरामद गरेको मोरङ प्रहरीका डीएसपी टीकाबहादुर कार्कीले जानकारी दिए । उनका अनुसार विराटनगर महानगरपालिका१५ हुलास चोकनजिकबाट राति १० बजेतिर कपडा (हाफपेन्ट) बरामद भएको छ। भन्सार छली गरेर झोलामा प्याक गरी ल्याएको २ सय पिस हाफपेन्ट इलाका प्रहरी कार्यालय रानीबाट खटिएको टोलीले बरामद गरेको कार्कीले बताए। बरामद भएको हाफपेन्ट १ लाख ८० हजार मूल्य बराबरको प्रहरीले जनाएको छ। प्रहरीलाई देख्नासाथ तस्करीमा संलग्न भने सामान फ्यालेर फरार भएको र खोजी जारी राखिएको उनले बताए। बरामद गरिएको सामान प्रहरीले आवश्यक कारबाहीका लागि बुधबार विराटनगर भन्सार कार्यालयमा बुझाएको छ।"
महाकाली नदीमा बगेका वृद्धको मृत्यु,दार्चुलामा महाकाली नदीमा बगेका वृद्धको मृत्यु भएको छ। उनको उपचारका क्रममा ज्यान गएको हो। दार्चुला: महाकाली नदीमा बगेका वृद्धको मृत्यु भएको छ। दार्चुला खलंगा बजार नजिक महाकाली नदीमा बगिरहेका ७० वर्षीय वीरसिंह बडालको मृत्यु भएको जिल्ला प्रहरी कार्यालय दार्चुलाले जनाएको छ। दार्चुलाको महाकाली नगरपालिका २ पनौडा घर भएका बडाललाई स्थानीयले महाकाली नदीमा बगिरहेको अवस्थामा देखेपछि प्रहरीलाई खबर गरेका थिए। जिल्ला प्रहरी कार्यालय दार्चुलाका अनुसार अचेत अवस्थामा सुरक्षाकर्मीहरूले उद्धार गरी वृद्वलाई जिल्ला अस्पताल पुर्याएकोमा उपचारकै क्रममा उनको मृत्यु भएको हो । वृद्ध कसरी महाकालीमा बगे भन्ने खुलेको छैन।
भक्तपुरका मासु पसलहरू 'दुर्गन्धित',"भक्तपुर : भक्तपुरका बाधस्थल फोहोर र माकुराको जालोले भरिएका छन्। बुधबार भक्तपुरको कासन र भुलाछेँमा गरेको ४ वटा मासु पसल र बाधस्थलको अनुगमनमा यस्तो भेटिएको हो। कालिका कोल्ड स्टोर, रामेछाप कोल्ड स्टोर, महाकाली मिट सप र महाकाली मिट स्टोरमा अनुगमन गर्दा यस्तो भेटिएको हो। भक्तपुर नगरपालिका अनुगमन समितिका संयोजक राजकृष्ण गोर मासु पसलहरू र बधस्थल अनुगमनमा बधस्थलमा भुँई, भित्ता सफा गर्न मिल्नेगरी मार्वल वा टायल राखी सफा गर्न पटकपटक निर्देशन दिँदासमेत सुधार नभएको संयोजक गोराले बताए। उनले अनुगमनमा कालिका कोल्ड स्टोर अत्यधिक मात्रामा फोहोर देखिएको, माकुराको जालोले भरिएको र सरसफाइसम्बन्धी न्यूनतम मापदण्ड समेत पूरा नभएको जानकारी गराए। सबै पसलहरूमा मूल्यसूची राख्न, तराजु नापतौल विभागमा नवीकरण गर्न, सरसफाइमा ध्यान दिन निर्देशन दिइएको वडा निरीक्षक रामकृष्ण प्रजापतिले बताए।"
सुर्खेतमा लागुऔषधसहित चार जना पक्राउ,"कर्णाली प्रदेश प्रहरी व्युरो, लागुऔषध नियन्त्रण व्युरो सुर्खेत र जिल्ला प्रहरी कार्यालय सुर्खेतको सयुक्त प्रहरी टोलीले वीरेन्द्रनगरबाट चार जनालाई पक्राउ गरेको हो। वीरेन्द्रनगर: जिल्ला प्रहरी कार्यालय सुर्खेतले लागुऔषधसहित चार जनालाई पक्राउ गरेको छ। कर्णाली प्रदेश प्रहरी व्युरो, लागुऔषध नियन्त्रण व्युरो सुर्खेत र जिल्ला प्रहरी कार्यालय सुर्खेतको सयुक्त प्रहरी टोलीले वीरेन्द्रनगरबाट चार जनालाई पक्राउ गरेको हो। पक्राउ पर्नेमा वीरेन्द्रनगर नगरपालिका ३ बस्ने २४ वर्षीय प्रितम शाही, वीरेन्द्रनगर ४ बस्ने १९ वर्षका अभिषेक बस्नेत, २० वर्षका रोहन धौलाकोटी र २६ वर्षका दिपेश थापामगर रहेको कर्णाली प्रदेश प्रहरी कार्यालय सुर्खेतका प्रवक्ता माधव श्रेष्ठले बताए। पक्राउ परेका उनीहरुको साथबाट १५ ग्राम ९ मिलि ग्राम ब्राउन सुगर र नगद २१ हजार ९४० रुपैयाँ फेला बरामद गरिएको छ। पक्राउ परेका चारै जनालाई आवश्यक कारबाहीका लागि जिल्ला प्रहरी कार्यालय सुर्खेतको थुनामा राखिएको छ।"
सिरहामा लागुऔषधसहित ३०२ जना पक्राउ,"सिरहा : जिल्ला प्रहरी कार्यालय सिरहाले पछिल्लो १३ महिनामा ३०२ जनालाई लागुऔषधसहित पक्राउ गरेको छ । पक्राउ परेकामाथि २९२ वटा लागुऔषधको मुद्दा दर्ता भएको छ । उनीहरुमध्ये अधिकांश कम उमेरका युवाहरु रहेको प्रहरीले जनाएको छ । प्रहरीले उनीहरुको साथबाट भारी परिमाणमा लागुऔषध बरामद गरेको छ । गाँजा ४२७ किलो, नाइट्रोभेट ट्याबलेट १३ हजार ३३३, फेनारगन ४२५१, डाइजेपाम २८३३, बुफ्रेनोसिन ३७६९, डाइजेल्याब १५१२, ब्राउन सुगर १३६ ग्राम, कोकिन २ दशलव ४ ग्रामलगायत २३ प्रकारका लागुऔषध बरामद गरेको हो । लागुऔषध प्रयोगकर्ताको संख्या बढ्दो क्रममा देखिन्छ । यसलाई नियन्त्रण गर्न प्रहरी पूर्ण रुपले लागि परेको छ । जिल्लामा लागुऔषध नियन्त्रणका लागि छुटै प्रहरी ब्युरो नै स्थापना भएको छ,एसपी अर्जुन तिम्लिसिनाले भने,प्रहरीले कारवाही पाटोमा कुनै कसर बाँकी राखेको छैन् । यसलाई रोक्न अझ घरपरिवार र समाज सक्रिय हुनुपर्ने उनको भनाइ छ । सिरहा प्रहरीले लागुऔषध, बाल विवाह, दाइजोलगायतका समाजिक विकृति विरुद्ध ५४० स्थानमा समुदायप्रहरी साझेदारीमा जनचेतना कार्यक्रम गरिएको एसपी तिम्लिसिनाले बताए । प्रहरीले आफू स्रोत साधनले भ्याएसम्म सक्रिय छ । अझै सेवनकर्ता लागुऔषधको लतबाट मुक्त गर्न घरपरिवारका सदस्यहरु सक्रिय हुनुपर्छ, उनले भने, नयाँ नयाँ सेवनकर्तालाई सुधारमा ल्याउन जिल्लामा सुधारकेन्द्र पालिकाहरुले स्थापना गरे सहयोग पुग्ने देखिन्छ । लागुऔषध नियन्त्रण अभियानकै क्रममा प्रहरीले १२ हजार ६३० बोट नष्ट गरेको छ । २२३९ लिटर तयारी र ७५०५ लिटर मदिराको कच्चा पदार्थ बरामद गरि नष्ट गरेको प्रहरीले जनाएको छ ।"
