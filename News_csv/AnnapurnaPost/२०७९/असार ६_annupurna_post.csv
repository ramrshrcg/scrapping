शीर्षक,विवरण
कर्माछिरिङलाई हराउँदै पंकजविक्रम एन्फा अध्यक्षमा निर्वाचित,काठमाडौं : अखिल नेपाल फुटबल संघ (एन्फा)को अध्यक्षमा पंकजविक्रम नेम्वाङ विजयी भएका छन्। उनले कर्माछिरिङ शेर्मालाई ६ मतले पराजित गर्दै अध्यक्षमा विजयी भएका हुन्। पार्क भिलेज रिसोर्टमा सोमबार भएको साधारणसभाबाट नेम्वाङले ४५ मत पाउँदा शेर्पाले ३९ मत ल्याएका थिए। निर्वाचन मण्डलका अनुसार ८४ मत खसेको थियो। अध्यक्षका अर्का प्रतिस्पर्धी राजीव पौडेलले एक मत पनि ल्याएनन्। त्यस्तै वरिष्ठ उपाध्यक्षमा वीरबहादुर खड्का निर्वाचित भएका छन्। उनले शिक्षित पराजुलीलाई पराजित गरेका हुन्। खड्काले ४४ मत ल्याउँदा पराजुलीले ४० मत प्राप्त गरे।
"बालेनको चुनावी खर्च तीन लाख ९४ हजार, मतगणनामा ढिलाइ गर्दा खर्च बढेको गुनासो","काठमाडौं : काठमाडौं महानगरपालिकाका मेयर बालेन्द्र शाहले निर्वाचन खर्च विवरण सार्वजनिक गरेका छन्। स्थानीय तह निर्वाचन सम्पन्न भएको एक महिनापछि सोमबार बालेनले सार्वजनिक गरेको निर्वाचन खर्च विवरणमा तीन लाख ९४ हजार ४८९ रुपैयाँ खर्च भएको उल्लेख छ। निर्वाचन आयोगले महानगरपालिकाको प्रमुख तथा उपप्रमुखले अधिकतम ७ लाख ५० हजारसम्म खर्च गर्न पाउने सीमा तोकेको थियो। बालेनले निर्वाचनका क्रममा मतदाता नामावली खरीदमा एक हजार, सवारी साधनमा ९२ हजार, सवारी इन्धनमा ७ हजार ६५४, प्रचार प्रसार सामाग्रीमा ९२ हजार ८५, ढुवानीमा २ हजार ५ सय, गोष्ठीकार्यकर्ता परिचालनमा १ लाख १३ हजार ५ सय, अन्य प्रचार प्रसारमा ४० हजार, कार्यालय सञ्चालनमा १७ हजार २५० र विविध शीर्षकमा २८ हजार ५ सय रुपैयाँ खर्च गरेको विवरणमा उल्लेख गरेका छन्। खर्चको विवरण केही समय अगाडि नै सार्वजनिक भइसक्नुपर्ने भए पनि विभिन्न कारणहरुले ढिलो भएकोमा माफी मागेका छन्। उनले मतगणनामा ढिलाई हुँदा यो समयमामात्रै १ लाख भन्दा बढी भएको भन्दै गुनासो गरेका छन्। मतगणना ढिलो भएर निर्वाचन प्रक्रियालाई लामो र बोझिलो मात्रै बनाएको छैन, उम्मेदवारका लागि महंगो बनाइरहेको छ। यसमा सबैको ध्यान जान जरुरी छ, उनले भनेका छन्। महानगरवासीले दिएको मतलाई जिम्मेवारीपूर्वक सदुपयोग गर्ने बालेनले प्रतिबद्धता जनाएका छन्। एउटा उम्मेदवारका रुपमा हामीले जुन साथ र विश्वास पायौँ, त्यसलाई संसारको सबै भन्दा शक्तिशाली कम्प्युटरले जस्तो सुकै तालिकामा कुनै पनि संख्या राखेर देखाउन सक्दैन, उनले भनेका छन्, त्यो अमुल्य साथ र विश्वासले दिएको जिम्मेवारी पूरा गराउँन हामी हरसमय खटिरहनेछौँ। कांग्रेसकी सिर्जना सिंह र एमालेका केशव स्थापितलाई पराजित गर्दै बालेन भारी मतका साथ मेयरमा निर्वाचित भएका थिए।"
"ग्यासमा दोहोरो मूल्य तोक्दै आयल निगम, सर्वसाधारणलाई सहुलियत दिइने","काठमाडौं : नेपाल आयल निगमले एलपी ग्यासमा दोहोरो मूल्य कायम गर्ने तयारी गरेको छ। पेट्रोलियम पदार्थको मूल्यवृद्धि भएपछि आयोजित पत्रकार सम्मेलनमा निगमका कार्यकारी निर्देशक उमेशप्रसाद थानीले ग्यासमा दोहोरो मूल्य ल्याउन लागेको बताए। 'अब चाँडै हामी ग्यासको दोहोरो मूल्यमा जान्छौं। त्यसको लागि गठित समितिले प्रतिवेदन तयार पार्दैछ। प्रतिवेदन तयार भएपछि उद्योगी तथा व्यवसायीका लागि परल मूल्य र घरायसीका लागि सहुलियतमा जाने हाम्रो पनि चाहना छ,' उनले भने। उनले दोहोरो मूल्यमा जाँदा तीन वटा कुरामा ध्यान दिनुपर्ने बताए। उनले आकार, गन्ध र रंगको कुरा पनि प्रमुख रहेको बताए। 'रातो र निलो सिलिन्डरको कुरा गर्यौं। तर रंगको कुरामात्र होइन, स्ट्यान्डर्डको कुरा पनि आउँछ। ५ किलो, १४ किलो, १९ किलो ५० किलो ४०० केजीसम्मका ग्यास अन्तर्राष्ट्रिय बजारमा आउँछ। तर हाम्रोमा अध्ययन समितिको प्रतिवेदनले जे भन्छ। त्यही अनुसार जान्छौं,' उनले भने। उनले नेपाल भूपरिवेष्ठित देश भएको र प्रशोधन पनि भारतमा गर्नुपर्ने भएकाले उतैको मूल्यमा चल्नुपरेकफ स्पष्ट पारे। 'भारतसँगको सम्झौताअनुसार फिनिशङ प्रोडक्टमा जान्छौं। किनकि हामीसँग प्रशोधन गर्ने केन्द्र छैन। उताबाट जुन मूल्यमा आउँछ। त्यही मूल्यमा हामी जानुपर्छ,' उनले भने। उनले आइतबारको दिन विदा हुँदा ११ प्रतिशतले पेट्रोल खपत खटेको बताए। 'सरकारले आइतबारको विदा कटौति गरेको अवस्था छ। तसर्थ धेरै कुरा त्यसमा भन्नुहुँदैन। तर आइतबारको विदाले पेट्रोलमा ११ प्रतिशत र डिजेलमा ४ प्रतिशत खपत कम भएको थियो,' उनले भने। उनले आयल निगमका कर्मचारीले पछिल्लो समय बोनल नखाएको स्पष्ट पारे। 'सञ्चारमाध्यममा बोनस खाएको कुरा पनि आउँछ। तर नेपालमात्र त्यस्तो देशको जसले पछिल्लो समय बोनस खाएको छैन,' उनल भने। उनले स्वचालित मूल्य कायम भएपछि आयल निगम पनि नाफमा जाने बताए। 'हामी नाफामा जान्छौं। स्वचालित मूल्यमा गएपछि पक्कै पनि नाफा हुन्छ,' उनले भने। उनले पेट्रोल अझै १३५८ रुपैयाँ र डिजेलमा १३९५ रुपैयाँ घाटा रहेको बताए। प्रति महिना ४ अर्ब ७० करोड रुपैयाँ आयल निगमलाई घाटा रहेको बताए।"
बैतडीमा चार दिनका लागि विद्युत् सेवा अवरुद्ध,"बैतडी: बैतडीको विद्युत् सेवा चार दिनका लागि बन्द भएको छ। नेपाल विद्युत् प्राधिकरण बैतडी वितरण केन्द्रका प्रमुख पवन भट्टका अनुसार असार ६ सोमबारदेखि असार १० गतेसम्म चार दिन बैतडीमा विद्युत् सेवा अवरुद्ध हुने भएको हो। विद्युत् सवस्टेशन मर्मत गर्ने कार्य सुरु हुने भएकाले विद्युत् सेवा अवरुद्ध भएको छ। उनले भने, जिल्लामा नयाँ विद्युत् सवस्टेशन राख्नुपर्ने भएकाले विद्युत् सेवा अवरुद्ध भएको हो। मर्मत तथा नयाँ सवस्टेशन राख्न चार दिन नै लाग्ने अनुमान छ, त्यसैले उक्त अवधिमा विद्युत् सेवा अवरुद्ध हुन्छ। सवस्टेशन पुरानो हुँदा बेलाबेलामा विद्युत् सेवा अवरुद्ध हुने गरेको र अब त्यस्तो नहोस् भन्नका सवस्टेशन नयाँ राख्ने प्रक्रिया सुरु भएको नेपाल विद्युत् प्राधिकरण बैतडी वितरण केन्द्रले जनाएको छ। सोमबार बिहान ७ बजेदेखि नै प्राविधिक कर्मचारी मर्मतका लागि खटिएका र बिहानैदेखि विद्युत् सेवा अवरुद्ध भएको छ। यद्यपि वैकल्पिक लाइनमार्फत विद्युत् सेवा सञ्चालन गर्न उपाय खोजिराखेको भट्टले बताए। उनले भने, सम्भव भयो भने दिउँसोको केही घण्टा सेवा दिन्छौँ तर त्यो सम्भव हुन्छ भन्ने यकीन छैन। विद्युत् सेवा अवरुद्ध हुँदा ग्राहकमा पर्न जाने असुविधाप्रति विद्युत् प्राधिकरणले क्षमासमेत मागेको छ। रासस"
करेन्ट लागेर विद्युत प्राधिकरणका कर्मचारीको मृत्यु,गोरखा : करेन्ट लागेर नेपाल विद्युत प्राधिकरण गोरखा वितरण केन्द्रका कर्मचारीको मृत्यु भएको छ। कामको शिलशिलामा करेन्ट लागेर ताप्लेजुङ घर भई गोरखामा कार्यरत ३२ वर्षिय रामकुमार लिम्बूको मृत्यु भएको केन्द्रका प्रमुख नेत्रमणी न्यौपानेले बताए। सिरानचोक गाउँपालिका५ जरेवरमा हुकिङ लाईन छुटाउने क्रममा लिम्बूलाई करेन्ट लागेको उनले बताए। करेन्ट लागेर गम्भीर घाईते भएका उनलाई उपचारका लागि गोरखा अस्पताल ल्याउँदै गर्दा बाटोमै मृत्यु भएको केन्द्रका प्रमुख न्यौपानेले बताए। लिम्बू विगत आठ वर्षअघिदेखि विद्यूत प्राधिकरण वितरण केन्द्र गोरखामा कार्यरत छन्। उनी ज्यालादारी प्राविधिक कर्मचारी रहेको प्रमुख न्यौपानेले बताए। शव पोष्टमार्टमका लागि गोरखा अस्पतालमा राखिएको छ।
वायुसेवा निगमका अध्यक्ष अधिकारीलाई निलम्बन गर्ने सरकारको निर्णय,"काठमाडौं : नेपाल वायुसेवा निगमका अध्यक्ष युवराज अधिकारीलाई सरकारले निलम्बन गर्ने निर्णय गरेको छ। सोमबार बसेको मन्त्रिपरिषद् बैठकले अधिकारीलाई निलम्बन गर्ने निर्णय गरेको श्रममन्त्री किसान श्रेष्ठले जानकारी दिए। 'नेपाल वायु सेवा निगमका अध्यक्ष युवराज अधिकारीलाई सरकारले निलम्बन गर्ने निर्णय गरेको छ। उहाँलाई पदबाट हटाउन माग हुँदै आएको थियो,' मन्त्री श्रेष्ठले अन्नपूर्णसँग भने। पर्यटनमन्त्री प्रेम आले र अधिकारीबीचको अडियो वार्तालाप हालै अन्नपूर्ण पोस्ट्ले सार्वजनिक गरेको थियो। अडियोमा मन्त्री आलेले अश्लील शब्दले अधिकारीलाई गालीलौज गरेका थिए। स्रोतका अनुसार मन्त्री आले र अधिकारीविरुद्ध टसल हुँदै आएको थियो। सरकारले अधिकारीका विषयमा छानबिन समिति गठन गरेको थियो।"
"राजदूत शर्माले भेटे भारतीय स्थल सेनाध्यक्ष पाण्डे, द्विपक्षीय रक्षा सहयोगबारे छलफल",काठमाडौं : भारतका लागि नेपाली राजदूत डा शंकर शर्माले भारतका स्थल सेनाध्यक्ष जनरल मनोज पाण्डेसँग भेट गरेका छन्। नयाँदिल्लीस्थित सैनिक मुख्यालयमा भएको भेटमा द्विपक्षीय रक्षा सहयोगका विभिन्न पक्षबारे छलफल भएको राजदूत शर्माले जानकारी दिएका छन्। भेटमा राजदूत शर्माले नेपाललाई निरन्तर सहयोग गरेकोमा भारतीय सेनालाई धन्यवाद दिएका थिए। भारतीय स्थल सेनाको सूचना निर्देशनालयले पनि भेटमा द्विपक्षीय रक्षा सहयोगका विविध पक्षमा चर्चा भएको उल्लेख गरेको छ।
रूसी तेलको निर्यात चीनतर्फ बढ्यो,एजेन्सी : चीनले मे महिनामा रूसबाट कच्चा तेल आयातमा बृद्धि गरेको छ। यूक्रेनको आक्रमणमा रुसी ऊर्जा खरिदमा पछाडि पर्ने पश्चिमी राष्ट्रहरुको नोक्सानीलाई कम गर्न सहयोग गरेको चिनियाँ भन्सार कार्यालयबाट प्राप्त तथ्याङ्कले सोमबार देखाएको छ। पश्चिमा मुलुकहरूले यूक्रेन आक्रमणविरूद्ध रूसमाथि लगाएको प्रतिबन्धसँगै रूसले तेलका लागि वैकल्पिक योजनालाई अघि सारेको छ। उसको यूरोप जाने तेललाई अन्य क्षेत्रमा बिस्तार गर्ने नीति रहेको छ। चीनको तेल आयातको यो वृद्धिलाई हेर्दा अहिले रूसले साउदी अरबलाई चीनको प्रमुख तेल प्रदायक बन्नबाट उछिनेको छ। विश्वको दोस्रो ठूलो अर्थतन्त्र मानिने चीनले गत महिना रूसबाट करिब ८४४२ मिलियन टन तेल आयात गरेको थियो। यो गत बर्षको सोही अवधिको तुलनामा ५५ प्रतिशत वृद्धि हो। चीनले मे महिनामा साउदी अरेबियाबाट ७ अर्ब ८२ करोड टन तेल आयात गरेको थियो। ब्लूमबर्ग न्युजले बताएअनुसार चीनले गत महिना ७४७ अर्ब अमेरिकी डलर मूल्यको रूसी ऊर्जा उत्पादनहरू किनेको थियो र यो अप्रिलको तुलनामा झन्डै १ अर्ब अमेरिकी डलर बढी थियो। अन्तर्राष्ट्रिय ऊर्जा एजेन्सीको विश्वव्यापी तेल कारोबारबारे पछिल्लो प्रतिवेदनअनुसार गत दुई महिनामा भारतले जर्मनीलाई रुसी कच्चा पदार्थको दोस्रो ठूलो आयातकर्ताको रुपमा उछिनेको छ। चीन सन् २०१६ देखि कच्चा तेलको लागि रूसको सबैभन्दा ठूलो बजार भएको छ। रासस
पेट्रोलियम पदार्थको मूल्यवृद्धिविरुद्ध बालुवाटार अगाडि राप्रपा नेपालको राँके जुलुस,"काठमाडौं : पेट्रोलियम पदार्थको मूल्यवृद्धिविरुद्ध राप्रपा नेपालका भ्रातृ संगठनले राँके जुलुसहित प्रदर्शन गरेका छन्। मूल्यवृद्धिको विरोधमा प्रधानमन्त्री निवास बालुवाटार अगाडि राप्रपा नेपाल आबद्ध भातृ संगठनहरुले सोमबार साँझ राँके जुलुस प्रदर्शन गरेका हुन्। प्रदर्शनका क्रममा युवाहरुले मूल्यवृद्धि फिर्ता लिनुपर्ने, जनतालाई राहत दिनुपर्ने, महंगी नियन्त्रण गर्नुपर्ने माग गरेका थिए। राप्रपा नेपाका अध्यक्ष कमल थापाले जनसरोकारको विषयमा भ्रातृ संगठनहरुको सक्रियता प्रशंसनीय रहेको बताएका छन्। जनताको ढाड सेक्ने मूल्यवृद्धि तत्काल फिर्ता गर्न उनले सरकारसँग माग गरेका छन्।"
एनएमबि बैंकका ग्राहकहरुले अन्नपूर्ण केबलकारमा छुट पाउने,"काठमाडौं : एनएमबि बैंकका ग्राहकहरुले अन्नपूर्ण केबलकारमा छुट पाउने गरी सम्झौता गरेको छ। सम्झौता अनुसार बैंकका ग्राहकहरुले पोखराको अन्नपूर्ण केबलकारको टिकट खरिद गर्दा र एनएमबि बैंकको क्रेडिट, डेबिट कार्ड र मोबाईल बैंकिङ्गबाट भुक्तानी गर्दा १० प्रतिशत छुट पाउने एनएमबि बैंकले जनाएको छ। बैंकले डिजिटल बैंकिङ्ग अभियान अन्तर्गत नगद सहितबाट नगद रहित डिजिटल कारोबारतर्फ लाग्न आफ्ना ग्राहकहरुलाई उत्प्रेरित गर्दै आएको विज्ञप्तिमा उल्लेख छ।"
पेट्रोलियम पदार्थको मूल्यवृद्धि विरुद्ध जाग्यो विद्यार्थी संगठन फोटो फिचर,काठमाडौं : नेकपा एमालेको भातृसंस्था अनेरास्ववियुले पेट्रोलियम पदार्थको मूल्यवृद्धि विरुद्ध राजधानीमा प्रदर्शन गरेको छ। उनीहरुले जमलस्थित त्रिचन्द्र क्याम्पस अगाडि प्रदर्शन गरेका हुन्। विरोध प्रदर्शनका दौरान त्यस क्षेत्रको ट्राफिक अस्तव्यव्यस्त बनेको थियो। सडकमै नाराबाजी गरेपछि हस्तक्षेप गर्नुपरेको काठमाडौं प्रहरीले जनाएको छ।
बैंक अफ काठमाण्डूको प्रदेश१ का विभिन्न स्थानमा घरदैलो कार्यक्रम,काठमाडौं : बैंक अफ काठमाण्डू लिमिटेडले सहज बैंकिङ्ग प्रदान गर्ने उद्देश्यले प्रदेश१ अन्तर्गतका विभिन्न शाखा कार्यालयहरुले घरदैलो कार्यक्रम सम्पन्न गरेको छ। बैंकले हालै सार्वजनिक गरेको २ निक्षेप योजनाहरुको जानकारी मुलक तथा विभिन्न बैंकिङ्ग सेवाहरुको जानकारी प्रदान गर्ने उद्देश्यले संचालन गरीएको उक्त घरदैलो कार्यक्रममा बैंकका विभिन्न शाखा कार्यालयका कर्मचारीको सहभागिता रहेको बैंक अफ काठमाण्डूले जनाएको छ।
सुनको बिस्कुटसहित एक जना पक्राउ,महोत्तरी : महोत्तरी प्रहरीले सुनको बिस्कुटसहित एक जनालाई पक्राउ गरेको छ। पक्राउ पर्नेमा एकडारा गाँउपालिका५ का ३५ वर्षिय सुशिल साह रहेका छन्। जिल्ला प्रहरी कार्यालय जलेश्वरले ९ लाख ७८ हजार ८ सय २४ रुपैयाँ मूल्य बरावरको ११६५० ग्राम बजन भएको बिस्कुट आकारको सुनसहित साहलाई सोमबार सार्वजनिक गरेको हो। आईतबार साँझको समयमा औरही नगरपालिका४ कठुधारमा चेकजाँच गर्ने क्रममा साहले लगाएको जिन्स प्यान्टको खल्तीबाट सो सुन बरामद भएको प्रहरी प्रवक्ता एवम् डिएसपी प्रकाश विष्टले बताएका छन् । पक्राउ परेको साहलाई आवश्यक कारवाहीको लागि राजस्व अनुसन्धान कार्यालय पथलैया बारा पठाईएको डिएसपी विष्टले जानकारी दिए।
सनराइज बैंकद्वारा २५ सय बढीलाई वित्तीय साक्षरता,"काठमाडौं : सनराइज बैंकले नेपालका सातै प्रदेशमा वित्तीय साक्षरता कार्यक्रम सम्पन्न गरेको छ। नागरिकहरुमा बैंकिङ्ग सेवा सुविधाको बारेमा जनचेतना कम रहेको हालको परिपेक्षमा बैंकिङ्ग सेवा सुविधाको प्रयोगले कसरी जीवनस्तर विकास गर्न सकिन्छलगायतका विषयहरुलाई समेटेर देशव्यापीरुपमा वित्तीय साक्षरता कार्यक्रम सम्पन्न गरिएको सनराइज बैंकले जनाएको छ। गण्डकी प्रदेशमा बागलुङ, सुन्दरबजार र कावासोती, लुम्बिनी प्रदेशमा सुनबल, नेपालगञ्ज र भैरहवा, कर्णाली प्रदेशमा विरेन्द्रनगर र जुम्ला र सुदूरपश्चिम प्रदेशमा धनगढी, महेन्द्रनगर र डडेलधुरामा बैंकले वित्तीय साक्षरता कार्यक्रम आयोजना गरिएको बैंकले जनाएको छ।"
एसपीपी अस्वीकृत गर्ने मन्त्रिपरिषद्को निर्णय,"काठमाडौं : सरकारले अमेरिकी स्टेट पार्टनरसिप प्रोग्राम (एसपीपी) सम्झौता प्रस्ताव अस्वीकृत गर्ने निर्णय गरेको छ। सोमबार बसेको मन्त्रिपरिषद् बैठकले एसपीपी रद्ध गर्ने निर्णय गरेको श्रममन्त्री किसान श्रेष्ठले जानकारी दिए। 'क्याविनेटले एसपीपी कार्यान्वयन नगर्ने निर्णय गरेको छ,' उनले अन्नपूर्णसँग भने, 'निर्णयको जानकारी अमेरिकालाई गराइनेछ।' प्रधानमन्त्री शेरबहादुर देउवाको अमेरिका भ्रमणको तयारी चलिरहँदा एसपीपी सम्झौताको दस्तावेज बाहिरिएपछि चौतर्फी विरोध भएको थियो। तत्कालीन प्रधानसेनापतिले उद्धार र मानवीय सहायताका लागि भन्दै एसपीपीमा सहभागिताबारे पत्र लेखेका थिए। तर पछि एसपीपीलाई आईपीएस रणनीतिअन्तर्गत राखेपछि अघि बढेको थिएन। अहिले प्रधानमन्त्री देउवाको भ्रमणमा एसपीपी सम्झौता हुनसक्ने आशंकाका बीच तत्कालीन सेनापतिले पठाएको प्रस्ताव पत्र र अमेरिकाले स्वीकृत गरिसकेको अवस्थामा सार्वजनिक भएपछि चौतर्फी विरोध हुँदा क्याविनेटले नै अस्वीकृत गर्ने निर्णय गरेको हो। काठमाडौंस्थित अमेरिकी दूतावासले एसपीपी रद्ध गर्न चाहे निवेदन लेखेर अनुरोध गरे रद्ध हुनसक्ने जनाएको थियो।"
सानिमा बैंक र पाटन अस्पतालबीच आर्थिक सम्झौता नवीकरण,काठमाडौं : सानिमा बैंक लिमिटेड र पाटन अस्पतालबीचको आर्थिक सम्झौता नवीकरण भएको छ। निम्न आर्थिक अवस्था भएका महिलाहरुको उपचारका लागि गरेको सम्झौता नवीकरण गरिएको हो। बैंकले २०७५ सालदेखि उक्त सहयोगलाई निरन्तरता दिइरहेको छ। उक्त सम्झौता अन्तर्गत सानिमा बैंकले निम्न आयस्तर भएका महिलाहरुलाई प्रति व्यक्ति बीस हजारसम्म उपचारका लागि सहयोग उपलब्ध गराउँदै आएकोमा सो सम्झौता पुनः नवीकरण गरिएको सानिमा बैंकले जनाएको छ।
आइएमई र एसटीइम सेन्टरबीच सम्झौता,काठमाडौं : आइएमई जनरल इन्स्योरेन्स लिमिटेड र एसटीइम सेन्टरबीच सेवा प्रदान गर्ने सम्झौता भएको छ। सम्झौतापत्रमा आइएमई जनरल इन्स्योरेन्स लिमिटेडका प्रमुख कार्यकारी अधिकृत युगेशभक्त बादे श्रेष्ठ र एसटीइम सेन्टरका अध्यक्ष डा बजरङ्ग कुमार रौनियारले हस्ताक्षर गरेका हुन्। सम्झौता पश्चात आइएमई जनरल इन्स्योरेन्स लिमिटेडका कर्मचारी तथा ग्राहकमहानुभावहरुलाई एसटीइम सेन्टर बत्तीसपुतली काठमाण्डौंमा प्राप्त हुने सेवाहरु १५ सम्मको छुट प्राप्त हुने हुनाले आइएमईका सम्पूर्ण ग्राहक महानुभावहरुले आवश्यकता अनुसारका सेवा प्राप्त गर्न सक्ने संस्थाले जनाएको छ।
मनोज पाण्डेलाई पुर्पक्षका लागि थुनामा राख्न आदेश,"काठमाडौं : बालयौन दुरुपयोगको गरेको आरोप लागेका मनोज पाण्डे भनिने मनोजकुमार जैशी पुर्पक्षका कारागार चलान भएका छन्। जिल्ला प्रहरी परिसर काठमाडौंका अनुसार काठमाडौं जिल्ला अदालतको आजको आदेशले उनलाई पुर्पक्षका लागि कारागार कार्यालय, डिल्लीबजार चलान गरिएको हो। बालयौन दुरुपयोग र मानव बेचबिखन तथा ओसारपसारमा जाहेरी परेपछि पाण्डेलाई काठमाडौं उपत्यका अपराध अनुसन्धान कार्यालयबाट खटिएको प्रहरी टोलीले पक्राउ गरी आवश्यक कारबाहीका लागि परिसरमा बुझाएको थियो। पाण्डेमाथि आफूलाई बालयौन दुरुपयोग गरेकोलगायत विषय उल्लेख गरी पीडितले मुलुकी अपराध (संहिता) ऐन, २०७४ को परिच्छेद१८ को बालयौन दुरुपयोग गर्न नहुने कसुरमा गत जेठ ८ गते प्रहरीमा जाहेरी दिएकी थिइन्। पीडितकी आमाले मानव बेचबिखन तथा ओसारपसार (नियन्त्रण) ऐन, २०६४ को कसुरमा जेठ ९ गते अर्को जहेरी दिएको परिसरका प्रवक्ता प्रहरी उपरीक्षक दिनेशराज मैनालीले जानकारी दिए। जाहेरीमा पाण्डेमाथि कहिले फोटो सुट, कहिले सक्सेस पार्टी दिने नाममा होटल तथा विभिन्न स्थानमा बोलाई डर, त्रासमा पारी धाक, धम्की दिई पेयपदार्थ भनी नसालु पदार्थ खुवाएर बेहोस बनाइ नियन्त्रणमा राखी आफूले जबरजस्ती करणी गरी वेश्यावृत्तिमा लगाउने गरेको आरोप छ। दुवै जाहेरी दर्ता गरी जिल्ला प्रहरी परिसर काठमाडौंले अनुसन्धान प्रारम्भ गरेकामा जिल्ला सरकारी वकीलको कार्यालयमार्फत गत जेठ २७ गते काठमाडौं जिल्ला अदालतमा आरोपपत्र दर्ता भएको थियो। आठ वर्षअघि सौन्दर्य प्रतियोगिताको नाममा आफूमाथि जबरजस्ती करणी गरेको भन्दै पीडितले जेठ ४ गते सामाजिक सञ्जालबाट भिडियो सार्वजनिक गरेकी थिइन्। हदम्यादका कारण करणी मुद्दा चलाउन अफ्ठेरो परेको विषय सञ्चारमाध्यममा सार्वजनिक भएपछि त्यसको सर्वत्र विरोध भएको थियो भने सडकदेखि सदनसम्म हदम्याद हटाउन माग भएको थियो। यसपछि प्रहरीले मानव बेचबिखन तथा ओसारपसार र बाल यौन दुव्र्यवहारमा अनुसन्धान थालेकामा सोही कसुरमा अदालतमा आरोपपत्र दर्ता भएको हो।"
वामदेवले बोलाए नेकपा एकता राष्ट्रिय अभियानको भेला,काठमाडौं : राष्ट्रियसभा सदस्य वामदेव गौतमले नेकपा एकता राष्ट्रिय अभियानको राष्ट्रिय भेला बोलाएका छन्। अभियानका संयोजकसमेत रहेका गौतमले असार ११ गते शनिबार विहान ८ बजे ललितपुरको धोविघाटस्थित सिद्धार्थ कटेजमा भेला बोलाएका हुन्। गौतमले भेला बोलाउन सहमति जनाएका सदस्यहरुलाई धन्यवाद पनि दिएका छन्। उनले भेलामा समयमै उपस्थित हुन अनुरोध गरेका छन्। सर्वोच्च अदालतबाट नेकपा एकता विघटन भएर एमाले र माओवादी स्वामित्वमा आएपछि गौतम कुनै पनि पार्टीमा लागेका छैनन्। उनले एक्लै एकता अभियान चलाइरहेका छन्। केही दिनअघि उनले माधव नेपाल नेतृत्वको एकीकृत समाजवादीका लागि चुनावी गीत लेखेका थिए।
विशिष्ट व्यक्तिको हेलिकप्टर उडानमा दुई पाइलट अनिवार्य,"काठमाडौं : नेपाल नागरिक उड्डयन प्राधिकरण (क्यान) ले नेपाल सरकारले तोकेका विशिष्ट व्यक्तिको हेलिकप्टर उडानमा अबदेखि अनिवार्य रुपमा दुई जना पाइलट राख्नुपर्ने निर्णय गरेको छ। संस्कृती, पर्यटन तथा नागरिक उड्डयनमन्त्री प्रेमबहादुर आलेको अध्यक्षतामा आइतबार साँझ बसेको नेपाल नागरिक उड्डयन प्राधिकरण सञ्चालक समितिको बैठकले सो निर्णय गरेको हो। प्राधिकरणले एक विज्ञप्ति जारी गर्दै नेपालको आन्तरिक उडानमा रहेका हेलिकप्टरलाई अबका दिन विशिष्ट व्यक्तिको उडानमा अनिवार्य दुईजना पाइलट राख्नुपर्ने निर्णय गरिएको जनाएको छ। यसैगरी प्राधिकरणले स्वचालित प्रणालीले तोके बमोजिम दुई जना पाइलट राख्नुपर्ने अनिवार्य व्यवस्था समेत गरेको छ। हाल नेपालमा १० वटा निजी र नेपाल सरकारको एक गरी ११ वटा हेलिकप्टर कम्पनी छन्। प्राधिकरणले काठमाडौँस्थित त्रिभुवन अन्तर्राष्ट्रिय विमानस्थलमा जहाजको पार्किङ क्षमता भरिएकाले काठमाडौँ बाहिर हेलिकप्टर र जहाजलाई सार्ने निर्णय समेत गरेको छ। हवाई जहाज सञ्चालक कम्पनीले यही असार १३ देखि तोकिएका आधार विमानस्थलमा जहाज पार्किङ गर्नुपर्ने जनाएको छ। यसैगरी हेलिकप्टरले पनि यही असार ७ गतेदेखि तोकिएका काठमाडौँ बाहिरका विमानस्थलमा आफ्नो रात्रि बिसान गरी पहिलो उडान ती विमानस्थलबाटै अनिवार्य गर्नुपर्ने निर्णयसमेत गरेको छ। रासस"
विराटनगर विमानस्थल : जग्गा फुकुवा नगरिएपछि चरणबद्ध आन्दोलन,"विराटनगर : विराटनगर विमानस्थल विस्तारका नाममा रोक्का गरिएको जग्गा फुकुवा नगरिएपछि आसपासका स्थानीयले मङ्गलबारदेखि चरणबद्ध आन्दोलन गर्ने भएका छन्। १ वर्षदेखि आसपासका स्थानीयको १२६४६ बिगाहा जग्गा रोक्का गरेर सरकारले मुआब्जासमेत वितरण नगरेपछि स्थानीयले आन्दोलन गर्ने भएका हुन्। जग्गाको मुआब्जाका निम्त्ति बजेटको सुनिश्चितता वा रोक्का राखिएको जग्गा फुकुवा हुनुपर्ने मागसहित मोरङ प्रशासन र मुख्यमन्त्रीको कार्यालयमा दिईएको ७ दिने अल्टिमेटमको समयसीमा सकिएपछि स्थानीयहरु आन्दोलनमा उत्रिने भएका हुन्। गएको जेठ ३० गते विराटनगर विमानस्थल पीडित संघर्ष समितिले जिल्ला प्रशासन कार्यालय मोरङ र मुख्यमन्त्री तथा मन्त्रिपरिषदको कार्यालयलाई ७ दिने अल्टिमेटमसहितको मागपत्र बुझाएको थिए। विराटनगर विमानस्थललाई क्षेत्रीय अन्तर्राष्ट्रिय विमानस्थलकारुपमा विस्तार गर्ने भनेर २०७७ चैत्र २३ र २४ गते गोरखापत्र दैनिकमा एक सूचना प्रकाशित गर्दै सरकारले स्थानीय ३५० परिवारको १४०० कित्ता जग्गा अधिग्रहण गरेको थियो। त्यसयता आसपासका ३५० परिवारका नागरिकले न हालसम्म जग्गाको मुआब्जा पाएका छन्, न उनीहरुको जग्गा नै फुकुवा गरिएको छ। हारगुहार गरेर दुवै निकायलाई ७ दिनको अल्टिमेटम दिँदासमेत कुनै ठोस उपलब्धी प्राप्त हुन नसकेपछि संघर्ष समितिले आन्दोलनको बाटो रोजेको समितिका संयोजक वेदराज पौडेलले बताए। दुवै निकायले माथि लेखेर पठाउने बाहेकका अन्य कुनैपनि काम गरेको छैन, उनले भने, नियामक निकायको निष्क्रियताका कारण असार ७ गतेदेखि हामी आन्दोलनमा उत्रन बाध्य भएका छौं । चरणबद्ध आन्दोलनको कार्यतालिका सार्वजनिक गर्दै संघर्ष समितिले असार ७, ८ र ९ गते बिहान ११ बजेदेखि १ बजेसम्म विराटनगर विमानस्थलको चेम्बर गेटमा धर्ना दिने जनाएको छ। समितिका अनुसार असार १० गते जिल्ला प्रशासन कार्यालय अगाडि जग्गा प्राप्ति ऐन, २०३४ जलाउने र ऐन परिमार्जका लागि सरकारलाई दबाब दिने कार्यक्रम तय भएको छ। संघर्ष समितिका संयोजक पौडेलले भने, कानूनमा जग्गा अधिग्रहण सम्बन्धी व्यवस्था भएपनि जग्गाको मुआब्जा वितरण सम्बन्धी कुनै ठोस मापदण्ड छैन। तसर्थ उक्त ऐन विभेदकारी देखिएकाले हामीले त्यसलाई जलाएर परिमार्जनका लागि दबाब दिने कार्यक्रमसमेत तय गरेका छौं। आन्दोलनको चरणबद्ध कार्यक्रम अनुसार असार ११ गते संघर्ष समितिले संस्कृति, पर्यटन तथा नागरिक उड्डययन मन्त्री प्रेम आलेको पुत्ला दहन, प्रमुख राजनीतिक दलहरुलाई आन्दोलनप्रति समर्थन र अपनत्व ग्रहणका निम्त्ति पत्राचार तथा शीर्ष नेताहरुसँग अन्तरक्रियाको योजनासमेत बनाएको छ। पहिलो चरणको आन्दोलनको सम्पन्न भएपछि दोश्रो चरणको आन्दोलनको कार्यक्रमहरुसमेत तय गर्ने संघर्ष समितिले जनाएको छ। २०७७ असोजमा तत्कालिन मन्त्रिपरिषदले विराटनगर विमानस्थललाई क्षेत्रीय अन्तर्राष्ट्रिय विमानस्थलकोरुपमा विकास गरेर सार्क राष्ट्रहरूमा विराटनगरबाटै हवाई उडान गराउने निर्णय गरेको थियो। कात्तिक २७ गते बसेको मन्त्रिपरिषद्को बैठकले विराटनगर विमानस्थल विस्तारका लागि १२६४६ बिघा जमिन अधिग्रहण गर्न नेपाल नागरिक उड्डयन प्राधिकरणलाई स्वीकृति प्रदान गर्ने निर्णय गरेको थियो। हालको १५ सय मिटरको धावन मार्गलाई ३ हजार मिटरमा विस्तार गर्दै विराटनगर विमानस्थलको स्तरोन्नति गर्ने सरकारको योजना थियो। सोही निर्णय र योजनाका आधारमा सूचना निकाल्दै सरकारले विमानस्थल आसपासका १४ सय कित्ता जग्गा अधिग्रहणका लागि रोक्का गरेको थियो। सरकारले त्यतिबेला मुआब्जा निर्धारण समितिसमेत बनाएको थियो। तर समितिलाई काम गर्न नदिईएका कारण हालसम्म स्थानीयले मुआब्जा पाएका छैनन्। सरकारले पनि मुआब्जाका निम्त्ति भनेर आवश्यक बजेट विनियोजन गरेको छैन।"
दक्षिण एसियाली करातेमा नेपाल च्याम्पियन,"काठमाडौं : भारतमा सम्पन्न दक्षिण एसियाली कराते प्रतियोगितामा नेपाली टिम च्याम्पियन बनेको छ। राजस्थानको जयपुरमा सम्पन्न प्रतियोगितामा १२ स्वर्णसहित १६ पदक जित्दै नेपाल टिम च्याम्पियन बनेको हो। कुमेततर्फ उमेर समूहबाट वर्षा केसी, झरना केसी, एन्जिला राई, शर्मिला वाइवा, सुरोज राजबाहक, साहिल घलेले स्वर्ण पदक जिते। यस्तै ४५ केजी तौल समूहमा पुष्पा लामा, ५० केजीमा वर्षा बुढा मगर, ६८ केजीमा एरिका गुरुङ, ५५ केजीमा साजन बल र ६० केजीमा सन्तोष श्रेष्ठले स्वर्ण पदक जितेका छन्। काता विधामा सुरेन्द्र तामाङले स्वर्ण पदक जितेका छन्। यस्तै कुमेततर्फ उमेर समूहमा रुपक श्रेष्ठ र ५० केजी तौल समूहमा सम्मन श्रेष्ठले रजत पदक जितेका छन्। यसैगरी ६७ केजी तौल समूहमा सुरेन्द्र तामाङ र ८४ केजी तौल समूहमा सञ्जय महर्जनले कास्य पदक जितेका छन्। प्रतियोगितामा नेपालसहित भारत, बंगलादेश, भुटान र श्रीलंकाका खेलाडीले भाग लिएका थिए भने नेपालबाट ७ महिला र ९ पुरुषसहित जम्मा १६ खेलाडीहरुले विभिन्न बिधामा प्रतिस्पर्धा गरेको टिम ब्यवस्थापक तथा वादोकाइ कराते डो संघ नेपालका उपाध्यक्ष सन्जय महर्जनले बताए। उक्त प्रतियोगितामा प्रशिक्षकमा विकाश राजबहाक, अफिसियल र ब्यवस्थापनमा पुरुशोतम महर्जन , राजेन्द्र कर्मचर्य तथा नवीन महर्जन र गोबिन्द श्रेष्ठले रेफ्रीको भूमिका निभाएका थिए।"
डेढ वर्षदेखि चाइना पास वितरण ठप्प,"रसुवा : चीनको स्वशासित क्षेत्र तिब्बतस्थित केरुङमा व्यापार गर्न तथा त्यसक्षेत्रमा आवतजावत गर्नका लागि उपलब्ध गराउँदै आएको नेपाल चीन आगमन प्रस्थान अनुमति पत्र (चाइना पास) वितरण रोकिएको छ। कोभिड१९ का कारण चीनियाँ पक्षले मानिसको आवतजावतमा रोक लगाएपछि पास वितरण पनि रोकिएको हो। केरुङमा गएर व्यापार गर्ने, घुमघाम गर्ने तथा विविध कामले त्यहाँ जाने रसुवाबासीले पास पाउने गरेका छन्। रसुवागढी अध्यागमन कार्यालयले पास जारी गर्ने गरेको छ। नाकाबाट मान्छेको आवजावत रोकिएकाले कार्यालयले डेढ वर्षदेखि पास जारी नगरेको अध्यामगन अधिकृत सिता गुरुङले बताइन्। कार्यालयले २०७७ मंसिर २७ गतेदेखि पास वितरण रोकेको हो। गएको डेढ वर्षदेखि हामीले पास जारी गरेका छैनौं, उनले भनिन्, नाकाबाट पारी जान नपाउने भएपछि पास जारी गर्न छाडिएको हो। नाका पूर्ण रूपमा सञ्चालन आएपछि पास वितरणलाई निरन्तरता दिइने उनले बताइन्। चीनसँग सिमाना जोडिएको रसुवा जिल्लाका नागरिक चीनको स्वशासित क्षेत्र तिब्बतको केरुङसम्म आवतजावत गर्न पाउँछन्। त्यहाँ जानका लागि कार्यालयले पास उपलब्ध गराउँदै आएको थियो। एक पटक पास बनाएपछि एक वर्ष त्यहीँ गएर बस्न पाइन्छ। रोजगारीका लागि प्रचुर सम्भावना रहेकाले केरुङ जानका लागि जिल्लाका करिव १२ हजारले चाइना पास बनाएका थिए। कार्यालयका अनुसार जिल्लाका १२ हजार १ सय ४३ जनाले पास लिएका छन्। योे २०७२ असोज २८ गतेदेखि २०७७ मंसिर २७ गतेसम्मको तथ्यांक हो। २०७२ असोज २८ गतेअघि जिल्ला प्रशासन कार्यालयबाट पास लिने व्यवस्था थियो। कम खर्चमा धेरै आम्दानी हुने, आवतजावत गर्न सहज र राहदानी बनाउनुपर्ने झन्झट नहुने भएपछि पछिल्लो समय त्यहाँ जानेको सङ्ख्या बढेको थियो। केरुङमा करिव एक हजार नेपाली कार्यरत थिए। त्यहाँ रहेका नेपालीमध्ये अधिकांस होटल, डान्सबार, ट्रान्सर्पोट र ब्लक निर्माण लगायतका क्षेत्रमा कार्यरत थिए। केरुङमा कार्यरत रसुवाका नागरिक दशैँ, तिहार तथा ल्होसारमा घर फर्कने गरेका थिए। नेपाल चीन सीमा क्षेत्रमा बस्ने नागरिकलाई चीन सरकारले दिँदै आएको एक वर्षे प्रवेशाज्ञा लिएकामध्ये करिव २५ प्रतिशत रसुवालीले प्रत्यक्ष तथा अप्रत्यक्षरूपमा काम गरिरहेका थिए।"
मेटमणीको प्रश्न गाडी किन्न र कर्मचारीलाई तलब खुवाउनमात्रै ऋण किन?,"काठमाडौं : सांसद मेटमणी चौधरीले गाडी किन्न र कर्मचारीलाई तलब खुवाउन मात्रै ऋण नउठाउन सरकारलाई आग्रह गरेका छन्। सोमबार प्रतिनिधिसभा बैठकमा बोल्दै उनले अनावश्यक ऋण उठाएर दायित्व सिर्जना नगर्न सरकारलाई आग्रह गरे। उनले भने, आज पनि हामीले ऋण उठाउने कुरा गरिराख्दा हामीले कुन विषयमा ऋण उठाउने। ऋण उठाइसकेपछि कुन क्षेत्रमा हामीले ऋणको प्रयोग गर्ने भन्ने विषयमा क्लियर दृष्टिकोण आएको जस्तो लाग्दैन। अहिले पनि हामीले ऋण उठाउने कुरा अथवा ऋण लिने कुरा केवल सवारी साधन प्रयोग, प्रशासनिक कामको लागि लिइरहेका छौं। पूर्वाधार विकासका ठूला परीयोजनाहरु कम्तिमा ठूला परीयोजनाहरु 'डिक्लेयर' गरौँ। त्यो प्रोजेक्ट कार्यान्वयन गर्नका लागि कति पैसा चाहिएको छ। अर्थमन्त्रीज्युले क्लियर जवाफ हामीलाई दिनुपर्छ।"
सांसद मेटमणी चौधरीको प्रस्ताव : प्रदेश प्रहरी प्रमुख एआइजीलाई बनाऔं,"काठमाडौं : सांसद मेटमणी चौधरीले प्रदेश प्रहरी प्रमुखमा अतिरीक्त महानिरीक्षक(एआइजी) बनाउनुपर्ने प्रस्ताव राखेका छन्। गृहमन्त्री बालकृष्ण खाँडले प्रस्तुत गरेको नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) विधेयक २०७९ माथि विचार गरियोस भनी प्रस्तावमाथि छलफलमा सांसद चौधरीले प्रदेशको प्रहरी प्रमुखमा एआइजी बनाउनुपर्ने प्रस्ताव राखेका हुन्। उनले भने, प्रदेश मातहतका अधिकांश जिल्लाहरुमा सहसचिवस्तरको कर्मचारी प्रमुख जिल्ला अधिकारी हुने र प्रदेश प्रहरी प्रमुख प्रहरी नायव महानीरीक्षक(डीआइजी) हुने हुँदा मर्यादाक्रममा जिल्लाको प्रमुख जिल्ला अधिकारी (सीडीओ)भन्दा तल रहेको हुँदा प्रमुख जिल्ला अधिकारी र प्रदेश प्रहरी प्रमुखको बीचमा छलफल, बैठक नहुने भएकाले प्रहरी अतिरीक्त महानीरीक्षक(एआइजी) राख्दा सहज हुन्छ। चौधरीले भने,सार्वजनिक खरिद नियमावली २०६४ को नियम १४ ले २० करोडभन्दा बढी खरिद गर्दा वा एक करोडभन्दा बढीको खरिद गर्दा परामर्श सेवा लागत अनुमान विभागीय प्रमुखबाट गर्नुपर्ने उल्लेख गरिएको हुँदा प्रदेश प्रहरीलाई आवश्यक पर्ने लत्ता कपडा, हातहतियार, गोली गट्ठा खरिद गर्दा प्रहरी अतिरीक्त महानिरीक्षक दर्जा हुँदा सहज हून्छ भन्ने मेरो राय रहेको छ। हाल प्रहरी निरीक्षक दर्जाको सरुवाको प्रहरी प्रधान कार्यालयले गर्दै आएकोमा प्रदेश प्रहरी कार्यालयलाई प्रहरी निरीक्षकको सरुवाको अधिकार प्रत्यायोजन गर्ने विषय करेक्सन गर्नुपर्ने बताए। उनले भने, हामी संघियतामा प्रवेश गरिसकेका छौं। यद्यपी यसमा हामीले पूर्ण कार्यान्वयन गर्न कोहि पनि तयार भइनराखेको अवस्था छ। संघियता कार्यान्वयन गर्न पनि यो कुरा सच्याउनुपर्छ।"
"बाढीपहिरोले खाँदबारीमा एक घर पुर्यो, डेढ सय रोपनी खेतबारी पनि बगायो","सङ्खुवासभा : जिल्लाको खाँदबारी नगरपालिका६ लगातार वर्षासँगै आएको बाढीपहिरोका कारण एक घर पहिरोले पुरिएको र करिब डेढसय रोपनी खेतबारी बगाएको छ। गएराति खाँदबारी नगरपालिका६ सागमका पर्वत राईको घर पहिरो र खेतबारी बगाएको खाँदबारी६ का वडाध्यक्ष अर्जुन तामाङले बताए। सागममा स्थानीयको घर पुरिए पनि मानविय क्षति नभएको वडाध्यक्ष तामाङले बताए। राईको परिवार भागेर घर छाडेर ज्यान जोगाएका छन्। पहिरोबाट विस्थापित राईको परिवार परिवारलाई स्थानीय विद्यालयमा राखिएको तामाङले बताए। पहिरोबाट लप्सेका खिप्रीङलगायतको स्थानमा एक दर्जनभन्दा बढी घर जोखिममा परेको उनको भनाई छ। पहिरोले बर्खे कल्छे, माल्टा, पांठालगायतका स्थानमा लगाइएको हिउँदे धानबालीसमेत बगाएको छ।"
क्रसर उद्योगको मापदण्ड संशोधन गर्ने निर्णयविरुद्ध सर्वोच्चमा रिट,"काठमाडौं : सर्वोच्च अदालतमा क्रसर उद्योगको मापदण्ड संशोधन गर्ने सरकारले निर्णयविरुद्धमा रिट निवेदन दायर भएको छ। प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, खानी तथा भूर्गभ विभागलगायतलाई विपक्षी बनाई अधिवक्ता पदमबहादुर श्रेष्ठ, राजु फुयाँल र राकेशकुमार साहले रिट दायर गरेका हुन्। रिट निवेदनमा भनिएको छ, ढुङ्गा, गिटी, बालुवा उत्खनन बिक्री तथा व्यवस्थापन मापदण्ड २०७७ को दफा ४ (१०) मा साविकमा भएको घनाबस्ती र वन क्षेत्रको दुई किलोमिटर राजमार्गको ५०० मिटर दूरीभित्र नदी भन्ने वाक्यांश हटाइएको छ। सो ऐनको दफा ११ (१) मा भएको मापदण्ड मन्त्रिपरिषद्को बैठकको गत जेठ ६ गतेको निर्णयले मापदण्डलाई संशोधन गर्नेगरी भएको निर्णय उत्प्रेषणको आदेश बदर गरी पाउँ। अदालतले सो विवादको सुनुवाइका लागि आगामी असार ८ गते पेसी तोकेको छ। रिट निवेदनमा उक्त कार्यका लागि सरकारको निर्णयभन्दा अघिको प्रस्ताव पेश गर्ने संघीय मामिला तथा सामान्य प्रशासन मन्त्रालयको गत वैशाख १३ र २२ गतेको निर्णय र पत्राचार भएको भए उत्प्रेषणको आदेशले बदर गर्न मागसमेत गरिएको छ।"
संसदमा अर्थमन्त्रीको राजीनामा माग,"काठमाडौं : संसदमा अर्थमन्त्री जनार्दन शर्माको राजीनामा माग गरिएको छ। नेकपा एमालेका सांसद नवीना लामाले सरकारको नैतिकता गुमेको भन्दै अर्थमन्त्रीको राजीनामा मागेकी हुन्। बैंकमा ९ महिनायता पैसा छैन। व्यवसायीले ऋण पाएका छैनन्, विदेश उच्च शिक्षा हासिल गर्न जाने विद्यार्थीहरुले बैंकको कारोबार गर्न पाएको छैन। नैतिकता गुमेको सरकार, अर्थमन्त्रीज्यूको राजीनामा माग गर्छु। सरकारले जनताको ढाड सेक्नेगरी मूल्यवृद्धि गरेको बताइन्। उनले भनिन्, 'इन्धन, मट्टितेल, ग्यासलगायतका सबै पेट्रोलियम पदार्थको मूल्य बढेको छ। त्योमात्र होइन, सबै क्षेत्रमा मूल्य बढेर निमुखा जनताको घरमा चुलो बाँड्न मुस्किल परेको छ। किसान रोइरहेको छ।"
"बागमती झलमल्ल पारिन्छ, बेलुका फोहोर फाल्नेलाई समात्न सिसिटिभी जडान गर्छौं : मेयर शाह","काठमाडौं : काठमाडौं महानगरपालिकामा मेयर बालेन्द्र शाहले बागमतीसहित नदी करिडोरमा वत्ती जडान गरिने बताएका छन्। महानगरपालिका पूर्वाधार समन्वय बैठकमा बोल्दै मेयर शाहले बागमती झलमल्ल बनाउन सरोकारवाला निकायसँग सहयोग मागेका हुन्। उनले बागमतीलगायत उपत्यकाका नदीमा फोहोर फाल्नेलाई समात्न सिसिटिभी क्यामेरा जडान गरिने पनि बताए। बागमती झलमल्ल होस्। बेलुका फोहोर फाल्नेलाई समात्न ट्राफिकसँग समन्वय गरेर सिसिटिभी जडान गर्नुपर्छ। यसमा सरोकारवाला निकायको सुझाव र सहयोग चाहिन्छ, मेयर शाहले भने। बैठकमा सहभागी अधिकार सम्पन्न बाग्मती सभ्यता एकीकृत विकास समितिका इन्जिनियर कमल अर्यालले बागमती सफाइ अभियानलाई निरन्तरता दिनुपर्ने, मेयरउपमेयर नै सहभागी हुनुपर्ने, बागमती नदी करिडोरलाई वत्तीले झिलिमिली बनाउनुपर्ने, फोहोर फाल्नेलाई समात्न करिडोरमा सिसिटिभी जडान गर्नुपर्ने प्रस्ताव गरेका थिए। बागमती एक हप्ता सफा गर्यो, फेरि जस्ताको तस्तै हुन्छ। सफाइ अभियानलाई नियमित गर्नुपर्छ। मेयर लगायत सरोकारवाला सबैको सहयोग चाहिन्छ। फोहोर फाल्नेलाई तत्काल कारवाही गर्नुपर्छ, उनले भने। नाम अधिकार सम्पन्न बागमती सभ्यता तर काम चाहि काफी नभएको उनको भनाइ छ। सफाइका लागि सुरक्षाकर्मी चाहिने, समातेर कारवाही गर्ने र जरिवाना पनि कडा गरियो भनेमात्र बागमती नदी प्रणाली संरक्षण गर्न सकिने उनले सुझाएका थिए। संसारका सहरको मूल्याकंन खाली ठाउँले हुन्छ। सडक र नदीको व्यवस्थापन कसरी गरिरहेको भन्ने कुराले सहरलाई हुन्छ, उनले भने, नदी करिडोरलाई उज्यालो बनाउ। विद्युत प्राधिकरणले सबै नदी प्रणालीमा वत्ती हाल्दिनुस्। कति लाग्छ लागोस्। यति गरिदिनुस्। यो काठमाडौंबासीको माग हो, सबै नदीको उज्यालो बनाइदिउ। सिसिटिभी जडान गरिए धेरै हदसम्म बागमती सफाइमा मद्दत पुग्ने उनले बताए। सबै नदीमा सिसिटभी जडान गरेर नजिकको प्रहरीमा जोडौं। राति को आउँदो रहेछ भीआईपीहरु, मर्निङ वाक र इभनिङ वाकको नाटकमा आएर फोहोर हाल्नेलाई समात्न सकौं। यसो हो भयो भने बागमती सफाइलाई धेरै मेहनत पर्दैन, उनले भने। बैठकमा नेपाल विद्युत प्राधिकरणका प्रतिनिधिले नदी करिडोरमा वत्ती जडान गर्न ४० प्रतिशत काममा सघाउन सकिने प्रतिबद्धता जनाएका थिए।"
पर्यटनमन्त्री आलेलाई बर्खास्त गर्न माग,"काठमाडौं : पर्यटन व्यवसायसँग सम्बन्धित संगठनहरुले संस्कृति पर्यटन तथा नागरिक उड्डयन मन्त्री प्रेम आलेलाई बर्खास्त गर्न माग गरेका छन्। नेपाल पर्यटन व्यवसायी संघ, नेपाल पर्यटन व्यवसायी संगठन, नेपाल राष्ट्रिय पर्यटन व्यवसायी संगठनले सोमबार संयुक्त वक्तव्य जारी गर्दै असभ्य र अश्लील गालीगलौज गर्ने, कर्मचारीमाथि हातपात गर्ने गैरजिम्मेवार मन्त्री आलेलाई पदीय जिम्मेवारीबाट तत्काल बर्खास्त गर्न प्रधानमन्त्रीसँग माग गरेका हुन्। पर्यटन व्यवसायी संघका अध्यक्ष दीपक महत, पर्यटन व्यवसायी संगठनका संयोजक नवराज दाहाल, राष्ट्रिय पर्यटन व्यवसायी संगठनका अध्यक्ष पूर्णबहादुर कुँवरद्वारा जारी विज्ञप्तिमा नैतिकताका आधारमा राजीनामा सुझाव दिँदै नभए प्रधानमन्त्रीले बर्खास्त गर्नुपर्ने माग गरेका छन्। विषयगत जानकारी नभएका, पदीय मर्यादाको याद नगर्ने, आफ्ना मान्छेलाई जागिर खुवाउन अनावश्यक दबाब दिने, अश्लील गालीगलौज गर्ने र हातपातसम्मका घटना घटाउनेजस्ता दुष्कार्य गरेर गैरजिम्मेवार बनेका मन्त्री आलेलाई उनको पदीय जिम्मेवारीबाट तत्काल बर्खास्त गरी सरकार र पार्टीको छवि बचाउन प्रधानमन्त्रीज्यू र सम्बन्धित पार्टीलाई अनुरोध गर्दछौं, वक्तव्यमा माग गरिएको छ। समाजलाई सुसंस्कृत र असल आचरण सिकाउनुपर्ने मन्त्रीबाटै देखिने गरेका यस्ता अश्लील र अराजक अभिव्यक्ति र गुन्डागर्दीको व्यवहार समभ्य समाजका लागि स्वीकार्य हुन नसक्ने पनि वक्तव्यमा उल्लेख छ। विगतदेखि वर्तमानसम्म प्रदर्शन गर्दै आएको हर्कत र व्यवहारले मन्त्री आले एकपछि अर्को विवादमा मुछिँदै स्वयं त इतिहासकै बद्नाम मन्त्री भएकै छन् तर सरकार र हामी निजी क्षेत्रले समेत शिर निहुराउनुपर्ने लज्जास्पद अवस्था सृजना भएको छ, वक्तव्यमा भनिएको छ।"
"सरकार संसदमा होइन शिलन्यास, उद्घाटन र दिक्षान्तमा भेटिन्छ","काठमाडौं : सांसद नारदमुनी रानाले प्रधानमन्त्रीलाई संसदले खोजिरहेको बताएका छन्। संसदको शून्य समयमा बोल्दै सांसद रानाले संसदमा प्रधानमन्त्री खोइ भनेर खोजी हुँदा उनी नभेटिएको बताएका हुन्। उनले भने, रोपाइ सुरु भयो किसानले मल पाएका छैनन्। सरकार खोइ भनेर जनता खोजिरहेका छन्। सरकार कहाँ छ भन्दा महंगी बढाउने काममा भेटिन्छ। उनले भने,सरकार शिलन्यास गरेर उद्घाटन समारोहमा भेटिन्छ कहिलेकाहिँ दिक्षान्त समारोहमा भेटिन्छ। हामी संसदमा प्रधानमन्त्री खोइ भनेर खोज्यो भने सदनमा प्रधानमन्त्री भेटिदैनन्। यो सरकार जनताप्रति जवाफदेहि छैन।"
क्यान्सर रोगीलाई अर्घाखाँची कोरिया सम्पर्क समितिको सहयोग,सन्धिखर्क : अर्घाखाँचीको सन्धिखर्क नगरपालिका १० बेल्टारीका क्यान्सर रोगी प्रेमबहादुर थापाको उपचारका लागि आर्थिक सहयोग रकम हस्तान्तरण गरिएको छ। अर्घाखाँचीबाट रोजगारीमा गएकाहरुको साझा सस्था अर्घाखाँची कोरिया सम्पर्क समिति पहलमा संकलन भएको ८३ हजार रुपैयाँ क्यान्सर रोगी थापालाई हस्तान्तरण गरिएको हो। घरको आर्थिक अबस्था कमजोर भए पछि उपचारमा आर्थिक समस्या उत्पन्न भएको जानकारी पाएपछि अर्घाखाँची कोरिया सम्पर्क समितिको सल्लाहाकार बाबुराम आचार्यको संयोजकतवमा आर्थिक सहयोग अभियान संचालन गरिएको थियो। आचार्यको पहलमा कोरियामा संकलन भएको ८३ हजार रुपैयाँ नेपाल पत्रकार महासंघका लुम्विनी प्रदेश सदस्य प्रेमनारायण आचार्यले थापाको घरमै पुगेर हस्तान्तरण गरेका हुन्। क्यान्सर रोगी थापाको नेपाल क्यान्सर हस्पिटल एण्ड रिसर्च सेन्टर ललितपुरमा उपचार भइरहेको छ।
प्रहरीको तनाव व्यवस्थापनमा योग महत्वपूर्ण छ : गृहमन्त्री खाण,"काठमाडौं : आठौं अन्तर्राष्ट्रिय योग दिवसको अवसरमा गृहमन्त्री बालकृष्ण खाणको प्रमुख आतिथ्यमा नेपाल प्रहरी प्रधान कार्यालयमा सोमबार आयोजित शिविर तथा उत्प्रेरणा कार्यक्रम (योगा) सम्पन्न भएको छ। कार्यक्रमलाई सम्बोधन गर्दै गृहमन्त्री खाणले मानवताको लागि योग भन्ने नारालाई आत्मसात् गरी कुनै पनि द्वेषभाव र मन मुटाव नराखी एक आपसमा सदभाव, सौहार्दता, मेलमिलाप र हार्दिकताको सम्बन्ध कायम गरी पवित्र मनोभावका साथ समाज र राष्ट्रको हित र विकासमा आफूलाई समर्पित गर्नुपर्ने बताए। साथै उहाँले योग र प्राणायामको नियमित अभ्यासले मानव शरीर र मस्तिष्कलाई सन्तुलित र स्वस्थ राखी सकारात्मक सोच विकास गर्ने चर्चा गरे। गृहमन्त्री खाणले विविध कारणले मानव जीवनमा उत्पन्न हुने तनाव, चिन्ता, रिस, आक्रोश, द्वेष र विचलनलाई नियन्त्रण गरी मानिसको भौतिक शरीर, मानसिक अनुभूति र शारीरिक अवस्थालाई सन्तुलनमा राखी तनाव कम गर्न, जीवनलाई शान्त, फलदायी र उत्पादनमूलक बनाउन योग प्रभावकारी सिद्ध भएको उल्लेख गरे। समाजमा हुने विभिन्न प्रकारका घटना, दुर्घटना र अपराधहरूको प्रभावकारी रोकथाम तथा नियन्त्रण गरी समाज र नागरिकलाई सुरक्षित राख्ने जटिल प्रकृतिको जिम्मेवारी बहन गर्ने सन्दर्भमा प्रहरी कर्मचारीहरूको तनाव व्यवस्थापनमा योग अभ्यासको अधिक महत्व रहने विचार व्यक्त गरे। योग अभ्यासलाई प्रशिक्षणमा सीमित नराखी आफ्नो व्यक्तिगत एवं व्यावसायिक जीवनमा समेत नियमित अभ्यास गर्न आग्रह गर्दै उनले भने, योग एवम् आसन, प्रणायम मात्र होइन एक अनुशासित जीवन शैली पनि हो। कार्यक्रममा धन्यवाद ज्ञापन गर्दै प्रहरी महानिरीक्षक धिरज प्रताप सिंहले नियमित योग अभ्यासले शरीर र मस्तिष्कलाई चुस्त, स्फूर्त राखी मानिसक तथा शारीरिक विकारहरूबाट मुक्ति दिलाउन मद्धत गर्ने बताए। योग गर्ने व्यक्तिमा सकारात्मक सोचको विकास हुने उल्लेख गर्दै उनले भने, सकारात्मक सोँचले रिस द्वेष, बद्लाको भावनालाई समेत कम गर्छ। जसले समाजमा शान्ति र समृद्धि ल्याउन मद्दत गर्छ। मानवताको लागि योग भन्ने नाराका साथ जुन २१ मा विश्वभर आठौं अन्तर्राष्ट्रिय योग दिवस मनाउने क्रममा योगको बारेमा चेतना अभिवृद्धि गर्न कार्यक्रमको आयोजना गरिएको उल्लेख गर्दै प्रहरी महानिरीक्षक सिंहले प्रहरी पेशामा योगको महत्वलाई मध्यनजर गरी नेपाल प्रहरीका विभिन्न तालिम पाठ्यक्रममा योगलाई समेत समावेश गरिएको बताए। कार्यक्रममा प्रहरी महानिरीक्षक सिंहले गृहमन्त्री बालकृष्ण खाणलाई कृतज्ञताको चिनो प्रदान गरेका थिए। साथै उनले पतंजली योग समिति नेपालका मुख्य केन्द्रीय प्रभारी लवदेव मिश्र र समितिका युवा संयोजक लोक नाथ खनाललाई समेत कृतज्ञताको चिनो प्रदान गरे। योग शिविरमा गृह सचिव टेकनारायण पाण्डे, अवकाश प्राप्त प्रहरी महानिरीक्षकहरू, प्रहरी अतिरिक्त महानिरीक्षकहरू, नेपाल प्रहरी श्रीमती संघकी अध्यक्ष, गृहमन्त्रालयका सहसचिव, पतंजली योग समिति नेपालका पदाधिकारी एवम् योग गुरूहरू, वरिष्ठ प्रहरी अधिकृत तथा जवानहरू सहभागिता थियो।"
ओलीको आलोचना गरेको भन्दै कैलालीमा अध्यक्षलाई इन्चार्जले सोधे स्पष्टीकरण (२३ प्रश्नसहित),"काठमाडौं : नेकपा एमाले कैलालीका इन्चार्ज नारदमुनी रानाले जिल्ला अध्यक्ष रतनबहादुर थापालाई स्पष्टीकरण सोधेका छन्। केन्द्रीय अध्यक्ष केपी शर्मा ओलीसहित नेताहरुको आलोचना गरेको, स्थानीय तह निर्वाचनमा पार्टीका उम्मेदवारलाई हराउन कांग्रेससँग साँठगाँठ गरेको आशंका, पार्टी हितविपरीत अन्तरघाति गतिविधि गरेको भन्दै जिल्ला इन्चार्ज रानाले अध्यक्ष थापालाई आइतबार स्पष्टीकरण सोधेका हुन्। सुदूरपश्चिम प्रदेश कमिटी र केन्द्रीय संगठन विभागलाई बोधार्थ पठाइएको स्पष्टीकरण पत्रमा अध्यक्ष थापालाई तीन दिनभित्र अर्थात मंगलबारसम्म बुझाउन निर्देशन गरिएको छ। अध्यक्ष थापालाई २३ वटा प्रश्न सोधिएको छ। स्थानीय तह निर्वाचनमा पार्टी अध्यक्षको हैसियतले पार्टीका उम्मेदवारलाई जिताउन लाग्नुपर्नेमा चुनाव अवधिमा मौन बसेको, आफ्नो गृहपालिका लम्की चुहा नगरपालिकामा पार्टीका उम्मेदवारलाई हराउन भूमिका खेलेको नगर निर्वाचन मूलसमितिको निष्कर्षका आधारमा थुप्रै आशंका उब्जिएको स्पष्टीकरणमा उल्लेख छ। यस्ता छन् २३ वटा प्रश्न : १) तपाईले पार्टी जिल्ला अध्यक्षमा जिति सकेपछि दैनिक रुपमा पार्टी कार्यालय सन्चालन किन नगरेको? २) निर्वाचित भई सकेपछि अध्यक्षको हैसियतमा कार्यसम्पादनको सिलसिलामा आफनो कार्यकक्ष रहेको कार्यालयमा कति दिन जानु भो? ३) जिल्ला पार्टी कार्यालयलाई तपाईले सधै बिरोधीको अखडाजस्ता किन र के कारणले व्यवहार गर्नु भयो? ४) स्थानीय निर्वाचन ताका जिल्ला पदाधिकारी र पार्टी कार्यालय परिवारसंग के कति छलफल भयो? ५) जिल्लामा पार्टी गतिविधी सम्बन्धमा पार्टी नेतृत्व र आफनो कमिटीसँग कति समन्वय र छलफल गर्नु भयो? ६) पार्टी अध्यक्ष केपी ओलीलाई ""अपतो जस्तो तुच्छ शब्द किन प्रयोग गर्नुभयो? ७) पार्टी महासचिव शंकर पोखरेल, सचिव लेखराज भट्ट, स्थायी कमिटी सदस्य कर्ण थापा, जिल्ला इन्चार्ज नारदमुनी राना, सह इन्चार्जहरु गौरीशंकर चौधरी, कमला ओली, सन्तोष शर्मा लगायतको नेतृत्वलाई अध्यक्षबाट राजीनामा दिन्छु भनेर पटक पटक किन धम्की दिएको? ८) उम्मेदवारी दर्ताको पूर्वसन्ध्यामा धनगढी चौराहास्थित सोराई होटलमा जिल्ला पदाधिकारी बैठकमा केन्द्रीय नेतृत्व, जिल्ला नेतृत्वलाई धम्क्याउँदै, सिंगो पाटी पंक्तिलाई नै अमर्यादित, अपशब्द प्रयोग गर्दै गालिगलौज किन गरेको? ९) जिल्लाका विभिन्न वडामा उठेका हाम्रा बागी उम्मेदवारलाई सम्झाउने प्रयत्न किन नगरको? १०) तपाईले जिल्ला निर्वाचन मूल परिचालन समितिको एउटा पनि बैठक किन नगरेको? ११) कुनै पनि पालिकास्तरीय चुनावी योजना र चुनावी अभियान किन नबनाएको? १२) एमालेले एक पनि सिट जित्दैन ""फिक्स"" हो भनेर कुप्रचार किन गरे? १३) स्थानीय तहको निर्वाचनमा पार्टीका तर्फबाट लम्की चुहा नगरपालिकामा प्रमुख पदका उम्मेदवार महादेव बजगाईं र जुना चौधरी र घोडाघोडीका नगर प्रमुखका उम्मेदवार ममताप्रसाद चौधरीलाई जसरी पनि हराउछु भनेर सार्वजनिक रुपमा अभिव्यक्ति किन दिएको? १४) यी दुबै उम्मेदवारलाई नहराई मेरो मिसन पूरा हुँदैन, तपाईले आफ्नो घरमा केही नेता कार्यकर्तालाई बोलाई टाउको काटेर शुरुका दुई सूर्य छोडेर भोट हाल्नु भनी उर्दी जारी गरेर अन्तर्घात गरेको हो वा होइन? १५) नेपाली काँग्रेससंग साँठगाँठ गरि लम्की चुहामा महादेव बजगाई र जुना चौधरी हराउने अनि घोडाघोडीमा ममता प्रसाद चौधरी लगायतलाई हराउने कार्य किन गरेको? १६) चुनावको बिचमा घोडाघोडीमा गई विभिन्न मितिमा होटलमा बसेर ममता लगायतलाई हराउन योजना बनाई केही पार्टी नेतृत्वलाई किन चलाएको? १७) लम्की चुहाको चुनावी आमसभामा किन सहभागी नभएको? १८) निर्वाचन अवधिभरी जिल्लाको चुनावी अवस्थाको कुनै पनि रिपोटिङ पार्टी पंक्तिभित्र कही कतै कसैलाई पनि किन नगरेको? १९) पार्टी अध्यक्षजस्तो जिम्मेवारीमा रहेको व्यक्तिले एमालेको भविष्य छैन भन्दै किन हिँडेको? २०) तपाईले लम्कीचुहा कार्यपालिका चुनावमा पार्टीका उम्मेदवारबिरुद्ध भोट किन हाल्न लगाएको? २१) तपाईले नेपाली कांग्रेससँग बार्गेनिङ गर्दै गरेको भन्ने कुरा बजारमा किन चल्दै छ? २२) तपाई आजभोलि पार्टीको कुन निकाय र नेतृत्वसँग प्रत्यक्ष सम्पर्कमा हुनुहुन्छ? २३) नेकपा (एमाले) पार्टीको जिल्ला अध्यक्षजस्तो गरिमामय पदमा आसिन व्यक्तिले पार्टीको हित र नीति विपरीत गतिविधि गरी अन्तरघाति कार्य गर्न मिल्छ कि मिल्दैन?"
देश हाँक्ने प्रधानमन्त्री आईजी र डीआईजी सरुवा बढुवामा लाग्ने होइन,"काठमाडौं : सांसद नवराज सिलवालले सरकार र राजनीतिक दलबाट प्रहरीमाथि अत्याचार भएको बताएका छन्। प्रतिनिधिसभामा बोल्दै सांसद सिलवालले सरकार र राजनीतिक दलबाटै प्रहरीलाई सहि ढंगले काम गर्न नदिइएको बताएका हुन्। प्रहरीमाथि सरकार र राजनीतिक दलबाट धेरै नै अत्याचार भएको छ। प्रहरीलाई सही ढंगले काम गर्न नै दिइएको छैन, उनले भने, यूएनको एउटा प्रतिवेदनले नेपालको प्रहरी एकदमै क्षमता भएको र अनुसन्धानमा अब्बल देखाएको छ। त्यसैले प्रहरीमा सिस्टमको विकास गर्न जरुरी छ। साधनस्रोत सम्पन्न बनाउनुपर्ने हुन्छ। सरकारले प्रहरीलाई राजनीतिकरण गरेको उनको आरोप छ। मनपरी भर्ना गरेको छ। मनखुसी सरुवाबढुवा गरिएको छ। आआफ्नो मान्छे च्याप्नुभएको छ। यसले गर्दा नेपाल प्रहरीको मनोबल खस्किएको छ, उनले भने, मुलुक हाँक्ने प्रधानमन्त्रीज्यू आईजी, डीआईजी र एसपी बढुवा बनाउनेमा लाग्ने होइन। गृहमन्त्रीले ओभरल हेर्ने हो।"
जग्गा धितो राख्न नपाउने निर्णयमा सर्वोच्चले लगायो रोक,"काठमाडौं : सर्वोच्च अदालतले जग्गाको वर्गीकरण नगरि धितो राख्न नमिल्ने सरकारको निर्णय कार्यान्वयन नगर्न अन्तरिम आदेश जारी गरेको छ। भूमि व्यवस्था सहकारी तथा गरिबी निवारण मन्त्रालयले जेठ २७ गते मन्त्री स्तरबाट बैंक, वित्तीय संस्था वा सहकारी संस्थाबाट जग्गाको धितो बन्धक पारित हुनका लागि खेतीयोग्य जग्गा र गैर कृषिक्षेत्रको जग्गा भनी जग्गाको वर्गीकरण गरेपछि मात्र धितो पारित गर्ने निर्णय गरेको थियो। उक्त निर्णयविरुद्ध विष्णुबहादुर सुनुवारले दायर गरेको रिटमा सुनुवाइ गर्दै न्यायाधीश ईश्वरप्रसाद खतिवडाको एकल इजलासले जग्गाको वर्गीकरण नै नभई धितो राख्न नपाउनु मनासिव नहुने भन्दै भन्दै तत्काल कार्यान्वयन नगर्न अन्तरिम आदेश जारी गरेको हो। जग्गाको वर्गीकरण गर्ने आधारको रुपमा रहेको भनिएको उक्त भुउपयोग नियमावली २०७९ को आधारमा हालसम्म पनि जग्गाको वर्गीकरण भइसकेको नदेखिएको आदेशमा उल्लेख छ। जग्गाको वर्गीकरण नभएसम्म अनिश्चितकालसम्म जग्गा जमिन धितो बन्धकी राख्न नपाउने व्यवस्था गर्दा नागरिकको मौलिक हकसँग सम्बन्धित कतिपय कुरामा अनुचित असर पर्न जाने भएकाले मुद्दाको टुंगो नलागेसम्म निर्णय तत्काल कार्यान्वयन नगर्नुनगराउनु, सर्वोच्चले अन्तरिम आदेशमा भनेको छ। यसअघि सांसदहरुले पनि वर्गीकरण नगरी जग्गा धितोमा राख्न नपाउने निर्णयले वैदेशिक अध्ययनमा जान चाहने विद्यार्थी मर्कामा परेको भन्दै निर्णय संशोधन गर्न संसदमा आवाज उठाएका थिए।"
कोलम्बियाको राष्ट्रपतिमा गुस्ताभो पेट्रो विजयी,"बोगोटा : गुस्ताभो पेट्रो आइतबार कोलम्बियाको राष्ट्रपतिमा निर्वाचित भएका छन्। स्वतन्त्र उम्मेदवार रोडोल्फो हर्नान्डेजलाई दोस्रो चरणको निर्वाचनमा निकै नजिकको दौडमा पराजित भएका छन्। राज्य सञ्चालित राष्ट्रिय नागरिक रजिस्ट्रीले सो किराको जनाकारी गराएको छ। कोलम्बिया गठबन्धनका लागि वामपन्थी ऐतिहासिक सम्झौताका उम्मेदवार पेट्रोले ११,२८०,६९४ मत (जुन ५०४४ प्रतिशत) प्राप्त गरेका छन्। त्यस्तै हर्नान्डेजले १०,५७९,८०३ मत जुन (४७३१ प्रतिशत) प्राप्त गरेका छन्। नवनिर्वाचित राष्ट्रपतिले ट्वीटरमा भनेका छन् यो 'उत्सव' को दिन हो। 'पहिलो लोकप्रिय विजयको उत्सव मनाऔं,' पेट्रोले लेखेका छन्। 'यो विजय भगवानको लागि हो, जनता र यसको इतिहासको लागि हो। आज सडक र चौकको दिन हो,' उनले भने। ६२ वर्षीय पेट्रो राजधानी बोगोटाका सिनेटर र पूर्व मेयर हुन्। उनले अगस्ट ७ गते राष्ट्रपतिको पदभार ग्रहण गर्नेछन्। निर्वाचन अधिकारीहरूले यसअघि मतदानको दिनमा मतदान प्रक्रिया सामान्यरूपमा अघि बढेको बताएका थिए। तर पछि एक सैनिक र एक चुनावी साक्षीको मृत्यु भएको खबर आएको थियो। रक्षामन्त्री डिएगो मोलानोले कोलम्बियाको क्रान्तिकारी सशस्त्र बलको आक्रमणमा एक सैनिकको मृत्यु भएको बताएका छन्।"
खोला तर्न खोज्दा पहिरोमापरी २ जना बेपत्ता,काठमाडौं : खोला तर्न खोज्दा पहिरोमापरी २ जना बेपत्ता भएका छन्। कपिलवस्तुस्थित शिवराज नगरपालिका१ पैरा खोलामा गाडीबाट ओर्लेर खोला तर्न खोज्दा पहिरो आएर बगाउँदा २ जना बेपत्ता भएको कपिलवस्तु प्रहरीले जनाएको छ। बेपत्ता हुनेमा भारता बालरामपुर बस्ने १७ वर्षिय निखिल कौसल र सोही ठाउँका १८ वर्षिया सुरज सोनी रहेको प्रहरीले जनाएको छ। यसैबीच सोही खोलाको बिचको उच्चभागमा १ जनाको शव फेला परेको र शवको पहिचान हुन नसकेको प्रहरीले जनाएको छ।
"हवाई भाडा बढ्यो, कुन ठाउँको कति ?",काठमाडौं : वायुसेवा कम्पनीहरुले हवाई भाडा बढाएका छन्। नेपाल आयल निगमले इन्धनको मूल्यमा भारी वृद्धि गरेपछि वायुसेवा सञ्चालक संघले बुधबारबाट लागु हुनेगरी हवाई भाडा बढाएको हो। काठमाडौं सबैभन्दा लामो रुट धनगढीका लागि ८४० रुपैयाँ वृद्धि गरिएको छ। काठमाडौंधनगढी रुटमा वृद्धि भएर अधिकतम भाडा १६ हजार ८०५ रुपैयाँ पुगेको छ। काठमाडौंबाट सिमराका लागि बढेर अधिकतम ४ हजार १९५ पुगेको छ। भरतपुर रुटमा ४ हजार ९३५ रुपैयाँ पुगेको छ। काठमाडौंदेखि पोखराको पाँच सयले बढेर अधिकतम ७ हजार नजिक पुगेको छ। जनकपुर रुटको ५ हजार ७९५ पुगेको छ।
यो देशले अर्थमन्त्रीको राजीनामा मागेको छ : बाँस्कोटा,"काठमाडौं : सांसद गोकुल बाँस्कोटाले देशले अर्थमन्त्री जनार्दन शर्माको राजीनामा यो देशले खोजेको बताएका छन्। संसदमा बोल्दै सांसद बास्कोटाले संसदमा अर्थमन्त्रीमाथि पटकपटक प्रश्न उठेपछि मार्ग प्रशस्त गर्नुपर्ने बताए। बजेट निर्माणका क्रममा अनाधिकृत व्यक्तिलाई प्रवेश गराएको प्रश्न पटकपटक उठेको भन्दै राजीनामा दिनुपर्ने बताए। उनले भने, यस विषयमा प्रधानमन्त्री, दलका नेता बोल्नुभएको छैन। यो स्थितिमा पनि अर्थ मन्त्री संवेदनशिल हुनुभएन। बाहिर गएर अर्थमन्त्रीले कहाँ छ भनेर प्रश्न गर्नुभएछ। प्रतिपक्ष संसदमा छ।' अर्थमन्त्रीको राजीनामा यो देशले खोजेको भन्दै उनले अर्थमन्त्रीले मार्ग प्रशस्त गर्नुपर्ने बताए। 'छानबिन समिति गठन हुनुपर्छ। छानविनका लागि सजिलो गरिदिनुपर्छ, उनले भेन।"
स्थानीय तहमा पनि सिकलसेलको उपचारको माग,"धनगढी : राना थारु र चौधरी थारु समुदायमा मात्रै देखिएको सिकलसेल एनेमीयाको उपचार स्थानीयतहका अस्पतालहरुमा पनि हुनुपर्ने माग गरिएको छ। १३ औं सिकलसेल दिवशका अवसरमा आईतबार धनगढीमा आयोजना भएको कार्यक्रममा यस्तो माग गरिएको हो। कैलाली र कञ्चनपुरका ७ सय जनामा सिकलसेल एनेमीया देखिएको छ, त्यसैले सिकलसेलको उपचार र परिक्षण अब स्थानीय तहमा रहेका स्वास्थ्य संस्थाहरुमा पनि हुनुपर्छ सिकलसेल नेपालका अध्यक्ष तथा सिकलसेलका बिरामी सुरेश कठरियाले बताए। कैलाली र कञ्चनपुर जिल्लामा मात्रै ७ सय जना थारु समुदायका ब्यक्तिमा सिकलसेल एनेमीया पुस्टी भएको छ। अहिले सेती प्रादेशीक अस्पताल, महाकाली प्रादेशीक अस्पताल र घोडाघोडी नगरपालिकामा रहेको घोडाघोडी अस्पताल (नीजि अस्पताल) मा सिकलसेलको परिक्षण र उपचार भईरहेको छ। गाउँमा रहेका थारु समुदायको परिक्षण र उपचार भएको छैन, उनीहरु प्रादेशीक अस्पताल आउदैनन, त्यसैले गाउँमा नै उपचारको ब्यवस्था गर्नुपर्छ चौधरीले भने। नेपालमा १५ वर्षअघि सिकलसेल एनेमीया पत्ता लागेको थियो। सिकलसेल एनेमीयाको अनुसन्धानमा लागेका डाक्टर शुभेषराज कायस्थले, थारु समुदायमा बंसानुगत रुपमा देखिने यस रोगका लागि गाउँका अस्पतालहरुमा पनि उपचार पुग्नुपर्ने बताउछन।एउटा अनुसन्धान अनुसार सिकलसेल एनेमिया भएका १२ प्रतिसत ब्यक्तिका आँखामा समस्या छ, त्यस्तै धेरैमा रक्त अल्पता छ, यसले रक्तकोषिकाहरुलाई ब्लक गरिदिने हुनाले, त्यहाँ अक्सिजनको मात्रा कम भएर विरामीको मृत्यु समेत हुने गरेको छ डाक्टर कायस्थले भने। उनले, सिकलसेल एनेमिया भएको मानिस पहिला त बच्चामै मृत्युहुने र बाँचीहाले पनि ३५४० वर्षभन्दा बढी नबाच्ने गरेको अनुसन्धानले देखाएको बताए। अपबाद बाहेक सिकलसेल लागेका मानिसहरु ३५४० वर्षको अल्पायुमै मृत्यको मुखमा पुग्छन, पहिला पहिला रोग पत्ता नलागेर नै धेरैको ज्यान गयो, अहिले भने लक्षण देखा परिका ब्यक्तिको परिक्षण गरेपछि रोग पत्ता लाग्ने गरेको छ डाक्टर कायस्थले भने। सिकलसेल एनेमिया भएपछि बच्चा अवस्थामा रक्त अल्पता हुने, रोग प्रतिरोधात्मक क्षमता कम हुने भएकाले विभिन्न संक्रमणहरु देखिएर बच्चाको मृत्यु हुने गर्छ। बच्चा अवस्थाबाट बाँचेका ब्यक्तिको मुटु, कलेजो र फोक्सो खराब हुने, पित्तको थैलीमा पत्थरी हुने, रगत कम भएर पिलिया हुने, कमजोर हुदै जाने, शरिका ठुला जोनीहरु सडने र भाच्चीने जस्ता लक्षणहरु देखिने गरेको डाक्टर कायस्थले बताए। थारु समुदायका, नयाँ जन्मेका बच्चाहरुमा ५ देखि १० प्रतिसतमा सिकलसेल एनेमीया देखिने गरेको सेती प्रादेशीक अस्पतालका बालरोग विषेशज्ञ डाक्टर प्रदीक कुमार मिश्रले बताए। अहिले सेती प्रादेशीक अस्पतालमा थारु समुदायका बच्चाहरुलाई जन्मीने वित्तिकै सिकलसेल परिक्षण गरिन्छ, त्यो तथ्यांकका आधारमा ५ देखि १० प्रतिसत बच्चाहरुमा सिकलसेल देखिएको छ उनले भने। सिकलसेल एनेमीया बंसानुगत रोग हो। बुवा आमा दुबैजना सिकलसेल रोग भएका ब्यक्ति भएमा उनका सन्तानहरुमा पनि सो रोग सर्ने गरेकोछ। बुवा वा आमामध्ये एकजना पनि सिकलसेल एनेमिया नभएको ब्यक्ति भएमा जन्मेका बच्चामा रोग देखिएपनि, सार्ने काम नहुने डाक्टर मीश्रले बताए। विज्ञहरुले दुईतीन पुस्तासम्म, थारु समुदायभीत्र विवाह अघि नै सिकलसेल एनेमिया जाँच गरेर विवाह गर्नुपर्ने गरिएमा मात्रै यस रोगलाई निर्मुल पार्न सकिने बताएका छन। विवाह हुनुपुर्व नै सिकलसेल जाँच गर्नुपर्यो, केटा वा केटी मध्ये एकजनालाई पनि सिकलसेलन छैन भने विवाह गर्दा हुन्छ सेती प्रादशीक अस्पतालका बरिष्ठ फिजिसियन डाक्टर शेरबहादुर मरले भने। राना थारु र चौधरी थारु समुदायमा देखिएको यस रोगले, ह्दयघात हुने, आँखा एकदमै कमजोर हुने, रक्तअल्पताका कारण शरिरमा भीत्री अंगहरुमा असर गर्ने, पित्त थैलीमा पत्थरी हुने र शरिका ठुला जोर्नीहरु सडने जस्ता लक्षणहरु देखिन्छन। त्यसैले, यो गम्भीर प्रकृतीको रोगका लागि सरकारले विषेश ब्यवस्था गर्ने सामाजिक विकास मन्त्री गोविन्द राज बोहराले बताए। सिकलसेलका विरामीको एकलाख सम्मको विमाको ब्यवस्था गरिएको छ, सेती महाकाली र घोडाघोडीमा उपचार तथा परिक्षण दुबै हुन्छ, टीकापुर अस्पतालमा परिक्षण हुन थालेको छ, त्यहाँ तुरुन्तै उपचारको ब्यवस्था हुन्छ, मैले सेती र महाकालीमा सिकलसेलका लागि छुट्टै डेस्क राखेर अझ सुविधासम्पन्न उपचारका लागि सोचेको छु सामाजिक विकास मन्त्री बोहराले भने।"
अखिल (क्रान्तिकारी) केन्द्रीय उपाध्यक्ष कार्कीसहित १० जना निलम्बित,"काठमाडौंः अखिल नेपाल राष्ट्रिय स्वतन्त्र विद्यार्थी यूनियन (क्रान्तिकारी) का केन्द्रीय उपाध्यक्ष पवन कार्कीसहित १० जनालाई अनिश्चितकालिन निलम्बन गरिएको छ । आइतबार बसेको अखिल क्रान्तिकारीको केन्द्रीय कमिटीको बैठकले कार्कीसहित १० जनालाई निलम्बन गरेको हो। बैठकमा होहल्ला गर्दै नाराबाजी गरेपछि सो समूहलाई हलबाट निकालिएको थियो । कार्की समूहले वर्तमान केन्द्रीय कमिटी वैज्ञानिक ढंगले गठन नभएको भन्दै खारेजीको माग गरेको छ । अखिल (क्रान्तिकारी) त्रिभुवन विश्वविद्यालय अध्यक्ष प्रदीप भट्टले वार्ता संवादको माध्यमबाट विवाद हल गर्ने निर्णय भएको बताए । कार्कीसहित प्रवीण बस्नेत, सञ्जिव चौधरी, उपदेश यादव, बालकुमार केसी, रमेश खड्का, वसन्त भण्डारी,पदम नेपालीलगायत कारबाहीमा परेका छन् । निलम्बनमा परेका उपाध्यक्ष कार्कीले क्रान्तिकारी संगठनको पुनर्गठन र विद्यार्थी आन्दोलनलाई पुनर्जीवन प्रदान गर्न अवैध समितिहरु खारेज गरी विशेष राष्ट्रिय महाधिवेशनमा जानुपर्ने बताए ।"
सगरमाथा क्षेत्रमा हिमाली ब्वाँसोको आतंक चुलिदै,"सोलुखुम्बु : सोलुखुम्बुको खुम्बु क्षेत्रमा हिमाली ब्वाँसोको आतंक चुलिदै गएको छ। केही वर्षयता सो क्षेत्रको घरपालुवा जनावरहरूमा हिमाली ब्वाँसोको आक्रमण अत्याधिक बढेको तथ्यांकले पुष्टि गरेको छ। सगरमाथा राष्ट्रिय निकुञ्ज नाम्चेको तथ्यांक अनुसार सन् २०२० को मध्यदेखि २०२१ को मध्यसम्ममा सगरमाथा राष्ट्रिय निकुञ्ज क्षेत्रमा जङ्गली जनावरबाट ३२३ वटाभन्दा बढी घरपालुवा जनावर मारिएका छन्। जसका लागि निकुञ्जले ९० लाख रूपैयाँभन्दा बढी क्षतिपूर्ति पशुपालक कृषकलाई प्रदान गरेको छ। नेपालमा सबैभन्दा कम अध्ययन गरिएको जङ्गली जनावरमा पर्ने हिमाली ब्वाँसोले घरपालुवा जनावरको सुरक्षामा निकै ठूलो समस्या सिर्जना गरिरहेको स्थानीयले बताएका छन्। वार्षिक प्रतिवेदन अनुसार मारिएका ३२३ घरपालुवा जनावरमध्ये २३४ ब्वाँसोले मारेको निकुञ्जका सूचना अधिकारी विष्णु रोकायाले बताए। सन् २०१३ मा नेपाल सरकारले आठ प्रकारका वन्यजन्तुका हात्ती, गैंडा, भालु, बाघ, चितुवा, हिमचितुवा, बँदेल र अर्नाका कारण घरपालुवा वस्तुभाउलाई क्षति वा घाइते गराएमा क्षतिपूर्ति दिने पहिलो निर्देशिका लागू गरेको थियो। सन् २०१५ मा सरकारले त्यो सूचीमा हिमाली ब्वाँसो, ध्वाँसे चितुवा र जङ्गली कुकुर थप गरेको थियो। हाल निकुञ्जले एउटा बन्यजन्तु ब्वाँसोले मारे बापत ३० हजार रूपैयाँ क्षतिपूर्ति दिने गरेको सगरमाथा राष्ट्रिय निकुञ्जको कार्यालय नाम्चेले जनाएको छ।"
पेट्रोलियम पदार्थको मूल्यवृद्धि फिर्ता नलिए आन्दोलनमा उत्रने अनेरास्ववियुको चेतावनी,"काठमाडौं : एमाले निकट विद्यार्थी संगठन अनेरास्ववियुले पेट्रोलियम पदार्थको मूल्यवृद्धि तत्काल फिर्ता लिन माग गरेको छ। अनेरास्ववियुले सोमबार एक विज्ञप्ति जारी गर्दै मुल्यवृद्वि फिर्ता नलिए त्यसकाविरुद्धको निर्णायक आन्दोलनमा सशक्त ढंगले उत्रने चेतावनी दिएको हो। नेपाल आयल निगमले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको छ। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। निगमले आइतबार राति विज्ञप्ति जारी गर्दै पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरेको छ। जनताको आधारभूत आवश्यकतासँग प्रत्यक्ष रुपमा गाँसिएका पेट्रोलियम पदार्थमा मूल्यवृद्धि गर्दै निगमले आफ्नो कमजोरी लुकाउन निरन्तर घाटामा देखाएर केवल नाफा निकाल्ने उद्देश्य राखी गरिएको मूल्यवृद्धि तत्काल फिर्ता लिन अनेरास्ववियु जोडदार माग गर्दछ । अनेरास्ववियुकी अध्यक्ष सुनिता बरालद्वारा जारी विज्ञप्तिमा भनिएको छ, अनेरास्ववियु सम्पूर्ण जनसमुदायलाई र आम नेता कार्यकर्ताहरुलाई मुल्यवृद्वि विरुद्धको निर्णायक आन्दोलनमा सशक्त ढंगले उत्रन आव्हान गर्दछ । विज्ञप्तिमा शेरबहादुर देउवा नेतृत्वको जनतामारा नालायक सरकारले पेट्रोलियम पदार्थको भारी मूल्यवृद्धि गरी जनताको ढाड सेक्ने काम गरेको विज्ञप्तिमा उल्लेख छ। पेट्रोलियम पदार्थको मूल्यवृद्धिसँगै गरीब जनताको चुलो बल्ने अवस्था नभएको र अतिआवश्यक वस्तु तथा सार्वजनिक यातायातको भाडा महँगिने निश्चित भएको उनको भनाई छ। आयल निगम चुहावट नियन्त्रण गर्न नभई कर्मचारीलाई बोनस र भत्ता बाड्न मस्त भएको अखिलको ठहर छ। विज्ञप्तिमा भनिएको छ, देशमा राज्य छ कि छैन भन्ने अवस्था छ, मूल्य समायोजनको बहानामा अन्तर्राष्ट्रिय बजारमा मूल्य बढ्दा बढाउने तर घट्दा नघटाई, सरकार विभिन्न कर थुपारेर राजस्व उठाउन व्यस्त छ, आयल निगम चुहावट नियन्त्रण गर्न होइन कर्मचारीलाई बोनस र भत्ता बाड्न मस्त छ।"
"जग्गा धितो राख्न नपाउँदा बैदेशिक अध्ययनमा जाने विद्यार्थी मर्कामा परे, हटाउनुस्","काठमाडौं : सांसद डीला संग्रौला पन्तले सरकारले जग्गाको वर्गिकरण नगरि धितो राख्न नमिल्ने व्यवस्था गरेपछि बैदेशिक अध्ययनमा जाने तयारीमा रहेका सयौं विद्यार्थी मर्कामा परेको बताएकी छिन्। संसदको शून्य समयमा बोल्दै सांसद संग्रौलाले सरकारको निर्णयका कारण कतिपय अभिभावकहरुले स्विकृति गराइसकेको ऋणपनि निकासा हुन नसकेको बताइन्। उनले भनीन्, स्थानीय निकायले जग्गाको वर्गिकरण कहिलेसम्म गर्ने हुन् टुगों छैन। त्यसैले यो निर्णयबारे पूर्नविचार गर्न सरकारलाई जोडदार माग गर्छु।"
"नक्कली शैक्षिक प्रमाणपत्रको धन्दा, तीन जना प्रहरी नियन्त्रणमा","काठमाडौं : नक्कली शैक्षिक प्रमाणपत्रसहित तीन जनालाई प्रहरीले पक्राउ गरेको छ। शैक्षिक प्रमाणपत्रहरु कीर्ते गरी नक्कली बनाई विभिन्न प्रयोजनका लागि पेश गरेको भन्ने सूचनाका आधारमा प्रहरीले तीन जनालाई पक्राउ गरेको हो। पक्राउपर्नेहरुमा गोरखा बारपाक सुलिकोट गाउँपालिका७ घर भई हाल काठमाडौं बनस्थली बस्दै आएका विकाश अमगाई, काभ्रे पनौती नगरपालिका२ कुसादेवी घर भई काठमाडौं छाउनीका राज कुमार हुमागाई र गोरखा भिमसेन थापा गाउँपालिका८ घर भई काठमाडौं बनस्थलीका मोहन पुडासैनी रहेका छन्। उनीहरुको साथबाट राज कुमार हुमगाईको नामको ए ७७६८४१ नम्बरको स्नातक तहको एकेडेमीक ट्रान्सकृफ्ट एक थान र विकाश अमगाईको नामको ए २४२९९६ नम्बरको प्रोफीसीयन्सी सर्टीफीगेट लेभलको एकेडेमीक ट्रान्सकृफ्ट एक थान नियन्त्रणमा लिएको प्रहरीले जनाएको छ। काठमाडौं उपत्यका अपराध अनुसन्धान कार्यालयबाट खटिएको विषेश प्रहरी टोलिले काठमाण्डौं महानगर३, महाराजगञ्जबाट नक्कली एकेडेमीक ट्रान्सक्रीप्ट ३ जनालाई नियन्त्रणमा लिएको हो। उनीहरुलाई नक्कली प्रमाणपत्र बनाउने कार्यमा संलगनलाईसमेत काठमाण्डौं बागबजारबाट नियन्त्रणमा लिएको छ।"
"बुवा र आमाको नागरिकता छ, छोराको नागरिकता छैन","काठमाडौं : सांसदहरुले तत्काल नागरिकता विधेयक ल्याउन सरकारसँग माग गरेका छन्। संसदको शून्य समयमा बोल्दै सांसदहरुले यथासिघ्र नागरिकता विधेयक ल्याउन सरकारसँग माग गरेका हुन्। सांसद देवप्रसाद तिमिल्सिनाले भने, नागरिकता धेरैले पाउँछु भनेर आशामा छन्। यो अत्यन्तै ठूलो समस्या भयो। बुवाको नागरिकता छ, आमाको नागरिकता छ, छोराको नागरिकता छैन। छिटोभन्दा छिटो सर्वसहमतीबाट नागरिकता विधेयक ल्याएर नागरिकता दिने व्यवस्था होस। यस्तै सांसद धर्मशिला चाँपागाईले नागरिकता विधेयक सदनमा टेबल हुने भनिएपनि अहिलेसम्म हुन नसकेको बताए।"
पेट्रोलियम पदार्थको मूल्यवृद्धिमा सरकारलाई सभामुखको रुलिङ,"काठमाडौं : संसदले पेट्रोलियम पदार्थको मूल्यवृद्धिबारे जवाफ दिन सरकारलाई रुलिङ गरेको छ। सोमबार संसदमा प्रमुख प्रतिपक्षी नेकपा एमालेले पेट्रोलियम पदार्थको मूल्यवृद्धिबारे सरकारसँग जवाफ मागेपछि सभामुख अग्निप्रसाद सापकोटाले रुलिङ गरेका हुन्। पेट्रोलियम पदार्थको मूल्यवृद्धिमा मेरो ध्यानाकर्षण भएको छ। सरकारको पनि ध्यानाकर्षण गराउन चाहन्छु, यस विषयमा सरकारलाई सत्य तथ्य सदनसमक्ष पेश गर्न निर्देश गर्दछु, उनले भने।"
मोटरसाइकल चोरी गर्ने प्रहरी नियन्त्रणमा,"काठमाडौं : मोटरसाइकल चोरी गर्ने १ जनालाई प्रहरीले नियन्त्रणमा लिएको छ। मकवानपुरका प्रताप तामाङलाई मोटरसाइकलसहित काठमाडौं उपत्यका ट्राफिक प्रहरी कार्यालयले सोमबार बिहान नियन्त्रणमा लिएको हो। हराएका मोटरसाइकलहरु चोरी गर्ने कार्यमा संलग्न व्यक्तिहरूको सूचना संकलन, निग्रानी एवं खोजतलास गर्ने क्रममा ललितपुर महानगरपालिका वडा नं ५ महालक्ष्मी सडक खण्डबाट मोटरसाइकल चलाइरहेको अवस्थामा तामाङलाई नियन्त्रणमा लिएको उपत्यका ट्राफिक प्रहरी कार्यालयका प्रमुख प्रहरी वरिष्ठ उपरीक्षक उमेश राज जोशीले जानकारी दिएका छन्। मोटरसाइकल झुलपोखरी मच्छेगाउँ थानकोटबाट हराएको भनी विविध बिष्टले खोजि दिनका लाथि प्रहरीमा निवेदन दिएका थिए । पक्राउ परेका तामाङलाई थप अनुसन्धान र कारबाहीका लागि प्रहरी बृत्त थानकोटमा पठाएको ट्राफिक प्रहरी कार्यालयले जनाएको छ ।"
बाठो हुन खोज्दा,"एउटा ठूलो गोलघेरामा धेरै संख्यामा पक्षीहरू रहन्थे। विभिन्न वन्यजन्तुले आक्रमण गर्न सक्ने खतरा थियो। त्यसैले पनि त्यहाँ तिनीहरूलाई निकै सुरक्षित ढंगले राखिएको थियो। साथमा एकजना गार्ड पनि राखिएको थियो ताकि कसैले केही गर्न नसकोस्। आक्रमण र चोरीको सुरक्षा जतिसुकै भव्य गरिए पनि त्यहाँ नसोचेको समस्या आइपर्यो। दुर्भाग्यवश त्यहाँ एक महामारी फैलियो। जसको फलस्वरूप गोलघरका अधिकांश पक्षीहरू बिरामी पर्न थाले। हेर्दाहेर्दै तिनलाई रोगले अलि बढी नै च्याप्यो। रक्षक र मालिक दुवै चिन्तित भए। दुवैजना चराचुरुंगीका डाक्टरको खोजीमा निस्किए। जब उनी कुनै डाक्टरको विषयमा मानिसलाई सोधिरहेका थिए, तब एउटा बिरालोले उनको कुरा सुन्यो। यस प्रकार उसले गोलघरका पक्षीहरू बिरामी छन् भन्ने कुरा थाहा पायो। दुष्ट बिरालो जसरी भए पनि गोलघर पुग्ने योजना बनाउन थाल्यो। निकै सोचविचार गरिसकेपछि उसले डाक्टर बनेर त्यो गोलघरभित्र प्रवेश गर्ने निश्चय गर्यो। अतः उसले एक डाक्टरको भेष धारण गर्यो। हातमा केही औषधिहरूको बाकस लियो। गोलघरको प्रवेशद्वारमा पुग्यो। कस्तो छ तपाईंहरू सबैलाई ? म तपाईंहरूको उपचार गर्न आएको डाक्टर। ल हेर्नुस् मेरो औषधिहरूको बाकस, दुष्ट बिरालोले पक्षीहरूलाई भन्यो। हामीहरू बिल्कुल ठीक छौं, डाक्टर। हामीहरूलाई औषधिको कुनै आवश्यकता नै छैन। कृपया, तपाईं यहाँबाट चाँडोभन्दा चाँडो जानहोस्, पक्षीहरूले उत्तर दिए।"
एमालेले गर्यो मूल्यवृद्धिविरुद्ध संसदमा सरकारको विरोध,"काठमाडौं : प्रमुख प्रतिपक्ष दल नेकपा एमालेले मूल्यवृद्धिविरुद्ध संसदमा सरकारको विरोध गरेको छ। प्रतिनिधि सभाको सोमबारको बैठकमा बोल्दै एमालेका सांसद पद्मा अर्यालले मूल्यवृद्धि अचाक्लि भएको भन्दै सरकारको ध्यानाकर्षण गराएकी हुन्। सरकारले पेट्रोलियम पदार्थमा गरेको पछिल्लो मूल्यवृद्धिले जनतामा असर पर्ने भएको बताउँदै महँगीविरुद्ध एमालेले विरोध गरेको हो। एमालेले सरकारको चित्तबुझ्दो जवाफ नआउँदासम्म संसद चल्न नदिने समेत अर्यालले बताइन्। इतिहासमा पहिलो पटक ठूलो महँगी भएको उनले भनाई छ। केही दिन अगाडि एमालेका प्रमुख सचेतक एवम् सांसद् विशाल भट्टराईले संसद्मा दर्ता गरेको जरुरी सार्वजनिक महत्त्वको प्रस्तावमाथि छलफल गरेको थियो। जसमा पेट्रोलियम पदार्थको मुल्य स्वचालित मुल्य निर्धारण कार्यविधिअनुसार नेपालमा आयात हुने पेट्रोलियम पदार्थको बिक्रि मुल्य परल मुल्य बमोजिम १५ दिनमा एकपटक समायोजन गर्न सक्ने प्रावधानविरुद्ध गएर गरिएको मुल्यवृद्धि तत्काल फिर्ता गर्न सरकारसँग माग गरेको थियो। सोही विषयलाई उल्लेख गर्दै उनले जनताका हरेक गतिविधिमा असर पर्ने भएकाले फस सरकारले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। नेपाल आयल निगमले आइतबार राति विज्ञप्ति जारी गर्दै पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। निगमले एलपी ग्यासको खुद्रा मूल्य भने हाललाई यथावत् नै राखिएको जनाएको छ। पेट्रोलियम पदार्थको मूल्य बढेसँगै सार्वजनिक सवारी साधनको भाडा बढेको छ। यातायात व्यवस्था विभागले अन्तरप्रदेश यात्रुबाहक तथा मालबाहक गाडीमा अधिकतम ७७ प्रतिशतसम्म भाडा बढाएको हो। विभागले सोमबार सार्वजनिक सूचना जारी गर्दै यात्रुवाहक सवारी साधनमा ५३० प्रतिशतले भाडा बढेको जनाएको छ। स्थानीय रुटमा सञ्चालन हुने यातायातको भाडा भने यथावत राखिएको छ।"
पेट्रोलियम पदार्थको मूल्यवृद्धिको कारण माग गर्दै राप्रपाले बुझायो आयल निगमलाई पत्र,"काठमाडौं : राष्ट्रिय प्रजातन्त्र पार्टी (राप्रपा)ले पेट्रोलियम पदार्थमा भएको मूल्यवृद्धिको कारण माग गर्दै नेपाल आयल निगमलाई पत्र बुझाएको छ । सोमबार राप्रपाका प्रवक्ता ज्ञानेन्द्र शाही नेतृत्वको टोलीले पेट्रोलियम पदार्थमा लाग्ने खर्चका बारे र मूल्यवृद्धिको कारण माग गदै निगमलाई पत्र बुझाएको हो । राप्रपाले पेट्रोलियम पदार्थको कच्चा मूल्य, शुद्धिकरण चार्ज, कर, भाडा दर लगायतका विषयमा जानकारी माग गरेको छ । त्यस्तै, नेपालका भिभिआपीलाई वर्षमा कति तेल उपलब्ध गराइन्छ र निगम कर्मचारीहरुको बोनस कति छ भन्ने पत्र बुझाइएको शाहीले बताए। आयल निगमले सोमबारदेखि लागू हुनेगरी पेट्रोलको भाउ लिटरको १९९ र डिजेलको १९२ रुपैयाँ पुर्याएपछि विरोध सुरु भएको छ ।"
स्वदेशी सेनेटरी प्याडको उत्पादनले धान्न नसकेर आयातमा छुट दिइएको हो : अर्थमन्त्री,काठमाडौं : अर्थमन्त्री जनार्दन शर्माले स्वदेशी बस्तुमा आत्मनिर्भर हुनका लागि कृषि क्षेत्रलाई प्राथमिकतामा राखिएको बताएका छन्। सिंहदरबारमा सोमबार बसेको प्रतिनिधिसभा अन्तर्गतको उद्योग समिति बैठकमा अर्थमन्त्री शर्माले विभिन्न बस्तुहरुलाई आयात गर्दा व्यापार घाटा बढ्ने र मूल्यबृद्धिसमेत भएकाले स्वदेशी बस्तुमा आत्मनिर्भर हुनका लागि कृषि क्षेत्रलाई प्राथमिकतामा राखिएको बताए। धानमा आत्मनिर्भर हुनका लागि पनि सरकारले अध्ययन गरिरहेको उनको भनाई छ। अर्थमन्त्री शर्माले आगामी आर्थिक वर्षको बजेटमा अनावश्यकरुपमा करको दायरा हेरफेर नगरिएकोसमेत बताए। उनले स्वदेशी सेनेटरी प्याडको उत्पादनलेसमेत माग धान्न नसकेका कारण बाहिरबाट आउने सेनेटरी प्याडमा कर छुट दिइएको बताए। उनले स्वदेशी उद्योगलाई ध्वस्त पार्ने सरकारको कुनै योजना नरहेको भन्दै उद्योगी मैत्री बजेट आएको बताए।
महाभियोगका प्रस्तावक हराइसक्नुभएको हो की छानबिनका लागि तयार नभएको हो?,"काठमाडौं : सांसद लालबाबु पण्डीतले निलम्बित प्रधानन्यायाधीश चोलेन्द्रशमशेर जबरामाथि महाभियोग प्रस्तावमाथि गठन भएको समिति निष्प्रभावी बनेको भन्दै प्रश्न उठाएका छन्। संसदको शून्य समयमा बोल्दै सांसद पण्डीतले संसदमा दर्ता भएको महाभियोग प्रस्ताव कहाँ गयो भन्दै प्रश्न गरेका हुन्। उनले भने, महाभियोग प्रस्ताव कहाँ गयो? यसको दुरुपयोग हुनुहुँदैन। सम्मानीत सभामुख ज्यूको दायित्व र जिम्मेवारी हुन्छ की हुँदैन? कहिलेसम्म जिम्मेवारीविहीन अवस्थामा बस्ने? उनले भने, संसदमा अविश्वास प्रस्ताव दर्ता भएको र यहि सदनबाट महाभियोग प्रस्तावमाथि छलफलको निम्ति समिति बन्यो। र अहिले सभामुखबाट नामसहित घोषणा गर्दा समितिले काम पाएको छैन। कहिले काम पाउने हो? त्यो महाभियोग प्रमुख प्रतिपक्षीसँग ल्याइएको र महाभियोग प्रस्तावका प्रस्तावक हराइसक्नुभएको हो या छानविनका लागि तयार हुनुहुँदैन?"
हैजाको संक्रमण रोक्न इपीडीमीयोलोजिकल इन्भेस्टीगेसन गर्न माग,"काठमाडौं : काठमाडौंमै हैजा देखिएपछि विज्ञहरुले व्यक्तिगत सरसफाइमा विशेष ध्यान दिन आग्रह गरेका छन्। नेपाल जनस्वास्थ्य संघले हैजाबाट बच्न स्वस्छ पानी र व्यक्तिगत सरसफाईमा ध्यान दिन आग्रह गरेको छ। संघका अध्यक्ष बसन्त अधिकारीले हैजाको महामारीबाट धेरै व्यक्तिहरुलाई एकैपटक संक्रमण भई ज्यानसमेत जान सक्ने भएकोले यसबाट बच्न स्वस्छ पानी र व्यक्तिगत सरसफाईको व्यवस्थापन अति जरुरी रहेको बताए। संघले निकालेको विज्ञप्तिमा भनिएको छ, यसका लागि उमालेको वा क्लोरिन प्रयोग गरिएको खानेपानीको प्रयोग गर्ने, दिसापिसाब पछि र खाना खानुअघि अनिवार्य रुपमा साबन पानीले हात धुने,फलफूल तथा नपकाई खाने खाने कुरालाई सफा पानीले पखालेर मात्र खाने, बासी खानेकुरा नखाने, होटेल रेस्टुरेन्टमा खाना पकाउने र सेवा दिने सबै व्यक्तिले हात सफा गर्ने लगायतका व्यक्तिगत सरसफाई गर्न तथा कसैलाई झाडापखालाको लक्षण देखिना साथ नजिकको स्वस्थ्य संस्था वा अस्पतालमा जानुहुन सम्पूर्णमा यस संघ अनुरोध गर्दछ। साथै यस रोगको संक्रमण रोक्न यसको इपीडिमीयोलजीकल इन्भीस्टीगेसन तत्काल सुरु गरी रोगको कारक तत्व पत्ता लगाई जनचेतनामुलक रोकथामका उपायहरु अवलम्बन गर्न सरकारलाई अनुरोध गरेको छ। हैजा फैलन सक्ने सम्भावित कारक तत्वहरुको नियन्त्रण गर्न उपत्यकाको खानेपानीको, बजारका जार तथा बोतलका पानीहरुको नमना परिक्षण गर्ने, होटल, रेस्टुरेन्ट तथा बजारमा पाइने खानेकराको गुणस्तर नियन्त्रण गर्ने तथा उपत्यकाको फोहोरको अबिलम्ब व्यवस्थापन गर्न संघको माग छ।"
"पेट्रोलियम पदार्थको मूल्यवृद्धि बाध्यात्मक, अझै पनि घाटामा छौं : उद्योगमन्त्री बडू",काठमाडौं : उद्योग वाणिज्य तथा आपूर्तिमन्त्री दिलेन्द्र प्रसाद बडूले पेट्रोलियम पदार्थको मूल्यवृद्धि बाध्यात्मक भएको बताएका छन्। सिंहदरबारमा सोमबार बसेको प्रतिनिधिसभाअन्तर्गतको उद्योग समिति बैठकमा उद्योगमन्त्री बडूले पेट्रोलियम पदार्थमा लगाइएको कर १० रुपैयाँ घटाइएको र त्योभन्दा बढी घटाउन नसक्ने बताएका हुन्। उनले पेट्रोलियम पदार्थ खरीदभन्दा बिक्रि मूल्य कम हुँदा अझै पनि घाटा नै रहेको बताए। जनतालाई थप मारमा नपार्नका लागि ग्यासमा मूल्यवृद्धि गर्न नदिएको उनले बताए। उद्योगलाई सहज सञ्चालनका लागि सरकारले आवश्यक सहजीकरण गर्ने बताए। उनले बन्द भएका उद्योगहरुलाई सञ्चालनका लागि निजी क्षेत्रको सहयोग लिइने बताए।
सिसडोल ल्याण्डफिल साइटमा फुटबल रंगशाला बनाउने चाहना छ : मेयर शाह,"काठमाडौः काठमाडौं महानगरका प्रमुख बालेन्द्र शाह (बालेन) ले काठमाडौंको फोहोर अन्तिम व्यवस्थापन हुँदै आएको सिसडोल ल्याण्डफिल साइटमा रंगशाला निर्माण गर्ने चाहना रहेको बताएका छन् । अखिल नेपाल फुटबल संघ (एन्फा) का वरिष्ठ उपाध्यक्ष पंकजविक्रम नेम्बाङ्सँग फुटबल विकासका सन्दर्भमा कुरा गर्दै प्रमुख शाहले सिसडोल साइटको फोहोरलाई उचित व्यवस्थापन गरेर रंगशाला तथा पार्क निर्माण गर्ने योजना रहेको बताएका हुन् । सिसडोल ल्याण्डफिल साइटको फोहोरलाई उचित व्यवस्थापन गरेर हामी सुन्दर रंगशाला तथा पार्क निर्माण गर्न चाहन्छौं । काठमाडौंको टुँडिखेललगायत महानगरका अन्य पार्क र मैदानमा फ्लड लाइट जडान गरेर राति खेल्न मिल्ने बनाउँछौँ,' प्रमुख शाहको भनाइ छ । कुराकानीका क्रममा शाहले, काठमाडौंबाट लिग खेल्ने खेलाडी उत्पादन गर्न ग्रासरुट फुटबलका कार्यक्रम सञ्चालन गर्न चाहेको बताए । यसका लागि सम्बन्धित पक्षसँग सहकार्य गर्छौँ,'प्रमुख शाहले भने, 'अहिले पनि काठमाडौं महानगरले महानगरमा भएका ए डिभिजन,वि डिभिजन र सी डिभिजनफुटबल क्लबहरुलाई खेल सञ्चालन गर्न आर्थिक सहयोग उपलब्ध गराइरहेका छौं । नेपाली फुटबलको विकास र विस्तार गर्न आफूहरु महानगरसँग सहकार्य गर्न तयार रहेको उल्लेख गर्दै एन्फामा वरिष्ठ उपाध्यक्ष नेम्बाङ्ले, सुशासन, आर्थिक पारदर्शिता र विकेन्द्रीकरणलाई व्यवहारमा लागू गर्दै नेपाली फुटबललाई अगाडि बढाउने बताए ।"
"देउवासँग बालुवाटारमा गगनविश्वप्रकाशको डेढ घण्टा वार्ता, नीति अधिवेशनदेखि एसपीपीसम्म उठाए ९ विषय","काठमाडौं : नेपाली कांग्रेसका महामन्त्रीद्वय गगनकुमार थापा र विश्वप्रकाश शर्माले सभापति शेरबहादुर देउवासँग पार्टीको आन्तरिक जीवन र समसामयिक राजनीतिबारे छलफल गरेका छन्। प्रधानमन्त्रीको सरकारी निवास बालुवाटारमा सोमबार महामन्त्रीद्वयले पार्टीको आन्तरिक, राष्ट्रिय राजनीति र समसामयिक ९ वटा विषय उठाएका हुन्। पार्टीको आन्तरिक जीवनतर्फ १४औं महाधिवेशन लगत्तै गर्ने भनिएको नीति अधिवेशनको आयोजना, लामो समयदेखि बस्न नसकेको केन्द्रीय कार्यसमिति बैठक आह्वान, विधानत: ६ महिनाभित्र बनाइसक्नुपर्ने विभागहरुलाई असार १० गतेभित्रै पूर्णता दिनुपर्ने, नेविसंघ र तरुण दलको कार्यसमितिलाई यथाशिघ्र पूर्णता दिनुपर्ने र भ्रातृ संस्था र शुभेच्छुक संस्थाहरुलाई पनि १० गतेभित्र पूर्णता दिने र गठन गरिसक्नुपर्ने विषयमा महामन्त्रीद्वयले सभापति देउवाको ध्यानाकर्षण गराएका हुन्। जवाफमा सभापति देउवाले सल्लाह गरेर अघि बढ्ने बताएको महामन्त्री थापाले जानकारी दिए। उनकाअनुसार पार्टीको आन्तरिक जीवनका विषयमा भोलि पनि सभापति देउवासँग छलफल हुनेछ। महामन्त्रीद्वय थापा र शर्माले राष्ट्रिय राजनीति र समसामयिक विषयमा पनि प्रधानमन्त्री देउवाको ध्यानाकर्षण गराएका थिए। उनीहरुले अमेरिकी स्टेट पार्टनरसिप प्रोग्राम (एसपीपी)को प्रतिपक्षी दलहरुलाई पनि बोलाएर छलफलसहित साझा धारणा बनाउन सुझाएका थिए। एसपीपीलाई प्रक्रिया पुर्याएर सरकारको तर्फबाट सधैका लागि बन्द गर्न उनीहरुले माग गरेका थिए। दुई महामन्त्रीले पेट्रोलियम पदार्थको मूल्यवृद्धिमा प्रधानमन्त्री देउवाको ध्यानाकर्षण गराएका थिए। पेट्रोलियम पदार्थको मूल्यवृद्धि अति नै भयो। जनताले थेग्न नसक्ने, जनताको जनजीविकामा प्रत्यक्ष असर गरेको छ। यसको विकल्प खोज्नुस् राहत दिनुस्, महामन्त्रीद्वयले एकै स्वरमा भने। शेयर बजारमा देखिएको समस्या समाधानमा अग्रसरता लिन पनि दुबै महामन्त्रीले आग्रह गरेका थिए। शेयर बजारको असन्तुलनले अर्थतन्त्रमै गम्भीर असर पर्ने भन्दै उनीहरुले यसको बारेमा पनि सम्बन्धित निकायलाई बोलाएर छलफलसहित पहलकदमी लिन माग गरेका थिए। विदेशमा रहेका प्रवासी नेपालीको मताधिकारको विषय पनि महामन्त्रीद्वयले उठाएका थिए। निर्वाचन आयोगसँग छलफल गरेर विदेशमा रहेका मतदाताले मतदान गर्न पाउने व्यवस्था मिलाउन माग गरेका थिए। त्यस्तै रेल्वे कम्पनीले अधिग्रहण गरेको जग्गाको मुआब्जा दिन पनि प्रधानमन्त्रीको ध्यनाकर्षण गराएको महामन्त्री थापाले बताए। उनकाअनुसार प्रधानमन्त्री देउवाले सरोकारवालासँग छलफल गरेर समस्या समाधान गर्ने प्रतिबद्धा जनाएका थिए। महामन्त्रीद्वय थापा र शर्माले भोलि पनि सभापति देउवासँग छलफल गर्नेछन्।"
समयमै बजेट ल्याउने तयारी गर्दै बाराका स्थानीय तह,"सिमरा : बाराको अधिकांश स्थानीय तहले संघीय सरकारले तोकेको समयसीमा भित्रै बजेट र नीति तथा कार्यक्रम ल्याउने तयारी गरेका छन्। बैशाख ३० गते सम्पन्न स्थानीय तह निर्वाचनबाट निर्वाचित जनप्रतिनिधि यतिबेला असार १० गते भित्रै बजेट ल्याउने तयारीमा केन्द्रीत भएका हुन्। तोकिएको समयभित्रै बजेट नल्याउदा केन्द्रीय अनुदान र राजश्व बाँडफाँडको रकम प्राप्त गर्न कठिनाई हुने हुँदा जिल्लाका १६ वटै स्थानीय तह नगर र गाँउ सभाको तयारीमा व्यस्त छन्। जिल्लाको अधिकांश स्थानीय तहले तोकिएको समय भित्र गर्नेगरी सभाको मितिसमेत तय गरिसकेका छन्। जिल्लामा दुई ठूला पालिका जीतपुरसिमरा र कलैया उपमहानगरपालिकाले असार १० गते नीति तथा कार्यक्रम ल्याउने तयारी गरेका छन्। नगर सभाकै तयारीका लागि कार्यपालिका बैठक र विषयगत समितिको बैठकलाई तीव्रता दिइएको जीतपुरसिमराले असार १० गते नगर सभा हुने सार्वजनिक सूचनासमेत जारी गरिसकेको छ। उपमहानगरपालिकाका प्रमुख प्रशासकीय अधिकृत चेतकुमार पोखरेलले समयमै बजेट ल्याउनका लागि जनप्रतिनिधि र कर्मचारी तयारीमा जुटेको बताए। यता कलैया उपमहानगरपालिकाले पनि सूचना जारी गरी असार १० गतेका लागि सभाको मिति तय गरिसकेको छ। कलैया नगर प्रमुख विनोद साहले तोकिएको समयभित्र सभा सम्पन्न हुने बताए। यसैगरी निजगढ, कोल्हबी र सिम्रौनगढ नगरपालिकाले असार ९ गते र महागढीमाईले असार ८ गते नगर सभा गर्ने तयारी गरेको छ। जिल्लाको अर्को नगरपालिकाले पचरौताले भने मिति तय नगरेपनि असार १० गते भित्रै सभा गर्ने तयारी गरिरहेको छ। पचरौता नगरपालिकाका निमित्त प्रमुख प्रशासकीय अधिकृत श्यामप्रसाद यादवले असार १० भित्रै गर्ने गरी सोमबार साझसम्म मितितय हुने जानकारी दिए। जिल्लाका ९ मध्ये ६ वटा गाँउपालिकाले असार १० गते, दुईले असार ८ गते र एकले असार ९ गते गाँउसभाको तयारी गरेको छ। असार ९ गते सभा गर्ने तयारीमा परवानीपुर, प्रसौनी, बारागढी, फेटा, सुवर्ण र आदर्श कोतवाल रहेका छन्। यसैगरी असार ८ गते देवताल र बिश्रामपुर गाँउपालिकाले सभा गर्ने तयारी गरेका छन्। करैयामाईले असार ९ गते सभा गर्ने तयारी गरिरहेको छ। कोल्हबी नगरपालिकाका नगर प्रमुख रामप्रसाद चौधरीले सभाको तयारीका लागि दैनिकरुपमा छलफल र बैठक भईरहेको बताए। यता निजगढ नगरपालिकाका नगर प्रमुख सुरथ पुरीले पालिकाको आन्तरिक स्रोत निर्धारण गरेर समयभित्रै बजेट ल्याउन आफूहरु लागिपरेको बताए। नगर र गाँउसभाको तयारी गरेका अधिकांश स्थानीय तहमा अहिलेसम्म वडा सिलिङ् निर्धारण गर्न भने बाँकी छ। बैठक र छलफललाई निरन्तरता दिँदै आएका जनप्रतिनिधिले असार १० गते भित्रै बजेट, नीति तथा कार्यक्रम ल्याउने र असार भित्रै ब्रेक डाउन गर्ने तयारीसमेत गरिरहेका छन्। जिल्लाको महागढीमाई नगरपालिकाबाहेक सबै स्थानीय तहका प्रमुख र उपप्रमुख नयाँ अनुहारका छन्। भर्खरै निर्वाचित भएका जनप्रतिनिधिलाई बजेट, नीति तथा कार्यक्रम निर्माणमा केही जटिलता समेत देखिएको छ। यता कार्यपालिकामा राजनीतिक दलको बहुमत र अल्पमतलेसमेत बजेट निर्माण प्रक्रिया केही प्रभावित हुन सक्ने देखिन्छ। केही स्थानीय तहमा भने जनप्रतिनिधिहरु बजेट ल्याउन उत्साहित छन्। परवानीपुर गाँउपालिकाका प्रमुख प्रशासकीय अधिकृत मुन्ना साह रौनियारले समयमै गाँउसभा गर्न जनप्रतिनिधिहरु इच्छुक र उत्साहित रहेकाले सभाको अन्तिम तयारी भईरहेको बताए। प्रसौनी गाँउपालिकाका प्रमुख प्रशासकीय अधिकृत सुनिल केशरीले समयमै बजेट ल्याउने विषयमा जनप्रतिनिधिहरु सकारात्मक रहेको बताए।"
पेट्रोलियम पदार्थको मूल्य बृद्धिको सत्तापक्षकै विरोध,"काठमाडौं : नेकपा माओवादी केन्द्रले पेट्रोलियम पदार्थको मूल्य बृद्धिको विरोध जनाएको छ। सत्तापक्ष माओवादी केन्द्रका प्रमुख सचेतक देवप्रसाद गुरुङले पेट्रोलियम पदार्थको मूल्य बृद्धि घटाएर विकल्पको व्यवस्था गर्नुपर्ने बताए। उनले भने, पेट्रोलीयम पदार्थको मूल्य बृद्धिले झकझकाएको छ। पेट्रोलीयम पदार्थको विकल्पको व्यवस्था गरिनुपर्छ।"
"सार्वजनिक सवारी साधनको भाडामा भारी वृद्धि, कहाँ जान कति?",काठमाडौंः पेट्रोलियम पदार्थको मूल्य बढेसँगै सार्वजनिक सवारी साधनको भाडा बढेको छ । यातायात व्यवस्था विभागले अन्तरप्रदेश यात्रुबाहक तथा मालबाहक गाडीमा अधिकतम ७७ प्रतिशतसम्म भाडा बढाएको हो । विभागले सोमबार सार्वजनिक सूचना जारी गर्दै यात्रुवाहक सवारी साधनमा ५३० प्रतिशतले भाडा बढेको जनाएको छ । स्थानीय रुटमा सञ्चालन हुने यातायातको भाडा भने यथावत राखिएको छ । यस्तो छ नयाँ भाडादर
उद्योगलाई जेनेरेटरकै पिरलो,"काठमाडौं : नेपाल विद्युत् प्राधिकरणले विद्युत् उत्पादन बढी भएको भन्दै भारततर्फ निर्यात सुरु गरेको छ। तर, यहाँको खपतमा ध्यान दिएको छैन। आपूर्ति व्यवस्थापन गर्न नसक्दा उद्योगीहरूले विद्युत् पाएका छैनन्। एक अध्ययन प्रतिवेदनअनुसार अझै पनि ६४४ प्रतिशतले जेनेरेटरको प्रयोग यथावत् राखेको पाइएको छ। नेपाल उद्योग परिसंघले आइतबार औद्योगिक अवस्थिति प्रतिवेदन सार्वजनिक गर्दैै नेपालका उद्योगले जेनेरेटर प्रयोग गरिरहेको जनाएको हो। अध्ययनमा सहभागीमध्ये ६५५ प्रतिशत उद्योगीले नयाँ लगानीका लागि तयार रहेको बताएका छन्। तर, विद्युत्को आपूर्तिमा आउने समस्याका कारण अझै पनि ६४४ प्रतिशत उद्योगले जेनेरेटर प्रयोग गरिरहेको अध्ययनले देखाएको छ। चालू आर्थिक वर्ष २०७८७९ को दोस्रो त्रैमासिक अवधिमा उत्पादनमूलक उद्योग र सेवा क्षेत्रका उद्योगको अवस्थाको विस्तृत तथ्यांक प्रतिवेदनमा समेटिएको छ। यस प्रतिवेदनले उक्त अवधिमा उद्योगहरूले आफ्नो कुल उत्पादन क्षमताको ७१ प्रतिशत क्षमता उपयोग गरेको देखाएको छ। प्रतिवेदनले अघिल्लो आर्थिक वर्ष २०७७७८ को दोस्रो त्रैमासको तुलनामा चालू आर्थिक वर्ष सोही अवधिमा उद्योगको आय वृद्धिदर २७ प्रतिशतले बढेको देखाएको छ। प्रतिवेदनअनुसार व्यवसायको क्षमता उपयोग सुधारोन्मुख छ। अध्ययन भएको अवधिमा उत्पादनमूलक उद्योगले औसतमा ९४ प्रतिशत (गत वर्षको सोही अवधिमा ८६ प्रतिशत थियो) र सेवा क्षेत्रका उद्योगले औसतमा ९१ प्रतिशत ब्याज तिरेका छन्। उत्पादनमूलक उद्योगहरूले आफ्नो चालू पूँजीको ४३८ प्रतिशत बैंक तथा वित्तीय संस्थाबाट ऋण लिएको अध्ययनले देखाएको छ। अघिल्लो वर्षको सोही अवधिमा ५४१ प्रतिशत ऋण लिएका थिए। औद्योगिक अवस्थिति प्रतिवेदन नेपाल सरकारको बजेटलाई केन्द्रित गरेर तयार गरिएको परिसंघले जनाएको छ। प्रतिवेदनमा बजेट निर्माण र कार्यान्वयन प्रक्रिया, तुलनात्मक अध्ययन, नेपाल उद्योग परिसंघले चालू आर्थिक वर्षको बजेटमा दिएका प्रमुख सुझावसमेत समावेश छन्। परिसंघका अध्यक्ष विष्णुकुमार अग्रवालले निजी क्षेत्रले थिंक ट्यांकको रूपमा कसरी काम गरिरहेको छ भन्ने यो प्रतिवेदनले पनि देखाएको बताए। परिसंघले सुझाव मात्रै दिने नभई उद्योगको यथार्थ चित्रणसमेत यो प्रतिवेदनमार्फत प्रस्तुत गर्न खोजेको उनले बताए। अध्यक्ष अग्रवालले परिसंघले औद्योगिक क्षेत्रको विकास र रोजगारी सिर्जनालाई प्राथमिकतामा राखेर काम गरिरहेको बताए।"
मलमा छलैछल,"काठमाडौं : असारको पहिलो हप्तासम्म धानमा हाल्ने मलको अत्तोपत्तो छैन। किसान धान रोप्न तयारी अवस्थामा रहेपनि मल अभावका कारण छटपटाइरहेका छन्। तर, सरकार भने कानमा तेल हालेर सुतिरहेको छ। सरकार सधैं किसानप्रति खेलवाड गर्दै आएको छ। कृषिविज्ञ लेखनाथ आचार्यले रासायानिक मल आपूर्ति गर्ने निकाय कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडका पदाधिकारी तथा कर्मचारीको लापर्बाहीका कारण किसानले समयमा मल नपाएको बताउँछन्। किसानले बर्सेनि मल अभावको सामना गरिरहनुपरेको छ। हरेक स्टेपमा स्वार्थ जोडिएको हुन्छ, आचार्य भन्छन्, कम्पनीका पदाधिकारीले कुनै न कुनै बहाना बनाएर आपूर्ति गर्दैनन्। कृषि तथा पशुपन्छी विकास मन्त्रालयका अनुसार देशभर ६ लाख मेट्रिकटन मल आवश्यक हुन्छ तर, सरकारले अधिकतम साढे ४ लाख मेट्रिकटनसम्म मात्रै मल ल्याइरहेको छ। यस वर्ष त त्यसको आधा पनि मल ल्याउन नसक्ने देखिएको छ। मन्त्रालयले यस वर्ष एक लाख मेट्रिकटन युरिया, ४४ हजार ७ सय मेट्रिकटन डीएपी र ७ हजार ५ सय मेट्रिकटन एमओपी मात्रै सरकारले आपूर्ति गरेको छ। गहुँ, मकैलाई भनेर खरिद गरेको मल अझै आइपुगेको छैन। मन्त्रालयका सचिव गोविन्दप्रसाद शर्माले मलको अभाव पूर्ति गर्नका लागि पहिलोपटक जीटुजी(सरकार टु सरकार) सम्झौता गरी दु्रतगतिमा मल ल्याउने तयारी भएको बताए। नेपालले भारतको ध्यानाकर्षण गराए पनि भारतले अझै सम्झौता गरेको छैन। जीटुजीमार्फत ४० प्रतिशत मल ल्याउने सरकारको तयारी छ। जीटूजीबाट एक वर्षमा डेढ लाख मल ल्याउँदा ८० हजार मेट्रिकटन दु्रतगतिमा ल्याउने र बाँकी ७० हजार टन विस्तारै ल्याउने सरकारको तयारी छ। कृषिविज्ञ आचार्य भन्छन्, भारतसँग जीटुजीकन्ट्याक गरी समयमा मल ल्याउन सरकारले विलम्ब गर्न हुन्न। सचिव शर्मा भन्छन्, नीतिगतरूपमा निजी क्षेत्रलाई छोड्ने तयारी पनि छ । सरकारबाट अनुदान पाउने, निजी क्षेत्रबाट नपाउने व्यवस्था, मूल्य असर, पारदर्शिता, लागत मूल्य ह्रास, गोदाम, रेकर्ड, भौचरलगायतका प्रणालीमा व्यवस्थित गरी निजी क्षेत्रलाई दिन सकिने उनले बताए। सरकारले जीटुजीमार्फत पाँच वर्षमा ५ लाख ६५ हजार मेट्रिकटन युरिया र ३ लाख ७० हजार मेट्रिकटन डीएपी मल खरिद गर्ने योजना बनाएको छ। मलको समस्या छ भनेर जीटुजीनीतिगत विषयमै बाटो खोलेको हो उनले भने, हाम्रो तर्फबाट पहल भइरहेको छ, भारतले सहमति जनाए छिट्टै मल आइपुग्नेछ। जीटुजीगर्दा पनि उता र उताकै सार्वजनिक खरिद ऐन मिच्न नमिल्ने भएकाले पनि जीटूजीमार्फत मल ल्याउन समस्या भएको उनले बताए। मल आपूर्तिका लागि कृषि मन्त्रालयको टोली भारत पुगेको छ। यसअघि स्थानीय तहको निर्वाचनलगत्तै पनि पुगेको थियो। गत वर्षको जेठमा युरिया ५५ रुपैयाँ र डीएपीको मूल्य प्रतिकेजी ८२ रुपैयाँ रहेकोमा यस वर्ष युरियाको १ सय ३९ रुपैयाँ र डीएपीको १ सय ६८ रुपैयाँ प्रतिकेजी मूल्य पुगेको छ। सचिव शर्माले अन्तर्राष्ट्रिय बजारमा मूल्य अधिकतम माथि गएकाले मल नपाएको बताउँछन्। कृषिविज्ञ आचार्यका अनुसार ग्लोबल टेन्डर, मूल्य बढ्दा, कोभिडजस्ता महामारी, ठेक्कापट्टामा लापर्बाहीका कारण मल सधैं अभाव हुने गरेको छ। चाहेर पनि समयमा आउँदैन, कसैलाई लाञ्छना लगाएर मात्रै पनि हुँदैन, आचार्य भन्छन् जिम्मेवार निकायले तदारुकता साथ लाग्नुपर्छ। तर, सरकार नेपाल कृषि प्रधान देश भनिए पनि किसानलाई समयमै मल दिन उदासीन देखिएको छ। कृषि सामग्री कम्पनीका पदाधिकारी तथा कर्मचारी ठेकेदारसँग मिलेमतोका कारण उनीहरूले समयममा मल ल्याउन सक्रियता देखाउँदैनन्। व्यवस्थापन फितलो हुँदा पनि सधैं मल अभाव हुने गरेको हो। २० प्रतिशत जगेडा मौज्दात (बफर स्टक) मा राख्नुपर्ने व्यवस्था भएपनि सरकारले कार्यान्वयन गरेको छैन। टाक्सफोस बनाएर जिम्मा दिने र जिम्मेवारी पूरा गर्न नसके कडा कारबाही हुने व्यवस्था गर्नुपर्ने कृषिविज्ञ आचार्य बताउँछन्। अस्वाभाविक झन्झटिलो प्रक्रिया सरकारको अकर्मण्यताका कारण मल ल्याउन २ सय २६ दिन लाग्ने गरेको कृषि मन्त्रालयले स्वीकार गरेको छ। सार्वजनिक खरिद ऐन संशोधन नहुँदासम्म हरेक वर्ष मल ल्याउन समस्या परिरहने प्रवक्ता प्रकाशकुमार सञ्जेल बताउँछन्। प्रक्रिया गरेर मल ल्याउन सात महिनाभन्दा बढी लाग्ने गरेको छ। आचार्यले विभिन्न कारणले चाहदाचाहँदै आपूर्ति नभएको बताउँछन्। अब देशमै मल उत्पादन गर्न सकेको भए सधैं समस्या झेल्नुपर्दैनथ्यो उनले भने, मल कारखानाको सम्भावना देखिएकाले त्यसतर्फ प्राथमिकता दिनुपर्छ। रासायानिक मल कारखानाका साथै गोठेमल सुधार, प्रांगारिक मलमा पनि ध्यान दिनुपर्ने उनले बताए। मल रहस्यमय तरिकाले भित्रियो सरकारले समयमा मल ल्याउन नसक्दा किसान आजित भइसकेका छन्। किसानले मल नपाएर हारालुछ गरिरहेका छन्। शनिबार धादिङबाट किसानले मल लुटे। दुईवटा ट्रकमा रहेका ४० बोराबाहेक अरू सबै मल किसानले लुटेको राजस्व अनुसन्धान विभागले जनाएको छ। तर, त्यो मल रहस्यमय तरिकाले भित्रिएको फेला परेको छ। राजस्व अनुसन्धान विभागका महानिर्देशक झलकराम अधिकारीले गहुँ र सिमेन्टको बिल काटेर अवैधरूपमा ल्याउन लागेको सूचनाका आधारमा ट्रक जफत गरिएको बताए। मल छ भन्ने जानकारी थिएन, अधिकारीले भने,मलमा हाम्रो ध्यान नै थिएन तर जे भएपनि गैरकानुनीरूपमा आएको पुष्टि भयो। विभागले ४० बोरा मलसहित दुईवटा ट्रक नियन्त्रणमा लिएको छ। प्रक्रिया पूरा गरेर छोड्ने तयारी भएको उनले बताए। शनिबारको घटना नीति नियमअनुसार राम्रो नभएपनि जनताको आक्रोश होे,कृषिविज्ञ आचार्य भन्छन्,किसान आजित भएकाले त्यसो गर्नु उनीहरूको पक्षबाट हेर्दा स्वाभाविक हो।"
वैदेशिक मुद्रा सञ्चितिमा प्रश्न,"युक्रेनमाथि रसियाले आक्रमण थालेपछि संसारभर इन्धन आपूर्तिमा समस्या देखिएको छ। यसले मूल्यमा पनि अस्थीरता निम्त्याएको छ। युरोपमा प्राकृतिक ग्यासको मूल्य पाँच गुणा वृद्धि भइसकेको छ। अमेरिकामा पनि पेट्रोलको मूल्य अकासिएको छ। इन्धन संकटको परिदृश्य मूल्यवृद्धि गर्दा पनि नेपाल आयल निगमलाई १५ दिनमा करिब ५ अर्ब १९ करोड घाटा हुने खबर आएको छ। रसिया र युक्रेनको युद्ध सुरु भएपछि अन्तर्राष्ट्रिय जगत्मै कच्चा तेलको मूल्य प्रतिब्यारेल १११ अमेरिकी डलर पुगेको कारणले पनि विश्वभर त्यसको असर तीव्र रूपमा परिरहेछ। मानव शरीरमा रगतको महत्त्व जस्तै सम्पूर्ण अर्थतन्त्रमा इन्धनको भूमिका महत्त्वपूर्ण रहेकोले इन्धनमा मूल्यवृद्धिको असर बजारमा सबै स्रोत साधनमा प्रत्यक्ष रूपमा पर्दछ। यसैको परिणामस्वरूप विश्वबजार र नेपाली बजारमा मूल्यवृद्धिको असर दिनानुदिन डरलाग्दो बनिरहेछ। नेपालले अमेरिकी डलरमा पेट्रोलियम पदार्थ खरिद गर्छ। इन्धन खरिदमा नेपालले निकै कठिनाइ सहनु परेको छ। सरकारी आँकडालाई विश्लेषण गर्ने हो भने विगत चार वर्षयता सरकारले इन्धन शीर्षकमा वार्षिक सरदर साढे दुई अर्ब रुपैयाँ खर्च गर्दै आएको छ। गत आवमा सरकारले इन्धन शीर्षकमा २ अर्ब ४४ करोड रुपैयाँ खर्च गरेको थियो। चालू आवमा २ अर्ब ६६ करोड विनियोजन गरिएअनुसार खर्च गरिँदै आएको छ। २०७९ वैशाखको पहिलो हप्ता सरकारले २० प्रतिशत इन्धन खर्चमा कटौती गर्ने निर्णय गरेको छ। यस निर्णयले वार्षिक करिब ५३ करोड जोगिने अनुमान सरकारले गरेको छ। तर, विनियोजन रकमको २० प्रतिशत रकम जोगाउन सकिनेमा पनि दह्रिलो सन्देह गर्न सकिने ठाउँ भने उब्जिरहेछ। पेट्रोलियम पदार्थमा गरिएको लगानीबाट उच्चतम प्रतिफल हासिल गर्न नसकेको कारण देश विकासमा अपेक्षित परिणाम हासिल गर्न नसकेको तीतो सत्य छर्लंग छ। दिनानुदिन महँगो मूल्यमा पेट्रोलियम पदार्थ खरिद गर्ने बाध्यता हुनु र महँगो वैदेशिक मुद्रामा खरिद गरिएको पेट्रोलियम पदार्थको अत्यधिक चुहावट हुनुको कारणले पनि समग्र अर्थतन्त्रले नै सकारात्मक परिणाम प्रस्तुत गर्न सकेको पाइँदैन। यसमा सरकारी निकायले उपलब्ध गर्ने सवारीसाधन, तिनको प्रयोग, मर्मत खर्च र इन्धन खर्चसमेतलाई मध्यनजर राख्नुपर्ने हुन्छ। मुलुकमा सरकारी सवारीसाधन व्यवस्थापन र इन्धन खर्चको नाममा तहतहमा कालो बादल मडारिएको छ। तत्कालै चाल्नुपर्ने ठोस कदम नेपाल सरकारले अति विशिष्ट, विशिष्ट, राजपत्रांकित प्रथम श्रेणीसम्मका पदाधिकारी एवं कर्मचारीलाई सवारीसाधन उपलब्ध गराउने नीति अवलम्वन गर्दै आएको छ। आवश्यकता र उपलब्धताका आधारमा सरकारी कामको लागि सवारीसाधन उपलब्ध गराउँदै पनि आएको छ। विभिन्न आयोजनाको लागि पनि सवारीसाधन उपलब्ध गराउने सरकारी नीति छ। पहुँचको आधारमा सवारीसाधन खरिदको लागि बजेट व्यवस्था गर्ने र सवारीसाधन वितरणको उचित मापदण्ड अवलम्बन नगर्ने समस्या छन्। मन्त्रालय, विभाग, संवैधानिक निकाय र राजनीतिज्ञहरूले पहुँचको आधारमा तोकिएबाहेक सरकारी सवारीसाधन प्रयोग गर्ने, तिनको अवास्तविक मर्मत र इन्धन खर्चको भारसमेत विभिन्न निकायलाई व्यहोर्न बाध्य पार्ने परिपाटी व्याप्त छ। यसमा कडाइका साथ नियन्त्रण नगरेसम्म समस्या भइरहनेछ। बेलाबेलामा बजेट वक्तव्य तथा सरकारी निर्णयमा सरकारी सवारीसाधनको दुरुपयोग रोक्ने, मर्मत खर्च घटाउने, अनधिकृत व्यक्तिले प्रयोग गर्ने प्रवृत्तिलाई निरुत्साहित गर्न निश्चित मापदण्ड तोक्ने कुरा आएको त छ। तर, सरकारी सवारीसाधनको उपलब्धता, बाँडफाँट, मर्मत र इन्धन खर्च सोझै नियत, स्वार्थ र नैतिकतासँग जोडिएको विषयवस्तु भएकाले तत्सम्बन्धी अधिकारप्राप्त अधिकारीबाटै दुरुपयोग हुँदा खर्च अत्यधिक रूपमा बढेको छ। सरकारी सवारीसाधनको अनधिकृत प्रयोग नै यो क्षेत्रको गम्भीर नकारात्मक पक्ष हो। सरकारी सवारीसाधन र इन्धन दुरुपयोगको बिर्सनै नहुने कारण भनेको सरकारी सवारीसाधनको खरिद, सञ्चालन, मर्मत र इन्धनको केन्द्रीय अभिलेख नै सरकारसँग नहुनु हो। यातायात व्यवस्था विभागको आँकडाअनुसार करिब ५६ हजार सरकारी सवारीसाधन दर्ता भएका देखिन्छन्। तर, त्यस्ता साधनको प्रयोग, सञ्चालन, मर्मत र इन्धन खर्चको एकीकृत विवरण कही कतै दुरुस्त नगरिएको कारण सदुपयोग नहुने स्थिति बढेको छ। सवारीसाधनहरू खरिद गर्दा कुनै ठोस नीति अपनाएको पाइँदैन। सवारीहरू सम्बन्धित निकायको आवश्यकता र जनशक्तिको आधारमा बाँडफाँट नगरी सम्बन्ध र शक्तिको आधारमा बजेट व्यवस्था गर्ने र खरिद गर्ने गरिएको छ। इन्धन र मर्मत खर्चमा मनपरी कार्यालय तथा आयोजनामा पर्याप्त सवारीसाधन मौजुद हुँदाहुँदै थप सवारीसाधन खरिद गर्ने, मर्मत गरेर चल्ने सवारीसाधन प्रयोग नै नगरी सढाउने, मर्मत नै नगरी मर्मत खर्च लेख्ने, हरेक वर्ष अत्यधिक मर्मत खर्च लेखी सवारीसाधन खरिद मूल्यभन्दा बढी मर्मत खर्च लेख्ने परिपाटी पनि अत्यधिक मौलाइरहेछ। यसका लागि सवारीसाधन उपलब्ध गराउने, अनुगमन गर्ने, व्यवस्थापन गर्ने, इन्धन उपलब्ध गराउने र मर्मत खर्च लेख्ने काम सम्बन्धित कार्यालयलाई नदिई छुट्टै केन्द्रीय निकायबाट गराउने व्यवस्था हुनुपर्ने देखिन्छ। यसले आन्तरिक जाँच र आन्तरिक नियन्त्रणको पक्ष बलियो हुने र यस पक्षमा मितव्ययिता, कार्यदक्षता र प्रभावकारिता ल्याउन सकिने स्पष्ट छ। एक आँकडाअनुसार आर्थिक वर्ष २०७४७५ मा राज्यले सरकारी सवारीसाधनका लागि २ अर्ब ४ करोड इन्धन खर्च लेखेकोमा २ अर्ब ४३ करोड मर्मत खर्च लेखेको पाइयो। यो आँकडा हेर्दा सरकारी सवारीसाधन सञ्चालन गर्दा ४६ प्रतिशत इन्धन खर्च र ५४ प्रतिशत मर्मत खर्च व्यहोर्न परेको देखिन्छ। सरकारी सवारीसाधनहरू मर्मत भए भएनन् निगरानी राख्ने र मर्मत खर्च घटाउने प्रणाली विकास हुनुपर्छ। अन्यथा अनावश्यक खर्चको भार देशले बोकिरहनुपर्ने हुन्छ नै। नढाँटीभन्दा नेपालका सरकारी आयोजनाहरू घुमाउरो रूपमा पहुँचवालका लागि सरकारी सवारीसाधन र इन्धन खर्च आपूर्ति गर्ने रूपमा छन्। महंगा सवारीसाधन खरिद आयोजना तथा निकाय प्रमुखहरू शक्तिको पहुँचका आधारमा नियुक्त हुने, तत्पश्चात शक्तिशालीहरूलाई आयोजना तथा निकायका सवारीसाधन उपलब्ध गराउने, मर्मत खर्च व्यहोर्ने, इन्धन खर्च व्यहोर्ने काम हुन्छ। त्यस्ता सवारीसाधन आयोजना तथा निकायकै काममा प्रयोग भइरहेको कार्यको नक्कली लगसिट तयार गर्ने कार्य पनि भित्रभित्रै बढिरहेको पाइन्छ। अर्थ मन्त्रालयले सवारीसाधन खरिदमा नियन्त्रण गरेपछि आयोजनाको इन्जिनियर्स फ्यासिलिटिज अन्तर्गत बिल अफ क्वान्टिटिजमा समावेश गरेर महँगा सवारीसाधनहरू खरिद गर्ने परिपाटीले पनि गम्भीरता थपेको छ। केही समयअघि प्रकाशित यसैको एउटा उदाहरण यहाँ उल्लेख गर्नु सान्दर्भिक हुनेछ। नेपाल विद्युत् प्राधिकरणअन्तर्गत सञ्चालित चमेलिया जलविद्युत् आयोजनाको बिल अफ क्वान्टिटिजमा समावेश गरेर निर्माण व्यवसायीबाट निकै संख्यामा सवारीसाधनहरू खरिद गरिए। तीमध्ये प्राडो गाडी तत्कालीन प्रधानमन्त्रीहरू, गृहमन्त्री, प्रधानमन्त्रीको सचिवालय र गृह मन्त्रालयका लागि पठाइए। प्रधानमन्त्री, गृहमन्त्रीहरू सेवाबाट निवृत्त भइसक्दा पनि ती सवारीसाधन आयोजनामा फिर्ता नभई व्यक्तिगत प्रयोगमै रहेका खबर प्रकाशमा आए। आयोजनामार्फत महँगा सवारीसाधन खरिद गर्ने, त्यस्ता सवारीसाधन उच्चपदस्थ पदाधिकारी र कर्मचारीले प्रयोग गर्ने परिपाटीले राष्ट्रको ठूलो रकम व्यक्तिगत हालिमुहालीमै स्वाहा भएको छ। यस्तो परिपाटी नरोकिएसम्म वैदेशिक मुद्राको धमिलो खोलो बग्ने काम रोकिन सक्तैन। नेपाल सरकारको पूर्ण वा आंशिक स्वामित्व रहेका कतिपय संस्थान एवं विकास समितिहरूमा नेपाल सरकारको तर्फबाट प्रतिनिधित्व गर्ने सञ्चालक समितिका पदाधिकारी पनि रहेका हुन्छन्। त्यस्तो प्रतिनिधित्व गर्ने पदाधिकारीले आआफ्ना मन्त्रालय, विभागबाट सवारीसाधन र इन्धन सुविधा लिएर पनि संस्थान र विकास समितिहरूबाट समेत दोहोरो सुविधा लिने गरेका पाइन्छ। सरकारी गाडी रातो प्लेट राष्ट्रको विकासमा बाधकको रूपमा खराब सवारीसाधन व्यवस्थापन भएको पुष्टि हुन्छ। सवारी तथा यातायात व्यवस्था ऐन, २०४९ दफा ९(२) अनुसार सरकारी सवारीसाधनको अगाडि पछाडि सेतो प्लेटमा रातो अक्षर र अंकमा लेख्नुपर्ने व्यवस्था छ। सेतो नम्बर प्लेटलाई रातो प्लेटमा परिणत गर्नुपर्ने भए बढीमा एक वर्षसम्मका लागि आवश्यक कारणसहित गृह मन्त्रालयबाट स्वीकृति लिनु अनिवार्य छ। तर, गृह मन्त्रालयले स्वीकृत नै नदिएका कतिपय निकायले सेतो प्लेटका सवारीसाधनलाई रातो प्लेटमा परिणत गरी प्रयोग गरिरहेका छन्। त्यस्ता सवारीसाधन सरकारी कामभन्दा बाहिर प्रयोग हुने सम्भावना अत्यधिक रहन्छ। रातो प्लेटका सवारीसाधन प्रयोग गरी बेजिल्ला वा दूरदराजमा समेत घुमफिर गर्ने हाकिमी प्रवृत्ति मौलाउन सक्छ। यस्ता नम्बर प्लेट प्रयोग गर्न रोक लगाउन जरुरी छ। स्थानीय तह पदाधिकारीको प्रयोजनका लागि फरकफरक मापका सवारीसाधन खरिद गर्न थालिएको छ। स्थानीय तहका पदाधिकारीले प्रयोग गर्ने सवारीसाधनको मापदण्ड नभएकाले जे जति खर्च गरेर साधन खरिद गरे पनि भएको छ। अझ धेरैजसो पदाधिकारीहरूले आपूखुसी भाडा निर्धारण गरेर भुक्तानी लिनाले ठूलो रकम सवारीसाधन र इन्धनबापत खर्च हुने गरेको छ। यसमा एकरूपता गर्ने व्यवस्था हुन जरुरी छ। सुविधा लिएका कतिपय पहुँचवालले कार्यालयको नियमित बजेटबाट समेत चालक, इन्धन र मर्मत खर्च उपभोग गरेको भन्ने गुनासा प्रकाशमा आएका छन्। निष्कर्ष इन्धन खपत घटाउनु मात्र होइन मितव्ययी र प्रतिफलमुखी ढंगले इन्धन प्रयोग गर्नु नेपालजस्तो देशको प्रमुख चुनौती हो। कम इन्धन खरिद गरी वैदेशिक मुद्रा बचाउन त सकिन्छ तर सवारीसाधन व्यवस्थापन सही रूपमा नहुने हो भने त्यसले परिस्थिति झन् भयावह बनाउँछ। पश्चिमा मुलुकहरूले एकातिर रसियाली तेल र ग्यास निर्यातलाई कडाइ गरेका छन् भने अर्कातिर जीवाश्म इन्धनको निर्भरता घटाउँदै गइरहेछन्। यसका लागि उनीहरू हाइड्रोजन र परम्परागत ग्यासका अन्य विकल्पमा लगानी गरिरहेछन्। हाइड्रोजन उत्पादनलाई नवीकरणीय विद्युतीय पावर जेनेरेटरमा जोड्ने कार्यमा हामी पनि चनाखो हुनै पर्छ। त्यसबाहेक आणविक, वायु, सौर्य र विद्युतीय प्रयोगमा अभिवृद्धि गरेर पनि जीवाश्म इन्धन कटौती गर्न सकिन्छ। सबैभन्दा महत्त्वपूर्ण कुरा त हाम्रो लागि हाइड्रोपावर नै सबैभन्दा उपयुक्त दीर्घकालीन हुन्छ, जसले वैदेशिक मुद्राको घाटाको प्रतिरोध गरेर वैदेशिक मुद्रा कमाउनसमेत सक्षम हुन सकिन्छ। सवारीसाधन खरिद, मर्मत, इन्धन प्रयोग, बजेट र खर्च व्यवस्थापन छुट्टाछुट्टै निकायलाई एकलौटी अधिकार दिने वर्तमान व्यवस्थालाई दुरुत्साहन गर्नु पर्छ। काठमाडौं उपत्यकाका लागि एक अधिकार सम्पन्न सवारी व्यवस्थापन तथा इन्धन कार्यालय र अरू ७ प्रदेशमा ७ केन्द्रीय निकाय खडा गरी बजेट विनियोजन सवारीसाधन तथा इन्धन खरिद सोही निकायबाटै गर्ने व्यवस्था मिलाउनु उपयुक्त हुन्छ। सवारी इन्धन प्रयोग सम्बन्धमा कडा दण्डसहितको प्रावधानयुक्त कानुन कार्यान्वयन गरिनु जरुरी छ।  पुडासैनी त्रिविको आर्थिक व्यवस्थापन विज्ञ हुन्।"
पेट्रोलियम पदार्थमा गरिएको मूल्यवृद्धिको विरोधमा कोसी लोकमार्ग अवरुद्ध,"विराटनगर : पेट्रोलियम पदार्थमा गरिएको मूल्यवृद्धिको विरोधमा यातायात व्यवसायीले आइतबार बिहानैदेखि कोसी लोकमार्ग अवरुद्ध पारेका छन्। नेपाल आयल निगमले पेट्रोल, डिजेललगायत इन्धनमा गरेको मूल्यवृद्धिको विरोधमा कोसी लोकमार्गअन्तर्गत विराटनगर महानगरपालिका३ तथा ४ को राजवंशी चोक र दूध फारमनजिक सवारीसाधन तेर्स्याएर यातायात व्यवसायीले सडकमा अवरोध गरेका हुन्। सरकारले फेरि बढायो पेट्रोलियम पदार्थको मूल्य : पेट्रोल १९९, डिजेलमट्टितेल १९२ रुपैयाँ व्यवसायीको आन्दोलनका कारण लामो तथा छोटो दूरीका सवारी साधन सञ्चालन हुन सकेका छैनन्। एम्बुलेन्स लगायत अति आवश्यकीय सवारीसाधनलाई पनि अवरोध गरिएको छ। सार्वजनिक सवारीका सञ्चालकले दुवै तर्फको सडकमा चक्काजाम गरेर सवारीसाधन सञ्चालनमा अवरोध गरेको प्रहरीले जनाएको छ। यातायात व्यवसायीले सरकारले गरेको मूल्यवृद्धि तत्काल फिर्ता हुनुपर्ने माग राखेका छन्। इन्धनमा मूल्यवृद्धि हुँदा सवारीका साधन सञ्चालन गर्न सक्ने अवस्था नभएको उनीहरुको भनाइ छ। सरकारले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। सवारीसाधनमा अवरोध गरिएको स्थानमा अहिले ठूलो संख्यामा सुरक्षाकर्मी परिचालन गरिएको। सुरक्षाकर्मीले बल प्रयोग गरेर सडक खुलाउने प्रयास गरिरहेका छन्। त्यस क्रममा प्रहरीले ४ जना सवारी चालकलाई पनि नियन्त्रणमा लिएको छ। आन्दोलनरत पक्षलाई सम्झाईबुझाई गरेर अवरुद्ध सडक सञ्चालनमा ल्याउने प्रयास भइरहेको मोरङ प्रहरीका प्रवक्ता डीएसपी दीपक श्रेष्ठले बताए। यातायात सञ्चालनमा थप अवरोध गर्नेलाई कारबाहीको दायरामा ल्याइने उनको भनाइ छ। अवरुद्ध राजमार्ग खुलाउन परिचालित प्रहरी।"
प्रज्ञाको नेपाली बाल निबन्ध,"काठमाडौं : नेपाल प्रज्ञा प्रतिष्ठानले प्रज्ञा नेपाली बाल निबन्ध प्रकाशन गरेको छ। प्रतिष्ठानको साहित्य (लोकवार्ता र बालसाहित्य) विभागले बाल निबन्ध प्रकाशित गरेको हो। विभागले यसअघि बालकथा र बाल गजलका संग्रह प्रकाशन गरेको थियो। बालगीत संग्रह पनि प्रकाशनको तयारीमा रहेको विभागले जनाएको छ। प्राडा भागवत ढकालको सम्पादन रहेको यस कृतिमा १२७ साहित्यकारका बाल निबन्ध संकलन गरी प्रकाशन गरिएको विभागका प्रमुख डा देवी नेपालले जानकारी दिए। पहिलो खण्डमा बालनिबन्धको सैद्धान्तिक स्वरूप छ। जसमा निबन्ध र प्रबन्धबीच फरक, निबन्धको चिनारी, वर्गीकरण र तत्वहरूबारे लेखिएको छ। यसैगरी दोस्रो खण्डमा कृष्णचन्द्रसिंह प्रधान, महाकवि लक्ष्मीप्रसाद देवकोटा, श्यामप्रसाद शर्मा, प्राडा उषा ठाकुर, आनन्ददेव भट्ट, तारानाथ शर्मा, डा मानसाग्नि, भीम खतिवडा, प्राध्यापक राजेन्द्र सुवेदी, शैलेन्दुप्रकाश नेपाल, लेखप्रसाद निरौला, गोपीकृष्ण ढुंगाना, हरिहर तिमिल्सिना, सरोज घिमिरेलगायतका बाल निबन्ध छन्।"
लाहुरे माइला सार्वजनिक,"काठमाडौं : मकालु१, वालुङ, संखुवासभामा जन्मिएका गायक तथा संगीतकार निकेश राई नेपाली गीत संगीतमा परिचित नाम हो। उनले हालसम्म तीन सयको हाराहारीमा संगीत भरिसकेका छन् भने सय वटा जति गीतमा स्वर दिइसकेका छन्। हालै उनको नयाँ गीत अशोक मुकारुङ र सुनिता संयोगको युगल आवाजमा सजिएको लाहुरे माइलाको म्युजिक भिडियो सार्वजनिक भएको छ। गीतमा शब्द तथा संगीत निकेश राईको छ। लाहुरे माइला पूर्वेली लोकलयमा आधारित गीत हो। गीतको भिडियो अफिसियल युट्युब च्यानल निकेश राईमार्फत् सार्वजनिक भएको छ। राजु कार्कीको एरेन्ज रहेको गीतको रेकर्डिङ, मिक्सिङ सेवा रेकर्डिङ स्टुडियोमा गरिएको हो। भिडियोमा छायांकन किरण राई र सुरेश राई तथा सम्पादन नवीन घर्तीमगरले गरेका छन्। भिडियोको परिकल्पना पनि निकेश राईकै रहेको छ।"
"सशस्त्र प्रहरीका ३७ जना डीएसपी एसपीमा बढुवा सिफारिस, कोको परे ?","काठमाडौं : सशस्त्र प्रहरी बलका ३७ जना डीएसपीलाई एसपीमा बढुवा सिफारिस गरिएको छ। असार ५ गतेको बढुवा समितिका निर्णय अनुसार बढुवा सिफारिसमा परेकाको नामावली सशस्त्र प्रहरी बलले सार्वजनिक गरेको सशस्त्र प्रहरी नायव महानिरीक्षक विदुर खड्काले जानकारी दिए। उनका अनुसार बढुवा सिफारिसमा पहिलो नम्बरमा टोपबहादुर डाँगी, दोस्रोमा हस्तबहादुर गुरुङ र तेस्रोमा तुलबहादुर भण्डारी रहेका छन्। बढुवा सिफारिसको सूचनामा बढुवामा चित्त नबुझे ७ दिनभित्र बढुवा उपरको उजुरी सुन्ने समिमितसमक्ष उजुरी दिन सकिने खड्काद्वारा जारी सूचनामा उल्लेख छ। सशस्त्र प्रहरी बलको एसपीमा बढुवाका लागि सिफारिस भएकाहरुको सूची"
समृद्धि र समाजवादको आधार निर्माणमा स्थानीय तहको भूमिका,"१ सत्ता गठबन्धनले स्थानीय तहको निर्वाचन समयमा नगरेर स्थानीय तहलाई कमजोर बनाउने प्रपञ्च अगाडि बढाइरहेका वेलामा नेकपा (एमाले) को निरन्तर खबरदारी र निर्वाचन आयोगको अग्रसरतामा वैशाख ३० गते देशभरि एकैसाथ स्थानीय तहको निर्वाचन सम्पन्न भएको छ। बाजुराको बुढीगंगा बाहेक सबै पालिकाको निर्वाचन परिणाम सार्वजनिक भइसकेको छ। यस पटकको स्थानीय तहको निर्वाचन मुलतः दुई शक्तिका बीचको निर्वाचन बन्न पुग्यो। एकातिर नेकपा (एमाले) र अर्कोतिर नेपाली कांग्रेसको नेतृत्वमा रहेको पाँच दलीय सत्ता गठबन्धन। नेकपा (एमाले) का विरुद्धमा जहाँ जति कसिलो गठबन्धन त्यहाँ त्यति नै नेकपा (एमाले) को पक्षमा लोकप्रिय जनमत बृद्धि भएको छ। निर्वाचनको परिणाम हाम्रो पार्टीले अपेक्षा गरेअनुरूप आउन नसके पनि विगतको तुलनामा लोकप्रिय मतमा भने उल्लेख्य बृद्धि भएको छ। यसबाट मुलुकको विकास र समृद्धिका लागि दलीय गठबन्धन होइन, बलियो राष्ट्रिय शक्ति आवश्यक छ भन्ने मान्यता प्रवल बन्दै गएको देखिन्छ। स्थानीय तहको निर्वाचन सम्पन्न भइसकेको अवस्थामा निर्वाचनका क्रममा देखिएका सबल र दुर्बल पक्षहरूको समग्र समीक्षा गरेर पार्टीलाई राष्ट्र निर्माणको मुख्य शक्तिका रूपमा सुदृढ गर्ने गरी अगाडि बढ्नु आवश्यक छ। २ नेपालका राजनीतिक दलहरूले राज्य व्यवस्थाका विरुद्धको सङ्घर्षमा लामो समय व्यतित गर्नु पर्यो। कहिले जहानिया राणा शासनका विरुद्धमा, कहिले निरङ्कुश पञ्चायती व्यवस्थाका विरुद्धमा त कहिले निरङ्कुश सामन्ती राजतन्त्रका विरुद्धको सङ्घर्षमा संलग्न हुनु पर्यो। लामो समयसम्म नेपालका राजनीतिक दलहरूले प्रतिबन्धित अवस्थामा भूमिगत, अर्धभूमिगत र निर्वासनमा बसेर समेत राजनीतिक आन्दोलन अगाडि बढाउनुपर्ने बाध्यता रह्यो। राजनीतिक दलहरू प्रतिबन्धित रहेको र राज्य विरुद्धको विद्रोही शक्तिको भूमिकामा रहेका वेलामा दलहरूको संख्या धेरै हुनु र निरङ्कुश राज्यशक्तिका विरुद्धको सङ्घर्षमा उनीहरूका बीचमा एकता र सहकार्य आवश्यक हुन्थ्यो नै। नेकपाका संस्थापक महासचिव कमरेड पुष्पलालले २०१७ सालको शाही कू पछि नै संयुक्त जनआन्दोलनको नीति अगाडि सार्नु भएको थियो। पछि जननेता मदन भण्डारीको नेतृत्वमा त्यस नीतिलाई व्यवहारमा लागु गर्न सम्भव भयो। नेपालका वामपन्थी र बुर्जुवा शक्तिको एकता र संयुक्त सङ्घर्षबाट नै नेपालमा ठूला ठूला राजनीतिक परिवर्तन सम्भव भए। बैसठ्ठी त्रिसठ्ठीमा सम्पन्न उन्नाईस दिने संयुक्त जनआन्दोलनको सफलताबाट नै मुलुकमा ऐतिहासिक संविधान सभाको गठन र संविधानसभाबाट सङ्घीय लोकतान्त्रिक गणतन्त्रात्मक संविधान निर्माण हुनपुग्यो। संविधान जारी हुँदादाका समयमा केही राजनीतिक दलले संविधानप्रति असहमति समेत जनाएका थिए। संविधानको कार्यान्वयन प्रक्रियामा भने संविधानको स्वीकार्यता बढेर गएको छ। पहिलो स्थानीय तहको निर्वाचनमा कतिपय राजनीतिक दलले घोषित रूपमा नै चुनाव बहिस्कारको नीति अवलम्वन गरेका थिए। स्थानीय तहको दोस्रो निर्वाचनका क्रममा भने संविधान र व्यवस्थाप्रति असन्तुष्ट देखिएका मधेस केन्द्रित दलहरूका साथै राज्यका विरुद्धको सङ्घर्षमा रहेका दलहरू सिके राउत र नेकपा विप्लव समूह समेत निर्वाचनमा सहभागी बन्न पुगे। यसरी नेपालको संविधानको स्वीकार्यता बढाउने र त्यसलाई कार्यान्वयनमा लैजाने कुरामा हाम्रो पार्टीको अहम् भूमिका रहँदै आएको छ। ३ लामो समयसम्म नेपालका राजनीतिक दलहरूले राज्य व्यवस्थाका विरुद्धको सङ्घर्षमा व्यतित गर्नुपरेका कारणले विकास र समृद्धिको विषयले जति प्राथमिकता पाउनुपर्ने हो पाउन सकेन। दुनियाँमा एउटै राजनीतिक क्रान्तिबाट मुलुक नयाँ युगमा प्रवेश गर्न सफल हुन्छ। हामीकहाँ तीन तीनवटा राजनीतिक क्रान्ति भए र राजनीतिक व्यवस्थामा पटक पटक परिवर्तन आयो, आर्थिक सामाजिक अवस्थामा खासै परिवर्तन हुन सकेको छैन। राजनीतिक परिवर्तनले अपेक्षा गरेअनुरूपको आर्थिक सामाजिक क्षेत्रमा परिवर्तन ल्याउन नसक्दा मुलुकले अनेकन् पटक प्रतिगमनको दुश्चक्रको सामना गर्नु पर्यो। पछिल्लो समयमा नेपालमा सम्पन्न राजनीतिक परिवर्तनलाई क्रान्तिको रूपमा चित्रण गर्ने गरिएको छ। तर त्यसको चरित्र पनि दुनियाँमा सम्पन्न भएका राजनीतिक क्रान्तिको जस्तो छैन। युरोपमा सम्पन्न पूँजीवादी क्रान्तिले सामन्त वर्गका ठाउँमा पूँजीपति वर्गको नेतृत्वलाई राज्यव्यवस्थामा स्थापित गरेको थियो। रुसमा सम्पन्न अक्टुवर समाजवादी क्रान्तिले सर्वहारा श्रमिजीवी वर्गलाई राज्यसत्ताको नेतृत्वमा स्थापित गरेको थियो। चीनलगायतका मुलुकमा सम्पन्न नयाँ जनवादी क्रान्तिले क्रान्तिको नेतृत्वकर्ता पार्टीलाई राज्यसत्ताको नेतृत्वमा स्थापित गरेको थियो। तर हाम्रो मुलुकमा सम्पन्न राजनीतिक क्रान्तिबाट सामन्ती राजतन्त्रको अन्त्य त भयो र राज्यसत्तामा लामो समयदेखि कायम रहँदै आएको उसको वर्चश्व समेत गुम्यो तर त्यसको ठाउँमा कुनै एउटा नयाँ वर्गको नेतृत्व स्थापित हुन सकेन। नेपाली राज्यसत्ताको नेतृत्व कुन वर्गले गर्ने र मुलुकलाई कुन बाटोमा अगाडि बढाउने भन्ने प्रश्नको निरूपण आवधिक निर्वाचनका माध्यमबाट तय हुने वैधानिक व्यवस्था कायम भएको छ। यस अर्थमा हाम्रा लागि आम चुनावको प्रश्न सामान्य जित हारको विषय मात्र नभएर राज्यसत्ताको नेतृत्व कुन वर्गले गर्ने र मुलुकलाई कुन दिशामा अगाडि बढाउने भन्ने प्रश्नसँग पनि जोडिएको छ। त्यस अर्थमा हामीले क्रान्तिकालमा जस्तै बलिदानी भावनाकासाथ आवधिक चुनावलाई लिनु आवश्यक छ। तर पनि हामीले यस विषयको महत्वलाई तदनुरूप आत्मसात गर्न वा स्थापित गर्न सकिरहेका छैनौं। ४ स्थानीय तहको निर्वाचनसँगै दोस्रो आवधिक निर्वाचनको प्रक्रिया सुरु भएको छ। निर्वाचन भएको मितिलाई आधार मान्ने हो भने अब आउने कार्तिकमंसिरमा नै संघ र प्रदेशको निर्वाचन गर्नुपर्नेछ। यी निर्वाचनको जनादेशको जगमा अवधि समाप्त हुनुपूर्वनै राष्ट्रपति, उपराष्ट्रपति र राष्ट्रिय सभाका सदस्यहरूको निर्वाचन निर्वाचक मण्डलबाट हुने संवैधानिक र कानुनी व्यवस्था छ। स्थानीय तहको निर्वाचनको मूल्याङ्कनको जगमा आसन्न प्रतिनिधिसभा र प्रदेश सभाको निर्वाचनमा सफलता हासिल गर्ने गरी तयारीका काममा पार्टी जुटिरहेको छ। आसन्न आम निर्वाचनमा गत वैशाख ३० मा सम्पन्न स्थानीय निर्वाचनका अनुभव तथा त्यस निर्वाचनबाट सफल हुनुभएका जनप्रतिनिधिहरूको भूमिका महत्वपूर्ण हुनेछ। विगतका स्थानीय सरकारहरूले कानुन, संरचना र स्रोतको अभावका बीचमा पनि महत्वपूर्ण काम अगाडि बढाएका थिए। तर, ती कामलाई पार्टीको राजनीतिक कार्यदिशासँग जोड्ने र पार्टीसँंगको समन्वयमा कामहरूलाई अगाडि बढाउने कुरामा समस्या रहेका कारणले पनि जनताका बीचमा लगेर भएका कामहरूलाई स्थापित गर्न समस्या रह्यो। त्यसमाथि हाम्रो नेतृत्वको सरकारले केन्द्र र प्रदेशका तर्फबाट गरेका राम्रा कामहरू विशेषगरी मुलुकको स्वाधीनता, स्वाभिमान र राष्ट्रिय हित तथा समृद्ध नेपाल सुखी नेपालीको राष्ट्रिय आकांक्षा अनुरूप अगाडि बढाएका युगान्तकारी महत्वका कामलाई जनताका बीचमा लगेर स्थापित गर्ने कुरामा समेत एकहदसम्म कमजोरीहरू रहन गए। सामाजिक न्याय सहितको लोककल्याणकारी राज्य निर्माणका लागि गरिएको हाम्रो प्रयासलाई समेत जुन रूपमा स्थापित गर्नुपर्ने हो, स्थापित गर्न सकिएन। जसका कारणले बलियो संगठनात्मक आधार र राम्रो काम भएका ठाउँमा समेत चुनावी परिणाम आशा गरे अनुरूपको हुन सकेन। अर्कोतिर पार्टी एकताका नाममा उत्पन्न भएको संगठनात्मक शुन्यताले पार्टीको उन्नत संगठनात्मक जीवन समेत लामो समयसम्म अवरुद्ध हुन पुग्यो। नेकपा विघटन भई नेकपाको निरन्तरताको रूपमा नेकपा (एमाले) पुनस्र्थापित भएको अवस्थामा पार्टीले संगठनात्मक अराजकता र अवसरवादका विरुद्ध सही प्रकारको संगठनात्मक कार्ययोजना अगाडि बढायो। तर निर्वाचनका क्रममा देखिएका कतिपय अस्वस्थ क्रियाकलापले त्यो कार्ययोजनाले अझै पूर्णता पाउन नसकेको देखिन्छ। पार्टीको राजनीतिक कार्यदिशाको कार्यान्वयनका लागि राज्यसत्ताको नेतृत्व गर्ने ठाउँमा पार्टीलाई स्थापित गर्नका लागि कार्तिकमंसिरमा सम्पन्न हुने आम निर्वाचन पूर्व नै दक्षिणपन्थी अवसरवाद र संगठनात्मक अराजकताका विरुद्धको वैचारिक र संगठनात्मक लडार्इंमा विजय हासिल गर्दै पार्टीलाई वैचारिक, संगठनात्मक र राजनीतिक रूपमा एकतावद्ध बनाउनु आवश्यक छ। ५ विगतमा हामीले प्रतिक्रियावादी सत्ताका विरुद्धमा संयुक्त सङ्घर्षका नीति अवलम्वन गर्दै आएका थियौं। संविधानसभाबाट नयाँ संविधान जारी नहुञ्जेलसम्म उक्त नीतिमा पार्टी दृढतापूर्वक कायम रह्यो। संविधानसभाबाट नयाँ संविधान जारी भएपछिको अवस्थामा राजनीतिक कार्यदिशामा परिवर्तन आएसँगै उक्त नीतिसमेत बदलिएको छ। अब नेपालको बुर्जुवा बर्गको प्रमुख प्रतिनिधिका रूपमा रहेको नेपाली कांग्रेससँग हाम्रो पार्टीको मुख्य प्रतिस्पर्धा छ। अबको बाटो समाजवाद कि पूँजीवाद भन्ने प्रश्नमा राजनीति धु्रबीकृत बन्दै गएको छ। यस्तो बेलामा हाम्रो पार्टी सामाजिक आर्थिक विकासको बाटोबाट समाजवादको आधार तयार गर्दै मुलुकमा शान्तिपूर्ण र वैधानिक बाटोबाट समाजवादमा पुग्ने राजनीतिक कार्यदिशा निर्धारण गरी अगाडि बढिरहेको छ। नेपालमा सम्पन्न पछिल्लो राजनीतिक क्रान्तिपछिको नेपाली समाजको रूपान्तरणका लागि जनताको बहुदलीय जनवादको मार्गदर्शनमा समाजवादको आधार तयार गर्ने चरणबाट हामी अगाडि बढिरहेका छौं। संविधानसभाबाट बनेको संविधानले समेत समाजवादको आधार तयार गर्ने कुरालाई संविधानको प्रस्तावनामा नै आत्मसात गरेको छ। यस्तो अवस्थामा सिङ्गो नेपाली समाजलाई त्यो दिशामा डोर्याउनका लागि हाम्रो पार्टीले समृद्ध नेपाल सुखी नेपालीको राष्ट्रिय आकांक्षालाई मूल नाराका रूपमा अगाडि बढाउँदै आएको छ। पार्टी नेतृत्वको सरकारका समयमा उक्त नारालाई राष्ट्रिय संकल्पका रूपमा स्थापित गर्ने कुरामा महत्वपूर्ण सफलता समेत प्राप्त भएको छ। विकास र समृद्धिको चाहना राख्ने नेपाली जनताले मात्र होइन, नेपालको हित चाहने हाम्रा विकासका साझेदारहरूले समेत त्यसलाई सकारात्मक रूपमा लिएका छन्। तर परमादेशबाट बनेको पाँचदलीय गठबन्धनको सरकारले भने त्यसलाई उपेक्षा गर्ने धृष्टता गरिरहेको छ। हाम्रो पार्टीका तर्फबाट निर्वाचित जनप्रतिनिधिहरूले समृद्ध नेपाल सुखी नेपालीको राष्ट्रिय आकांक्षा पूरा गर्ने सङ्कल्प सहित समाजवाद उन्मुख आर्थिक सामाजिक विकासको बाटोमा अग्रसर हुनु आवश्यक छ। संविधान कार्यान्वयनको पहिलो कार्यकाल संक्रमणकालीन अवस्थाका रूपमा समेत रह्यो। तर अब भने हामीले सुरुदेखि नै व्यवस्थित ढङ्गले पार्टी नीति अनुरूप हाम्रो नेतृत्वमा रहेका स्थानीय सरकारहरूलाई सञ्चालन गर्नु र आर्थिक सामाजिक विकास र रूपान्तरणका काममा नमुना बन्न ढङ्गले अगाडि बढ्नु आवश्यक छ। ६ विकास र समृद्धिका लागि बलियो राष्ट्रिय शक्ति निर्माण गरेर अगाडि बढ्ने हाम्रो प्रयासका विरुद्धमा पाँचदलीय गठबन्धन खडा भएको छ। सत्ता स्वार्थ र राजनीतिक अवसरवादको जगमा खडा भएको यो पाँचदलीय गठबन्धन विकास र समृद्धिको यात्रामा बाधक शक्ति हो भन्ने कुरा परमादेशबाट सरकार गठन भएपछिका यसका क्रियाकलापबाट नै पुष्टि हुँदै गएका छन्। यस बीचका अवधिमा मुलुकको आर्थिक अवस्था अत्यन्त नाजुक बनेको छ। सामाजिक जीवन समेत कष्टप्रद बन्दै गएको छ। पाँचदलीय गठबन्धन सरकार बनेको यस अवधिमा चालु खाता घाटा ५ खर्ब ४७ अर्ब रूपियाँ पुगेको छ। जवकी गएको वर्षको यसै अवधिमा त्यो घाटा २ खर्ब ५१ अर्बको हाराहारीमा मात्र रहेको थियो। नेकपा (एमाले) को सरकार रहेको समयमा ७ अर्ब ७५ करोड रूपियाँले शोधनान्तर वचतको अवस्था थियो। अहिले शोधनान्तर स्थिति २ खर्ब ८८ अर्ब ५० करोडले घाटाको अवस्थामा पुगेको छ। गठबन्धन सरकार बन्नुपूर्व नेपालमा औसत मूल्य बृद्धिदर ४ प्रतिशतभन्दा तल रहेको थियो। अहिले त्यो बढेर ८ प्रतिशतको हाराहारीमा पुगेको छ। नेकपा (एमाले) सरकारमा रहेका बेलामा वैदेशिक व्यापार सकारात्मक बन्दै थियो। अहिलेको सरकारका तर्फबाट योजनाबद्ध रूपमा आयातलाई बढावा दिने र आन्तरिक उत्पादनलाई धरासायी बनाउने काम भइरहेको छ। परमादेशी सरकार बन्नुपूर्व विदेशी मुद्राको सञ्चिति ११ महिनाको वस्तु र सेवा किन्न सक्ने क्षमताको थियो। अहिले त्यो घटेर छ महिनाको वस्तु र सेवा किन्न सक्ने तहमा झरेको छ। पूँजीगत खर्चका मामिलामा पनि यो सरकार निकै कमजोर सावित भएको छ। कोभिडको कहरको समयमा भन्दा कम पूँजीगत खर्च गर्ने सरकार बन्न पुगेको छ। मुलुकमा बढ्दै गएको आर्थिक सङ्कटसँगै पूँजीबजार गम्भीर सङ्कटमा फसेको छ। सरकारको गलत आर्थिक नीतिका कारणले विदेशी मुद्रामा मात्रै सङ्कट उत्पन्न भएको छैन, नेपाली रूपियाँ समेत बजारबाट गायव बनाइएको छ। स्रोत नखोल्नेगरी लगानी गर्न दिने सरकारको गलत नीतिका कारणले नेपाली रूपियाँ कालोधनवालाहरूको नियन्त्रणमा पुगेको छ। बैंकिङ कानुनका कारणले अबैध कालोधनलाई बैधता दिन समस्या भएपछि राष्ट्रबैंकका गभर्नरमाथि आक्रमण सुरु गरिएको छ। अहिले पनि सरकार आफ्ना गलत नीतिका कारणले उत्पन्न सङ्कट समाधान गर्न गम्भीर हुनुको साटो काशी जाने कुतीको बाटो मा अग्रसर छ। तसर्थ विकास र समृद्धिको यात्रालाई पुनः अगाडि बढाउनका लागि गठबन्धनको राष्ट्र र जनता विरोधी अवसरवादी राजनीतिका विरुद्धमा बलियो राष्ट्रिय शक्तिको रूपमा नेकपा (एमाले) लाई स्थापित गर्नु आवश्यक छ। ७ हाम्रो संविधानले स्थानीय तहलाई सङ्घीयताको महत्वपूर्ण आधारका रूपमा लिएको छ। हाम्रो सङ्घीयता सहकारिता, सहअस्तित्व र समन्वयको सिद्धान्तमा आधारित छ। विश्वका धेरै सङ्घीय मुलुकमा अधिकारको बाँडफाँट दुई तहका बीचमा गरेको पाइन्छ। तर हाम्रो मुलुकमा भने संविधानबाट नै तीन तहका बीचमा अधिकारको बाँडफाँट गरिएको छ। स्थानीय तहलाई बलियो बनाउने कुरामा हाम्रो पार्टीको भूमिका अग्रणी छ। संविधानको अनुसूची ५ मा केन्द्रको एकल अधिकारको सूची उल्लेख गरिएको छ। अनुसूची ६ मा प्रदेशको एकल अधिकारको सूची उल्लेख छ। अनुसूची ७ प्रदेश र संघको साझा सूचीका रूपमा रहेको छ। अनुसूची ८ मा स्थानीय तहको एकल अधिकारको सूची समावेश गरिएको छ। अनुसूची ९ लाई संघ प्रदेश र स्थानीय तहको साझा अधिकारको सूचीका रूपमा उल्लेख गरिएको छ। तीनै तहका सरकारले प्रयोग गर्ने अधिकार र कर्तव्यका बारेमा नेपाल सरकारले कार्य विस्तृतीकरण दस्तावेज तयार गरेको छ। संविधान र कानुनले प्रदान गरेको अधिकारको सही ढङ्गले सदुपयोग गरी समाजवादको आधार तयार गर्ने पार्टीको राजनीतिक कार्यदिशा अनुरूप स्थानीय तहहरूलाई सञ्चालन गर्नुपर्ने हुन्छ। साझासूचीमा आधारित कानुन बनाउने सन्दर्भमा माथिल्लो तहको कानुनसँग नबाझिनेगरी कानुन बनाउनुपर्ने संवैधानिक व्यवस्था रहेको छ। माथिल्लो कानुनँंग बाझिएको हदमा तल्ला कानुनहरू निष्कृय हुने व्यवस्था रहेका कारणले स्थानीय तहमा कानुन बनाउँदा माथिल्लो तहका सरकारले बनाएका कानुनहरूका बारेमा जानकारी राख्नुपर्ने हुन्छ। हाम्रो संविधानले तीन तहका सरकारका लागि भिन्न भिन्न प्रकारको अधिकारको व्यवस्था गरेको छ। संघमा पूर्ण शक्ति पृथकीकरणको सिद्धान्तको प्रयोग गरिएको छ। प्रदेशलाई व्यवस्थापिका र कार्यपालिकाका बीचको सन्तुलनको सिद्धान्तमा आधारित बनाइएको छ। स्थानीय तहमा भने तीनै प्रकारका अधिकारको प्रयोग एकै ठाउँबाट हुने प्रबन्ध गरिएको छ। स्थानीय तहमा निर्वाचित प्रमुखउपप्रमुख, अध्यक्षउपाध्यक्षलाई कार्यपालिका, व्यवस्थापिका र न्यायपालिका तीनै अङ्गको नेतृत्वको अधिकार प्रदान गरिएको छ। जनताको प्रत्यक्ष निगरानीमा काम गर्नुपर्ने भएका कारणले यस प्रकारको व्यवस्था अवलम्वन गरिएको छ। यस अर्थमा स्थानीय जनप्रतिनिधिहरूले हाम्रा कामहरू नजिकबाट जनताले नियालिरहेका छन् भन्ने ठानेर हरदम जनतालाई केन्द्रविन्दुमा राखेर अगाडि बढाउनु पर्दछ। ८ स्थानीय तहहरू संवैधानिक र कानुनीरूपमा अधिकार सम्पन्न छन्। अभ्यास र अनुभवका हिसावले पनि हामी कहाँ स्थानीय निकायका रूपमा रहँदाको समयमा समेत अधिकार सम्पन्न बनाउने कुरामा हाम्रो पार्टीको महत्वपूर्ण भूमिका रह्यो। जननेता मदन भण्डारीले ०४९ सालमा नै स्थानीय निकाय सञ्चालन सम्बन्धी ऐन बनाउने क्रममा नै संशोधन प्रस्ताव मार्फत पार्टीको व्यवस्थित दृष्टिकोण अगाडि बढाउनु भएको थियो। ०५४ सालमा पार्टीको अग्रसरतामा स्थानीय स्वायत्त शासन ऐन अध्यादेशका रूपमा जारी गरिएको थियो। यतिवेला संविधानसभाबाट बनेको नेपालको संविधानमा स्थानीय तहलाई सङ्घीयताका महत्वपूर्ण आधारका रूपमा कार्यकारी अधिकार प्राप्त छ। आधारभूत शिक्षा, आधारभूत स्वास्थ्य र सरसफाई, कृषि तथा पशु विकास, सीप विकास तथा रोजगारीका अवसरको सिर्जना जस्ता कुरामा स्थानीय तहको भूमिका महत्वपूर्ण बनाइएको छ। जनताको जीवनमा प्रत्यक्ष सरोकार राख्ने थुप्रै विषयमा स्थानीय तहको भूमिकालाई केन्द्रविन्दुमा राखिएको छ। स्थानीय तहमा निर्वाचित जनप्रतिनिधिहरूले सम्बन्धित पालिकामा आफ्नो तर्फबाट सम्पादन गर्न सकिने काम आफै गर्ने र आफ्नो तर्फबाट सम्पादन गर्न नसकिने काममा समेत माथिल्लो तहसँग समन्वय र सहजीकरण गर्ने जिम्मेवारीमा रहेको ठान्नु पर्दछ। पार्टी माथिल्लो सरकारको नेतृत्वमा रहेका वेलामा त जनता र पार्टी नेतृत्वको सरकारका बीचको पुलका रूपमा समेत काम गर्नु पर्दछ। ९ यतिवेला हाम्रो समाजमा व्यापारिक पूँजीवादलाई प्रवर्धन गर्दै उदारपूँजीवाद तर्फजाने कि आर्थिक सामाजिक विकासका माध्यमबाट समाजवादको आधार तयार गर्दै समाजवादतर्फ जाने भन्ने प्रश्नमा ध्रुवीकृत हुँदै गइरहेको छ। यसको प्रभाव नेपालका राजनीतिक दलहरूको धु्रबीकरणका रूपमा पनि प्रकट हुँदादै गएको छ। एकातिर नेकपा (एमाले) समृद्ध नेपाल, सुखी नेपालीको राष्ट्रिय आकांक्षा पूरा गर्न बलियो राष्ट्रिय शक्तिको रूपमा पार्टीलाई सुदृढ गर्ने दिशामा अगाडि बढिरहेको छ। नेपाली कांग्रेसको भने पाँचदलीय गठबन्धनका माध्यमबाट नेकपा (एमाले) को बढ्दो प्रभावलाई रोक्न र नेपालमा दलाल नोकरशाही पूँजीवादको इमान्दार सेवक वन्ने दिशामा अग्रसर छ। आफुलाई समाजवादको हिमायती भएको दावी गर्ने नेकपा (माओवादी केन्द्र) र माधव नेपाल समूह भने देउवाको सहयोगी वनेर कम्युनिष्ट आन्दोलनको कलङ्क बनिरहेका छन्। पछिल्लो समयमा नेपालमा अन्तर्राष्ट्रिय शक्ति केन्द्रको क्रिडास्थल वनाउने गरी नेपालको असंलग्न परराष्ट्र नीतिलाई परित्याग गर्ने दिशामा गठबन्धन सरकार अग्रसर हुँदादै गएको र सत्ता साझेदारहरू त्यसप्रति मुकदर्शक वनेको देखिन्छ। यस्तो अवस्थामा नेपालको राष्ट्रिय हित रक्षा गर्दै विकास र समृद्धि एजेण्डाको नेतृत्व गरिरहेको हाम्रो पार्टी नेकपा (एमाले) नै नेपालको वामपन्थी आन्दोलनको मूलधार हो र यो नेपालको लोकतान्त्रिक आन्दोलनको सबैभन्दा भरोसायोग्य शक्ति पनि हो भन्ने सच्चाईलाई अझ गहिरोगरी स्थापित गर्नु आवश्यक छ। १० क्रान्तिको उद्देश्य पुरानो उत्पादन सम्बन्धको ठाउँमा नयाँ उत्पादन सम्बन्धलाई स्थापित गर्नु हो। उत्पादक शक्तिको विकाससंगै पुरानो उत्पादन सम्बन्धसँग त्यसको अन्तरविरोध प्रकट हुन पुग्दछ। त्यो अन्तरसङ्घर्ष राजनीतिक परिवर्तनको प्रक्रियाबाट सुरु भएर त्यसले उत्पादन सम्बन्धमा बदलाव ल्याउने तहसम्म विकसित हुन्छ। हामीकहाँ राजनीतिक क्रान्तिपछि उत्पादन ढाँचा र सम्बन्धमा बदलाव ल्याउन नसक्दाको परिणामका रूपमा मुलुकले पटक पटक प्रतिगमनको दुश्चक्र वेहोर्नु परेको हो। अहिले मुलुकमा संविधानसभाबाट सङ्घीय लोकतान्त्रिक गणतन्त्रात्मक संविधान जारी भएको छ। पछिल्लो राजनीतिक क्रान्तिपछि नेपाल पूँजीवादको प्रारम्भिक चरणमा प्रवेश गरेको पार्टीको निष्कर्ष छ। यसलाई समाजवादको दिशातर्फ अगाडि वढाउनका लागि सामाजिक न्यायसहितको आर्थिक विकासको ढाँचा तयार गर्नुपर्ने हुन्छ। नयाँ उत्पादन सम्बन्धलाई सवल र सुदृढ वनाउने कुरा यतिवेलाको महत्वपूर्ण दायित्व हो। तर समाजवादमा संक्रमणका लागि भने उत्पादक शक्तिको विकासमा हाम्रो विशेष जोड हुनु पर्दछ। उत्पादन शक्तिको विकासका लागि गुणस्तरीय शिक्षाको विकास आवश्यक पर्दछ। राम्रो शिक्षादिक्षाबाट नै सुयोग्य जनशक्तिको विकास सम्भव हुन्छ। दोस्रो पक्ष निरोग्य जनशक्तिको विकासका लागि आधारभूत स्वास्थ्य सेवा र सरसफाईमा ध्यान दिनुपर्ने हुन्छ। मानिस निरोगी वन्नका लागि आहारविहारको सुप्रवन्ध आवश्यक हुन्छ। गर्भावस्थादेखि योग्य जनशक्तिका रूपमा बजारमा नजादाँसम्म राज्यले यस प्रश्नमा विशेष ध्यान दिनुपर्ने हुन्छ। तेस्रो पक्ष प्राविधिक ज्ञान र सीप तथा उन्नत प्रविधिको प्रयोग गर्न सक्ने सक्षम जनशक्तिको विकासमा जोड दिनु पर्दछ। चौथो पक्ष, गरिवी निवारणका लागि रोजगारी र स्वरोजगारका अवसरहरूको सिर्जना गर्नु पर्दछ। पाँचौ पक्ष, आम जनतामा वचतको क्षमता विकास गर्दै पूँजीनिर्माणमा तिव्रता प्रदान गर्नु पर्दछ। यी पाँचकुरा सुनिश्चित भएको अवस्थामा नै उत्पादक शक्तिले तीव्र विकासको अवसर पाउँछ। उत्पादक शक्तिको तीव्र विकासबाट नै नयाँ उत्पादन सम्बन्धको निर्माण हुन्छ। तसर्थ समाजवादको आधार निर्माणका लागि हामीले यी कुरामा विशेष ध्यान दिनु पर्दछ। पालिकाहरूले आफ्नो तर्फबाट आर्थिक सामाजिक विकासका सुक्ष्म योजना अन्तर्गत यी अवधारणालाई प्रभावकारी बनाउनुपर्ने हुन्छ। ११ नेपाली समाजको रूपान्तरणमा निर्वाहमुखी पछौटे उत्पादन सम्बन्ध र दलाल नोकरशाही पूँजीवाद मुख्य चुनौतीका रूपमा रहेका छन्। नेपालको जनसंख्याको ठूलो हिस्सा अहिले पनि कृषिमा आश्रित छ। उत्पादनशील जनसंख्याको झण्डै ७० प्रतिशत हिस्सा अहिले पनि कृषि र पशुपालन व्यवसायमा संलग्न छ। कृषि र पशुपालन व्यवसायको मूल चरित्र अझै निर्वाहमुखी र परम्परागत चरित्रको छ। समृद्धिका लागि यस्तो अवस्थामा बदलाव ल्याउनु जरुरी छ। कृषि क्षेत्रमा संलग्न ठूलो हिस्सालाई गैरकृषि क्षेत्रमा आकर्षित गर्नुपर्ने हुन्छ। कृषिको आधुनिकीकरण र व्यवसायीकरणका माध्यमबाट कम जनशक्तिको सहभागितामा उत्पादकत्व वृद्धि गर्ने नीति अवलम्वन गर्नु पर्दछ। यसका लागि जनशक्ति विकासको योजना आवश्यक हुन्छ। नेपालमा औद्योगिक विकासको प्रक्रिया अत्यन्त सुस्त गतिमा अगाडि वढेको छ। त्यसको तुलनामा सेवा क्षेत्रको तीव्र छ। औद्योगिक क्षेत्रको विकासका लागि स्वदेशी उत्पादन र कच्चा पदार्थमा आधारित उद्योगको स्थापनामा जोड दिनसक्दा नै रोजगारीका अवसरहरू वृद्धि गर्न सकिन्छ। मूल्यअभिवृद्धिमा आधारित उत्पादन श्रृङ्खलाको विस्तार आवश्यक छ। पर्यटन क्षेत्रको विकास र विस्तारबाट अन्यक्षेत्रको विकासमा तिव्रता ल्याउन सकिने अवस्था प्रवल छ। यी अवसरहरूलाई सदुपयोग गर्नका लागि प्राविधि शिक्षा, व्यासायिक सीप र तालिमा जोड दिनु पर्दछ। नेपालको श्रम बजारको माग अनुरूपको जनशक्ति विकासमा जोड दिनु पर्दछ। दलाल नोकरशाही पूँजीवादले स्वाधीन र आत्मनिर्भर अर्थतन्त्र निर्माण गर्ने हाम्रो प्रयासमा बाधा पुर्याउँदै आएको छ। यस पटकको बजेट निर्माणमा आन्तरिक उत्पादनलाई प्रतिकूल असर पुर्याउने गरी स्वार्थ समूहहरूको प्रभावमा परेर विचौलिया र एजेण्टहरूको खुलेआम सहभागितमा राजश्वका दररेटहरूमा नियोजितहरूमा चलखेल भएका तथ्यहरू सार्वजनिक भएका छन्। यसबाट गठबन्धन सरकारको असलियत उदाङ्गो भएको छ। तसर्थ हाम्रो जोड पछौटे उत्पादन सम्बन्धमा बदलाव ल्याउने र दलाल नोकरशाही पूँजीवादको प्रभावबाट नेपालको आार्थिक व्यवस्थालाई मुक्त गर्ने गरी स्वाधीन र सवल अर्थतन्त्र निर्माणको बाटोमा मुलुकलाई अगाडि वढाउनुपर्ने हुन्छ। १२ समाजवादको निर्माण विद्यमान उत्पादन सम्बन्धको परिवर्तनबाट मात्रै सम्भव हुन्छ। त्यसका लागि उत्पादक शक्तिको विकास अनिवार्य सर्त हो। उत्पादक शक्तिको तीव्र विकासबाट राजनीतिक क्रान्तिको जन्म हुन्छ। तर क्रान्तिकारी परिवर्तनबाट स्थापित भएको उत्पादन सम्बन्धले उत्पादक शक्तिको विकास अनुरूप आफूलाई बदल्न तयार हुँदैन र पुनः नयाँ क्रान्तिको आधार तयार हुन्छ। त्यसमाथि हाम्रो पार्टीले शान्तिपूर्ण र वैधानिक बाटोबाट समाजवादको निर्माण गर्ने राजनीतिक कार्यदिशा अवलम्वन गरिरहेको अवस्थामा हाम्रो जोड उत्पादक शक्तिको तीव्र विकासमा हुनुपर्दछ। यस्तो जनशक्तिको विकास र सदुपयोगमा हाम्रो विशेष ध्यान जानु पर्दछ। जनशक्तिको विकास र त्यसको सही उपयोगका सन्दर्भमा निम्न कुरामा हाम्रो ध्यान जानु आवश्यक छ। पहिलो, शिक्षाको गुणस्तरीयता र सर्वशुलभता। पढेलेखेको व्यक्तिलाई नै सहजै योग्य श्रमशक्तिको रूपमा विकास गर्न सकिन्छ। आधुनिक प्रविधि र सीपबाट दीक्षित वनाउन सकिन्छ। उत्पादनशील श्रमशक्तिको विकासका लागि आधारभूत स्वास्थ्य सेवा र सरसफाईमा ध्यान दिनु पर्दछ। आरोग्यता र शारीरिक सुगठनका लागि खेल, व्यायाम, योग, ध्यान जस्ता कुरामा नागरिकको पहुँच र रुची जगाउन सक्नु पर्दछ। पोषिलो खानाको उपलव्धता र खाद्य सुरक्षाको प्रत्याभूति हुनु आवश्यक हुन्छ। श्रम बजारको आवश्यकताका आधारमा प्रविधि र सीपले लैसभएको जनशक्तिको विकासमा ध्यान दिनु पर्दछ। एक पटकको श्रमिक सधैको श्रमिकको मान्यतालाई बदल्ने गरी आजको श्रमिक भोलिको रोजगारदाता भन्ने मान्यताका आधारमा श्रम शक्तिको विकासमा जोड दिनु पर्दछ। योग्य श्रमशक्तिलाई स्वरोजगार वा रोजगारदाताका रूपमा रूपान्तरण गर्नका लागि व्यवस्थापकीय क्षमता र पूँजीको सहज उपलव्धता हुनु पर्दछ। ठूलो पैमानामा पूँजी निर्माणका लागि आम नागरिकमा बचतको क्षमता र वचत संस्कृतिको विकासमा जोड दिनु पर्दछ। स्थानीय तहलाई संविधानले प्रदान गरेको अधिकार सीमाभित्रैबाट समेत यस प्रकारको काममा महत्वपूर्ण भूमिका निर्वाह गर्न सकिन्छ। त्यसमाथि स्थानीय जनप्रतिनिधिहरू राष्ट्रको विकास र समृद्धिका लागि सामाजिक अभियन्ता पनि हुन् भन्ने मान्यताका आधारमा पार्टीको केन्द्रीय नीति र योजना अनुरूप व्यवस्थित ढङ्गले परिचालन हुनु आवश्यक छ। १३ विगतको पालिका नेतृत्वले पालिकाको वस्तुस्थितिको प्रोफाइल, आवधिक योजना तयार गरेको भए त्यसको अद्यावधिक समीक्षा गरी परिमार्जन गर्नु पर्दछ। आफ्नो पाँच वर्षे कार्यकालमा ठोस र परिणाममुखी हुने कामको योजना तयार गर्नु पर्दछ। सालवसाली योजनामा भन्दा दिगो र परिणामुखी बहुवर्षीय योजना वनाउने र कार्यान्वयन गर्ने कुरामा जोड दिनु पर्दछ। केन्द्र र प्रदेश सरकारको तर्फबाट स्थानीय तहहरूले राजश्व बाँडफाँटबाट निश्चित रकम प्राप्त गर्दछन्। त्यो रकमको परिचालनको पूर्ण अधिकार सम्बन्धित पालिकाको रहन्छ। त्यसवाहेक सामान्यीकरण अनुदान, सशर्त अनुदान, विशेष अनुदान र समपुरक अनुदान अन्तर्गत पालिकाहरूलाई बजेट प्राप्त हुने व्यवस्था छ। सामान्यीकरण अनुदानको रकमको पनि स्थानीय तहले कार्यक्रम बनाएर कार्यान्वयनमा लैजान पाउँछ। सशर्त अनुदानको हकमा माथिल्लो निकायबाट कामका क्षेत्र वा परियोजनामा नै रकम खर्च गर्नुपर्ने हुन्छ। त्यसलाई आफ्नो अनुकूल हेरफेर गर्न मिल्दैन। विशेष अनुदान र समपुरक अनुदानका लागि माथिल्लो तहले प्रस्तावित गरेको ढाँचामा माग गर्नुपर्ने हुन्छ। यस वर्षका लागि पहिले नै पालिकाबाट माग भए अनुरूप नै कार्यक्रम स्वीकृत भइसकेको छ। त्यसको कार्यान्वयनको जिम्मेवारी नयाँ नेतृत्वमा रहन्छ। समपुरक अन्तर्गतको कार्यक्रममा भने सहलगानीको नीति अवलम्वन गरिएको छ। सोही अनुसार बजेट निर्माण गर्दा रकम छुट्याउनुपर्ने हुन्छ। स्थानीय तहको राजश्वका स्रोतहरूबाट प्राप्त हुने आयलाई आन्तरिक स्रोतका रूपमा लिने गरिन्छ। पालिकालाई निश्चित प्रकृतिको कर तथा शुल्क उठाउने अधिकार प्राप्त छ। प्रदेश र स्थानीय तहका बीचको साझा अधिकारका रूपमा रहेका करका सन्दर्भमा प्रदेशले बनाएको कानुन र दररेटका आधारमा कर उठाउने र बाँडफाँट गर्ने व्यवस्था छ। यसरी पालिकाहरूले केन्द्र, प्रदेश र आफ्नो स्रोत समेतको यथोचित मूल्यांकन गरी स्रोतको यथार्थपरक आकलन गरी बजेट तर्जुमा गर्नु पर्दछ। १४ संविधानले नै केन्द्र र प्रदेश र स्थानीय तहका लागि बजेट प्रस्तुत गर्ने समय निर्धारण गरेको छ। केन्द्रले जेठ १५ गते, प्रदेशले असार १ गते र स्थानीय तहले असार १० गते बजेट प्रस्तुत गर्नुपर्ने बाध्यात्मक व्यवस्था गरिएको छ। बजेट प्रस्तुत गर्नुभन्दा पहिले नीति तथा कार्यक्रम प्रस्तुत र पारित गर्ने प्रचलन छ। स्थानीय तहमा पनि सोही अनुसार गर्नु उपयुक्त हुन्छ। स्थानीय तहका लागि अर्थमन्त्रालयले बजेट तर्जुमा, कार्यान्वयन, आर्थिक व्यवस्थापन तथा सम्पत्ति हस्तान्तरण सम्बन्धी निर्देशिका २०७४ जारी गरेको छ। बजेट निर्माण गर्दा उक्त निर्देशिका अध्ययन गर्नु उचित हुन्छ। सङ्घीय मामिला मन्त्रालयले स्थानीय तहको वार्षिक योजना तथा बजेट तर्जुमा दिग्दर्शन २०७४ जारी गरेको छ। योजना निर्माण र बजेटको तयारीका सन्दर्भमा उक्त दिग्दर्शनलाई आधार बनाउनु उपयुक्त हुन्छ। स्थानीय तहका लागि बजेट निर्माणमा एकरूपता कायम गर्नका लागि अर्थमन्त्रालयले सुत्र नामक सफ्टवेयर प्रयोगमा ल्याएको छ। बजेटका शीर्षकहरू उक्त सफ्टवेयरमा आधारित भएर तयार गर्नुपर्ने हुन्छ। बजेट कार्यान्वयनमा समेत उक्त सफ्टवेयरका विधिलाई पालना गर्नुपर्ने हुन्छ। बजेट तयार गर्दा राम्रो गृहकार्य गर्नु पर्दछ। सबैकुरा परदर्शी र विधिसम्मत बनाउने कुरामा ध्यान दिनु पर्दछ। बजेट तयार गर्दा भविष्यमा आईपर्ने कामका लागि अर्थ विविध अन्तर्गत निश्चित रकम छुट्याउने व्यवस्था गरिनु पर्दछ। केन्द्र र प्रदेश सरकारबाट प्राप्त भएका र हुने सहलगानीका योजनाका लागि आवश्यक रकम छुट्याउनु पर्दछ। पालिकाहरूबाट प्रदान गरिने सेवा प्रवाहलाई सकेसम्म छिटो छरितो र पारदर्शी बनाउनु पर्दछ। यसका लागि आधुनिक प्रविधिको प्रयोगमा जोड दिनु पर्दछ। १५ स्थानीय सरकारहरू जनताका सवैभन्दा नजिकको सरकार भएका कारणले जनताले उनीहरूबाट धेरै कुराका अपेक्षा राख्छन्। प्राकृतिक तथा अन्य प्रकारका विपद्को समयमा सवैभन्दा पहिले उनीहरूकै भूमिका अपेक्षित हुन्छ। आम नागरिकलाई कुन काम कुन तहको सरकारले गर्छ भन्ने कुराको जानकारी नहुन सक्छ। उनीहरूले आफ्नो मतदान गरेको र आफ्नो नजिक उपलव्ध रहेको जनप्रतिनिधि मार्फत यावत समस्याको समाधान खोज्दछन्। यस्ता कुरामा पनि नागरिकलाई सही सूचना उपलव्ध गराउने र सहजीकरण गर्ने काम पनि स्थानीय सरकारले गर्नुपर्ने हुन्छ। प्रदेश र केन्द्र सरकारका तर्फबाट प्रदान गर्ने अवसरको पहुँच आफ्नो ठाउँका नागरिकहरूलाई उपलव्ध गराउने कुरामा पनि स्थानीय तहका जनप्रतिनिधिहरूले भूमिका खेल्नुपर्ने हुन्छ। १६ विकास र समृद्धिको प्रश्नमा केन्द्रित गर्न राष्ट्रिय मनोविज्ञान निर्माण गर्नु आवश्यक छ। लामो समय नेपालका राजनीतिक दलहरू राज्य विरुद्धको सङ्घर्षमा संलग्न भएका कारणले विद्रोही मनोविज्ञान हावी छ। पहिलाको विद्रोही चेतना र मनोविज्ञान राजनीतिक परिवर्तनको उद्देश्यमा आधारित थियो। तर, यतिवेला हामीले हाम्रो समाजमा विद्रोही चेतना र मनोविज्ञानको ठाउँमा सकारात्मक चेतना र आशावादी मनोविज्ञानको विकास गर्नुपर्ने हुन्छ। त्यो कामले सार्थकता पाउन नसक्दा हामीकहाँ सामाजिक अराजकताको स्थिति सिर्जना भएको छ। त्यसका प्रभावहरू धेरैतिर प्रकट हुने गरेका छन्। राज्यको कार्यकारीले महत्वपूर्ण ठानेको विषय राज्यकै अर्को संवैधानिक अंगका लागि कम महत्वपूर्ण ठान्ने वा अनुचित ठान्ने अवस्था देखिन्छ। विकासका प्रश्नमा केन्द्रीय सोच र स्थानीय सोचमा पनि भिन्नता देखिने गरेको छ। रणनीतिक महत्वका ठूला परियोजनाहरूमा समेत स्थानीय समुदाय र स्थानीय तहको सहयोग उपलव्ध भएको देखिँदैन। एउटै पार्टीको नेतृत्वमा रहेको अवस्थामा समेत केन्द्रीय सरकार, प्रदेश सरकार र स्थानीय सरकारलाई एउटै लय र तालमा हिडाउन सकेको देखिँदैन। समृद्ध नेपाल सुखी नेपालीको राष्ट्रिय आकांक्षा अनुरूप मुलुकलाई योजनावद्ध रूपमा तीव्र विकासको बाटोमा अगाडि वढाउने हो भने राष्ट्रलाई एउटै साझा मनोविज्ञानमा जोड्नु पर्दछ। त्यसका लागि एउटा विचार, एउटा उद्देश्य र एउटै संकल्प वोकेको बलियो राष्ट्रिय शक्तिको आवश्यकता पर्दछ। नेपाली कांग्रेसले तत्कालको लाभहानीलाई केन्द्रविन्दुमा राखेर गठबन्धनको राजनीतिमा अगाडि बढ्न खोजिरहेको छ। यस्तो अवस्थामा राष्ट्रको स्वाधीनता र स्वाभिमानलाई उँचो वनाउँदै समृद्ध नेपाल निर्माणको दिशामा मुलुकलाई अगाडि बढाउने सामथ्र्य नेकपा(एमाले)ले मात्र राख्दछ। तसर्थ स्थानीय निकायमा निर्वाचित जनप्रतिनिधिहरूले अहिलेदेखि नै राष्ट्रिय अभिभार पूरा गर्ने कुरामा आफुलाई केन्द्रित गर्नु पर्दछ। यस प्रकारको उपलव्धिका माध्यमबाट नै निर्वाचनका समयमा जनतासँग गरेका प्रतिवद्धताहरू पूरा गर्ने बलियो आधार तयार हुनेछ। (एमाले महासचिव शंकर पोखरेलद्वारा पार्टीका तर्फबाट निर्वाचित स्थानीय तहका जनप्रतिनिधिहरुका लागि अयोजित दुई दिने (२३ असार, २०७९, काठमाडौं) प्रशिक्षण तथा अभिमुखीकरणमा व्यक्त धारणाको सम्पादित अंश)"
सडकमा समेत सुरक्षित छैनन् महिला,"पैसाले म सञ्चारकर्मी। काम समाचार पढ्ने। हाम्रा काममा समयको निकै ख्याल गर्नुपर्ने हुन्छ। अरू पेसामा जस्तो पछि गरौंला भनेर काम थाँती राख्ने छुट हामीलाई हुन्न। बिहीबार सधैं झै हतारहतार अफिस जाँदै थिएँ। ९ बजे छोरीलाई मन्टेश्वरीमा छाडेर सल्लाघारीबाट निस्किएँ। ११ बजेको समाचार पढ्न १० बजे अफिस पुग्नैपर्ने। घर सल्लाघारीबाट एपीवान टेलिभिजनको कार्यालय थापाथलीसम्म पुग्न सामान्य अवस्थामा २५ मिनेट पर्याप्त हुन्थ्यो। कार्यालय समयमा कम्तीमा एक घण्टा समय छुट्ट्याउन पर्छ। सामान्यत ४० भन्दा धेरै स्पिड कुदाउँदिनँ। कौशलटार, लोकन्थली, जडीबुटी र कोटेश्वरको जाम छिचोलेर थापाथली १० बजे पुग्ने ध्याउन्नमा स्कुटरले कहिलेकाहीँ ५० को स्पिड भेट्थ्यो। त्यो दिन राधेराधे कटेर ठिमीसम्मको बाटो निकै फराकिलो र सवारी चाप पनि कम हुने हुँदा मेरो स्कुटरको गति ४५ र ५० को हाराहारीमा थियो। सिर्जनानगर कटेपछि एउटा सानो मालवाहक गाडी पछिपछि आइरहेको थाहा पाएँ। गाडीका चालकले बेजोडले हर्न बजाए। साइडमै रहेकाले आफ्नै गतिमा स्कुटर कुदाइरहेकी थिएँ। राधेराधे पुग्दासम्म पनि पटकपटक हर्न बजाएँ। गाडीलाई अगाडी जान दिन खोज्दा सडकको भित्तैमा पुगेछु। गाडीका चालक र भित्र भएका अर्का व्यक्ति मलार्ई हेरेर हाँस्दै ओभरटेक गरेर गए। स्कुटर सम्हाल्दै फेरि अगाडी बढेँ। त्यही गाडीसँग फेरि ठिमीको ट्राफिक जाममा भेट भयो। गाडी उसैगरी सँगै अगाडि बढ्यो र हर्न बजाउन सुरु गर्यो। बल्ल थाहा पाएँ, गाडीका चालक र गाडीमा बस्ने मान्छे नियतवश जिस्क्याउँदै रहेछन्। गाडीबाट भाग्न चारदोबाटोबाट सहायक बाटो हुँदै अघि बढेँ। यही महिनाको सानो घटना थापाथलीबाट बागमती करिडोरको बाटो हुँदै तीनकुनेतर्फ जाँदै थिएँ। एउटा मारुती भ्यान विपरीत दिशाबाट हुइँकिएर आयो। आफ्नै लेनमा थिएँ जहाँ सवारी कम थिए। भ्यान आउँदै गरेको लेनमा बाक्लो गाडी कुदिरहेका थिए। निकै हतारमा जस्तो देखिने भ्यानले अरू गाडीलाई ओभरटेक गर्दै मलाई किचौंला झैँ गरेर मेरो लेनपट्टि आयो। गाडीबाट बच्न खोज्दाखोज्दै लडेँ। गाडीवाला म लडेको देख्दादेख्दै हुइँकियो। छेउछाउका मान्छेहरू आएर मलाई उठाए। यी दुइटा प्रतिनिधि अनुभव मात्रै हुन्। स्कुटर कुदाउन थालेपछि सडकमा यस्ता धेरै घटना सहेकी छु। केटी मान्छेलाई सवारीसाधनमा हिँड्न सडकमा समेत सकस छ। स्कुटरमा यात्रा गर्दा ठूला गाडीले पेल्न खोज्ने, मोटरसाइकल चलाउनेहरूले जिस्कने नियतले ठोक्काउनै खोज्ने ओभरटेक गर्न चाहेझैं गरी हर्न बजाउने तर साइड दिँदा अगाडि पनि नजाने। नजिकै आएर गीत गाएर जाने, हेल्मेट खोलेर हाँस्ने, यस्ता घटना त सामान्य लाग्न थालेका छन्। कतिले त ठोकौंला झैं गरेर छेवैमा गाडी ल्याउने र जिस्क्याउँदै हिँड्दा निरीह महसुस गर्नु परेको छ। यसो भनिरहँदा महिला मात्र हैन, स्कुटर चलाउने वा साना सवारीसाधन चलाउने जो कोही ठूला सवारीबाट पेलिनुपर्ने बाध्यता छ। ठूला सवारीसाधन प्रयोग गर्नेहरूले साना सवारी चलाउनेलाई पेल्ने गर्छन्। अझ महिलालाई त सडकको हकदार नै हैन झैँ ठान्ने प्रवृत्तिले स्कुटरमा हिँड्नेलार्ई आजित बनाउँछन्। ठूला सवारीसाधन सडक पेवा झैं गरेर गुडाउँदा साना सवारीसाधन चलाउनेले त्रासमा यात्रा गर्नुपर्छ। केही महिनाअघि उमेरले प्रौढ जस्तो देखिने महिला भक्तपुरको सल्लाघारीमा स्कुटरको अगाडि भागमा तरकारीको ठूलो बोरा लिएर सडक पार गर्ने तर्खरमा थिइन्। हुइँकिएर आएको एउटा कारले उनलाई अलिकति छोयो र लडायो। कार चालकले गाडी साइड लगाएर युवतीलाई आँखा नहेरी बाटो काटेको भन्दै गाली गरे। एक, दुई भद्र भलाद्मीजस्ता देखिने पुरुषले पनि बाटो काट्नेले विचार गर्नुपर्ने भन्दै ती युवतीलाई नै अर्ती दिए। तर ठूलो भारी लिएर बाटो काट्न खोज्दै गरेकी ती दिदीको पक्षमा कसैले सोचेनन्। उल्टै उनैलार्ई दोषी बनाउँदै अराजक भएर आएको गाडीचालकलार्ई त्यहाँबाट उम्काइयो। यसर्थ महिला घर र कार्यस्थलमा मात्रै हैन, सडकमा समेत असुरक्षित छन्। महिला आफ्नो सवारीमा रातबिहान निर्धक्क भएर हिँड्ने अवस्था त छैन नै दिउँसै पनि सवारीसाधन चलाउन सहज छैन। आठ वर्षदेखि स्कुटर कुदाइरहेकी छु। यसरी नै धेरैपटक ठूला सवारीसाधनका चालकबाट पेलिएकी छु। साना सवारीसाधन पीडित बनेका धेरै घटना देखेकी छु। ठूला सवारीसाधनका अधिकांश चालक पुरुष नै हुन्छन्। काठमाडौं उपत्यकाको सवारी व्यवस्थापन हेर्ने उपत्यका ट्राफिक कार्यालयका अनुसार गत आर्थिक वर्षको साउनदेखि फागुनसम्म काठमाडौं उपत्यकामा भएका १२ हजार ६ सय ५९ वटा दुर्घटनामा १ सय ६ जनाको मृत्यु भएको छ। ज्यान गुमाउनेमध्ये ३० पैदलयात्री छन् भने ६५ मोटरसाइकल र स्कुटर चालक हुन्। यो तथ्यांकले पनि पुष्टि गर्छ साना सवारीसाधन सडकमा उच्च जोखिममा छन्। अझै साइकलयात्रीका लागि त सडक साह्रै सकसपूर्ण छ। काठमाडौंमा साइकललेन नहुँदा साइकल यात्री ठूला सवारीसँगै एउटै सडक प्रयोग गर्न बाध्य छन्। चेतनाको कमीले पनि हुन सक्छ, कतिपय सवारीचालक साइकललाई सवारीसाधन नै मान्दैनन्। एकपटक बानेश्वरबाट शान्तिनगर जाँदै गर्दा एउटा साइकल प्रयोगकर्तालाई बस चालकले मर्न मन छ ? भन्दै हप्काएको सुनेँ। भएको के थियो भन्ने पत्तो पाउन सकिनँ तर गाली गरेर बस चालकले बस हुइँक्याएँ। साइकल चालक निन्याउरो अनुहार बनाउँदै साइकल चढे। खासमा साइकल वा साना सवारीसाधनका लागि पनि सडक हो भन्ने नबुझिदिँदा वा नबुझाइँदा ठूला सवारीसाधन प्रयोग गर्नेबाट साना सवारीसाधन प्रयोग गर्ने जहिल्यै पीडित हुन पर्छ। साउनदेखि फागुनसम्म काठमाडौं उपत्यकामा भएका १२ हजार ६ सय ५९ दुर्घटनामा १ सय ६ जनाको मृत्यु भएको छ। ज्यान गुमाउनेमध्ये ३० पैदलयात्री छन् भने ६५ मोटरसाइकल र स्कुटर चालक हुन्। लामो समय सुनसरीमा हुँदादेखि स्कुटर चलाउँथे। तुलनात्मक रूपमा काठमाडौंका सडक उपत्यका बाहिरका सडकभन्दा सुरक्षित लाग्छन्। ट्राफिक व्यवस्थापनका हिसाबले उपत्यका व्यवस्थित छ भने ट्राफिक नियम पालनामा पनि उपत्यकाका सवारीचालक अनुशासित छन्। उपत्यका बाहिर सुनसरी मोरङका सडकमा सवारी चलाउँदा त सडकको पहिलो हकदार गाडीहरू नै हुन्। आफू दोस्रो हकदार हो जस्तो महसुस हुन्थ्यो। ठूला सवारी हाँक्नेले साना सवारी चलाउनेलाई सडकको हकदार नसम्झनु र अझ साइकल र स्कुटर चलाउने महिलालाई त किचौंला झैं गरेर कुदाउने गरिन्छ। तराईमा साइकलको प्रयोग काठमाडौंको भन्दा धेरै छ। साइकल चलाउने महिला पनि धेरै छन्। साइकलका लागि छुट्टै साइकल लेन नहुँदा साइकल चलाउने महिलाले ठूला सवारी प्रयोगकर्ताबाट हिंसा सहनैपर्छ। सडकमा स्कुटर कुदाउँदा मात्रै हैन, जाममा पनि उस्तै पीडा छ। नियमित रूपमा भोग्नुपर्ने जडीबुटी र कोटेश्वरको जाम कहिलेकाहीँ त प्रत्येक स्टेसनमा ५ देखि १० मिनेटसम्म झेल्नुपर्छ। पछिल्लो समय जडीबुटीबाट बागमती करिडोरको सडक पक्की बनेपछि जडीबुटी कोटेश्वर र बानेश्वरको जाम छल्न म करिडोर प्रयोग गर्छु। तर कार्यालय समयमा वैकल्पिक बाटो पनि अस्तव्यस्त हुनेगर्छ। एकै ठाउँमा १० मिनेटसम्म जाम भोगेको अनुभव छ। यसरी जाममा बस्दा छेउछाउमा को छ भनेर निकै सतर्क रहन्छु। आफ्नो छेउमा आफूजस्तै महिला हुँदा निकै राहत महसुस हुन्छ। कहिलेकाहीँ उरन्ठ्यौला पुरुषहरूको गलत हेराइले जामको अवधिभर सकस बनाउँछ। हतारका बेला पट्यारलाग्दो जाम ! त्यहीँमाथि छेउछाउका व्यक्तिको असहज हेराइ ! यातना नै भोगेजस्तै हुन्छ। कोरोना कहरपछि नियमित मास्कको प्रयोग गर्न थालेपछि भने जामका बेला हुने यस्ता समस्या कम भएको महसुस गरेकी छु। काठमाडौंमा पछिल्लो समय सहचालक महिलाहरू बढेका छन्। विशेषगरी टेम्पोमा सहचालक महिला धेरै छन् काठमाडांैमा। टेम्पो किनेर श्रीमान् चालक र श्रीमती सहचालक भएर काम गर्ने गरेका केही जोडी भेटेकी छु। केही बस र माइक्रोमा पनि महिला सहचालक आउने क्रम बढेको छ। त्यस्ता सहचालक महिलाका लागि पनि काम गर्न सहज भने छैन। बिहान र साँझको समय सर्वजनिक यातायात प्रयोग गर्छु। यही सिलसिलामा महिला सहचालक भएका बस चढ्ने अवसर पाएकी छु। तर ती महिला सहचालकलाई यात्रुले गर्ने व्यवहारले भने दुःखी बनाएको छ। प्रौढजस्तो देखिने पुरुष पनि सहचालक महिलासँग अनावश्यक गफ गरेर हैरान पार्छन्। यसर्थ महिला घर र कार्यस्थलमा मात्रै हैन, सडकमा समेत असुरक्षित छन्। महिला आफ्नो सवारीमा रातबिहान निर्धक्क भएर हिँड्ने अवस्था त छैन नै दिउँसै पनि सवारीसाधन चलाउन सहज छैन। सवारीसाधन लिएर छोरी घरबाट निस्किएपछि आमाबाबु घरमा आनन्दले बस्न सक्ने अवस्था अझै आउन सकेको छैन। यो विषय उठान गर्नुको कारण पछिल्लो समय महिला माथि हुने हिंसा भनेर विभिन्न हिसाबले वर्गीकरण गरिएका छन्। बलात्कार, घरेलु हिंसा, यौन उत्पीडन, एसिड आक्रमण, प्रजनन हिंसा, बहुविवाह आदि। हिंसाको स्वरूप भनेर चर्चा हुँदै गर्दा सडकमा महिलामाथि हुने यस्ता खालका व्यवहार पनि त एक किसिमको हिंसा नै हो। तर यी विषयलाईं कसैले गम्भीर रूपमा लिएको पाइँदैन।"
मेलम्चीमा अझै ठुल्ठूला पहिरोको जोखिम,"काठमाडौं : २०७८ असार १ गते आएको बाढीले ९ महिनासम्म मेलम्ची खानेपानी आयोजना पूर्ण बन्द भयो। ठूलै क्षति पुग्यो। त्यहीँ बाढीका कारण हेलम्बु र मेलम्ची क्षेत्रका हजारौं स्थानीय विस्थापित भए। मेलम्चीको मुहानमा बाढी आउँदा यो सबै बितन्डा मच्चाएको अनुमान भयो। तर, मेलम्ची नदीमा भन्दा पनि सहायक नदी पेमदानमा आएको बाढीले क्षति पुर्याएको एक अध्ययनले देखाएको छ। मेलम्ची आयोजनाको मुख्य ऋण लगानीकर्ता एसियाली विकास बैंक (एडीबी) ले यहाँ अध्ययन गरेको हो। सोही अध्ययनको मस्यौदा प्रतिवेदनमा सहायक नदी पेमदानमा बाढी आउनुलाई मुख्य कारण मानिएको छ। बाढी जानुको मुख्य कारण भने त्यहाँको कमजोर भूबनोटलाई देखाइएको छ। भूबनोट कमजोर हुनु र २०७२ सालमा गएको भूकम्पले थप कमजोर बनाउनुनै बाढीको कारण हो, उक्त प्रतिवेदनमा भनिएको छ। मेलम्ची नदी जलग्रहण (क्याचमेन्ट), आंशिक रूपमा सक्रिय हिमनदीहरूले ढाकेको छ। प्रतिवेदनमा भनिएको छ, यसको माथिल्लो चट्टानहरूमा क्षीण उपत्यका र पुराना हिमनदीहरू पाइन्छ। माथि उल्लेखितअनुसार पेमदान नामक सहायक नदीमा पहिला नै बनेको हिमताल फुट्न गई आएको बाढीले पानी र अन्य सबै लेदोहरू (सेडिसन) भेमाथानमा पुर्यायो। जसले निकपोइन्ट (एउटा नदी वा च्यानलको भाग जहाँ ढलानमा तीव्र परिवर्तन हुन्छ, जस्तै झरना वा ताल) को पतन भयो। यसले बाढीलाई थप आक्रमक बनाउन पुग्यो। मेलम्चीमा असार १ गते आएको बाढी एउटा कारणले भन्दा पनि धेरै कारणले आएको खानेपानी तथा सरसफाइ मन्त्रालयअन्तर्गत खानेपानी महाशाखाका प्रमुख टिरेश खत्री बताउँछन्। मेलम्चीको मुख्यबाँध हेडवर्कसबाट १६ किलोमिटर माथि भेमाथाङ पर्छ। भेम्राथाङभन्दा करिब ८ देखि ९ किलोमिटर माथि मेलम्चीको मुहानसँगको सहायक नदीमा केही समय अघिदेखि हिमताल बनेको प्रमुख खत्री बताउँछन्। तर, अहिले त्यो हिमताल देख्न नसकिने र त्यही हिमताल फुट्दा मेलम्चीमा बाढी आएको अध्ययनले देखाएको उनको भनाइ छ। भेम्राथानको माथिल्लो भागमा आएको हिमनदी तालबाट आएको संयुक्त बाढी, भेम्राथान तालबाटै आएको बाढी र मेलम्चीको पहिरोको बाँध भत्किएर आएको बाढीले भेम्राथान र बीचको नदीमा २ हजार ७ सय मिटरसेकेन्डमा ठूलो कटान गरेको प्रतिवेदनमा भनिएको छ। यसले हेडवर्क क्षेत्रको माथिल्लो भागको लगभग २० मिलियन क्युबिक मिटरको क्षरण देखाइएको थियो (अधिकांश भेमाथानको थियो), र लगभग १७ मिलियन क्युबिक मिटर लेदो संकलन भएको थियो। यसै कारण हेडवर्क १५२५ मिटर फोहोरले तल पुरिएको छ। धन्न पानी पठाउने सुरुङ मार्ग घटना अघि बन्द गरिएको थियो र यसले सुरुङ मार्गमा लेदो पस्न नदिएको भनिएको छ। यस अध्ययनको चरण २ मा थप विशिष्ट क्षतिहरूको अनुसन्धान गरिनेछ, प्रतिवेदनमा भनिएको छ। स्थानीय रूपमा, भेम्राथान र हेडवर्कसबीचको मेलम्ची नदीको किनारमा व्यापक खरानी र किनाराको कटान देखिएको थियो। यसले निकपोइन्टनजिक १५ देखि ३५ मिटर, हेडवर्कको माथिको मेलम्ची ग्याङ, नकोटे, सरकथलीनजिक १० मिटरसम्म कटान, पहिरो बाँध भएको ठाउँमा (मेलम्ची ग्याङमा) र अन्यथा मुख्यतया हेडवर्कस क्षेत्र (१५२५ मिटर) र डाउनस्ट्रीम (५१० मिटर) मा जम्मा भएको देखियो। मेलम्ची क्याचमेन्टबाट उपलब्ध ५ वटा मौसमविज्ञान केन्द्रमा जुनदेखि अगस्ट २०२१ सम्मको वर्षाको तथ्यांक विश्लेषण गरिएको छ। क्रमशः १५ जुन र १ अगस्ट वरपरका दुई घटनाहरूमा वर्षा अत्यधिक नभएको देखिएको छ। यस्तै, असार १० गतेदेखि लगातार परेको वर्षाले माटोको उच्च मात्रामा संतृप्ति सिर्जना गरेको छ। यो समयमा दैनिक वर्षाको मात्रा ७७५ मिमीभन्दा बढी छैन। यस कारण वर्षाको कारणभन्दा पनि पहिलादेखिका कारणहरूले नै बाढी गएको अध्ययनको बुझाइ छ। भविष्यको जोखिमहरूः जलग्रहणको माथिल्लो भागमा ग्लेसियर तालहरू अवस्थित छन्। १० हिमनदी ताल र २ सक्रिय हिमनदीहरू छन्। तिनीहरू मेलम्ची नदीको पानी डाइभर्सन उपयोजनाका लागि खतरा हुन सक्छन्। भेम्राथान तलछट (फोहोर) निक्षेपहरू क्षय जारी रहनेछ। र, धेरै वर्षसम्म तलछटको स्रोत हुनेछ। क्याचमेन्ट क्षेत्रमा पहिरो जानु सामान्य भएको र यसलाई नक्सान गर्ने काम भएको छ। भविष्यमा पहिरोको संवेदनशीलता कस्तो छ भनेर हेर्नेका लागि विभिन्न विधिहरूद्वारा अनुसन्धान गरिएको छ। ती अनुसन्धानले भविष्यमा पहिरोको संवेदनशीलता सामान्यतया धेरै उच्च रहेको देखाएको छ। १५ महत्वपूर्ण पहिरो स्थल पहिचान गरिएको छ, जसमध्ये दुई पहिरोलाई बढी प्राथमिकतामा राखिएको छ। किनभने हेडवर्कस नजिकै हुनु र त्यसको क्षेत्र तथा आकारले बढी जोखिमयुक्त पहिरोको रूपमा हेरिएको छ। ती हुन्ः हेडवर्कस क्षेत्रको बायाँ किनारमा पहिरो र मेलम्ची ग्याङमा पहिरो। भूबनोट कमजोर हुनु र २०७२ सालमा गएको भूकम्पले थप कमजोर बनाउनुनै बाढीको मुख्य कारण हो। माथिल्लो भागमा १० हिमनदी ताल र २ सक्रिय हिमनदी छन्। तिनीहरू मेलम्ची नदीको पानी डाइभर्सन उपयोजनाका लागि खतरा हुन सक्छन्। स्लोप स्टेबिलिटी मोडलिङका आधारमा आगामी मनसुनमा हेडवर्कस बायाँ किनारमा पहिरोे थप जोखिम उच्च छ। बाढी आउन सक्ने खतरा प्रारम्भिक मस्यौदाले देखाए पनि हेडवर्कस सार्ने वा नसार्ने भन्ने बारेमा दोस्रो अध्ययनले मात्र निक्र्योल गर्ने खानेपानी महाशाखाका प्रमुख खत्री बताउँछन्। उनीहरूको अध्ययन २ फेजमा बाडिएको छ। एउटा बाढी जानुका कारण त्यसको ड्राफ्ट बुझाएका छन्। फाइनल कपी अझै आएको छैन। त्यसपछि फेज २ मा त्यसको आधारमा हेडवर्कसलाई कसरी रियुज गर्न सकिन्छ, रिडिजाइन गर्न सकिन्छ, वा सुधार गर्न सकिन्छ भन्ने हो, उनको भनाइ छ। एडीबीको नेतृत्वमा सुरु भएको उक्त अध्ययन चरण १ मूल्यांकन १८ नोभेम्बर २०२१ मा सुरु भएको हो। र, यस चरणका लागि दृष्टिकोण र कार्य योजनाको विवरण दिने एक प्रारम्भिक प्रतिवेदन डिसेम्बर २०२१ मा पेस गरिएको थियो। पछि सञ्चालन गरिएका विभिन्न क्षेत्र सर्वेक्षण र अध्ययनहरूको नतिजाको आधारमा, हालको प्रतिवेदनले बिपत्तिका कारणहरूको निदान गरेको छ। उक्त मस्यौदा प्रतिवेदन अप्रिल २०२२ मा बुझाइएको थियो। दोस्रो चरण अन्तर्गतको रिपोर्ट आगामी अगस्टमा सक्ने भनिएको छ। गत वर्षको बाढीपछि बन्द भएको मेलम्ची खानेपानी आयोजनाको अस्थायी संरचनाबाट पानी पथान्तर यही वैशाख ११ गतेबाट सुरु गरिएको थियो। मनसुन सुरु भएका कारण जेठ २० गतेबाट पानी पठाउन बन्द भइसकेको छ भने बाढीले थप क्षति नपुर्याए आगामी कात्तिकबाट पुनः पानी वितरण गरिने अनुमान महाशाखाको छ। सन् १९९० मा नै सम्भाव्यता अध्ययन भएको यस आयोजनामा सुरुमा विश्व बैंकले लगानी गर्न इच्छुक देखाए पनि २०५७ बाट एडीबीले यसलाई अघि बढाएको छ। २०५७ को मूल्यमा ३७ अर्ब लागतमा सक्ने गरी २०५८ बाट थालिएको आयोजना सन् २००६ मा सक्ने लक्ष्य थियो। बल्लबल्ल २०७७ चैत २० गतेदेखि दुई महिना अस्थायी रूपमा काठमाडौंमा पानी झर्यो। तर, बाढीले पानी पिउने सपना पुनः बगायो। बाढी आउनुपूर्व अम्बाथानमा रहेको हेडवर्कसको काम ९७ प्रतिशत सक्किसकेको थियो। हेडबर्कसको लागत १ अर्ब रुपैयाँ छ। बाढीले १ अर्ब ८८ करोडबराबरको क्षति पुर्याएको प्रारम्भिक अनुमान थियो। बाढीले आयोजनाको मुख्य प्रवेश मार्गको करिब ८ किलोमिटर सडकखण्ड पूर्ण ध्वस्त भएको थियो। मेलम्ची बजारदेखि हेडवर्कस रहेको स्थान अम्बाथानसम्म २२ किलोमिटर सडक प्रवेश मार्ग हो। उक्त प्रवेश मार्गको चनौटेसम्म आंशिक क्षति भएको थियो। त्योभन्दा उता अम्बाथानसम्मको करिब ८ किलोमिटर सडक र पुलको संरचना बाढीकै कारण क्षति भएका थिए। यस्तै, आयोजनाको मुख्य संरचना हेडवर्कस र वरपरका संरचना बाढीले बगाएर ल्याएको नदीजन्य पदार्थले पुरिएका छन्। नदीको सतहमा दुई किलोमिटरसम्म ढुंगा, गिट्टी, बालुवालगायतका पदार्थ जम्मा भएका छन्। स्थायी संरचना बन्न समय लाग्ने मेलम्ची आयोजनाको हेडवर्कस भएको अम्बाथानभन्दा माथि जोखिम अझै कायमै छ। माथिल्लो भागमा भइरहेको परिवर्तन र मनसुनमा आउने बाढीको जोखिमको मापन नगरेसम्म स्थायी संरचना बनाउन नसकिने आयोजनाले जनाएको छ। अध्ययन टोली सदस्य डा महेश भट्टराई सम्बन्धित निकायहरूलाई अध्ययन गर्न दिएर अहिले प्रतिक्रियासहित रायसुुझाव आएको बताउँछन्। भन्छन्, ती सबै प्रतिक्रियाहरूलाई लिइसकेपछि फाइनल प्रतिवेदन बन्ने हो। अनि फाइनल प्रतिवेदन सार्वजनिक भइसकेपछि मात्र यसको विषयमा छलफल गर्न सकिन्छ। दोस्रो चरणको अध्ययन सुरु हुने क्रममा छ। यसले मेलम्चीको हडवक्र्सलाई कसरी सञ्चालनमा ल्याउन सकिन्छ, यदि माथि जोखिम कायम नै छ भने पनि आवश्यकता अनुसारका परिवर्तनहरू के गर्न सकिन्छ जस्ता पक्षहरू हेर्ने हो। यो अबको ३ देखि ४ महिनामा पूरा हुन्छ। बाढी आउनुका कारणहरू २०७२ को भूकम्प, २०७२ जेठ ७ मा परेको भारी हिमपात र त्यसका कारण बढेको तापमान, असार १ गतेको अविरल वर्षापछि पेमदानमा जमेको हिमताल फुट्नु यसले बाढी र त्यहाँ भएको ढुंगा, गिटीलगायतका वस्तुहरूको लेदो बगाउनु, यसले भेमाथानमा गएको पुरानो पहिरोलाई थप सपोर्ट गर्यो र त्यहाँको बाँधको कटान गर्योे, यसले पहिरोलाई बिस्फोट गर्दै अघि लग्यो, नदी किनारको कटान र नदीको किनाराको क्षय यसले पहिरो जानलाई बाटो प्रशस्त गर्यो, पहिरो बाँधको माथिको तालको गठन पहिरो बाँधको कटान यसले मुख्यबाँध(हेडवर्कस) भएको ठाउँमा भेलबाढी पस्यो यसले नदी किनाराको कटान र नदी किरानाको क्षय हुँदै गयो यसले सबै अवशेषलाई बगाउँदै लग्यो यी सबै कारणले गर्दा मेलम्चीमा बाढी आयो र बितन्ड मच्चायो भौगोलिक बनावटको अध्ययन नभइकन यत्रो ठूलो आयोजनाको काम अघि बढ्ने भन्ने पनि हुँदैन र विदेशीले लगानी पनि गर्दैन। बाढीपहिरो भनेको भइपरी आउने हो। त्यसो त जुगल हिमाल पग्लिएर पनि मेलम्चीमा बाढी आउन सक्ला। त्यसकारण मेलम्ची आयोजना निर्माणपूर्व अध्ययन भएको थिएन भन्न मिल्दैन। आयोजना स्थलबाट ५६ किलोमिटर वरपरको भूबनावट अध्ययन भएको छ। कहाँसम्मको अध्ययन गर्ने भन्ने पनि एउटा सीमा हुन्छ। सुमन शर्मा, पूर्वसचिव कुनै पनि पूर्वाधार बनाउँदा हाम्रो जस्तो विशेष किसिमको भूबनोटमा भौगर्भिक इन्जिनियङि गर्नुपर्ने हुन्छ। पूर्वाधार विकासको तयारीको क्रममा भौगोलिक विशेषताअनुसार अध्ययन, अनुसन्धान गर्नुपर्छ। तर, हाम्रो देशमा कुनै पनि आयोजना बनाउनेभन्दा विदेशी परामर्शदाता ल्याउनेबित्तिकै हाइफाई भन्ने ठान्छौं। ती परामर्शदाताले यहाँ के थप अनुसन्धान गर्नुपर्ने हो नहेरी इन्जिनियरिङको पाठ्यपुस्तकका आधारमा आयोजनाको विस्तृत अध्ययन प्रतिवेदन (डीपीआर) तयार गर्छन्। प्रतिवेदन बनेपछि त्यसको प्रभावकारिता वा सत्यताको चेकजाँच पनि हामी गर्दैनौं। सूर्यराज आचार्य, पूर्वाधारविज्ञ जुनसुकै नदीमा यति ठूलो योजना सञ्चालन गर्नु अगाडि त्यो नदीको माथिल्लो तटीय क्षेत्र, तल्लो तटीय क्षेत्र, नदीको पूरै लम्बाइ लगायतको राम्रो अध्ययनअनुसन्धान हुनै पर्ने विज्ञान र प्रविधिले भन्छन्। अध्ययनका क्रममा त्यहाँ सम्भावित विपद्को स्थिति देखियो भने त्यसलाई समाधान गर्ने उपायहरू सोचेर मात्र काम गरिन्छ। तर, मेलम्चीको केसमा त्यो दस्तावेज भेट्न सकिएन। मेलम्ची खानेपानी आयोजना सुरुवाता हुनु अगाडि विस्तृत आयोजना प्रतिवेदन (डीपीआर) बनाउने क्रममा माथिल्लो तटीय क्षेत्रमा अध्ययन भएको वा नभएको वा के थियो भन्ने सार्वजनिक ठाउँमा त्यो दस्तावेज कत्तै भेटाउन सकिएन। प्राडा तारानिधि भट्टराई, भूगर्भविद्"
"सरकारले फेरि बढायो पेट्रोलियम पदार्थको मूल्य : पेट्रोल १९९, डिजेलमट्टितेल १९२ रुपैयाँ","काठमाडौं : नेपाल आयल निगमले फेरि पेट्रोलियम पदार्थको मूल्यवृद्धि गरेको छ। आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। निगमले आइतबार राति विज्ञप्ति जारी गर्दै पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। निगमले एलपी ग्यासको खुद्रा मूल्य भने हाललाई यथावत् नै राखिएको जनाएको छ।"
एसपीपीबारे जवाफ दिन किन पन्छिए प्रधानमन्त्री देउवा ?,"काठमाडौं : प्रतिनिधिसभाको अन्तर्राष्ट्रिय सम्बन्ध समितिका सांसदहरू प्रधानमन्त्री शेरबहादुर देउवा आइतबार बैठकमा अनुपस्थित भएपछि आक्रोशित भए। एसपीपीसँगको सम्झौता, अमेरिका भ्रमण, नेपालको परराष्ट्र नीतिलगायतका विषयमा छलफल गर्न आइतबारको बैठकमा प्रधानमन्त्रीलाई बोलाइएको थियो। एसपीपी र अमेरिका भ्रमणको विषयका बारेमा अन्तर्राष्ट्रिय समितिमा आएर बोल्न सहमत भएका प्रधानमन्त्री देउवा एकाएक अन्तिम समयमा आएर सत्ता गठबन्धनको बैठक डाक्न पुगे। अन्तर्राष्ट्रिय समितिमा ३ दिनअघि परराष्ट्रमन्त्री डा नारायण खड्का, प्रधानसेनापति प्रभुराम शर्मालगायतसँग एसपीपीकै विषयमा छलफल गरेको थियो। समितिकी सभापतिसमेत रहेकी पवित्रा निरौला खरेलले भनिन्, प्रधानमन्त्री बैठकमा आउने कुरा थियो। अन्तिम समयमा सत्तागठबन्धनको बैठक बस्नुपरेकाले आउन नसकेको जानकारी बालुवाटारबाट आयो। खरेलले प्रधानमन्त्री शेरबहादुर देउवा बैठकमा अनुपस्थित हुनु भनेको लोकतन्त्र र संसदीय समिति प्रणालीको प्रतिकूल भएको विचार व्यक्त गरेपछि बैठकमा विवाद सुरु भएको थियो। सभापति खरेलले समितिको बैठकमा एसपीपी पनि व्याख्यात्मक घोषणासहित सम्झौता हुने त होइन ? भन्दै बैठकमा एसपीपी पनि एमसीसी जस्तै व्याख्यात्मक घोषणासहित पारित त हुने होइन ? यो हाम्रो मात्र नभई जनताको पनि आशंका हो। एमालेका सांसदहरूले प्रधानमन्त्रीले संसदीय समितिलाई अपमान गरेको भन्दै खेद प्रस्ताव पारित गर्नुपर्ने मागसमेत राखेका थिए। बैठकले खेद प्रस्ताव भने पारित गरेन। यद्यपि समितिकी सभापति खरेलले प्रधानमन्त्रीलाई फेरि पनि बैठकमा बोलाउँछौं, नेपालमा अमेरिकी सेना आउने भन्दै पनि सबैको मन रोएको छ, यो विषयमा हामी स्पष्ट हुन चाहन्छौं प्रधानमन्त्रीलाई फेरि आमन्त्रण गरौं। सत्तारुढ दल कांग्रेसका सांसद्हरूले भने प्रधानमन्त्रीको व्यस्ततालाई अनर्थ विश्लेषण गर्न नमिल्ने बताएका थिए। सांसद् तथा कांग्रेस सचेतक पुष्पा भुसालले प्रधानमन्त्रीको कार्यव्यस्तताका कारण उपस्थित हुन नसकेको विषयलाई लिएर विवाद गर्न नमिल्ने बताएकी थिइन्। भुसालले भनिन्, अमेरिकाको भ्रमणको औपचारिक मिति तय भइसकेको छैन। अमेरिकाको भ्रमण औपचारिक रूपमा तय भएपछि प्रधानमन्त्रीले सदनमा जानकारी गराउने बताएकाले यसलाई विवादको विषय बनाउन मिल्दैन। समितिमा बोल्दै सांसदहरूले संसदीय समितिले बोलाउँदा प्रधानमन्त्री मात्रै नभई राष्ट्रपति पनि जवाफ दिन आउनुपर्ने विषयले निकैबेर चर्चा पायो, सांसद दिव्यमणि राजभण्डारीले भनेका थिए, आवश्यकता परेको खण्डमा राष्ट्रपतिलाई पनि बोलाउन सक्छौं। यो संवैधानिक समिति हो। सभापति खरेलले, प्रधानमन्त्रीलाई आमन्त्रण गरिएकोमा अन्तिम क्षणमा सचिवालयमार्फत समितिमा उपस्थित नहुने जानकारी गराउनुभयो। प्रधानमन्त्री बैठकमा आउन नसक्नुको कारण जानकारी गराउन ध्यानाकर्षण गराउने निर्णय गरियो, भन्ने निर्णय सुनाएर बैठक सकेकी थिइन्। समितिको निर्णयमा एमाले नेता भीम रावलले प्रधानमन्त्री समितिमा आउन नसक्नुको कारण प्रष्ट पार्नुपर्ने बताए। रावलले समितिमा आउँछु भनेर बालुवाटारमा ५ दलीय बैठक बस्ने खेद प्रस्ताव गर्नुपर्ने बताएका थिए। रावलले भने, एउटा सम्झौताबाट राष्ट्रियता कमजोर हुने भएको छ। अन्तर्राष्ट्रिय सम्बन्ध समितिमा नआउने गम्भीर विषय हो। सामान्य विषय होइन। उनले भने, प्रधानमन्त्री नआउने कुरा र अरू कोही विपक्षी दलको नेता नआउने कुरालाई एउटै विषयमा नियमावलीले राख्दैन। एसपीपी सर्वदलीय बैठकमा लगिने राजनीति वृत्तमा अहिले सबैभन्दा बढी चर्चामा रहेको विषय हो अमेरिकन सहयोग स्टेट पार्टनरसिप प्रोगाम (एसपीपी)। सदनदेखि सेना हुँदै अन्तर्राष्ट्रिय सम्बन्ध समितिसम्म बहस भइरहेको एसपीपीको विषयमा अब सर्वदलीय बैठक नै बस्ने भएको छ। आइतबार बसेको गठबन्धन दलको बैठकमा यो विषयमा छलफल गर्न सर्वदलीय बैठक आह्वान गर्ने प्रस्ताव पेस भएको छ। एसपीपीका बारेमा पछिल्लो समय सत्तारूढ दल र विपक्षी दलले व्यापक विरोध गर्दै आएका छन्। विरोधको रूप बढ्दै गएपछि आइतबार पाँच दलीय गठबन्धनको बैठक बसेको थियो। अन्तर्राष्ट्रिय सम्बन्ध समितिले छलफलमा बोलाउँदासमेत नगई प्रधानमन्त्रीले गठबन्धन बैठक राखेका थिए। समितिमा प्रधानमन्त्री अनुपस्थितको विरोध भइरहँदा गटबन्धनमा भने यो विषयलाई सर्वदलीय बैठकमा लैजाने विषयमा सहमति भएको नेकपा एकीकृत समाजवादीका नेता झलनाथ खनालले जानकारी दिए। भने, नेकपा (एस) एसपीपीको पक्षमा छैन यसमा हामी प्रष्ट छौं। एकअर्कालाई दोषारोपण गर्नुभन्दा बरू सर्वदलीय छलफल गरौं भन्ने प्रस्ताव अघि बढाएका हौं। उनका अनुसार एसपीपी बारेमा प्रधानमन्त्रीले सबैसँग छलफल गरेर अघि बढ्ने बताएका छन्। नेकपा एकीकृत समाजवादीका अध्यक्ष माधवकुमार नेपालले आइतबारै सम्पादकसँगको साक्षात्कार कार्यक्रममा सत्तागठबन्धनको बैठकमा प्रधानमन्त्री समक्ष समसामयिक विषयमा उठेका सामान्य समीक्षात्मक कुराहरू भएको बताए। भने, गठबन्धनको बैठकमा गल्ती कमजोरीहरू आगामी दिनमा नदोहोर्याउन भन्ने विषयमा छलफल भयो। पाँच गठबन्धन दलको पूर्ण बैठक गर्ने निर्णय भएको छ। त्यहाँ पनि एसपीपीलगायतका विषयमा छलफल हुनेछ। गठबन्धन जोगिनुपर्छ भन्ने विषयमा प्रधानमन्त्रीजी पनि सकारात्मक हुनुहुन्छ। गठबन्धन बैठकमा एसपीपी र अमेरिका भ्रमणबारे सुरुदेखि केके हुन्छ भन्नेबारे चासो राखेको नेपालले बताए। भने, विदेशी राष्ट्रसँग कुनै पनि अनुचित सम्झौता नहोस् भन्ने कुरामा हामी सँगै प्रधानमन्त्री सजह हुनुहुन्छ। सत्तागठबन्धनको बैठकमा अर्थमन्त्री जनार्दन शर्माले बजेट निर्माणका बखत बाहिरी व्यक्तिलाई घुसाएको कारण सर्वत्र विरोध भएकाले शर्मालाई मन्त्रीबाट फिर्ता बोलाउनु पर्ने कुरा पनि उठेको गठबन्धनमा सहभागी एक नेताले बताए। ती नेताले भने, पर्यटनमन्त्री प्रेम आलेको कुरा के हो ? भनेर प्रधानमन्त्रीले नै माधव नेपालजीलाई सोध्नु भएको थियो। प्रधानमन्त्रीजीले चुनावको मुखमा भएकाले मन्त्रिपरिषद् हेरफेर नगरौं भन्ने हो। तर, साथीहरूले एकपछि अर्को काण्ड बनाउँदै जानुभएको छ। अब मन्त्रिपरिषद् हेरफेर पनि गर्नुपर्छ। चुनाव नबिथोल्ने र गठबन्धनलाई सहयोग पुग्ने खालका व्यक्तिको नाम सिफारिस गर्नुस्। भनेर पनि बैठकमा कुरा उठाएको ती नेताले नाम नबताउने सर्तमा भने। एसपीपीको विषयमा प्रधानमन्त्रीको धारणाका विषयमा बोल्दै ती नेताले भने, एसपीपीको विषयमा बृहत् छलफल गरेरै सल्लाह सुझावमै अघि बढ्ने र अहिले कुनै तयारी छैन भन्नुभयो। नेता नेपालले पनि केही दिनमै प्रधानमन्त्री शेरबहादुर देउवाले मन्त्रीहरू छिट्टै फेरबदल गर्ने बताएको जानकारी दिए। नेता नेपालले सम्पादकसँगको छलफलमा भने, मन्त्रीहरू फेरबदलको विषयमा नेकपा एसले निर्णय गरिसकेका छौं। हामीले भनिसकेका छौं अहिलेका मन्त्रीहरूलाई ६ महिनाका लागि मात्रै पठाएका हौं भनेर आठ महिना पुगेपछि हामीले परिवर्तन गर्ने निर्णय गरेका हौं, उनले भने, हामी पहिले हेरफेर भएको भए पनि पनि तयार थियौं मन्त्री फेरबदलमा ढिलाइ भने भइरहेको छ। नेपालले कांग्रेस र नेकपा माओवादी केन्द्रले नै केही समय मागेपछि आफूहरू रोकिएको बताए। उनले भने, प्रधानमन्त्रीसँगको बैठकमा पनि यो विषयमा छलफल भएको छ।"
"संसद बैठक बस्दै,के छन् एजेण्डा ?","काठमाडौं : संघीय संसद्अन्तर्गत प्रतिनिधि सभा बैठक बस्दैछ। बैठक दिउँसो १ बजेका लागि डाकिएको छ। बैठकमा गृहमन्त्री बालकृष्ण खाडले नेपाल प्रहरी र प्रदेश प्रहरी (कार्य सञ्चालन,सुपरिवेक्षण र समन्वय ) (पहिलो संशोधन) विधेयक २०७९ माथि विचार गरियोस्' भनी प्रस्ताव प्रस्तुत गर्ने कार्यसूची रहेको संघीय संसदको महासचिव भरतराज गौतमले जानकारी दिए। यस्तै,बैठकमा आर्थिक विधेयक २०७९ माथि छलफल हुने र आर्थिक विधेयक २०७९ माथि प्राप्त संशोधनहरुलाई निर्णयार्थ प्रस्तुत गरिने कार्यसूची रहेको छ। अर्थमन्त्री जनार्दन शर्माले आर्थिक विधेयक २०७९ लाई पारित गरियोस् भनी प्रस्ताव प्रस्तुत गर्ने र राष्ट्र ऋण उठाउने विधेयक २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्नेछन्। यस्तै, अर्थमन्त्री शर्माले राष्ट्र ऋण उठाउने विधेयक,२०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने र ऋण तथा जमानत पच्चीसौं 'संशोधन) विधेयक २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने कार्यसूची छ। यस्तो छ कार्यसूची"
"खोलाले अटो टेम्पो बगाउँदा किशोरीको मृत्यु, अर्की किशोरी घाइते",विराटनगर : सुनसरीको बराहक्षेत्रमा खोलाले अटो टेम्पो बगाउँदा आइतबार साँझ एक जना किशोरीको मृत्यु भएको छ। अर्की किशोरी घाइते भएकी छन्। धरानचतरा भित्री सडकखण्ड भएर धरानबाट चतरातर्फ जाँदै गरेको को २ ह ७९८५ नम्बरको टेम्पोलाई साँझ ७:४५ बजेतिर बराहक्षेत्र नगरपालिका१ बगुवास्थित बाघ खोलाले बगाएको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार खोलाले बगाउँदा टेम्पोमा सवार बराहक्षेत्र१ की १७ वर्षीया किस्टिफिना राईको मृत्यु भएको हो। खोलाले बगाएको स्थानबाट लगभग ६ सय मिटर तल कृष्टिनाको शव र क्षतिग्रस्त अवस्थामा टेम्पो फेला परेको उनले बताए। उनका अनुसार टेम्पोमा सवार रसुवाको गोसाइँकुण्ड६ धुन्चेकी १८ वर्षीया आनिया तामाङ सामान्य घाइते अवस्थामा भेटिएकी थिइन्। साथीलाई भेट्न पूर्व आएकी उनी चतरा अस्पतालमा उपचारपछि डिस्चार्ज भइसकेकी छन्। टेम्पो चालक धरान उपमहानगरपालिका१७ का २२ वर्षीय राजु राई भने सकुशल भेटिएको प्रहरीले जनाएको छ। टेम्पोमा चालकसहित ३ जना सवार थिए। टेम्पोसहित तीनै जनालाई खोलाले बगाएर बेपत्ता बनाएको खबर आएपछि उद्धारका लागि नेपाल र सशस्त्र प्रहरीको संयुक्त टोली परिचालन गरिएको थियो। एसपी थापाले खोलामै रहेको टेम्पो निकाल्ने निकाल्ने प्रयास भइरहेको र घटनाको अनुसन्धान थालिएको बताए। यसैबीच गत असार ३ गते राति ९:४५ बजेतिर पनि सोही ठाउँबाट खोलाले प्रदेश १०२०४४ प ९९९५ नम्बरको बुटेल मोटरसाइकल बगाएको थियो। मोटरसाइकलमा २ जना सवार थिए। मोटरसाइकलसहित चालक धरान८ का ३० वर्षीय साहिल बस्नेतलाई बाघ खोलाले बगाएको थियो। बगाएको स्थानबाट मोटरसाइकल लगभग ७ सय मिटर तल भेटिएको र चालक बस्नेतलाई सामान्य घाइते अवस्थामा उद्धार गरिएको जानकारी थापाले दिए। खोलाले मोटरसाइकल पल्टाउनसाथ पछाडि सवार ३० वर्षीय राजकुमार राई निस्किएर भाग्न सफल भएका थिए।
महान्यायाधिवक्ताको अक्षम्य कर्म,"महान्यायाधिवक्ता सरकारको प्रमुख कानुनी सल्लाहकार हो। कानुनी शासनका लागि सरकार र प्रधानमन्त्रीलाई सघाउने उनको दायित्व हुन्छ। संवैधानिक एवं कानुनी विषयमा सरकारले तोकिदिएका अन्य अधिकारीलाई कानुनी राय सल्लाह प्रदान गर्ने दायित्व पनि महान्यायाधिवक्ताकै हो। तर, महान्यायाधिवक्ता खम्मबहादुर खाती भने आफ्नो काम, कर्तव्य र अधिकारभन्दा विपरीत कार्यमा संलग्न देखिएका छन्। उनले गएको स्थानीय निर्वाचनमा आफ्नो पद, पहुँच र शक्तिको चरम दुरुपयोग गरेका छन्। निर्वाचन आयोगको छानबिन प्रतिवेदनले निर्वाचनमा धाँधली र निर्वाचन स्थगन गर्न खातीको संलग्नता पुष्टि गर्छ। महान्यायाधिवक्ता खम्मका सहोदर दाजु रंगनाथ खाती बाजुरा जिल्लाको बूढीगंगा नगरपालिकाको मेयरका उम्मेदवार थिए। खम्मबहादुर सरकारी मर्यादा, प्रतिष्ठा र दायित्व चटक्कै भुलेर दाजुलाई जसरी पनि चुनाव जिताउन लागिपरेका देखिन्छन्। जुन सरासर उनको पदीय मर्यादा विपरीतमात्रै होइन, दण्डनीय कार्य हो। सरकारी जिम्मेवारीमा रहेर कसैलाई चुनाव जिताउन वा हराउन लाग्नु हुँदैन। कानुनका जानकार खम्मलाई त्यति ज्ञान नभएको वा ध्यान नपुगेको होइन। बदनियतपूर्वकै उनी पदीय दायित्वविपरीत कार्यमा संलग्न भएका छन्। उनकै दबाब र प्रभावका कारण बूढीगंगाको भानोदय मतदान केन्द्रको चुनाव स्थगनमात्रै भएन, पूरै चुनाव भाँडियो। निर्वाचन आयोगले उक्त नगरपालिकाको चुनाव रद्द गरेको छ र फेरि चुनावको तयारी थालेको छ। महान्यायाधिवक्ताले बाजुराका मुख्य निर्वाचन अधिकृतलाई पटकपटक फोन गरे, निर्वाचन स्थगन गर्न भने। उनकै दबाब स्वरूप हुनुपर्छ सुरक्षाकर्मीहरूले मतदानस्थलै छाडेपछि कर्मचारीहरू बिलखबन्दमा पर्नु स्वाभाविक हो। उनीहरूले चुनाव गर्ने वातावरण नै भएन। त्यसको सम्पूर्ण कारण महान्यायाधिवक्ता भए। राज्यले त्यतिका खर्च गरी चाँजोपाँजो मिलाएको चुनाव रद्द हुने स्थिति हुनु राज्यका लागि ठूलो नोक्सानी हो। नागरिकका लागि दुःख हो। यो फगत निर्वाचन आचारसंहिता उल्लंघनको विषयमात्रै होइन, निर्वाचन कसुरसम्बन्धी कानुन आकर्षित हुने कर्म हो। निर्वाचन आयोगले महान्यायाधिवक्तालाई सामान्य र औपचारिक स्पष्टीकरण सोधेर झारा टार्यो भने खाती प्रवृत्ति मौलाउँछ, जुन लोकतन्त्रका लागि हानिकारक हो। महान्यायाधिवक्ता यसअघि पनि शक्तिको दुरुपयोगमा संलग्न रहेको देखिएको थियो। ललितपुरकी सरकारी वकिल संगीता थोकरलाई बलात्कारी आरोपितलाई जोगाउन नलागेको भन्दै सरुवा गर्न आदेश दिएका थिए। जबकि सरकारीवादी मुद्दा सरकारी वकिलले बलियो बनाएर पीडितलाई दण्डित गर्न मुद्दा तयार गर्न प्रेरित गर्ने कर्तव्य हो। तर, त्यसविपरीत उनले बलात्कार आरोपितलाई जोगाउन नखोज्ने कर्मचारीमाथि इबी साँधेका छन्। बलात्कारजस्तो जघन्य अपराधमा यो हदसम्मको स्वार्थ राख्नु आफैंमा आपराधिक मानसिकता हो। महान्यायाधिवक्ताले स्वार्थ बाँझिने गरी निर्वाचनमा धाँधली गर्न दबाब र प्रभाव पारेका छन्। आयोगको प्रतिवेदनले नै यसको पुष्टि गरेको सार्वजनिक गरिसकेको हुँदा उनी अब पदमा बसिरहन नैतिकताले दिँदैन। पहिलो त उनले नैतिकताकै आधारमा पद छोड्नुपर्छ। उनी अटेरी बन्छन् भने प्रधानमन्त्रीले उनलाई निलम्बन गर्नुपर्छ। राजीनामा र निलम्बनपछि उनीमाथि थप छानबिन गर्न चाहिँ जरुरी हुन्छ। बलात्कारमा हाइप्रोफाइलका व्यक्ति जोडिनु र त्यस्तो जघन्य अपराधमा मुछिएकालाई जोगाउन महान्यायाधिवक्ता लाग्नु भनेको राज्यकै लागि शरमको कुरा हो। यसबाट उनी कानुन र न्यायको रक्षकभन्दा भक्षक बन्न उद्यत् छन् भन्ने पनि आरोप लागेको छ। यति ठूलो अपराधसँग जोडिँदा पनि उनलाई अभयदान दिने हो भने स्वयं प्रधानमन्त्री शेरबहादुर देउवामाथि पनि ठूलो नैतिक प्रश्न खडा हुन्छ। तसर्थ पहल प्रधानमन्त्रीबाट पनि हुनुपर्छ। महान्यायाधिवक्ता खातीलाई कानुनको कठघरामा उभ्याइनुपर्छ।"
मधेसी भविष्य द्रष्टाको उत्खनन,"बाहुन नानी तिमीलाई के चाहियो ? अनशन गरेर किन ज्यान गुमाउन खोजेको ? भन त मलाई ! राजा त्रिभुवनले आफ्नो राजप्रसादमा बोलाएर भलाकुसारी गरिरहँदा रघुनाथ ठाकुर मधेसी अनशनबाट थकित र कमजोर भइसकेका थिए। त्यसैले मौखिक रूपमा जबाफ फर्काउन सकेनन्। उनले महाराजाधिराजको प्रश्नको लिखित जवाफ मात्र जुनाफमा टक्र्याए। राजा त्रिभुवनले दरबार प्रवेश गर्न कुनै डर तथा कठिनाइ पनि भयो भन्ने अर्को प्रश्न सोधे। भर्खरै जुंगा पलाएका रघुनाथले महाराजलाई भने यसपालि उत्तर दिए, बिल्कुलै होइन महाराज ! बरु दरबार प्रवेश गरेपछि मलाई झन् साहस बढेर आयो। प्राणको आहुति दिन सक्ने मानिसलाई डर लाग्दैन महाराज। यो प्रसंग २०१० सालको हो। राजा त्रिभुवनको देहावसान हुनुभन्दा ठीक एक वर्ष पहिले ! नेपाल सरकारका उच्च पदस्थ अधिकारीहरूले सुदूरपहाड र मधेसका शोषित पीडित विद्यार्थीका लागि दिइने छात्रवृत्तिमा घोटाला गर्दै आएको तथ्यगत कुरा बाहिरिएको थियो। सुनसरी हरिनगराका रघुनाथ ठाकुरले धाँधलीको विरोधमा राजदरबारको अगाडि अनशन गरे। फलस्वरूप उनले प्रवीणता प्रमाणपत्र पढ्न भारतको बनारस हिन्दू विश्वविद्यालय (बीएचयू) मा छात्रवृत्ति पाए। नेपालको इतिहासमा कुनै मधेसीले विदेशको विश्वविद्यालयमा पाएको सम्भवतः यो नै पहिलो छात्रवृत्ति होला। बनारसमा उनी यही छात्रवृत्तिमा डिप्लोमाको अन्तिम वर्षसम्म अध्ययन गरे। पढ्दा पढ्दै २०१५ सालमा हिन्दीमा एउटा पुस्तक लेखे, परतन्त्र मधेस और उसकी संस्कृति। त्यतिबेला एसएलसीको परीक्षा पनि हिन्दीमा नै लिइन्थ्यो। जो पटनाबाट सञ्चालित थियो। तर दुःखद् कुरा मधेसीलाई आफ्नो मुलुकको नागरिकभन्दा भारतीयजस्तो व्यवहार गरिन्थ्यो। यही फिराद लिएर उनी राजा त्रिभुवनको राजदरबारको अगाडि अनशन गर्न पुगेका थिए। तराई मधेसको राजनीतिक वृत्तमा मात्र होइन, सिंगो नेपालीय राजनीतिक लेखन परिवेशमा रघुनाथ ठाकुर थोरै मात्र व्यक्तिमध्ये पर्छन्। जसले यतिको गम्भीर प्रकृतिका पुस्तक लेखेका छन्। नेपाली भाषा साहित्यमा महाकवि लक्ष्मीप्रसाद देवकोटाजस्तो विलक्षण प्रतिभाहरूको ठूलठूला रचनाहरू भेटिन्छ। तर, राजनीतिक साहित्यको सर्वथा अभाव थियो त्यतिबेला। मधेसमा त झन् यसको अत्तोपत्तो थिएन। एसएलसी पनि हिन्दीमै पास गर्नु पथ्र्यो। तराई मधेसका ९० प्रतिशतभन्दा बढी विद्यार्थी भारतमा अध्ययन गर्थे। थोरैमात्र नेपालमा भर्खर स्थापना हुन लागेका कलेजमा भर्ना हुन्थे। त्यसैले स्वाभाविक रूपमा हिन्दीको अधिपत्य थियो। रघुनाथ ठाकुर मधेसीले आफ्नो छोटो जीवनकालमा आधा दर्जन जति पुस्तक लेखे जो आफैंमा विशेष थिए। उनको लेखनीलाई तुलनात्मक अध्ययन गर्ने हो भने भारतमा राष्ट्रिय ख्याति प्राप्त कतिपय हिन्दीका साहित्यकारहरूको समकक्षीय भाषाशैली भेटिन्छ। उनले कोरेका पर्चाहरू पनि उन्नतस्तरका थिए। अर्थात्, रघुनाथ ठाकुर मधेसी उम्दा प्रकारका एक लेखक थिए भन्ने कुरामा कसैको दुई मत हुन सक्दैन। रघुनाथले बाँचेको जीवन सन् १९३४ को जुलाई महिनामा उनको जन्म भएको थियो। तर, बाल्यकालदेखि नै प्रतिभाका धनी रघुनाथ ठाकुर मधेसी धेरै लामो जीवन जिउन सकेनन्। तत्कालीन निरंकुश पञ्चायती व्यवस्थाका पृष्ठपोषकहरूले ४७ वर्षको अल्पायुमै उनलाई मारे। विरोधीहरूलाई भौतिक रूपमा सिध्याउने अभियानको क्रममा नेपाली कांग्रेसका नेता सरोज कोइरालालाई मधुवनीमा मारे। त्यस्तै, उनलाई फारबिसगन्जमा हत्या गरे। फरक यति थियो कि कोइरालालाई गोली हानिएको थियो भने रघुनाथ ठाकुरलाई षड्यन्त्रमूलक ढंगबाट विष खुवाइएको थियो। त्यसैले उनले बाँचेको जीवन छोटो हो। मधेसी साहित्य नवनिर्माण र सिर्जनात्मक दृष्टिकोणले ठूलो योगदान पुर्याएका छन्। सम्भवतः मधेसी राजनीतिक साहित्य लेखनीको श्रीगणेशकर्ता नै रघुनाथ ठाकुर हुन् भन्दा अतिशयोक्ति नहोला। २००७ सालमा प्रजातन्त्रको प्रादुर्भाव भयो। केही सचेत मधेसी मधेस र मधेसीको हक र अधिकारको प्रत्याभूति नेपाली कांग्रेसबाट सम्भव छैन भन्ने निष्कर्षमा पुगे। २००८ सालमा नेपाल तराई कांग्रेसको स्थापना सिरहामा गरियो। पार्टी स्थापना गर्नेहरू सबै कांग्रेसी थिए। तर स्थापित पार्टीले सैद्धान्तिक र वैचारिक रूपमा राजनीतिक साहित्यको सिर्जन गर्न सकेन। नेपाली कांग्रेस र तराई कांग्रेसबीचको मूलभूत राजनीतिक भिन्नतालाई कोट्ट्याउन सकेनन्। फरक पार्न सकेनन्। फलस्वरूप २०१५ सालको आमनिर्वाचनमा तराई मधेसमा नै तराई कांग्रेसको पत्ता साफ भयो। त्यही वर्ष प्रकाशित रघुनाथ ठाकुर मधेसीको पुस्तक परतन्त्र मधेस और उसकी संस्कृतिले भने प्रष्ट रूपमा निर्वाचन बहिष्कारको पक्षमा वकालत गरेको पाइन्छ। पुस्तकमा उनी लेख्छन्, जबसम्म मधेसी समस्याको समाधान हुँदैन, त्यतिबेला निर्वाचनमा भाग लिनु मधेसी जनतालाई धोका दिनुसरह हो। वास्तवमा नेपाली कांग्रेसप्रति उनी अत्यन्तै आक्रामक थिए। उनको के सोच थियो भने नेपाली कांग्रेसको कारण मधेसले मुक्ति पाइरहेका छैनन्। यसको सबैभन्दा ठूलो जिम्मेवार नेपाली कांग्रेस हो। त्यसैले २०१७ सालमा राजा महेन्द्रले नेपाली कांग्रेसको सरकारलाई घोक्रेठ्याक लगाउँदा उनी हर्ष न विस्मात्को अवस्थामा थिए। यद्यपि पारिवारिक रूपमा उनको सहोदर दाजु विष्णुकान्त ठाकुर राज्यसभाको सल्लाहकार समितिका सदस्य थिए। बौद्धिक विद्रोही नेता रघुनाथ ठाकुर मधेसीको सन्दर्भमा नकारात्मक प्रचारप्रसार भएको पाइन्छ। उनले लेखेको पुस्तकमा विखण्डनको गन्ध आउँछ भन्नेहरू पनि छन्। तर, वास्तविक रूपमा उनी सच्चा राष्ट्रवादी सोचका व्यक्ति थिए। परिस्थितिले विद्रोही बनाएपछि उनले उग्ररूप धारण गरे। जहिले पनि अहिंसात्मक आन्दोलनको पक्षमा नै वकालत गरे। विराटनगरबाट उनको सम्पादनमा प्रकाशित पत्रिका राजहंस यसको ज्वलन्त प्रमाण हो। उनी जैन धर्मका प्रवर्तक महवीर वद्र्धमानको उदाहरण दिँदै भन्थे, महावीरले जहिले पनि अहिंसाको नै वकालत गरेका छन्। तर, आफ्नै ज्यानमाथि खतरा आएपछि उनले प्रतिरोधको बाटो पनि अपनाउनु पर्छ। र, त्यो कहिलेकाहीँ हिंसात्मक पनि हुन जान्छ भन्ने महावीरको सोच थियो। त्यसैले रघुनाथ ठाकुरले मधेसी समाजलाई सजग बनाउने क्रममा गान्धीवादी अस्त्रको प्रयोग गरे। निरंकुश पञ्चायती सत्ताका पृष्ठपोषकहरूले पचाउनै सकेनन्। उनको विद्रोही स्वभावलाई जहिले पनि अराष्ट्रिय तत्त्वको रूपमा प्रचार गरियो। अन्ततोगत्वा उनले ज्यान गुमाउनु पर्यो। आखिर उनले कुनै सेना गठन गरेका थिएनन्। उनीसँग कलमबाहेक केही नै थिएन। हरेक कुराको जवाफ उनी पर्चामा लेखेर दिन्थे। तर कुनै गम्भीर विषयमाथि विमर्श गर्नुपर्यो भने पुस्तक वा पुस्तिका लेख्थे। तुरन्ता तुरुन्त जवाफ फर्काउनु पर्यो भने दुई चार दस प्रति हाते पर्चा लेख्थे। किनकि त्यो जमानामा फोटोकपीको सुविधा थिएन। मूलतः धर्तीपुत्र रघुनाथ ठाकुर मधेसी एउटा प्रतिभावान् व्यक्ति थिए। उनले सन् ६० को दशकमा गरेको भविष्यवाणी पाँच दशकपश्चात् अक्षरशः साबित भयो। हतियारको कुरा उनले कहिल्यै गरेनन्। किनकि, उनी प्रख्यात भारतीय समाजवादी नेता डा राममनोहर लोहियाका अनुयायी थिए। जो स्वयं पनि गान्धीवादी थिए। महावीर वद्र्धमानको सिद्धान्त अनुसरण गर्थे। त्यसैले रघुनाथ ठाकुर अहिंसाबाट नै आफ्नो र आफ्नो कामको जित हुने विश्वास गर्थे। कतिसम्म भने एकपटक उनले दिउँसो टाउकोमा बल्दै गरेको पैट्रोमैक्स बोकेर भारतीय संसद् भवनको परिक्रमा गरे। नेपालमा प्रजातन्त्र र मानवाधिकार हननविरुद्ध शान्तिपूर्ण प्रदर्शन थियो त्यो। उनले आफ्नो कमिजको अगाडिपट्टिको खल्तीमा विभिन्न प्रकारका कलम बोक्थे। यी सन्दर्भले पनि के पुष्टि गर्छ भने उनी आफ्नो लेखनीबाटै तत्कालीन सत्ताको निद्रा हराम गर्थे। उनको तर्कमा दम थियो। उनी भन्थे, मधेसीलाई भारतीय किन भनिन्छ ? पहाडी वा नेपालीजस्तो व्यवहार किन गरिन्न ? राज्यसत्ताको अंगमा मधेसीको सहभागितालाई किन न्यूनीकरण गरिएको हो (?) जस्ता प्रश्नले तत्कालीन सत्ता आत्तिएको थियो। आफ्नो अधिकार माग्नेहरूलाई अराष्ट्रिय तत्त्वको विल्ला भिडाउने पञ्चायती सत्ताको अचुक हतियार थियो। यस प्रकारको अस्त्रको प्रयोग उसले आफ्ना प्रायः सबै विरोधीको हकमा गर्थे। अर्थात्, पञ्चायती शासनकालमा अराष्ट्रिय तत्त्व एउटा थेगो नै बनिसकेको थियो। वास्तवमा २०६४ सालमा भएको मधेस जनविद्रोहको भविष्यवाणी उनले आजभन्दा ६ दशक पहिले नै गरेका थिए। उनले लेखेका कितावहरू अध्ययन गर्ने हो भने ती घटित घटनाहरूको भविष्यवाणी पाइन्छ। उनको यस प्रकारको सोचको कारण सरकारले गिरफ्तारीका लागि वारेन्ट जारी गरेको थियो। तर, कहिल्यै पनि उनलाई गिरफ्तार गर्न सकेनन्। कतिसम्म भने बुवाको दाहसंस्कार गर्न पक्कै आउँछन् भन्ने प्रहरी प्रशासन घेरा हालेको थियो। कतिखेर कुन भेषमा बुवाको मुखाग्नी दिएर फर्के प्रशासनले सुइँको पनि पाउन सकेनन्। फलस्वरूप स्थानीय प्रशासनले उनीविरुद्ध विभिन्न प्रकारका लाञ्छना लगाउने दुष्प्रयास गरे। कैंयौं साथीको हत्या समेत गरे। हुँदै नभएको वारदातमा दोषी ठहर्याउने षड्यन्त्रको संरचना गरे। मधेसी मुक्ति परिषद्, मधेसी सेनाजस्ता भ्रामक कुराहरूको प्रचार गरे। यसरी रघुनाथ ठाकुरलाई आतंकवादी सिद्ध गर्न पञ्चायती सत्ता भरपूर दुष्प्रयासहरू गरिएका थिए। कतिसम्म भने भारतको पूर्णिया जिल्लाबाट प्रकाशित पत्रिकाहरूमा रघुनाथ ठाकुरसम्बन्धी गलत समाचार सम्प्रेषण गराई बदनाम गराउने दुष्प्रयास भयो। सरकारको यस प्रकारको हर्कतलाई ठाडै उनले पर्चाको माध्यमबाट रोचक शैलीमा जवाफ दिन्थे। अन्त्यमा, मूलतः धर्तीपुत्र रघुनाथ ठाकुर मधेसी एउटा प्रतिभावान् व्यक्ति थिए। उनले सन् ६० को दशकमा गरेको भविष्यवाणी पाँच दशकपश्चात् अक्षरशः साबित भयो। उनको भविष्यवाणी नेपाली राष्ट्रिय मुक्ति आन्दोलनको अभिन्न अंग बन्न पुग्यो। उनले गरेको भविष्यवाणीलाई खेलाँची बताउनेहरूले रघुनाथलाई पागलसम्म घोषणा गरे। आफ्नो पागलपनलाई निरन्तरता दिँदै उनले भनिरहे, नेपालमा एक न एक दिन मधेस जनविद्रोह हुनेछ। २०६४ सालमा भएको मधेस विद्रोह त्यसैको प्रमाण हो। यिनै महान् भविष्यद्रष्टाको ४१औं स्मृति दिवस यसपालि (विराटनगरमा असार ७ गते) मनाउने निर्णय गरिएको छ। उनको स्मृतिग्रन्थ प्रकाशन र उनको कृतिको पुनर्मुद्रण पनि हो।"
१५ अर्बको विकास ऋणपत्र बिक्री गर्दै राष्ट्र बैंक,"काठमाडौं : नेपाल राष्ट्र बैंकले रु १५ अर्ब बराबरको विकास ऋणपत्र बिक्री गर्ने भएको छ । केन्द्रीय बैंकले सोमबार एक सूचना प्रकाशित गर्दै पाँच वर्षे अवधिका लागि उक्त विकास ऋणपत्र बिक्री हुन लागेको जानकारी दिएको हो । बोलकबोलको प्रक्रियाबाट ब्याजदर निर्धारण हुने सो ऋणपत्र बैंक तथा वित्तीय संस्था, गैर बैंक वित्तीय संस्था, बीमा कम्पनी, सङ्गठित संस्था तथा नेपाली नागरिकले खरिद गर्न सक्नेछन् । सो ऋणपत्रको धितो राखेर बैंक तथा वित्तीय संस्थाबाट ऋण समेत लिन सकिन्छ । इच्छुक खरिदकर्ता अप्रतिस्पर्धामा पनि सहभागी हुन सक्नेछन् । प्रतिस्पर्धीले निष्काशित रकमको ८५ प्रतिशत अर्थात् रु १२ अर्ब ७५ करोड र अप्रतिस्पर्धीले १५ प्रतिशत अर्थात् दुई अर्ब २५ करोड बराबरको ऋणपत्र खरिद गर्न सक्नेछन् । खरिदकर्ताले घटीमा ५० हजार र बढीमा कूल निष्काशित रकमको सीमामा नबढाइ ५० हजारले भाग गर्दा निःशेष भाग जाने अङ्क बराबर खरिद गर्न पाउनेछ । सो ऋणपत्रको दोस्रो बजार कारोबार नेपाल स्टक एक्सचेञ्ज लिमिटेडमार्फत हुने सूचनामा उल्लेख छ ।"
महान्यायाधिवक्ताको अक्षम्य कर्म,"महान्यायाधिवक्ता सरकारको प्रमुख कानुनी सल्लाहकार हो। कानुनी शासनका लागि सरकार र प्रधानमन्त्रीलाई सघाउने उनको दायित्व हुन्छ। संवैधानिक एवं कानुनी विषयमा सरकारले तोकिदिएका अन्य अधिकारीलाई कानुनी राय सल्लाह प्रदान गर्ने दायित्व पनि महान्यायाधिवक्ताकै हो। तर, महान्यायाधिवक्ता खम्मबहादुर खाती भने आफ्नो काम, कर्तव्य र अधिकारभन्दा विपरीत कार्यमा संलग्न देखिएका छन्। उनले गएको स्थानीय निर्वाचनमा आफ्नो पद, पहुँच र शक्तिको चरम दुरुपयोग गरेका छन्। निर्वाचन आयोगको छानबिन प्रतिवेदनले निर्वाचनमा धाँधली र निर्वाचन स्थगन गर्न खातीको संलग्नता पुष्टि गर्छ। महान्यायाधिवक्ता खम्मका सहोदर दाजु रंगनाथ खाती बाजुरा जिल्लाको बूढीगंगा नगरपालिकाको मेयरका उम्मेदवार थिए। खम्मबहादुर सरकारी मर्यादा, प्रतिष्ठा र दायित्व चटक्कै भुलेर दाजुलाई जसरी पनि चुनाव जिताउन लागिपरेका देखिन्छन्। जुन सरासर उनको पदीय मर्यादा विपरीतमात्रै होइन, दण्डनीय कार्य हो। सरकारी जिम्मेवारीमा रहेर कसैलाई चुनाव जिताउन वा हराउन लाग्नु हुँदैन। कानुनका जानकार खम्मलाई त्यति ज्ञान नभएको वा ध्यान नपुगेको होइन। बदनियतपूर्वकै उनी पदीय दायित्वविपरीत कार्यमा संलग्न भएका छन्। उनकै दबाब र प्रभावका कारण बूढीगंगाको भानोदय मतदान केन्द्रको चुनाव स्थगनमात्रै भएन, पूरै चुनाव भाँडियो। निर्वाचन आयोगले उक्त नगरपालिकाको चुनाव रद्द गरेको छ र फेरि चुनावको तयारी थालेको छ। महान्यायाधिवक्ताले बाजुराका मुख्य निर्वाचन अधिकृतलाई पटकपटक फोन गरे, निर्वाचन स्थगन गर्न भने। उनकै दबाब स्वरूप हुनुपर्छ सुरक्षाकर्मीहरूले मतदानस्थलै छाडेपछि कर्मचारीहरू बिलखबन्दमा पर्नु स्वाभाविक हो। उनीहरूले चुनाव गर्ने वातावरण नै भएन। त्यसको सम्पूर्ण कारण महान्यायाधिवक्ता भए। राज्यले त्यतिका खर्च गरी चाँजोपाँजो मिलाएको चुनाव रद्द हुने स्थिति हुनु राज्यका लागि ठूलो नोक्सानी हो। नागरिकका लागि दुःख हो। यो फगत निर्वाचन आचारसंहिता उल्लंघनको विषयमात्रै होइन, निर्वाचन कसुरसम्बन्धी कानुन आकर्षित हुने कर्म हो। निर्वाचन आयोगले महान्यायाधिवक्तालाई सामान्य र औपचारिक स्पष्टीकरण सोधेर झारा टार्यो भने खाती प्रवृत्ति मौलाउँछ, जुन लोकतन्त्रका लागि हानिकारक हो। महान्यायाधिवक्ता यसअघि पनि शक्तिको दुरुपयोगमा संलग्न रहेको देखिएको थियो। ललितपुरकी सरकारी वकिल संगीता थोकरलाई बलात्कारी आरोपितलाई जोगाउन नलागेको भन्दै सरुवा गर्न आदेश दिएका थिए। जबकि सरकारीवादी मुद्दा सरकारी वकिलले बलियो बनाएर पीडितलाई दण्डित गर्न मुद्दा तयार गर्न प्रेरित गर्ने कर्तव्य हो। तर, त्यसविपरीत उनले बलात्कार आरोपितलाई जोगाउन नखोज्ने कर्मचारीमाथि इबी साँधेका छन्। बलात्कारजस्तो जघन्य अपराधमा यो हदसम्मको स्वार्थ राख्नु आफैंमा आपराधिक मानसिकता हो। महान्यायाधिवक्ताले स्वार्थ बाँझिने गरी निर्वाचनमा धाँधली गर्न दबाब र प्रभाव पारेका छन्। आयोगको प्रतिवेदनले नै यसको पुष्टि गरेको सार्वजनिक गरिसकेको हुँदा उनी अब पदमा बसिरहन नैतिकताले दिँदैन। पहिलो त उनले नैतिकताकै आधारमा पद छोड्नुपर्छ। उनी अटेरी बन्छन् भने प्रधानमन्त्रीले उनलाई निलम्बन गर्नुपर्छ। राजीनामा र निलम्बनपछि उनीमाथि थप छानबिन गर्न चाहिँ जरुरी हुन्छ। बलात्कारमा हाइप्रोफाइलका व्यक्ति जोडिनु र त्यस्तो जघन्य अपराधमा मुछिएकालाई जोगाउन महान्यायाधिवक्ता लाग्नु भनेको राज्यकै लागि शरमको कुरा हो। यसबाट उनी कानुन र न्यायको रक्षकभन्दा भक्षक बन्न उद्यत् छन् भन्ने पनि आरोप लागेको छ। यति ठूलो अपराधसँग जोडिँदा पनि उनलाई अभयदान दिने हो भने स्वयं प्रधानमन्त्री शेरबहादुर देउवामाथि पनि ठूलो नैतिक प्रश्न खडा हुन्छ। तसर्थ पहल प्रधानमन्त्रीबाट पनि हुनुपर्छ। महान्यायाधिवक्ता खातीलाई कानुनको कठघरामा उभ्याइनुपर्छ।"
"सरकारले फेरि बढायो पेट्रोलियम पदार्थको मूल्य : पेट्रोल १९९, डिजेलमट्टितेल १९२ रुपैयाँ","काठमाडौं : नेपाल आयल निगमले फेरि पेट्रोलियम पदार्थको मूल्यवृद्धि गरेको छ। आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। निगमले आइतबार राति विज्ञप्ति जारी गर्दै पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। निगमले एलपी ग्यासको खुद्रा मूल्य भने हाललाई यथावत् नै राखिएको जनाएको छ।"
वैदेशिक मुद्रा सञ्चितिमा प्रश्न,"युक्रेनमाथि रसियाले आक्रमण थालेपछि संसारभर इन्धन आपूर्तिमा समस्या देखिएको छ। यसले मूल्यमा पनि अस्थीरता निम्त्याएको छ। युरोपमा प्राकृतिक ग्यासको मूल्य पाँच गुणा वृद्धि भइसकेको छ। अमेरिकामा पनि पेट्रोलको मूल्य अकासिएको छ। मूल्यवृद्धि गर्दा पनि नेपाल आयल निगमलाई १५ दिनमा करिब ५ अर्ब १९ करोड घाटा हुने खबर आएको छ। रसिया र युक्रेनको युद्ध सुरु भएपछि अन्तर्राष्ट्रिय जगत्मै कच्चा तेलको मूल्य प्रतिब्यारेल १११ अमेरिकी डलर पुगेको कारणले पनि विश्वभर त्यसको असर तीव्र रूपमा परिरहेछ। मानव शरीरमा रगतको महत्त्व जस्तै सम्पूर्ण अर्थतन्त्रमा इन्धनको भूमिका महत्त्वपूर्ण रहेकोले इन्धनमा मूल्यवृद्धिको असर बजारमा सबै स्रोत साधनमा प्रत्यक्ष रूपमा पर्दछ। यसैको परिणामस्वरूप विश्वबजार र नेपाली बजारमा मूल्यवृद्धिको असर दिनानुदिन डरलाग्दो बनिरहेछ। नेपालले अमेरिकी डलरमा पेट्रोलियम पदार्थ खरिद गर्छ। इन्धन खरिदमा नेपालले निकै कठिनाइ सहनु परेको छ। सरकारी आँकडालाई विश्लेषण गर्ने हो भने विगत चार वर्षयता सरकारले इन्धन शीर्षकमा वार्षिक सरदर साढे दुई अर्ब रुपैयाँ खर्च गर्दै आएको छ। गत आवमा सरकारले इन्धन शीर्षकमा २ अर्ब ४४ करोड रुपैयाँ खर्च गरेको थियो। चालू आवमा २ अर्ब ६६ करोड विनियोजन गरिएअनुसार खर्च गरिँदै आएको छ। २०७९ वैशाखको पहिलो हप्ता सरकारले २० प्रतिशत इन्धन खर्चमा कटौती गर्ने निर्णय गरेको छ। यस निर्णयले वार्षिक करिब ५३ करोड जोगिने अनुमान सरकारले गरेको छ। तर, विनियोजन रकमको २० प्रतिशत रकम जोगाउन सकिनेमा पनि दह्रिलो सन्देह गर्न सकिने ठाउँ भने उब्जिरहेछ। पेट्रोलियम पदार्थमा गरिएको लगानीबाट उच्चतम प्रतिफल हासिल गर्न नसकेको कारण देश विकासमा अपेक्षित परिणाम हासिल गर्न नसकेको तीतो सत्य छर्लंग छ। दिनानुदिन महँगो मूल्यमा पेट्रोलियम पदार्थ खरिद गर्ने बाध्यता हुनु र महँगो वैदेशिक मुद्रामा खरिद गरिएको पेट्रोलियम पदार्थको अत्यधिक चुहावट हुनुको कारणले पनि समग्र अर्थतन्त्रले नै सकारात्मक परिणाम प्रस्तुत गर्न सकेको पाइँदैन। यसमा सरकारी निकायले उपलब्ध गर्ने सवारीसाधन, तिनको प्रयोग, मर्मत खर्च र इन्धन खर्चसमेतलाई मध्यनजर राख्नुपर्ने हुन्छ। मुलुकमा सरकारी सवारीसाधन व्यवस्थापन र इन्धन खर्चको नाममा तहतहमा कालो बादल मडारिएको छ। नेपाल सरकारले अति विशिष्ट, विशिष्ट, राजपत्रांकित प्रथम श्रेणीसम्मका पदाधिकारी एवं कर्मचारीलाई सवारीसाधन उपलब्ध गराउने नीति अवलम्वन गर्दै आएको छ। आवश्यकता र उपलब्धताका आधारमा सरकारी कामको लागि सवारीसाधन उपलब्ध गराउँदै पनि आएको छ। विभिन्न आयोजनाको लागि पनि सवारीसाधन उपलब्ध गराउने सरकारी नीति छ। पहुँचको आधारमा सवारीसाधन खरिदको लागि बजेट व्यवस्था गर्ने र सवारीसाधन वितरणको उचित मापदण्ड अवलम्बन नगर्ने समस्या छन्। मन्त्रालय, विभाग, संवैधानिक निकाय र राजनीतिज्ञहरूले पहुँचको आधारमा तोकिएबाहेक सरकारी सवारीसाधन प्रयोग गर्ने, तिनको अवास्तविक मर्मत र इन्धन खर्चको भारसमेत विभिन्न निकायलाई व्यहोर्न बाध्य पार्ने परिपाटी व्याप्त छ। यसमा कडाइका साथ नियन्त्रण नगरेसम्म समस्या भइरहनेछ। बेलाबेलामा बजेट वक्तव्य तथा सरकारी निर्णयमा सरकारी सवारीसाधनको दुरुपयोग रोक्ने, मर्मत खर्च घटाउने, अनधिकृत व्यक्तिले प्रयोग गर्ने प्रवृत्तिलाई निरुत्साहित गर्न निश्चित मापदण्ड तोक्ने कुरा आएको त छ। तर, सरकारी सवारीसाधनको उपलब्धता, बाँडफाँट, मर्मत र इन्धन खर्च सोझै नियत, स्वार्थ र नैतिकतासँग जोडिएको विषयवस्तु भएकाले तत्सम्बन्धी अधिकारप्राप्त अधिकारीबाटै दुरुपयोग हुँदा खर्च अत्यधिक रूपमा बढेको छ। सरकारी सवारीसाधनको अनधिकृत प्रयोग नै यो क्षेत्रको गम्भीर नकारात्मक पक्ष हो। सरकारी सवारीसाधन र इन्धन दुरुपयोगको बिर्सनै नहुने कारण भनेको सरकारी सवारीसाधनको खरिद, सञ्चालन, मर्मत र इन्धनको केन्द्रीय अभिलेख नै सरकारसँग नहुनु हो। यातायात व्यवस्था विभागको आँकडाअनुसार करिब ५६ हजार सरकारी सवारीसाधन दर्ता भएका देखिन्छन्। तर, त्यस्ता साधनको प्रयोग, सञ्चालन, मर्मत र इन्धन खर्चको एकीकृत विवरण कही कतै दुरुस्त नगरिएको कारण सदुपयोग नहुने स्थिति बढेको छ। सवारीसाधनहरू खरिद गर्दा कुनै ठोस नीति अपनाएको पाइँदैन। सवारीहरू सम्बन्धित निकायको आवश्यकता र जनशक्तिको आधारमा बाँडफाँट नगरी सम्बन्ध र शक्तिको आधारमा बजेट व्यवस्था गर्ने र खरिद गर्ने गरिएको छ। इन्धन र मर्मत खर्चमा मनपरी कार्यालय तथा आयोजनामा पर्याप्त सवारीसाधन मौजुद हुँदाहुँदै थप सवारीसाधन खरिद गर्ने, मर्मत गरेर चल्ने सवारीसाधन प्रयोग नै नगरी सढाउने, मर्मत नै नगरी मर्मत खर्च लेख्ने, हरेक वर्ष अत्यधिक मर्मत खर्च लेखी सवारीसाधन खरिद मूल्यभन्दा बढी मर्मत खर्च लेख्ने परिपाटी पनि अत्यधिक मौलाइरहेछ। यसका लागि सवारीसाधन उपलब्ध गराउने, अनुगमन गर्ने, व्यवस्थापन गर्ने, इन्धन उपलब्ध गराउने र मर्मत खर्च लेख्ने काम सम्बन्धित कार्यालयलाई नदिई छुट्टै केन्द्रीय निकायबाट गराउने व्यवस्था हुनुपर्ने देखिन्छ। यसले आन्तरिक जाँच र आन्तरिक नियन्त्रणको पक्ष बलियो हुने र यस पक्षमा मितव्ययिता, कार्यदक्षता र प्रभावकारिता ल्याउन सकिने स्पष्ट छ। एक आँकडाअनुसार आर्थिक वर्ष २०७४७५ मा राज्यले सरकारी सवारीसाधनका लागि २ अर्ब ४ करोड इन्धन खर्च लेखेकोमा २ अर्ब ४३ करोड मर्मत खर्च लेखेको पाइयो। यो आँकडा हेर्दा सरकारी सवारीसाधन सञ्चालन गर्दा ४६ प्रतिशत इन्धन खर्च र ५४ प्रतिशत मर्मत खर्च व्यहोर्न परेको देखिन्छ। सरकारी सवारीसाधनहरू मर्मत भए भएनन् निगरानी राख्ने र मर्मत खर्च घटाउने प्रणाली विकास हुनुपर्छ। अन्यथा अनावश्यक खर्चको भार देशले बोकिरहनुपर्ने हुन्छ नै। नढाँटीभन्दा नेपालका सरकारी आयोजनाहरू घुमाउरो रूपमा पहुँचवालका लागि सरकारी सवारीसाधन र इन्धन खर्च आपूर्ति गर्ने रूपमा छन्। आयोजना तथा निकाय प्रमुखहरू शक्तिको पहुँचका आधारमा नियुक्त हुने, तत्पश्चात शक्तिशालीहरूलाई आयोजना तथा निकायका सवारीसाधन उपलब्ध गराउने, मर्मत खर्च व्यहोर्ने, इन्धन खर्च व्यहोर्ने काम हुन्छ। त्यस्ता सवारीसाधन आयोजना तथा निकायकै काममा प्रयोग भइरहेको कार्यको नक्कली लगसिट तयार गर्ने कार्य पनि भित्रभित्रै बढिरहेको पाइन्छ। अर्थ मन्त्रालयले सवारीसाधन खरिदमा नियन्त्रण गरेपछि आयोजनाको इन्जिनियर्स फ्यासिलिटिज अन्तर्गत बिल अफ क्वान्टिटिजमा समावेश गरेर महँगा सवारीसाधनहरू खरिद गर्ने परिपाटीले पनि गम्भीरता थपेको छ। केही समयअघि प्रकाशित यसैको एउटा उदाहरण यहाँ उल्लेख गर्नु सान्दर्भिक हुनेछ। नेपाल विद्युत् प्राधिकरणअन्तर्गत सञ्चालित चमेलिया जलविद्युत् आयोजनाको बिल अफ क्वान्टिटिजमा समावेश गरेर निर्माण व्यवसायीबाट निकै संख्यामा सवारीसाधनहरू खरिद गरिए। तीमध्ये प्राडो गाडी तत्कालीन प्रधानमन्त्रीहरू, गृहमन्त्री, प्रधानमन्त्रीको सचिवालय र गृह मन्त्रालयका लागि पठाइए। प्रधानमन्त्री, गृहमन्त्रीहरू सेवाबाट निवृत्त भइसक्दा पनि ती सवारीसाधन आयोजनामा फिर्ता नभई व्यक्तिगत प्रयोगमै रहेका खबर प्रकाशमा आए। आयोजनामार्फत महँगा सवारीसाधन खरिद गर्ने, त्यस्ता सवारीसाधन उच्चपदस्थ पदाधिकारी र कर्मचारीले प्रयोग गर्ने परिपाटीले राष्ट्रको ठूलो रकम व्यक्तिगत हालिमुहालीमै स्वाहा भएको छ। यस्तो परिपाटी नरोकिएसम्म वैदेशिक मुद्राको धमिलो खोलो बग्ने काम रोकिन सक्तैन। नेपाल सरकारको पूर्ण वा आंशिक स्वामित्व रहेका कतिपय संस्थान एवं विकास समितिहरूमा नेपाल सरकारको तर्फबाट प्रतिनिधित्व गर्ने सञ्चालक समितिका पदाधिकारी पनि रहेका हुन्छन्। त्यस्तो प्रतिनिधित्व गर्ने पदाधिकारीले आआफ्ना मन्त्रालय, विभागबाट सवारीसाधन र इन्धन सुविधा लिएर पनि संस्थान र विकास समितिहरूबाट समेत दोहोरो सुविधा लिने गरेका पाइन्छ। राष्ट्रको विकासमा बाधकको रूपमा खराब सवारीसाधन व्यवस्थापन भएको पुष्टि हुन्छ। सवारी तथा यातायात व्यवस्था ऐन, २०४९ दफा ९(२) अनुसार सरकारी सवारीसाधनको अगाडि पछाडि सेतो प्लेटमा रातो अक्षर र अंकमा लेख्नुपर्ने व्यवस्था छ। सेतो नम्बर प्लेटलाई रातो प्लेटमा परिणत गर्नुपर्ने भए बढीमा एक वर्षसम्मका लागि आवश्यक कारणसहित गृह मन्त्रालयबाट स्वीकृति लिनु अनिवार्य छ। तर, गृह मन्त्रालयले स्वीकृत नै नदिएका कतिपय निकायले सेतो प्लेटका सवारीसाधनलाई रातो प्लेटमा परिणत गरी प्रयोग गरिरहेका छन्। त्यस्ता सवारीसाधन सरकारी कामभन्दा बाहिर प्रयोग हुने सम्भावना अत्यधिक रहन्छ। रातो प्लेटका सवारीसाधन प्रयोग गरी बेजिल्ला वा दूरदराजमा समेत घुमफिर गर्ने हाकिमी प्रवृत्ति मौलाउन सक्छ। यस्ता नम्बर प्लेट प्रयोग गर्न रोक लगाउन जरुरी छ। स्थानीय तह पदाधिकारीको प्रयोजनका लागि फरकफरक मापका सवारीसाधन खरिद गर्न थालिएको छ। स्थानीय तहका पदाधिकारीले प्रयोग गर्ने सवारीसाधनको मापदण्ड नभएकाले जे जति खर्च गरेर साधन खरिद गरे पनि भएको छ। अझ धेरैजसो पदाधिकारीहरूले आपूखुसी भाडा निर्धारण गरेर भुक्तानी लिनाले ठूलो रकम सवारीसाधन र इन्धनबापत खर्च हुने गरेको छ। यसमा एकरूपता गर्ने व्यवस्था हुन जरुरी छ। सुविधा लिएका कतिपय पहुँचवालले कार्यालयको नियमित बजेटबाट समेत चालक, इन्धन र मर्मत खर्च उपभोग गरेको भन्ने गुनासा प्रकाशमा आएका छन्। इन्धन खपत घटाउनु मात्र होइन मितव्ययी र प्रतिफलमुखी ढंगले इन्धन प्रयोग गर्नु नेपालजस्तो देशको प्रमुख चुनौती हो। कम इन्धन खरिद गरी वैदेशिक मुद्रा बचाउन त सकिन्छ तर सवारीसाधन व्यवस्थापन सही रूपमा नहुने हो भने त्यसले परिस्थिति झन् भयावह बनाउँछ। पश्चिमा मुलुकहरूले एकातिर रसियाली तेल र ग्यास निर्यातलाई कडाइ गरेका छन् भने अर्कातिर जीवाश्म इन्धनको निर्भरता घटाउँदै गइरहेछन्। यसका लागि उनीहरू हाइड्रोजन र परम्परागत ग्यासका अन्य विकल्पमा लगानी गरिरहेछन्। हाइड्रोजन उत्पादनलाई नवीकरणीय विद्युतीय पावर जेनेरेटरमा जोड्ने कार्यमा हामी पनि चनाखो हुनै पर्छ। त्यसबाहेक आणविक, वायु, सौर्य र विद्युतीय प्रयोगमा अभिवृद्धि गरेर पनि जीवाश्म इन्धन कटौती गर्न सकिन्छ। सबैभन्दा महत्त्वपूर्ण कुरा त हाम्रो लागि हाइड्रोपावर नै सबैभन्दा उपयुक्त दीर्घकालीन हुन्छ, जसले वैदेशिक मुद्राको घाटाको प्रतिरोध गरेर वैदेशिक मुद्रा कमाउनसमेत सक्षम हुन सकिन्छ। सवारीसाधन खरिद, मर्मत, इन्धन प्रयोग, बजेट र खर्च व्यवस्थापन छुट्टाछुट्टै निकायलाई एकलौटी अधिकार दिने वर्तमान व्यवस्थालाई दुरुत्साहन गर्नु पर्छ। काठमाडौं उपत्यकाका लागि एक अधिकार सम्पन्न सवारी व्यवस्थापन तथा इन्धन कार्यालय र अरू ७ प्रदेशमा ७ केन्द्रीय निकाय खडा गरी बजेट विनियोजन सवारीसाधन तथा इन्धन खरिद सोही निकायबाटै गर्ने व्यवस्था मिलाउनु उपयुक्त हुन्छ। सवारी इन्धन प्रयोग सम्बन्धमा कडा दण्डसहितको प्रावधानयुक्त कानुन कार्यान्वयन गरिनु जरुरी छ। पुडासैनी त्रिविको आर्थिक व्यवस्थापन विज्ञ हुन्।"
मेलम्चीमा अझै ठुल्ठूला पहिरोको जोखिम,"काठमाडौं : २०७८ असार १ गते आएको बाढीले ९ महिनासम्म मेलम्ची खानेपानी आयोजना पूर्ण बन्द भयो। ठूलै क्षति पुग्यो। त्यहीँ बाढीका कारण हेलम्बु र मेलम्ची क्षेत्रका हजारौं स्थानीय विस्थापित भए। मेलम्चीको मुहानमा बाढी आउँदा यो सबै बितन्डा मच्चाएको अनुमान भयो। तर, मेलम्ची नदीमा भन्दा पनि सहायक नदी पेमदानमा आएको बाढीले क्षति पुर्याएको एक अध्ययनले देखाएको छ। मेलम्ची आयोजनाको मुख्य ऋण लगानीकर्ता एसियाली विकास बैंक (एडीबी) ले यहाँ अध्ययन गरेको हो। सोही अध्ययनको मस्यौदा प्रतिवेदनमा सहायक नदी पेमदानमा बाढी आउनुलाई मुख्य कारण मानिएको छ। बाढी जानुको मुख्य कारण भने त्यहाँको कमजोर भूबनोटलाई देखाइएको छ। भूबनोट कमजोर हुनु र २०७२ सालमा गएको भूकम्पले थप कमजोर बनाउनुनै बाढीको कारण हो, उक्त प्रतिवेदनमा भनिएको छ। मेलम्ची नदी जलग्रहण (क्याचमेन्ट), आंशिक रूपमा सक्रिय हिमनदीहरूले ढाकेको छ। प्रतिवेदनमा भनिएको छ, यसको माथिल्लो चट्टानहरूमा क्षीण उपत्यका र पुराना हिमनदीहरू पाइन्छ। माथि उल्लेखितअनुसार पेमदान नामक सहायक नदीमा पहिला नै बनेको हिमताल फुट्न गई आएको बाढीले पानी र अन्य सबै लेदोहरू (सेडिसन) भेमाथानमा पुर्यायो। जसले निकपोइन्ट (एउटा नदी वा च्यानलको भाग जहाँ ढलानमा तीव्र परिवर्तन हुन्छ, जस्तै झरना वा ताल) को पतन भयो। यसले बाढीलाई थप आक्रमक बनाउन पुग्यो। मेलम्चीमा असार १ गते आएको बाढी एउटा कारणले भन्दा पनि धेरै कारणले आएको खानेपानी तथा सरसफाइ मन्त्रालयअन्तर्गत खानेपानी महाशाखाका प्रमुख टिरेश खत्री बताउँछन्। मेलम्चीको मुख्यबाँध हेडवर्कसबाट १६ किलोमिटर माथि भेमाथाङ पर्छ। भेम्राथाङभन्दा करिब ८ देखि ९ किलोमिटर माथि मेलम्चीको मुहानसँगको सहायक नदीमा केही समय अघिदेखि हिमताल बनेको प्रमुख खत्री बताउँछन्। तर, अहिले त्यो हिमताल देख्न नसकिने र त्यही हिमताल फुट्दा मेलम्चीमा बाढी आएको अध्ययनले देखाएको उनको भनाइ छ। भेम्राथानको माथिल्लो भागमा आएको हिमनदी तालबाट आएको संयुक्त बाढी, भेम्राथान तालबाटै आएको बाढी र मेलम्चीको पहिरोको बाँध भत्किएर आएको बाढीले भेम्राथान र बीचको नदीमा २ हजार ७ सय मिटरसेकेन्डमा ठूलो कटान गरेको प्रतिवेदनमा भनिएको छ। यसले हेडवर्क क्षेत्रको माथिल्लो भागको लगभग २० मिलियन क्युबिक मिटरको क्षरण देखाइएको थियो (अधिकांश भेमाथानको थियो), र लगभग १७ मिलियन क्युबिक मिटर लेदो संकलन भएको थियो। यसै कारण हेडवर्क १५२५ मिटर फोहोरले तल पुरिएको छ। धन्न पानी पठाउने सुरुङ मार्ग घटना अघि बन्द गरिएको थियो र यसले सुरुङ मार्गमा लेदो पस्न नदिएको भनिएको छ। यस अध्ययनको चरण २ मा थप विशिष्ट क्षतिहरूको अनुसन्धान गरिनेछ, प्रतिवेदनमा भनिएको छ। स्थानीय रूपमा, भेम्राथान र हेडवर्कसबीचको मेलम्ची नदीको किनारमा व्यापक खरानी र किनाराको कटान देखिएको थियो। यसले निकपोइन्टनजिक १५ देखि ३५ मिटर, हेडवर्कको माथिको मेलम्ची ग्याङ, नकोटे, सरकथलीनजिक १० मिटरसम्म कटान, पहिरो बाँध भएको ठाउँमा (मेलम्ची ग्याङमा) र अन्यथा मुख्यतया हेडवर्कस क्षेत्र (१५२५ मिटर) र डाउनस्ट्रीम (५१० मिटर) मा जम्मा भएको देखियो। मेलम्ची क्याचमेन्टबाट उपलब्ध ५ वटा मौसमविज्ञान केन्द्रमा जुनदेखि अगस्ट २०२१ सम्मको वर्षाको तथ्यांक विश्लेषण गरिएको छ। क्रमशः १५ जुन र १ अगस्ट वरपरका दुई घटनाहरूमा वर्षा अत्यधिक नभएको देखिएको छ। यस्तै, असार १० गतेदेखि लगातार परेको वर्षाले माटोको उच्च मात्रामा संतृप्ति सिर्जना गरेको छ। यो समयमा दैनिक वर्षाको मात्रा ७७५ मिमीभन्दा बढी छैन। यस कारण वर्षाको कारणभन्दा पनि पहिलादेखिका कारणहरूले नै बाढी गएको अध्ययनको बुझाइ छ। जलग्रहणको माथिल्लो भागमा ग्लेसियर तालहरू अवस्थित छन्। १० हिमनदी ताल र २ सक्रिय हिमनदीहरू छन्। तिनीहरू मेलम्ची नदीको पानी डाइभर्सन उपयोजनाका लागि खतरा हुन सक्छन्। भेम्राथान तलछट (फोहोर) निक्षेपहरू क्षय जारी रहनेछ। र, धेरै वर्षसम्म तलछटको स्रोत हुनेछ। क्याचमेन्ट क्षेत्रमा पहिरो जानु सामान्य भएको र यसलाई नक्सान गर्ने काम भएको छ। भविष्यमा पहिरोको संवेदनशीलता कस्तो छ भनेर हेर्नेका लागि विभिन्न विधिहरूद्वारा अनुसन्धान गरिएको छ। ती अनुसन्धानले भविष्यमा पहिरोको संवेदनशीलता सामान्यतया धेरै उच्च रहेको देखाएको छ। १५ महत्वपूर्ण पहिरो स्थल पहिचान गरिएको छ, जसमध्ये दुई पहिरोलाई बढी प्राथमिकतामा राखिएको छ। किनभने हेडवर्कस नजिकै हुनु र त्यसको क्षेत्र तथा आकारले बढी जोखिमयुक्त पहिरोको रूपमा हेरिएको छ। ती हुन्ः हेडवर्कस क्षेत्रको बायाँ किनारमा पहिरो र मेलम्ची ग्याङमा पहिरो। स्लोप स्टेबिलिटी मोडलिङका आधारमा आगामी मनसुनमा हेडवर्कस बायाँ किनारमा पहिरोे थप जोखिम उच्च छ। बाढी आउन सक्ने खतरा प्रारम्भिक मस्यौदाले देखाए पनि हेडवर्कस सार्ने वा नसार्ने भन्ने बारेमा दोस्रो अध्ययनले मात्र निक्र्योल गर्ने खानेपानी महाशाखाका प्रमुख खत्री बताउँछन्। उनीहरूको अध्ययन २ फेजमा बाडिएको छ। एउटा बाढी जानुका कारण त्यसको ड्राफ्ट बुझाएका छन्। फाइनल कपी अझै आएको छैन। त्यसपछि फेज २ मा त्यसको आधारमा हेडवर्कसलाई कसरी रियुज गर्न सकिन्छ, रिडिजाइन गर्न सकिन्छ, वा सुधार गर्न सकिन्छ भन्ने हो, उनको भनाइ छ। एडीबीको नेतृत्वमा सुरु भएको उक्त अध्ययन चरण १ मूल्यांकन १८ नोभेम्बर २०२१ मा सुरु भएको हो। र, यस चरणका लागि दृष्टिकोण र कार्य योजनाको विवरण दिने एक प्रारम्भिक प्रतिवेदन डिसेम्बर २०२१ मा पेस गरिएको थियो। पछि सञ्चालन गरिएका विभिन्न क्षेत्र सर्वेक्षण र अध्ययनहरूको नतिजाको आधारमा, हालको प्रतिवेदनले बिपत्तिका कारणहरूको निदान गरेको छ। उक्त मस्यौदा प्रतिवेदन अप्रिल २०२२ मा बुझाइएको थियो। दोस्रो चरण अन्तर्गतको रिपोर्ट आगामी अगस्टमा सक्ने भनिएको छ। गत वर्षको बाढीपछि बन्द भएको मेलम्ची खानेपानी आयोजनाको अस्थायी संरचनाबाट पानी पथान्तर यही वैशाख ११ गतेबाट सुरु गरिएको थियो। मनसुन सुरु भएका कारण जेठ २० गतेबाट पानी पठाउन बन्द भइसकेको छ भने बाढीले थप क्षति नपुर्याए आगामी कात्तिकबाट पुनः पानी वितरण गरिने अनुमान महाशाखाको छ। सन् १९९० मा नै सम्भाव्यता अध्ययन भएको यस आयोजनामा सुरुमा विश्व बैंकले लगानी गर्न इच्छुक देखाए पनि २०५७ बाट एडीबीले यसलाई अघि बढाएको छ। २०५७ को मूल्यमा ३७ अर्ब लागतमा सक्ने गरी २०५८ बाट थालिएको आयोजना सन् २००६ मा सक्ने लक्ष्य थियो। बल्लबल्ल २०७७ चैत २० गतेदेखि दुई महिना अस्थायी रूपमा काठमाडौंमा पानी झर्यो। तर, बाढीले पानी पिउने सपना पुनः बगायो। बाढी आउनुपूर्व अम्बाथानमा रहेको हेडवर्कसको काम ९७ प्रतिशत सक्किसकेको थियो। हेडबर्कसको लागत १ अर्ब रुपैयाँ छ। बाढीले १ अर्ब ८८ करोडबराबरको क्षति पुर्याएको प्रारम्भिक अनुमान थियो। बाढीले आयोजनाको मुख्य प्रवेश मार्गको करिब ८ किलोमिटर सडकखण्ड पूर्ण ध्वस्त भएको थियो। मेलम्ची बजारदेखि हेडवर्कस रहेको स्थान अम्बाथानसम्म २२ किलोमिटर सडक प्रवेश मार्ग हो। उक्त प्रवेश मार्गको चनौटेसम्म आंशिक क्षति भएको थियो। त्योभन्दा उता अम्बाथानसम्मको करिब ८ किलोमिटर सडक र पुलको संरचना बाढीकै कारण क्षति भएका थिए। यस्तै, आयोजनाको मुख्य संरचना हेडवर्कस र वरपरका संरचना बाढीले बगाएर ल्याएको नदीजन्य पदार्थले पुरिएका छन्। नदीको सतहमा दुई किलोमिटरसम्म ढुंगा, गिट्टी, बालुवालगायतका पदार्थ जम्मा भएका छन्। स्थायी संरचना बन्न समय लाग्ने मेलम्ची आयोजनाको हेडवर्कस भएको अम्बाथानभन्दा माथि जोखिम अझै कायमै छ। माथिल्लो भागमा भइरहेको परिवर्तन र मनसुनमा आउने बाढीको जोखिमको मापन नगरेसम्म स्थायी संरचना बनाउन नसकिने आयोजनाले जनाएको छ। अध्ययन टोली सदस्य डा महेश भट्टराई सम्बन्धित निकायहरूलाई अध्ययन गर्न दिएर अहिले प्रतिक्रियासहित रायसुुझाव आएको बताउँछन्। भन्छन्, ती सबै प्रतिक्रियाहरूलाई लिइसकेपछि फाइनल प्रतिवेदन बन्ने हो। अनि फाइनल प्रतिवेदन सार्वजनिक भइसकेपछि मात्र यसको विषयमा छलफल गर्न सकिन्छ। दोस्रो चरणको अध्ययन सुरु हुने क्रममा छ। यसले मेलम्चीको हडवक्र्सलाई कसरी सञ्चालनमा ल्याउन सकिन्छ, यदि माथि जोखिम कायम नै छ भने पनि आवश्यकता अनुसारका परिवर्तनहरू के गर्न सकिन्छ जस्ता पक्षहरू हेर्ने हो। यो अबको ३ देखि ४ महिनामा पूरा हुन्छ। भौगोलिक बनावटको अध्ययन नभइकन यत्रो ठूलो आयोजनाको काम अघि बढ्ने भन्ने पनि हुँदैन र विदेशीले लगानी पनि गर्दैन। बाढीपहिरो भनेको भइपरी आउने हो। त्यसो त जुगल हिमाल पग्लिएर पनि मेलम्चीमा बाढी आउन सक्ला। त्यसकारण मेलम्ची आयोजना निर्माणपूर्व अध्ययन भएको थिएन भन्न मिल्दैन। आयोजना स्थलबाट ५६ किलोमिटर वरपरको भूबनावट अध्ययन भएको छ। कहाँसम्मको अध्ययन गर्ने भन्ने पनि एउटा सीमा हुन्छ। सुमन शर्मा, पूर्वसचिव कुनै पनि पूर्वाधार बनाउँदा हाम्रो जस्तो विशेष किसिमको भूबनोटमा भौगर्भिक इन्जिनियङि गर्नुपर्ने हुन्छ। पूर्वाधार विकासको तयारीको क्रममा भौगोलिक विशेषताअनुसार अध्ययन, अनुसन्धान गर्नुपर्छ। तर, हाम्रो देशमा कुनै पनि आयोजना बनाउनेभन्दा विदेशी परामर्शदाता ल्याउनेबित्तिकै हाइफाई भन्ने ठान्छौं। ती परामर्शदाताले यहाँ के थप अनुसन्धान गर्नुपर्ने हो नहेरी इन्जिनियरिङको पाठ्यपुस्तकका आधारमा आयोजनाको विस्तृत अध्ययन प्रतिवेदन (डीपीआर) तयार गर्छन्। प्रतिवेदन बनेपछि त्यसको प्रभावकारिता वा सत्यताको चेकजाँच पनि हामी गर्दैनौं। सूर्यराज आचार्य, पूर्वाधारविज्ञ जुनसुकै नदीमा यति ठूलो योजना सञ्चालन गर्नु अगाडि त्यो नदीको माथिल्लो तटीय क्षेत्र, तल्लो तटीय क्षेत्र, नदीको पूरै लम्बाइ लगायतको राम्रो अध्ययनअनुसन्धान हुनै पर्ने विज्ञान र प्रविधिले भन्छन्। अध्ययनका क्रममा त्यहाँ सम्भावित विपद्को स्थिति देखियो भने त्यसलाई समाधान गर्ने उपायहरू सोचेर मात्र काम गरिन्छ। तर, मेलम्चीको केसमा त्यो दस्तावेज भेट्न सकिएन। मेलम्ची खानेपानी आयोजना सुरुवाता हुनु अगाडि विस्तृत आयोजना प्रतिवेदन (डीपीआर) बनाउने क्रममा माथिल्लो तटीय क्षेत्रमा अध्ययन भएको वा नभएको वा के थियो भन्ने सार्वजनिक ठाउँमा त्यो दस्तावेज कत्तै भेटाउन सकिएन। प्राडा तारानिधि भट्टराई, भूगर्भविद्"
महान्यायाधिवक्ताको अक्षम्य कर्म,"महान्यायाधिवक्ता सरकारको प्रमुख कानुनी सल्लाहकार हो। कानुनी शासनका लागि सरकार र प्रधानमन्त्रीलाई सघाउने उनको दायित्व हुन्छ। संवैधानिक एवं कानुनी विषयमा सरकारले तोकिदिएका अन्य अधिकारीलाई कानुनी राय सल्लाह प्रदान गर्ने दायित्व पनि महान्यायाधिवक्ताकै हो। तर, महान्यायाधिवक्ता खम्मबहादुर खाती भने आफ्नो काम, कर्तव्य र अधिकारभन्दा विपरीत कार्यमा संलग्न देखिएका छन्। उनले गएको स्थानीय निर्वाचनमा आफ्नो पद, पहुँच र शक्तिको चरम दुरुपयोग गरेका छन्। निर्वाचन आयोगको छानबिन प्रतिवेदनले निर्वाचनमा धाँधली र निर्वाचन स्थगन गर्न खातीको संलग्नता पुष्टि गर्छ। महान्यायाधिवक्ता खम्मका सहोदर दाजु रंगनाथ खाती बाजुरा जिल्लाको बूढीगंगा नगरपालिकाको मेयरका उम्मेदवार थिए। खम्मबहादुर सरकारी मर्यादा, प्रतिष्ठा र दायित्व चटक्कै भुलेर दाजुलाई जसरी पनि चुनाव जिताउन लागिपरेका देखिन्छन्। जुन सरासर उनको पदीय मर्यादा विपरीतमात्रै होइन, दण्डनीय कार्य हो। सरकारी जिम्मेवारीमा रहेर कसैलाई चुनाव जिताउन वा हराउन लाग्नु हुँदैन। कानुनका जानकार खम्मलाई त्यति ज्ञान नभएको वा ध्यान नपुगेको होइन। बदनियतपूर्वकै उनी पदीय दायित्वविपरीत कार्यमा संलग्न भएका छन्। उनकै दबाब र प्रभावका कारण बूढीगंगाको भानोदय मतदान केन्द्रको चुनाव स्थगनमात्रै भएन, पूरै चुनाव भाँडियो। निर्वाचन आयोगले उक्त नगरपालिकाको चुनाव रद्द गरेको छ र फेरि चुनावको तयारी थालेको छ। महान्यायाधिवक्ताले बाजुराका मुख्य निर्वाचन अधिकृतलाई पटकपटक फोन गरे, निर्वाचन स्थगन गर्न भने। उनकै दबाब स्वरूप हुनुपर्छ सुरक्षाकर्मीहरूले मतदानस्थलै छाडेपछि कर्मचारीहरू बिलखबन्दमा पर्नु स्वाभाविक हो। उनीहरूले चुनाव गर्ने वातावरण नै भएन। त्यसको सम्पूर्ण कारण महान्यायाधिवक्ता भए। राज्यले त्यतिका खर्च गरी चाँजोपाँजो मिलाएको चुनाव रद्द हुने स्थिति हुनु राज्यका लागि ठूलो नोक्सानी हो। नागरिकका लागि दुःख हो। यो फगत निर्वाचन आचारसंहिता उल्लंघनको विषयमात्रै होइन, निर्वाचन कसुरसम्बन्धी कानुन आकर्षित हुने कर्म हो। निर्वाचन आयोगले महान्यायाधिवक्तालाई सामान्य र औपचारिक स्पष्टीकरण सोधेर झारा टार्यो भने खाती प्रवृत्ति मौलाउँछ, जुन लोकतन्त्रका लागि हानिकारक हो। महान्यायाधिवक्ता यसअघि पनि शक्तिको दुरुपयोगमा संलग्न रहेको देखिएको थियो। ललितपुरकी सरकारी वकिल संगीता थोकरलाई बलात्कारी आरोपितलाई जोगाउन नलागेको भन्दै सरुवा गर्न आदेश दिएका थिए। जबकि सरकारीवादी मुद्दा सरकारी वकिलले बलियो बनाएर पीडितलाई दण्डित गर्न मुद्दा तयार गर्न प्रेरित गर्ने कर्तव्य हो। तर, त्यसविपरीत उनले बलात्कार आरोपितलाई जोगाउन नखोज्ने कर्मचारीमाथि इबी साँधेका छन्। बलात्कारजस्तो जघन्य अपराधमा यो हदसम्मको स्वार्थ राख्नु आफैंमा आपराधिक मानसिकता हो। महान्यायाधिवक्ताले स्वार्थ बाँझिने गरी निर्वाचनमा धाँधली गर्न दबाब र प्रभाव पारेका छन्। आयोगको प्रतिवेदनले नै यसको पुष्टि गरेको सार्वजनिक गरिसकेको हुँदा उनी अब पदमा बसिरहन नैतिकताले दिँदैन। पहिलो त उनले नैतिकताकै आधारमा पद छोड्नुपर्छ। उनी अटेरी बन्छन् भने प्रधानमन्त्रीले उनलाई निलम्बन गर्नुपर्छ। राजीनामा र निलम्बनपछि उनीमाथि थप छानबिन गर्न चाहिँ जरुरी हुन्छ। बलात्कारमा हाइप्रोफाइलका व्यक्ति जोडिनु र त्यस्तो जघन्य अपराधमा मुछिएकालाई जोगाउन महान्यायाधिवक्ता लाग्नु भनेको राज्यकै लागि शरमको कुरा हो। यसबाट उनी कानुन र न्यायको रक्षकभन्दा भक्षक बन्न उद्यत् छन् भन्ने पनि आरोप लागेको छ। यति ठूलो अपराधसँग जोडिँदा पनि उनलाई अभयदान दिने हो भने स्वयं प्रधानमन्त्री शेरबहादुर देउवामाथि पनि ठूलो नैतिक प्रश्न खडा हुन्छ। तसर्थ पहल प्रधानमन्त्रीबाट पनि हुनुपर्छ। महान्यायाधिवक्ता खातीलाई कानुनको कठघरामा उभ्याइनुपर्छ।"
मलमा छलैछल,"काठमाडौं : असारको पहिलो हप्तासम्म धानमा हाल्ने मलको अत्तोपत्तो छैन। किसान धान रोप्न तयारी अवस्थामा रहेपनि मल अभावका कारण छटपटाइरहेका छन्। तर, सरकार भने कानमा तेल हालेर सुतिरहेको छ। सरकार सधैं किसानप्रति खेलवाड गर्दै आएको छ। कृषिविज्ञ लेखनाथ आचार्यले रासायानिक मल आपूर्ति गर्ने निकाय कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडका पदाधिकारी तथा कर्मचारीको लापर्बाहीका कारण किसानले समयमा मल नपाएको बताउँछन्। किसानले बर्सेनि मल अभावको सामना गरिरहनुपरेको छ। हरेक स्टेपमा स्वार्थ जोडिएको हुन्छ, आचार्य भन्छन्, कम्पनीका पदाधिकारीले कुनै न कुनै बहाना बनाएर आपूर्ति गर्दैनन्। कृषि तथा पशुपन्छी विकास मन्त्रालयका अनुसार देशभर ६ लाख मेट्रिकटन मल आवश्यक हुन्छ तर, सरकारले अधिकतम साढे ४ लाख मेट्रिकटनसम्म मात्रै मल ल्याइरहेको छ। यस वर्ष त त्यसको आधा पनि मल ल्याउन नसक्ने देखिएको छ। मन्त्रालयले यस वर्ष एक लाख मेट्रिकटन युरिया, ४४ हजार ७ सय मेट्रिकटन डीएपी र ७ हजार ५ सय मेट्रिकटन एमओपी मात्रै सरकारले आपूर्ति गरेको छ। गहुँ, मकैलाई भनेर खरिद गरेको मल अझै आइपुगेको छैन। मन्त्रालयका सचिव गोविन्दप्रसाद शर्माले मलको अभाव पूर्ति गर्नका लागि पहिलोपटक जीटुजी(सरकार टु सरकार) सम्झौता गरी दु्रतगतिमा मल ल्याउने तयारी भएको बताए। नेपालले भारतको ध्यानाकर्षण गराए पनि भारतले अझै सम्झौता गरेको छैन। जीटुजीमार्फत ४० प्रतिशत मल ल्याउने सरकारको तयारी छ। जीटूजीबाट एक वर्षमा डेढ लाख मल ल्याउँदा ८० हजार मेट्रिकटन दु्रतगतिमा ल्याउने र बाँकी ७० हजार टन विस्तारै ल्याउने सरकारको तयारी छ। कृषिविज्ञ आचार्य भन्छन्, भारतसँग जीटुजीकन्ट्याक गरी समयमा मल ल्याउन सरकारले विलम्ब गर्न हुन्न। सचिव शर्मा भन्छन्, नीतिगतरूपमा निजी क्षेत्रलाई छोड्ने तयारी पनि छ । सरकारबाट अनुदान पाउने, निजी क्षेत्रबाट नपाउने व्यवस्था, मूल्य असर, पारदर्शिता, लागत मूल्य ह्रास, गोदाम, रेकर्ड, भौचरलगायतका प्रणालीमा व्यवस्थित गरी निजी क्षेत्रलाई दिन सकिने उनले बताए। सरकारले जीटुजीमार्फत पाँच वर्षमा ५ लाख ६५ हजार मेट्रिकटन युरिया र ३ लाख ७० हजार मेट्रिकटन डीएपी मल खरिद गर्ने योजना बनाएको छ। मलको समस्या छ भनेर जीटुजीनीतिगत विषयमै बाटो खोलेको हो उनले भने, हाम्रो तर्फबाट पहल भइरहेको छ, भारतले सहमति जनाए छिट्टै मल आइपुग्नेछ। जीटुजीगर्दा पनि उता र उताकै सार्वजनिक खरिद ऐन मिच्न नमिल्ने भएकाले पनि जीटूजीमार्फत मल ल्याउन समस्या भएको उनले बताए। मल आपूर्तिका लागि कृषि मन्त्रालयको टोली भारत पुगेको छ। यसअघि स्थानीय तहको निर्वाचनलगत्तै पनि पुगेको थियो। गत वर्षको जेठमा युरिया ५५ रुपैयाँ र डीएपीको मूल्य प्रतिकेजी ८२ रुपैयाँ रहेकोमा यस वर्ष युरियाको १ सय ३९ रुपैयाँ र डीएपीको १ सय ६८ रुपैयाँ प्रतिकेजी मूल्य पुगेको छ। सचिव शर्माले अन्तर्राष्ट्रिय बजारमा मूल्य अधिकतम माथि गएकाले मल नपाएको बताउँछन्। कृषिविज्ञ आचार्यका अनुसार ग्लोबल टेन्डर, मूल्य बढ्दा, कोभिडजस्ता महामारी, ठेक्कापट्टामा लापर्बाहीका कारण मल सधैं अभाव हुने गरेको छ। चाहेर पनि समयमा आउँदैन, कसैलाई लाञ्छना लगाएर मात्रै पनि हुँदैन, आचार्य भन्छन् जिम्मेवार निकायले तदारुकता साथ लाग्नुपर्छ। तर, सरकार नेपाल कृषि प्रधान देश भनिए पनि किसानलाई समयमै मल दिन उदासीन देखिएको छ। कृषि सामग्री कम्पनीका पदाधिकारी तथा कर्मचारी ठेकेदारसँग मिलेमतोका कारण उनीहरूले समयममा मल ल्याउन सक्रियता देखाउँदैनन्। व्यवस्थापन फितलो हुँदा पनि सधैं मल अभाव हुने गरेको हो। २० प्रतिशत जगेडा मौज्दात (बफर स्टक) मा राख्नुपर्ने व्यवस्था भएपनि सरकारले कार्यान्वयन गरेको छैन। टाक्सफोस बनाएर जिम्मा दिने र जिम्मेवारी पूरा गर्न नसके कडा कारबाही हुने व्यवस्था गर्नुपर्ने कृषिविज्ञ आचार्य बताउँछन्। सरकारको अकर्मण्यताका कारण मल ल्याउन २ सय २६ दिन लाग्ने गरेको कृषि मन्त्रालयले स्वीकार गरेको छ। सार्वजनिक खरिद ऐन संशोधन नहुँदासम्म हरेक वर्ष मल ल्याउन समस्या परिरहने प्रवक्ता प्रकाशकुमार सञ्जेल बताउँछन्। प्रक्रिया गरेर मल ल्याउन सात महिनाभन्दा बढी लाग्ने गरेको छ। आचार्यले विभिन्न कारणले चाहदाचाहँदै आपूर्ति नभएको बताउँछन्। अब देशमै मल उत्पादन गर्न सकेको भए सधैं समस्या झेल्नुपर्दैनथ्यो उनले भने, मल कारखानाको सम्भावना देखिएकाले त्यसतर्फ प्राथमिकता दिनुपर्छ। रासायानिक मल कारखानाका साथै गोठेमल सुधार, प्रांगारिक मलमा पनि ध्यान दिनुपर्ने उनले बताए। सरकारले समयमा मल ल्याउन नसक्दा किसान आजित भइसकेका छन्। किसानले मल नपाएर हारालुछ गरिरहेका छन्। शनिबार धादिङबाट किसानले मल लुटे। दुईवटा ट्रकमा रहेका ४० बोराबाहेक अरू सबै मल किसानले लुटेको राजस्व अनुसन्धान विभागले जनाएको छ। तर, त्यो मल रहस्यमय तरिकाले भित्रिएको फेला परेको छ। राजस्व अनुसन्धान विभागका महानिर्देशक झलकराम अधिकारीले गहुँ र सिमेन्टको बिल काटेर अवैधरूपमा ल्याउन लागेको सूचनाका आधारमा ट्रक जफत गरिएको बताए। मल छ भन्ने जानकारी थिएन, अधिकारीले भने,मलमा हाम्रो ध्यान नै थिएन तर जे भएपनि गैरकानुनीरूपमा आएको पुष्टि भयो। विभागले ४० बोरा मलसहित दुईवटा ट्रक नियन्त्रणमा लिएको छ। प्रक्रिया पूरा गरेर छोड्ने तयारी भएको उनले बताए। शनिबारको घटना नीति नियमअनुसार राम्रो नभएपनि जनताको आक्रोश होे,कृषिविज्ञ आचार्य भन्छन्,किसान आजित भएकाले त्यसो गर्नु उनीहरूको पक्षबाट हेर्दा स्वाभाविक हो।"
एसपीपीबारे जवाफ दिन किन पन्छिए प्रधानमन्त्री देउवा ?,"काठमाडौं : प्रतिनिधिसभाको अन्तर्राष्ट्रिय सम्बन्ध समितिका सांसदहरू प्रधानमन्त्री शेरबहादुर देउवा आइतबार बैठकमा अनुपस्थित भएपछि आक्रोशित भए। एसपीपीसँगको सम्झौता, अमेरिका भ्रमण, नेपालको परराष्ट्र नीतिलगायतका विषयमा छलफल गर्न आइतबारको बैठकमा प्रधानमन्त्रीलाई बोलाइएको थियो। एसपीपी र अमेरिका भ्रमणको विषयका बारेमा अन्तर्राष्ट्रिय समितिमा आएर बोल्न सहमत भएका प्रधानमन्त्री देउवा एकाएक अन्तिम समयमा आएर सत्ता गठबन्धनको बैठक डाक्न पुगे। अन्तर्राष्ट्रिय समितिमा ३ दिनअघि परराष्ट्रमन्त्री डा नारायण खड्का, प्रधानसेनापति प्रभुराम शर्मालगायतसँग एसपीपीकै विषयमा छलफल गरेको थियो। समितिकी सभापतिसमेत रहेकी पवित्रा निरौला खरेलले भनिन्, प्रधानमन्त्री बैठकमा आउने कुरा थियो। अन्तिम समयमा सत्तागठबन्धनको बैठक बस्नुपरेकाले आउन नसकेको जानकारी बालुवाटारबाट आयो। खरेलले प्रधानमन्त्री शेरबहादुर देउवा बैठकमा अनुपस्थित हुनु भनेको लोकतन्त्र र संसदीय समिति प्रणालीको प्रतिकूल भएको विचार व्यक्त गरेपछि बैठकमा विवाद सुरु भएको थियो। सभापति खरेलले समितिको बैठकमा एसपीपी पनि व्याख्यात्मक घोषणासहित सम्झौता हुने त होइन ? भन्दै बैठकमा एसपीपी पनि एमसीसी जस्तै व्याख्यात्मक घोषणासहित पारित त हुने होइन ? यो हाम्रो मात्र नभई जनताको पनि एमालेका सांसदहरूले प्रधानमन्त्रीले संसदीय समितिलाई अपमान गरेको भन्दै खेद प्रस्ताव पारित गर्नुपर्ने मागसमेत राखेका थिए। बैठकले खेद प्रस्ताव भने पारित गरेन। यद्यपि समितिकी सभापति खरेलले प्रधानमन्त्रीलाई फेरि पनि बैठकमा बोलाउँछौं, नेपालमा अमेरिकी सेना आउने भन्दै पनि सबैको मन रोएको छ, यो विषयमा हामी स्पष्ट हुन चाहन्छौं प्रधानमन्त्रीलाई फेरि आमन्त्रण गरौं। सत्तारुढ दल कांग्रेसका सांसद्हरूले भने प्रधानमन्त्रीको व्यस्ततालाई अनर्थ विश्लेषण गर्न नमिल्ने बताएका थिए। सांसद् तथा कांग्रेस सचेतक पुष्पा भुसालले प्रधानमन्त्रीको कार्यव्यस्तताका कारण उपस्थित हुन नसकेको विषयलाई लिएर विवाद गर्न नमिल्ने बताएकी थिइन्। भुसालले भनिन्, अमेरिकाको भ्रमणको औपचारिक मिति तय भइसकेको छैन। अमेरिकाको भ्रमण औपचारिक रूपमा तय भएपछि प्रधानमन्त्रीले सदनमा जानकारी गराउने बताएकाले यसलाई विवादको विषय बनाउन मिल्दैन। समितिमा बोल्दै सांसदहरूले संसदीय समितिले बोलाउँदा प्रधानमन्त्री मात्रै नभई राष्ट्रपति पनि जवाफ दिन आउनुपर्ने विषयले निकैबेर चर्चा पायो, सांसद दिव्यमणि राजभण्डारीले भनेका थिए, आवश्यकता परेको खण्डमा राष्ट्रपतिलाई पनि बोलाउन सक्छौं। यो संवैधानिक समिति हो।सभापति खरेलले, प्रधानमन्त्रीलाई आमन्त्रण गरिएकोमा अन्तिम क्षणमा सचिवालयमार्फत समितिमा उपस्थित नहुने जानकारी गराउनुभयो। प्रधानमन्त्री बैठकमा आउन नसक्नुको कारण जानकारी गराउन ध्यानाकर्षण गराउने निर्णय गरियो, भन्ने निर्णय सुनाएर बैठक सकेकी थिइन्। समितिको निर्णयमा एमाले नेता भीम रावलले प्रधानमन्त्री समितिमा आउन नसक्नुको कारण प्रष्ट पार्नुपर्ने बताए। रावलले समितिमा आउँछु भनेर बालुवाटारमा ५ दलीय बैठक बस्ने खेद प्रस्ताव गर्नुपर्ने बताएका थिए। रावलले भने, एउटा सम्झौताबाट राष्ट्रियता कमजोर हुने भएको छ। अन्तर्राष्ट्रिय सम्बन्ध समितिमा नआउने गम्भीर विषय हो। सामान्य विषय होइन। उनले भने, प्रधानमन्त्री नआउने कुरा र अरू कोही विपक्षी दलको नेता नआउने कुरालाई एउटै विषयमा नियमावलीले राख्दैन। राजनीति वृत्तमा अहिले सबैभन्दा बढी चर्चामा रहेको विषय हो अमेरिकन सहयोग स्टेट पार्टनरसिप प्रोगाम (एसपीपी)। सदनदेखि सेना हुँदै अन्तर्राष्ट्रिय सम्बन्ध समितिसम्म बहस भइरहेको एसपीपीको विषयमा अब सर्वदलीय बैठक नै बस्ने भएको छ। आइतबार बसेको गठबन्धन दलको बैठकमा यो विषयमा छलफल गर्न सर्वदलीय बैठक आह्वान गर्ने प्रस्ताव पेस भएको छ। एसपीपीका बारेमा पछिल्लो समय सत्तारूढ दल र विपक्षी दलले व्यापक विरोध गर्दै आएका छन्। विरोधको रूप बढ्दै गएपछि आइतबार पाँच दलीय गठबन्धनको बैठक बसेको थियो। अन्तर्राष्ट्रिय सम्बन्ध समितिले छलफलमा बोलाउँदासमेत नगई प्रधानमन्त्रीले गठबन्धन बैठक राखेका थिए। समितिमा प्रधानमन्त्री अनुपस्थितको विरोध भइरहँदा गटबन्धनमा भने यो विषयलाई सर्वदलीय बैठकमा लैजाने विषयमा सहमति भएको नेकपा एकीकृत समाजवादीका नेता झलनाथ खनालले जानकारी दिए। भने, नेकपा (एस) एसपीपीको पक्षमा छैन यसमा हामी प्रष्ट छौं। एकअर्कालाई दोषारोपण गर्नुभन्दा बरू सर्वदलीय छलफल गरौं भन्ने प्रस्ताव अघि बढाएका हौं। उनका अनुसार एसपीपी बारेमा प्रधानमन्त्रीले सबैसँग छलफल गरेर अघि बढ्ने बताएका छन्। नेकपा एकीकृत समाजवादीका अध्यक्ष माधवकुमार नेपालले आइतबारै सम्पादकसँगको साक्षात्कार कार्यक्रममा सत्तागठबन्धनको बैठकमा प्रधानमन्त्री समक्ष समसामयिक विषयमा उठेका सामान्य समीक्षात्मक कुराहरू भएको बताए। भने, गठबन्धनको बैठकमा गल्ती कमजोरीहरू आगामी दिनमा नदोहोर्याउन भन्ने विषयमा छलफल भयो। पाँच गठबन्धन दलको पूर्ण बैठक गर्ने निर्णय भएको छ। त्यहाँ पनि एसपीपीलगायतका विषयमा छलफल हुनेछ। गठबन्धन जोगिनुपर्छ भन्ने विषयमा प्रधानमन्त्रीजी पनि सकारात्मक हुनुहुन्छ। गठबन्धन बैठकमा एसपीपी र अमेरिका भ्रमणबारे सुरुदेखि केके हुन्छ भन्नेबारे चासो राखेको नेपालले बताए। भने, विदेशी राष्ट्रसँग कुनै पनि अनुचित सम्झौता नहोस् भन्ने कुरामा हामी सँगै प्रधानमन्त्री सजह हुनुहुन्छ। सत्तागठबन्धनको बैठकमा अर्थमन्त्री जनार्दन शर्माले बजेट निर्माणका बखत बाहिरी व्यक्तिलाई घुसाएको कारण सर्वत्र विरोध भएकाले शर्मालाई मन्त्रीबाट फिर्ता बोलाउनु पर्ने कुरा पनि उठेको गठबन्धनमा सहभागी एक नेताले बताए। ती नेताले भने, पर्यटनमन्त्री प्रेम आलेको कुरा के हो ? भनेर प्रधानमन्त्रीले नै माधव नेपालजीलाई सोध्नु भएको थियो। प्रधानमन्त्रीजीले चुनावको मुखमा भएकाले मन्त्रिपरिषद् हेरफेर नगरौं भन्ने हो। तर, साथीहरूले एकपछि अर्को काण्ड बनाउँदै जानुभएको छ। अब मन्त्रिपरिषद् हेरफेर पनि गर्नुपर्छ। चुनाव नबिथोल्ने र गठबन्धनलाई सहयोग पुग्ने खालका व्यक्तिको नाम सिफारिस गर्नुस्। भनेर पनि बैठकमा कुरा उठाएको ती नेताले नाम नबताउने सर्तमा भने। एसपीपीको विषयमा प्रधानमन्त्रीको धारणाका विषयमा बोल्दै ती नेताले भने, एसपीपीको विषयमा बृहत् छलफल गरेरै सल्लाह सुझावमै अघि बढ्ने र अहिले कुनै तयारी छैन भन्नुभयो। नेता नेपालले पनि केही दिनमै प्रधानमन्त्री शेरबहादुर देउवाले मन्त्रीहरू छिट्टै फेरबदल गर्ने बताएको जानकारी दिए। नेता नेपालले सम्पादकसँगको छलफलमा भने, मन्त्रीहरू फेरबदलको विषयमा नेकपा एसले निर्णय गरिसकेका छौं। हामीले भनिसकेका छौं अहिलेका मन्त्रीहरूलाई ६ महिनाका लागि मात्रै पठाएका हौं भनेर आठ महिना पुगेपछि हामीले परिवर्तन गर्ने निर्णय गरेका हौं, उनले भने, हामी पहिले हेरफेर भएको भए पनि पनि तयार थियौं मन्त्री फेरबदलमा ढिलाइ भने भइरहेको छ। नेपालले कांग्रेस र नेकपा माओवादी केन्द्रले नै केही समय मागेपछि आफूहरू रोकिएको बताए। उनले भने, प्रधानमन्त्रीसँगको बैठकमा पनि यो विषयमा छलफल भएको छ।"
एसपीपी अस्वीकृत गर्ने मन्त्रिपरिषद्को निर्णय,"काठमाडौं : सरकारले अमेरिकी स्टेट पार्टनरसिप प्रोग्राम (एसपीपी) सम्झौता प्रस्ताव अस्वीकृत गर्ने निर्णय गरेको छ। सोमबार बसेको मन्त्रिपरिषद् बैठकले एसपीपी रद्ध गर्ने निर्णय गरेको श्रममन्त्री किसान श्रेष्ठले जानकारी दिए। 'क्याविनेटले एसपीपी कार्यान्वयन नगर्ने निर्णय गरेको छ,' उनले अन्नपूर्णसँग भने, 'निर्णयको जानकारी अमेरिकालाई गराइनेछ।' प्रधानमन्त्री शेरबहादुर देउवाको अमेरिका भ्रमणको तयारी चलिरहँदा एसपीपी सम्झौताको दस्तावेज बाहिरिएपछि चौतर्फी विरोध भएको थियो। तत्कालीन प्रधानसेनापतिले उद्धार र मानवीय सहायताका लागि भन्दै एसपीपीमा सहभागिताबारे पत्र लेखेका थिए। तर पछि एसपीपीलाई आईपीएस रणनीतिअन्तर्गत राखेपछि अघि बढेको थिएन। अहिले प्रधानमन्त्री देउवाको भ्रमणमा एसपीपी सम्झौता हुनसक्ने आशंकाका बीच तत्कालीन सेनापतिले पठाएको प्रस्ताव पत्र र अमेरिकाले स्वीकृत गरिसकेको अवस्थामा सार्वजनिक भएपछि चौतर्फी विरोध हुँदा क्याविनेटले नै अस्वीकृत गर्ने निर्णय गरेको हो। काठमाडौंस्थित अमेरिकी दूतावासले एसपीपी रद्ध गर्न चाहे निवेदन लेखेर अनुरोध गरे रद्ध हुनसक्ने जनाएको थियो।"
"राजदूत शर्माले भेटे भारतीय स्थल सेनाध्यक्ष पाण्डे, द्विपक्षीय रक्षा सहयोगबारे छलफल",काठमाडौं : भारतका लागि नेपाली राजदूत डा शंकर शर्माले भारतका स्थल सेनाध्यक्ष जनरल मनोज पाण्डेसँग भेट गरेका छन्। नयाँदिल्लीस्थित सैनिक मुख्यालयमा भएको भेटमा द्विपक्षीय रक्षा सहयोगका विभिन्न पक्षबारे छलफल भएको राजदूत शर्माले जानकारी दिएका छन्। भेटमा राजदूत शर्माले नेपाललाई निरन्तर सहयोग गरेकोमा भारतीय सेनालाई धन्यवाद दिएका थिए। भारतीय स्थल सेनाको सूचना निर्देशनालयले पनि भेटमा द्विपक्षीय रक्षा सहयोगका विविध पक्षमा चर्चा भएको उल्लेख गरेको छ।
पेट्रोलियम पदार्थको मूल्यवृद्धिविरुद्ध बालुवाटार अगाडि राप्रपा नेपालको राँके जुलुस,"काठमाडौं : पेट्रोलियम पदार्थको मूल्यवृद्धिविरुद्ध राप्रपा नेपालका भ्रातृ संगठनले राँके जुलुसहित प्रदर्शन गरेका छन्। मूल्यवृद्धिको विरोधमा प्रधानमन्त्री निवास बालुवाटार अगाडि राप्रपा नेपाल आबद्ध भातृ संगठनहरुले सोमबार साँझ राँके जुलुस प्रदर्शन गरेका हुन्। प्रदर्शनका क्रममा युवाहरुले मूल्यवृद्धि फिर्ता लिनुपर्ने, जनतालाई राहत दिनुपर्ने, महंगी नियन्त्रण गर्नुपर्ने माग गरेका थिए। राप्रपा नेपाका अध्यक्ष कमल थापाले जनसरोकारको विषयमा भ्रातृ संगठनहरुको सक्रियता प्रशंसनीय रहेको बताएका छन्। जनताको ढाड सेक्ने मूल्यवृद्धि तत्काल फिर्ता गर्न उनले सरकारसँग माग गरेका छन्।"
"बालेनको चुनावी खर्च तीन लाख ९४ हजार, मतगणनामा ढिलाइ गर्दा खर्च बढेको गुनासो","काठमाडौं : काठमाडौं महानगरपालिकाका मेयर बालेन्द्र शाहले निर्वाचन खर्च विवरण सार्वजनिक गरेका छन्। स्थानीय तह निर्वाचन सम्पन्न भएको एक महिनापछि सोमबार बालेनले सार्वजनिक गरेको निर्वाचन खर्च विवरणमा तीन लाख ९४ हजार ४८९ रुपैयाँ खर्च भएको उल्लेख छ। निर्वाचन आयोगले महानगरपालिकाको प्रमुख तथा उपप्रमुखले अधिकतम ७ लाख ५० हजारसम्म खर्च गर्न पाउने सीमा तोकेको थियो। बालेनले निर्वाचनका क्रममा मतदाता नामावली खरीदमा एक हजार, सवारी साधनमा ९२ हजार, सवारी इन्धनमा ७ हजार ६५४, प्रचार प्रसार सामाग्रीमा ९२ हजार ८५, ढुवानीमा २ हजार ५ सय, गोष्ठीकार्यकर्ता परिचालनमा १ लाख १३ हजार ५ सय, अन्य प्रचार प्रसारमा ४० हजार, कार्यालय सञ्चालनमा १७ हजार २५० र विविध शीर्षकमा २८ हजार ५ सय रुपैयाँ खर्च गरेको विवरणमा उल्लेख गरेका छन्। खर्चको विवरण केही समय अगाडि नै सार्वजनिक भइसक्नुपर्ने भए पनि विभिन्न कारणहरुले ढिलो भएकोमा माफी मागेका छन्। उनले मतगणनामा ढिलाई हुँदा यो समयमामात्रै १ लाख भन्दा बढी भएको भन्दै गुनासो गरेका छन्। मतगणना ढिलो भएर निर्वाचन प्रक्रियालाई लामो र बोझिलो मात्रै बनाएको छैन, उम्मेदवारका लागि महंगो बनाइरहेको छ। यसमा सबैको ध्यान जान जरुरी छ, उनले भनेका छन्। महानगरवासीले दिएको मतलाई जिम्मेवारीपूर्वक सदुपयोग गर्ने बालेनले प्रतिबद्धता जनाएका छन्। एउटा उम्मेदवारका रुपमा हामीले जुन साथ र विश्वास पायौँ, त्यसलाई संसारको सबै भन्दा शक्तिशाली कम्प्युटरले जस्तो सुकै तालिकामा कुनै पनि संख्या राखेर देखाउन सक्दैन, उनले भनेका छन्, त्यो अमुल्य साथ र विश्वासले दिएको जिम्मेवारी पूरा गराउँन हामी हरसमय खटिरहनेछौँ। कांग्रेसकी सिर्जना सिंह र एमालेका केशव स्थापितलाई पराजित गर्दै बालेन भारी मतका साथ मेयरमा निर्वाचित भएका थिए।"
ओलीको आलोचना गरेको भन्दै कैलालीमा अध्यक्षलाई इन्चार्जले सोधे स्पष्टीकरण (२३ प्रश्नसहित),"काठमाडौं : नेकपा एमाले कैलालीका इन्चार्ज नारदमुनी रानाले जिल्ला अध्यक्ष रतनबहादुर थापालाई स्पष्टीकरण सोधेका छन्। केन्द्रीय अध्यक्ष केपी शर्मा ओलीसहित नेताहरुको आलोचना गरेको, स्थानीय तह निर्वाचनमा पार्टीका उम्मेदवारलाई हराउन कांग्रेससँग साँठगाँठ गरेको आशंका, पार्टी हितविपरीत अन्तरघाति गतिविधि गरेको भन्दै जिल्ला इन्चार्ज रानाले अध्यक्ष थापालाई आइतबार स्पष्टीकरण सोधेका हुन्। सुदूरपश्चिम प्रदेश कमिटी र केन्द्रीय संगठन विभागलाई बोधार्थ पठाइएको स्पष्टीकरण पत्रमा अध्यक्ष थापालाई तीन दिनभित्र अर्थात मंगलबारसम्म बुझाउन निर्देशन गरिएको छ। अध्यक्ष थापालाई २३ वटा प्रश्न सोधिएको छ। स्थानीय तह निर्वाचनमा पार्टी अध्यक्षको हैसियतले पार्टीका उम्मेदवारलाई जिताउन लाग्नुपर्नेमा चुनाव अवधिमा मौन बसेको, आफ्नो गृहपालिका लम्की चुहा नगरपालिकामा पार्टीका उम्मेदवारलाई हराउन भूमिका खेलेको नगर निर्वाचन मूलसमितिको निष्कर्षका आधारमा थुप्रै आशंका उब्जिएको स्पष्टीकरणमा उल्लेख छ। यस्ता छन् २३ वटा प्रश्न : १) तपाईले पार्टी जिल्ला अध्यक्षमा जिति सकेपछि दैनिक रुपमा पार्टी कार्यालय सन्चालन किन नगरेको? २) निर्वाचित भई सकेपछि अध्यक्षको हैसियतमा कार्यसम्पादनको सिलसिलामा आफनो कार्यकक्ष रहेको कार्यालयमा कति दिन जानु भो? ३) जिल्ला पार्टी कार्यालयलाई तपाईले सधै बिरोधीको अखडाजस्ता किन र के कारणले व्यवहार गर्नु भयो? ४) स्थानीय निर्वाचन ताका जिल्ला पदाधिकारी र पार्टी कार्यालय परिवारसंग के कति छलफल भयो? ५) जिल्लामा पार्टी गतिविधी सम्बन्धमा पार्टी नेतृत्व र आफनो कमिटीसँग कति समन्वय र छलफल गर्नु भयो? ६) पार्टी अध्यक्ष केपी ओलीलाई ""अपतो जस्तो तुच्छ शब्द किन प्रयोग गर्नुभयो? ७) पार्टी महासचिव शंकर पोखरेल, सचिव लेखराज भट्ट, स्थायी कमिटी सदस्य कर्ण थापा, जिल्ला इन्चार्ज नारदमुनी राना, सह इन्चार्जहरु गौरीशंकर चौधरी, कमला ओली, सन्तोष शर्मा लगायतको नेतृत्वलाई अध्यक्षबाट राजीनामा दिन्छु भनेर पटक पटक किन धम्की दिएको? ८) उम्मेदवारी दर्ताको पूर्वसन्ध्यामा धनगढी चौराहास्थित सोराई होटलमा जिल्ला पदाधिकारी बैठकमा केन्द्रीय नेतृत्व, जिल्ला नेतृत्वलाई धम्क्याउँदै, सिंगो पाटी पंक्तिलाई नै अमर्यादित, अपशब्द प्रयोग गर्दै गालिगलौज किन गरेको? ९) जिल्लाका विभिन्न वडामा उठेका हाम्रा बागी उम्मेदवारलाई सम्झाउने प्रयत्न किन नगरको? १०) तपाईले जिल्ला निर्वाचन मूल परिचालन समितिको एउटा पनि बैठक किन नगरेको? ११) कुनै पनि पालिकास्तरीय चुनावी योजना र चुनावी अभियान किन नबनाएको? १२) एमालेले एक पनि सिट जित्दैन ""फिक्स"" हो भनेर कुप्रचार किन गरे? १३) स्थानीय तहको निर्वाचनमा पार्टीका तर्फबाट लम्की चुहा नगरपालिकामा प्रमुख पदका उम्मेदवार महादेव बजगाईं र जुना चौधरी र घोडाघोडीका नगर प्रमुखका उम्मेदवार ममताप्रसाद चौधरीलाई जसरी पनि हराउछु भनेर सार्वजनिक रुपमा अभिव्यक्ति किन दिएको? १४) यी दुबै उम्मेदवारलाई नहराई मेरो मिसन पूरा हुँदैन, तपाईले आफ्नो घरमा केही नेता कार्यकर्तालाई बोलाई टाउको काटेर शुरुका दुई सूर्य छोडेर भोट हाल्नु भनी उर्दी जारी गरेर अन्तर्घात गरेको हो वा होइन? १५) नेपाली काँग्रेससंग साँठगाँठ गरि लम्की चुहामा महादेव बजगाई र जुना चौधरी हराउने अनि घोडाघोडीमा ममता प्रसाद चौधरी लगायतलाई हराउने कार्य किन गरेको? १६) चुनावको बिचमा घोडाघोडीमा गई विभिन्न मितिमा होटलमा बसेर ममता लगायतलाई हराउन योजना बनाई केही पार्टी नेतृत्वलाई किन चलाएको? १७) लम्की चुहाको चुनावी आमसभामा किन सहभागी नभएको? १८) निर्वाचन अवधिभरी जिल्लाको चुनावी अवस्थाको कुनै पनि रिपोटिङ पार्टी पंक्तिभित्र कही कतै कसैलाई पनि किन नगरेको? १९) पार्टी अध्यक्षजस्तो जिम्मेवारीमा रहेको व्यक्तिले एमालेको भविष्य छैन भन्दै किन हिँडेको? २०) तपाईले लम्कीचुहा कार्यपालिका चुनावमा पार्टीका उम्मेदवारबिरुद्ध भोट किन हाल्न लगाएको? २१) तपाईले नेपाली कांग्रेससँग बार्गेनिङ गर्दै गरेको भन्ने कुरा बजारमा किन चल्दै छ? २२) तपाई आजभोलि पार्टीको कुन निकाय र नेतृत्वसँग प्रत्यक्ष सम्पर्कमा हुनुहुन्छ? २३) नेकपा (एमाले) पार्टीको जिल्ला अध्यक्षजस्तो गरिमामय पदमा आसिन व्यक्तिले पार्टीको हित र नीति विपरीत गतिविधि गरी अन्तरघाति कार्य गर्न मिल्छ कि मिल्दैन?"
यो देशले अर्थमन्त्रीको राजीनामा मागेको छ : बाँस्कोटा,"काठमाडौं : सांसद गोकुल बाँस्कोटाले देशले अर्थमन्त्री जनार्दन शर्माको राजीनामा यो देशले खोजेको बताएका छन्। संसदमा बोल्दै सांसद बास्कोटाले संसदमा अर्थमन्त्रीमाथि पटकपटक प्रश्न उठेपछि मार्ग प्रशस्त गर्नुपर्ने बताए। बजेट निर्माणका क्रममा अनाधिकृत व्यक्तिलाई प्रवेश गराएको प्रश्न पटकपटक उठेको भन्दै राजीनामा दिनुपर्ने बताए। उनले भने, यस विषयमा प्रधानमन्त्री, दलका नेता बोल्नुभएको छैन। यो स्थितिमा पनि अर्थ मन्त्री संवेदनशिल हुनुभएन। बाहिर गएर अर्थमन्त्रीले कहाँ छ भनेर प्रश्न गर्नुभएछ। प्रतिपक्ष संसदमा छ।' अर्थमन्त्रीको राजीनामा यो देशले खोजेको भन्दै उनले अर्थमन्त्रीले मार्ग प्रशस्त गर्नुपर्ने बताए। 'छानबिन समिति गठन हुनुपर्छ। छानविनका लागि सजिलो गरिदिनुपर्छ, उनले भेन।"
मेटमणीको प्रश्न गाडी किन्न र कर्मचारीलाई तलब खुवाउनमात्रै ऋण किन?,"काठमाडौं : सांसद मेटमणी चौधरीले गाडी किन्न र कर्मचारीलाई तलब खुवाउन मात्रै ऋण नउठाउन सरकारलाई आग्रह गरेका छन्। सोमबार प्रतिनिधिसभा बैठकमा बोल्दै उनले अनावश्यक ऋण उठाएर दायित्व सिर्जना नगर्न सरकारलाई आग्रह गरे। उनले भने, आज पनि हामीले ऋण उठाउने कुरा गरिराख्दा हामीले कुन विषयमा ऋण उठाउने। ऋण उठाइसकेपछि कुन क्षेत्रमा हामीले ऋणको प्रयोग गर्ने भन्ने विषयमा क्लियर दृष्टिकोण आएको जस्तो लाग्दैन। अहिले पनि हामीले ऋण उठाउने कुरा अथवा ऋण लिने कुरा केवल सवारी साधन प्रयोग, प्रशासनिक कामको लागि लिइरहेका छौं। पूर्वाधार विकासका ठूला परीयोजनाहरु कम्तिमा ठूला परीयोजनाहरु 'डिक्लेयर' गरौँ। त्यो प्रोजेक्ट कार्यान्वयन गर्नका लागि कति पैसा चाहिएको छ। अर्थमन्त्रीज्युले क्लियर जवाफ हामीलाई दिनुपर्छ।"
"बागमती झलमल्ल पारिन्छ, बेलुका फोहोर फाल्नेलाई समात्न सिसिटिभी जडान गर्छौं : मेयर शाह","काठमाडौं : काठमाडौं महानगरपालिकामा मेयर बालेन्द्र शाहले बागमतीसहित नदी करिडोरमा वत्ती जडान गरिने बताएका छन्। महानगरपालिका पूर्वाधार समन्वय बैठकमा बोल्दै मेयर शाहले बागमती झलमल्ल बनाउन सरोकारवाला निकायसँग सहयोग मागेका हुन्। उनले बागमतीलगायत उपत्यकाका नदीमा फोहोर फाल्नेलाई समात्न सिसिटिभी क्यामेरा जडान गरिने पनि बताए। बागमती झलमल्ल होस्। बेलुका फोहोर फाल्नेलाई समात्न ट्राफिकसँग समन्वय गरेर सिसिटिभी जडान गर्नुपर्छ। यसमा सरोकारवाला निकायको सुझाव र सहयोग चाहिन्छ, मेयर शाहले भने। बैठकमा सहभागी अधिकार सम्पन्न बाग्मती सभ्यता एकीकृत विकास समितिका इन्जिनियर कमल अर्यालले बागमती सफाइ अभियानलाई निरन्तरता दिनुपर्ने, मेयरउपमेयर नै सहभागी हुनुपर्ने, बागमती नदी करिडोरलाई वत्तीले झिलिमिली बनाउनुपर्ने, फोहोर फाल्नेलाई समात्न करिडोरमा सिसिटिभी जडान गर्नुपर्ने प्रस्ताव गरेका थिए। बागमती एक हप्ता सफा गर्यो, फेरि जस्ताको तस्तै हुन्छ। सफाइ अभियानलाई नियमित गर्नुपर्छ। मेयर लगायत सरोकारवाला सबैको सहयोग चाहिन्छ। फोहोर फाल्नेलाई तत्काल कारवाही गर्नुपर्छ, उनले भने। नाम अधिकार सम्पन्न बागमती सभ्यता तर काम चाहि काफी नभएको उनको भनाइ छ। सफाइका लागि सुरक्षाकर्मी चाहिने, समातेर कारवाही गर्ने र जरिवाना पनि कडा गरियो भनेमात्र बागमती नदी प्रणाली संरक्षण गर्न सकिने उनले सुझाएका थिए। संसारका सहरको मूल्याकंन खाली ठाउँले हुन्छ। सडक र नदीको व्यवस्थापन कसरी गरिरहेको भन्ने कुराले सहरलाई हुन्छ, उनले भने, नदी करिडोरलाई उज्यालो बनाउ। विद्युत प्राधिकरणले सबै नदी प्रणालीमा वत्ती हाल्दिनुस्। कति लाग्छ लागोस्। यति गरिदिनुस्। यो काठमाडौंबासीको माग हो, सबै नदीको उज्यालो बनाइदिउ। सिसिटिभी जडान गरिए धेरै हदसम्म बागमती सफाइमा मद्दत पुग्ने उनले बताए। सबै नदीमा सिसिटभी जडान गरेर नजिकको प्रहरीमा जोडौं। राति को आउँदो रहेछ भीआईपीहरु, मर्निङ वाक र इभनिङ वाकको नाटकमा आएर फोहोर हाल्नेलाई समात्न सकौं। यसो हो भयो भने बागमती सफाइलाई धेरै मेहनत पर्दैन, उनले भने। बैठकमा नेपाल विद्युत प्राधिकरणका प्रतिनिधिले नदी करिडोरमा वत्ती जडान गर्न ४० प्रतिशत काममा सघाउन सकिने प्रतिबद्धता जनाएका थिए।"
वामदेवले बोलाए नेकपा एकता राष्ट्रिय अभियानको भेला,काठमाडौं : राष्ट्रियसभा सदस्य वामदेव गौतमले नेकपा एकता राष्ट्रिय अभियानको राष्ट्रिय भेला बोलाएका छन्। अभियानका संयोजकसमेत रहेका गौतमले असार ११ गते शनिबार विहान ८ बजे ललितपुरको धोविघाटस्थित सिद्धार्थ कटेजमा भेला बोलाएका हुन्। गौतमले भेला बोलाउन सहमति जनाएका सदस्यहरुलाई धन्यवाद पनि दिएका छन्। उनले भेलामा समयमै उपस्थित हुन अनुरोध गरेका छन्। सर्वोच्च अदालतबाट नेकपा एकता विघटन भएर एमाले र माओवादी स्वामित्वमा आएपछि गौतम कुनै पनि पार्टीमा लागेका छैनन्। उनले एक्लै एकता अभियान चलाइरहेका छन्। केही दिनअघि उनले माधव नेपाल नेतृत्वको एकीकृत समाजवादीका लागि चुनावी गीत लेखेका थिए।
पेट्रोलियम पदार्थको मूल्यवृद्धिमा सरकारलाई सभामुखको रुलिङ,"काठमाडौं : संसदले पेट्रोलियम पदार्थको मूल्यवृद्धिबारे जवाफ दिन सरकारलाई रुलिङ गरेको छ। सोमबार संसदमा प्रमुख प्रतिपक्षी नेकपा एमालेले पेट्रोलियम पदार्थको मूल्यवृद्धिबारे सरकारसँग जवाफ मागेपछि सभामुख अग्निप्रसाद सापकोटाले रुलिङ गरेका हुन्। पेट्रोलियम पदार्थको मूल्यवृद्धिमा मेरो ध्यानाकर्षण भएको छ। सरकारको पनि ध्यानाकर्षण गराउन चाहन्छु, यस विषयमा सरकारलाई सत्य तथ्य सदनसमक्ष पेश गर्न निर्देश गर्दछु, उनले भने।"
महाभियोगका प्रस्तावक हराइसक्नुभएको हो की छानबिनका लागि तयार नभएको हो?,"काठमाडौं : सांसद लालबाबु पण्डीतले निलम्बित प्रधानन्यायाधीश चोलेन्द्रशमशेर जबरामाथि महाभियोग प्रस्तावमाथि गठन भएको समिति निष्प्रभावी बनेको भन्दै प्रश्न उठाएका छन्। संसदको शून्य समयमा बोल्दै सांसद पण्डीतले संसदमा दर्ता भएको महाभियोग प्रस्ताव कहाँ गयो भन्दै प्रश्न गरेका हुन्। उनले भने, महाभियोग प्रस्ताव कहाँ गयो? यसको दुरुपयोग हुनुहुँदैन। सम्मानीत सभामुख ज्यूको दायित्व र जिम्मेवारी हुन्छ की हुँदैन? कहिलेसम्म जिम्मेवारीविहीन अवस्थामा बस्ने? उनले भने, संसदमा अविश्वास प्रस्ताव दर्ता भएको र यहि सदनबाट महाभियोग प्रस्तावमाथि छलफलको निम्ति समिति बन्यो। र अहिले सभामुखबाट नामसहित घोषणा गर्दा समितिले काम पाएको छैन। कहिले काम पाउने हो? त्यो महाभियोग प्रमुख प्रतिपक्षीसँग ल्याइएको र महाभियोग प्रस्तावका प्रस्तावक हराइसक्नुभएको हो या छानविनका लागि तयार हुनुहुँदैन?"
"पेट्रोलियम पदार्थको मूल्यवृद्धि बाध्यात्मक, अझै पनि घाटामा छौं : उद्योगमन्त्री बडू",काठमाडौं : उद्योग वाणिज्य तथा आपूर्तिमन्त्री दिलेन्द्र प्रसाद बडूले पेट्रोलियम पदार्थको मूल्यवृद्धि बाध्यात्मक भएको बताएका छन्। सिंहदरबारमा सोमबार बसेको प्रतिनिधिसभाअन्तर्गतको उद्योग समिति बैठकमा उद्योगमन्त्री बडूले पेट्रोलियम पदार्थमा लगाइएको कर १० रुपैयाँ घटाइएको र त्योभन्दा बढी घटाउन नसक्ने बताएका हुन्। उनले पेट्रोलियम पदार्थ खरीदभन्दा बिक्रि मूल्य कम हुँदा अझै पनि घाटा नै रहेको बताए। जनतालाई थप मारमा नपार्नका लागि ग्यासमा मूल्यवृद्धि गर्न नदिएको उनले बताए। उद्योगलाई सहज सञ्चालनका लागि सरकारले आवश्यक सहजीकरण गर्ने बताए। उनले बन्द भएका उद्योगहरुलाई सञ्चालनका लागि निजी क्षेत्रको सहयोग लिइने बताए।
पेट्रोलियम पदार्थको मूल्यवृद्धिको कारण माग गर्दै राप्रपाले बुझायो आयल निगमलाई पत्र,"काठमाडौं : राष्ट्रिय प्रजातन्त्र पार्टी (राप्रपा)ले पेट्रोलियम पदार्थमा भएको मूल्यवृद्धिको कारण माग गर्दै नेपाल आयल निगमलाई पत्र बुझाएको छ । सोमबार राप्रपाका प्रवक्ता ज्ञानेन्द्र शाही नेतृत्वको टोलीले पेट्रोलियम पदार्थमा लाग्ने खर्चका बारे र मूल्यवृद्धिको कारण माग गदै निगमलाई पत्र बुझाएको हो । राप्रपाले पेट्रोलियम पदार्थको कच्चा मूल्य, शुद्धिकरण चार्ज, कर, भाडा दर लगायतका विषयमा जानकारी माग गरेको छ । त्यस्तै, नेपालका भिभिआपीलाई वर्षमा कति तेल उपलब्ध गराइन्छ र निगम कर्मचारीहरुको बोनस कति छ भन्ने पत्र बुझाइएको शाहीले बताए। आयल निगमले सोमबारदेखि लागू हुनेगरी पेट्रोलको भाउ लिटरको १९९ र डिजेलको १९२ रुपैयाँ पुर्याएपछि विरोध सुरु भएको छ ।"
पेट्रोलियम पदार्थको मूल्य बृद्धिको सत्तापक्षकै विरोध,"काठमाडौं : नेकपा माओवादी केन्द्रले पेट्रोलियम पदार्थको मूल्य बृद्धिको विरोध जनाएको छ। सत्तापक्ष माओवादी केन्द्रका प्रमुख सचेतक देवप्रसाद गुरुङले पेट्रोलियम पदार्थको मूल्य बृद्धि घटाएर विकल्पको व्यवस्था गर्नुपर्ने बताए। उनले भने, पेट्रोलीयम पदार्थको मूल्य बृद्धिले झकझकाएको छ। पेट्रोलीयम पदार्थको विकल्पको व्यवस्था गरिनुपर्छ।"
देश हाँक्ने प्रधानमन्त्री आईजी र डीआईजी सरुवा बढुवामा लाग्ने होइन,"काठमाडौं : सांसद नवराज सिलवालले सरकार र राजनीतिक दलबाट प्रहरीमाथि अत्याचार भएको बताएका छन्। प्रतिनिधिसभामा बोल्दै सांसद सिलवालले सरकार र राजनीतिक दलबाटै प्रहरीलाई सहि ढंगले काम गर्न नदिइएको बताएका हुन्। प्रहरीमाथि सरकार र राजनीतिक दलबाट धेरै नै अत्याचार भएको छ। प्रहरीलाई सही ढंगले काम गर्न नै दिइएको छैन, उनले भने, यूएनको एउटा प्रतिवेदनले नेपालको प्रहरी एकदमै क्षमता भएको र अनुसन्धानमा अब्बल देखाएको छ। त्यसैले प्रहरीमा सिस्टमको विकास गर्न जरुरी छ। साधनस्रोत सम्पन्न बनाउनुपर्ने हुन्छ। सरकारले प्रहरीलाई राजनीतिकरण गरेको उनको आरोप छ। मनपरी भर्ना गरेको छ। मनखुसी सरुवाबढुवा गरिएको छ। आआफ्नो मान्छे च्याप्नुभएको छ। यसले गर्दा नेपाल प्रहरीको मनोबल खस्किएको छ, उनले भने, मुलुक हाँक्ने प्रधानमन्त्रीज्यू आईजी, डीआईजी र एसपी बढुवा बनाउनेमा लाग्ने होइन। गृहमन्त्रीले ओभरल हेर्ने हो।"
"जग्गा धितो राख्न नपाउँदा बैदेशिक अध्ययनमा जाने विद्यार्थी मर्कामा परे, हटाउनुस्","काठमाडौं : सांसद डीला संग्रौला पन्तले सरकारले जग्गाको वर्गिकरण नगरि धितो राख्न नमिल्ने व्यवस्था गरेपछि बैदेशिक अध्ययनमा जाने तयारीमा रहेका सयौं विद्यार्थी मर्कामा परेको बताएकी छिन्। संसदको शून्य समयमा बोल्दै सांसद संग्रौलाले सरकारको निर्णयका कारण कतिपय अभिभावकहरुले स्विकृति गराइसकेको ऋणपनि निकासा हुन नसकेको बताइन्। उनले भनीन्, स्थानीय निकायले जग्गाको वर्गिकरण कहिलेसम्म गर्ने हुन् टुगों छैन। त्यसैले यो निर्णयबारे पूर्नविचार गर्न सरकारलाई जोडदार माग गर्छु।"
एमालेले गर्यो मूल्यवृद्धिविरुद्ध संसदमा सरकारको विरोध,"काठमाडौं : प्रमुख प्रतिपक्ष दल नेकपा एमालेले मूल्यवृद्धिविरुद्ध संसदमा सरकारको विरोध गरेको छ। प्रतिनिधि सभाको सोमबारको बैठकमा बोल्दै एमालेका सांसद पद्मा अर्यालले मूल्यवृद्धि अचाक्लि भएको भन्दै सरकारको ध्यानाकर्षण गराएकी हुन्। सरकारले पेट्रोलियम पदार्थमा गरेको पछिल्लो मूल्यवृद्धिले जनतामा असर पर्ने भएको बताउँदै महँगीविरुद्ध एमालेले विरोध गरेको हो। एमालेले सरकारको चित्तबुझ्दो जवाफ नआउँदासम्म संसद चल्न नदिने समेत अर्यालले बताइन्। इतिहासमा पहिलो पटक ठूलो महँगी भएको उनले भनाई छ। केही दिन अगाडि एमालेका प्रमुख सचेतक एवम् सांसद् विशाल भट्टराईले संसद्मा दर्ता गरेको जरुरी सार्वजनिक महत्त्वको प्रस्तावमाथि छलफल गरेको थियो। जसमा पेट्रोलियम पदार्थको मुल्य स्वचालित मुल्य निर्धारण कार्यविधिअनुसार नेपालमा आयात हुने पेट्रोलियम पदार्थको बिक्रि मुल्य परल मुल्य बमोजिम १५ दिनमा एकपटक समायोजन गर्न सक्ने प्रावधानविरुद्ध गएर गरिएको मुल्यवृद्धि तत्काल फिर्ता गर्न सरकारसँग माग गरेको थियो। सोही विषयलाई उल्लेख गर्दै उनले जनताका हरेक गतिविधिमा असर पर्ने भएकाले फस सरकारले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। नेपाल आयल निगमले आइतबार राति विज्ञप्ति जारी गर्दै पेट्रोलको साविकको खुद्रा बिक्री मूल्यमा २१ रुपैयाँले वृद्धि गरी प्रतिलिटर १९९ रुपैयाँ तथा डिजेल र मट्टितेलको साविकको खुद्रा बिक्री मूल्यमा २७ ले वृद्धि गरी प्रतिलिटर १९२ रुपैयाँ कायम गरिएको जनाएको छ। त्यस्तै हवाई इन्धन (आन्तरिक) तर्फ १९ ले वृद्धि गरी प्रतिलिटर १८५ र हवाई इन्धन (बाह्य) तर्फ अमेरिकी डलर सयले वृद्धि गरी प्रतिकिलो लिटर अमेरिकी डलर १,६४५ कायम गरिएको जनाएको छ। निगमले एलपी ग्यासको खुद्रा मूल्य भने हाललाई यथावत् नै राखिएको जनाएको छ। पेट्रोलियम पदार्थको मूल्य बढेसँगै सार्वजनिक सवारी साधनको भाडा बढेको छ। यातायात व्यवस्था विभागले अन्तरप्रदेश यात्रुबाहक तथा मालबाहक गाडीमा अधिकतम ७७ प्रतिशतसम्म भाडा बढाएको हो। विभागले सोमबार सार्वजनिक सूचना जारी गर्दै यात्रुवाहक सवारी साधनमा ५३० प्रतिशतले भाडा बढेको जनाएको छ। स्थानीय रुटमा सञ्चालन हुने यातायातको भाडा भने यथावत राखिएको छ।"
पर्यटनमन्त्री आलेलाई बर्खास्त गर्न माग,"काठमाडौं : पर्यटन व्यवसायसँग सम्बन्धित संगठनहरुले संस्कृति पर्यटन तथा नागरिक उड्डयन मन्त्री प्रेम आलेलाई बर्खास्त गर्न माग गरेका छन्। नेपाल पर्यटन व्यवसायी संघ, नेपाल पर्यटन व्यवसायी संगठन, नेपाल राष्ट्रिय पर्यटन व्यवसायी संगठनले सोमबार संयुक्त वक्तव्य जारी गर्दै असभ्य र अश्लील गालीगलौज गर्ने, कर्मचारीमाथि हातपात गर्ने गैरजिम्मेवार मन्त्री आलेलाई पदीय जिम्मेवारीबाट तत्काल बर्खास्त गर्न प्रधानमन्त्रीसँग माग गरेका हुन्। पर्यटन व्यवसायी संघका अध्यक्ष दीपक महत, पर्यटन व्यवसायी संगठनका संयोजक नवराज दाहाल, राष्ट्रिय पर्यटन व्यवसायी संगठनका अध्यक्ष पूर्णबहादुर कुँवरद्वारा जारी विज्ञप्तिमा नैतिकताका आधारमा राजीनामा सुझाव दिँदै नभए प्रधानमन्त्रीले बर्खास्त गर्नुपर्ने माग गरेका छन्। विषयगत जानकारी नभएका, पदीय मर्यादाको याद नगर्ने, आफ्ना मान्छेलाई जागिर खुवाउन अनावश्यक दबाब दिने, अश्लील गालीगलौज गर्ने र हातपातसम्मका घटना घटाउनेजस्ता दुष्कार्य गरेर गैरजिम्मेवार बनेका मन्त्री आलेलाई उनको पदीय जिम्मेवारीबाट तत्काल बर्खास्त गरी सरकार र पार्टीको छवि बचाउन प्रधानमन्त्रीज्यू र सम्बन्धित पार्टीलाई अनुरोध गर्दछौं, वक्तव्यमा माग गरिएको छ। समाजलाई सुसंस्कृत र असल आचरण सिकाउनुपर्ने मन्त्रीबाटै देखिने गरेका यस्ता अश्लील र अराजक अभिव्यक्ति र गुन्डागर्दीको व्यवहार समभ्य समाजका लागि स्वीकार्य हुन नसक्ने पनि वक्तव्यमा उल्लेख छ। विगतदेखि वर्तमानसम्म प्रदर्शन गर्दै आएको हर्कत र व्यवहारले मन्त्री आले एकपछि अर्को विवादमा मुछिँदै स्वयं त इतिहासकै बद्नाम मन्त्री भएकै छन् तर सरकार र हामी निजी क्षेत्रले समेत शिर निहुराउनुपर्ने लज्जास्पद अवस्था सृजना भएको छ, वक्तव्यमा भनिएको छ।"
स्वदेशी सेनेटरी प्याडको उत्पादनले धान्न नसकेर आयातमा छुट दिइएको हो : अर्थमन्त्री,काठमाडौं : अर्थमन्त्री जनार्दन शर्माले स्वदेशी बस्तुमा आत्मनिर्भर हुनका लागि कृषि क्षेत्रलाई प्राथमिकतामा राखिएको बताएका छन्। सिंहदरबारमा सोमबार बसेको प्रतिनिधिसभा अन्तर्गतको उद्योग समिति बैठकमा अर्थमन्त्री शर्माले विभिन्न बस्तुहरुलाई आयात गर्दा व्यापार घाटा बढ्ने र मूल्यबृद्धिसमेत भएकाले स्वदेशी बस्तुमा आत्मनिर्भर हुनका लागि कृषि क्षेत्रलाई प्राथमिकतामा राखिएको बताए। धानमा आत्मनिर्भर हुनका लागि पनि सरकारले अध्ययन गरिरहेको उनको भनाई छ। अर्थमन्त्री शर्माले आगामी आर्थिक वर्षको बजेटमा अनावश्यकरुपमा करको दायरा हेरफेर नगरिएकोसमेत बताए। उनले स्वदेशी सेनेटरी प्याडको उत्पादनलेसमेत माग धान्न नसकेका कारण बाहिरबाट आउने सेनेटरी प्याडमा कर छुट दिइएको बताए। उनले स्वदेशी उद्योगलाई ध्वस्त पार्ने सरकारको कुनै योजना नरहेको भन्दै उद्योगी मैत्री बजेट आएको बताए।
अखिल (क्रान्तिकारी) केन्द्रीय उपाध्यक्ष कार्कीसहित १० जना निलम्बित,"काठमाडौंः अखिल नेपाल राष्ट्रिय स्वतन्त्र विद्यार्थी यूनियन (क्रान्तिकारी) का केन्द्रीय उपाध्यक्ष पवन कार्कीसहित १० जनालाई अनिश्चितकालिन निलम्बन गरिएको छ । आइतबार बसेको अखिल क्रान्तिकारीको केन्द्रीय कमिटीको बैठकले कार्कीसहित १० जनालाई निलम्बन गरेको हो। बैठकमा होहल्ला गर्दै नाराबाजी गरेपछि सो समूहलाई हलबाट निकालिएको थियो । कार्की समूहले वर्तमान केन्द्रीय कमिटी वैज्ञानिक ढंगले गठन नभएको भन्दै खारेजीको माग गरेको छ । अखिल (क्रान्तिकारी) त्रिभुवन विश्वविद्यालय अध्यक्ष प्रदीप भट्टले वार्ता संवादको माध्यमबाट विवाद हल गर्ने निर्णय भएको बताए । कार्कीसहित प्रवीण बस्नेत, सञ्जिव चौधरी, उपदेश यादव, बालकुमार केसी, रमेश खड्का, वसन्त भण्डारी,पदम नेपालीलगायत कारबाहीमा परेका छन् । निलम्बनमा परेका उपाध्यक्ष कार्कीले क्रान्तिकारी संगठनको पुनर्गठन र विद्यार्थी आन्दोलनलाई पुनर्जीवन प्रदान गर्न अवैध समितिहरु खारेज गरी विशेष राष्ट्रिय महाधिवेशनमा जानुपर्ने बताए ।"
"बुवा र आमाको नागरिकता छ, छोराको नागरिकता छैन","काठमाडौं : सांसदहरुले तत्काल नागरिकता विधेयक ल्याउन सरकारसँग माग गरेका छन्। संसदको शून्य समयमा बोल्दै सांसदहरुले यथासिघ्र नागरिकता विधेयक ल्याउन सरकारसँग माग गरेका हुन्। सांसद देवप्रसाद तिमिल्सिनाले भने, नागरिकता धेरैले पाउँछु भनेर आशामा छन्। यो अत्यन्तै ठूलो समस्या भयो। बुवाको नागरिकता छ, आमाको नागरिकता छ, छोराको नागरिकता छैन। छिटोभन्दा छिटो सर्वसहमतीबाट नागरिकता विधेयक ल्याएर नागरिकता दिने व्यवस्था होस। यस्तै सांसद धर्मशिला चाँपागाईले नागरिकता विधेयक सदनमा टेबल हुने भनिएपनि अहिलेसम्म हुन नसकेको बताए।"
"सरकार संसदमा होइन शिलन्यास, उद्घाटन र दिक्षान्तमा भेटिन्छ","काठमाडौं : सांसद नारदमुनी रानाले प्रधानमन्त्रीलाई संसदले खोजिरहेको बताएका छन्। संसदको शून्य समयमा बोल्दै सांसद रानाले संसदमा प्रधानमन्त्री खोइ भनेर खोजी हुँदा उनी नभेटिएको बताएका हुन्। उनले भने, रोपाइ सुरु भयो किसानले मल पाएका छैनन्। सरकार खोइ भनेर जनता खोजिरहेका छन्। सरकार कहाँ छ भन्दा महंगी बढाउने काममा भेटिन्छ। उनले भने,सरकार शिलन्यास गरेर उद्घाटन समारोहमा भेटिन्छ कहिलेकाहिँ दिक्षान्त समारोहमा भेटिन्छ। हामी संसदमा प्रधानमन्त्री खोइ भनेर खोज्यो भने सदनमा प्रधानमन्त्री भेटिदैनन्। यो सरकार जनताप्रति जवाफदेहि छैन।"
"संसद बैठक बस्दै,के छन् एजेण्डा ?","काठमाडौं : संघीय संसद्अन्तर्गत प्रतिनिधि सभा बैठक बस्दैछ। बैठक दिउँसो १ बजेका लागि डाकिएको छ। बैठकमा गृहमन्त्री बालकृष्ण खाडले नेपाल प्रहरी र प्रदेश प्रहरी (कार्य सञ्चालन,सुपरिवेक्षण र समन्वय ) (पहिलो संशोधन) विधेयक २०७९ माथि विचार गरियोस्' भनी प्रस्ताव प्रस्तुत गर्ने कार्यसूची रहेको संघीय संसदको महासचिव भरतराज गौतमले जानकारी दिए। यस्तै,बैठकमा आर्थिक विधेयक २०७९ माथि छलफल हुने र आर्थिक विधेयक २०७९ माथि प्राप्त संशोधनहरुलाई निर्णयार्थ प्रस्तुत गरिने कार्यसूची रहेको छ। अर्थमन्त्री जनार्दन शर्माले आर्थिक विधेयक २०७९ लाई पारित गरियोस् भनी प्रस्ताव प्रस्तुत गर्ने र राष्ट्र ऋण उठाउने विधेयक २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्नेछन्। यस्तै, अर्थमन्त्री शर्माले राष्ट्र ऋण उठाउने विधेयक,२०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने र ऋण तथा जमानत पच्चीसौं 'संशोधन) विधेयक २०७९ माथिको दफावार छलफल सदनमा गरियोस् भनी प्रस्ताव प्रस्तुत गर्ने कार्यसूची छ। यस्तो छ कार्यसूची"
"सशस्त्र प्रहरीका ३७ जना डीएसपी एसपीमा बढुवा सिफारिस, कोको परे ?","काठमाडौं : सशस्त्र प्रहरी बलका ३७ जना डीएसपीलाई एसपीमा बढुवा सिफारिस गरिएको छ। असार ५ गतेको बढुवा समितिका निर्णय अनुसार बढुवा सिफारिसमा परेकाको नामावली सशस्त्र प्रहरी बलले सार्वजनिक गरेको सशस्त्र प्रहरी नायव महानिरीक्षक विदुर खड्काले जानकारी दिए। उनका अनुसार बढुवा सिफारिसमा पहिलो नम्बरमा टोपबहादुर डाँगी, दोस्रोमा हस्तबहादुर गुरुङ र तेस्रोमा तुलबहादुर भण्डारी रहेका छन्। बढुवा सिफारिसको सूचनामा बढुवामा चित्त नबुझे ७ दिनभित्र बढुवा उपरको उजुरी सुन्ने समिमितसमक्ष उजुरी दिन सकिने खड्काद्वारा जारी सूचनामा उल्लेख छ। सशस्त्र प्रहरी बलको एसपीमा बढुवाका लागि सिफारिस भएकाहरुको सूची"
सांसद मेटमणी चौधरीको प्रस्ताव : प्रदेश प्रहरी प्रमुख एआइजीलाई बनाऔं,"काठमाडौं : सांसद मेटमणी चौधरीले प्रदेश प्रहरी प्रमुखमा अतिरीक्त महानिरीक्षक(एआइजी) बनाउनुपर्ने प्रस्ताव राखेका छन्। गृहमन्त्री बालकृष्ण खाँडले प्रस्तुत गरेको नेपाल प्रहरी र प्रदेश प्रहरी (कार्य सञ्चालन, सुपरिवेक्षण र समन्वय) (पहिलो संशोधन) विधेयक २०७९ माथि विचार गरियोस भनी प्रस्तावमाथि छलफलमा सांसद चौधरीले प्रदेशको प्रहरी प्रमुखमा एआइजी बनाउनुपर्ने प्रस्ताव राखेका हुन्। उनले भने, प्रदेश मातहतका अधिकांश जिल्लाहरुमा सहसचिवस्तरको कर्मचारी प्रमुख जिल्ला अधिकारी हुने र प्रदेश प्रहरी प्रमुख प्रहरी नायव महानीरीक्षक(डीआइजी) हुने हुँदा मर्यादाक्रममा जिल्लाको प्रमुख जिल्ला अधिकारी (सीडीओ)भन्दा तल रहेको हुँदा प्रमुख जिल्ला अधिकारी र प्रदेश प्रहरी प्रमुखको बीचमा छलफल, बैठक नहुने भएकाले प्रहरी अतिरीक्त महानीरीक्षक(एआइजी) राख्दा सहज हुन्छ। चौधरीले भने,सार्वजनिक खरिद नियमावली २०६४ को नियम १४ ले २० करोडभन्दा बढी खरिद गर्दा वा एक करोडभन्दा बढीको खरिद गर्दा परामर्श सेवा लागत अनुमान विभागीय प्रमुखबाट गर्नुपर्ने उल्लेख गरिएको हुँदा प्रदेश प्रहरीलाई आवश्यक पर्ने लत्ता कपडा, हातहतियार, गोली गट्ठा खरिद गर्दा प्रहरी अतिरीक्त महानिरीक्षक दर्जा हुँदा सहज हून्छ भन्ने मेरो राय रहेको छ। हाल प्रहरी निरीक्षक दर्जाको सरुवाको प्रहरी प्रधान कार्यालयले गर्दै आएकोमा प्रदेश प्रहरी कार्यालयलाई प्रहरी निरीक्षकको सरुवाको अधिकार प्रत्यायोजन गर्ने विषय करेक्सन गर्नुपर्ने बताए। उनले भने, हामी संघियतामा प्रवेश गरिसकेका छौं। यद्यपी यसमा हामीले पूर्ण कार्यान्वयन गर्न कोहि पनि तयार भइनराखेको अवस्था छ। संघियता कार्यान्वयन गर्न पनि यो कुरा सच्याउनुपर्छ।"
"देउवासँग बालुवाटारमा गगनविश्वप्रकाशको डेढ घण्टा वार्ता, नीति अधिवेशनदेखि एसपीपीसम्म उठाए ९ विषय","काठमाडौं : नेपाली कांग्रेसका महामन्त्रीद्वय गगनकुमार थापा र विश्वप्रकाश शर्माले सभापति शेरबहादुर देउवासँग पार्टीको आन्तरिक जीवन र समसामयिक राजनीतिबारे छलफल गरेका छन्। प्रधानमन्त्रीको सरकारी निवास बालुवाटारमा सोमबार महामन्त्रीद्वयले पार्टीको आन्तरिक, राष्ट्रिय राजनीति र समसामयिक ९ वटा विषय उठाएका हुन्। पार्टीको आन्तरिक जीवनतर्फ १४औं महाधिवेशन लगत्तै गर्ने भनिएको नीति अधिवेशनको आयोजना, लामो समयदेखि बस्न नसकेको केन्द्रीय कार्यसमिति बैठक आह्वान, विधानत: ६ महिनाभित्र बनाइसक्नुपर्ने विभागहरुलाई असार १० गतेभित्रै पूर्णता दिनुपर्ने, नेविसंघ र तरुण दलको कार्यसमितिलाई यथाशिघ्र पूर्णता दिनुपर्ने र भ्रातृ संस्था र शुभेच्छुक संस्थाहरुलाई पनि १० गतेभित्र पूर्णता दिने र गठन गरिसक्नुपर्ने विषयमा महामन्त्रीद्वयले सभापति देउवाको ध्यानाकर्षण गराएका हुन्। जवाफमा सभापति देउवाले सल्लाह गरेर अघि बढ्ने बताएको महामन्त्री थापाले जानकारी दिए। उनकाअनुसार पार्टीको आन्तरिक जीवनका विषयमा भोलि पनि सभापति देउवासँग छलफल हुनेछ। महामन्त्रीद्वय थापा र शर्माले राष्ट्रिय राजनीति र समसामयिक विषयमा पनि प्रधानमन्त्री देउवाको ध्यानाकर्षण गराएका थिए। उनीहरुले अमेरिकी स्टेट पार्टनरसिप प्रोग्राम (एसपीपी)को प्रतिपक्षी दलहरुलाई पनि बोलाएर छलफलसहित साझा धारणा बनाउन सुझाएका थिए। एसपीपीलाई प्रक्रिया पुर्याएर सरकारको तर्फबाट सधैका लागि बन्द गर्न उनीहरुले माग गरेका थिए। दुई महामन्त्रीले पेट्रोलियम पदार्थको मूल्यवृद्धिमा प्रधानमन्त्री देउवाको ध्यानाकर्षण गराएका थिए। पेट्रोलियम पदार्थको मूल्यवृद्धि अति नै भयो। जनताले थेग्न नसक्ने, जनताको जनजीविकामा प्रत्यक्ष असर गरेको छ। यसको विकल्प खोज्नुस् राहत दिनुस्, महामन्त्रीद्वयले एकै स्वरमा भने। शेयर बजारमा देखिएको समस्या समाधानमा अग्रसरता लिन पनि दुबै महामन्त्रीले आग्रह गरेका थिए। शेयर बजारको असन्तुलनले अर्थतन्त्रमै गम्भीर असर पर्ने भन्दै उनीहरुले यसको बारेमा पनि सम्बन्धित निकायलाई बोलाएर छलफलसहित पहलकदमी लिन माग गरेका थिए। विदेशमा रहेका प्रवासी नेपालीको मताधिकारको विषय पनि महामन्त्रीद्वयले उठाएका थिए। निर्वाचन आयोगसँग छलफल गरेर विदेशमा रहेका मतदाताले मतदान गर्न पाउने व्यवस्था मिलाउन माग गरेका थिए। त्यस्तै रेल्वे कम्पनीले अधिग्रहण गरेको जग्गाको मुआब्जा दिन पनि प्रधानमन्त्रीको ध्यनाकर्षण गराएको महामन्त्री थापाले बताए। उनकाअनुसार प्रधानमन्त्री देउवाले सरोकारवालासँग छलफल गरेर समस्या समाधान गर्ने प्रतिबद्धा जनाएका थिए। महामन्त्रीद्वय थापा र शर्माले भोलि पनि सभापति देउवासँग छलफल गर्नेछन्।"
सिसडोल ल्याण्डफिल साइटमा फुटबल रंगशाला बनाउने चाहना छ : मेयर शाह,"काठमाडौः काठमाडौं महानगरका प्रमुख बालेन्द्र शाह (बालेन) ले काठमाडौंको फोहोर अन्तिम व्यवस्थापन हुँदै आएको सिसडोल ल्याण्डफिल साइटमा रंगशाला निर्माण गर्ने चाहना रहेको बताएका छन् । अखिल नेपाल फुटबल संघ (एन्फा) का वरिष्ठ उपाध्यक्ष पंकजविक्रम नेम्बाङ्सँग फुटबल विकासका सन्दर्भमा कुरा गर्दै प्रमुख शाहले सिसडोल साइटको फोहोरलाई उचित व्यवस्थापन गरेर रंगशाला तथा पार्क निर्माण गर्ने योजना रहेको बताएका हुन् । सिसडोल ल्याण्डफिल साइटको फोहोरलाई उचित व्यवस्थापन गरेर हामी सुन्दर रंगशाला तथा पार्क निर्माण गर्न चाहन्छौं । काठमाडौंको टुँडिखेललगायत महानगरका अन्य पार्क र मैदानमा फ्लड लाइट जडान गरेर राति खेल्न मिल्ने बनाउँछौँ,' प्रमुख शाहको भनाइ छ । कुराकानीका क्रममा शाहले, काठमाडौंबाट लिग खेल्ने खेलाडी उत्पादन गर्न ग्रासरुट फुटबलका कार्यक्रम सञ्चालन गर्न चाहेको बताए । यसका लागि सम्बन्धित पक्षसँग सहकार्य गर्छौँ,'प्रमुख शाहले भने, 'अहिले पनि काठमाडौं महानगरले महानगरमा भएका ए डिभिजन,वि डिभिजन र सी डिभिजनफुटबल क्लबहरुलाई खेल सञ्चालन गर्न आर्थिक सहयोग उपलब्ध गराइरहेका छौं । नेपाली फुटबलको विकास र विस्तार गर्न आफूहरु महानगरसँग सहकार्य गर्न तयार रहेको उल्लेख गर्दै एन्फामा वरिष्ठ उपाध्यक्ष नेम्बाङ्ले, सुशासन, आर्थिक पारदर्शिता र विकेन्द्रीकरणलाई व्यवहारमा लागू गर्दै नेपाली फुटबललाई अगाडि बढाउने बताए ।"
पेट्रोलियम पदार्थको मूल्यवृद्धि फिर्ता नलिए आन्दोलनमा उत्रने अनेरास्ववियुको चेतावनी,"काठमाडौं : एमाले निकट विद्यार्थी संगठन अनेरास्ववियुले पेट्रोलियम पदार्थको मूल्यवृद्धि तत्काल फिर्ता लिन माग गरेको छ। अनेरास्ववियुले सोमबार एक विज्ञप्ति जारी गर्दै मुल्यवृद्वि फिर्ता नलिए त्यसकाविरुद्धको निर्णायक आन्दोलनमा सशक्त ढंगले उत्रने चेतावनी दिएको हो। नेपाल आयल निगमले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको छ। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। जनताको आधारभूत आवश्यकतासँग प्रत्यक्ष रुपमा गाँसिएका पेट्रोलियम पदार्थमा मूल्यवृद्धि गर्दै निगमले आफ्नो कमजोरी लुकाउन निरन्तर घाटामा देखाएर केवल नाफा निकाल्ने उद्देश्य राखी गरिएको मूल्यवृद्धि तत्काल फिर्ता लिन अनेरास्ववियु जोडदार माग गर्दछ । अनेरास्ववियुकी अध्यक्ष सुनिता बरालद्वारा जारी विज्ञप्तिमा भनिएको छ, अनेरास्ववियु सम्पूर्ण जनसमुदायलाई र आम नेता कार्यकर्ताहरुलाई मुल्यवृद्वि विरुद्धको निर्णायक आन्दोलनमा सशक्त ढंगले उत्रन आव्हान गर्दछ । विज्ञप्तिमा शेरबहादुर देउवा नेतृत्वको जनतामारा नालायक सरकारले पेट्रोलियम पदार्थको भारी मूल्यवृद्धि गरी जनताको ढाड सेक्ने काम गरेको विज्ञप्तिमा उल्लेख छ। पेट्रोलियम पदार्थको मूल्यवृद्धिसँगै गरीब जनताको चुलो बल्ने अवस्था नभएको र अतिआवश्यक वस्तु तथा सार्वजनिक यातायातको भाडा महँगिने निश्चित भएको उनको भनाई छ। आयल निगम चुहावट नियन्त्रण गर्न नभई कर्मचारीलाई बोनस र भत्ता बाड्न मस्त भएको अखिलको ठहर छ। विज्ञप्तिमा भनिएको छ, देशमा राज्य छ कि छैन भन्ने अवस्था छ, मूल्य समायोजनको बहानामा अन्तर्राष्ट्रिय बजारमा मूल्य बढ्दा बढाउने तर घट्दा नघटाई, सरकार विभिन्न कर थुपारेर राजस्व उठाउन व्यस्त छ, आयल निगम चुहावट नियन्त्रण गर्न होइन कर्मचारीलाई बोनस र भत्ता बाड्न मस्त छ।"
संसदमा अर्थमन्त्रीको राजीनामा माग,"काठमाडौं : संसदमा अर्थमन्त्री जनार्दन शर्माको राजीनामा माग गरिएको छ। नेकपा एमालेका सांसद नवीना लामाले सरकारको नैतिकता गुमेको भन्दै अर्थमन्त्रीको राजीनामा मागेकी हुन्। बैंकमा ९ महिनायता पैसा छैन। व्यवसायीले ऋण पाएका छैनन्, विदेश उच्च शिक्षा हासिल गर्न जाने विद्यार्थीहरुले बैंकको कारोबार गर्न पाएको छैन। नैतिकता गुमेको सरकार, अर्थमन्त्रीज्यूको राजीनामा माग गर्छु। सरकारले जनताको ढाड सेक्नेगरी मूल्यवृद्धि गरेको बताइन्। उनले भनिन्, 'इन्धन, मट्टितेल, ग्यासलगायतका सबै पेट्रोलियम पदार्थको मूल्य बढेको छ। त्योमात्र होइन, सबै क्षेत्रमा मूल्य बढेर निमुखा जनताको घरमा चुलो बाँड्न मुस्किल परेको छ। किसान रोइरहेको छ।"
एसपीपीबारे जवाफ दिन किन पन्छिए प्रधानमन्त्री देउवा ?,"काठमाडौं : प्रतिनिधिसभाको अन्तर्राष्ट्रिय सम्बन्ध समितिका सांसदहरू प्रधानमन्त्री शेरबहादुर देउवा आइतबार बैठकमा अनुपस्थित भएपछि आक्रोशित भए। एसपीपीसँगको सम्झौता, अमेरिका भ्रमण, नेपालको परराष्ट्र नीतिलगायतका विषयमा छलफल गर्न आइतबारको बैठकमा प्रधानमन्त्रीलाई बोलाइएको थियो। एसपीपी र अमेरिका भ्रमणको विषयका बारेमा अन्तर्राष्ट्रिय समितिमा आएर बोल्न सहमत भएका प्रधानमन्त्री देउवा एकाएक अन्तिम समयमा आएर सत्ता गठबन्धनको बैठक डाक्न पुगे। अन्तर्राष्ट्रिय समितिमा ३ दिनअघि परराष्ट्रमन्त्री डा नारायण खड्का, प्रधानसेनापति प्रभुराम शर्मालगायतसँग एसपीपीकै विषयमा छलफल गरेको थियो। समितिकी सभापतिसमेत रहेकी पवित्रा निरौला खरेलले भनिन्, प्रधानमन्त्री बैठकमा आउने कुरा थियो। अन्तिम समयमा सत्तागठबन्धनको बैठक बस्नुपरेकाले आउन नसकेको जानकारी बालुवाटारबाट आयो। खरेलले प्रधानमन्त्री शेरबहादुर देउवा बैठकमा अनुपस्थित हुनु भनेको लोकतन्त्र र संसदीय समिति प्रणालीको प्रतिकूल भएको विचार व्यक्त गरेपछि बैठकमा विवाद सुरु भएको थियो। सभापति खरेलले समितिको बैठकमा एसपीपी पनि व्याख्यात्मक घोषणासहित सम्झौता हुने त होइन ? भन्दै बैठकमा एसपीपी पनि एमसीसी जस्तै व्याख्यात्मक घोषणासहित पारित त हुने होइन ? यो हाम्रो मात्र नभई जनताको पनि एमालेका सांसदहरूले प्रधानमन्त्रीले संसदीय समितिलाई अपमान गरेको भन्दै खेद प्रस्ताव पारित गर्नुपर्ने मागसमेत राखेका थिए। बैठकले खेद प्रस्ताव भने पारित गरेन। यद्यपि समितिकी सभापति खरेलले प्रधानमन्त्रीलाई फेरि पनि बैठकमा बोलाउँछौं, नेपालमा अमेरिकी सेना आउने भन्दै पनि सबैको मन रोएको छ, यो विषयमा हामी स्पष्ट हुन चाहन्छौं प्रधानमन्त्रीलाई फेरि आमन्त्रण गरौं। सत्तारुढ दल कांग्रेसका सांसद्हरूले भने प्रधानमन्त्रीको व्यस्ततालाई अनर्थ विश्लेषण गर्न नमिल्ने बताएका थिए। सांसद् तथा कांग्रेस सचेतक पुष्पा भुसालले प्रधानमन्त्रीको कार्यव्यस्तताका कारण उपस्थित हुन नसकेको विषयलाई लिएर विवाद गर्न नमिल्ने बताएकी थिइन्। भुसालले भनिन्, अमेरिकाको भ्रमणको औपचारिक मिति तय भइसकेको छैन। अमेरिकाको भ्रमण औपचारिक रूपमा तय भएपछि प्रधानमन्त्रीले सदनमा जानकारी गराउने बताएकाले यसलाई विवादको विषय बनाउन मिल्दैन। समितिमा बोल्दै सांसदहरूले संसदीय समितिले बोलाउँदा प्रधानमन्त्री मात्रै नभई राष्ट्रपति पनि जवाफ दिन आउनुपर्ने विषयले निकैबेर चर्चा पायो, सांसद दिव्यमणि राजभण्डारीले भनेका थिए, आवश्यकता परेको खण्डमा राष्ट्रपतिलाई पनि बोलाउन सक्छौं। यो संवैधानिक समिति हो।सभापति खरेलले, प्रधानमन्त्रीलाई आमन्त्रण गरिएकोमा अन्तिम क्षणमा सचिवालयमार्फत समितिमा उपस्थित नहुने जानकारी गराउनुभयो। प्रधानमन्त्री बैठकमा आउन नसक्नुको कारण जानकारी गराउन ध्यानाकर्षण गराउने निर्णय गरियो, भन्ने निर्णय सुनाएर बैठक सकेकी थिइन्। समितिको निर्णयमा एमाले नेता भीम रावलले प्रधानमन्त्री समितिमा आउन नसक्नुको कारण प्रष्ट पार्नुपर्ने बताए। रावलले समितिमा आउँछु भनेर बालुवाटारमा ५ दलीय बैठक बस्ने खेद प्रस्ताव गर्नुपर्ने बताएका थिए। रावलले भने, एउटा सम्झौताबाट राष्ट्रियता कमजोर हुने भएको छ। अन्तर्राष्ट्रिय सम्बन्ध समितिमा नआउने गम्भीर विषय हो। सामान्य विषय होइन। उनले भने, प्रधानमन्त्री नआउने कुरा र अरू कोही विपक्षी दलको नेता नआउने कुरालाई एउटै विषयमा नियमावलीले राख्दैन। राजनीति वृत्तमा अहिले सबैभन्दा बढी चर्चामा रहेको विषय हो अमेरिकन सहयोग स्टेट पार्टनरसिप प्रोगाम (एसपीपी)। सदनदेखि सेना हुँदै अन्तर्राष्ट्रिय सम्बन्ध समितिसम्म बहस भइरहेको एसपीपीको विषयमा अब सर्वदलीय बैठक नै बस्ने भएको छ। आइतबार बसेको गठबन्धन दलको बैठकमा यो विषयमा छलफल गर्न सर्वदलीय बैठक आह्वान गर्ने प्रस्ताव पेस भएको छ। एसपीपीका बारेमा पछिल्लो समय सत्तारूढ दल र विपक्षी दलले व्यापक विरोध गर्दै आएका छन्। विरोधको रूप बढ्दै गएपछि आइतबार पाँच दलीय गठबन्धनको बैठक बसेको थियो। अन्तर्राष्ट्रिय सम्बन्ध समितिले छलफलमा बोलाउँदासमेत नगई प्रधानमन्त्रीले गठबन्धन बैठक राखेका थिए। समितिमा प्रधानमन्त्री अनुपस्थितको विरोध भइरहँदा गटबन्धनमा भने यो विषयलाई सर्वदलीय बैठकमा लैजाने विषयमा सहमति भएको नेकपा एकीकृत समाजवादीका नेता झलनाथ खनालले जानकारी दिए। भने, नेकपा (एस) एसपीपीको पक्षमा छैन यसमा हामी प्रष्ट छौं। एकअर्कालाई दोषारोपण गर्नुभन्दा बरू सर्वदलीय छलफल गरौं भन्ने प्रस्ताव अघि बढाएका हौं। उनका अनुसार एसपीपी बारेमा प्रधानमन्त्रीले सबैसँग छलफल गरेर अघि बढ्ने बताएका छन्। नेकपा एकीकृत समाजवादीका अध्यक्ष माधवकुमार नेपालले आइतबारै सम्पादकसँगको साक्षात्कार कार्यक्रममा सत्तागठबन्धनको बैठकमा प्रधानमन्त्री समक्ष समसामयिक विषयमा उठेका सामान्य समीक्षात्मक कुराहरू भएको बताए। भने, गठबन्धनको बैठकमा गल्ती कमजोरीहरू आगामी दिनमा नदोहोर्याउन भन्ने विषयमा छलफल भयो। पाँच गठबन्धन दलको पूर्ण बैठक गर्ने निर्णय भएको छ। त्यहाँ पनि एसपीपीलगायतका विषयमा छलफल हुनेछ। गठबन्धन जोगिनुपर्छ भन्ने विषयमा प्रधानमन्त्रीजी पनि सकारात्मक हुनुहुन्छ। गठबन्धन बैठकमा एसपीपी र अमेरिका भ्रमणबारे सुरुदेखि केके हुन्छ भन्नेबारे चासो राखेको नेपालले बताए। भने, विदेशी राष्ट्रसँग कुनै पनि अनुचित सम्झौता नहोस् भन्ने कुरामा हामी सँगै प्रधानमन्त्री सजह हुनुहुन्छ। सत्तागठबन्धनको बैठकमा अर्थमन्त्री जनार्दन शर्माले बजेट निर्माणका बखत बाहिरी व्यक्तिलाई घुसाएको कारण सर्वत्र विरोध भएकाले शर्मालाई मन्त्रीबाट फिर्ता बोलाउनु पर्ने कुरा पनि उठेको गठबन्धनमा सहभागी एक नेताले बताए। ती नेताले भने, पर्यटनमन्त्री प्रेम आलेको कुरा के हो ? भनेर प्रधानमन्त्रीले नै माधव नेपालजीलाई सोध्नु भएको थियो। प्रधानमन्त्रीजीले चुनावको मुखमा भएकाले मन्त्रिपरिषद् हेरफेर नगरौं भन्ने हो। तर, साथीहरूले एकपछि अर्को काण्ड बनाउँदै जानुभएको छ। अब मन्त्रिपरिषद् हेरफेर पनि गर्नुपर्छ। चुनाव नबिथोल्ने र गठबन्धनलाई सहयोग पुग्ने खालका व्यक्तिको नाम सिफारिस गर्नुस्। भनेर पनि बैठकमा कुरा उठाएको ती नेताले नाम नबताउने सर्तमा भने। एसपीपीको विषयमा प्रधानमन्त्रीको धारणाका विषयमा बोल्दै ती नेताले भने, एसपीपीको विषयमा बृहत् छलफल गरेरै सल्लाह सुझावमै अघि बढ्ने र अहिले कुनै तयारी छैन भन्नुभयो। नेता नेपालले पनि केही दिनमै प्रधानमन्त्री शेरबहादुर देउवाले मन्त्रीहरू छिट्टै फेरबदल गर्ने बताएको जानकारी दिए। नेता नेपालले सम्पादकसँगको छलफलमा भने, मन्त्रीहरू फेरबदलको विषयमा नेकपा एसले निर्णय गरिसकेका छौं। हामीले भनिसकेका छौं अहिलेका मन्त्रीहरूलाई ६ महिनाका लागि मात्रै पठाएका हौं भनेर आठ महिना पुगेपछि हामीले परिवर्तन गर्ने निर्णय गरेका हौं, उनले भने, हामी पहिले हेरफेर भएको भए पनि पनि तयार थियौं मन्त्री फेरबदलमा ढिलाइ भने भइरहेको छ। नेपालले कांग्रेस र नेकपा माओवादी केन्द्रले नै केही समय मागेपछि आफूहरू रोकिएको बताए। उनले भने, प्रधानमन्त्रीसँगको बैठकमा पनि यो विषयमा छलफल भएको छ।"
समृद्धि र समाजवादको आधार निर्माणमा स्थानीय तहको भूमिका,"१ सत्ता गठबन्धनले स्थानीय तहको निर्वाचन समयमा नगरेर स्थानीय तहलाई कमजोर बनाउने प्रपञ्च अगाडि बढाइरहेका वेलामा नेकपा (एमाले) को निरन्तर खबरदारी र निर्वाचन आयोगको अग्रसरतामा वैशाख ३० गते देशभरि एकैसाथ स्थानीय तहको निर्वाचन सम्पन्न भएको छ। बाजुराको बुढीगंगा बाहेक सबै पालिकाको निर्वाचन परिणाम सार्वजनिक भइसकेको छ। यस पटकको स्थानीय तहको निर्वाचन मुलतः दुई शक्तिका बीचको निर्वाचन बन्न पुग्यो। एकातिर नेकपा (एमाले) र अर्कोतिर नेपाली कांग्रेसको नेतृत्वमा रहेको पाँच दलीय सत्ता गठबन्धन। नेकपा (एमाले) का विरुद्धमा जहाँ जति कसिलो गठबन्धन त्यहाँ त्यति नै नेकपा (एमाले) को पक्षमा लोकप्रिय जनमत बृद्धि भएको छ। निर्वाचनको परिणाम हाम्रो पार्टीले अपेक्षा गरेअनुरूप आउन नसके पनि विगतको तुलनामा लोकप्रिय मतमा भने उल्लेख्य बृद्धि भएको छ। यसबाट मुलुकको विकास र समृद्धिका लागि दलीय गठबन्धन होइन, बलियो राष्ट्रिय शक्ति आवश्यक छ भन्ने मान्यता प्रवल बन्दै गएको देखिन्छ। स्थानीय तहको निर्वाचन सम्पन्न भइसकेको अवस्थामा निर्वाचनका क्रममा देखिएका सबल र दुर्बल पक्षहरूको समग्र समीक्षा गरेर पार्टीलाई राष्ट्र निर्माणको मुख्य शक्तिका रूपमा सुदृढ गर्ने गरी अगाडि बढ्नु आवश्यक छ। २ नेपालका राजनीतिक दलहरूले राज्य व्यवस्थाका विरुद्धको सङ्घर्षमा लामो समय व्यतित गर्नु पर्यो। कहिले जहानिया राणा शासनका विरुद्धमा, कहिले निरङ्कुश पञ्चायती व्यवस्थाका विरुद्धमा त कहिले निरङ्कुश सामन्ती राजतन्त्रका विरुद्धको सङ्घर्षमा संलग्न हुनु पर्यो। लामो समयसम्म नेपालका राजनीतिक दलहरूले प्रतिबन्धित अवस्थामा भूमिगत, अर्धभूमिगत र निर्वासनमा बसेर समेत राजनीतिक आन्दोलन अगाडि बढाउनुपर्ने बाध्यता रह्यो। राजनीतिक दलहरू प्रतिबन्धित रहेको र राज्य विरुद्धको विद्रोही शक्तिको भूमिकामा रहेका वेलामा दलहरूको संख्या धेरै हुनु र निरङ्कुश राज्यशक्तिका विरुद्धको सङ्घर्षमा उनीहरूका बीचमा एकता र सहकार्य आवश्यक हुन्थ्यो नै। नेकपाका संस्थापक महासचिव कमरेड पुष्पलालले २०१७ सालको शाही कू पछि नै संयुक्त जनआन्दोलनको नीति अगाडि सार्नु भएको थियो। पछि जननेता मदन भण्डारीको नेतृत्वमा त्यस नीतिलाई व्यवहारमा लागु गर्न सम्भव भयो। नेपालका वामपन्थी र बुर्जुवा शक्तिको एकता र संयुक्त सङ्घर्षबाट नै नेपालमा ठूला ठूला राजनीतिक परिवर्तन सम्भव भए। बैसठ्ठी त्रिसठ्ठीमा सम्पन्न उन्नाईस दिने संयुक्त जनआन्दोलनको सफलताबाट नै मुलुकमा ऐतिहासिक संविधान सभाको गठन र संविधानसभाबाट सङ्घीय लोकतान्त्रिक गणतन्त्रात्मक संविधान निर्माण हुनपुग्यो। संविधान जारी हुँदादाका समयमा केही राजनीतिक दलले संविधानप्रति असहमति समेत जनाएका थिए। संविधानको कार्यान्वयन प्रक्रियामा भने संविधानको स्वीकार्यता बढेर गएको छ। पहिलो स्थानीय तहको निर्वाचनमा कतिपय राजनीतिक दलले घोषित रूपमा नै चुनाव बहिस्कारको नीति अवलम्वन गरेका थिए। स्थानीय तहको दोस्रो निर्वाचनका क्रममा भने संविधान र व्यवस्थाप्रति असन्तुष्ट देखिएका मधेस केन्द्रित दलहरूका साथै राज्यका विरुद्धको सङ्घर्षमा रहेका दलहरू सिके राउत र नेकपा विप्लव समूह समेत निर्वाचनमा सहभागी बन्न पुगे। यसरी नेपालको संविधानको स्वीकार्यता बढाउने र त्यसलाई कार्यान्वयनमा लैजाने कुरामा हाम्रो पार्टीको अहम् भूमिका रहँदै आएको छ। ३ लामो समयसम्म नेपालका राजनीतिक दलहरूले राज्य व्यवस्थाका विरुद्धको सङ्घर्षमा व्यतित गर्नुपरेका कारणले विकास र समृद्धिको विषयले जति प्राथमिकता पाउनुपर्ने हो पाउन सकेन। दुनियाँमा एउटै राजनीतिक क्रान्तिबाट मुलुक नयाँ युगमा प्रवेश गर्न सफल हुन्छ। हामीकहाँ तीन तीनवटा राजनीतिक क्रान्ति भए र राजनीतिक व्यवस्थामा पटक पटक परिवर्तन आयो, आर्थिक सामाजिक अवस्थामा खासै परिवर्तन हुन सकेको छैन। राजनीतिक परिवर्तनले अपेक्षा गरेअनुरूपको आर्थिक सामाजिक क्षेत्रमा परिवर्तन ल्याउन नसक्दा मुलुकले अनेकन् पटक प्रतिगमनको दुश्चक्रको सामना गर्नु पर्यो। पछिल्लो समयमा नेपालमा सम्पन्न राजनीतिक परिवर्तनलाई क्रान्तिको रूपमा चित्रण गर्ने गरिएको छ। तर त्यसको चरित्र पनि दुनियाँमा सम्पन्न भएका राजनीतिक क्रान्तिको जस्तो छैन। युरोपमा सम्पन्न पूँजीवादी क्रान्तिले सामन्त वर्गका ठाउँमा पूँजीपति वर्गको नेतृत्वलाई राज्यव्यवस्थामा स्थापित गरेको थियो। रुसमा सम्पन्न अक्टुवर समाजवादी क्रान्तिले सर्वहारा श्रमिजीवी वर्गलाई राज्यसत्ताको नेतृत्वमा स्थापित गरेको थियो। चीनलगायतका मुलुकमा सम्पन्न नयाँ जनवादी क्रान्तिले क्रान्तिको नेतृत्वकर्ता पार्टीलाई राज्यसत्ताको नेतृत्वमा स्थापित गरेको थियो। तर हाम्रो मुलुकमा सम्पन्न राजनीतिक क्रान्तिबाट सामन्ती राजतन्त्रको अन्त्य त भयो र राज्यसत्तामा लामो समयदेखि कायम रहँदै आएको उसको वर्चश्व समेत गुम्यो तर त्यसको ठाउँमा कुनै एउटा नयाँ वर्गको नेतृत्व स्थापित हुन सकेन। नेपाली राज्यसत्ताको नेतृत्व कुन वर्गले गर्ने र मुलुकलाई कुन बाटोमा अगाडि बढाउने भन्ने प्रश्नको निरूपण आवधिक निर्वाचनका माध्यमबाट तय हुने वैधानिक व्यवस्था कायम भएको छ। यस अर्थमा हाम्रा लागि आम चुनावको प्रश्न सामान्य जित हारको विषय मात्र नभएर राज्यसत्ताको नेतृत्व कुन वर्गले गर्ने र मुलुकलाई कुन दिशामा अगाडि बढाउने भन्ने प्रश्नसँग पनि जोडिएको छ। त्यस अर्थमा हामीले क्रान्तिकालमा जस्तै बलिदानी भावनाकासाथ आवधिक चुनावलाई लिनु आवश्यक छ। तर पनि हामीले यस विषयको महत्वलाई तदनुरूप आत्मसात गर्न वा स्थापित गर्न सकिरहेका छैनौं। ४ स्थानीय तहको निर्वाचनसँगै दोस्रो आवधिक निर्वाचनको प्रक्रिया सुरु भएको छ। निर्वाचन भएको मितिलाई आधार मान्ने हो भने अब आउने कार्तिकमंसिरमा नै संघ र प्रदेशको निर्वाचन गर्नुपर्नेछ। यी निर्वाचनको जनादेशको जगमा अवधि समाप्त हुनुपूर्वनै राष्ट्रपति, उपराष्ट्रपति र राष्ट्रिय सभाका सदस्यहरूको निर्वाचन निर्वाचक मण्डलबाट हुने संवैधानिक र कानुनी व्यवस्था छ। स्थानीय तहको निर्वाचनको मूल्याङ्कनको जगमा आसन्न प्रतिनिधिसभा र प्रदेश सभाको निर्वाचनमा सफलता हासिल गर्ने गरी तयारीका काममा पार्टी जुटिरहेको छ। आसन्न आम निर्वाचनमा गत वैशाख ३० मा सम्पन्न स्थानीय निर्वाचनका अनुभव तथा त्यस निर्वाचनबाट सफल हुनुभएका जनप्रतिनिधिहरूको भूमिका महत्वपूर्ण हुनेछ। विगतका स्थानीय सरकारहरूले कानुन, संरचना र स्रोतको अभावका बीचमा पनि महत्वपूर्ण काम अगाडि बढाएका थिए। तर, ती कामलाई पार्टीको राजनीतिक कार्यदिशासँग जोड्ने र पार्टीसँंगको समन्वयमा कामहरूलाई अगाडि बढाउने कुरामा समस्या रहेका कारणले पनि जनताका बीचमा लगेर भएका कामहरूलाई स्थापित गर्न समस्या रह्यो। त्यसमाथि हाम्रो नेतृत्वको सरकारले केन्द्र र प्रदेशका तर्फबाट गरेका राम्रा कामहरू विशेषगरी मुलुकको स्वाधीनता, स्वाभिमान र राष्ट्रिय हित तथा समृद्ध नेपाल सुखी नेपालीको राष्ट्रिय आकांक्षा अनुरूप अगाडि बढाएका युगान्तकारी महत्वका कामलाई जनताका बीचमा लगेर स्थापित गर्ने कुरामा समेत एकहदसम्म कमजोरीहरू रहन गए। सामाजिक न्याय सहितको लोककल्याणकारी राज्य निर्माणका लागि गरिएको हाम्रो प्रयासलाई समेत जुन रूपमा स्थापित गर्नुपर्ने हो, स्थापित गर्न सकिएन। जसका कारणले बलियो संगठनात्मक आधार र राम्रो काम भएका ठाउँमा समेत चुनावी परिणाम आशा गरे अनुरूपको हुन सकेन। अर्कोतिर पार्टी एकताका नाममा उत्पन्न भएको संगठनात्मक शुन्यताले पार्टीको उन्नत संगठनात्मक जीवन समेत लामो समयसम्म अवरुद्ध हुन पुग्यो। नेकपा विघटन भई नेकपाको निरन्तरताको रूपमा नेकपा (एमाले) पुनस्र्थापित भएको अवस्थामा पार्टीले संगठनात्मक अराजकता र अवसरवादका विरुद्ध सही प्रकारको संगठनात्मक कार्ययोजना अगाडि बढायो। तर निर्वाचनका क्रममा देखिएका कतिपय अस्वस्थ क्रियाकलापले त्यो कार्ययोजनाले अझै पूर्णता पाउन नसकेको देखिन्छ। पार्टीको राजनीतिक कार्यदिशाको कार्यान्वयनका लागि राज्यसत्ताको नेतृत्व गर्ने ठाउँमा पार्टीलाई स्थापित गर्नका लागि कार्तिकमंसिरमा सम्पन्न हुने आम निर्वाचन पूर्व नै दक्षिणपन्थी अवसरवाद र संगठनात्मक अराजकताका विरुद्धको वैचारिक र संगठनात्मक लडार्इंमा विजय हासिल गर्दै पार्टीलाई वैचारिक, संगठनात्मक र राजनीतिक रूपमा एकतावद्ध बनाउनु आवश्यक छ। ५ विगतमा हामीले प्रतिक्रियावादी सत्ताका विरुद्धमा संयुक्त सङ्घर्षका नीति अवलम्वन गर्दै आएका थियौं। संविधानसभाबाट नयाँ संविधान जारी नहुञ्जेलसम्म उक्त नीतिमा पार्टी दृढतापूर्वक कायम रह्यो। संविधानसभाबाट नयाँ संविधान जारी भएपछिको अवस्थामा राजनीतिक कार्यदिशामा परिवर्तन आएसँगै उक्त नीतिसमेत बदलिएको छ। अब नेपालको बुर्जुवा बर्गको प्रमुख प्रतिनिधिका रूपमा रहेको नेपाली कांग्रेससँग हाम्रो पार्टीको मुख्य प्रतिस्पर्धा छ। अबको बाटो समाजवाद कि पूँजीवाद भन्ने प्रश्नमा राजनीति धु्रबीकृत बन्दै गएको छ। यस्तो बेलामा हाम्रो पार्टी सामाजिक आर्थिक विकासको बाटोबाट समाजवादको आधार तयार गर्दै मुलुकमा शान्तिपूर्ण र वैधानिक बाटोबाट समाजवादमा पुग्ने राजनीतिक कार्यदिशा निर्धारण गरी अगाडि बढिरहेको छ। नेपालमा सम्पन्न पछिल्लो राजनीतिक क्रान्तिपछिको नेपाली समाजको रूपान्तरणका लागि जनताको बहुदलीय जनवादको मार्गदर्शनमा समाजवादको आधार तयार गर्ने चरणबाट हामी अगाडि बढिरहेका छौं। संविधानसभाबाट बनेको संविधानले समेत समाजवादको आधार तयार गर्ने कुरालाई संविधानको प्रस्तावनामा नै आत्मसात गरेको छ। यस्तो अवस्थामा सिङ्गो नेपाली समाजलाई त्यो दिशामा डोर्याउनका लागि हाम्रो पार्टीले समृद्ध नेपाल सुखी नेपालीको राष्ट्रिय आकांक्षालाई मूल नाराका रूपमा अगाडि बढाउँदै आएको छ। पार्टी नेतृत्वको सरकारका समयमा उक्त नारालाई राष्ट्रिय संकल्पका रूपमा स्थापित गर्ने कुरामा महत्वपूर्ण सफलता समेत प्राप्त भएको छ। विकास र समृद्धिको चाहना राख्ने नेपाली जनताले मात्र होइन, नेपालको हित चाहने हाम्रा विकासका साझेदारहरूले समेत त्यसलाई सकारात्मक रूपमा लिएका छन्। तर परमादेशबाट बनेको पाँचदलीय गठबन्धनको सरकारले भने त्यसलाई उपेक्षा गर्ने धृष्टता गरिरहेको छ। हाम्रो पार्टीका तर्फबाट निर्वाचित जनप्रतिनिधिहरूले समृद्ध नेपाल सुखी नेपालीको राष्ट्रिय आकांक्षा पूरा गर्ने सङ्कल्प सहित समाजवाद उन्मुख आर्थिक सामाजिक विकासको बाटोमा अग्रसर हुनु आवश्यक छ। संविधान कार्यान्वयनको पहिलो कार्यकाल संक्रमणकालीन अवस्थाका रूपमा समेत रह्यो। तर अब भने हामीले सुरुदेखि नै व्यवस्थित ढङ्गले पार्टी नीति अनुरूप हाम्रो नेतृत्वमा रहेका स्थानीय सरकारहरूलाई सञ्चालन गर्नु र आर्थिक सामाजिक विकास र रूपान्तरणका काममा नमुना बन्न ढङ्गले अगाडि बढ्नु आवश्यक छ। ६ विकास र समृद्धिका लागि बलियो राष्ट्रिय शक्ति निर्माण गरेर अगाडि बढ्ने हाम्रो प्रयासका विरुद्धमा पाँचदलीय गठबन्धन खडा भएको छ। सत्ता स्वार्थ र राजनीतिक अवसरवादको जगमा खडा भएको यो पाँचदलीय गठबन्धन विकास र समृद्धिको यात्रामा बाधक शक्ति हो भन्ने कुरा परमादेशबाट सरकार गठन भएपछिका यसका क्रियाकलापबाट नै पुष्टि हुँदै गएका छन्। यस बीचका अवधिमा मुलुकको आर्थिक अवस्था अत्यन्त नाजुक बनेको छ। सामाजिक जीवन समेत कष्टप्रद बन्दै गएको छ। पाँचदलीय गठबन्धन सरकार बनेको यस अवधिमा चालु खाता घाटा ५ खर्ब ४७ अर्ब रूपियाँ पुगेको छ। जवकी गएको वर्षको यसै अवधिमा त्यो घाटा २ खर्ब ५१ अर्बको हाराहारीमा मात्र रहेको थियो। नेकपा (एमाले) को सरकार रहेको समयमा ७ अर्ब ७५ करोड रूपियाँले शोधनान्तर वचतको अवस्था थियो। अहिले शोधनान्तर स्थिति २ खर्ब ८८ अर्ब ५० करोडले घाटाको अवस्थामा पुगेको छ। गठबन्धन सरकार बन्नुपूर्व नेपालमा औसत मूल्य बृद्धिदर ४ प्रतिशतभन्दा तल रहेको थियो। अहिले त्यो बढेर ८ प्रतिशतको हाराहारीमा पुगेको छ। नेकपा (एमाले) सरकारमा रहेका बेलामा वैदेशिक व्यापार सकारात्मक बन्दै थियो। अहिलेको सरकारका तर्फबाट योजनाबद्ध रूपमा आयातलाई बढावा दिने र आन्तरिक उत्पादनलाई धरासायी बनाउने काम भइरहेको छ। परमादेशी सरकार बन्नुपूर्व विदेशी मुद्राको सञ्चिति ११ महिनाको वस्तु र सेवा किन्न सक्ने क्षमताको थियो। अहिले त्यो घटेर छ महिनाको वस्तु र सेवा किन्न सक्ने तहमा झरेको छ। पूँजीगत खर्चका मामिलामा पनि यो सरकार निकै कमजोर सावित भएको छ। कोभिडको कहरको समयमा भन्दा कम पूँजीगत खर्च गर्ने सरकार बन्न पुगेको छ। मुलुकमा बढ्दै गएको आर्थिक सङ्कटसँगै पूँजीबजार गम्भीर सङ्कटमा फसेको छ। सरकारको गलत आर्थिक नीतिका कारणले विदेशी मुद्रामा मात्रै सङ्कट उत्पन्न भएको छैन, नेपाली रूपियाँ समेत बजारबाट गायव बनाइएको छ। स्रोत नखोल्नेगरी लगानी गर्न दिने सरकारको गलत नीतिका कारणले नेपाली रूपियाँ कालोधनवालाहरूको नियन्त्रणमा पुगेको छ। बैंकिङ कानुनका कारणले अबैध कालोधनलाई बैधता दिन समस्या भएपछि राष्ट्रबैंकका गभर्नरमाथि आक्रमण सुरु गरिएको छ। अहिले पनि सरकार आफ्ना गलत नीतिका कारणले उत्पन्न सङ्कट समाधान गर्न गम्भीर हुनुको साटो काशी जाने कुतीको बाटो मा अग्रसर छ। तसर्थ विकास र समृद्धिको यात्रालाई पुनः अगाडि बढाउनका लागि गठबन्धनको राष्ट्र र जनता विरोधी अवसरवादी राजनीतिका विरुद्धमा बलियो राष्ट्रिय शक्तिको रूपमा नेकपा (एमाले) लाई स्थापित गर्नु आवश्यक छ। ७ हाम्रो संविधानले स्थानीय तहलाई सङ्घीयताको महत्वपूर्ण आधारका रूपमा लिएको छ। हाम्रो सङ्घीयता सहकारिता, सहअस्तित्व र समन्वयको सिद्धान्तमा आधारित छ। विश्वका धेरै सङ्घीय मुलुकमा अधिकारको बाँडफाँट दुई तहका बीचमा गरेको पाइन्छ। तर हाम्रो मुलुकमा भने संविधानबाट नै तीन तहका बीचमा अधिकारको बाँडफाँट गरिएको छ। स्थानीय तहलाई बलियो बनाउने कुरामा हाम्रो पार्टीको भूमिका अग्रणी छ। संविधानको अनुसूची ५ मा केन्द्रको एकल अधिकारको सूची उल्लेख गरिएको छ। अनुसूची ६ मा प्रदेशको एकल अधिकारको सूची उल्लेख छ। अनुसूची ७ प्रदेश र संघको साझा सूचीका रूपमा रहेको छ। अनुसूची ८ मा स्थानीय तहको एकल अधिकारको सूची समावेश गरिएको छ। अनुसूची ९ लाई संघ प्रदेश र स्थानीय तहको साझा अधिकारको सूचीका रूपमा उल्लेख गरिएको छ। तीनै तहका सरकारले प्रयोग गर्ने अधिकार र कर्तव्यका बारेमा नेपाल सरकारले कार्य विस्तृतीकरण दस्तावेज तयार गरेको छ। संविधान र कानुनले प्रदान गरेको अधिकारको सही ढङ्गले सदुपयोग गरी समाजवादको आधार तयार गर्ने पार्टीको राजनीतिक कार्यदिशा अनुरूप स्थानीय तहहरूलाई सञ्चालन गर्नुपर्ने हुन्छ। साझासूचीमा आधारित कानुन बनाउने सन्दर्भमा माथिल्लो तहको कानुनसँग नबाझिनेगरी कानुन बनाउनुपर्ने संवैधानिक व्यवस्था रहेको छ। माथिल्लो कानुनँंग बाझिएको हदमा तल्ला कानुनहरू निष्कृय हुने व्यवस्था रहेका कारणले स्थानीय तहमा कानुन बनाउँदा माथिल्लो तहका सरकारले बनाएका कानुनहरूका बारेमा जानकारी राख्नुपर्ने हुन्छ। हाम्रो संविधानले तीन तहका सरकारका लागि भिन्न भिन्न प्रकारको अधिकारको व्यवस्था गरेको छ। संघमा पूर्ण शक्ति पृथकीकरणको सिद्धान्तको प्रयोग गरिएको छ। प्रदेशलाई व्यवस्थापिका र कार्यपालिकाका बीचको सन्तुलनको सिद्धान्तमा आधारित बनाइएको छ। स्थानीय तहमा भने तीनै प्रकारका अधिकारको प्रयोग एकै ठाउँबाट हुने प्रबन्ध गरिएको छ। स्थानीय तहमा निर्वाचित प्रमुखउपप्रमुख, अध्यक्षउपाध्यक्षलाई कार्यपालिका, व्यवस्थापिका र न्यायपालिका तीनै अङ्गको नेतृत्वको अधिकार प्रदान गरिएको छ। जनताको प्रत्यक्ष निगरानीमा काम गर्नुपर्ने भएका कारणले यस प्रकारको व्यवस्था अवलम्वन गरिएको छ। यस अर्थमा स्थानीय जनप्रतिनिधिहरूले हाम्रा कामहरू नजिकबाट जनताले नियालिरहेका छन् भन्ने ठानेर हरदम जनतालाई केन्द्रविन्दुमा राखेर अगाडि बढाउनु पर्दछ। ८ स्थानीय तहहरू संवैधानिक र कानुनीरूपमा अधिकार सम्पन्न छन्। अभ्यास र अनुभवका हिसावले पनि हामी कहाँ स्थानीय निकायका रूपमा रहँदाको समयमा समेत अधिकार सम्पन्न बनाउने कुरामा हाम्रो पार्टीको महत्वपूर्ण भूमिका रह्यो। जननेता मदन भण्डारीले ०४९ सालमा नै स्थानीय निकाय सञ्चालन सम्बन्धी ऐन बनाउने क्रममा नै संशोधन प्रस्ताव मार्फत पार्टीको व्यवस्थित दृष्टिकोण अगाडि बढाउनु भएको थियो। ०५४ सालमा पार्टीको अग्रसरतामा स्थानीय स्वायत्त शासन ऐन अध्यादेशका रूपमा जारी गरिएको थियो। यतिवेला संविधानसभाबाट बनेको नेपालको संविधानमा स्थानीय तहलाई सङ्घीयताका महत्वपूर्ण आधारका रूपमा कार्यकारी अधिकार प्राप्त छ। आधारभूत शिक्षा, आधारभूत स्वास्थ्य र सरसफाई, कृषि तथा पशु विकास, सीप विकास तथा रोजगारीका अवसरको सिर्जना जस्ता कुरामा स्थानीय तहको भूमिका महत्वपूर्ण बनाइएको छ। जनताको जीवनमा प्रत्यक्ष सरोकार राख्ने थुप्रै विषयमा स्थानीय तहको भूमिकालाई केन्द्रविन्दुमा राखिएको छ। स्थानीय तहमा निर्वाचित जनप्रतिनिधिहरूले सम्बन्धित पालिकामा आफ्नो तर्फबाट सम्पादन गर्न सकिने काम आफै गर्ने र आफ्नो तर्फबाट सम्पादन गर्न नसकिने काममा समेत माथिल्लो तहसँग समन्वय र सहजीकरण गर्ने जिम्मेवारीमा रहेको ठान्नु पर्दछ। पार्टी माथिल्लो सरकारको नेतृत्वमा रहेका वेलामा त जनता र पार्टी नेतृत्वको सरकारका बीचको पुलका रूपमा समेत काम गर्नु पर्दछ। ९ यतिवेला हाम्रो समाजमा व्यापारिक पूँजीवादलाई प्रवर्धन गर्दै उदारपूँजीवाद तर्फजाने कि आर्थिक सामाजिक विकासका माध्यमबाट समाजवादको आधार तयार गर्दै समाजवादतर्फ जाने भन्ने प्रश्नमा ध्रुवीकृत हुँदै गइरहेको छ। यसको प्रभाव नेपालका राजनीतिक दलहरूको धु्रबीकरणका रूपमा पनि प्रकट हुँदादै गएको छ। एकातिर नेकपा (एमाले) समृद्ध नेपाल, सुखी नेपालीको राष्ट्रिय आकांक्षा पूरा गर्न बलियो राष्ट्रिय शक्तिको रूपमा पार्टीलाई सुदृढ गर्ने दिशामा अगाडि बढिरहेको छ। नेपाली कांग्रेसको भने पाँचदलीय गठबन्धनका माध्यमबाट नेकपा (एमाले) को बढ्दो प्रभावलाई रोक्न र नेपालमा दलाल नोकरशाही पूँजीवादको इमान्दार सेवक वन्ने दिशामा अग्रसर छ। आफुलाई समाजवादको हिमायती भएको दावी गर्ने नेकपा (माओवादी केन्द्र) र माधव नेपाल समूह भने देउवाको सहयोगी वनेर कम्युनिष्ट आन्दोलनको कलङ्क बनिरहेका छन्। पछिल्लो समयमा नेपालमा अन्तर्राष्ट्रिय शक्ति केन्द्रको क्रिडास्थल वनाउने गरी नेपालको असंलग्न परराष्ट्र नीतिलाई परित्याग गर्ने दिशामा गठबन्धन सरकार अग्रसर हुँदादै गएको र सत्ता साझेदारहरू त्यसप्रति मुकदर्शक वनेको देखिन्छ। यस्तो अवस्थामा नेपालको राष्ट्रिय हित रक्षा गर्दै विकास र समृद्धि एजेण्डाको नेतृत्व गरिरहेको हाम्रो पार्टी नेकपा (एमाले) नै नेपालको वामपन्थी आन्दोलनको मूलधार हो र यो नेपालको लोकतान्त्रिक आन्दोलनको सबैभन्दा भरोसायोग्य शक्ति पनि हो भन्ने सच्चाईलाई अझ गहिरोगरी स्थापित गर्नु आवश्यक छ। १० क्रान्तिको उद्देश्य पुरानो उत्पादन सम्बन्धको ठाउँमा नयाँ उत्पादन सम्बन्धलाई स्थापित गर्नु हो। उत्पादक शक्तिको विकाससंगै पुरानो उत्पादन सम्बन्धसँग त्यसको अन्तरविरोध प्रकट हुन पुग्दछ। त्यो अन्तरसङ्घर्ष राजनीतिक परिवर्तनको प्रक्रियाबाट सुरु भएर त्यसले उत्पादन सम्बन्धमा बदलाव ल्याउने तहसम्म विकसित हुन्छ। हामीकहाँ राजनीतिक क्रान्तिपछि उत्पादन ढाँचा र सम्बन्धमा बदलाव ल्याउन नसक्दाको परिणामका रूपमा मुलुकले पटक पटक प्रतिगमनको दुश्चक्र वेहोर्नु परेको हो। अहिले मुलुकमा संविधानसभाबाट सङ्घीय लोकतान्त्रिक गणतन्त्रात्मक संविधान जारी भएको छ। पछिल्लो राजनीतिक क्रान्तिपछि नेपाल पूँजीवादको प्रारम्भिक चरणमा प्रवेश गरेको पार्टीको निष्कर्ष छ। यसलाई समाजवादको दिशातर्फ अगाडि वढाउनका लागि सामाजिक न्यायसहितको आर्थिक विकासको ढाँचा तयार गर्नुपर्ने हुन्छ। नयाँ उत्पादन सम्बन्धलाई सवल र सुदृढ वनाउने कुरा यतिवेलाको महत्वपूर्ण दायित्व हो। तर समाजवादमा संक्रमणका लागि भने उत्पादक शक्तिको विकासमा हाम्रो विशेष जोड हुनु पर्दछ। उत्पादन शक्तिको विकासका लागि गुणस्तरीय शिक्षाको विकास आवश्यक पर्दछ। राम्रो शिक्षादिक्षाबाट नै सुयोग्य जनशक्तिको विकास सम्भव हुन्छ। दोस्रो पक्ष निरोग्य जनशक्तिको विकासका लागि आधारभूत स्वास्थ्य सेवा र सरसफाईमा ध्यान दिनुपर्ने हुन्छ। मानिस निरोगी वन्नका लागि आहारविहारको सुप्रवन्ध आवश्यक हुन्छ। गर्भावस्थादेखि योग्य जनशक्तिका रूपमा बजारमा नजादाँसम्म राज्यले यस प्रश्नमा विशेष ध्यान दिनुपर्ने हुन्छ। तेस्रो पक्ष प्राविधिक ज्ञान र सीप तथा उन्नत प्रविधिको प्रयोग गर्न सक्ने सक्षम जनशक्तिको विकासमा जोड दिनु पर्दछ। चौथो पक्ष, गरिवी निवारणका लागि रोजगारी र स्वरोजगारका अवसरहरूको सिर्जना गर्नु पर्दछ। पाँचौ पक्ष, आम जनतामा वचतको क्षमता विकास गर्दै पूँजीनिर्माणमा तिव्रता प्रदान गर्नु पर्दछ। यी पाँचकुरा सुनिश्चित भएको अवस्थामा नै उत्पादक शक्तिले तीव्र विकासको अवसर पाउँछ। उत्पादक शक्तिको तीव्र विकासबाट नै नयाँ उत्पादन सम्बन्धको निर्माण हुन्छ। तसर्थ समाजवादको आधार निर्माणका लागि हामीले यी कुरामा विशेष ध्यान दिनु पर्दछ। पालिकाहरूले आफ्नो तर्फबाट आर्थिक सामाजिक विकासका सुक्ष्म योजना अन्तर्गत यी अवधारणालाई प्रभावकारी बनाउनुपर्ने हुन्छ। ११ नेपाली समाजको रूपान्तरणमा निर्वाहमुखी पछौटे उत्पादन सम्बन्ध र दलाल नोकरशाही पूँजीवाद मुख्य चुनौतीका रूपमा रहेका छन्। नेपालको जनसंख्याको ठूलो हिस्सा अहिले पनि कृषिमा आश्रित छ। उत्पादनशील जनसंख्याको झण्डै ७० प्रतिशत हिस्सा अहिले पनि कृषि र पशुपालन व्यवसायमा संलग्न छ। कृषि र पशुपालन व्यवसायको मूल चरित्र अझै निर्वाहमुखी र परम्परागत चरित्रको छ। समृद्धिका लागि यस्तो अवस्थामा बदलाव ल्याउनु जरुरी छ। कृषि क्षेत्रमा संलग्न ठूलो हिस्सालाई गैरकृषि क्षेत्रमा आकर्षित गर्नुपर्ने हुन्छ। कृषिको आधुनिकीकरण र व्यवसायीकरणका माध्यमबाट कम जनशक्तिको सहभागितामा उत्पादकत्व वृद्धि गर्ने नीति अवलम्वन गर्नु पर्दछ। यसका लागि जनशक्ति विकासको योजना आवश्यक हुन्छ। नेपालमा औद्योगिक विकासको प्रक्रिया अत्यन्त सुस्त गतिमा अगाडि वढेको छ। त्यसको तुलनामा सेवा क्षेत्रको तीव्र छ। औद्योगिक क्षेत्रको विकासका लागि स्वदेशी उत्पादन र कच्चा पदार्थमा आधारित उद्योगको स्थापनामा जोड दिनसक्दा नै रोजगारीका अवसरहरू वृद्धि गर्न सकिन्छ। मूल्यअभिवृद्धिमा आधारित उत्पादन श्रृङ्खलाको विस्तार आवश्यक छ। पर्यटन क्षेत्रको विकास र विस्तारबाट अन्यक्षेत्रको विकासमा तिव्रता ल्याउन सकिने अवस्था प्रवल छ। यी अवसरहरूलाई सदुपयोग गर्नका लागि प्राविधि शिक्षा, व्यासायिक सीप र तालिमा जोड दिनु पर्दछ। नेपालको श्रम बजारको माग अनुरूपको जनशक्ति विकासमा जोड दिनु पर्दछ। दलाल नोकरशाही पूँजीवादले स्वाधीन र आत्मनिर्भर अर्थतन्त्र निर्माण गर्ने हाम्रो प्रयासमा बाधा पुर्याउँदै आएको छ। यस पटकको बजेट निर्माणमा आन्तरिक उत्पादनलाई प्रतिकूल असर पुर्याउने गरी स्वार्थ समूहहरूको प्रभावमा परेर विचौलिया र एजेण्टहरूको खुलेआम सहभागितमा राजश्वका दररेटहरूमा नियोजितहरूमा चलखेल भएका तथ्यहरू सार्वजनिक भएका छन्। यसबाट गठबन्धन सरकारको असलियत उदाङ्गो भएको छ। तसर्थ हाम्रो जोड पछौटे उत्पादन सम्बन्धमा बदलाव ल्याउने र दलाल नोकरशाही पूँजीवादको प्रभावबाट नेपालको आार्थिक व्यवस्थालाई मुक्त गर्ने गरी स्वाधीन र सवल अर्थतन्त्र निर्माणको बाटोमा मुलुकलाई अगाडि वढाउनुपर्ने हुन्छ। १२ समाजवादको निर्माण विद्यमान उत्पादन सम्बन्धको परिवर्तनबाट मात्रै सम्भव हुन्छ। त्यसका लागि उत्पादक शक्तिको विकास अनिवार्य सर्त हो। उत्पादक शक्तिको तीव्र विकासबाट राजनीतिक क्रान्तिको जन्म हुन्छ। तर क्रान्तिकारी परिवर्तनबाट स्थापित भएको उत्पादन सम्बन्धले उत्पादक शक्तिको विकास अनुरूप आफूलाई बदल्न तयार हुँदैन र पुनः नयाँ क्रान्तिको आधार तयार हुन्छ। त्यसमाथि हाम्रो पार्टीले शान्तिपूर्ण र वैधानिक बाटोबाट समाजवादको निर्माण गर्ने राजनीतिक कार्यदिशा अवलम्वन गरिरहेको अवस्थामा हाम्रो जोड उत्पादक शक्तिको तीव्र विकासमा हुनुपर्दछ। यस्तो जनशक्तिको विकास र सदुपयोगमा हाम्रो विशेष ध्यान जानु पर्दछ। जनशक्तिको विकास र त्यसको सही उपयोगका सन्दर्भमा निम्न कुरामा हाम्रो ध्यान जानु आवश्यक छ। पहिलो, शिक्षाको गुणस्तरीयता र सर्वशुलभता। पढेलेखेको व्यक्तिलाई नै सहजै योग्य श्रमशक्तिको रूपमा विकास गर्न सकिन्छ। आधुनिक प्रविधि र सीपबाट दीक्षित वनाउन सकिन्छ। उत्पादनशील श्रमशक्तिको विकासका लागि आधारभूत स्वास्थ्य सेवा र सरसफाईमा ध्यान दिनु पर्दछ। आरोग्यता र शारीरिक सुगठनका लागि खेल, व्यायाम, योग, ध्यान जस्ता कुरामा नागरिकको पहुँच र रुची जगाउन सक्नु पर्दछ। पोषिलो खानाको उपलव्धता र खाद्य सुरक्षाको प्रत्याभूति हुनु आवश्यक हुन्छ। श्रम बजारको आवश्यकताका आधारमा प्रविधि र सीपले लैसभएको जनशक्तिको विकासमा ध्यान दिनु पर्दछ। एक पटकको श्रमिक सधैको श्रमिकको मान्यतालाई बदल्ने गरी आजको श्रमिक भोलिको रोजगारदाता भन्ने मान्यताका आधारमा श्रम शक्तिको विकासमा जोड दिनु पर्दछ। योग्य श्रमशक्तिलाई स्वरोजगार वा रोजगारदाताका रूपमा रूपान्तरण गर्नका लागि व्यवस्थापकीय क्षमता र पूँजीको सहज उपलव्धता हुनु पर्दछ। ठूलो पैमानामा पूँजी निर्माणका लागि आम नागरिकमा बचतको क्षमता र वचत संस्कृतिको विकासमा जोड दिनु पर्दछ। स्थानीय तहलाई संविधानले प्रदान गरेको अधिकार सीमाभित्रैबाट समेत यस प्रकारको काममा महत्वपूर्ण भूमिका निर्वाह गर्न सकिन्छ। त्यसमाथि स्थानीय जनप्रतिनिधिहरू राष्ट्रको विकास र समृद्धिका लागि सामाजिक अभियन्ता पनि हुन् भन्ने मान्यताका आधारमा पार्टीको केन्द्रीय नीति र योजना अनुरूप व्यवस्थित ढङ्गले परिचालन हुनु आवश्यक छ। १३ विगतको पालिका नेतृत्वले पालिकाको वस्तुस्थितिको प्रोफाइल, आवधिक योजना तयार गरेको भए त्यसको अद्यावधिक समीक्षा गरी परिमार्जन गर्नु पर्दछ। आफ्नो पाँच वर्षे कार्यकालमा ठोस र परिणाममुखी हुने कामको योजना तयार गर्नु पर्दछ। सालवसाली योजनामा भन्दा दिगो र परिणामुखी बहुवर्षीय योजना वनाउने र कार्यान्वयन गर्ने कुरामा जोड दिनु पर्दछ। केन्द्र र प्रदेश सरकारको तर्फबाट स्थानीय तहहरूले राजश्व बाँडफाँटबाट निश्चित रकम प्राप्त गर्दछन्। त्यो रकमको परिचालनको पूर्ण अधिकार सम्बन्धित पालिकाको रहन्छ। त्यसवाहेक सामान्यीकरण अनुदान, सशर्त अनुदान, विशेष अनुदान र समपुरक अनुदान अन्तर्गत पालिकाहरूलाई बजेट प्राप्त हुने व्यवस्था छ। सामान्यीकरण अनुदानको रकमको पनि स्थानीय तहले कार्यक्रम बनाएर कार्यान्वयनमा लैजान पाउँछ। सशर्त अनुदानको हकमा माथिल्लो निकायबाट कामका क्षेत्र वा परियोजनामा नै रकम खर्च गर्नुपर्ने हुन्छ। त्यसलाई आफ्नो अनुकूल हेरफेर गर्न मिल्दैन। विशेष अनुदान र समपुरक अनुदानका लागि माथिल्लो तहले प्रस्तावित गरेको ढाँचामा माग गर्नुपर्ने हुन्छ। यस वर्षका लागि पहिले नै पालिकाबाट माग भए अनुरूप नै कार्यक्रम स्वीकृत भइसकेको छ। त्यसको कार्यान्वयनको जिम्मेवारी नयाँ नेतृत्वमा रहन्छ। समपुरक अन्तर्गतको कार्यक्रममा भने सहलगानीको नीति अवलम्वन गरिएको छ। सोही अनुसार बजेट निर्माण गर्दा रकम छुट्याउनुपर्ने हुन्छ। स्थानीय तहको राजश्वका स्रोतहरूबाट प्राप्त हुने आयलाई आन्तरिक स्रोतका रूपमा लिने गरिन्छ। पालिकालाई निश्चित प्रकृतिको कर तथा शुल्क उठाउने अधिकार प्राप्त छ। प्रदेश र स्थानीय तहका बीचको साझा अधिकारका रूपमा रहेका करका सन्दर्भमा प्रदेशले बनाएको कानुन र दररेटका आधारमा कर उठाउने र बाँडफाँट गर्ने व्यवस्था छ। यसरी पालिकाहरूले केन्द्र, प्रदेश र आफ्नो स्रोत समेतको यथोचित मूल्यांकन गरी स्रोतको यथार्थपरक आकलन गरी बजेट तर्जुमा गर्नु पर्दछ। १४ संविधानले नै केन्द्र र प्रदेश र स्थानीय तहका लागि बजेट प्रस्तुत गर्ने समय निर्धारण गरेको छ। केन्द्रले जेठ १५ गते, प्रदेशले असार १ गते र स्थानीय तहले असार १० गते बजेट प्रस्तुत गर्नुपर्ने बाध्यात्मक व्यवस्था गरिएको छ। बजेट प्रस्तुत गर्नुभन्दा पहिले नीति तथा कार्यक्रम प्रस्तुत र पारित गर्ने प्रचलन छ। स्थानीय तहमा पनि सोही अनुसार गर्नु उपयुक्त हुन्छ। स्थानीय तहका लागि अर्थमन्त्रालयले बजेट तर्जुमा, कार्यान्वयन, आर्थिक व्यवस्थापन तथा सम्पत्ति हस्तान्तरण सम्बन्धी निर्देशिका २०७४ जारी गरेको छ। बजेट निर्माण गर्दा उक्त निर्देशिका अध्ययन गर्नु उचित हुन्छ। सङ्घीय मामिला मन्त्रालयले स्थानीय तहको वार्षिक योजना तथा बजेट तर्जुमा दिग्दर्शन २०७४ जारी गरेको छ। योजना निर्माण र बजेटको तयारीका सन्दर्भमा उक्त दिग्दर्शनलाई आधार बनाउनु उपयुक्त हुन्छ। स्थानीय तहका लागि बजेट निर्माणमा एकरूपता कायम गर्नका लागि अर्थमन्त्रालयले सुत्र नामक सफ्टवेयर प्रयोगमा ल्याएको छ। बजेटका शीर्षकहरू उक्त सफ्टवेयरमा आधारित भएर तयार गर्नुपर्ने हुन्छ। बजेट कार्यान्वयनमा समेत उक्त सफ्टवेयरका विधिलाई पालना गर्नुपर्ने हुन्छ। बजेट तयार गर्दा राम्रो गृहकार्य गर्नु पर्दछ। सबैकुरा परदर्शी र विधिसम्मत बनाउने कुरामा ध्यान दिनु पर्दछ। बजेट तयार गर्दा भविष्यमा आईपर्ने कामका लागि अर्थ विविध अन्तर्गत निश्चित रकम छुट्याउने व्यवस्था गरिनु पर्दछ। केन्द्र र प्रदेश सरकारबाट प्राप्त भएका र हुने सहलगानीका योजनाका लागि आवश्यक रकम छुट्याउनु पर्दछ। पालिकाहरूबाट प्रदान गरिने सेवा प्रवाहलाई सकेसम्म छिटो छरितो र पारदर्शी बनाउनु पर्दछ। यसका लागि आधुनिक प्रविधिको प्रयोगमा जोड दिनु पर्दछ। १५ स्थानीय सरकारहरू जनताका सवैभन्दा नजिकको सरकार भएका कारणले जनताले उनीहरूबाट धेरै कुराका अपेक्षा राख्छन्। प्राकृतिक तथा अन्य प्रकारका विपद्को समयमा सवैभन्दा पहिले उनीहरूकै भूमिका अपेक्षित हुन्छ। आम नागरिकलाई कुन काम कुन तहको सरकारले गर्छ भन्ने कुराको जानकारी नहुन सक्छ। उनीहरूले आफ्नो मतदान गरेको र आफ्नो नजिक उपलव्ध रहेको जनप्रतिनिधि मार्फत यावत समस्याको समाधान खोज्दछन्। यस्ता कुरामा पनि नागरिकलाई सही सूचना उपलव्ध गराउने र सहजीकरण गर्ने काम पनि स्थानीय सरकारले गर्नुपर्ने हुन्छ। प्रदेश र केन्द्र सरकारका तर्फबाट प्रदान गर्ने अवसरको पहुँच आफ्नो ठाउँका नागरिकहरूलाई उपलव्ध गराउने कुरामा पनि स्थानीय तहका जनप्रतिनिधिहरूले भूमिका खेल्नुपर्ने हुन्छ। १६ विकास र समृद्धिको प्रश्नमा केन्द्रित गर्न राष्ट्रिय मनोविज्ञान निर्माण गर्नु आवश्यक छ। लामो समय नेपालका राजनीतिक दलहरू राज्य विरुद्धको सङ्घर्षमा संलग्न भएका कारणले विद्रोही मनोविज्ञान हावी छ। पहिलाको विद्रोही चेतना र मनोविज्ञान राजनीतिक परिवर्तनको उद्देश्यमा आधारित थियो। तर, यतिवेला हामीले हाम्रो समाजमा विद्रोही चेतना र मनोविज्ञानको ठाउँमा सकारात्मक चेतना र आशावादी मनोविज्ञानको विकास गर्नुपर्ने हुन्छ। त्यो कामले सार्थकता पाउन नसक्दा हामीकहाँ सामाजिक अराजकताको स्थिति सिर्जना भएको छ। त्यसका प्रभावहरू धेरैतिर प्रकट हुने गरेका छन्। राज्यको कार्यकारीले महत्वपूर्ण ठानेको विषय राज्यकै अर्को संवैधानिक अंगका लागि कम महत्वपूर्ण ठान्ने वा अनुचित ठान्ने अवस्था देखिन्छ। विकासका प्रश्नमा केन्द्रीय सोच र स्थानीय सोचमा पनि भिन्नता देखिने गरेको छ। रणनीतिक महत्वका ठूला परियोजनाहरूमा समेत स्थानीय समुदाय र स्थानीय तहको सहयोग उपलव्ध भएको देखिँदैन। एउटै पार्टीको नेतृत्वमा रहेको अवस्थामा समेत केन्द्रीय सरकार, प्रदेश सरकार र स्थानीय सरकारलाई एउटै लय र तालमा हिडाउन सकेको देखिँदैन। समृद्ध नेपाल सुखी नेपालीको राष्ट्रिय आकांक्षा अनुरूप मुलुकलाई योजनावद्ध रूपमा तीव्र विकासको बाटोमा अगाडि वढाउने हो भने राष्ट्रलाई एउटै साझा मनोविज्ञानमा जोड्नु पर्दछ। त्यसका लागि एउटा विचार, एउटा उद्देश्य र एउटै संकल्प वोकेको बलियो राष्ट्रिय शक्तिको आवश्यकता पर्दछ। नेपाली कांग्रेसले तत्कालको लाभहानीलाई केन्द्रविन्दुमा राखेर गठबन्धनको राजनीतिमा अगाडि बढ्न खोजिरहेको छ। यस्तो अवस्थामा राष्ट्रको स्वाधीनता र स्वाभिमानलाई उँचो वनाउँदै समृद्ध नेपाल निर्माणको दिशामा मुलुकलाई अगाडि बढाउने सामथ्र्य नेकपा(एमाले)ले मात्र राख्दछ। तसर्थ स्थानीय निकायमा निर्वाचित जनप्रतिनिधिहरूले अहिलेदेखि नै राष्ट्रिय अभिभार पूरा गर्ने कुरामा आफुलाई केन्द्रित गर्नु पर्दछ। यस प्रकारको उपलव्धिका माध्यमबाट नै निर्वाचनका समयमा जनतासँग गरेका प्रतिवद्धताहरू पूरा गर्ने बलियो आधार तयार हुनेछ। (एमाले महासचिव शंकर पोखरेलद्वारा पार्टीका तर्फबाट निर्वाचित स्थानीय तहका जनप्रतिनिधिहरुका लागि अयोजित दुई दिने (२३ असार, २०७९, काठमाडौं) प्रशिक्षण तथा अभिमुखीकरणमा व्यक्त धारणाको सम्पादित अंश)"
क्रसर उद्योगको मापदण्ड संशोधन गर्ने निर्णयविरुद्ध सर्वोच्चमा रिट,"काठमाडौं : सर्वोच्च अदालतमा क्रसर उद्योगको मापदण्ड संशोधन गर्ने सरकारले निर्णयविरुद्धमा रिट निवेदन दायर भएको छ। प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, खानी तथा भूर्गभ विभागलगायतलाई विपक्षी बनाई अधिवक्ता पदमबहादुर श्रेष्ठ, राजु फुयाँल र राकेशकुमार साहले रिट दायर गरेका हुन्। रिट निवेदनमा भनिएको छ, ढुङ्गा, गिटी, बालुवा उत्खनन बिक्री तथा व्यवस्थापन मापदण्ड २०७७ को दफा ४ (१०) मा साविकमा भएको घनाबस्ती र वन क्षेत्रको दुई किलोमिटर राजमार्गको ५०० मिटर दूरीभित्र नदी भन्ने वाक्यांश हटाइएको छ। सो ऐनको दफा ११ (१) मा भएको मापदण्ड मन्त्रिपरिषद्को बैठकको गत जेठ ६ गतेको निर्णयले मापदण्डलाई संशोधन गर्नेगरी भएको निर्णय उत्प्रेषणको आदेश बदर गरी पाउँ। अदालतले सो विवादको सुनुवाइका लागि आगामी असार ८ गते पेसी तोकेको छ। रिट निवेदनमा उक्त कार्यका लागि सरकारको निर्णयभन्दा अघिको प्रस्ताव पेश गर्ने संघीय मामिला तथा सामान्य प्रशासन मन्त्रालयको गत वैशाख १३ र २२ गतेको निर्णय र पत्राचार भएको भए उत्प्रेषणको आदेशले बदर गर्न मागसमेत गरिएको छ।"
मनोज पाण्डेलाई पुर्पक्षका लागि थुनामा राख्न आदेश,"काठमाडौं : बालयौन दुरुपयोगको गरेको आरोप लागेका मनोज पाण्डे भनिने मनोजकुमार जैशी पुर्पक्षका कारागार चलान भएका छन्। जिल्ला प्रहरी परिसर काठमाडौंका अनुसार काठमाडौं जिल्ला अदालतको आजको आदेशले उनलाई पुर्पक्षका लागि कारागार कार्यालय, डिल्लीबजार चलान गरिएको हो। बालयौन दुरुपयोग र मानव बेचबिखन तथा ओसारपसारमा जाहेरी परेपछि पाण्डेलाई काठमाडौं उपत्यका अपराध अनुसन्धान कार्यालयबाट खटिएको प्रहरी टोलीले पक्राउ गरी आवश्यक कारबाहीका लागि परिसरमा बुझाएको थियो। पाण्डेमाथि आफूलाई बालयौन दुरुपयोग गरेकोलगायत विषय उल्लेख गरी पीडितले मुलुकी अपराध (संहिता) ऐन, २०७४ को परिच्छेद१८ को बालयौन दुरुपयोग गर्न नहुने कसुरमा गत जेठ ८ गते प्रहरीमा जाहेरी दिएकी थिइन्। पीडितकी आमाले मानव बेचबिखन तथा ओसारपसार (नियन्त्रण) ऐन, २०६४ को कसुरमा जेठ ९ गते अर्को जहेरी दिएको परिसरका प्रवक्ता प्रहरी उपरीक्षक दिनेशराज मैनालीले जानकारी दिए। जाहेरीमा पाण्डेमाथि कहिले फोटो सुट, कहिले सक्सेस पार्टी दिने नाममा होटल तथा विभिन्न स्थानमा बोलाई डर, त्रासमा पारी धाक, धम्की दिई पेयपदार्थ भनी नसालु पदार्थ खुवाएर बेहोस बनाइ नियन्त्रणमा राखी आफूले जबरजस्ती करणी गरी वेश्यावृत्तिमा लगाउने गरेको आरोप छ। दुवै जाहेरी दर्ता गरी जिल्ला प्रहरी परिसर काठमाडौंले अनुसन्धान प्रारम्भ गरेकामा जिल्ला सरकारी वकीलको कार्यालयमार्फत गत जेठ २७ गते काठमाडौं जिल्ला अदालतमा आरोपपत्र दर्ता भएको थियो। आठ वर्षअघि सौन्दर्य प्रतियोगिताको नाममा आफूमाथि जबरजस्ती करणी गरेको भन्दै पीडितले जेठ ४ गते सामाजिक सञ्जालबाट भिडियो सार्वजनिक गरेकी थिइन्। हदम्यादका कारण करणी मुद्दा चलाउन अफ्ठेरो परेको विषय सञ्चारमाध्यममा सार्वजनिक भएपछि त्यसको सर्वत्र विरोध भएको थियो भने सडकदेखि सदनसम्म हदम्याद हटाउन माग भएको थियो। यसपछि प्रहरीले मानव बेचबिखन तथा ओसारपसार र बाल यौन दुव्र्यवहारमा अनुसन्धान थालेकामा सोही कसुरमा अदालतमा आरोपपत्र दर्ता भएको हो।"
बैतडीमा चार दिनका लागि विद्युत् सेवा अवरुद्ध,"बैतडी: बैतडीको विद्युत् सेवा चार दिनका लागि बन्द भएको छ। नेपाल विद्युत् प्राधिकरण बैतडी वितरण केन्द्रका प्रमुख पवन भट्टका अनुसार असार ६ सोमबारदेखि असार १० गतेसम्म चार दिन बैतडीमा विद्युत् सेवा अवरुद्ध हुने भएको हो। विद्युत् सवस्टेशन मर्मत गर्ने कार्य सुरु हुने भएकाले विद्युत् सेवा अवरुद्ध भएको छ। उनले भने, जिल्लामा नयाँ विद्युत् सवस्टेशन राख्नुपर्ने भएकाले विद्युत् सेवा अवरुद्ध भएको हो। मर्मत तथा नयाँ सवस्टेशन राख्न चार दिन नै लाग्ने अनुमान छ, त्यसैले उक्त अवधिमा विद्युत् सेवा अवरुद्ध हुन्छ। सवस्टेशन पुरानो हुँदा बेलाबेलामा विद्युत् सेवा अवरुद्ध हुने गरेको र अब त्यस्तो नहोस् भन्नका सवस्टेशन नयाँ राख्ने प्रक्रिया सुरु भएको नेपाल विद्युत् प्राधिकरण बैतडी वितरण केन्द्रले जनाएको छ। सोमबार बिहान ७ बजेदेखि नै प्राविधिक कर्मचारी मर्मतका लागि खटिएका र बिहानैदेखि विद्युत् सेवा अवरुद्ध भएको छ। यद्यपि वैकल्पिक लाइनमार्फत विद्युत् सेवा सञ्चालन गर्न उपाय खोजिराखेको भट्टले बताए। उनले भने, सम्भव भयो भने दिउँसोको केही घण्टा सेवा दिन्छौँ तर त्यो सम्भव हुन्छ भन्ने यकीन छैन। विद्युत् सेवा अवरुद्ध हुँदा ग्राहकमा पर्न जाने असुविधाप्रति विद्युत् प्राधिकरणले क्षमासमेत मागेको छ। रासस"
"बाढीपहिरोले खाँदबारीमा एक घर पुर्यो, डेढ सय रोपनी खेतबारी पनि बगायो","सङ्खुवासभा : जिल्लाको खाँदबारी नगरपालिका६ लगातार वर्षासँगै आएको बाढीपहिरोका कारण एक घर पहिरोले पुरिएको र करिब डेढसय रोपनी खेतबारी बगाएको छ। गएराति खाँदबारी नगरपालिका६ सागमका पर्वत राईको घर पहिरो र खेतबारी बगाएको खाँदबारी६ का वडाध्यक्ष अर्जुन तामाङले बताए। सागममा स्थानीयको घर पुरिए पनि मानविय क्षति नभएको वडाध्यक्ष तामाङले बताए। राईको परिवार भागेर घर छाडेर ज्यान जोगाएका छन्। पहिरोबाट विस्थापित राईको परिवार परिवारलाई स्थानीय विद्यालयमा राखिएको तामाङले बताए। पहिरोबाट लप्सेका खिप्रीङलगायतको स्थानमा एक दर्जनभन्दा बढी घर जोखिममा परेको उनको भनाई छ। पहिरोले बर्खे कल्छे, माल्टा, पांठालगायतका स्थानमा लगाइएको हिउँदे धानबालीसमेत बगाएको छ।"
विशिष्ट व्यक्तिको हेलिकप्टर उडानमा दुई पाइलट अनिवार्य,"काठमाडौं : नेपाल नागरिक उड्डयन प्राधिकरण (क्यान) ले नेपाल सरकारले तोकेका विशिष्ट व्यक्तिको हेलिकप्टर उडानमा अबदेखि अनिवार्य रुपमा दुई जना पाइलट राख्नुपर्ने निर्णय गरेको छ। संस्कृती, पर्यटन तथा नागरिक उड्डयनमन्त्री प्रेमबहादुर आलेको अध्यक्षतामा आइतबार साँझ बसेको नेपाल नागरिक उड्डयन प्राधिकरण सञ्चालक समितिको बैठकले सो निर्णय गरेको हो। प्राधिकरणले एक विज्ञप्ति जारी गर्दै नेपालको आन्तरिक उडानमा रहेका हेलिकप्टरलाई अबका दिन विशिष्ट व्यक्तिको उडानमा अनिवार्य दुईजना पाइलट राख्नुपर्ने निर्णय गरिएको जनाएको छ। यसैगरी प्राधिकरणले स्वचालित प्रणालीले तोके बमोजिम दुई जना पाइलट राख्नुपर्ने अनिवार्य व्यवस्था समेत गरेको छ। हाल नेपालमा १० वटा निजी र नेपाल सरकारको एक गरी ११ वटा हेलिकप्टर कम्पनी छन्। प्राधिकरणले काठमाडौँस्थित त्रिभुवन अन्तर्राष्ट्रिय विमानस्थलमा जहाजको पार्किङ क्षमता भरिएकाले काठमाडौँ बाहिर हेलिकप्टर र जहाजलाई सार्ने निर्णय समेत गरेको छ। हवाई जहाज सञ्चालक कम्पनीले यही असार १३ देखि तोकिएका आधार विमानस्थलमा जहाज पार्किङ गर्नुपर्ने जनाएको छ। यसैगरी हेलिकप्टरले पनि यही असार ७ गतेदेखि तोकिएका काठमाडौँ बाहिरका विमानस्थलमा आफ्नो रात्रि बिसान गरी पहिलो उडान ती विमानस्थलबाटै अनिवार्य गर्नुपर्ने निर्णयसमेत गरेको छ। रासस"
सुनको बिस्कुटसहित एक जना पक्राउ,महोत्तरी : महोत्तरी प्रहरीले सुनको बिस्कुटसहित एक जनालाई पक्राउ गरेको छ। पक्राउ पर्नेमा एकडारा गाँउपालिका५ का ३५ वर्षिय सुशिल साह रहेका छन्। जिल्ला प्रहरी कार्यालय जलेश्वरले ९ लाख ७८ हजार ८ सय २४ रुपैयाँ मूल्य बरावरको ११६५० ग्राम बजन भएको बिस्कुट आकारको सुनसहित साहलाई सोमबार सार्वजनिक गरेको हो। आईतबार साँझको समयमा औरही नगरपालिका४ कठुधारमा चेकजाँच गर्ने क्रममा साहले लगाएको जिन्स प्यान्टको खल्तीबाट सो सुन बरामद भएको प्रहरी प्रवक्ता एवम् डिएसपी प्रकाश विष्टले बताएका छन् । पक्राउ परेको साहलाई आवश्यक कारवाहीको लागि राजस्व अनुसन्धान कार्यालय पथलैया बारा पठाईएको डिएसपी विष्टले जानकारी दिए।
विराटनगर विमानस्थल : जग्गा फुकुवा नगरिएपछि चरणबद्ध आन्दोलन,"विराटनगर : विराटनगर विमानस्थल विस्तारका नाममा रोक्का गरिएको जग्गा फुकुवा नगरिएपछि आसपासका स्थानीयले मङ्गलबारदेखि चरणबद्ध आन्दोलन गर्ने भएका छन्। १ वर्षदेखि आसपासका स्थानीयको १२६४६ बिगाहा जग्गा रोक्का गरेर सरकारले मुआब्जासमेत वितरण नगरेपछि स्थानीयले आन्दोलन गर्ने भएका हुन्। जग्गाको मुआब्जाका निम्त्ति बजेटको सुनिश्चितता वा रोक्का राखिएको जग्गा फुकुवा हुनुपर्ने मागसहित मोरङ प्रशासन र मुख्यमन्त्रीको कार्यालयमा दिईएको ७ दिने अल्टिमेटमको समयसीमा सकिएपछि स्थानीयहरु आन्दोलनमा उत्रिने भएका हुन्। गएको जेठ ३० गते विराटनगर विमानस्थल पीडित संघर्ष समितिले जिल्ला प्रशासन कार्यालय मोरङ र मुख्यमन्त्री तथा मन्त्रिपरिषदको कार्यालयलाई ७ दिने अल्टिमेटमसहितको मागपत्र बुझाएको थिए। विराटनगर विमानस्थललाई क्षेत्रीय अन्तर्राष्ट्रिय विमानस्थलकारुपमा विस्तार गर्ने भनेर २०७७ चैत्र २३ र २४ गते गोरखापत्र दैनिकमा एक सूचना प्रकाशित गर्दै सरकारले स्थानीय ३५० परिवारको १४०० कित्ता जग्गा अधिग्रहण गरेको थियो। त्यसयता आसपासका ३५० परिवारका नागरिकले न हालसम्म जग्गाको मुआब्जा पाएका छन्, न उनीहरुको जग्गा नै फुकुवा गरिएको छ। हारगुहार गरेर दुवै निकायलाई ७ दिनको अल्टिमेटम दिँदासमेत कुनै ठोस उपलब्धी प्राप्त हुन नसकेपछि संघर्ष समितिले आन्दोलनको बाटो रोजेको समितिका संयोजक वेदराज पौडेलले बताए। दुवै निकायले माथि लेखेर पठाउने बाहेकका अन्य कुनैपनि काम गरेको छैन, उनले भने, नियामक निकायको निष्क्रियताका कारण असार ७ गतेदेखि हामी आन्दोलनमा उत्रन बाध्य भएका छौं । चरणबद्ध आन्दोलनको कार्यतालिका सार्वजनिक गर्दै संघर्ष समितिले असार ७, ८ र ९ गते बिहान ११ बजेदेखि १ बजेसम्म विराटनगर विमानस्थलको चेम्बर गेटमा धर्ना दिने जनाएको छ। समितिका अनुसार असार १० गते जिल्ला प्रशासन कार्यालय अगाडि जग्गा प्राप्ति ऐन, २०३४ जलाउने र ऐन परिमार्जका लागि सरकारलाई दबाब दिने कार्यक्रम तय भएको छ। संघर्ष समितिका संयोजक पौडेलले भने, कानूनमा जग्गा अधिग्रहण सम्बन्धी व्यवस्था भएपनि जग्गाको मुआब्जा वितरण सम्बन्धी कुनै ठोस मापदण्ड छैन। तसर्थ उक्त ऐन विभेदकारी देखिएकाले हामीले त्यसलाई जलाएर परिमार्जनका लागि दबाब दिने कार्यक्रमसमेत तय गरेका छौं। आन्दोलनको चरणबद्ध कार्यक्रम अनुसार असार ११ गते संघर्ष समितिले संस्कृति, पर्यटन तथा नागरिक उड्डययन मन्त्री प्रेम आलेको पुत्ला दहन, प्रमुख राजनीतिक दलहरुलाई आन्दोलनप्रति समर्थन र अपनत्व ग्रहणका निम्त्ति पत्राचार तथा शीर्ष नेताहरुसँग अन्तरक्रियाको योजनासमेत बनाएको छ। पहिलो चरणको आन्दोलनको सम्पन्न भएपछि दोश्रो चरणको आन्दोलनको कार्यक्रमहरुसमेत तय गर्ने संघर्ष समितिले जनाएको छ। २०७७ असोजमा तत्कालिन मन्त्रिपरिषदले विराटनगर विमानस्थललाई क्षेत्रीय अन्तर्राष्ट्रिय विमानस्थलकोरुपमा विकास गरेर सार्क राष्ट्रहरूमा विराटनगरबाटै हवाई उडान गराउने निर्णय गरेको थियो। कात्तिक २७ गते बसेको मन्त्रिपरिषद्को बैठकले विराटनगर विमानस्थल विस्तारका लागि १२६४६ बिघा जमिन अधिग्रहण गर्न नेपाल नागरिक उड्डयन प्राधिकरणलाई स्वीकृति प्रदान गर्ने निर्णय गरेको थियो। हालको १५ सय मिटरको धावन मार्गलाई ३ हजार मिटरमा विस्तार गर्दै विराटनगर विमानस्थलको स्तरोन्नति गर्ने सरकारको योजना थियो। सोही निर्णय र योजनाका आधारमा सूचना निकाल्दै सरकारले विमानस्थल आसपासका १४ सय कित्ता जग्गा अधिग्रहणका लागि रोक्का गरेको थियो। सरकारले त्यतिबेला मुआब्जा निर्धारण समितिसमेत बनाएको थियो। तर समितिलाई काम गर्न नदिईएका कारण हालसम्म स्थानीयले मुआब्जा पाएका छैनन्। सरकारले पनि मुआब्जाका निम्त्ति भनेर आवश्यक बजेट विनियोजन गरेको छैन।"
रूसी तेलको निर्यात चीनतर्फ बढ्यो,एजेन्सी : चीनले मे महिनामा रूसबाट कच्चा तेल आयातमा बृद्धि गरेको छ। यूक्रेनको आक्रमणमा रुसी ऊर्जा खरिदमा पछाडि पर्ने पश्चिमी राष्ट्रहरुको नोक्सानीलाई कम गर्न सहयोग गरेको चिनियाँ भन्सार कार्यालयबाट प्राप्त तथ्याङ्कले सोमबार देखाएको छ। पश्चिमा मुलुकहरूले यूक्रेन आक्रमणविरूद्ध रूसमाथि लगाएको प्रतिबन्धसँगै रूसले तेलका लागि वैकल्पिक योजनालाई अघि सारेको छ। उसको यूरोप जाने तेललाई अन्य क्षेत्रमा बिस्तार गर्ने नीति रहेको छ। चीनको तेल आयातको यो वृद्धिलाई हेर्दा अहिले रूसले साउदी अरबलाई चीनको प्रमुख तेल प्रदायक बन्नबाट उछिनेको छ। विश्वको दोस्रो ठूलो अर्थतन्त्र मानिने चीनले गत महिना रूसबाट करिब ८४४२ मिलियन टन तेल आयात गरेको थियो। यो गत बर्षको सोही अवधिको तुलनामा ५५ प्रतिशत वृद्धि हो। चीनले मे महिनामा साउदी अरेबियाबाट ७ अर्ब ८२ करोड टन तेल आयात गरेको थियो। ब्लूमबर्ग न्युजले बताएअनुसार चीनले गत महिना ७४७ अर्ब अमेरिकी डलर मूल्यको रूसी ऊर्जा उत्पादनहरू किनेको थियो र यो अप्रिलको तुलनामा झन्डै १ अर्ब अमेरिकी डलर बढी थियो। अन्तर्राष्ट्रिय ऊर्जा एजेन्सीको विश्वव्यापी तेल कारोबारबारे पछिल्लो प्रतिवेदनअनुसार गत दुई महिनामा भारतले जर्मनीलाई रुसी कच्चा पदार्थको दोस्रो ठूलो आयातकर्ताको रुपमा उछिनेको छ। चीन सन् २०१६ देखि कच्चा तेलको लागि रूसको सबैभन्दा ठूलो बजार भएको छ। रासस
करेन्ट लागेर विद्युत प्राधिकरणका कर्मचारीको मृत्यु,गोरखा : करेन्ट लागेर नेपाल विद्युत प्राधिकरण गोरखा वितरण केन्द्रका कर्मचारीको मृत्यु भएको छ। कामको शिलशिलामा करेन्ट लागेर ताप्लेजुङ घर भई गोरखामा कार्यरत ३२ वर्षिय रामकुमार लिम्बूको मृत्यु भएको केन्द्रका प्रमुख नेत्रमणी न्यौपानेले बताए। सिरानचोक गाउँपालिका५ जरेवरमा हुकिङ लाईन छुटाउने क्रममा लिम्बूलाई करेन्ट लागेको उनले बताए। करेन्ट लागेर गम्भीर घाईते भएका उनलाई उपचारका लागि गोरखा अस्पताल ल्याउँदै गर्दा बाटोमै मृत्यु भएको केन्द्रका प्रमुख न्यौपानेले बताए। लिम्बू विगत आठ वर्षअघिदेखि विद्यूत प्राधिकरण वितरण केन्द्र गोरखामा कार्यरत छन्। उनी ज्यालादारी प्राविधिक कर्मचारी रहेको प्रमुख न्यौपानेले बताए। शव पोष्टमार्टमका लागि गोरखा अस्पतालमा राखिएको छ।
पेट्रोलियम पदार्थको मूल्यवृद्धि विरुद्ध जाग्यो विद्यार्थी संगठन फोटो फिचर,काठमाडौं : नेकपा एमालेको भातृसंस्था अनेरास्ववियुले पेट्रोलियम पदार्थको मूल्यवृद्धि विरुद्ध राजधानीमा प्रदर्शन गरेको छ। उनीहरुले जमलस्थित त्रिचन्द्र क्याम्पस अगाडि प्रदर्शन गरेका हुन्। विरोध प्रदर्शनका दौरान त्यस क्षेत्रको ट्राफिक अस्तव्यव्यस्त बनेको थियो। सडकमै नाराबाजी गरेपछि हस्तक्षेप गर्नुपरेको काठमाडौं प्रहरीले जनाएको छ।
मोटरसाइकल चोरी गर्ने प्रहरी नियन्त्रणमा,"काठमाडौं : मोटरसाइकल चोरी गर्ने १ जनालाई प्रहरीले नियन्त्रणमा लिएको छ। मकवानपुरका प्रताप तामाङलाई मोटरसाइकलसहित काठमाडौं उपत्यका ट्राफिक प्रहरी कार्यालयले सोमबार बिहान नियन्त्रणमा लिएको हो। हराएका मोटरसाइकलहरु चोरी गर्ने कार्यमा संलग्न व्यक्तिहरूको सूचना संकलन, निग्रानी एवं खोजतलास गर्ने क्रममा ललितपुर महानगरपालिका वडा नं ५ महालक्ष्मी सडक खण्डबाट मोटरसाइकल चलाइरहेको अवस्थामा तामाङलाई नियन्त्रणमा लिएको उपत्यका ट्राफिक प्रहरी कार्यालयका प्रमुख प्रहरी वरिष्ठ उपरीक्षक उमेश राज जोशीले जानकारी दिएका छन्। मोटरसाइकल झुलपोखरी मच्छेगाउँ थानकोटबाट हराएको भनी विविध बिष्टले खोजि दिनका लाथि प्रहरीमा निवेदन दिएका थिए । पक्राउ परेका तामाङलाई थप अनुसन्धान र कारबाहीका लागि प्रहरी बृत्त थानकोटमा पठाएको ट्राफिक प्रहरी कार्यालयले जनाएको छ ।"
पेट्रोलियम पदार्थमा गरिएको मूल्यवृद्धिको विरोधमा कोसी लोकमार्ग अवरुद्ध,"विराटनगर : पेट्रोलियम पदार्थमा गरिएको मूल्यवृद्धिको विरोधमा यातायात व्यवसायीले आइतबार बिहानैदेखि कोसी लोकमार्ग अवरुद्ध पारेका छन्। नेपाल आयल निगमले पेट्रोल, डिजेललगायत इन्धनमा गरेको मूल्यवृद्धिको विरोधमा कोसी लोकमार्गअन्तर्गत विराटनगर महानगरपालिका३ तथा ४ को राजवंशी चोक र दूध फारमनजिक सवारीसाधन तेर्स्याएर यातायात व्यवसायीले सडकमा अवरोध गरेका हुन्। सरकारले फेरि बढायो पेट्रोलियम पदार्थको मूल्य : पेट्रोल १९९, डिजेलमट्टितेल १९२ रुपैयाँ व्यवसायीको आन्दोलनका कारण लामो तथा छोटो दूरीका सवारी साधन सञ्चालन हुन सकेका छैनन्। एम्बुलेन्स लगायत अति आवश्यकीय सवारीसाधनलाई पनि अवरोध गरिएको छ। सार्वजनिक सवारीका सञ्चालकले दुवै तर्फको सडकमा चक्काजाम गरेर सवारीसाधन सञ्चालनमा अवरोध गरेको प्रहरीले जनाएको छ। यातायात व्यवसायीले सरकारले गरेको मूल्यवृद्धि तत्काल फिर्ता हुनुपर्ने माग राखेका छन्। इन्धनमा मूल्यवृद्धि हुँदा सवारीका साधन सञ्चालन गर्न सक्ने अवस्था नभएको उनीहरुको भनाइ छ। सरकारले आइतबार राति १२ बजेदेखि लागू हुने गरी निगमले पेट्रोलियम पदार्थको मूल्य बढाएको हो। मूल्यवृद्धिअनुसार पेट्रोल प्रतिलिटर १९९ र डिजेलमट्टितेलको मूल्य प्रतिलिटर १९२ रुपैयाँ पुगेको छ। सवारीसाधनमा अवरोध गरिएको स्थानमा अहिले ठूलो संख्यामा सुरक्षाकर्मी परिचालन गरिएको। सुरक्षाकर्मीले बल प्रयोग गरेर सडक खुलाउने प्रयास गरिरहेका छन्। त्यस क्रममा प्रहरीले ४ जना सवारी चालकलाई पनि नियन्त्रणमा लिएको छ। आन्दोलनरत पक्षलाई सम्झाईबुझाई गरेर अवरुद्ध सडक सञ्चालनमा ल्याउने प्रयास भइरहेको मोरङ प्रहरीका प्रवक्ता डीएसपी दीपक श्रेष्ठले बताए। यातायात सञ्चालनमा थप अवरोध गर्नेलाई कारबाहीको दायरामा ल्याइने उनको भनाइ छ। अवरुद्ध राजमार्ग खुलाउन परिचालित प्रहरी।"
डेढ वर्षदेखि चाइना पास वितरण ठप्प,"रसुवा : चीनको स्वशासित क्षेत्र तिब्बतस्थित केरुङमा व्यापार गर्न तथा त्यसक्षेत्रमा आवतजावत गर्नका लागि उपलब्ध गराउँदै आएको नेपाल चीन आगमन प्रस्थान अनुमति पत्र (चाइना पास) वितरण रोकिएको छ। कोभिड१९ का कारण चीनियाँ पक्षले मानिसको आवतजावतमा रोक लगाएपछि पास वितरण पनि रोकिएको हो। केरुङमा गएर व्यापार गर्ने, घुमघाम गर्ने तथा विविध कामले त्यहाँ जाने रसुवाबासीले पास पाउने गरेका छन्। रसुवागढी अध्यागमन कार्यालयले पास जारी गर्ने गरेको छ। नाकाबाट मान्छेको आवजावत रोकिएकाले कार्यालयले डेढ वर्षदेखि पास जारी नगरेको अध्यामगन अधिकृत सिता गुरुङले बताइन्। कार्यालयले २०७७ मंसिर २७ गतेदेखि पास वितरण रोकेको हो। गएको डेढ वर्षदेखि हामीले पास जारी गरेका छैनौं, उनले भनिन्, नाकाबाट पारी जान नपाउने भएपछि पास जारी गर्न छाडिएको हो। नाका पूर्ण रूपमा सञ्चालन आएपछि पास वितरणलाई निरन्तरता दिइने उनले बताइन्। चीनसँग सिमाना जोडिएको रसुवा जिल्लाका नागरिक चीनको स्वशासित क्षेत्र तिब्बतको केरुङसम्म आवतजावत गर्न पाउँछन्। त्यहाँ जानका लागि कार्यालयले पास उपलब्ध गराउँदै आएको थियो। एक पटक पास बनाएपछि एक वर्ष त्यहीँ गएर बस्न पाइन्छ। रोजगारीका लागि प्रचुर सम्भावना रहेकाले केरुङ जानका लागि जिल्लाका करिव १२ हजारले चाइना पास बनाएका थिए। कार्यालयका अनुसार जिल्लाका १२ हजार १ सय ४३ जनाले पास लिएका छन्। योे २०७२ असोज २८ गतेदेखि २०७७ मंसिर २७ गतेसम्मको तथ्यांक हो। २०७२ असोज २८ गतेअघि जिल्ला प्रशासन कार्यालयबाट पास लिने व्यवस्था थियो। कम खर्चमा धेरै आम्दानी हुने, आवतजावत गर्न सहज र राहदानी बनाउनुपर्ने झन्झट नहुने भएपछि पछिल्लो समय त्यहाँ जानेको सङ्ख्या बढेको थियो। केरुङमा करिव एक हजार नेपाली कार्यरत थिए। त्यहाँ रहेका नेपालीमध्ये अधिकांस होटल, डान्सबार, ट्रान्सर्पोट र ब्लक निर्माण लगायतका क्षेत्रमा कार्यरत थिए। केरुङमा कार्यरत रसुवाका नागरिक दशैँ, तिहार तथा ल्होसारमा घर फर्कने गरेका थिए। नेपाल चीन सीमा क्षेत्रमा बस्ने नागरिकलाई चीन सरकारले दिँदै आएको एक वर्षे प्रवेशाज्ञा लिएकामध्ये करिव २५ प्रतिशत रसुवालीले प्रत्यक्ष तथा अप्रत्यक्षरूपमा काम गरिरहेका थिए।"
जग्गा धितो राख्न नपाउने निर्णयमा सर्वोच्चले लगायो रोक,"काठमाडौं : सर्वोच्च अदालतले जग्गाको वर्गीकरण नगरि धितो राख्न नमिल्ने सरकारको निर्णय कार्यान्वयन नगर्न अन्तरिम आदेश जारी गरेको छ। भूमि व्यवस्था सहकारी तथा गरिबी निवारण मन्त्रालयले जेठ २७ गते मन्त्री स्तरबाट बैंक, वित्तीय संस्था वा सहकारी संस्थाबाट जग्गाको धितो बन्धक पारित हुनका लागि खेतीयोग्य जग्गा र गैर कृषिक्षेत्रको जग्गा भनी जग्गाको वर्गीकरण गरेपछि मात्र धितो पारित गर्ने निर्णय गरेको थियो। उक्त निर्णयविरुद्ध विष्णुबहादुर सुनुवारले दायर गरेको रिटमा सुनुवाइ गर्दै न्यायाधीश ईश्वरप्रसाद खतिवडाको एकल इजलासले जग्गाको वर्गीकरण नै नभई धितो राख्न नपाउनु मनासिव नहुने भन्दै भन्दै तत्काल कार्यान्वयन नगर्न अन्तरिम आदेश जारी गरेको हो। जग्गाको वर्गीकरण गर्ने आधारको रुपमा रहेको भनिएको उक्त भुउपयोग नियमावली २०७९ को आधारमा हालसम्म पनि जग्गाको वर्गीकरण भइसकेको नदेखिएको आदेशमा उल्लेख छ। जग्गाको वर्गीकरण नभएसम्म अनिश्चितकालसम्म जग्गा जमिन धितो बन्धकी राख्न नपाउने व्यवस्था गर्दा नागरिकको मौलिक हकसँग सम्बन्धित कतिपय कुरामा अनुचित असर पर्न जाने भएकाले मुद्दाको टुंगो नलागेसम्म निर्णय तत्काल कार्यान्वयन नगर्नुनगराउनु, सर्वोच्चले अन्तरिम आदेशमा भनेको छ। यसअघि सांसदहरुले पनि वर्गीकरण नगरी जग्गा धितोमा राख्न नपाउने निर्णयले वैदेशिक अध्ययनमा जान चाहने विद्यार्थी मर्कामा परेको भन्दै निर्णय संशोधन गर्न संसदमा आवाज उठाएका थिए।"
"खोलाले अटो टेम्पो बगाउँदा किशोरीको मृत्यु, अर्की किशोरी घाइते",विराटनगर : सुनसरीको बराहक्षेत्रमा खोलाले अटो टेम्पो बगाउँदा आइतबार साँझ एक जना किशोरीको मृत्यु भएको छ। अर्की किशोरी घाइते भएकी छन्। धरानचतरा भित्री सडकखण्ड भएर धरानबाट चतरातर्फ जाँदै गरेको को २ ह ७९८५ नम्बरको टेम्पोलाई साँझ ७:४५ बजेतिर बराहक्षेत्र नगरपालिका१ बगुवास्थित बाघ खोलाले बगाएको सुनसरी प्रहरी प्रमुख एसपी सञ्जयसिंह थापाले जानकारी दिए। उनका अनुसार खोलाले बगाउँदा टेम्पोमा सवार बराहक्षेत्र१ की १७ वर्षीया किस्टिफिना राईको मृत्यु भएको हो। खोलाले बगाएको स्थानबाट लगभग ६ सय मिटर तल कृष्टिनाको शव र क्षतिग्रस्त अवस्थामा टेम्पो फेला परेको उनले बताए। उनका अनुसार टेम्पोमा सवार रसुवाको गोसाइँकुण्ड६ धुन्चेकी १८ वर्षीया आनिया तामाङ सामान्य घाइते अवस्थामा भेटिएकी थिइन्। साथीलाई भेट्न पूर्व आएकी उनी चतरा अस्पतालमा उपचारपछि डिस्चार्ज भइसकेकी छन्। टेम्पो चालक धरान उपमहानगरपालिका१७ का २२ वर्षीय राजु राई भने सकुशल भेटिएको प्रहरीले जनाएको छ। टेम्पोमा चालकसहित ३ जना सवार थिए। टेम्पोसहित तीनै जनालाई खोलाले बगाएर बेपत्ता बनाएको खबर आएपछि उद्धारका लागि नेपाल र सशस्त्र प्रहरीको संयुक्त टोली परिचालन गरिएको थियो। एसपी थापाले खोलामै रहेको टेम्पो निकाल्ने निकाल्ने प्रयास भइरहेको र घटनाको अनुसन्धान थालिएको बताए। यसैबीच गत असार ३ गते राति ९:४५ बजेतिर पनि सोही ठाउँबाट खोलाले प्रदेश १०२०४४ प ९९९५ नम्बरको बुटेल मोटरसाइकल बगाएको थियो। मोटरसाइकलमा २ जना सवार थिए। मोटरसाइकलसहित चालक धरान८ का ३० वर्षीय साहिल बस्नेतलाई बाघ खोलाले बगाएको थियो। बगाएको स्थानबाट मोटरसाइकल लगभग ७ सय मिटर तल भेटिएको र चालक बस्नेतलाई सामान्य घाइते अवस्थामा उद्धार गरिएको जानकारी थापाले दिए। खोलाले मोटरसाइकल पल्टाउनसाथ पछाडि सवार ३० वर्षीय राजकुमार राई निस्किएर भाग्न सफल भएका थिए।
समयमै बजेट ल्याउने तयारी गर्दै बाराका स्थानीय तह,"सिमरा : बाराको अधिकांश स्थानीय तहले संघीय सरकारले तोकेको समयसीमा भित्रै बजेट र नीति तथा कार्यक्रम ल्याउने तयारी गरेका छन्। बैशाख ३० गते सम्पन्न स्थानीय तह निर्वाचनबाट निर्वाचित जनप्रतिनिधि यतिबेला असार १० गते भित्रै बजेट ल्याउने तयारीमा केन्द्रीत भएका हुन्। तोकिएको समयभित्रै बजेट नल्याउदा केन्द्रीय अनुदान र राजश्व बाँडफाँडको रकम प्राप्त गर्न कठिनाई हुने हुँदा जिल्लाका १६ वटै स्थानीय तह नगर र गाँउ सभाको तयारीमा व्यस्त छन्। जिल्लाको अधिकांश स्थानीय तहले तोकिएको समय भित्र गर्नेगरी सभाको मितिसमेत तय गरिसकेका छन्। जिल्लामा दुई ठूला पालिका जीतपुरसिमरा र कलैया उपमहानगरपालिकाले असार १० गते नीति तथा कार्यक्रम ल्याउने तयारी गरेका छन्। नगर सभाकै तयारीका लागि कार्यपालिका बैठक र विषयगत समितिको बैठकलाई तीव्रता दिइएको जीतपुरसिमराले असार १० गते नगर सभा हुने सार्वजनिक सूचनासमेत जारी गरिसकेको छ। उपमहानगरपालिकाका प्रमुख प्रशासकीय अधिकृत चेतकुमार पोखरेलले समयमै बजेट ल्याउनका लागि जनप्रतिनिधि र कर्मचारी तयारीमा जुटेको बताए। यता कलैया उपमहानगरपालिकाले पनि सूचना जारी गरी असार १० गतेका लागि सभाको मिति तय गरिसकेको छ। कलैया नगर प्रमुख विनोद साहले तोकिएको समयभित्र सभा सम्पन्न हुने बताए। यसैगरी निजगढ, कोल्हबी र सिम्रौनगढ नगरपालिकाले असार ९ गते र महागढीमाईले असार ८ गते नगर सभा गर्ने तयारी गरेको छ। जिल्लाको अर्को नगरपालिकाले पचरौताले भने मिति तय नगरेपनि असार १० गते भित्रै सभा गर्ने तयारी गरिरहेको छ। पचरौता नगरपालिकाका निमित्त प्रमुख प्रशासकीय अधिकृत श्यामप्रसाद यादवले असार १० भित्रै गर्ने गरी सोमबार साझसम्म मितितय हुने जानकारी दिए। जिल्लाका ९ मध्ये ६ वटा गाँउपालिकाले असार १० गते, दुईले असार ८ गते र एकले असार ९ गते गाँउसभाको तयारी गरेको छ। असार ९ गते सभा गर्ने तयारीमा परवानीपुर, प्रसौनी, बारागढी, फेटा, सुवर्ण र आदर्श कोतवाल रहेका छन्। यसैगरी असार ८ गते देवताल र बिश्रामपुर गाँउपालिकाले सभा गर्ने तयारी गरेका छन्। करैयामाईले असार ९ गते सभा गर्ने तयारी गरिरहेको छ। कोल्हबी नगरपालिकाका नगर प्रमुख रामप्रसाद चौधरीले सभाको तयारीका लागि दैनिकरुपमा छलफल र बैठक भईरहेको बताए। यता निजगढ नगरपालिकाका नगर प्रमुख सुरथ पुरीले पालिकाको आन्तरिक स्रोत निर्धारण गरेर समयभित्रै बजेट ल्याउन आफूहरु लागिपरेको बताए। नगर र गाँउसभाको तयारी गरेका अधिकांश स्थानीय तहमा अहिलेसम्म वडा सिलिङ् निर्धारण गर्न भने बाँकी छ। बैठक र छलफललाई निरन्तरता दिँदै आएका जनप्रतिनिधिले असार १० गते भित्रै बजेट, नीति तथा कार्यक्रम ल्याउने र असार भित्रै ब्रेक डाउन गर्ने तयारीसमेत गरिरहेका छन्। जिल्लाको महागढीमाई नगरपालिकाबाहेक सबै स्थानीय तहका प्रमुख र उपप्रमुख नयाँ अनुहारका छन्। भर्खरै निर्वाचित भएका जनप्रतिनिधिलाई बजेट, नीति तथा कार्यक्रम निर्माणमा केही जटिलता समेत देखिएको छ। यता कार्यपालिकामा राजनीतिक दलको बहुमत र अल्पमतलेसमेत बजेट निर्माण प्रक्रिया केही प्रभावित हुन सक्ने देखिन्छ। केही स्थानीय तहमा भने जनप्रतिनिधिहरु बजेट ल्याउन उत्साहित छन्। परवानीपुर गाँउपालिकाका प्रमुख प्रशासकीय अधिकृत मुन्ना साह रौनियारले समयमै गाँउसभा गर्न जनप्रतिनिधिहरु इच्छुक र उत्साहित रहेकाले सभाको अन्तिम तयारी भईरहेको बताए। प्रसौनी गाँउपालिकाका प्रमुख प्रशासकीय अधिकृत सुनिल केशरीले समयमै बजेट ल्याउने विषयमा जनप्रतिनिधिहरु सकारात्मक रहेको बताए।"
"सार्वजनिक सवारी साधनको भाडामा भारी वृद्धि, कहाँ जान कति?",काठमाडौंः पेट्रोलियम पदार्थको मूल्य बढेसँगै सार्वजनिक सवारी साधनको भाडा बढेको छ । यातायात व्यवस्था विभागले अन्तरप्रदेश यात्रुबाहक तथा मालबाहक गाडीमा अधिकतम ७७ प्रतिशतसम्म भाडा बढाएको हो । विभागले सोमबार सार्वजनिक सूचना जारी गर्दै यात्रुवाहक सवारी साधनमा ५३० प्रतिशतले भाडा बढेको जनाएको छ । स्थानीय रुटमा सञ्चालन हुने यातायातको भाडा भने यथावत राखिएको छ । यस्तो छ नयाँ भाडादर
स्थानीय तहमा पनि सिकलसेलको उपचारको माग,"धनगढी : राना थारु र चौधरी थारु समुदायमा मात्रै देखिएको सिकलसेल एनेमीयाको उपचार स्थानीयतहका अस्पतालहरुमा पनि हुनुपर्ने माग गरिएको छ। १३ औं सिकलसेल दिवशका अवसरमा आईतबार धनगढीमा आयोजना भएको कार्यक्रममा यस्तो माग गरिएको हो। कैलाली र कञ्चनपुरका ७ सय जनामा सिकलसेल एनेमीया देखिएको छ, त्यसैले सिकलसेलको उपचार र परिक्षण अब स्थानीय तहमा रहेका स्वास्थ्य संस्थाहरुमा पनि हुनुपर्छ सिकलसेल नेपालका अध्यक्ष तथा सिकलसेलका बिरामी सुरेश कठरियाले बताए। कैलाली र कञ्चनपुर जिल्लामा मात्रै ७ सय जना थारु समुदायका ब्यक्तिमा सिकलसेल एनेमीया पुस्टी भएको छ। अहिले सेती प्रादेशीक अस्पताल, महाकाली प्रादेशीक अस्पताल र घोडाघोडी नगरपालिकामा रहेको घोडाघोडी अस्पताल (नीजि अस्पताल) मा सिकलसेलको परिक्षण र उपचार भईरहेको छ। गाउँमा रहेका थारु समुदायको परिक्षण र उपचार भएको छैन, उनीहरु प्रादेशीक अस्पताल आउदैनन, त्यसैले गाउँमा नै उपचारको ब्यवस्था गर्नुपर्छ चौधरीले भने। नेपालमा १५ वर्षअघि सिकलसेल एनेमीया पत्ता लागेको थियो। सिकलसेल एनेमीयाको अनुसन्धानमा लागेका डाक्टर शुभेषराज कायस्थले, थारु समुदायमा बंसानुगत रुपमा देखिने यस रोगका लागि गाउँका अस्पतालहरुमा पनि उपचार पुग्नुपर्ने बताउछन।एउटा अनुसन्धान अनुसार सिकलसेल एनेमिया भएका १२ प्रतिसत ब्यक्तिका आँखामा समस्या छ, त्यस्तै धेरैमा रक्त अल्पता छ, यसले रक्तकोषिकाहरुलाई ब्लक गरिदिने हुनाले, त्यहाँ अक्सिजनको मात्रा कम भएर विरामीको मृत्यु समेत हुने गरेको छ डाक्टर कायस्थले भने। उनले, सिकलसेल एनेमिया भएको मानिस पहिला त बच्चामै मृत्युहुने र बाँचीहाले पनि ३५४० वर्षभन्दा बढी नबाच्ने गरेको अनुसन्धानले देखाएको बताए। अपबाद बाहेक सिकलसेल लागेका मानिसहरु ३५४० वर्षको अल्पायुमै मृत्यको मुखमा पुग्छन, पहिला पहिला रोग पत्ता नलागेर नै धेरैको ज्यान गयो, अहिले भने लक्षण देखा परिका ब्यक्तिको परिक्षण गरेपछि रोग पत्ता लाग्ने गरेको छ डाक्टर कायस्थले भने। सिकलसेल एनेमिया भएपछि बच्चा अवस्थामा रक्त अल्पता हुने, रोग प्रतिरोधात्मक क्षमता कम हुने भएकाले विभिन्न संक्रमणहरु देखिएर बच्चाको मृत्यु हुने गर्छ। बच्चा अवस्थाबाट बाँचेका ब्यक्तिको मुटु, कलेजो र फोक्सो खराब हुने, पित्तको थैलीमा पत्थरी हुने, रगत कम भएर पिलिया हुने, कमजोर हुदै जाने, शरिका ठुला जोनीहरु सडने र भाच्चीने जस्ता लक्षणहरु देखिने गरेको डाक्टर कायस्थले बताए। थारु समुदायका, नयाँ जन्मेका बच्चाहरुमा ५ देखि १० प्रतिसतमा सिकलसेल एनेमीया देखिने गरेको सेती प्रादेशीक अस्पतालका बालरोग विषेशज्ञ डाक्टर प्रदीक कुमार मिश्रले बताए। अहिले सेती प्रादेशीक अस्पतालमा थारु समुदायका बच्चाहरुलाई जन्मीने वित्तिकै सिकलसेल परिक्षण गरिन्छ, त्यो तथ्यांकका आधारमा ५ देखि १० प्रतिसत बच्चाहरुमा सिकलसेल देखिएको छ उनले भने। सिकलसेल एनेमीया बंसानुगत रोग हो। बुवा आमा दुबैजना सिकलसेल रोग भएका ब्यक्ति भएमा उनका सन्तानहरुमा पनि सो रोग सर्ने गरेकोछ। बुवा वा आमामध्ये एकजना पनि सिकलसेल एनेमिया नभएको ब्यक्ति भएमा जन्मेका बच्चामा रोग देखिएपनि, सार्ने काम नहुने डाक्टर मीश्रले बताए। विज्ञहरुले दुईतीन पुस्तासम्म, थारु समुदायभीत्र विवाह अघि नै सिकलसेल एनेमिया जाँच गरेर विवाह गर्नुपर्ने गरिएमा मात्रै यस रोगलाई निर्मुल पार्न सकिने बताएका छन। विवाह हुनुपुर्व नै सिकलसेल जाँच गर्नुपर्यो, केटा वा केटी मध्ये एकजनालाई पनि सिकलसेलन छैन भने विवाह गर्दा हुन्छ सेती प्रादशीक अस्पतालका बरिष्ठ फिजिसियन डाक्टर शेरबहादुर मरले भने। राना थारु र चौधरी थारु समुदायमा देखिएको यस रोगले, ह्दयघात हुने, आँखा एकदमै कमजोर हुने, रक्तअल्पताका कारण शरिरमा भीत्री अंगहरुमा असर गर्ने, पित्त थैलीमा पत्थरी हुने र शरिका ठुला जोर्नीहरु सडने जस्ता लक्षणहरु देखिन्छन। त्यसैले, यो गम्भीर प्रकृतीको रोगका लागि सरकारले विषेश ब्यवस्था गर्ने सामाजिक विकास मन्त्री गोविन्द राज बोहराले बताए। सिकलसेलका विरामीको एकलाख सम्मको विमाको ब्यवस्था गरिएको छ, सेती महाकाली र घोडाघोडीमा उपचार तथा परिक्षण दुबै हुन्छ, टीकापुर अस्पतालमा परिक्षण हुन थालेको छ, त्यहाँ तुरुन्तै उपचारको ब्यवस्था हुन्छ, मैले सेती र महाकालीमा सिकलसेलका लागि छुट्टै डेस्क राखेर अझ सुविधासम्पन्न उपचारका लागि सोचेको छु सामाजिक विकास मन्त्री बोहराले भने।"
मेलम्चीमा अझै ठुल्ठूला पहिरोको जोखिम,"काठमाडौं : २०७८ असार १ गते आएको बाढीले ९ महिनासम्म मेलम्ची खानेपानी आयोजना पूर्ण बन्द भयो। ठूलै क्षति पुग्यो। त्यहीँ बाढीका कारण हेलम्बु र मेलम्ची क्षेत्रका हजारौं स्थानीय विस्थापित भए। मेलम्चीको मुहानमा बाढी आउँदा यो सबै बितन्डा मच्चाएको अनुमान भयो। तर, मेलम्ची नदीमा भन्दा पनि सहायक नदी पेमदानमा आएको बाढीले क्षति पुर्याएको एक अध्ययनले देखाएको छ। मेलम्ची आयोजनाको मुख्य ऋण लगानीकर्ता एसियाली विकास बैंक (एडीबी) ले यहाँ अध्ययन गरेको हो। सोही अध्ययनको मस्यौदा प्रतिवेदनमा सहायक नदी पेमदानमा बाढी आउनुलाई मुख्य कारण मानिएको छ। बाढी जानुको मुख्य कारण भने त्यहाँको कमजोर भूबनोटलाई देखाइएको छ। भूबनोट कमजोर हुनु र २०७२ सालमा गएको भूकम्पले थप कमजोर बनाउनुनै बाढीको कारण हो, उक्त प्रतिवेदनमा भनिएको छ। मेलम्ची नदी जलग्रहण (क्याचमेन्ट), आंशिक रूपमा सक्रिय हिमनदीहरूले ढाकेको छ। प्रतिवेदनमा भनिएको छ, यसको माथिल्लो चट्टानहरूमा क्षीण उपत्यका र पुराना हिमनदीहरू पाइन्छ। माथि उल्लेखितअनुसार पेमदान नामक सहायक नदीमा पहिला नै बनेको हिमताल फुट्न गई आएको बाढीले पानी र अन्य सबै लेदोहरू (सेडिसन) भेमाथानमा पुर्यायो। जसले निकपोइन्ट (एउटा नदी वा च्यानलको भाग जहाँ ढलानमा तीव्र परिवर्तन हुन्छ, जस्तै झरना वा ताल) को पतन भयो। यसले बाढीलाई थप आक्रमक बनाउन पुग्यो। मेलम्चीमा असार १ गते आएको बाढी एउटा कारणले भन्दा पनि धेरै कारणले आएको खानेपानी तथा सरसफाइ मन्त्रालयअन्तर्गत खानेपानी महाशाखाका प्रमुख टिरेश खत्री बताउँछन्। मेलम्चीको मुख्यबाँध हेडवर्कसबाट १६ किलोमिटर माथि भेमाथाङ पर्छ। भेम्राथाङभन्दा करिब ८ देखि ९ किलोमिटर माथि मेलम्चीको मुहानसँगको सहायक नदीमा केही समय अघिदेखि हिमताल बनेको प्रमुख खत्री बताउँछन्। तर, अहिले त्यो हिमताल देख्न नसकिने र त्यही हिमताल फुट्दा मेलम्चीमा बाढी आएको अध्ययनले देखाएको उनको भनाइ छ। भेम्राथानको माथिल्लो भागमा आएको हिमनदी तालबाट आएको संयुक्त बाढी, भेम्राथान तालबाटै आएको बाढी र मेलम्चीको पहिरोको बाँध भत्किएर आएको बाढीले भेम्राथान र बीचको नदीमा २ हजार ७ सय मिटरसेकेन्डमा ठूलो कटान गरेको प्रतिवेदनमा भनिएको छ। यसले हेडवर्क क्षेत्रको माथिल्लो भागको लगभग २० मिलियन क्युबिक मिटरको क्षरण देखाइएको थियो (अधिकांश भेमाथानको थियो), र लगभग १७ मिलियन क्युबिक मिटर लेदो संकलन भएको थियो। यसै कारण हेडवर्क १५२५ मिटर फोहोरले तल पुरिएको छ। धन्न पानी पठाउने सुरुङ मार्ग घटना अघि बन्द गरिएको थियो र यसले सुरुङ मार्गमा लेदो पस्न नदिएको भनिएको छ। यस अध्ययनको चरण २ मा थप विशिष्ट क्षतिहरूको अनुसन्धान गरिनेछ, प्रतिवेदनमा भनिएको छ। स्थानीय रूपमा, भेम्राथान र हेडवर्कसबीचको मेलम्ची नदीको किनारमा व्यापक खरानी र किनाराको कटान देखिएको थियो। यसले निकपोइन्टनजिक १५ देखि ३५ मिटर, हेडवर्कको माथिको मेलम्ची ग्याङ, नकोटे, सरकथलीनजिक १० मिटरसम्म कटान, पहिरो बाँध भएको ठाउँमा (मेलम्ची ग्याङमा) र अन्यथा मुख्यतया हेडवर्कस क्षेत्र (१५२५ मिटर) र डाउनस्ट्रीम (५१० मिटर) मा जम्मा भएको देखियो। मेलम्ची क्याचमेन्टबाट उपलब्ध ५ वटा मौसमविज्ञान केन्द्रमा जुनदेखि अगस्ट २०२१ सम्मको वर्षाको तथ्यांक विश्लेषण गरिएको छ। क्रमशः १५ जुन र १ अगस्ट वरपरका दुई घटनाहरूमा वर्षा अत्यधिक नभएको देखिएको छ। यस्तै, असार १० गतेदेखि लगातार परेको वर्षाले माटोको उच्च मात्रामा संतृप्ति सिर्जना गरेको छ। यो समयमा दैनिक वर्षाको मात्रा ७७५ मिमीभन्दा बढी छैन। यस कारण वर्षाको कारणभन्दा पनि पहिलादेखिका कारणहरूले नै बाढी गएको अध्ययनको बुझाइ छ। भविष्यको जोखिमहरूः जलग्रहणको माथिल्लो भागमा ग्लेसियर तालहरू अवस्थित छन्। १० हिमनदी ताल र २ सक्रिय हिमनदीहरू छन्। तिनीहरू मेलम्ची नदीको पानी डाइभर्सन उपयोजनाका लागि खतरा हुन सक्छन्। भेम्राथान तलछट (फोहोर) निक्षेपहरू क्षय जारी रहनेछ। र, धेरै वर्षसम्म तलछटको स्रोत हुनेछ। क्याचमेन्ट क्षेत्रमा पहिरो जानु सामान्य भएको र यसलाई नक्सान गर्ने काम भएको छ। भविष्यमा पहिरोको संवेदनशीलता कस्तो छ भनेर हेर्नेका लागि विभिन्न विधिहरूद्वारा अनुसन्धान गरिएको छ। ती अनुसन्धानले भविष्यमा पहिरोको संवेदनशीलता सामान्यतया धेरै उच्च रहेको देखाएको छ। १५ महत्वपूर्ण पहिरो स्थल पहिचान गरिएको छ, जसमध्ये दुई पहिरोलाई बढी प्राथमिकतामा राखिएको छ। किनभने हेडवर्कस नजिकै हुनु र त्यसको क्षेत्र तथा आकारले बढी जोखिमयुक्त पहिरोको रूपमा हेरिएको छ। ती हुन्ः हेडवर्कस क्षेत्रको बायाँ किनारमा पहिरो र मेलम्ची ग्याङमा पहिरो। भूबनोट कमजोर हुनु र २०७२ सालमा गएको भूकम्पले थप कमजोर बनाउनुनै बाढीको मुख्य कारण हो। माथिल्लो भागमा १० हिमनदी ताल र २ सक्रिय हिमनदी छन्। तिनीहरू मेलम्ची नदीको पानी डाइभर्सन उपयोजनाका लागि खतरा हुन सक्छन्। स्लोप स्टेबिलिटी मोडलिङका आधारमा आगामी मनसुनमा हेडवर्कस बायाँ किनारमा पहिरोे थप जोखिम उच्च छ। बाढी आउन सक्ने खतरा प्रारम्भिक मस्यौदाले देखाए पनि हेडवर्कस सार्ने वा नसार्ने भन्ने बारेमा दोस्रो अध्ययनले मात्र निक्र्योल गर्ने खानेपानी महाशाखाका प्रमुख खत्री बताउँछन्। उनीहरूको अध्ययन २ फेजमा बाडिएको छ। एउटा बाढी जानुका कारण त्यसको ड्राफ्ट बुझाएका छन्। फाइनल कपी अझै आएको छैन। त्यसपछि फेज २ मा त्यसको आधारमा हेडवर्कसलाई कसरी रियुज गर्न सकिन्छ, रिडिजाइन गर्न सकिन्छ, वा सुधार गर्न सकिन्छ भन्ने हो, उनको भनाइ छ। एडीबीको नेतृत्वमा सुरु भएको उक्त अध्ययन चरण १ मूल्यांकन १८ नोभेम्बर २०२१ मा सुरु भएको हो। र, यस चरणका लागि दृष्टिकोण र कार्य योजनाको विवरण दिने एक प्रारम्भिक प्रतिवेदन डिसेम्बर २०२१ मा पेस गरिएको थियो। पछि सञ्चालन गरिएका विभिन्न क्षेत्र सर्वेक्षण र अध्ययनहरूको नतिजाको आधारमा, हालको प्रतिवेदनले बिपत्तिका कारणहरूको निदान गरेको छ। उक्त मस्यौदा प्रतिवेदन अप्रिल २०२२ मा बुझाइएको थियो। दोस्रो चरण अन्तर्गतको रिपोर्ट आगामी अगस्टमा सक्ने भनिएको छ। गत वर्षको बाढीपछि बन्द भएको मेलम्ची खानेपानी आयोजनाको अस्थायी संरचनाबाट पानी पथान्तर यही वैशाख ११ गतेबाट सुरु गरिएको थियो। मनसुन सुरु भएका कारण जेठ २० गतेबाट पानी पठाउन बन्द भइसकेको छ भने बाढीले थप क्षति नपुर्याए आगामी कात्तिकबाट पुनः पानी वितरण गरिने अनुमान महाशाखाको छ। सन् १९९० मा नै सम्भाव्यता अध्ययन भएको यस आयोजनामा सुरुमा विश्व बैंकले लगानी गर्न इच्छुक देखाए पनि २०५७ बाट एडीबीले यसलाई अघि बढाएको छ। २०५७ को मूल्यमा ३७ अर्ब लागतमा सक्ने गरी २०५८ बाट थालिएको आयोजना सन् २००६ मा सक्ने लक्ष्य थियो। बल्लबल्ल २०७७ चैत २० गतेदेखि दुई महिना अस्थायी रूपमा काठमाडौंमा पानी झर्यो। तर, बाढीले पानी पिउने सपना पुनः बगायो। बाढी आउनुपूर्व अम्बाथानमा रहेको हेडवर्कसको काम ९७ प्रतिशत सक्किसकेको थियो। हेडबर्कसको लागत १ अर्ब रुपैयाँ छ। बाढीले १ अर्ब ८८ करोडबराबरको क्षति पुर्याएको प्रारम्भिक अनुमान थियो। बाढीले आयोजनाको मुख्य प्रवेश मार्गको करिब ८ किलोमिटर सडकखण्ड पूर्ण ध्वस्त भएको थियो। मेलम्ची बजारदेखि हेडवर्कस रहेको स्थान अम्बाथानसम्म २२ किलोमिटर सडक प्रवेश मार्ग हो। उक्त प्रवेश मार्गको चनौटेसम्म आंशिक क्षति भएको थियो। त्योभन्दा उता अम्बाथानसम्मको करिब ८ किलोमिटर सडक र पुलको संरचना बाढीकै कारण क्षति भएका थिए। यस्तै, आयोजनाको मुख्य संरचना हेडवर्कस र वरपरका संरचना बाढीले बगाएर ल्याएको नदीजन्य पदार्थले पुरिएका छन्। नदीको सतहमा दुई किलोमिटरसम्म ढुंगा, गिट्टी, बालुवालगायतका पदार्थ जम्मा भएका छन्। स्थायी संरचना बन्न समय लाग्ने मेलम्ची आयोजनाको हेडवर्कस भएको अम्बाथानभन्दा माथि जोखिम अझै कायमै छ। माथिल्लो भागमा भइरहेको परिवर्तन र मनसुनमा आउने बाढीको जोखिमको मापन नगरेसम्म स्थायी संरचना बनाउन नसकिने आयोजनाले जनाएको छ। अध्ययन टोली सदस्य डा महेश भट्टराई सम्बन्धित निकायहरूलाई अध्ययन गर्न दिएर अहिले प्रतिक्रियासहित रायसुुझाव आएको बताउँछन्। भन्छन्, ती सबै प्रतिक्रियाहरूलाई लिइसकेपछि फाइनल प्रतिवेदन बन्ने हो। अनि फाइनल प्रतिवेदन सार्वजनिक भइसकेपछि मात्र यसको विषयमा छलफल गर्न सकिन्छ। दोस्रो चरणको अध्ययन सुरु हुने क्रममा छ। यसले मेलम्चीको हडवक्र्सलाई कसरी सञ्चालनमा ल्याउन सकिन्छ, यदि माथि जोखिम कायम नै छ भने पनि आवश्यकता अनुसारका परिवर्तनहरू के गर्न सकिन्छ जस्ता पक्षहरू हेर्ने हो। यो अबको ३ देखि ४ महिनामा पूरा हुन्छ। बाढी आउनुका कारणहरू २०७२ को भूकम्प, २०७२ जेठ ७ मा परेको भारी हिमपात र त्यसका कारण बढेको तापमान, असार १ गतेको अविरल वर्षापछि पेमदानमा जमेको हिमताल फुट्नु यसले बाढी र त्यहाँ भएको ढुंगा, गिटीलगायतका वस्तुहरूको लेदो बगाउनु, यसले भेमाथानमा गएको पुरानो पहिरोलाई थप सपोर्ट गर्यो र त्यहाँको बाँधको कटान गर्योे, यसले पहिरोलाई बिस्फोट गर्दै अघि लग्यो, नदी किनारको कटान र नदीको किनाराको क्षय यसले पहिरो जानलाई बाटो प्रशस्त गर्यो, पहिरो बाँधको माथिको तालको गठन पहिरो बाँधको कटान यसले मुख्यबाँध(हेडवर्कस) भएको ठाउँमा भेलबाढी पस्यो यसले नदी किनाराको कटान र नदी किरानाको क्षय हुँदै गयो यसले सबै अवशेषलाई बगाउँदै लग्यो यी सबै कारणले गर्दा मेलम्चीमा बाढी आयो र बितन्ड मच्चायो भौगोलिक बनावटको अध्ययन नभइकन यत्रो ठूलो आयोजनाको काम अघि बढ्ने भन्ने पनि हुँदैन र विदेशीले लगानी पनि गर्दैन। बाढीपहिरो भनेको भइपरी आउने हो। त्यसो त जुगल हिमाल पग्लिएर पनि मेलम्चीमा बाढी आउन सक्ला। त्यसकारण मेलम्ची आयोजना निर्माणपूर्व अध्ययन भएको थिएन भन्न मिल्दैन। आयोजना स्थलबाट ५६ किलोमिटर वरपरको भूबनावट अध्ययन भएको छ। कहाँसम्मको अध्ययन गर्ने भन्ने पनि एउटा सीमा हुन्छ। सुमन शर्मा, पूर्वसचिव कुनै पनि पूर्वाधार बनाउँदा हाम्रो जस्तो विशेष किसिमको भूबनोटमा भौगर्भिक इन्जिनियङि गर्नुपर्ने हुन्छ। पूर्वाधार विकासको तयारीको क्रममा भौगोलिक विशेषताअनुसार अध्ययन, अनुसन्धान गर्नुपर्छ। तर, हाम्रो देशमा कुनै पनि आयोजना बनाउनेभन्दा विदेशी परामर्शदाता ल्याउनेबित्तिकै हाइफाई भन्ने ठान्छौं। ती परामर्शदाताले यहाँ के थप अनुसन्धान गर्नुपर्ने हो नहेरी इन्जिनियरिङको पाठ्यपुस्तकका आधारमा आयोजनाको विस्तृत अध्ययन प्रतिवेदन (डीपीआर) तयार गर्छन्। प्रतिवेदन बनेपछि त्यसको प्रभावकारिता वा सत्यताको चेकजाँच पनि हामी गर्दैनौं। सूर्यराज आचार्य, पूर्वाधारविज्ञ जुनसुकै नदीमा यति ठूलो योजना सञ्चालन गर्नु अगाडि त्यो नदीको माथिल्लो तटीय क्षेत्र, तल्लो तटीय क्षेत्र, नदीको पूरै लम्बाइ लगायतको राम्रो अध्ययनअनुसन्धान हुनै पर्ने विज्ञान र प्रविधिले भन्छन्। अध्ययनका क्रममा त्यहाँ सम्भावित विपद्को स्थिति देखियो भने त्यसलाई समाधान गर्ने उपायहरू सोचेर मात्र काम गरिन्छ। तर, मेलम्चीको केसमा त्यो दस्तावेज भेट्न सकिएन। मेलम्ची खानेपानी आयोजना सुरुवाता हुनु अगाडि विस्तृत आयोजना प्रतिवेदन (डीपीआर) बनाउने क्रममा माथिल्लो तटीय क्षेत्रमा अध्ययन भएको वा नभएको वा के थियो भन्ने सार्वजनिक ठाउँमा त्यो दस्तावेज कत्तै भेटाउन सकिएन। प्राडा तारानिधि भट्टराई, भूगर्भविद्"
प्रहरीको तनाव व्यवस्थापनमा योग महत्वपूर्ण छ : गृहमन्त्री खाण,"काठमाडौं : आठौं अन्तर्राष्ट्रिय योग दिवसको अवसरमा गृहमन्त्री बालकृष्ण खाणको प्रमुख आतिथ्यमा नेपाल प्रहरी प्रधान कार्यालयमा सोमबार आयोजित शिविर तथा उत्प्रेरणा कार्यक्रम (योगा) सम्पन्न भएको छ। कार्यक्रमलाई सम्बोधन गर्दै गृहमन्त्री खाणले मानवताको लागि योग भन्ने नारालाई आत्मसात् गरी कुनै पनि द्वेषभाव र मन मुटाव नराखी एक आपसमा सदभाव, सौहार्दता, मेलमिलाप र हार्दिकताको सम्बन्ध कायम गरी पवित्र मनोभावका साथ समाज र राष्ट्रको हित र विकासमा आफूलाई समर्पित गर्नुपर्ने बताए। साथै उहाँले योग र प्राणायामको नियमित अभ्यासले मानव शरीर र मस्तिष्कलाई सन्तुलित र स्वस्थ राखी सकारात्मक सोच विकास गर्ने चर्चा गरे। गृहमन्त्री खाणले विविध कारणले मानव जीवनमा उत्पन्न हुने तनाव, चिन्ता, रिस, आक्रोश, द्वेष र विचलनलाई नियन्त्रण गरी मानिसको भौतिक शरीर, मानसिक अनुभूति र शारीरिक अवस्थालाई सन्तुलनमा राखी तनाव कम गर्न, जीवनलाई शान्त, फलदायी र उत्पादनमूलक बनाउन योग प्रभावकारी सिद्ध भएको उल्लेख गरे। समाजमा हुने विभिन्न प्रकारका घटना, दुर्घटना र अपराधहरूको प्रभावकारी रोकथाम तथा नियन्त्रण गरी समाज र नागरिकलाई सुरक्षित राख्ने जटिल प्रकृतिको जिम्मेवारी बहन गर्ने सन्दर्भमा प्रहरी कर्मचारीहरूको तनाव व्यवस्थापनमा योग अभ्यासको अधिक महत्व रहने विचार व्यक्त गरे। योग अभ्यासलाई प्रशिक्षणमा सीमित नराखी आफ्नो व्यक्तिगत एवं व्यावसायिक जीवनमा समेत नियमित अभ्यास गर्न आग्रह गर्दै उनले भने, योग एवम् आसन, प्रणायम मात्र होइन एक अनुशासित जीवन शैली पनि हो। कार्यक्रममा धन्यवाद ज्ञापन गर्दै प्रहरी महानिरीक्षक धिरज प्रताप सिंहले नियमित योग अभ्यासले शरीर र मस्तिष्कलाई चुस्त, स्फूर्त राखी मानिसक तथा शारीरिक विकारहरूबाट मुक्ति दिलाउन मद्धत गर्ने बताए। योग गर्ने व्यक्तिमा सकारात्मक सोचको विकास हुने उल्लेख गर्दै उनले भने, सकारात्मक सोँचले रिस द्वेष, बद्लाको भावनालाई समेत कम गर्छ। जसले समाजमा शान्ति र समृद्धि ल्याउन मद्दत गर्छ। मानवताको लागि योग भन्ने नाराका साथ जुन २१ मा विश्वभर आठौं अन्तर्राष्ट्रिय योग दिवस मनाउने क्रममा योगको बारेमा चेतना अभिवृद्धि गर्न कार्यक्रमको आयोजना गरिएको उल्लेख गर्दै प्रहरी महानिरीक्षक सिंहले प्रहरी पेशामा योगको महत्वलाई मध्यनजर गरी नेपाल प्रहरीका विभिन्न तालिम पाठ्यक्रममा योगलाई समेत समावेश गरिएको बताए। कार्यक्रममा प्रहरी महानिरीक्षक सिंहले गृहमन्त्री बालकृष्ण खाणलाई कृतज्ञताको चिनो प्रदान गरेका थिए। साथै उनले पतंजली योग समिति नेपालका मुख्य केन्द्रीय प्रभारी लवदेव मिश्र र समितिका युवा संयोजक लोक नाथ खनाललाई समेत कृतज्ञताको चिनो प्रदान गरे। योग शिविरमा गृह सचिव टेकनारायण पाण्डे, अवकाश प्राप्त प्रहरी महानिरीक्षकहरू, प्रहरी अतिरिक्त महानिरीक्षकहरू, नेपाल प्रहरी श्रीमती संघकी अध्यक्ष, गृहमन्त्रालयका सहसचिव, पतंजली योग समिति नेपालका पदाधिकारी एवम् योग गुरूहरू, वरिष्ठ प्रहरी अधिकृत तथा जवानहरू सहभागिता थियो।"
सगरमाथा क्षेत्रमा हिमाली ब्वाँसोको आतंक चुलिदै,"सोलुखुम्बु : सोलुखुम्बुको खुम्बु क्षेत्रमा हिमाली ब्वाँसोको आतंक चुलिदै गएको छ। केही वर्षयता सो क्षेत्रको घरपालुवा जनावरहरूमा हिमाली ब्वाँसोको आक्रमण अत्याधिक बढेको तथ्यांकले पुष्टि गरेको छ। सगरमाथा राष्ट्रिय निकुञ्ज नाम्चेको तथ्यांक अनुसार सन् २०२० को मध्यदेखि २०२१ को मध्यसम्ममा सगरमाथा राष्ट्रिय निकुञ्ज क्षेत्रमा जङ्गली जनावरबाट ३२३ वटाभन्दा बढी घरपालुवा जनावर मारिएका छन्। जसका लागि निकुञ्जले ९० लाख रूपैयाँभन्दा बढी क्षतिपूर्ति पशुपालक कृषकलाई प्रदान गरेको छ। नेपालमा सबैभन्दा कम अध्ययन गरिएको जङ्गली जनावरमा पर्ने हिमाली ब्वाँसोले घरपालुवा जनावरको सुरक्षामा निकै ठूलो समस्या सिर्जना गरिरहेको स्थानीयले बताएका छन्। वार्षिक प्रतिवेदन अनुसार मारिएका ३२३ घरपालुवा जनावरमध्ये २३४ ब्वाँसोले मारेको निकुञ्जका सूचना अधिकारी विष्णु रोकायाले बताए। सन् २०१३ मा नेपाल सरकारले आठ प्रकारका वन्यजन्तुका हात्ती, गैंडा, भालु, बाघ, चितुवा, हिमचितुवा, बँदेल र अर्नाका कारण घरपालुवा वस्तुभाउलाई क्षति वा घाइते गराएमा क्षतिपूर्ति दिने पहिलो निर्देशिका लागू गरेको थियो। सन् २०१५ मा सरकारले त्यो सूचीमा हिमाली ब्वाँसो, ध्वाँसे चितुवा र जङ्गली कुकुर थप गरेको थियो। हाल निकुञ्जले एउटा बन्यजन्तु ब्वाँसोले मारे बापत ३० हजार रूपैयाँ क्षतिपूर्ति दिने गरेको सगरमाथा राष्ट्रिय निकुञ्जको कार्यालय नाम्चेले जनाएको छ।"
बाठो हुन खोज्दा,"एउटा ठूलो गोलघेरामा धेरै संख्यामा पक्षीहरू रहन्थे। विभिन्न वन्यजन्तुले आक्रमण गर्न सक्ने खतरा थियो। त्यसैले पनि त्यहाँ तिनीहरूलाई निकै सुरक्षित ढंगले राखिएको थियो। साथमा एकजना गार्ड पनि राखिएको थियो ताकि कसैले केही गर्न नसकोस्। आक्रमण र चोरीको सुरक्षा जतिसुकै भव्य गरिए पनि त्यहाँ नसोचेको समस्या आइपर्यो। दुर्भाग्यवश त्यहाँ एक महामारी फैलियो। जसको फलस्वरूप गोलघरका अधिकांश पक्षीहरू बिरामी पर्न थाले। हेर्दाहेर्दै तिनलाई रोगले अलि बढी नै च्याप्यो। रक्षक र मालिक दुवै चिन्तित भए। दुवैजना चराचुरुंगीका डाक्टरको खोजीमा निस्किए। जब उनी कुनै डाक्टरको विषयमा मानिसलाई सोधिरहेका थिए, तब एउटा बिरालोले उनको कुरा सुन्यो। यस प्रकार उसले गोलघरका पक्षीहरू बिरामी छन् भन्ने कुरा थाहा पायो। दुष्ट बिरालो जसरी भए पनि गोलघर पुग्ने योजना बनाउन थाल्यो। निकै सोचविचार गरिसकेपछि उसले डाक्टर बनेर त्यो गोलघरभित्र प्रवेश गर्ने निश्चय गर्यो। अतः उसले एक डाक्टरको भेष धारण गर्यो। हातमा केही औषधिहरूको बाकस लियो। गोलघरको प्रवेशद्वारमा पुग्यो। कस्तो छ तपाईंहरू सबैलाई ? म तपाईंहरूको उपचार गर्न आएको डाक्टर। ल हेर्नुस् मेरो औषधिहरूको बाकस, दुष्ट बिरालोले पक्षीहरूलाई भन्यो। हामीहरू बिल्कुल ठीक छौं, डाक्टर। हामीहरूलाई औषधिको कुनै आवश्यकता नै छैन। कृपया, तपाईं यहाँबाट चाँडोभन्दा चाँडो जानहोस्, पक्षीहरूले उत्तर दिए।"
"नक्कली शैक्षिक प्रमाणपत्रको धन्दा, तीन जना प्रहरी नियन्त्रणमा","काठमाडौं : नक्कली शैक्षिक प्रमाणपत्रसहित तीन जनालाई प्रहरीले पक्राउ गरेको छ। शैक्षिक प्रमाणपत्रहरु कीर्ते गरी नक्कली बनाई विभिन्न प्रयोजनका लागि पेश गरेको भन्ने सूचनाका आधारमा प्रहरीले तीन जनालाई पक्राउ गरेको हो। पक्राउपर्नेहरुमा गोरखा बारपाक सुलिकोट गाउँपालिका७ घर भई हाल काठमाडौं बनस्थली बस्दै आएका विकाश अमगाई, काभ्रे पनौती नगरपालिका२ कुसादेवी घर भई काठमाडौं छाउनीका राज कुमार हुमागाई र गोरखा भिमसेन थापा गाउँपालिका८ घर भई काठमाडौं बनस्थलीका मोहन पुडासैनी रहेका छन्। उनीहरुको साथबाट राज कुमार हुमगाईको नामको ए ७७६८४१ नम्बरको स्नातक तहको एकेडेमीक ट्रान्सकृफ्ट एक थान र विकाश अमगाईको नामको ए २४२९९६ नम्बरको प्रोफीसीयन्सी सर्टीफीगेट लेभलको एकेडेमीक ट्रान्सकृफ्ट एक थान नियन्त्रणमा लिएको प्रहरीले जनाएको छ। काठमाडौं उपत्यका अपराध अनुसन्धान कार्यालयबाट खटिएको विषेश प्रहरी टोलिले काठमाण्डौं महानगर३, महाराजगञ्जबाट नक्कली एकेडेमीक ट्रान्सक्रीप्ट ३ जनालाई नियन्त्रणमा लिएको हो। उनीहरुलाई नक्कली प्रमाणपत्र बनाउने कार्यमा संलगनलाईसमेत काठमाण्डौं बागबजारबाट नियन्त्रणमा लिएको छ।"
