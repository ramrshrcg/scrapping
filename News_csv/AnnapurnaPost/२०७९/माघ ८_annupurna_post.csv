शीर्षक,विवरण
"मन्त्री यस्ता हुन्, स्वार्थ नबाझिऊन्","भ्रष्टाचार भनेको आर्थिक अपचलनमात्रै भनेर बुझ्नु सर्वथा गलत हो। भ्रष्ट आचरण हो भ्रष्टाचार, त्यसैले त्यस्तो भ्रष्ट आचरण अर्थसँग मात्रै सम्बन्धित हुँदैन। कतिपय भ्रष्टाचार कानुनले यकिन गर्न सक्छ, कतिपय सक्दैन। सिद्धान्त, आदर्श, दर्शन, नैतिकता, इमान्दारी, मूल्य र मान्यता कानुनभन्दा सधैं माथि हुन्छ। अहिलेको सरकारमा कतिपय मन्त्रीहरूको नियुक्तिमा त्यस्तै प्रकारको भ्रष्टाचार देखिन्छ। जस्ता व्यक्तिहरू मन्त्रीमा ढसमस्स पदासीन छन्, त्यसले सुशासन र भ्रष्टाचार नियन्त्रण नै पहिलो प्राथमिकता बताइरहेका सरकारमूली अर्थात् प्रधानमन्त्रीको बचनबद्धता उनीहरूको नियुक्तिले खारेज गरेको छ। नागरिकतासम्बन्धी विवाद गृह मन्त्रालय अन्तर्गतको विषय हो, त्यही मन्त्रालयको बागडोर नागरिकता विवादित रवि लामिछानेलाई दिइएको छ। सहरी विकास मन्त्रालयको नेतृत्व विक्रम पाण्डेले सम्हालिरहेका छन्, जो सहरी विकासमा चरम बेथिति निम्त्याउने निर्माण व्यवसायी हुन्। दर्जनौं ठेक्का अलपत्र छाड्ने र सहरी विकासलाई तन्नम बनाउनेमध्ये एक निर्माण कम्पनी उनकै कालिका कन्स्ट्रक्सन हो। सिक्टा सिँचाइ आयोजनामा राज्यलाई २ अर्ब १४ करोड रुपैयाँ नोक्सानी पुर्याएको अभियोगका एक अभियुक्त पनि हुन्, पाण्डे। भ्रष्टाचार गरेर खानु आमाको रगत खानुसरह हो भन्ने वर्तमान उपप्रधानमन्त्री राजेन्द्र लिङ्देनले आफ्नो पार्टी राप्रपाबाट पाण्डेलाई स्वार्थ बाझिने मन्त्रालयमा पुर्याएर यी त सब भन्ने कुरा न हुन् को शैली देखाएका छन्। वैदेशिक रोजगारमा मौलाएको ठगी धन्दामा मुछिएका विवादास्पद पात्र डोलप्रसाद अर्याललाई श्रम तथा रोजगार मन्त्रालयको जिम्मेवारी आफूलाई भ्रष्टाचारको कट्टर दुश्मन बताउने राष्ट्रिय स्वतन्त्र पार्टीले दियो। सत्ताको गमका रूपमा प्रधानमन्त्री पुष्पकमल दाहालले त्यसलाई स्वीकारे। निजी स्वार्थ आकर्षित हुने व्यक्ति सार्वजनिक जिम्मेवारीमा रहनु हुन्न भन्ने मान्यता विश्वमा सुरु भएकै ३ सय वर्ष भइसक्यो। हाम्रोमा भने बैंक सञ्चालकहरू विधायक बनेर बैंकिङ कानुनमा प्रभाव पार्ने, निजी स्कुल सञ्चालकहरूले शिक्षा विधेयकलाई तलमाथि पार्ने र सहकारी सञ्चालकहरूले सहकारी ऐन बनाउन भूमिका खेल्ने गरी कुसंस्कारको परम्परै बसालियो। स्वार्थको द्वन्द्वलाई संयुक्त राष्ट्रसंघले सन् २००४ देखि नै आफ्नो भ्रष्टाचारविरुद्ध महासन्धिमा समेटेको छ। त्यसको हस्ताक्षरकर्ता हुनुको नाताले नेपालले स्वार्थ बाझिने जिम्मेवारीमा न सांसद न मन्त्री वा न अरू कुनै जिम्मेवारी सुम्पन्न मिल्छ। तर भइरहेको छ त्यस्तै र दूधको साक्षी बिरालो राख्ने प्रवृत्ति झन्झन् झ्याँगिँदो छ। प्रधानमन्त्री अन्तरआत्मादेखि नै भ्रष्टाचार नियन्त्रणमा कटिबद्ध हुन् भने स्वार्थ बाझिने जिम्मेवारीबाट मन्त्रीहरूलाई अलग गर्ने हिम्मत गर्नुपर्छ। केवल सत्ताका लागि जे पनि जायज ठान्ने र गर्ने हो भने सुशासन आकाशको फल सावित हुनेछ।"
अस्वाभाविक सम्पत्तिको स्रोत भ्रष्टाचार नै हो,"नेपालमा हरेक वर्ष भ्रष्टाचार बढ्दै गएको छ। यो गम्भीर चिन्ताको विषय हो। भ्रष्टाचार बढ्नु भनेको विकृत्ति चुलिंदै जानु हो। आपराधीकरणमा वृद्धि हुनु हो। त्यो नहोस् भनेर चिन्ता व्यक्त गरिएको हो। भ्रष्टाचारको दृष्टिले हेर्दा नेपालको अवस्था सुधारोन्मुख छैन। धेरै भ्रष्टाचार हुने गरेका मुलुकहरूले आफ्नो अवस्थामा सुधार गरेका छन्। तर, हाम्रो अवस्था सन्तोषजनक छ्रैन। सन् २०२१ को ट्रान्सपरेन्सी इन्टरनेसनलको भ्रष्टाचार अवधारणा सूचकांकमा नेपाल भ्रष्टाचार व्याप्त मुलुकमा परेको थियो। यस्तो अवस्थाले हाम्रो चित्त दुख्छ। सन् २०२१ मा नेपाल १०० पूर्णांकमा ३३ अंक पाउँदै १८० मुलुकमध्ये ११७औं स्थानमा सूचीकृत भएको थियो। यसरी सूचकांकमा ५० भन्दा तल अंक प्राप्त गर्नेलाई भ्रष्टाचारजन्य क्रियाकलापमा लिप्त मुलुक मानिन्छ। कहाँकहाँ भइरहेको छ भ्रष्टाचार ? ट्रान्सपरेन्सी इन्टरनेसनलको भ्रष्टाचार अवधारणा सूचकांकमा सर्वेक्षणले सार्वजनिक क्षेत्रमा भ्रष्टाचार र अधिकारको दुरुपयोग, व्यापारमा घुसखोरी, कारबाहीमा कमी, सूचनामा कमी र राजनीतिक भ्रष्टाचार समस्याको रूपमा रहेको देखाएको छ। सरकारी क्षेत्रको भ्रष्टाचार ठूलो समस्या भएको छ। पैसाको लागि भोट बिक्री हुने गरेको छ। यसले लोकतन्त्र खतरामा देखिन्छ। व्यक्तिगत भनसुनबाट काम गराउनुपर्ने जस्ता समस्या छ। भ्रष्टाचारको सशक्त विरोध नगरेको सन्दर्भमा भ्रष्टाचार समाजमा स्थापित हुँदै गरेको पनि सर्वेक्षणले देखाएको छ। पक्कै पनि हो। नेपालको सन्दर्भमा सबभन्दा पेचिलो चुनौती भन्नु नै राजनीतिक भ्रष्टाचार न्यूनीकरणू गर्नु हो। ट्रान्सपरेन्सी इन्टरनेसनलका सर्वेक्षणहरूले भ्रष्ट संस्थाका रूपमा सरकार, राजनीतिक दल, जनप्रतिनिधि, प्रहरी, न्यायिक क्षेत्र, राजस्व क्षेत्र, व्यापारिक वृत्तलाई देखाएको छ। शासकीय र सार्वजनिक वृत्तमा सदाचार पद्धति स्थापित नगराएसम्म भ्रष्टाचार न्यूनीकरण हुन सक्दैन भन्ने हाम्रो मान्यता हो। ट्रान्सपरेन्सी इन्टरनेसनलको प्रतिवेदनलाई लिएर सरकारी तहबाट असन्तुष्टि व्यक्त पनि हुने गरेको छ नि ?प्रतिवेदनलाई लिएर विगत वर्षमा सरकारी तहबाट असन्तुष्टि पनि प्रकट नभएका होइनन्। त्यसरी असन्तुष्टि प्रकट गर्नुभन्दा शासकीय संयन्त्रलाई सुशासनप्रेमी बनाउने दिशामा अघि बढ्नु उपयुक्त हुन्छ। नवधनाढ्यहरूको सम्पत्ति एकाएक ह्वात्तै बढेको देखिन्छ। त्यो पनि भ्रष्टाचार गरेर नै हो त ? अहिले कतिपय व्यक्तिको लाइफस्टाइल फेरिएको छ। अस्वाभाविक रूपले कमाएको देखिन्छ। पैसा कमाउन गाह्रो छ। तर, नवधनाढ्यहरूले एकाएक करोडौं, अरबौं रुपैयाँ कहाँबाट ल्याए ? भन्ने प्रश्न आउँछ। यसतर्फ सम्पत्ति शुद्धीकरण विभागले अनुसन्धान गर्नु पर्छ। लगानीको आयस्रोत नखोज्दा कालो धनको प्रयोग गर्ने र शुद्घीकरण हुने सम्भावना हुन्छ। योे काम नेपालको संविधानको भावना, अन्य कानुन र भ्रष्टाचारविरुद्धको अन्तर्राष्ट्रिय महासन्धिको मर्मविपरीत पनि हो। भ्रष्टाचार न्यूनीकरण र स्थायी समाधानका लागि राज्यका तीनवटै अंग (कार्यपालिका, व्यवस्थापिका र न्यायपालिका) ले ध्यान दिनु जरुरी छ। यसरी अस्वाभाविक ढंगले सम्पत्ति आर्जन गर्ने प्रवृत्ति हालैमात्र बढेको हो ? पहिला पनि सम्पत्ति थुपार्ने प्रवृत्ति त थियो। तर, २०५० सालपछि अस्वाभाविक ढंगले सम्पत्ति थुपार्ने क्रम बढेको हो। २०६२६३ सालको जनआन्दोलनपछि त्यो प्रवृत्ति झन् वृद्धि भएको पाइन्छ। अस्वाभाविक सम्पत्तिको स्रोत के होला ?भ्रष्टाचारका अनेकौं रूप र आयाम हुन्छन्। अस्वाभाविक सम्पत्तिको स्रोत मूलतः भ्रष्टाचार नै हो। बिजनेसम्यानका रूपमा नयाँनयाँ व्यक्तिहरू उदाएका छन्। उनीहरूको विगत पृष्ठभूमि हेर्दा एकाएक कमाएको पत्याउन गाह्रो पर्छ। छोटो समयमा एकाएक करोड अर्बौं रुपैयाँ कसरी कमाइ भयो ? राजनीतिक वृत्तमा रहेका नवधनाढ्यहरूको सम्पत्ति अस्वाभाविक बढेको छ। यसको छानबिन गर्नुपर्ने जरुरी छ। पहिलेपहिले राजनीतिमा लाग्ने व्यक्तिलाई मन पराउँदैनथे। राजनीतिमा लाग्नेहरू काम गरेर खाँदैनन्। आयआर्जन गर्दैनन्। घरकै पैसा समाजसेवाको नाममा राजनीतिमा लगाउँछन्। घर खेत बेच्छन् भन्ने गरिन्थ्यो। राजनीतिमा लागेको पुरुषलाई बिहे गर्नसमेत अप्ठ्यारो हुन्थ्यो। छोरीसमेत दिँदैनथे। बिहे गर्नसमेत धौधौ हुन्थ्यो। अहिले ठीक उल्टो छ। पहिला राजनीति गर्नेको लिभिङ स्ट्यान्डर्ड दयनीय हुन्थ्यो। अहिले उच्च छ। आम्दानी कति हो ? पुख्र्यौली सम्पत्ति कति थियो ? के काम गर्नुभयो ? राजनीतिकर्मीको हाइ स्ट्यान्डर्ड जीवनशैली कसरी भयो ? विदेशीस्थित बैंकमा पनि नेपालीको रकम रहेको तथ्य बाहिर सार्वजनिक भइसकेको छ। त्यो पनि कालो धन हो ? अवैध धनको ओसारपसार भइरहेको तथ्य सार्वजनिक भइसकेको छ। सत्ता र शक्तिमा रहेका व्यक्तिहरूसँग मिलेमतो गरेर विदेशी बैंकमा राखिएको हुन सक्छ। यसमा सरकारले छानबिन गर्नुपर्छ। तर, बिडम्बना सरकार मौन देखिएको छ। छानबिन गर्नुपर्ने निकाय नै किन मौन होला ? त्यही त यसमा रहस्य छ। लगानी गर्ने आर्थिक पुँजी नै नभएकाहरूले कसरी एकाएका अर्बाैंको कारोबार गर्न सक्ने हैसियत बनाए ? राजनीतिक वृत्तमा बस्नेको आर्थिक हैसियत कसरी एकाएक बढ्यो। विदेशी बैंकमा नेपालीहरूको बचत दोब्बर बढेको कुराहरू सार्वजनिक भइसकेको छ। तर, हालसम्मका सबै सरकार मौन रहे। अवैध धन आर्जन गर्नेलाई सरकारले नै संरक्षण दिएको हो ?निजी स्वार्थका लागि पदको दुरुपयोग भएका उदाहरण धेरै छन्। माथिदेखि तलसम्म पदको दुरुपयोग भएका रिपोर्टहरू सार्वजनिक भएकै छन्। आफू अनकूलका नियम कानुन बनाइएको छ। कालो धन आर्जन गर्नेलाई कारबाही भएको छैन। त्यसो भए यहाँ नीतिगत भ्रष्टाचार भइरहेको हो ?मन्त्रिपरिषद्को निर्णयका आधारमा ठूला प्रकृतिको भ्रष्टाचार हुने गरेको आम टिप्पणी छ। जसलाई नीतिगत भ्रष्टाचार भन्ने गरिन्छ। अख्तियार दुरुपयोग अनुसन्धान आयोगले मन्त्रिपरिषद्बाट भएका आर्थिक कारोबारका निर्णय केलाउन वा हेर्न पाएको छैन। जसले शासकीय वृत्तमा भ्रष्टाचारको कारबाहीबाट बच्न कारोबारका निर्णय मन्त्रिपरिषद्बाट गराउने प्रवृत्ति झागिँदै गएको छ। सार्वजनिक खरिद र निर्माण कार्यमा हुने ठूला नीतिगत भ्रष्टाचारमा राज्य कडारूपमा प्रस्तुत हुन सकेको छैन। हालको विकृत्ति र विसंगति बढ्दै गई कानुनीराजको खिल्ली उड्नेउडाउने प्रवृत्ति कायमै रहने देखिन्छ। यसअघिको सरकारले संसद्मा पेस गरेको आर्थिक आयकर ऐन, २०५८ संशोधन प्रस्तावमा विभिन्न पूर्वाधारका क्षेत्रमा लगानी गर्दा लगानीको आयस्रोत खोजिने छैन भन्ने व्यवस्था थियो। त्यो पनि नीतिगत भ्रष्टाचार हो। पूर्वाधारको क्षेत्रमा लगानी गर्न प्रोत्साहन गरेको पो हो कि ? कसैले ठूलो रकम कतै लगानी गरेको छ भने आयस्रोत त खोज्नुपर्यो नि ? त्यो कुन पैसा हो ? थाहा पाउनुपर्छ। लगानीको आयस्रोत नखोज्ने प्रस्ताव गर्नुले त मिलेमतो भन्ने कुरालाई प्रष्ट गर्दैन र ? त्यसैकारण आय कर ऐन, संशोधन प्रस्तावको पनि विरोध गर्नु भएको हो ? सरकारले संसद्मा पेस गरेको आर्थिक आयकर ऐन, २०५८ संशोधन प्रस्तावमा अवैध धन वैधानिक बनाउने भित्री उद्देश्य थियो। गैरकानुनी रूपमा मुलुकभित्र वा बाहिर उच्च राजनीतिक, प्रशासनिक र व्यावसायिक व्यक्तिहरूबाट भ्रष्टाचार वा कर छली गरी लुकाइएको कालो धन वैध बनाउन सहयोग पुर्याउने थियो। जनमानसले भ्रष्टाचार नियन्त्रण र कालो धनविरुद्ध सशक्त कारबाहीको अपेक्षा गरेको छ। जन अपेक्षाविपरीत ऐन संशोधनको प्रस्ताव आएकोले विरोध गरेका हौं। कसैले ठूलो रकम कतै लगानी गरेको छ भने त्यो कहाँबाट आयो ? आयस्रोत नखोजी कहाँबाट थाहा पाउने ? त्यसैले लगानीको आयस्रोत खोज्नुपर्छ भन्ने हाम्रो धारणा हो। नियमित करदातालाई निराश बनाउने कार्य गर्नु हुँदैन भन्ने भनाइ हो। लगानीको आयस्रोत नखोज्दा कालो धनको प्रयोग गर्ने र शुद्धीकरण हुने सम्भावना हुन्छ। योे काम नेपालको संविधानको भावना, अन्य कानुन र भ्रष्टाचारविरुद्धको अन्तर्राष्ट्रिय महासन्धिको मर्मविपरीत पनि हो।सम्पत्ति शुद्धीकरण अनुसन्धान विभाग पनि छ। त्यसको कामकारबाही कस्तो पाउनु भएको छ ? गैरकानुनी कार्य गरी आर्जन गरेको सम्पत्तिलाई कानुनी स्रोतबाट प्राप्त भएको देखाउन त्यस्तो सम्पत्तिको वास्तविक स्रोत लुकाउने, प्रकृति बदल्ने वा कारोबार छल्ने काम भइरहेको छ। तर, सम्पत्ति शुद्धीकरण अनुसन्धान विभाग नाम मात्रको छ। प्रभावकारी अनुसन्धान र कारबाही गर्न सकेको छैन। अख्तियार दुरुपयोग अनुसन्धान आयोगको भूमिका नि ?आमतहमा भ्रष्टाचारकै विषयमा साना माछा र ठूला माछाका प्रसंग या टिकाटिप्पणीबारे अख्तियार दुरुपयोग अनुसन्धान आयोग जानकार नै होला। आयोग साना माछामा बढी केन्द्रित रहेको र ठूला प्रकरणमा अनुसन्धान गर्न नचाहेको आम टिकाटिप्पणी छ। यस खालको टिकाटिप्पणीमा आयोगले कामबाटै जवाफ दिनुपर्ने देखिन्छ। वाइडबडी, ओम्नी, आयल निगम जग्गा खरिद, सेक्युरिटी प्रेस खरिद काण्ड जस्ता केही विषयमा अख्तियारले चाँडै निर्णय गर्नु जरुरी छ। आयोगले नागरिकस्तरमा स्वतन्त्र संवैधानिक निकायको दायित्व पूर्ण रूपमा निर्वाह गरिरहेको सन्देश प्रस्तुत गर्न जरुरी छ। सरकारी निकायको अनुसन्धान र कारबाही किन प्रभावकारी हुन सकेको छैन ? अवैध कार्य गरेको थाहा पाउने साक्षी, सुराकी र विशेषज्ञहरूको कुनै किसिमको सुरक्षा छैन। सुरक्षा नभएपछि कोही पनि साक्षी बस्दैन। सुराकी नै दिंदैन। विशेषज्ञहरूले पनि केही बोल्दैनन्। यो सीमारहित अपराध हो। विश्वको कुल गार्हस्थ उत्पादनको करिब २ देखि ५ प्रतिशतसम्म सम्पत्ति शुद्धीकरणसम्बन्धी अपराधले ओगटेको अनुमान छ। सम्पत्ति शुद्धीकरण नेपाल जस्ता साना अर्थतन्त्र भएका मुलुकका लागि बढी खतराजनक छ। नकारात्मक प्रभाव तत्काल पर्छ। आपराधिक व्यक्तिहरूको आकर्षणको केन्द्र हुने जोखिम हुन्छ। मुलुक नै कालोसूचीमा पर्ने जोखिम हुन्छ। मुलुक कालोसूचीमा पर्ने आधारहरू के के हुन् ? अवैध धन आर्जन गर्नेलाई अनुसन्धान, कारबाही नगर्ने, सुशासन कायम नहुने र भ्रष्टाचार बढ्दै गएमा कालोसूचीमा पर्ने हुन्छ। तर, सरकारले ठिकै गरिरहेको छ भन्ने खालको आम मनोवृत्ति पनि छ नि ? नेपालीहरूको मनोवृत्ति सरकारले ठिकै गरिरहेको छ भन्ने खालको छ। तर, जापानिजहरू प्रस्ट रूपमा सरकारले राम्रो गरिरहेको छैन भन्छन्। भ्रष्टाचार धेरै भइरहेको भन्ने नेपालीहरू धेरै छन्। तर, सरकारले ठिकै गरिरहेको छ भन्ने मनोवृत्ति छ। सत्तामा पुगेपछि अलिअलि भ्रष्टाचार गरिहाल्छन् नि भन्ने मनोवृत्ति सेट अप भइरहेको छ। मुलुकमा भ्रष्टाचार न्यूनीकरण कसरी गर्न सकिएला ? सरकारी खर्चको बेरुजु रकम प्रत्येक वर्ष बढ्ने क्रममा छ। भ्रष्टाचार न्यूनीकरण र स्थायी समाधानका लागि राज्यका तीनवटै अंग (कार्यपालिका, व्यवस्थापिका र न्यायपालिका) ले ध्यान दिनु जरुरी छ। राजनीतिकर्मी प्रतिबद्धता र नैतिकता हुनुपर्छ। महालेखा परीक्षकको प्रतिवेदन र सुझाव कार्यान्वयन गर्नुपर्छ। जनता, नागरिक समाज र मिडियाले पनि सक्रियतापूर्वक भ्रष्टाचारविरुद्धको माहोल सिर्जना गर्नुपर्छ।"
अलपत्र पुलको काम धमाधम,"जोमसोम : चारवर्षसम्म अलपत्र मुस्ताङको थासाङ गाउँपालिका ३ र ४ वडा जोड्ने लेतेछ्यो सस्पेन्सन पुलको काम अहिले द्रुत गतिमा अघि बढाइएको छ। हिउँदयामको चिसो मौसममासमेत लेतेछ्यो सस्पेन्सन पुलको काम सञ्चालन भइरहेको पूर्वाधार विकास कार्यालय मुस्ताङले जनाएको छ। २०७४ साल फागुन महिनामा साविक जिविसले लेतेछ्यो जोड्ने मोटरेबल सस्पेन्सन ब्रिजको ठेक्का सम्झौता गरेको थियो। कालिगण्डकी नदीमा निर्माणधीन यो मोटरेबल पुल निर्माणको जिम्मा स्वच्छन्द निर्माण सेवाले लिएको थियो। कालिगण्डकी वारीपारी गरी एक सय मिटर लम्बाइ र ७ दशमलव २ मिटर चौडाइ रहेको यसको लागत ११ करोड ३० लाख रहेको थियो। सुरुवाती ठेक्का सम्झौता हुँदा पुल निर्माणको काम १८ महिनामा सकिनु पर्ने थियो। तर, थासाङ गाउँपालिका ३ र ५ जोड्ने लेतेकुञ्जो सस्पेन्सन मोटरेबल तत्कालीन समयमा प्राविधिकले गरेको डिजाइन फेल भएको भन्दै ४ वर्षसम्म पुल निर्माण अन्योल बनेको थियो। २०७५ सालको भदौ महिनामा कालिगण्डकी नदीको बाढीले पुलको फाउन्डेसन बीममा क्षति पुयाएपछि निर्माणधीन पुलको संरचना जोखिममा परेको थियो। कालिगण्डकी नदीको कटानले पुलको बीममा क्षति पूयाउँदा पुलको १५ प्रतिशत भौतिक प्रगति थियो। त्यसपछि निर्माणको काम रोकिएको थियो। निर्माण कम्पनीले पुलको दायाँबायाँ दुईवटा टावर फाउन्डेसन ढलानको आशिंक काम गरेको थियो। संघीय सरकारअन्तर्गत साविक जिल्ला विकाससमेतले निर्माण सुरु गरेको लेतेकुञ्जो पुलको संरचनामा कालिगण्डकी नदी कटानले क्षति पुग्ने देखिएपछि पुल निर्माणको विभिन्न विकल्प खोजिएको थियो। निर्माणाधीन अवस्थामा रहँदा भौतिक पुर्वाधार विकास मन्त्रालयले २०७७ भदौमा उक्त पुल निर्माणको अख्तियारी प्रदेश सरकारअन्तर्गत पूर्वाधार विकास कार्यालयलाई जिम्मा दिएको थियो। लामो समयदेखि काम रोकिएको लेतेकुञ्जो मोटरेबल पुलको काम चिसो मौसमका बावजुद भइरहेको पूर्वाधार विकास कार्यालय मुस्ताङका प्रमुख विवेक सिग्देलले जानकारी दिए।"
बहुसांस्कृतिक विशेषता हाम्रो मौलिक पूँजी हो : अध्यक्ष ओली,"काठमाडौं : नेकपा (एमाले)का अध्यक्ष केपी शर्मा ओलीले सोनाम ल्होछार (तवार ल्हो) पर्वको शुभकामना दिंदै नेपालको बहुसांस्कृतिक विशेषता मौलिक पूँजी भएको बताएका छन्। शुभकामना सन्देशमा अध्यक्ष ओलीले नेपाल सुन्दर देशको बहुसांस्कृतिक विशेषता मौलिक पूँजीको रुपमा रहेको बताएका हुन्। उनले एकता र सहिष्णुताको विशेषतालाई समृद्ध देश निर्माणमा सदुपयोग गर्नुपर्ने बताए। अध्यक्ष ओलीले ल्होसारजस्ता पर्वले रिति, परम्परा र संस्कृतिको संरक्षण र सम्वर्द्धन गर्दै अघि बढ्न प्ररेणा प्रदान गर्ने बताएका छन्। नेपालको संविधानले विविध भाषा तथा संस्कृति विषयलाई मौलिक हकका रुपमा सुनिश्चित गरेको बताउँदै अध्यक्ष ओलीले भने, 'विभिन्न समुदायका धार्मिक तथा सांस्कृतिक आस्थालाई सम्मान गर्दै नेपालमा विभिन्न भाषा, लिपि, धर्म, संस्कृति, सभ्यता र सांस्कृतिक सम्पदाको संरक्षण हुँदै आएको छ।'"
अर्थमन्त्रीसामु चुनौतीका चाङ,"काठमाडौं : विष्णु पौडेलले अर्थ मन्त्रालयको नेतृत्व सम्हालेको तीन साता पूरा भयो। छोटै अवधिमा निजी क्षेत्रको कन्फिडेन्स बढेको छ। अर्थतन्त्रका केही सूचक पनि सुधारोन्मुख देखिएका छन्। १९ महिनापछि पुनः अर्थतन्त्रको बागडोर सम्हालेका पौडेल लक्की बन्ने सम्भावना देखिँदैछ। अघिल्लो सरकारले विलासिताका वस्तुमा आयात प्रतिबन्ध गरेको थियो। त्यसको प्रभावले विदेशी मुद्रा सञ्चितिमा सुधार आयो। तरलतामा सुधार आएसँगै ब्याजदर पनि घटेको छ। पौडेल अर्थमन्त्री बनेपछि सेयरबजार पनि उकालो गतिमा छ। सेयरबजार उकालो लाग्नुले पनि अर्थतन्त्र चलायमान हुन थालेको सन्देश दिन्छ। अर्थमन्त्री पौडेलले उठाएका केही कदम ले पनि अर्थतन्त्रमा सुधार भएको संकेत गर्छन्। ब्याजदरलगायत त्रासले आन्दोलनरत निजी क्षेत्रले अर्थमन्त्रीलाई पालैपालो भेटे। लगत्तै आन्दोलन फिर्ता पनि लिए। चालू पुँजी कर्जासम्बन्धी मार्गदर्शनका कारण व्यवसाय क्षेत्र रुष्ट थियो। सो व्यवस्थाले व्यवसाय गर्ने वातावरण हराएको व्यवसायीको गुनासो थियो। पौडेल आएपछि नेपाल राष्ट्र बैंकले मार्गदर्शनमा सामान्य संशोधन गर्यो। आंशिक माग सम्बोधन भएपछि व्यवसायी पनि आंशिक खुसी छन्। कर्मचारी व्यवस्थापनमा अब्बल पौडेलले अर्थतन्त्र र अर्थ संरचनाबारे राम्रो जानकारी राख्ने तोयम रायालाई अर्थ सचिव बनाए। राजस्वकै क्याडर रामप्रसाद घिमिरेलाई राजस्व सचिव बनाए। निवर्तमान अर्थमन्त्री जनार्दन शर्मा र नेपाल राष्ट्र बैंकका गभर्नरबीच तालमेल थिएन। पौडेल आउनेबित्तिकै दुई निकाय प्रमुखबीच ट्युनिङ पनि मिलेको छ। तर, मन्त्री पौडेलको काँधमा चुनौती यथावत्् छन्। राजस्वको खडेरी र खर्चको उडानले वित्त व्यवस्थामा ग्याप आइरहँदा एकातिर यो खाडललाई पुर्नुपर्ने चुनौती अर्थमन्त्रीसामु छ। अर्कातिर मन्त्रालयकै महाशाखा र मातहतका विभागमा ट्युनिङ मिल्ने र नतिजा दिन सक्ने कर्मचारी नेतृत्व खटाउनुपर्ने आवश्यकता छ। कर उठाउने जिम्मेवारी रहने भएकाले अर्थ मातहतका दुई विभाग भन्सार र आन्तरिक राजस्वलाई मुख्य कडी मानिन्छ। निवर्तमान अर्थमन्त्री जनार्दन शर्माले बजेट महाशाखामा राखेका चक्र बुढालाई भन्सार विभागको जिम्मा दिएका छन् भने राजस्व अनुसन्धान विभागबाट अर्थ तानिएका दीर्घराज मैनाली आन्तरिक राजस्व विभाग पुगेको दुई महिना पनि बितेको छैन। आन्तरिक राजस्वमा रहेका रितेश शाक्यलाई बजेट महाशाखामा ल्याइएको छ। अर्थमन्त्री पौडेलले राया र घिमिरेलाई मन्त्रालयमा ल्याएसँगै कर्मचारी नेतृत्वलाई नै बढी जिम्मेवारी दिन खोजेको मन्त्रालयका उच्च अधिकारी बताउँछन्। भन्छन्, उहाँहरू अर्थकै क्याडर र अर्थ प्रशासनलाई राम्ररी बुझेका व्यक्तित्व हुनुहुन्छ। यसअघि पनि पौडेलले कर्मचारीलाई यथोचित स्थानमा खटाउने अधिकार सचिवलाई दिएको ती अधिकारी बताउँछन्। अर्थमन्त्री पौडेललाई रिजल्ट चाहिएको छ। कर्मचारीहरूसँगको पहिलो बैठकमै उनले परिभाषित जिम्मेवारी पूरा गर्न निर्देशन दिँदै अनुहार नहेरी दायित्वअनुसार मूल्यांकन गर्ने स्पष्ट पारेका थिए। मन्त्री पौडेललाई मन्त्रालयमा अर्थतन्त्र र राजस्व बुझेका कर्मचारी ल्याउनुपर्ने जानकारहरू सुझाव दिन्छन्। मन्त्रालयका सबै कर्मचारी सक्षम भए पनि राजस्वबारे आइडिया फरक पर्नाले राजस्व चुहावट बढेको मन्त्रीज्यूको बुझाइ छ। त्यसैले उहाँले राजस्वबारे बढी बुझेका कर्मचारीलाई राजस्व क्षेत्रमा परिचालन गर्ने गरी निर्देशन दिनु भएको छ, स्रोतले भन्यो। दुई विभागमा भर्खरै नयाँ नेतृत्व पठाइएको भए पनि कार्यसम्पादनका आधारमा मूल्यांकन गर्ने मन्त्रीको भनाइले दुई निकाय प्रमुख नफेरिने संकेत गर्छ। तर, मन्त्रालयकै कर्मचारी यस विषयमा सहमति जनाउँदैनन्। बजेटमा रहेका चक्र बुढाले नयाँ मन्त्री आउने पक्का भएकाले भन्सार विभागमा जान इच्छा देखाएका थिएनन्। तर, मन्त्री शर्माले बुढालाई विभाग पठाए। यस्तै, मैनालीलाई पनि विषम परिस्थितिमा आन्तरिक राजस्व पठाइएको हो। यी दुई निकायमा महिना दिनमा सामान्य सुधार देखिएको छ। यता निवर्तमान मन्त्री शर्माले मन्त्रालय तानेका केही कर्मचारीलाई राम्रो पोजिसन दिनुपर्ने माग मन्त्रीसामु पुगेको छ। यसर्थ भन्सार विभाग र आन्तरिक राजस्व विभाग तथा मन्त्रालयका बजेट महाशाखा, वैदेशिक सहायता समन्वय महाशाखा र राजस्व व्यवस्थापन महाशाखामा हुने सरुवा विशेष चासो र मन्त्री पौडेलका लागि चुनौतीको विषय बनेको छ। पूर्वअर्थमन्त्री एवं अर्थविद्ले मन्त्री पौडेललाई पूरक बजेट ल्याउन सुझाव दिएका छन्। तर, मन्त्रालयभित्र पूरक बजेटको मुडमा अर्थमन्त्री नरहेको चर्चा छ। विज्ञहरूमा पनि पूरक बजेटका विषयमा दुई मत छ। पूर्वअर्थमन्त्री डा युवराज खतिवडा तथा अर्थविद् डा डिल्लीराज खनाल पूरक बजेटका पक्षमा छन् भने पूर्वसचिवहरू पूरक बजेटको साटो राजस्व बढाउने उपायबारे सोच्नुपर्ने बताउँछन्। पूरक बजेट पक्षधर विज्ञले नयाँ सरकार गठन भएको र प्राथमिकता फेरिएको हुनाले पूरक बजेटको पक्षमा तर्क गरे पनि फरक मत राख्नेले अति विशिष्ट परिस्थितिमा मात्र पूरक बजेटको आवश्यक रहने बताउँछन्। यता मन्त्री पौडेलले पूरक बजेट ल्याउनुको सट्टा मध्यावधि समीक्षामार्फत अनावश्यक खर्च कटौती गर्ने, टुंगो नलागेका आयोजनालाई बजेट भुक्तानी रोक्ने, साना कार्यक्रमलाई प्राथमिकतामा नराख्ने, प्रदेश र स्थानीय तहले गर्न सक्ने परियोजना तल्ला तहलाई नै जिम्मा दिने योजना बनाएका छन्। पछिल्लो समय तल्ला तहलाई जिम्मा दिइएका केही परियोजना संघले नै सम्पन्न गर्ने गरी खोसेकामा मन्त्री पौडेल त्यस्तो निर्णय उल्ट्याउने पक्षमा छन्। केन्द्रले पनि प्राथमिकताका आधारमा मात्र बजेट दिने भन्ने तयारी छ, स्रोत भन्छ।पूर्वसचिव कृष्णहरि बाँस्कोटा अर्थमन्त्रीले पूरक बजेटभन्दा राजस्व बढाउने उपायतर्फ जोड दिनुपर्ने बताउँछन्। उनी भन्छन्, राजस्वले चालू खर्चसमेत धान्न नसक्ने अवस्था आएका बेला आजको टड्कारो आवश्यकता राजस्व बढाउने हो। बाँस्कोटाका अनुसार चुहावट नियन्त्रणसँगै उठ्न बाँकी ठाउँबाट राजस्व उठाउन जोडबल गरे लक्ष्य भेट्न असम्भव छैन। बाँकी रहेको शोधभर्ना लिने, नन्फाइलरलाई कर तिर्न बाध्य बनाउने, मूअकर बिल जारीलाई अनिवार्य बनाउने, अन्तःशुल्क चुहावट नियन्त्रण गर्न प्रभावकारी अनुगमन प्रणाली बनाउने र कर्मचारीराजनीतिक नेतृत्व राजस्व चुहावट नियन्त्रणमा प्रतिबद्ध रहने काम गर्नुपर्ने बताउँछन्। निजी क्षेत्र उत्साहित अर्थमन्त्री पौडेलसँग व्यवसायी खुसी छन्। उनको कदमले अर्थतन्त्रमा सुधार आउने आशा निजी क्षेत्रको छ। नेपाल उद्योग वाणिज्य महासंघका अध्यक्ष शेखर गोल्छा भन्छन्, तरलता बढ्नु, ब्याजदर घट्नु, सेयरबजार परिसूचक उकालो लाग्नुको कारण नयाँ सरकार हो वा समयक्रममा आफैं भएको हो, भन्न सकिने अवस्था त छैन तर, नयाँ सरकार र अर्थमन्त्री आएपछि केही सकारात्मक ऊर्जा प्रवाह भएको छ। विश्वव्यापी आर्थिक संकटबाट जोगाउन अर्थमन्त्रीबाट नयाँ कदम चालिनेमा निजी क्षेत्र विश्वस्त रहेको उनले बताए। अर्थमन्त्री र प्रधानमन्त्रीज्यूले आर्थिक एजेन्डालाई प्राथमिकतामा राख्नेमा हामीलाई विश्वस्त पार्नु भएको छ। हालसम्मको उपलब्धि विश्वास दिलाएअनुसार नै भएको छ उनले भने। नेपाल उद्योग परिसंघका अध्यक्ष विष्णुकुमार अग्रवालले नयाँ अर्थमन्त्री आएसँगै चालू पुँजीसम्बन्धी मार्गदर्शन संशोधन भएको, ब्याजदर घटेकोमा खुसी व्यक्त गर्छन्। अर्थमन्त्री र प्रधानमन्त्रीबाट सरकारले निजी क्षेत्रमैत्री काम गर्ने आश्वासन प्राप्त भएको छ। यिनै सुधारको संकेतका कारण उद्योगी व्यवसायीमा एउटा आशाको किरण पलाएको छ उनले भने। बजारमा मागमा संकुचन भए पनि तथा तरलता अभावको चुनौती अझै रहे पनि सरकारले यथोचित कदम चाल्नेमा विश्वस्त रहेको उनले बताए।"
"लगानी जुटेन, आयोजना अन्योलमा","सुर्खेत : कालीकोटमा दुईवटा जलविद्युत् आयोजना निर्माणको काम नहुँदा अलपत्र परेका छन्। तिला नदीमा बन्ने तिला १ र तिला २ जलविद्युत् आयोजना सम्झौता भएको १२ वर्ष बित्दा पनि नहुँदा अलपत्र परेका हुन्। निर्माणको जिम्मा पाएको एसी पावर कम्पनीले २०६७ चैतमा सरकारसँग यी दुई आयोजना निर्माणका लागि सम्झौता गरेको थियो। निर्माण कम्पनीले हालसम्म लगानीसमेत जुटाउन सकेको छैन। कम्पनीले चार सय ४० मेगावाटको तिला १ र चार सय ४० मेगावाटको तिला २ को गरी जम्मा ८८० मेगावाटको विद्युत् उत्पादन गर्ने सम्झौता गरी लाइसेन्स लिएको थियो। तिला १ को तिलागुफा नगरपालिकास्थित धनाडामा र तिला २ खाँडाचक्र नगरपालिकाको सेराबाडामा बाँध बन्ने डीपीआरमा उल्लेख थियो। आयोजनालाई वित्तीय व्यवस्थापनका लागि दिइएको पछिल्लो म्याद गत वर्ष नै सकिएको छ। तर, तोकिएको समयमा लगानी जुटाउन नसकेपछि आयोजनाको भविष्य अन्योलमा परेको छ। ट्रान्समिटर लाइन नबन्दा निर्माणको कामअघि बढाउन नसिकिएको एससीपावर कम्पनीका प्रमुख हरिचन्द्र शाहले बताए। उनले अब फागुनदेखि काम थाल्ने बताए। निर्माणको जिम्मा पाए पनि केही प्राविधिक र आर्थिक चुनौतीका कारण काम सुरु हुन नसकेको भन्दै उनले लगानीका लागि भारतीय कम्पनी जीएमआरसँग सम्झौता गर्न लागेको बताए। तर, माथिल्लो कर्णाली जलविद्युत् आयोजना अलपत्र पारिरहेको जीएमआरले तिला जलविद्युत् आयोजना बनाउनेमा स्थानीयको आशंका छ। स्वदेशी कम्पनीले लगानी गर्न नसकेको र भारतीय कम्पनी जीएमआरको भर पर्दा तिलाकर्णाली जलविद्युत् आयोजना अलपत्र परेको प्रमुख जिल्ला अधिकारी रामहरी शर्माले बताए। उनले अब म्याद थप्न नहुने र काम नगर्ने भए अर्को कम्पनीलाई काम दिनुपर्ने बताए। तिला जलविद्युत आयोजना प्रभावित क्षेत्रका स्थानीय बासिन्दाहरूसँग सहमति नै नलिएर आयोजनाले ९ मिटर सुरुङ खनिसकेको छ। परीक्षणका लागि खनिएको सुरुङ पास पनि भइसकेको छ। सुरुङ खनेको ९ वर्ष हुँदासमेत अहिलेसम्म यो क्षेत्रमा कम्पनी पुगेको छैन। अन्य कामहरू लथालिंग छन्। प्रभावित क्षेत्रका बासिन्दाहरूसँग मुआब्जाको मूल्य निर्धारण गरिएको छैन। निर्माणको जिम्मा पाएको १२ वर्ष पुग्दासमेत अझै काम सुरु नहुनु मुख्य कमजोरी जिल्लाका नेतृत्वको पनि रहेको नागरिक समाजका अगुवा हस्तबहादुर बमले बताए। नेपाली रुपैयाँ ४८ अर्ब ८३ करोड ९६ लाख लागतको अहिले तिला१ परियोजनाअन्तर्गत कालीकोटको रुरु खोला र तिला नदीको दोभानमा बाँध र सेरीघाटमा बिजुली घर बनाइनेछ। यसको सुरुङ १३ दशमलव ७ किलोमिटर लामो हुनेछ। तिला२ परियोजनाको लागत अनुमान अझै कम छ। नेपाली रुपैयाँ २७ अर्ब ८० करोड ६२ लाख लागत लाग्ने अनुमान छ। यी आयोजनाबाट खाँडाचक्र, शुभकालिका, महावै र तिलागुफा गरी चारवटा पालिका प्रभावित हुनेछन्। यी दुवै परियोजनाको वातावरणीय प्रभाव मूल्याङकन पनि सम्पन्न भइसकेको छ। एससीपावर कम्पनीले २०६५ चैत २० गते तिला१ परियोजना र तिला२ परियोजनाका लागि सम्भाव्यता अध्ययन गर्न सरकारसँग सर्वेक्षण अनुमति लिएको थियो।"
उपप्रधानमन्त्री : राज्यलाई थप भार,"काठमाडौं : उपप्रधान तथा गृहमन्त्री रवि लामिछानेले संसद् भवनमा शनिबार पत्रकारसँग एउटा दाबी गरे उपप्रधानमन्त्री पद थपिंदैमा राज्यलाई थप भार पर्दैन। उपप्रधानमन्त्री पद केवल सम्मान अर्थात् मर्यादाक्रम (प्रोटोकल) का लागि मात्रै हो। तर, सेवा, सुविधा र राज्यलाई आर्थिक भारका दृष्टिकोणले भने उपप्रधानमन्त्री लामिछानेको दाबी मा सत्यता देखिएन। मन्त्री र उपप्रधानमन्त्रीबीच मासिक तलब मात्र होइन, इन्धन, कार्यालय व्यवस्थापन र अरू सुविधामा पनि निकै फरक पाइयो। अर्थात् उपप्रधानमन्त्री थपिँदा राज्यलाई थप आर्थिक भार पर्ने गरेको भेटियो। अर्थ मन्त्रालयको कार्यसञ्चालन निर्देशिका २०७७ मा उपप्रधान र मन्त्रीहरूको सेवा सुविधा उल्लेख छ। जसलाई मन्त्रालयले कार्यालय प्रयोजनका लागि भनेर मन्त्रालयको वेबसाइटमै राखेको छ। निर्देशिकामा मन्त्रीको भन्दा उपप्रधानमन्त्रीको मासिक तलब झण्डै ५ हजार बढी देखाउँछ। उपप्रधानमन्त्रीको तलब ७५ हजार ६४० रुपैयाँ छ भने मन्त्रीको मासिक पारिश्रमिक ७० हजार ७३० रुपैयाँमात्र छ। उपप्रधानमन्त्रीले मन्त्रीभन्दा मासिक ९९ लिटर इन्धन बढी पाउने व्यवस्था छ। उपप्रधानमन्त्रीका लागि मासिक ३ सय ६ लिटर इन्धन सुविधा तोकिएको छ। जबकी मन्त्रीले २ सय ७ लिटर मात्र पाउँछन्। यसैगरी मासिक मसलन्द र अतिथि सत्कारका नाममा पाउने भत्तामा पनि मन्त्रीको भन्दा उपप्रधानमन्त्रीको ५ सय रुपैयाँ बढी छ। उपप्रधानका लागि यस्तो भत्ता मासिक ४ हजार रुपैयाँ छ। मन्त्रीका लागि ३ हजार ५ सय रुपैयाँमात्र छ। यसैगरी उपप्रधानमन्त्रीले मन्त्रीभन्दा निजी सचिवालयमा ३ जना थप कर्मचारी भर्ति गर्न पाउँछन्। मन्त्रीको सचिवालय उपस्वकीय सचिवको नेतृत्वमा रहन्छ भने उपप्रधानमन्त्रीको सचिवालय ४७ हजार ३८० रुपैयाँ मासिक तलब खाने सहस्वकीय सचिवको नेतृत्वमा हुन्छ। सहस्वकीय सचिवले दैनिक २ हजार रुपैयाँ भ्रमण भत्ता पनि पाउँछन्। यसबाहेक उपप्रधानमन्त्रीले मन्त्रीभन्दा २ जना कार्यालय सहयोगी राख्न पाउँछन्। कार्यालय सहयोगीको मासिक तलब प्रतिव्यक्ति १९ हजार ४८० रुपैयाँ तोकिएको छ। कार्यालय सहयोगीलाई १ हजार रुपैयाँ भ्रमण भत्ता तोकिएको हुन्छ। यस्तै, मन्त्रीभन्दा उपप्रधानमन्त्रीका लागि सुरक्षाकर्मी पनि धेरै खटाइने गरिएको छ। गृह मन्त्रालय स्रोतका अनुसार उपप्रधानमन्त्रीका लागि अगुवा र पछुवा मै धेरै सुरक्षाकर्मी खटिन्छन्। तर, उपप्रधान तथा गृहमन्त्री लामिछानेले भने उपप्रधानमन्त्री थपिंदैमा खासै फरक नपर्ने दाबी गरे। पत्रकारसँग यतिसम्म भन्न भ्याए कि, उपप्रधानमन्त्री हटाएर मन्त्री मात्र बन्न तयार छु। सबैभन्दा पहिले मेरो हटाइदिए पनि केही फरक पर्दैन मैले भनेको छु। विगतमा टेलिभिजन कार्यक्रम सञ्चालन गर्दा उनले धेरै उपप्रधानमन्त्री बनाएको भन्दै कटु आलोचना गरेका थिए। यति धेरै उपप्रधानमन्त्री म्यारिज खेल्नका लागि हो ? त्यतिबेला उनले प्रश्न गरेका थिए। तर, अहिले लामिछानेसहित ४ जना उपप्रधानमन्त्री सरकारमा छन्। मन्त्रीले पाउने सुविधा कर्मचारीको सुविधा : उपप्रधानले पाउने बढी सुविधा :"
संकटमा इन्द्रसरोवर,"मकवानपुर : मुहान क्षेत्रमा अबैध क्रसर उद्योगहरू र ताल वरपर होटल सञ्चालनका कारण कुलेखानी जलविद्युत् आयोजनाको पानी संकलन केन्द्र इन्द्रसरोवर ताल संकटमा पर्दै गएको छ। इन्द्रसरोवर तालको मुहान रहेका आधा दर्जन खोला तथा खहरेबाट बग्ने पानीलाई ड्याम बनाएर चार दशकदेखि विद्युत् उत्पादन गरिँदै आएको छ। तर, मानवीय क्रियाकपालका कारण ताल र तालको मुहान संकटमा पर्दै गएको हो। नेपाल विद्युत् प्राधिकरणले २०३८ सालमा इन्द्र सरोवर ताल निर्माण गरेको थियो। अहिले तालको मुहान क्षेत्रमा अबैध क्रसर तथा बालुवाखानी स्थापना गरिएको छ। थाहानगरपालिका क्षेत्रभित्र सञ्चालनमा रहेका यस्ता खानीबाट उत्पादित मसिना ढुंगा, बालुवा बगेर इन्द्रसरोवर तालमा गएर मिसिने गरेको छ। ८५ लाख क्युविक मिटर पानी रहने तालमा अहिले ६२ लाख क्युविक मिटर पानी मात्रै अटाउने क्षमता रहेको कुलेखानी प्रथम आयोजनाले जनाएको छ। आयोजनाका अनुसार २३ लाख क्युविक मिटर पानी रहने तालको पिँधमा बालुवा जम्मा भइसकेको छ। हाल पानीको सहत १५२३ दशमलव पाँच मिटर रहेको छ। इन्द्रसरोवर तालको मुहानहरूमा ४ वटा क्रसर उद्योग, बालुवा प्रशोधन तथा खानीहरू सञ्चालनमा रहेका छन्। तालमा यी उद्योगबाट निस्केका ढुंगा, बालुवा सबै बगेर थुप्रिने गरेको छ। यस्ता उद्योग दर्ता, सञ्चालन र नियमनको अनुमति प्राधिकरणलाई नभएका कारण केही गर्न नसकेको प्राधिकरणका अधिकारीहरूको भनाइ छ। कुलेखानीको मुहान क्षेत्रस्थित थाहा नगरपालिका२ मा ऋषेश्वर बालुवा उद्योग, थाहा नगरपालिका५ मा पीएस बालुवा प्रशोधन उद्योग, थाहा१ खानीगाउँमा साझा रोडा ढुंगा उद्योग र थाहा१ मा सिद्धि विनायक क्रसिङ उद्योग रहेको छ। ४० वर्षमा २३ लाख क्युविक मिटरसम्म बालुवा जम्मा भइसकेको छ, कुलेखानी प्रथम आयोजना प्रमुख धिरेन्द्र चौधरीले भने। वर्षेनी यसरी तालको गहिराइ कम हुँदै जाने हो भने, अबको केही वर्षमा विद्युत् उत्पादनमा समेत समस्या हुने प्राविधिकहरूको भनाइ छ। ४६ मिटर पानीको माथिल्लो सतहको पानी टर्बाइनमा जाने गरेको र थेग्रिएको बालुवा सो सिमासम्म आइपुगेमा पानी जम्मा हुने सतह बढाउँदै लैजानुपर्ने आयोजना प्रमुख चौधरीले बताए। यो रनिङ रिभरबाट सञ्चालित आयोजना नभएकाले त्यहाँभित्र जम्मा भएको माटो, बालुवा निकालेर फाल्न समस्या हुन्छ, उनले भने। संघीय सरकारका खानी विभाग, जलाधार विभागहरूले सो क्षेत्रमा क्रसर, बालुवा उद्योग खोल्न व्यवसायीहरूलाई कसरी स्वीकृति दियो भन्ने प्रश्न यतिबेला उब्जिएको छ। संघीयअन्तर्गतको जलाधार व्यवस्थापन श्रोत केन्द्र सरकारले कुलेखानी मै राखेको छ। तर, संरक्षणका लागि बसेका कर्मचारीहरू जलाशय नै संकटमा पर्दासमेत कुनै चासो दिएको पाइँदैन। केन्द्रीय सरकारका कार्यालयहरूले अनाधिकृत रुपमा उद्योग खोल्ने अनुमति दिँदा आफूहरूले केही गर्न नसकेको थाहा नगरपालिकाका मेयर विष्णुबहादुर विष्टले बताए। तालको जमिन चर्चेर होटल तालको जमिनमा आधा दर्जन बढी होटल तथा रेष्टुरेन्टहरू सञ्चालनमा रहेका छन्। विसं २०३८ सालमा सो स्थानमा प्राधिकरणले आयोजना सुरु गर्ने भएपछि वरिपरि रहेका वस्तीहरू मुआब्जा दिएर अधिग्रहण गरेको थियो। तर, अहिले प्राधिकरणको स्वामित्वमा रहेको जग्गामै ठूलाठूला होटल, रेस्टुरेन्ट खुलेका छन्। ती होटलबाट निस्कने फोहोर सिधै तालमा मिसाउने गरिएको छ। तालको पानीभित्रै होटल निर्माण भएपनि प्राधिकरणले त्यसलाई रोक्न सकेको छैन।आफ्नो जमिन कति अतिक्रमित भयो भन्ने तथ्यांकसमेत प्राधिकरणसँग छैन। होटल सञ्चालनको अनुमित अन्य निकायले दिने भएकाले समस्या भएको आयोजना प्रमुख चौधरीले बताए। कुलेखानी ताल क्षेत्रमा पछिल्लो समय काठमाडौं उपत्यकासहित देशका विभिन्न स्थानबाट पर्यटकहरू आउने गरेका छन्। मानव निर्मित ताल नै दिनदिनै संकट उन्मूख हुँदै जाने हो भने एक दिन यसको अस्तित्व मेटिने प्रायः निश्चित छ, स्थानीय रहरमान लामाले भने, हामी गाउँले भएकाले बोल्न मिलेन, राज्यको निकायले केही गर्दैन। विषादीका कारण माछा उत्पादनमा असर इन्द्रसरोवर तालमा वर्षेनी माछा उत्पादनमासमेत असर पर्दै गएको छ। किसानहरूले तरकारी उत्पानदमा विषादी प्रयोग गर्न थालेकाले उक्त विष बगेर आउँदा माछापालनमा असर पर्ने गरेको मत्स्य ब्यवसायी संघका अध्यक्ष ज्वारीलाल बलामीले बताए। वार्षिक ५० हजार किलोससम्म माछा उत्पादन हुने गरेकोमा अहिले ३० हजार किलोसम्म मात्रै उत्पादन हुने गरेको छ, उनले भने, तालको सतह घट्दै जानु र तरकारी उत्पादनमा विषादी प्रयोगले यो समस्या आएको हो। स्थानीयहरूले ताल आसपासको क्षेत्रलाई जलाधार संरक्षित क्षेत्र घोषणा गर्न माग गर्दैै आएको छ। तर, कार्यान्वयन हुन सकेको छैन। २०७२ को भूकम्पपछि कुलेखानीको कतिपय मुहान सुकेको स्थानीयहरूले बताएका छन्। जलासयमा पालुङ खोला, चित्लाङ खोला, चल्खु खोला, ठाडो खोला लगायतका आधा दर्जन मुहानबाट पानी जम्मा हुने गरेको छ। विद्युत् प्राधिकरणले कुलेखानी सञ्चालन बापत मकवानपुरलाई उपलब्ध गराउँदै आएको रोयल्टी कुलेखानी जलाधार क्षेत्रको विकासमा खर्च हुन सकेको छैन। इन्द्रसरोबर गाउँपालिका र थाहा नगरपालिकाले रोयल्टीको रकम अन्य क्षेत्रमा लगानी गर्दै आएको छ। इन्द्रसरोवर ताल क्षेत्रसहित प्राधिकरणको धोर्सिङ स्टेसन गरी ३ हजार ४ सय ५१ रोपनी जग्गा रहेको छ। यसमध्ये २ दशमलब २ वर्ग किलोमिटरमा ताल क्षेत्र रहेको छ। १ सय १४ मिटर गहिराइको यो तालको लम्बाइ ८ किलोमिटर रहेको छ। तालमा संचित पानीबाट प्राधिकरणले विद्युत् उत्पादन गर्दै आएको छ। कुलेखानी पहिलो र दोस्रोबाट गरी हाल ९२ मेगावाट विद्युत् उत्पादन हुँदै आएको छ। कुलेखानी तेस्रोबाट १४ मेगावाट विद्युत् उत्पदन हुँदै आएको छ।"
कार्यालय सारेको विरोधमा थुनिए जनप्रतिनिधि,"भोजपुर : गाउँपालिकाको केन्द्र सारेको भन्दै अरूण गाउँपालिकामा स्थानीयले जनप्रतिनिधिलाई तालाबन्दी गरेका छन्। गाउँपालिकाको केन्द्र तोकिएको जग्गा छनौट गर्ने निर्णयमा विवाद भएपछि गाउँपालिका अध्यक्ष शालिकराम खत्री, उपाध्यक्ष विनिता ढकाललगायतका सदस्यलाई स्थानीयले गाउँपालिकाको कार्यालयमै थुनेका हुन्। गाउँ कार्यपालिकाको बैठकमा सर्वसम्मत निर्णय हुन नसकेपछि बहुमतको आधारमा गाउँपालिकाको कार्यालय वडा नं ३, प्याउलीस्थित मरेङडाँडामा राखिने निर्णय हुँदा स्थानीयबासी आक्रोशित बनेका थिए। हाल रहेको गाउँपालिकको केन्द्र प्याउलीबजारदेखि २ किलोमिटर दूरीमा रहेको उक्त स्थानमा जग्गा छनौट गर्ने निर्णयमा विवाद बढेपछि स्थानीयले आक्रोशित हुँदै पालिकाका जनप्रतिनिधिलाई कार्यालयमै तालाबन्दी गरेका थिए। जग्गा छनौटका लागि कार्यपालिकाले बहुमतमा निर्णय गरेको विरोध गर्दै स्थानीयले आफुहरूलाई तालाबन्दी गरेको गाउँपालिका उपाध्यक्ष विनिता ढकालले बताइन्। पालिकाको कार्यालयका लागि जग्गा छनौट गर्न बसेको बैठकमा अधिकांशले मरेङडाँडामा राख्ने निर्णय गरेतापनि स्थानीय बजारबासी आक्रोशित भएर विरोध गर्दै हामीलाई कार्यालयभित्रै तालाबन्दी गरिदिए। उपाध्यक्ष ढकालले सुनाइन्। गाउँपालिकाका जनप्रतिनिधिहरूले मनोमानी ढंगले स्थानीयबासीको हितविपरीत गरेको निर्णयप्रति आपत्ती स्वरुप तालाबन्दी गरिएको स्थानीय पूर्ण श्रेष्ठले बताए। उनले भने, गाउँपालिकाका जनप्रतिनिधिहरू बाहिरी प्रभाव र दबाबमा परेर गलत निर्णय गरेका कारण विरोध स्वरूप तालाबन्दी गरेका हौं। गाउँपालिकाको निर्णय नसच्चिएसम्म विरोधका कार्यक्रमहरू जारी रहने उनले बताए। गाउँपालिकाको निर्णय स्थानीयको हितसंगत हुनुपर्ने स्थानीयको माग छ। जनप्रतिनिधिलाई तालाबन्दी भएपछि गाउँपालिकामा सरोकारवाला र सुरक्षाकर्मीबीचच छलफल भइरहेको छ। गाउँपालिकाको कार्यालय स्थानीय प्याउलीबजारमा भाडामा रहँदै आएको छ।"
दुनीले अन्तिम पटक हेर्न पाइनन् छोराको मुख,"दैलेख : राउटे समुदायमा अहिलेसम्म कसैले पनि मोबाइल वा फोन चलाएका छैनन्। त्यसैले पनि बस्तीमा सूचना आदान प्रदानमा सहज छैन। बुधबार साँझ ज्यान गुमाएका बस्तीका नारायण शाहीको मृत्युको खबरबारे बिहीबार साँझ साढे पाँच बजेसम्म पनि बस्तीमा सुइँकोसम्म पाएनन्। महामुखिया महिनबहादुर शाही आगोले पोलिएर घाइते भएका छोरालाई लिएर काठमाडौं पुगेका थिए। महामुखिया शाही बस्ती पुगेपछि मात्र सबैले नारायणको मृत्युबारे थाहा पाए। गत पुस १९ गते राति सुतिरहेको बेला आगोले जलेर घाइते भएका नारायणलाई थप उपचारका लागि काठमाडौं लगिएको थियो। काठमाडौंको ट्रमा सेन्टरमा ३९ वर्षीय नारायणको उपचार चलिरहँदा दैलेखस्थित बस्तीमा नारायणकी आमा ५४ वर्षीया दुनी शाही छोरा निको भएर फर्किने आशमा थिइन्। बस्तीमा कोही नयाँ मान्छे पुग्ने बित्तिकै उनी सोध्ने गर्थिन्, छोरालाई कस्तो छ होला ? कहिले फर्कन्छ ? अरू यस्तै यस्तै । उनलाई लागेको थियो, छोरालाई जीवितै भेट्न पाउनेछु। उनले यो सपना अधुरै रह्यो। छोरालाई जीवितै देख्न नपाएकी दुनीले छोराको मृत शरीरसमेत देख्न पाइनन्। छोरा बचाउन हिँडेका महामुखिया महिनबहादुर बिहीबार साँझ साढे पाँच बजे रित्तो हात फर्किए। मन गरुङगो पार्दै। महामुखिया दम्पतीले छोरा गुमाए। अर्कोतर्फ नारायणकी पत्नी सुन्दरी शाहीले २० वर्षमै पति गुमाइन्। सुन्दरीले पुस २० गते पतिलाई उपचारका लागि सुर्खेततर्फ पठाएर आफू बस्ती फर्किएकी थिइन्। उनी पति निको भएर फर्किनेमा ढुक्क थिइन्। पति जीवितै फर्किने आशामा दिन कटाइरहेकी सुन्दरीले पतिको मृत्युको खबर एकदिन बितेपछि मात्र थाहा पाइन्। पति बियोगको पीडाले सुन्दरीका आँखा ओभानो छैनन्। बस्तीका सबै महिलाहरू उनलाई सम्झाइरहेका छन्। उनको पीडा भुलाउने प्रयास गरिरहेका छन्। बस्तीमा कसैका आँखा ओभानो छैन। नारायणको मृत्युको खबर थाहा पाएपछि बस्तीमा रुवाबासी चलेको छ। पुस १९ गते राती अत्यधिक मदिरा सेवन गरेर सुतिरहेका बेला आगोमा जलेर घाइते भएका राउटे युवा नारायण शाहीको बुधवार मृत्यु भएको हो। राष्ट्रिय ट्रमा सेन्टरमा आईसीयूमा राखेर उपचार भइरहेको थियो। निको हुने छाँट नदेखेपछि नारायणका बुबा महामुखिया महिनबहादुर शाहीले घरतर्फ हिँडाएका थिए। ट्रमा सेन्टरबाट एम्बुलेन्समा राखेर दैलेखतर्फ ल्याउँदै गर्दा बुधबार साँझ उनको बीचबाटोमै निधन भएको हो। शाहीले डाक्टरहरूले नै बाँच्ने सम्भावना कम छ भनेपछि दैलेख लिएर फर्किने क्रममा निधन भएको बताए। डाक्टर साबहरूले तपाईको छोरालाई निको गराउन सम्भव छैन भनेपछि उसको आमा (दुनी) र पत्नी (सुन्दरी)ले मुख हेर्लान् भनेर ल्याउँदै गर्दा बाटोमै बित्यो, उनले भने। नारायणका आमा दुनी र पत्नी सुन्दरी जिउँदो देख्न त पाएनन्, मृत शरीरसमेत देख्न पाएनन्। मृतक नारायणको शव काठमाडौंबाट सिधै बस्तीमा नभई पोस्टमार्टमका लागि दैलेख जिल्ला अस्पतालमा लगिएको थियो। पोस्टमार्टमपछि अस्पताल नजिकै रहेको तर्ताङस्थित जंगलमै दाहसंस्कार गरिएको छ। राउटेको संस्कार अनुसार खाडल खनेर नारायणको शव गाडिएको छ। सोसेक नेपालका प्रभाकुमार विश्वकर्माले नारायणका बुबा र राउटे समुदायका अन्य दुई जना युवाहरू शेरबहादुर र दीपकको उपस्थितिमा बिहीबार साँझ पाँच बजे अन्तिम दाहसंस्कार गरिएको बताए। पुस १९ गते जलेर घाइते भएका उनलाई २० गते बिहान दैलेख अस्पतालमा ल्याइएको थियो। प्राथमिक उपचार सकेर दैलेख अस्पतालले कर्णाली प्रदेश अस्पतालमा रिफर गरेको थियो। प्रदेश अस्पतालमा पनि उपचार सम्भव नभएपछि सुर्खेतबाट जहाजमार्फत काठमाडौंस्थित राष्ट्रिय ट्रमा सेन्टरमा लगिएको थियो। नारायणको निधनपछि महामुखिया दम्पती सन्तानविहिन भएका छन्। १४३ जनसंख्या रहेको राउटे बस्तीमा नारायणको निधनपछि राउटेको जनसंख्या १४२ मा झरेको छ।"
देउखुरी क्षेत्रको जग्गा फुकुवा कहिले ?,"बुटवल : कोरियाबाट फर्किएका झिमरुक गाउँपालिका१ प्युठानका विजय जिसीले बुटवलको दबीनगरमा सुपर मार्केट सञ्चालन गरे। स्वदेशमै केही गरौँ भन्ने आशाले व्यवसाय सुरु गरे तर सुपर मार्केट सञ्चालन गरे लगत्तै कोरोनाको महामारी भयो। व्यवसायले सोचेजस्तो प्रतिफल दिन सकेन्। बैंकको व्याज बुझाउन पनि हम्मेहम्मे भयो। अन्ततः सुपर मार्केट बन्द गरे। जिसी यत्तिकै खाली समय बस्न सकेनन्। फेरि केही महिनापछि बैंकबाट ऋण लिएर बेल्वासमा फर्निचर उद्योग सञ्चालन गरे। कोरोनाकै समयमा थियो। जिसीलाई फर्निचर उद्योगबाट पनि अपेक्षाकृत सफलता मिलेन। त्यो पनि बन्द गरे। सुपर मार्केट र फर्निचर उद्योग चलाउँदा उनलाई बैंकको ब्याज तिर्न हम्मेहम्मे हुन थाल्यो। बैंकको ऋण चुक्ता गर्न र पहिलेकै अवस्थामा फर्किन उनीसँग एउटा माध्यम उपाय थियो, आफूले कोरियामा मजदुरी गरी कमाएर लिएको पैसाले दाङको देउखुरीमा किनेको जग्गा बिक्री गर्ने तर जिसीले दुई वर्षदेखि राप्ती उपत्यका देउखुरीमा आफ्नो नाममा भएको जग्गा किनेबेच गर्न पाएका छैनन्। ०७७ साल असोज २० गते लुम्बिनी प्रदेशको स्थायी राजधानी उनै जिसीको जग्गा भएको क्षेत्रतिर संसद्को दुईतिहाइ बहुमतले तोक्ने निर्णय गयो। राजधानीको जग्गा व्यवस्थापन बन्दै राजधानी तोकिएलगत्तै यस क्षेत्रमा जग्गा किनबेच गर्न नपाउने गरी प्रदेश सरकारले निर्णय गयो। राजधानीले नागरिकहरूलाई सहजता होलाभन्दा झनै समस्या निम्तायो, ३४ वर्षीय जिसीले भने, यसरी वर्षौंसम्म व्यक्तिको जग्गा रोकिएर सरकारले प्रदेशको समृद्धिको सपना कसरी पूरा गर्न सक्छ ? जग्गा किन्नका लागि थुप्रै आफन्त, इष्टमित्र र साथीसंगीहरूले आफूलाई सम्पर्क गरे पनि प्रदेश सरकारको नागरिक हितविपरीतको निर्णयले समस्या भइरहेको उनले दुःखेसो पोखे। जिसी जस्तै धेरै जनाले आफूले चाहेको जग्गा किनबेच गरेर समस्या सुल्झाउन पाएका छैनन्। उनीहरू दैनानदिन पीडामा छटपटिएका छन्। राप्ती गाउँपालिकाको पूरै क्षेत्र (वडा नम्बर १ देखि ९) र गढवा गाउँपालिकाको वडा नम्बर १, २ र ३ मा पर्ने जग्गा २७ महिनादेखि जग्गाधनीले किनबेचन गर्न पाएका छैनन्। जग्गा फुकुवा आज होला, भोलि होला भन्ने आशा आशामै नागरिकको दिन गुज्रिरहेको छ। छोराछोरीको बिहे, जटिल स्वास्थ्य समस्या भएका नागरिकहरूले उपचार गर्न, सन्तानलाई राम्रो विद्यालयमा पढाउन र बस्ने घर बनाउन नपाएको लगायतका समस्या यस क्षेत्रका नागरिकहरूले सुनाउँदै आएका छन्। बैंकमा करोडौं ऋण भएका नागरिकहरूलाई जग्गा रोक्का हुँदा मानसिक पीडामा पर्न थालेको राप्ती गाउँपालिका वडा नम्वर १ का निवर्तमान वडाध्यक्ष एवं राप्ती उद्योग वाणिज्य संघका अध्यक्ष ताराबहादुर डिसीले सुनाए। तत्काल जग्गा रोक्का फुकुवा नभए आन्दोलनमा जान्छौं, डिसीले भने, बैंकिङ कारोबार हुन नपाउँदा व्यवहार मिलाउन पाइएको छैन्। ऋण तिर्न ऋण खोज्नुपर्ने बाध्यता प्रदेश सरकारले कहिलेसम्म गराउने हो ? आफ्नो नाममा भएको सम्पत्ति धितोमा राख्न पाउनुपर्ने अधिकारलाई प्रदेश सरकारले बञ्चित गर्न नहुने उनको सुझाव छ। प्रदेशको गुरुयोजना बनेपछि जग्गा फुकुवा हुन्छ भनियो, डिसीले भने, दुई वर्ष बढी समय भइसक्यो तर कहिले के कहिले के भन्दै जनतालाई झुक्काइएको छ। उनले नागरिक तहबाटै आन्दोलन गर्न सरकारले बाध्य नबनाउन समेत सुझाव दिए। मुटु र मृर्गौलाका बिरामी, छोराछोरीको विवाह र छोराछोरीलाई विदेश पढ्न पठाउने अभिभावकहरू धेरै समस्यामा परेको धेरै समस्या आफूले देखेको उनले सुनाए। जग्गा फुकुवाको विषयमा दिनहुँ नागरिकहरूले सोध्ने गरेको मालपोत कार्यालय लमहीका मालपोत अधिकृत मानबहादुर कुँवरले प्रतिक्रिया दिए। मन्त्रिपरिषद्को निर्णयले रोकेको जग्गा मन्त्रिपरिषद्कै निर्णयबाट मात्र फुकुवा हुने हो, कुँवरले भने, अहिलेसम्म प्रदेश सरकारबाट निर्णय भएको कार्यालयलाई जानकारी छैन्।तत्कालीन मुख्यमन्त्री कुलप्रसाद केसी (सोनाम) को कार्यकालमा स्थायी राजधानी क्षेत्रको जग्गा किनबेचमा रोक लगाइएको हो। अहिले लीला गिरी प्रदेश सरकारको मुख्यमन्त्री छन्। मन्त्रिपरिषद्ले अझै पूर्णता पाएको छैन। नयाँ बस्ने मन्त्रिपरिषद्को बैठकले रोक्का भएको जग्गा फुकुवा गर्ने खबर सुने पनि यस क्षेत्रका नागरिकहरू त्यति विश्वस्त देखिँदैनन्। प्रदेश राजधानीका लागि पूर्वाधार निर्माण गर्न जग्गा एकीकरणको प्रक्रिया तीव्ररूपमा अघि बढेको प्रदेश पूर्वाधार विकास प्राधिकरणका प्रमुख कार्यकारी अधिकृत (सिइयो) इन्जिनियर छविराज पोखरेलले जानकारी दिए। वडास्तरमा समिति गठन गरेर उपभोक्ता समिति निर्माण हुँदैछन्, पोखरेलले भने, माघको २० गतेसम्म फिल्डको काम सकिन्छ। असारसम्म डीपीआर बन्छ र अर्को आर्थिक वर्षदेखि प्राथमिकतामा आधारमा भवन निर्माण सुरु हुन्छ। पोखरेलले सात सय बिगाह क्षेत्रफल जग्गा एकीकरणको प्रक्रियामा रहेको जानकारी गराए। जग्गा एकीकरणका लागि प्राधिकरण मातहत छुट्टै आयोजना कार्यालयसमेत स्थापना गरिएको छ। रोक्का भएको जग्गा फुकुवाका लागि अघिल्लो सरकारलाई नै विज्ञको झावसहितको प्रतिवेदन पेस गरिएको उनले बताए।"
"१५ औं पञ्चवर्षीय योजना : आधा समय बित्यो, भएन उपलब्धि","काठमाडौं : २१०० सालसम्म उच्च आय भएको मुलुक बनाउन आधार तयार गर्ने मुख्य उद्देश्यसहित १५औं आवधिक योजना तयार पारियो। आर्थिक वर्ष २०७६७७ मा सुरु भएको पञ्चवर्षीय योजनाले आव २०८०८१ सम्म समृद्धिका ४ र सुखका ६ सूचक हासिल गर्ने मुख्य लक्ष्य लियो। तत्कालीन नेपाल कम्युनिस्ट पार्टीको घोषणापत्रसँग मेल खानेगरी २५ वर्षमा समुन्नत राष्ट्र स्तरमा पुर्याउन २०७६२०८१ को अवधिलाई पहिलो आधारशीला बनाउने योजना सरकारको थियो। समृद्ध नेपाल, सुखी नेपाली को दीर्घकालीन सोच तथा राष्ट्रिय लक्ष्य प्राप्तिका लागि आधार निर्माण गर्न योजनाको प्रभावकारी कार्यान्वयनलाई प्राथमिकतामा पनि राखियो। तर, योजना ल्याएको ६ महिना तातेर लागे पनि त्यसपछि सिर्जित समस्याले प्रभाव पर्दा तथा सरकारको ध्यान अन्तैतिर मोडिँदा १५औं योजना पनि योजनाबद्ध विकासको ६ दशकभन्दा लामो यात्राका अन्य ९ वटा पञ्चवर्षीय र ५ वटा त्रिवर्षीय योजना झैं बन्ने संकेत मिलेको छ। १५ औं योजना पनि तर्जुमा भई कार्यान्वयनमा आएको तीन आर्थिक वर्ष पूरा भइसकेको छ। तर, योजना कार्यान्वयनको पहिलो वर्षदेखि नै आरम्भ भएको कोभिड१९ महामारी तथा यसका कारणले सिर्जित बन्दाबन्दीको परिणाम स्वरूप आर्थिक तथा सामाजिक क्रियाकलापहरू प्रभावित हुन पुगे। यस अवधिमा भएका अन्तर्राष्ट्रिय परिघटना, राजनीतिक नेतृत्वको फेरबदल र बेमौसमी वर्षालगायतले निम्त्याएको विपद्का घटना आदि कारणले अपेक्षा गरिएका उपलब्धिमा नकारात्मक असर पर्न गयो। राष्ट्रिय योजना आयोगले १५औं पञ्चवर्षीय योजनाको मध्यावधि समीक्षामा पनि यस्तै विषय उल्लेख गरेको छ। समीक्षाले सामाजिक क्षेत्रमा अपेक्षा गरिएका केही सूचकहरूले सकारात्मक मार्ग पछ्याएको भए तापनि आर्थिक वृद्धिलगायतका अर्थतन्त्रका बहुसंख्यक आयाममा अपेक्षित उपलब्धि हासिल हुन नसकेको औंल्याएको छ। योजना कार्यान्वयनको सुरुवाती समयदेखि नै कोभिड१९ महामारीले अर्थतन्त्रमा गम्भीर समस्या सिर्जना गरेकाले यसले तय गरेका लक्ष्य, रणनीति, कार्यनीति र कार्यक्रमहरूको कार्यान्वयनमा सरकारले अपेक्षित तीव्रता दिन सकेन, समीक्षामा भनिएको छ, अर्थतन्त्रको संरचना, बढ्दो उपभोग प्रवृत्ति, चालू खाता घाटा, वैदेशिक मुद्राको सञ्चितिमा दबाब जस्ता कारणहरूले अर्थतन्त्रको बाह्य क्षेत्र व्यवस्थापनमा चुनौती थपिएको छ। योजना तर्जुमा गर्दा पहिचान गरिएका चुनौतीहरूको अतिरिक्त अर्थतन्त्रको आन्तरिक व्यवस्थापनमा समेत उल्लेख्य चुनौतीहरू देखापरे। यस योजनाको पहिलो वर्ष अर्थात् सन् २०१९ को अन्त्यतिर आरम्भ भएको कोरोना महामारी र यसको नियन्त्रणका लागि अवलम्बन गरिएको बन्दाबन्दीले गर्दा मानव जीवनको समग्र क्षेत्रमा नकारात्मक असर परेको थियो। यो महामारीले मुलुकको समग्र आर्थिक, सामाजिक एवं मानवीय पक्षमा परेको नकारात्मक असरले समग्र प्राथमिकताका क्षेत्रहरूमा खलल पारेको छ। यस अवधिमा उल्लेख्य संख्यामा नागरिकहरू संक्रमित भएका हुँदा धेरै जनाको मृत्यु भएको छ। महामारीको पहिलो लहरले आर्थिक क्षेत्रमा पारेको असरबाट अर्थतन्त्रमाथि उठ्न खोजिरहेकै अवस्थामा दोस्रो र तेस्रो लहरले थप आर्थिक एवं मानवीय क्षतिसमेत पुर्याएकाले १५ औं योजनाले निर्धारित गरेका लक्ष्य एवं उद्देश्य प्राप्ति गर्न कठिन हुने देखिएको समीक्षाको ठहर छ। पूर्वसचिव गोपीनाथ मैनाली पनि हालसम्म कुनै उपलब्धि नभएको र लक्ष्य पनि हासिल नहुने बताउँछन्, त्यो पनि ठूलो अन्तरका साथ। योजना कार्यान्वयनको पहिलो वर्षको पहिलो छ महिनासम्म कार्यान्वयनमा उत्साह थियो। त्यसपछि कार्यान्वयनको नेतृत्व आर्थिकभन्दा राजनीतिक विषयमा केन्द्रित भयो, मैनालीले भने, सत्तासीन राजनीतिक दलभित्र देखिएको अस्वस्थ गतिविधिले सार्वजनिक क्षेत्र गतिहीन हुनपुग्यो र योजना कार्यान्वयनका कार्यात्मक पाटो वार्षिक विकास कार्यक्रमहरू अल्मलिए। १५औं योजनाको लक्ष्यअनुसार कमजोर सूचक यस्तै आयोजना प्रमुखको छनोटमा राजनीतिक आग्रहले पनि कार्यान्वयलाई प्रतिकूल प्रभाव पारेको र राजनीतिक क्षेत्रमा देखिएको अस्वस्थताले निजीक्षेत्र अल्मलिएको मैनालीको भनाइ छ। राष्ट्रिय योजना आयोगका पूर्वउपाध्यक्ष प्रा डा पुष्पराज कँडेलले जुन वातावरणमा १५औं योजना बनाइएको थियो, सो वातावरण बिग्रिएको बताउँछन्। कँडेल उपाध्यक्ष रहँदा सो योजना तयार भई कार्यान्वयनको अघि बढेको थियो। कोरोना महामारीले २ वर्ष थला बनायो, सरकार परिवर्तन भयो र अन्तर्राष्ट्रिय संकट पनि निम्तियो । पछिल्लो ५ वर्ष यसरी संकटै संकटमा बित्यो, कँडेलले भने। उनले अघिल्लो ३ वर्षमा ७ वर्षको आर्थिक वृद्धि हासिल भएकाले केही महत्वकांक्षी लक्ष्य लिइएको स्वीकारे। योजना बनाएपछि लक्ष्य महत्वाकांक्षी नै लिनुपर्छ, कँडेलले भने, कोरोनाले प्रतिकूल असर पार्छ भन्ने कहाँ अनुमान थियो र ? उनले समीक्षा तथा पुनर्संरचना गर्ने काम चालूआवमै सकाएर बाँकी अवधिमा प्रभावकारी कार्यान्वयन गर्नुपर्ने बताए। बाँकी अवधिमा केही संयमता अपनाउने र १६ औं योजनामा कमी कमजोरी सञ्चाउनुको विकल्प छैन, उनले भने। तीन वर्षको औसत आर्थिक वृद्धिदर २२ प्रतिशतमात्र १५औं योजना कार्यान्वयनको पहिलो आर्थिक वर्ष ८५ प्रतिशतको आर्थिक वृद्धि र ५ वर्षमा औसत ९६ प्रतिशत हासिल गर्ने लक्ष्य राखिएको थियो। तर, कोभिड१९ महामारीलगायत अन्य कारणले अर्थतन्त्रमा अनपेक्षित अवस्था देखा पर्यो। यसले गर्दा योजना कार्यान्वयनको पहिलो वर्ष नै आर्थिक वृद्धिदर २४ प्रतिशतले क्रणात्मक रह््यो। दोस्रो र तेस्रो वर्षमा क्रमशः ३८ प्रतिशत र ५५ प्रतिशतले आर्थिक वृद्धि भएको छ। यसर्थमा ३ वर्षको औसत आर्थिक वृद्धिदर २२ प्रतिशत मात्र छ। ५ वर्षमा कृषि क्षेत्रमा औसत ५४ प्रतिशतको वृद्धि हासिल गर्ने लक्ष्य रहेकामा ३ वर्षको औसत वृद्धिदर २५ प्रतिशत मात्र छ। यसैगरी उद्योग क्षेत्र र सेवा क्षेत्रको औसत वृद्धिदर १५ प्रतिशत र ९४ प्रतिशत बनाउने लक्ष्य रहेकामा तीन वर्षमा ३४ प्रतिशत र १८ प्रतिशत मात्र हासिल भएको छ। यता योजनाले अनुमान गरेअनुसार नै कुल गार्हस्थ्य उत्पादनको संरचनामा गैरकृषि क्षेत्रको योगदान बढ्दै गएको छ भने कृषि क्षेत्रको योगदान घट्दै गएको छ। आर्थिक वर्ष २०७७७६ मा कृषि क्षेत्रको योगदान २४९ प्रतिशत र गैरकृषि क्षेत्रको योगदान ७५१ प्रतिशत रहेको थियो भने आर्थिक वर्ष २०७८७९ मा ती क्षेत्रको योगदान क्रमशः २३९ प्रतिशत र ७६१ प्रतिशत रहने अनुमान छ। यता विप्रेषण, व्यापार र सरकारी खर्चले सेवा क्षेत्रको तीव्र विस्तार गर्न सहयोग पुर्याएको समीक्षामा उल्लेख गरिएको छ। बढ्यो प्रतिव्यक्ति आय १५ औं आवधिक योजनाले आर्थिक वर्ष २०७८७९ मा प्रतिव्यक्ति आय १३३७ अमेरिकी डलर पुर्याउने लक्ष्य लिएकोमा उक्त लक्ष्य पूरा भएको छ। प्रतिव्यक्ति आय १३८१ अमेरिकी डलर पुगेकाले अतिकम विकसित मुलुकबाट विकासशील मुलुकमा स्तरोन्नति हुन आवश्यक पर्ने बाँकी मापदण्ड पूरा गर्न सहयोगी हुने देखिएको छ। तर, अपेक्षित आर्थिक वृद्धिदर हासिल नभए तापनि प्रतिव्यक्ति आयको लक्ष्य हासिल हुनुको एउटा प्रमुख कारण राष्ट्रिय लेखाका तथ्यांकका लागि नयाँ आधार वर्ष तयार हुनु रहेको समीक्षामा उल्लेख गरिएको छ। पुरानो आधारभन्दा नयाँ आधारमा प्रचलित मूल्यमा १४१ प्रतिशतले वृद्धि भएको छ। सामाजिक सूचकांकमा सुधार तीन वर्षमा योजनाले परिलक्षित गरेका आर्थिकसामाजिक सूचकहरूको लक्ष्य प्राप्ति सकारात्मक दिशामा उन्मुख छन्। जन्म हुँदाको अपेक्षित आयु, ५ वर्षमुनिको बाल मृत्युदर, किशोरी अवस्थाको प्रजनन् दर, शिक्षामा आधारभूत तह (कक्षा १८) मा खुद भर्ना दर, इन्टरनेटमा पहुँच प्राप्त जनसंख्याको प्रतिशत, विद्युत्मा पहुँच प्राप्त जनसंख्याको प्रतिशत, मानव विकास सूचकांक, आधारभूत खानेपानी पुगेको जनसंख्याको प्रतिशत आदिमा उपलब्धि प्राप्त भएको छ। बजेट खर्चमा असामन्जस्यता योजनाले कुल गार्हस्थ्य उत्पादनको अनुपातमा कुल राष्ट्रिय बजेट ४२१ प्रतिशतदेखि ४३३ प्रतिशतको बीचमा रहने अनुमान गरेको थियो। तर, योजना कार्यान्वयनको पहिलो वर्ष ४४ प्रतिशत र दोस्रो वर्ष ४० प्रतिशतको हाराहारीमा छ। तर, विनियोजित बजेटको अनुपातमा कुल खर्च क्रमशः ७११८ र ८११५ प्रतिशतमात्र छ। पुँजीगत खर्च प्रतिशत ४६३४ र ६४८४ प्रतिशत मात्र हुन सकेको छ। समीक्षाअनुसार आर्थिक वर्ष २०७७७६८ मा बजेट अनुमानको आधारमा यथार्थ खर्च सार्वजनिक सेवामा १२८३८ प्रतिशत, रक्षामा १०५४७ प्रतिशत, शान्ति सुरक्षा १०१३५ प्रतिशत छ तर शिक्षामा २१५७ प्रतिशत, स्वास्थ्यमा ४३१२ प्रतिशत मात्र खर्च हुन सकेको छ। राष्ट्रिय गौरवको आयोजनामा निराशा १५ औं योजनाले तय गरेका लक्ष्य हासिल गर्न २४ मध्ये १७ वटा राष्ट्रिय गौरवका आयोजनालाई उच्च प्राथमिकतामा राखिएको छ। तर, विगत १० वर्षदेखि प्राथमिकताका साथ काम हुँदै आएका आयोजनाहरूमध्ये मेलम्ची खानेपानी आयोजना, तामाकोसी जलविद्युत् आयोजना, गौतम बुद्ध अन्तर्राष्ट्रिय विमानस्थल र पोखरा क्षेत्रीय अन्तर्राष्ट्रिय विमानस्थलको निर्माण कार्य सम्पन्न भएको छ। आर्थिक वर्ष २०६५६६ मा सुरु भएको उत्तर दक्षिण (कोसी करिडोर) लोकमार्गको काम २४ प्रतिशत मात्र सकिएको छ भने २०६३६४ मा सुरु भएको महाकाली सिँचाइ आयोजनाको काम १२८० प्रतिशत, २०६६६७ मा सुरु भएको राष्ट्रपति चुरे तराई मधेस संरक्षण विकास समितिको काम ४४४ प्रतिशत मात्र सम्पन्न भएको छ। राष्ट्रिय गौरवका आयोजनाहरू प्रभावकारी व्यवस्थापन र कार्यान्वयन नहुँदा लक्षित प्रतिफल प्राप्त हुन सकेको छैन। रकमान्तरमा छैन सुधार १५ योजनामा योजनाले तय गरेका प्राथमिकताअनुसार बजेट विनियोजनमा कुशलता, स्रोतको नतिजामूलक तथा प्रभावकारी उपयोग र वित्तीय अनुशासन कायम हुने गरी बजेट प्रणालीमा सुधार गर्ने भनिए पनि हालसम्म त्यसो हुन नसकेको समीक्षाको ठहर छ। अझै पनि वर्षान्तमा रकमान्तर गरी बढी खर्च गर्ने, बजेट प्रणाली बाहिरबाट खर्च गर्ने प्रवृत्ति कायम छ। महालेखा परीक्षकको प्रतिवेदनअनुसार आर्थिक वर्ष २०७७७६ मा केन्द्रीय सरकारले कुल खर्चको २३३७ प्रतिशत असार महिनामा र सोही महिनाको अन्तिम साता कुल खर्चको ५९८ प्रतिशत खर्च गरेको देखिन्छ। यसैगरी सो आर्थिक वर्षमा कुल बजेटको ४०५० प्रतिशत बजेट रकमान्तर गरिएको पाइएको छ। असार महिनामा मात्रै कुल बजेटको झन्डै ३ प्रतिशत रकमान्तर भएको छ भने असारको अन्तिम सातामा मात्र ६ अर्ब ११ करोड २० लाख रुपैयाँ विभिन्न शीर्षक उपशीर्षकमा रकमान्तर गरिएको छ। बजेट रकमान्तर गरी कुनै शीर्षकमा सुरु बजेट विनियोजनको २०६७० प्रतिशतसम्म थप गरिएको देखिन्छ। विनियोजित बजेटमा व्यवस्थै नभएका ११ वटा विभिन्न कार्यक्रममा १ अर्ब ३१ करोड ९७ लाख ४५ हजार रुपैयाँ रकमान्तर गरिएको छ। यसो त सार्वजनिक खरिद प्रक्रिया, अनुगमन तथा समन्वयको अभाव, कानुनी जटिलता, सार्वजनिक जवाफदेहिताको कमी आदि कारणले अपेक्षाकृत पुँजीगत खर्च हुन नसकेको समीक्षा प्रतिवेदनको ठहर छ। कुल गार्हस्थ्य उत्पादनको अनुपातमा पुँजीगत खर्च पहिलो दुई वर्षमा क्रमशः १५३ प्रतिशत र १६८ प्रतिशतको लक्ष्य राखिएकामा औसत ५४ प्रतिशत मात्र भएको छ। मध्यावधी समीक्षाले निजी क्षेत्रतर्फको कर्जा प्रवाह, आयातमा वृद्धि, चालू खाता तथा शोधनान्तर घाटा, विप्रेषण आप्रवाह र उपयोग, विस्तृत मुद्राप्रदाय, सरकारी खर्च विनियोजन र खर्च गर्ने क्षमता, वस्तु आयातनिर्यात अनुपात आदिको अन्तरसम्बन्ध र यिनीहरूले राष्ट्रिय उत्पादनमा पारेको असरलाई गहन रूपले विश्लेषण गर्नु आवश्यक औंल्याएको छ। यो तीन वर्षको आर्थिक वृद्धिका प्रवृत्तिको विश्लेषण गर्दा बाँकी अवधिका लागि आर्थिक वृद्धिदरको लक्ष्य परिमार्जन गर्नु उपयुक्त हुन्छ, समीक्षामा भनिएको छ, समग्रमा दीर्घकालीन सोच सहितको योजनाले बाँकी अवधिभित्र सम्पूर्ण लक्ष्य हासिल गरी समृद्धि र सुखको आधारशीला तयार गर्न चुनौतीपूर्ण देखिन्छ। १६औं योजना बनाउँदा के गर्ने ? समीक्षाले आगामी १६औं आवधिक योजना तर्जुमा गर्दा दिनुपर्ने ध्यानबारे सुझाव पनि दिएको छ। विशेष गरी गुणस्तरीय स्वास्थ्य सेवा, प्राविधिक तथा विशिष्टीकृत उच्च शिक्षा प्रदान गर्ने क्षेत्रीय केन्द्रका रूपमा नेपाललाई विकास गरिने गरी कार्यक्रम तर्जुमा हुन आवश्यक रहेको समीक्षाको ठहर छ। यसैगरी सुरुङमार्ग, द्रुर्तमार्ग, रेलमार्ग, जलमार्ग र विमानस्थल निर्माणका लागि एकीकृत यातायात पूर्वाधार विकासका बृहत् कार्यक्रम तथा आयोजनामा लगानी बढाउनु आवश्यक रहेको समीक्षाले औंल्याएको छ। यसैगरी, बृहत् जलाशययुक्त र ऊर्जा निर्यातमा योगदान दिने जलविद्युत् आयोजनाहरूको निर्माण गर्दै आन्तरिक तथा अन्तरदेशीय विद्युत् प्रसारणलाइन निर्माणलाई प्राथमिकतामा राख्नुपर्ने सुझाव समीक्षाको छ। यी आयोजना तथा कार्यक्रमको कार्यान्वयनमा आन्तरिक तथा वैदेशिक स्रोतको उपयोग गरी आयोजनाको लक्षित प्रतिफल प्राप्त गर्नेतर्फ विशेष ध्यान दिनु जरुरी छ, समीक्षामा भनिएको छ। १६ औं योजनाले सीमान्तकृत तथा जोखिममा रहेका समुदाय तथा नागरिकको विशेष संरक्षणका कार्यक्रम प्राथमिकतामा राख्नुपर्ने बताइएको छ। १५औं आवधिक योजनाको पहिलो आर्थिक वर्ष योजना बनाउनै खर्च भयो। दोस्रो वर्षदेखि मात्र कार्यान्वयनको चरणमा गए पनि गति लिने बेलामा कोभिड महामारी र राजनीतिक अस्थायित्वले प्रतिकूल प्रभाव पर्यो। जसकारण हालसम्म नतीजा अपेक्षाअनुसार आएन।प्रा डा शिवराज अधिकारी प्रमुख, त्रिवि अर्थशास्त्र केन्द्रीय विभाग ५ वर्षमा १० हजार अर्ब रुपैयाँ लगानी गर्ने लक्ष्य लिइएकामा सरकार, निजी क्षेत्र र सहकारी मिलेर ३ वर्षमा ४० प्रतिशत पनि लगानी गर्न सकेका छैनन्। सरकारले योजना बनाइदिएर निजी क्षेत्रले लगानी गरिहाल्छन् नि ! भन्ने सोच राखेको देखिन्छ। आफ्ना नीतिको समीक्षा र सहजीकरण गरेको छैन, आफूले गर्नुपर्ने खर्च समयमा गरेन।गोपीनाथ मैनाली, पूर्वसचिव, नेपाल सरकार पुनःसंरचना आवश्यक विगतका आवधिक योजनाहरू निर्माण हुने तर उपलब्धिविहीन हुने गरेका छन्। १५औं आवधिक योजना पनि यस्तै शृंखलाको निरन्तरता होला कि भन्ने संकेत मिलेको छ। ती योजनाले लक्ष्यमात्र तय गर्ने गरेका छन्। लक्ष्यप्राप्तिका लागि आवश्यक लगानीको प्रक्ष्येपण पनि गर्ने गरिएको छ। तर, लक्ष्य प्राप्तिमा सो लगानीले कति सघायो भन्ने हिसाब किताब हुने गरेको छैन र लगानीले लक्ष्य प्राप्तिमा सघाएको पनि देखिँदैन। विगतमा योजना निर्माण प्रक्रिया अत्ति नै लामो र भद्रगोल रह्यो, त्रिभुवनविश्वविद्यालय अर्थशास्त्र केन्द्रीय विभाग प्रमुअ प्रा डा शिवराज अधिकारी भन्छन्, हाम्रो लक्ष्य अत्यधिक महत्वकांक्षी हुने गरेको छ। अर्थतन्त्रमा हुने ट्रेड अफ र सिनर्जीको अनुमानित हिसाब किताब नगर्ने परिपाटी बसेको छ। अधिकारीले हालकै योजना निर्माण परिपाटीमा रहँदा अपेक्षित आर्थिक वृद्धि सम्भव नभको भन्दै अर्थतन्त्रका विविध क्षेत्रबीचको सिनर्जी र ट्रेडअफ अनुमान गरेर योजना तर्जुमा गर्नुपर्ने बताए। योजनाले तय गरेका उद्देश्य, प्राथमिकता तथा रणनीतिको थप व्याख्या तथा विश्लेषण गरी राष्ट्रिय अन्तर्राष्ट्रिय परिवेश अनुकूल हुने गरी योजनाको बाँकी अवधिको कार्यान्वयनमा चुस्तता ल्याउनुपर्ने अधिकारीको भनाइ छ। यस सन्दर्भमा योजनाको समीक्षाबाट प्राप्त सुझावहरूले योजनाको बाँकी अबधिमा यसको प्रभावकारी कार्यान्वयन र सोह्रौं योजना तर्जुमा गर्न महत्वपूर्ण हुनेछ, उनले भने। उनले अर्थहीन सूचकांक र प्रक्ष्येपण गरिनुभन्दा तथ्यांकीय विश्लेषण गरेर लक्ष्य तय गर्नुपर्ने सुझाव दिए। पूर्वसचिव गोपीनाथ मैनाली १५ औं योजना कार्यान्वयनमा व्यतित भएको समय खेर गएको बताउँछन्। साथै, लिनुपर्ने लक्ष्य क्षमता र आवश्यकता नभएको उनको तर्क छ। योजना अनुसार ५ वर्षभर हरेक वर्ष साढे ९ प्रतिशतको आर्थिक वृद्धि हासिल भए गरिबी निवारणको लक्ष्य पूरा हुनेछ, मैनालीले भने। गरिबीको रेखामुनि रहेका नागरिकको संख्या ९५ प्रतिशतमा झर्न असम्भव रहेको उनी बताउँछन्। यो साह्रै महत्वकांक्षी लक्ष्य थियो, १८६ प्रतिशतबाट ५ वर्षमा १३ प्रतिशतमा मात्र बनाउन सम्भव थियो, उनले भने। १६ औं योजना बनाउँदा अनफिनिस्ड एजेन्डा अघि सार्ने छुट नभएको भन्दै मैनालीले थपे, योजना बनाउने र लक्ष्य हासिल नहुने परिपाटी हेर्दा योजना निर्माणमा फन्डामेन्टल मिस्टेक रहेको देखिन्छ। अर्थात्, योजना निर्माण गर्ने निकायलाई पूर्णरूपमा असफल मान्नुपर्छ। राष्ट्रिय योजना आयोग टेक्नोपोलिटिकल बडी बनेर जोखिम बहन गर्न अग्रसरमुखी तत्परता देखाउनुपर्ने जिकिर उनले गरे।"
योजना बिनाको राजनीति,"नेपालमा राजनीति छैन। कार्यकर्ताको विश्वास नेतामाथि छैन। नेताको विश्वास पनि कार्यकर्तामाथि छैन। यसैकारण केही भन्ने अवस्था छैन कि नतिजा के हुन्छ ? राजनीतिका कारण हरेक कुरा अनिश्चित छ, दोधार छ। राजनीति सही बाटोमा लागे पो नतिजा आउँछ। न नेता, न कार्यकर्ता, राजनीतिक बाटोमा लागेकै छैनन्। नतिजा राम्रो आउने त प्रश्नै उठ्दैन। राजनीतिमा मोहियानी हक नै रहेन। जस्तो जमिनमा मोहियानी हकको समस्या थियो। अहिले राजनीतिमा त्यसरी नै मोहियानी हकमा समस्या आयो। ठूला नेताका कारण अरूले टिकट नै पाउँदैनन् उमेदवार हुनलाई। चुनाव लड्न न्यायोचित ढंगले टिकट दिने काम भएकै छैन। गर्नेहरू यसै मरेका छन्, नगर्नेहरू माथि माथि पुगेका छन्। त्यसले मलाई लाग्छ नेपालमा राजनीति हरायो। राजनीतिलाई नेताहरूले आफूमा केन्द्रित गरे। जसका कारण भोलि के हुन्छ कसैले भन्न सक्दैन। नेकपा माओवादी केन्द्रका अध्यक्ष पुष्पकमल दाहाल प्रचण्डलाई पद नभइ भएन। उहाँ कोसँग मिल्नु हुन्छ, कोसँग मिल्नु हुन्न, केही थाहा हुँदैन। पहिले उहाँ जुन प्रचण्ड हुनुहुन्थ्यो, अहिले त्यो प्रचण्ड नभएर चण्डमुण्ड पो हुनुभएको हो कि ? नेपालको राजनीतिको टुंगो भएन। सानो सन्दर्भ हेरौं न, किसानहरूको उखुको मोल अत्यन्तै थोरैमात्र बढ्यो। अब अर्को पल्ट उखु लगाउँछन् कि लगाउँदैनन् टुंगो भएन। कृषिमा हिङ, ज्वानो, मेथी, अदुवा सबै सबै आयात हुन्छ यहाँ। कृषिप्रधान देश नेपालमा चामल त पुगेन पुगेन, ज्वानो मेथी पनि पुगेको छैन, आयात हुन्छ। यसरी मुलुक कसरी अगाडि जान्छ ? राजनेताहरूप्रति यो मेरो प्रश्न पनि र जिज्ञासा पनि हो। उता, जुन सरकार आए पनि युवा बाहिर पठाउने, पठाइरहने ! स्वदेशमा कामको उत्पादन नै छैन। काम नपाएपछि युवा नविदेशिएर गरुन् चाहिँ के ? सबै थोक आयात गरेपछि बजेट त्यसमै जान्छ। पैसा छैन भनेपछि युवालाई बेच्नु पर्यो। वैदेशिक रोजगारीमा जान बाध्य बनाउनै पर्यो। विदेशिएर कमाएर ल्याए त त्यो पनि ठिकै हो तर पैसा पठाउन गएकाहरूको लास आउँछ र पो त। उनीहरूलाई वैदेशिक रोजगारी पनि भरपर्ने विषय होइन भन्छु म। भन्नलाई भन्छौं नेपाल कृषिप्रधान देश तर गर्छौं सबैथोक आयात। उखुको मोल र आयातको सन्दर्भ नै काफी छ नेपाल बुझ्न। यसरी राष्ट्र कसरी चल्छ ? कहाँ पुग्छ ? प्रश्न यो हो। खोजी गर्ने हो भने त यस्ता प्रश्नहरूको त खात लाग्छ। ठूला भनिएका नेताहरूले यो कुरो बुझ्नु पर्ने हो, बुझेनन्। आफू र आफ्नो स्वार्थ हेरे। पद हेरे, पैसा हेरे। यो मेरो आरोप हो। जमिनमा मोहियानी हक कायम हुन्थ्यो तर राजनीतिमा आजसम्म मोहियानी हक कायम भएन। यो राजनीतिक दलहरूका कार्यकर्ताका लागिमात्र होइन, आमनेपालीका लागि दुर्भाग्यको विषय हो। अरू त अरू। विपक्षी भएर पनि फेरि सत्ताको लोभ गरिरहेछन् ! मुखमा आएको भाग खान नजान्नेहरू, नसक्नेहरूले देश कसरी विकास गर्लान् ? अचम्म लाग्छ। होश गुमाएपछि फेरि सरकारमा जान लालायित हुनु कहाँसम्मको राजनीति हो यो ?पक्ष, प्रतिपक्ष, विपक्ष, प्रमुख प्रतिपक्ष ! म त नबुझ्ने भएँ नेपालको राजनीति। तपाईंहरू कति बुझ्नु हुन्छ ? उहाँहरू कति बुझ्नुहुन्छ ? के बुझ्नुहुन्छ ? उहाँहरूकै सवाल हो यो। म त राजनीति नै नबुझ्ने भएँ, अब के हुन्छ ? कहिले हुन्छ ? कसरी हुन्छ ? देशका लागि केही गरौं भनेर भएको होइन यो सरकार। गर्दा गर्दै भएको हो। योजना बिनाको राजनीति भइरहेको छ नेपालमा। योजना त छैन नै, दृष्टिकोण पनि छैन। कहाँ जाने भन्ने पनि छैन। के हुन्छ भन्ने पनि छैन। धम्की आइरहेको छ नेताहरूलाई। यसले गर्दा म त झनै निराश भएको छु अहिले त। थाहा छैन, दलहरूका शीर्षनेताहरू निराश छन् वा खुसी। सरकार गठनलाई हेरौं। यो नयाँ होइन, अगाडि पनि छसातजना उपप्रधानमन्त्री भएका थिए। चित्रबहादुर केसी पनि हुनुभएकै थियो। यो स्थायी होइन कि राजनीतिमा एउटा स्थिरता, अडान र सिद्धान्त हुनुपर्छ। म चाहिँ अहिलेको राजनीतिमा खासै सम्भावना केही पनि देखिरहेको छैन। नयाँ पुस्ता उदाए, यो खुसीको कुरो हो। स्वतन्त्रहरूले पनि आशाको किरण छरे। तर पनि नयाँ पुस्ता कहाँ जान्छ ? टुंगो छैन। यसअघिको राजनीति, सरकार नेतृत्व र कार्यशैली आदिको विरोध गरेर उदाउनेहरूले आफू कसरी पदमा लोभिएँ ? अब के गर्दैछु ? कुन कुन योजना अघि सारेर देश विकास गर्छु र समृद्धि ल्याउँछु ? खै के आएको छ ? पद पाउनु भएको छ, रबि लामिछाने, राजेन्द्र लिङ्देन र विक्रम पाण्डेहरूले। उपप्रधानमन्त्री हुँदाको परिणाम जनताले कसरी पाउने ? नयाँ अनुहार मन्त्रीमा छन्। अब उहाँहरूले मुलुक कसरी बनाउनु हुन्छ ? केही थाहा छैन। अब नेपालको राजनीति नयाँ शिराबाट जानुपर्छ। जनताका इच्छा र आवश्यकता के हुन् ? जनतालाई कसरी विश्वासमा लिने ? जनताले राजनीतिज्ञलाई कसरी विश्वास गर्ने ? प्रश्नहरू थुप्रै छन्। किनकि युवानेताहरू पनि हलुका देखिनु भयो अहिले त। जबकि हिजोसम्म अरूलाई हलुका देख्नुहुन्थ्यो उहाँहरू। जसजसले उपप्रधानमन्त्री, मन्त्री पाउनु भयो, उनीहरूले अब के गर्नु पर्यो त जनतालाई विश्वास जित्नका लागि ? केही त सोच्न पर्यो नि। नयाँ अनुहारले गर्नुपर्ने त घुस नखाने र खान नदिने नै पहिलो काम हुनुपर्ने हो। योजना बनाएर सक्रिय हुने र जनतामा जाने हो। जनतालाई रिझाउनुपर्ने हो। सायद सरकारमा पुगेपछि तल हेर्न बिर्सन बेर छैन। त्यो बाटो छोड्नु भाथ्यो नेताहरूले हिजोका दिनमा। अब त्यस्तो नहोस्। स्थानीय होस् वा प्रदेश अनि संघीय पनि, जति अपेक्षा थियो निर्वाचनबाट, त्यो परिणाम देखिएन। चुरो कुरो त राजनीतिमा विश्वास हुनुपर्ने हो। अहिले त विश्वास उहाँहरूलाई नै छैनजस्तो लाग्छ। हामीले पनि एउटा दुइटा पार्टीलाई बहुमत दिएनौं र यो पुरानै किसिमको परिणाम भोग्दैछौं। स्थायी सरकार नहँुदा आउने सबै समस्या अब पनि हामी तीन करोड नेपालीले भाग्नु नै छ। लाग्छ, अब महंगी घट्दै जानुपर्ने हो। भ्रष्टाचार गर्ने वा लुट, कमाऊ र खाऊ भन्ने सुन्न नपर्ने हो। तर, मलाई त त्यो आशा खासै छैन। बोल्नु र गर्नुमा आकाश जमिनको फरक छ। अब नयाँ दृष्टिकोणबाट काम सुरु गर्ने मन्त्रीहरू को को होलान् ? यसरी कसरी विश्वास कायम गर्ने होला नेता र नेतृत्वप्रति। मूल कुरो भनौं वा सबैभन्दा पहिलो कुरो, अब विश्वास गर्ने पार्टी भएन। निर्वाचनले सच्चा जनप्रतिनिधि ल्याउला भन्ने थियो। केहीमात्र आए। अब तिनको परीक्षा बाँकी नै छ। आएरमात्र हुँदैन, दिएर जान सक्नु पर्यो। पैसा समाउने उद्देश्य त राख्नै भएन। सेवाको उद्देश्य हुनु पर्यो। यस्तो जोखिम कसले मोल्ने खै ? यो त केन्द्रको कुरा भयो। प्रदेश सरकारहरू पनि ख्यालख्यालमा छन्। संविधान पनि मान्नु हुन्न। फेरि सभामुख र उपसभामुख महिला र पुरुष हुनुपर्ने महिला महिला भएका छन् कर्णालीमा। अन्य प्रदेशमा कही महिला छैनन्। मेलमिलाप र छुट्टिने कहिले हो केही टुंगो छैन। राजनीतिमा कार्यकर्ताको अधिकार हुनुपर्ने हो। खासै छैन। उता स्थानीय सरकार त डोजर चलाउने र आफ्ना सामानहरू भाडामा दिनेतिर पो लागे। बोट राम्रो हुनलाई जरा राम्रो हुनुपर्छ। यहाँ त जरा नै राम्रो भएन। जरा राम्रो बनाउन हो भने त त्याग, तपस्या र समर्पण हुनुपर्छ। यो नै भएन नेताहरूमा। राजनीति कमाउने भाँडो होइन भनेर विचार गर्नु पर्यो। अहिले कमाउने भाँडो भयो राजनीति। बरु हिजोसम्म नेपालको छवि राम्रै थियो विश्वजगत्मा। अहिले त अन्तर्राष्ट्रिय छवि धुमिलिएको छ। नेपालको जुन इज्जत थियो नि संसारमा अहिले त्यो इज्जतै छैन। छवि स्वच्छ बनाउन आफ्नो दृष्टिकोण नै परिवर्तन गर्नुपर्छ नेता र नेतृत्वले। दोहोर्याउँछु, राजनीति भनेको त्याग, तपस्या र समर्पण हो। तर यहाँ उल्टो भयो राजनीति। अन्त्यमा यति भन्छु, नेता सुध्रनु पर्यो अनि राजनीतिमा कम्तिमा मोहियानी हक कायम हुनुपर्यो।"
प्रदेशको नामकरण छिटो टुंगिन्छ : मुख्यमन्त्री कार्की,"गौरादह : प्रदेश १ का मुख्यमन्त्री हिक्मतकुमार कार्कीले चाँडै प्रदेशको नामकरण टुंगिने बताएका छन्। उनले सर्वसहमतिका आधारमा नामकरणको प्रयास गरिने अन्यथा प्रक्रियामा गएर भए पनि टुङ्ग्याइने बताएका हुन्। आज झापाको दमकमा सोनाम ल्होसार कार्यक्रममा मुख्यमन्त्री कार्कीले सबै प्रदेशको नामकरण सम्पन्न भए पनि प्रदेश १ को नामकरण नटुंगिएको उल्लेख गर्दै सबै दलसँग छलफल गरी नामकरण गरिने बताए। उनले प्रदेश संरचनाका विषयमा हुने टिप्पणीप्रति सजग रहेको उल्लेख गर्दै भने, 'हामीले प्रदेशको औचित्य पुष्टि गर्ने छौँ, जनतालाई प्रत्याभूत हुने किसिमबाट काम अघि बढाउने छौँ।' उनका अनुसार प्रदेश सरकारले खर्च घटाउन मन्त्रालयको सङ्ख्या १३ बाट घटाएर नौ पुर्याइएको हो। मुख्यमन्त्री कार्की थप अधिकार प्रत्यायोजन भएर नआएसम्म मन्त्रालयको सङ्ख्या नबढ्ने उल्लेख गरे। उनले प्रदेशमा भएका सबै जातिको मौलिकता संरक्षणका लागि प्रदेशस्तरीय संग्राहालय निर्माण गर्ने सोचमा रहेको बताए।"
माओवादीले बोलायो स्थायी कमिटी बैठक,"काठमाडौं : सरकारको नेतृत्वकर्ता दल नेकपा (माओवादी केन्द्र)ले स्थायी कमिटीको बैठक बोलाएको छ। पार्टीको केन्द्रीय कार्यालयका अनुसार बैठक यही माघ १२ गते पार्टी केन्द्रीय कार्यालय पेरिसडाँडामा बस्ने गरी बैठक बोलाइएक हो। बैठकमा समसामयिक राजनीतिक विषय, सरकारको काम कारबाही तथा पार्टीका कामका बारेमा छलफल हुने कार्यक्रम तय भएको बताइएको छ। पार्टी अध्यक्ष पुष्पकमल दाहाल प्रचण्ड प्रधानमन्त्रीमा नियुक्त भइसकेकोपछिको अवस्था, पार्टीका बाँकी कामलगायतका विषयमा छलफल हुने बताइएको छ।"
विकासको युग सुरु भयो : ऊर्जामन्त्री लिङ्देन,"झापा: उपप्रधान एवं ऊर्जा, जलस्रोत तथा सिँचाइमन्त्री राजेन्द्र लिङ्देनले झापामा विकासको युग सुरु भएको बताएका छन्। २८५९औँ सोनाम ल्होछारको अवसरमा आज झापाको भद्रपुर नगरपालिका२ कमलधापस्थित संयुक्त धार्मिकस्थलमा पद्मछोयोलिङ गुम्बाले आयोजना गरेको शुभकामना आदानप्रदान कार्यक्रममा मन्त्री लिङ्देनले झापा क्षेत्र नं ३ को विकासमा आफूले सक्दो सहयोग गर्ने प्रतिबद्धता जनाए। 'अब यस क्षेत्रमा विकास निर्माणको युग सुरु हुन्छ', उपप्रधानमन्त्री भएपछि पहिलो पटक गृह जिल्ला झापा आएका लिङ्देनले भने, 'चुनावताका गरेको बाचा भुलेको छैन, काम गरेरै देखाउँछु।'"
उपसभामुखले पार्टीबाट राजीनामा दिइन्,"काठमाडौं: नवनिर्वाचित प्रतिनिधि सभाकी उपसभामुख इन्दिरा रानाले पार्टीबाट राजीनामा दिएकी छन्। राष्ट्रिय स्वतन्त्र पार्टी (रास्वपा)की नेतृ रानामगरले पार्टीको जिम्मेवारीबाट अलग भएको घोषणा गरेकी हुन्। प्रतिनिधि सभाको उपसभामुख पदमा निर्वाचित भएपछि आफ्नो भूमिकालाई स्वतन्त्र, निष्पक्ष, मर्यादित र विश्वसनीय बनाउन पार्टीबाट राजीनामा दिएक एक विज्ञप्तिमार्फत रानामगरले जानकारी गराएकी छन्। उपसभामुख पदमा पदमा रहँदासम्म आफू आवद्ध पार्टी रास्वपाको सम्पूर्ण राजनीतिक र सांगठनिक जिम्मेवारीबाट अलग भएको उनले जारी गरेको विज्ञप्तिमा उल्लेख छ।"
उपप्रधानमन्त्री बन्दा यसरी हुन्छ राज्यलाई आर्थिक भार,"काठमाडौंः नेकपा माओवादी केन्द्रका अध्यक्ष पुष्पकमल दाहाल नेतृत्वको वर्तमान मन्त्रिमण्डलमा चार उपप्रधानमन्त्री छन्। राजनीतिक दलले भागबण्डा मिलाउने क्रममा गृहमन्त्रीको संख्या थप्दै गएको छ। अझै दुई मन्त्रालय प्रधानमन्त्रीले आफैँसँग राखेका छन्। यी मन्त्रालय पनि कुनै राजनीतिक दललाई भागबण्डा गर्दा त्यहाँ पनि एक उपप्रधानमन्त्री थपिने सम्भावना उत्तिकै छ। यसअघि उपप्रधानमन्त्रीको संख्याका विषयमा मात्र बहस हुने गरेको थियो। तर, शनिबार प्रतिनिधि सभाको बैठकपछि उपप्रधान तथा गृहमन्त्री रवि लामिछानेले उपप्रधानमन्त्री बन्दा राज्यकोषलाई कुनै भार नपर्ने दावी गरे। उनले यो जिम्मेवारी मिलाउन पदीय बाँडफाँट मिलाएको बताउँदै उनले उपप्रधानमन्त्रीको संख्याले राज्यकोषमा कुनै भार नपर्ने दावी गरेपछि यो विषय चर्चामा आयो। के उपप्रधान तथा गृहमन्त्री लामिछानेले भनेझै उपप्रधानमन्त्रीको संख्या थपिँदा राज्यकोषमा कुनै भार पर्दैन त? तर त्यसो होइन् एक उपप्रधानमन्त्री मात्रै बन्दा सुरक्षा निकायको सेवासुविधा बाहेक अन्यमा मात्र मासिक १ लाख ३० हजार रुपैयाँ भार पर्ने गरेको छ। यही हिसाबले अहिले चार उपप्रधानमन्त्री थपिँदा पाँच लाख २० हजार रुपैयाँ आर्थिक भार पर्छ। अर्थ मन्त्रालयले तयार पारेको कार्यसञ्चालन निर्देशिका २०७७ अनुसार उपप्रधानमन्त्रीले मन्त्रीभन्दा थप ४ हजार ९१० रुपैंया बढि तलब पाउँछन्। यस्तै, उपप्रधानमन्त्रीले मासिक इन्धनवापत ९९ लिटर बढी तेल पाउँछन्। मासिक मसलन्द तथा अतिथि सत्कार शीर्षकमा ५ सय रुपैंया बढि रकम पाउँछन्। कर्मचारी पनि एक जना बढि पाउने कानूनी व्यवस्था छ। उपप्रधानमन्त्री बनेपछि थप एक सहस्वकीय सचिव पाउँछन्। जसको तलब ४७ हजार ३८० रुपैयाँ हुन्छ। ती सहस्वकीय सचिवले भ्रमण भत्ता दैनिक २ हजार रुपैयाँ पाउँछन् । यसरी हिसाब गर्दा कुनै मन्त्रीले उपप्रधानमन्त्रीको जिम्मेवारी पाउँदा सुरक्षा सेवा थपिएबापतको रकम बाहेक मासिक १ लाख ३० हजार रुपैयाँ बढी बुझ्ने देखिन्छ। अहिलेको सरकारमा नेकपा एमालेका विष्णु विष्णु पौडेल, नेकपा माओवादी केन्द्रका नारायणकाजी श्रेष्ठ, राष्ट्रिय स्वतन्त्र पार्टीका रवि लामिछाने र राष्ट्रिय प्रजातन्त्र पार्टीका राजेन्द्र लिङ्देन उपप्रधानमन्त्री छन्। के के हुन्छ सेवा सुविधा? मन्त्रीहरुको स्वकीय सचिव, अन्य कर्मचारीको पारिश्रमिक अन्य सुविधा एवम् करकट्टी सम्बन्धि मन्त्रिपरिषदको निर्णयअनुसार सामान्य मन्त्रीको तुलनामा उपप्रधानमन्त्रीले ५ हजार रुपैयाँ बढी तलब पाउँछन्। उपप्रधानमन्त्रीको तलब ७५ हजार ६४० रुपैयाँ छ भने मन्त्रीको मासिक पारिश्रमिक ७० हजार ७३० रुपैयाँमात्र छ। यसैगरी उपप्रधानमन्त्रीका लागि मन्त्रीको भन्दा ९९ लिटर इन्धन खपत गर्न पाउने व्यवस्था छ। उपप्रधानले मासिक ३०६ लिटर इन्धन सुविधा पाउँछन् भने मन्त्रीले २०७ लिटर मात्र पाउँछन्। यसैगरी मासिक मसलन्द र अतिथि सत्कार भनेर पाउने भत्ता मन्त्रीको भन्दा उपप्रधानमन्त्रीको ५ सय रुपैयाँ बढी छ। उपप्रधानका लागि यस्तो भत्ता मासिक ४ हजार रुपैयाँ रहेकामा मन्त्रीका लागि तीन हजार पाँच सय रुपैयाँमात्र छ। सामान्य मन्त्रीभन्दा उपप्रधानमन्त्रीले सचिवालयमा थप एकजना कर्मचारी राख्न पाउँछ। मन्त्रीको सचिवालय उपस्वकीय सचिवको नेतृत्वमा रहन्छ भने उपप्रधानमन्त्रीको सचिवालय ४७ हजार ३८० रुपैयाँ मासिक तलब खाने सहस्वकीय सचिवको नेतृत्वमा चल्छ। सह स्वकीय सचिवले दैनिक २ हजार रुपैयाँ भ्रमण भत्ता पनि पाउँछ। सामान्य मन्त्रीले पाउने सुविधामासिक तलबः रु ७०,७३०महंगी भत्ताः रु २०००इन्धन (मासिक) २०७ लिटरमोबिल (वार्षिक): २० लिटरसञ्चार सुविधाः रु ३,०००मासिक मसलन्द तथा अतिथि सत्कारः रु ३,५००भ्रमण भत्ता (प्रतिदिन): रु ३,००० कर्मचारीः १ उपस्वकीय सचिव (तलबः रु ४०,३८०, दैनिक भ्रमण भत्ताः रु १,६००)२स्वकीय अधिकृत (तलबः रु ३५,९९०, दैनिक भ्रमण भत्ताः रु १,६००)३ प्रशासन सहायक (तलबः रु २८,२००, दैनिक भ्रमण भत्ताः रु १,२००)४ सवारी चालक२ (तलबः रु २२,०१०, दैनिक भ्रमण भत्ताः रु १,०००)५ कार्यालय सहयोगी (तलब: रु १९, ४८०,दैनिक भ्रमण भत्ताः रु १,०००) उपप्रधानमन्त्रीले पाउने थपसुविधाःमासिक तलबः रु ४,९१०इन्धन (मासिक): ९९ लिटरमासिक मसलन्द तथा अतिथि सत्कारः रु ५००कर्मचारीः सहस्वकीय सचिव (तलबः रु ४७,३८०, दैनिक भ्रमण भत्ताः रु २,०००)"
युद्धमैदानदेखि प्रदेश सभाको उपभामुखसम्म,"सुर्खेत: कर्णाली प्रदेश सभाकी उपसभामुख यसोदा न्यौपानेको राजनीतिक जीवनको संघर्ष फरक छ। उनी विद्यालय पढ्दा ताका नै दुई दशकअघि जुम्ला तातोपानी हिमशिखर माविमा अखिल क्रान्तिकारीको इकाई अध्यक्ष भईन्। मुलुकमा माओवादी द्वन्द्व बढ्दै जाँदा उनी ०५७ असोज ३ गते नेकपा माओवादीको पूर्णकालीन सदस्य बनिन्। परिवारले भने भाइलाई माओवादी आन्दोलनमा पठाउने र दिदी यसोदालाई थप पढाउन काठमाडौं पठाउने तयारी गरेको थियो। परिवारको निर्णय विपरीत उनी युद्ध मोर्चामा सहभागी भइन्। उनलाई युद्धमा होमिएका बेला बाच्छु जस्तो लागेको रहेनछ। विगत सम्झँदै उनले युद्धमा जोगिएर उपसभामुख हुन्छु भन्ने थाहै नभएको बताइन्। उनले भनिन्, 'परिस्थितिले सत्तामा पुर्याउँदो रहेछ। उति बेला त देश र जनताको लागि ज्यान गएप नि जाला भनेर युद्धमोर्चामा लागेका थियौँ। आज उपसभामुखको जिम्मेवारी आएको छ।' माओवादी युद्ध सुरु हुनु अघि गाउँमा महिला अधिकारको बारेमा आफूलाई कुनै जानकारी नभएको बताउँदै उनले गाउँमा महिला माथि हुने हिंसा भने सामान्य देखेको बताइन्। उनले भनिन्, 'जब माओवादी जनयुद्धले महिला अधिकारका बारेमा प्रशिक्षण दिन थाल्यो अनि मैले गाउँमा महिला दिदिबहिनी माथि हुने हिंसा अत्य गर्न माओवादी पार्टी रोजेकी थिए।' उनले भनिन्, '२०५७ सालमा तत्कालिन प्रतिक्रियावादी सरकारले माओवादी पार्टीलाई निकै दमन गरिरहेको थियो। त्यो बेला यो पार्टीमा प्रवेश गरेर देशको निम्ति लड्न जान्छु भन्दा गाउँ र घरकाले अकालमै मर्न गई भनेर कुरा काट्थ्थे। ती दिन सम्झँदा आफैँलाई पनि पीडाबोध हुन्छ। मैले कुनै पनि काम गर्दा धेरै पटक सोचेर निर्णय गर्ने भएकाले मैले जनयुद्धमा लागेकोमा कुनै पछुतो गर्नु परेन।' माओवादी युद्धमा प्रवेश गरेको केही महिनामा अखिल नेपाल महिला संघ(क्रान्तिकारी)को एरिया कमिटी अध्यक्ष हुदै जिल्ला सदस्य बनेकी यसोदा २०५८ मा पार्टीको एरिया सचिव, अखिल नेपाल महिला संघ क्रान्तिकारीको जिल्ला सचिव र किसान संगठनको क्षेत्रीय ब्यूरो सदस्य बनेकी थिइन्। 'तत्कालिन राजा ज्ञानेन्द्रको नेतृत्वको शाही सरकार र माओवादी पाटी बीचको युद्ध चर्किदै थियो। त्यो बेला पाटीको निर्देशन अनुसार २०५९ मा माओवादी जनमुक्ति सेनामा सरुवा भएर प्लाटुन कमाण्डरको भूमिकामा निर्बाह गरेँ', उनले भनिन्, 'म जनमुक्ति सेना प्रवेश गरेकै वर्ष कालीकोटको सेरावाडामा शाही नेपाली सेनाको घेरामा परेँ। बिहान ९ बजेदेखि साँझ ५ बजेसम्म सेनाको घेरामा परेकी कति बेला मर्छु जस्तै भएको थियो। दुश्मनले मलाई भनेर मेरो झोला खसेको ठाउँमा २५ राउण्ड गोली हान्यो तर म बाँचे।' जनमुक्ति सेनामा हुँदा नै घर भेटघाटमा गएको बेला तत्कालिन जुम्ला गर्जेङ्गकोट गाविसमा शाही नेपाली सेना र आफु आम्ने साम्ने भएको र गाउँकै एक दाइले बचाएको उनी सम्झिन्छिन्। जनमुक्ति सेना उनकव कार्यक्षेत्र गण्डकमा थियो। त्यो बेला उनी जनमुक्ति सेनाको राजनीतिक कमिसार भइसकेकी थिइन्। जनयुद्धका बेलाको बिर्सनै नसक्ने क्षण चाहिँ म्याग्दीको आक्रमणको रहेछ। त्यो बेला दुई दिन दुई रात खाना नपाएको क्षण सम्झिदा अहिले पनि उनलाई सपना जस्तो लाग्छ। उनले भनिन्, 'शान्ति प्रक्रियामा अरु ब्यारेकमा बसे म खुला राजनीतिमा आएँ।' जनयुद्ध अबधिभर जनमुक्ति सेनाको रुपमा काम गरेकी यसोदा पाटी शान्ति प्रक्रियामा आइसकेपछि उनका सहपाटी सबै जनमुक्ति सेनाहरु ब्यारेकमा बसे तर उनी खुला राजनीतिमा आइन्। माओवादी युवा संगठन योग कम्युनिष्ट लिग नेपालको महिला विभाग प्रमुख हुँदै केन्द्रीय उपाध्यक्षसम्म बनेकी यशोदा अहिले पाटीको केन्द्रीय सदस्य हुँदै कर्णाली प्रदेश सभाको उपसभामुख बनेकी छन्। जनयुद्धका ती अविस्मणीय क्षण सम्झँदै यसोदाले भनिन्, 'अहिलेको अवस्थामा आइपुग्छु भन्ने कल्पना समेत गरेकी थिइन्। परिस्थितिले आज मलाई सत्ताको एक जिम्मेवारी दिएको छ। जनयुद्धको संकटपूर्ण परिस्थितिमा राजनितिमा प्रवेश गरेर यो देशको व्यवस्था बदल्नको निम्ति गरेको त्याग, तपस्या, बलिदान र जनताको अपार मायाले यो ठाउँ सम्म पुर्यायो। अब युद्धताका लिएका योजना पूरा गर्नु पर्ने दायित्व हामी र हाम्रो पार्टीको छ।' यो जिम्मेवारी पाउँदा उनी निकै खुसी लागेको बताउँछिन्। अहिले कर्णाली प्रदेशसभाको नेतृत्व महिलाको काँधमा आएको हुनाले त्यसलाई कसरी प्रभावकारी गर्न सकिन्छ त्यसतर्फ ध्यान दिएर लाग्ने उनले बताइन्। उनले भनिन्, 'पाटीको आदेशमा यो मोर्चा सम्हालेको हुँ। उपसभामुख भए पनि मान्छेको इच्छा शक्ति भयो भने र क्षमता भयो भने यसैबाट धेरै काम गर्न सकिन्छ भन्ने प्रमाणित गरेर देखाउनेछु।'"
प्रमुख प्रतिपक्षी दलको माग गर्दै कांग्रेस र नेमकिपाको निवेदन,"काठमाडौंः नेपाली कांग्रेस र नेपाल मजदुर किसान पार्टीले प्रमुख प्रतिपक्षी दलको दावीसहित संघीय संसद् सचिवालयलाई पत्र बुझाएका छन्। कांग्रेसले प्रमुख प्रतिपक्षी दलले पाउने सेवा सुविधा माग गर्दै संघीय संसद सचिवालयमा निवेदन दिएको छ भने नेपाल मजदुर किसान पार्टीका सांसद प्रेम सुवालले सभामुख देवराज घिमिरे समक्ष नै निवेदन पेश गरिसकेका छन्। संसद् सचिवालयले भने कानुन र नियमावली अनुसार निर्णय लिने बताएको छ। निवेदनमा कांग्रेसले आफूलाई प्रमुख प्रतिपक्षी दल भएको दाबी गरेको छ। कांग्रेसका ८९ सांसद् छन्। जसमध्ये एक जना सांसद् टेकबहादुर गुरुङ निलम्बित हुन्। कांग्रेसले प्रमुख प्रतिपक्षी दलको हैसियतले पाउने सेवा सुविधा उपलब्ध गराउन निवेदन दिएको संसद् सचिवालयका एक अधिकारीले बताए कांग्रेसले प्रधानमन्त्री पुष्पकमल दाहाल प्रचण्डलाई गत पुस २६ मा विश्वासको मत दिएपछि सत्तापक्ष मान्ने की प्रतिपक्ष भन्ने विषय अहिले पनि अन्यौल छ। जानकारहरू कांग्रेसले सत्तापक्ष मान्न नहुने बताउँदै आएका छन्। कांग्रेसका सांसदहरू संसदमा प्रस्तुत हुँदा प्रमुख प्रतिपक्षीका रूपमा उभिएका छन्। नेमकिपाले आफूलाई प्रमुख प्रतिपक्षी दल घोषणा गर्न माग गर्दै सभामुख समक्ष निवेदन दिएको छ। सांसद् सुवालले सरकारलाई समर्थन नगर्ने दल मध्ये पहिलो ठुलो दल भएको भन्दै प्रतिपक्षी दल तोक्न माग गर्दै शनिबारको संसद् बैठकमा सभामुख समक्ष निवेदन दिइसकेका छन्। प्रतिनिधि सभाको बिहीबारको बैठकमा पनि सुवालले संघीय कानुनबमोजिम प्रतिपक्षी दल तोकेर मात्र संसद चलाउनुपर्ने बताए। संघीय संसदका पदाधिकारी तथा सदस्यहरूको पारिश्रमिक र सुविधा सम्बन्धी ऐन, २०७३ अनुसार प्रतिपक्षी दल भन्नाले मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधि सभा वा राष्ट्रिय सभामा १० प्रतिशत वा सोभन्दा बढी सदस्यहरू भएको दलहरूमध्ये सबैभन्दा बढी सदस्य भएको दल हो। यो व्यवस्था अनुसार संसदमा प्रतिनिधित्व गर्ने राष्ट्रिय जनमोर्चा र नेमकिपाबाहेक सबै राजनीतिक दलहरूले प्रधानमन्त्रीमा विश्वासको मत दिएका छन्। राष्ट्रिय जनमोर्चा र नेमकिपाले थ्रेसहोल्ड कटाउन सकेनन्। ऐनको दफा २ को उपदफा ङ को उपखण्ड २ मा भनिएको छ, प्रतिनिधि सभा वा राष्ट्रिय सभामा १० प्रतिशत वा सोभन्दा बढी सदस्यहरू भएका एकभन्दा बढी दलहरूको बराबर सदस्य भएमा ती दलहरूले पारस्परिक सहमतिका आधारमा आफूमध्येबाट मान्यता दिएको कुनै एक दललाई प्रतिपक्षी दल सम्झनुपर्छ। त्यो अवस्था पनि अहिले छैन। उपखण्ड (३) बमोजिम लिखित मञ्जुरी नभएमा वा मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दल बाहेकका प्रतिनिधि सभा वा राष्ट्रिय सभामा १० प्रतिशत वा सोभन्दा बढी सदस्यहरू भएको कुनै पनि दल नभएमा प्रतिनिधि सभा वा राष्ट्रिय सभाको लागि सभामुख वा अध्यक्षले तोकिदिएको दललाई प्रतिपक्षी दल मानिएको छ। पुस २६ गते प्रतिनिधिसभामा उपस्थित २ सय ७० सांसदमध्ये २ सय ६८ जनाले प्रधानमन्त्रीमा पुष्पकमल दाहाल 'प्रचण्डलाई विश्वासको मत दिएका थिए। माओवादी केन्द्रका अध्यक्ष दाहालले सत्ता गठबन्धन बाहिरका कांग्रेस, एकीकृत समाजवादी र लोकतान्त्रिक समाजवादी पार्टीको समेत मत पाएका थिए। नेमकिपाका सुवाल र राष्ट्रिय जनमोर्चाका चित्रबहादुर केसीले मात्र विपक्षमा मतदान गरेका थिए।"
"देश बहुजातीय, बहुभाषिक, बहुसांस्कृतिक हुनु गौरवको कुरा हो : प्रधानमन्त्री","काठमाडौं : प्रधानमन्त्री पुष्पकमल दहाल 'प्रचण्डले' सोनाम ल्होसार पर्वको शुभकामना दिंदै देश हुजातीय, बहुभाषिक, बहुसांस्कृतिक र बहुधार्मिक हुनु नै नेपाल र नेपालीको लागि गौरवको कुरा भएको बताएका छन् । उनले यही नै देशको सम्पत्ति भएको बताए। प्रधानमन्त्रीले देश विदेशमा रहेका ल्होसार मनाउने सबैलाई शुभकामना दिंदै भनेका छन्, 'तामाङलगायत हिमाली, पहाडी आदिवासी जनजातिहरूको राष्ट्रिय ल्होछार पर्व २८५९ ह्योईतावर ल्हो (खरायो वर्ष) को पावन अवसरमा देशविदेशमा रहनुहुने सम्पूर्ण ल्होछारप्रेमी दिदीबहिनी दाजुभाइहरू सबैलाई सुस्वास्थ्य, समृद्धि, प्रगति र समस्त मानव जगतको कल्याणको लागि हार्दिक शुभकामना व्यक्त गर्दछु।' तामाङ समुदायले आन्दोलनमा खेलेको भूमिकाको प्रशंसा गर्दै भने, 'नेपाली जनताले नेपालमा सात दशक लामो लोकतन्त्रका लागि आन्दोलन गरेको छ र अहिले हामी धर्मनिरपेक्ष, समानुपातिक समावेशी संघीय लोकतान्त्रिक गणतन्त्रमा आइपुगेका छौं । यो आन्दोलनमा नेपाल तामाङ घेदुङ र तामाङ राष्ट्रिय आन्दोलनले खेलेको भूमिकाको उच्च मूल्यांकन र प्रशंसा गर्न चाहन्छु।' नेपाल पूर्व, पश्चिम, उत्तर, दक्षिणका प्रमुख सभ्यताहरूको संगमस्थल स्थाल रहेको उनले बताए। प्रधानमन्त्रीले नेपालमा बसोबास गर्ने सबै जातजातिको आआफ्नो भिन्नभिन्न परम्परा, रीतिरिवाज र संस्कृतिहरू रहे र यी सबै संस्कृतिहरूको समग्रता र एकीकृत स्वरुप नै नेपालको राष्ट्रिय संस्कृति भएको बताए । उनले सोनाम ल्होछारले समस्त नेपालीहरूमा आपसी सद्भाव, सहकार्य र राष्ट्रिय एकता कायम गरोस् भन्ने शुभकामना व्यक्त गरे।"
मधेश प्रदेशका २ स्वतन्त्र सांसद जसपा प्रवेश,"जनकपुरधाम : मधेश प्रदेशका २ जना स्वतन्त्र सांसद जनता समाजवादी पार्टी (जसपा) नेपाल प्रवेश गरेका छन्। महोत्तरी र पर्सामा स्वतन्त्रबाट निर्वार्चित २ सांसद जसपा नेपाल प्रवेश गरेका हुन्। उनीहरुले जसपा नेपालका अध्यक्ष उपेन्द्र यादव तथा मधेशका मुख्यमन्त्री सरोजकुमार यादवको उपस्थितिमा पार्टी प्रवेश गरेका हुन्। महोत्तरी क्षेत्र नं १ (ख) बाट प्रदेशसभामा निर्वाचित स्वतन्त्र सांसद सुरिताकुमारी साह र पर्सा क्षेत्र नं ३ (कं) बाट निर्वाचित स्वतन्त्र सांसद प्रमोदकुमार जैसवाल जनता समाजवादी पार्टी नेपालमा प्रवेश गरेका हुन्। उनीहरु दुबैजनालाई पार्टी अध्यक्ष उपेन्द्र यादव तथा सांसदहरु प्रदीप यादव, राजकिशोर यादवसहितका पदाधिकारीहरुले पार्टीमा स्वगत गरेका हुन्। सुरिताकुमारी साह यसअघि तत्कालीन राष्ट्रिय जनता पार्टी नेपालबाट पनि सोही क्षेत्रबाट निर्वाचित भएका थिए। तर यस वर्ष गठबन्धन दलहरुमा महोत्तरी क्षेत्र नं २ (ख) कांग्रेसको भागमा परेपछि सुरिता टिकटबाट वञ्चित भएकी थिइन्। तर स्वतन्त्र बनेर निर्वाचनमा होमिएकी उनले भारी मतका साथ नेपाली कांग्रेस महोत्तरीका सभापति नागेन्द्र यादवलाई पराजित गर्दै विजयी भएकी थिइन्।"
सत्ता सहकार्यबारे जसपा र जनमत पार्टीबीच छलफल,काठमाडौं: सत्ता सहकार्यबारे जसपा र जनमत पार्टीबीच छलफल भएको छ। मधेस प्रदेशमा सहकार्यलगायतका विषयमा जनमत पार्टीले जसपा अध्यक्ष उपेन्द्र यादवसँग छलफल गरेको हो। जनमत पार्टीका उपाध्यक्ष वसन्त कुशवाहा र महासचिव चन्दन सिंहलगायतका नेताहरूले बालकुमारीस्थिज जसपाको कार्यालयमा पुगेर अध्यक्ष यादवसँग छलफल गरेको पार्टीका उपत्यका इन्चार्ज हरेन्द्र चौधरीले जानकारी दिए। भेटमा मधेस सरकार गठन र मन्त्रालय बाँडफाँटका लागि गठबन्धन बनाउने विषयमा कुराकानी भएको थियो।
देशको विकास गर्न राजनीतिक स्थिरता आवश्यक : पूर्वराष्ट्रपति यादव,"काठमाडौं: पूर्वराष्ट्रपति रामवरण यादवले नेपालमा धेरै क्रान्ति भए पनि देशको अझै राजनीतिक स्थिरता पाउन नसकेको बताएका छन्। मीनकुमारी राणा प्रतिष्ठान बालकोटले भक्तपुरमा आयोजना गरेको पुरस्कार एवं छात्रवृत्ति वितरण कार्यक्रममा नेपालका प्रथम राष्ट्रपति यादवले भने, 'नेपालमा विसं २००७, २०१७ साल र त्यसपछि पनि धेरै क्रान्ति भए । देशमा संविधान पनि राम्रै बन्यो, मैले त्यसमा भूमिका राम्रै निर्वाह गरे तर देशले अझै पनि राजनीतिक स्थिरता पाउन सकेको छैन, जनतालाई आड भरोसा र विश्वास दिलाउन सकिएको छैन । जनताको तहसम्म परिवर्तन पुगेको छैन ।' सम्मानित व्यक्तित्वलाई नगद पुरस्कारसहितको थैली प्रतिष्ठानका अध्यक्ष कविर राणाले प्रदान गरे। राणा परिवारले एसएलसी उत्तीर्ण गरेको विद्यालय आदर्श माध्यमिक विद्यालय, सानोठिमीका पूर्वविद्यार्थी समाजका अध्यक्ष सुवासचन्द्र ढुङ्गेल र स्व राणाले अध्ययन गरेको बैङ्कोटेश्वर गुरुकूल विद्यालयलाई ५१ हजारसहित छात्रवृत्ति कोष स्थापना गर्न अध्यक्ष राणाले नगद हस्तान्तरण गरेका छन्।"
प्रधानमन्त्रीलाई विश्वासको मत दिनु कांग्रेसको गल्ती हो : शेखर कोइराला,"काठमाडौं : नेपाली कांग्रेसका नेता शेखर कोइरालाले प्रधानमन्त्री पुष्पकमल दाहाल प्रचण्डलाई विश्वासको मत दिएर पार्टीले गल्ती गरेको बताएका छन् । आइतबार बिहानबाट बत्तीसपुतलीस्थित अनुपम फुडल्याण्डमा बसेको बैठकमा कोइराले पार्टीको कार्यसम्पादन समितिको बैठकमा आफूहरुले मत दिनुहुन्न भनेपनि बहुमतले पारित भएको बताएका हुन्। कोइरालाको भनाई उद्दृत गर्दै बैठकमा सहभागी एक नेताले भने,हामीले कार्यसम्पादन समितिको बैठकमा प्रचण्डलाई विश्वासको मत दिनुहुन्न। कांग्रेस प्रतिपक्षमा बस्नुपर्छ भन्यो तर बहुमतले निर्णय गरेपछि बाध्य भएर विश्वासको मत दिनुपर्यो। कोइरालाले राष्ट्रपतिको विषयमा प्रधानमन्त्री प्रचण्ड सकारात्मक भएपनि अब त्यो पद कांग्रेसबाट फुत्किएको बताए। उनले भने,प्रचण्ड कांग्रेसप्रति सकरात्मक रहेपनि सत्ता साझेदार दलहरु कांग्रेसप्रति सकरात्मक छैनन्। तसर्थ राष्ट्रपति कांग्रेसलाई दिने विषय अब प्रचण्डको हातमा छैन। हामीले प्रचण्डलाई विश्वासको मत दिएको कुनै अर्थ रहेन। कोइरालाले अब प्रचण्डलाई विश्वासको मत दिएको विषयमा कांग्रेसको केन्द्रीय समिति बैठकमा छलफल गरिने बताए। १५ गते बस्ने केन्द्रीय कमिटी बैठकमा के एजेण्डा लैजाने भन्ने विषय र पछिल्लो राजनीतिक घटनाक्रमका बारेमा छलफल भएको। बैठकमा सहभागीहरुले सामूहिक धारणा बनाएर अगाडि बढ्न सुझाव दिएका छन्।"
शेखर समूहको छुट्टै छलफल : कांग्रेस प्रतिपक्षीमा बस्ने वा राष्ट्रपति पाउँछु भनेर दौडने ?,काठमाडौं : नेपाली कांग्रेसको शेखर कोइराला पक्षको बैठकले सरकारलाई विश्वासको मत दिनु गलत भएको निष्कर्ष निकालेको छ । आइतबार काठमाडौंमा बसेको सो पक्षको भेलाले विश्वासको मत दिएर कांग्रेसले गल्ती गरेको र अब सदनमा सशक्त प्रतिपक्षीको भूमिका खेल्नुपर्ने निष्कर्ष निकालेको हो । सरकारलाई विश्वासको मत दिएपछि अब स्पष्ट रुपमा पार्टीले कांग्रेसले प्रतिपक्षीको भूमिका निर्वाह गर्नुपर्नेमा अधिकांशको जोड रहेको कांग्रेस केन्द्रीय सदस्य चन्द्र भण्डारीले बताए । यसअघि गठबन्धन गरेर नै निर्वाचनमा गएको कांग्रेस ठूलो पार्टी हुँदा पनि सरकार बन्ने बेला गठबन्धन टुट्नु कमजोरी भएको उनको भनाइ छ । उनले कांग्रेस प्रतिपक्षीमा बस्ने वा राष्ट्रपति पाउँछु भनेर दौडने भन्ने विषयमा बैठकमा छलफल भएको जानकारी दिए। आफूहरुको छलफल कसैप्रति लक्षित नभएको र पार्टीलाई बलियो बनाएर अघि बढाउनका लागि भएकाले आगामी संसदको बैठक र केन्द्रीय कार्यसमिति बैठक अघि ठोस निष्कर्ष निकाल्ने भण्डारीले बताए।
उपप्रधानमन्त्री भएर पहिलो पटक गृहजिल्ला पुगे लिङ्देन,"झापा: उपप्रधानमन्त्री बनेपछि राप्रपाका अध्यक्ष राजेन्द्र लिङ्देन पहिलो पटक गृहजिल्ला झापा पुगेका छन्। उपप्रधान एवम् ऊर्जा, जलस्रोत तथा सिचाई मन्त्री लिङ्देन सरकारमा सहभागी भएर पहिलो पटक गृहजिल्ला पुग्दा झापामा भव्य स्वागत गरिएको छ। लिङ्देनलाई स्वागत गर्न राप्रपाका नेता कार्यकर्ता भद्रपुर विमानस्थल पुगेका थिए। लिङ्देनलाई स्वागत गर्न प्रदेश १ का उद्योग, कृषि तथा सहकारी मन्त्री भक्ति सिटौला, राप्रपाका जिल्ला अध्यक्ष केशव ओझा, प्रदेश सांसद निमसरी राजवंशी लगायतको टोली विमानस्थल पुगेको थियो। विमानस्थलमा स्वागतपछि लिङ्देन आफ्नो निर्वाचन क्षेत्रका विभिन्न कार्यक्रममा सहभागी हुन त्यसतर्फ प्रस्थान गरेका छन्। सोनाम ल्होसारको अवसरमा भद्रपुर२ स्थित कमलधापमा आयोजित कार्यक्रमलाई उनले सम्बोधन गर्नेछन्।"
शेखर कोइराला समूहको बैठक जारी,"काठमाडौं : नेपाली कांग्रेसको संस्थापनइत्तर पक्षको बैठक जारी रहेको छ। आइतबार बिहानबाट बत्तीसपुतलीस्थित अनुपम फुडल्याण्डमा शेखर कोइराला पक्षको बैठक बसिरहेको छ। छलफलमा केन्द्रीय पदाधिकारी, केन्द्रिय सदस्य, सांसद र प्रदेश सभापतिहरु सहभागी रहेको सहमहामन्त्री बद्री पाण्डेले जानकारी दिए। बैठकमा १५ गते बस्ने केन्द्रीय कमिटी बैठकमा के एजेण्डा लैजाने भन्ने विषय र पछिल्लो राजनीतिक घटनाक्रमका बारेमा छलफल हुनेछ। बैठकमा सहभागीहरुले सामूहिक धारणा बनाएर अगाडि बढ्न सुझाव दिएका छन्। संस्थापनइत्तर पक्षले पार्टी भित्र छलफल नगरी एकलौटी ढंगले सभापति शेरबहादुर देउवा अगाडि बढेका कारण सत्ताबाट बाहिरिनु परेको बताउँदै आएका छन्। प्रधानमन्त्री पुष्पकमल दाहाललाई 'प्रचण्ड'लाई विश्वासको मत दिएको विषयलाई इतर समूहका नेताहरूले असहमति जनाएका छन्। उनीहरुले कांग्रेस प्रतिपक्षमा बसेर सशक्त आवाज उठाउने र पार्टीलाई चलायमान बनाउनुपर्ने बताउँदै आएका छन्।"
संघीयतालाई सही तवरले अघि बढाउन विशेष जिम्मेवारी निर्वाह गर्छु : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले नेपालको संघीयतालाई सही तवरले अघि बढाउन आफूले विशेष जिम्मेवारी निर्वाह गर्ने बताएका छन्। २८५९ औं सोनाम ल्होछारका अवसरमा नेपाल तामाङ घेदुङले आइतबार काठमाडौंको टुँडिखेलमा आयोजना गरेको विशेष कार्यक्रमलाई सम्बोधन गर्दै प्रधानमन्त्री प्रचण्डले नेपालको संविधानमा उल्लेख समावेशी र समानुपातिकको प्रावधानका साथै संघीयतालाई सही तवरले अघि बढाउन आफूले विशेष जिम्मेवारी निर्वाह गर्ने बताएका हुन्। प्रधानमन्त्री प्रचण्डले विदेशी संस्कृतिको प्रभुत्व, हस्तक्षेप, प्रभावद्वारा नेपालको राष्ट्रिय संस्कृतिलाई जर्गेना हुन नदिने एउटा चेष्टा भइरहेको पनि बताए। सामन्ती एकतात्मकताको हस्तक्षेपविरुद्धको लडाइँ अझैं जारी रहेका बेला वैदेशिक सांस्कृतिक हस्तक्षेप हुन थालेकाले नेपालको राष्ट्रिय संस्कृतिको जर्गेना गर्ने दायित्व सबैमा आएको प्रधानमन्त्री प्रचण्डले बताए। उनले वर्तमान सरकारमा तामाङ समुदायका प्रतिनिधित्व गर्नेलाई मन्त्री बनाउने प्रतिवद्धता जनाए। ल्होछार पर्व केबल तामाङको मात्रै पर्व नभएको भन्दै उनले राष्ट्रिय र अन्तर्राष्ट्रिय पर्व पनि भएको धारणा राखे। सोनाम ल्होसार पर्व तामाङ समुदायको नयाँ वर्षका रूपमा प्रत्येक वर्ष माघ शुक्ल प्रतिपदाको दिन मनाइन्छ। यस पर्वमा तामाङ समुदायले कुल पूजा, प्रकृति पूजा र बुद्धका सन्देशको स्मरण गर्नुका साथै आफन्तजन भेला भई मनोरञ्जन गर्दै आपसमा खुसी आदानप्रदान गर्ने गर्दछन्। मुलुकका विभिन्न स्थानमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा आदि जातिहरूले आआफ्नै शैली र परम्पराअनुसार ल्होछार मनाउँदै आएका छन्।"
सयौंकी आमा उपसभामुख,"काठमाडौं झापा : रास्वपा सांसद इन्दिरा राना मगर १२औं उपसभामुख बनेकी छन्। प्रतिनिधिसभाको शनिबारको बैठकमा मतदान हुँदा सत्ता गठबन्धनकी उम्मेदवार मगर १ सय ६६ मत पाएर उक्त पदमा निर्वाचित भएकी हुन्। विपक्षी गठबन्धनबाट उम्मेदवार बनेकी कांग्रेस सांसद मुक्ताकुमारी यादवले ९७ मत पाइन्। प्रतिनिधिसभाका २ सय ७५ सदस्यमध्ये मतदानमा २ सय ६४ जना सहभागी थिए। नेमकिपाका प्रेम सुवाल तटस्थ बसे। मगरका प्रस्तावक रास्वपाकै सोबिता गौतम, समर्थक एमालेका कृष्णगोपाल श्रेष्ठ, माओवादीकी नारायणी शर्मा र राप्रपाका राजेन्द्रप्रसाद लिङ्देन थिए। यादवका प्रस्तावक कांग्रेसका बद्रीप्रसाद पाण्डे, समर्थक एकीकृत समाजवादीका मेटमणि चौधरी र लोसपाका सर्वेन्द्रनाथ शुक्ला थिए। नवनिर्वाचित उपसभामुख मगर सामाजिक सेवाबाट राजनीतिमा आएकी हुन्। उनलाई छोरी सुवानी आले मगरले मात्र होइन, ५ सयभन्दा धेरैले आमा भनेर बोलाउँछन्। उनको संस्था बन्दी सहायता नेपालअन्तर्गत विभिन्न ठाउँमा १ सय ९० बालबालिका आश्रित छन्। उनले बाबुआमासँगै जेलमा बस्न बाध्य बालबालिकालाई आश्रय दिएकी हुन्। झापाको अर्जुनधारा नगरपालिका११ देउनियाँ बस्ती सालबारी निवासी ५२ वर्षीया मगर संघर्षशील नारीका रूपमा परिचित छिन्। उनको जन्म झापाकै साबिक शनिश्चरे गाविस६ मा २०२७ साल असार १८ गते मध्यमवर्गीय परिवारमा भएको हो। उनी प्रतापसिंह र मनमाया मगरकी कान्छी छोरी हुन्। पढ्न इच्छा हुँदाहुँदै पनि ११ वर्षको उमेरसम्म विद्यालय जान पाइनन्। आफू बुझ्न सक्ने भएपछि दाजुले पढेको देखेर वस्तु चराउन जाँदा झिँजाले लेख्न सिकिन्। अन्ततः एकै पटक कक्षा ५ मा भर्ना भई पहिलो पटकमै प्रथम भइन्। १६ वर्षको उमेरमा एसएलसी उत्तीर्ण गरेपछि क्याम्पस पढ्न दमक गइन्। परिवारको कमजोर आर्थिक अवस्था बुझेर सरहरूले छात्रवृत्तिको व्यवस्था मिलाएका थिए। झापाबाट थप अध्ययन गर्न २०४७ सालमा काठमाडौंतर्फ लागिन्। काठमाडौं गएर पब्लिक युथ क्याम्पसमा भर्ना भइन्। खान र बस्न धौधौ भएपछि निजी कम्पनीमा काम गरिन्। स्नातकसम्मको अध्ययन २०५३ सालमा पूरा गरिन्। सन्तानलाई लालनपालन गर्नुपर्ने भएका कारण स्नातकोत्तर अध्ययन भने पूरा गर्न सकिनन्। अध्ययनकै क्रममा मानवअधिकारवादी संस्था हुरान उपाध्यक्षसमेत रहेकी साहित्यकार पारिजातसँग भेट भयो। त्यसपछि नै उनको जीवनले नयाँ मोड लियो। पारिजातसँगै केन्द्रीय कारागार आउजाउपछि कैदीबन्दीका नानीहरूलाई पढाउन थालिन्। अन्ततः कैदीबन्दीकै छोराछोरीको हेरचाह र पढाइलेखाइमा निरन्तर लागिरहिन्। पारिजातसँग स्वयंसेवकका रूपमा काम गरेर सामाजिक सेवामा लागेकी उनले सन् २००० मा बन्दी सहायता नेपाल स्थापना गरिन्। उनले काठमाडौंका नयाँ बजार, साँखु, पाल्पा र झापामा संस्थाको शाखा खोलिन्। जसमार्फत सयौं बालबालिकालाई निःशुल्क आवाससहित शिक्षादीक्षा प्रदान गरिन्। ७० भन्दा बढी कारागारमा रहेका कैदीबन्दीलाई सेवा दिइन्। आफ्नो संस्थामा आश्रित बालबालिकामध्ये ठूलालाई पेन्टिङ, सिलाइ, बुनाइ, कृषिजस्ता आयमूलक काम पनि सिकाइन्। उनी विभिन्न प्रतिष्ठित पुरस्कारबाट पुरस्कृत तथा सम्मानित भइसकेकी छन्। सन् २००५ मा अशोक फेलोबाट सम्मानित भइन्। त्यसबापतको रकम संस्थाको पूर्वाधार निर्माण, संस्था विस्तार र बालबालिकाको हितमा खर्च गरिन्। तीन वर्षलाई मासिक ३ सय डलर उनका लागि वरदान साबित भएको थियो। उनी सन् २०१४ मा स्विडेनकी महारानी सिल्भियाद्वारा विश्व बाल सम्मान पुरस्कारबाट सम्मानित भइन्। बीबीसीले उनलाई सन् २०१७ मा संसारका उत्कृष्ट १०० महिलाको सूचीमा राख्यो। सामाजिक कार्य गरिरहेकै बेला उनी पछिल्लो समय रास्वपामा आबद्ध भएकी थिइन्। उनी उक्त पार्टीबाट समानुपातिक प्रणालीबाट प्रतिनिधिसभा सदस्य चयन भएकी हुन्। सभामुख देवराज घिमिरे र उनी दुवै जना झापा क्षेत्र नम्बर २ अन्तर्गत अर्जुनधारा नगरपालिकाका बासिन्दा हुन्। उनले कैदीबन्दीका सन्तानको रेखदेख र पालनमै सन्तुष्टि मिलेको बताउँदै आएकी थिइन्।"
ओडारमा बस्दै आएका बेसाहारालाई साहारा,मुगु : ११ वर्षदेखि बेसाहारा भई कहिले कसैको गाईगोठ त कहिले ओडारमा बस्दै आएका एक वृद्धले साहारा पाएका छन्। मुगुको कार्मारोङ गाउँपालिका९ छायालका ७१ वर्षीय बलरुप बढुवाल साहारा विहीन थिए। यो उमेरमा साहारा दिने कोही नभएपछि बेसाहारा भई ओडार र गाईगोठमा बस्दै आएका वृद्ध बढुवालले शनिबारबाट साहारा पाएका हुन्। उनको परिवारमा कोही पनि छैनन्। उनको खेतबारी छिमेकीले उपभोग गर्दै आएका छन्। खेतबारी भएपनी खेतबारी उपभोग गर्ने छिमेकिबाट बढुवालको हेरचाह र स्याहार खान लगाउन पाएका थिएनन्। छिमेकि गाउँ माग्री र चिमातमा केही समय अरूको गोठालो बस्दै आएका थिए। उमेर ढल्कँदै गएको र बाथरोगले हार्डजोर्नीमा समस्या आएपछि उनी गोठालो बस्न सकेनन। अरूले दिएको गाउँबाट मागेर ल्याएको खानेकुराको भरमा कहिले कसैको गाईगोठमा बस्दै आएका थिए। बढुवाललाई ओडारमा बस्दै आएको देखेपछि मुगुम कामारोङ गाउँपालिका स्वास्थ्य निरीक्षक बलिबुढा सुर्खेतमा रहेको प्रशान्ति वृद्धाआश्रममा पुर्याएपछि बढुवालले साहारा पाएका मुगुम कार्मारोङ गाउँपालिका९ का वडाध्यक्ष रतन बुढाले बताए।
"साथीको योजनामा अपहरण, हत्यापछि भ्वाइस रेकर्ड सुनाएर फिरौती माग","जनकपुरधाम : साथीको योजनामा जनकपुरका दुई युवकको भारत विहारस्थित सितामढीको पर्सामा हत्या भएको खुलेको छ। जनकपुरधामबाट आफन्तको घर जान्छु भनेर निस्किएका युवकहरूलाई भारतको विहार राज्यको परिहार थानाअन्तर्गत पर्सा गाउँको खेलमैदानमा शव भेटिएको थियो। जनकपुरधाम उपमहानगरपालिका८ बस्ने जगदिश साहका २२ वर्षीय छोरा रोहित र जनकपुर१३ बस्ने रामबाबु साहका २० वर्षीय छोरा विष्णुको हत्या प्रहरीले पुष्टि गरेको छ। गत पुस २७ गते साँझ ४ बजे जनकपुरबाट मोटरसाइकलमा दुवै जना भारतको सीतामढी जिल्लाको बेला परिहार बस्ने आफन्तको घर निस्किए। घरबाट निस्किएका उनीहरू त्यही साँझबाट मोबाइल स्विच आफ आइरह्यो। एकाएक बेपत्ता भएका दुवै जनाको परिवारलाई २९ गते शुक्रबार विष्णुको मोबाइल नं ९८१९६२७४७६ बाट अपहरणकारीले सोमबारसम्म ५० लाख रुपैयाँ फिरौती माग गरे। अनुसन्धानमा संलग्न एक प्रहरी अधिकारीले भने, अपहरणकारीले विष्णु र रोहितलाई अपरहण गरेर रातभरी राखेपनि चिन्ने डर र भाग्ने सक्ने अवस्थालाई मध्यनजर गरेर अपहरणको भोलिपल्टै बरदात गरेको देखिन्छ। तर पैसा असुली गर्नका लागि हत्याभन्दा पहिले पटकपटक फरक प्रकृतिका भ्वाइस रेकर्ड गरेर फिरौती माग गरेको देखिन्छ। हत्या गर्नुभन्दा पहिले दुवैजना सकुशल रहेको र पैसा पठाइदिने जस्ता भ्वाइस रेकर्ड गरेर राखेको र सोही भ्वाइस रेकर्ड सुनाएर जनकपुरमा रहेका विष्णुका बुवा रामबाबु साहको मोबाइलमा फोन गरी तपाइको छोरा हाम्रो कब्जामा छ। पैसा लिएर आउनुस् र आफ्नो छोरा लिएर जानुस् भनेर पटकपटक फोन आएको र ५० लाखको डिल १० लाखमा फाइनल भएको अनुसन्धानमा देखिएको छ। अनुसन्धान अधिकृत भने, अपहरणकारीले विष्णुको आवाज रेकर्ड गरेर पटकपटक फोन गर्ने र फोनबाट भ्वाइस रेकड सुनाएर दुवै जना सकुशल रहेको विश्वास दिलाएर फिरौती माग्ने गरेको थियो। सूचना प्रहरीमा परिवारले मौखिक जानकारी पश्चात अपहरणकारीलाई २० लाख दिन राजी भए। अपहरणकारीले २० लाख रुपैयाँ लिएर सर्लाहीको मलंगवा सिमावर्ती नाकामा बोलाएपछि परिवारजन माग भएबमोजिमको रकम लिएर गए। भारतीय प्रहरी र नेपाल प्रहरीले संयुक्त रुपमा युवकहरूलाई अपहरण मुक्त गराउन लागिपरेको बेलामा मंगलबारबाट अपहरणकारीको मोबाइलमा सम्पर्क हुन छोडेको धनुषाका प्रहरी उपरीक्षक विश्वराज खड्काले बताए। यता आइतबार बिहान दुई शव गाडेको अवस्थामा फेला परेपछि बिहान मृतक युवकहरूको आफन्तहरूलाई भारतीय प्रहरीले बोलाएको थियो। उनीहरूको शव भारतको बेला परिहारस्थित प्रहरी कार्यालयमा राखिएर पोष्टमामार्टमका लागि सितामढी जिल्ला अस्पतालमा लगिएको भारतीय प्रहरीलाई उद्दृत गर्दै धनुषा प्रहरीले जनाएको छ। अपहरणको जानकारी पश्चात् भारतीय प्रहरीसँग समन्वय गरेर खोजतलासमा सक्रियपूर्वक लागेका थियौं। अपहरणकारीले पठाएको रेकर्ड परिवारजनले हामीलाई समयमा उपलब्ध गराएनन्। हाम्रो अनुसन्धान चल्दै गर्दा अशुभ समाचार सुन्नुपर्यो। दुर्भाग्यवश हामीले बचाउन सकेनौं। घटनापछि भारतीय प्रहरीले तीन जना भारतीय नागरिकलाई पक्राउ गरेर अनुसन्धान गरिरहेको छ। घटनामा संलग्न रहेको आरोपमा धनुषा प्रहरी समेत विष्णुका साथी महोत्तरी घर भई मनराशिस्वा नगरपालिका२ ईटहर्वा बस्ने किसन कुमार पण्डित र सोही स्थान बस्ने २४ वर्षीय मुकेश पासमानलाई धनुषा प्रहरीले अनुसन्धानका क्रममा पक्राउ गरेको जनाएको छ।"
उखुको मूल्य कम तोकिएकाले पुर्नविचार गर्न माग,"वीरगन्ज : सरकारले निर्धारण गरेको उखुको समर्थन मूल्य कम भएकाले यसबारे पुनर्विचार गर्न समाजवादी पार्टी (जसपा) को भ्रातृ संगठन समाजवादी किसान महासंघ नेपालले सरकारसँग माग गरेको छ। वीरगन्जमा आइतबार सम्पन्न महासंघको केन्द्रीय सम्पादन समितिको दुई दिने बैठकले यस्तो माग गरेको हो। उखुको समर्थन मूल्य प्रति देशभरका किसानहरूले असन्तुष्टी जनाइरहेको हुँदा पुनःविचार गर्नुपर्ने महासंघको माग छ। सरकारले तोकेको उखुको मूल्यले कृषकको लागत खर्च पनि नउठ्ने हुँदा पुनः विचार गरी कृषकको माग सम्बोधन गर्न पहल गर्ने प्रतिबद्धता पनि बैठकमा सहभागीहरूले गरेका छन्। यस्तै बैठकले कृषकले उत्पादन गरेको धान बिचौलिया तथा व्यापारीकहाँ नगई सरकारले नै उचि मूल्यमा खरिद गर्नुपर्ने माग पनि गरेको छ। सरकारले धानको समर्थन मूल्य तोकेपनि किसानहरूले समयमै मूल्य अनुसारको बिक्री गर्न नपाउने जस्ता विभिन्न जटिलतालाई मध्यनजर गर्दै महासंघले सरकारले नै किसानको धान खरिद गर्नुपर्ने माग गरेको हो। सरकारमार्फत नै किसानले धान बिक्री गर्न पाए ठगिने, कम मूल्यमा बेच्नुपर्ने, बजार नपाउने जस्ता समस्याहरूको अन्त्य हुने विश्वास महासंघको छ। बैठकमा कृषि ऋण पाउन पनि असहज हुने प्रक्रियाका सम्बन्धमा पनि छलफल भएको महासंघका उपमहासचिव तबरेज अहमदले जानकारी दिए। कृषकलाई सहज र सरल ढंगले कृषि ऋण उपलब्ध गराउन सम्बन्धित निकायसँग समन्वय गर्ने निर्णय भएको सचिव अहमदको भनाइ छ। बैठकले महासंघलाई विस्तार गर्नुका साथै क्रियाशील बनाउने बारे पनि निर्णय गरेको छ। महासंघको संरचनालाई क्रियाशील बनाउँदै फागुन ३० गतेसम्म ७ वटै प्रदेशमा प्रदेश समिति गठन र पुर्नगठन गर्ने निर्णय गरेको महासंघका महासचिव ओमकृष्ण विष्टद्वारा जारी प्रेस विज्ञप्तिमा उल्लेख गरिएको छ। बैठकले महासंघको केन्द्रीय सदस्यमा ४ जना सदस्य पनि मनोनयन गरेको छ। मधेस प्रदेशबाट महाराज यादव, कर्णाली प्रदेशबाट प्रबजन उपाध्याय र लता चौलागाई र लुम्बिनी प्रदेशबाट प्रबजन शाहीलाई मनोनयन गरिएको विज्ञप्तिमा उल्लेख गरिएको छ।"
"जहाज पुराना हुन्छन्, थोत्रा हुँदैन","काठमाडौं: विमान दुर्घटना भएपछि सधैँ एउटै भनाइ दोहोरिने गरेको छ । जहाज थोत्रा भएर दुर्घटना भयो । त्यस्ता, दुर्घटनामा मानवीय कमजोरी पनि औँल्याइन्छ अर्थात् विमानचालकको लापर्वाहीले दुर्घटना भएको प्रतिवेदनमा सिफारिस हुन्छन् । कतिपय दुर्घटनामा विमानको इन्जिनको कमोजारीलाई पनि औँल्याइन्छ । यही माघ १ गते पोखरामा भएको यती एयरलाइन्सको कलसाइन नाइनएएनसी (एटीआर७२२१२) विमान दुर्घटनमा चालक दलका सदस्यसहित ७२ मध्ये ७१ जनाको निधन भयो भने एक जनाको शव पहिचानको चरणमा छ । उक्त विमान पोखरा अन्तर्राष्ट्रिय विमानस्थलबाट करिब १८ मिटर पर सेती नदीको खोचमा दुर्घटनाग्रस्त भएको थियो । तुलनात्मक रुपमा सुरक्षित मानिएको एटीआर विमान दुर्घटनामा परेपछि राष्ट्रिय र अन्तर्राष्ट्रिय रुपमा नेपालको हवाई क्षेत्रप्रति चासो हुनु स्वभाविक हो । बुद्ध एयरका प्राविधिक निर्देशक मङ्गेश थापा विमान दर्ताको हिसाबले पुरानो हुने तर थोत्रा नहुने बताउँछन्। उनले भने, 'दुर्घटना विमानको आयु सँग सिमित हुँदैन, सधैँ विमानलाई पुरानो भनेर दाँजिनु पनि हुँदैन, विमानको विभिन्न तहमा समयसमयमा पाटपूर्जा फेर्नुपर्छ, नियमित मर्मतसंहार गरेर उडानयोग्य अवस्थामा राख्नुपर्छ, समय पुगेपछि इन्जिन र साइकल फेरिन्छ।' विमान निश्चित सयमा मा पार्टपूर्जाहरू फेरेर मर्मत गरी उडान योग्य अवस्थामा राखिने गरेको छ । निश्चित समय पुगेपछि विमानको इन्जिन फेरिन्छ । विमानको साइकल पनि परिवर्तन गरिन्छ । जुन विमान कति घण्टा उड्यो र कति साइकल भयो सोही आधारमा समय समयमा मर्मत गरिन्छ । विमानमा एक टेकअफ मा एक साइकल हुन्छ । विज्ञहरूका भनाइमा एटीआर जहाजको ७० हजार साइकल पूरा भएपछि उडाउन नपाइने नियम छ । त्यो जहाजको इन्जिन राम्रो भए पनि सञ्चालन गर्न पाइँदैन । मानवीय क्षतिका हिसाबले नेपालमा आन्तरिकतर्फ हालसम्मकै ठूलो विमान दुर्घटना भएकाले मुलुकको समग्र हवाई क्षेत्र मात्रै हैन कोभिड१९ महामारीले तङ्ग्रिदै गरेको पर्यटन क्षेत्रमा पनि नकारात्मक असर पर्ने सरोकारवालाले चिन्ता व्यक्त गरेका छन् । निर्देशक थापाका अनुसार विमान दुर्घटना मनवीय पक्ष मा धेरै आधारित हुनेगर्छ । कुनै पनि विमान खरिद गरेर त्यसै उडानमा नलगिने, विमान सञ्चालनमा ल्याउनु अघि हवाई मापदण्ड अनुरुप मर्मतदेखि सबै खाले प्रक्रिया पूरा गरेर मात्रै व्यावसायिक उडानमा लगिने भएकाले हवाई सुरक्षा सबैको पहिलो प्राथमिकता हुने उनो भनाइ छ। 'विमान त्यसै ल्याएर उडाने कुरा हुँदैन । कष्टोमाइज मेन्टिनेन्स् गरेर मात्रै उडानमा लैजान्छौँ । सञ्चालन वातावरण र अप्रेशन ड्युरेसन का आधारमा कस्टमाइज गरिन्छ,' उनले भने। वायुसेवा कम्पनी बुद्ध एयरले एटीआर विमान दुर्घटनापछि सवत्र उठेको चासो र जिज्ञासालाई सम्बोधन गर्ने उद्देश्यले आज गुणस्तरीय एवं आरामदायी उडान विषयक अन्तरक्रिया गरेको छ । कम्पनीले हवाई सुरक्षा गुणस्तर अभिवृद्धिमा हालसम्म गरिरहेको काम र सुरक्षा सतर्कताबारे पर्यटन र एभिएसन बिटमा कामगर्ने सञ्चारकर्मीलाई एभिएसन सेफ्टी र उडान सञ्चालनबारे अभिमुखीकरण गराएको हो । कम्पनीको प्राविधिक विभाग, उडान सञ्चालन विभाग, तालिम विभाग, सुरक्षा विभागलगायत विभिन्न विभागका प्रमुख एवं विज्ञहरूले आधारभूत हवाई सुरक्षा र उडान सञ्चालनबारे धारणा राखेका थिए। बुद्ध एयरका प्रबन्ध निर्देशक वीरेन्द्रबहादुर बस्नेतले एटीआर जहाज दुर्घटनापछि विगत केही दिनयता लगातार अन्तर्राष्ट्रिय सञ्चार माध्यमले नेपालका सबै हवाई सेवा प्रदायक असुरक्षित भन्ने सम्प्रेषणले कम्पनीलाई चिन्तित तुल्याएको बताए। रासस"
सोमबार देशका तीन प्रदेशमा वर्षा हुने,"काठमाडौं : सोमबार राति देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेश र कर्णाली प्रदेशका साथै लुम्बिनी प्रदेशका पहाडी भूभागका एकदुई स्थानमा हल्का वर्षाको सम्भावना छ। साथै सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको महाशाखाले जनाएको छ। सोमबार दिउँसो भने देशभर मौसम सामान्यतया सफा रहनेछ।"
भैरहवाको रेष्टुरेण्ट तथा डान्सबारमा पालिकाको अनुगमन,"भैरहवा : रुपन्देहीको सिद्धार्थनगर नगरपालिका (भैरहवा) को कार्यालयले नगर क्षेत्रमा रहेको रेष्टुरेण्ट, मसाज सेन्टर र डान्स बारमा अनुगमन गरेको छ। नगरवासीले नगरमा यौनजन्य क्रियाकलापले समस्या भएको गुनासो गरेपछि रेष्टुरेण्ट, मसाज सेन्टर र डान्स बारमा अनुगमन गरिएको सिद्धार्थनगर नगरपालिकाको उपप्रमुख एवं अनुगमन समितिको संयोजक उमा अधिकारीले बताइन्। नगरपालिकाको कार्यालय, जिल्ला प्रहरी कार्यालय रुपन्देही र मानव बेचबिखन विरुद्ध लगायत क्षेत्रमा काम गर्ने शुभ अवसर ग्राम नेपालले संयुक्त रुपमा नगर क्षेत्रमा रहेको मनकामना रेष्टुरेण्ट, स्टार रेष्टुरेण्ट, रोयल स्पा प्यालेस, होटल लुम्बिनी गेष्ट एण्ड रेष्टुरेण्ट (डान्सबार) मा शनिबार राति अनुगमन गरेको हो। अनुगमनका क्रममा यौनजन्य गतिविधि नगरेको तर केही स्थानमा शंकास्पद गतिविधि देखिएकाले व्यवसाय संचालकलाई सचेत गराइएको उपप्रमुख अधिकारीले बताइन्। यौनजन्य क्रियाकलाप हुने गरेको भन्ने स्थानहरूमा सूचनाका आधारमा अनुगमन गरेका थियौँ उपप्रमुख अधिकारीले भनिन, केही स्थानमा शंकास्पद गतिविधि पाइएपछि व्यवसाय सञ्चालकलाई पहिलो पटकका लागि सचेत गराएका छौँ। केही रेष्टुरेण्टमा शंकास्पद अवस्थामा फेला परेका युवतीहरूले अनुगमन टोलीसगँ यौनजन्य क्रियाकलापमा संग्लन नभएको भन्दै अस्विकार गरेपनि उनीहरूलाई काउन्सिलङ समेत गरिएको थियो। अनुगमनमा नगरपालिकाको कार्यालयमा मूल्यसूची नभएको, आगन्तुक दर्ता पुस्तिका नभएको, सरसफाई नभएको, कर्मचारीको परिचय पत्र नभएको, व्यवसाय कर नवीकरण नभएको, ड्रेस कोड नभएको लगायत कैफियत देखिएकाले पहिलो पटकका लागि सचेत गराइएको सिद्धार्थनगर नगरपालिकाका वरिष्ठ अधिकृत एवं समाजिक विकास शाखाका प्रमुख यादवप्रसाद सापकोटाले बताए।"
रेडियो अन्नपूर्णमा 'सम्झनामा तारादेवी',"काठमाडौं: स्वर किन्नरी तारादेवीको १७ औं पुण्य स्मृतिको अवसरमा सम्झनामा तारादेवी कार्यक्रम सम्पन्न भएको छ। रेडियो अन्नपूर्ण नेपालको आयोजनामा तारादेवी स्मृति फाउण्डेसन, म्युजिक क्लाउड र आस्था कला केन्द्रको सहकार्यमा 'सम्झनामा तारादेवी' कार्यक्रम सम्पन्न भएको हो। रेडियो अन्नपूर्ण नेपालको महाराजगन्जस्थित स्टुडियोमा कलाकारहरूको उपस्थितिमा विभिन्न साझेदार रेडियोमार्फत प्रत्यक्ष प्रशारणसहित तारादेवीका विभिन्न गीत संगीतको प्रस्तुत गरिएको थियो। कार्यक्रममा तारा देवीको स्वरमा रहेको 'हराए झैँ केही लाग्छ', 'आमा भएर बोकी हेर', 'तिम्रो नाम अझै छ ओठमा', 'बिदा हुने भइगयो बेला', 'शुभकामना', 'वनमा फूल्यो फुलै फुल', 'फेरि भेट होला कि नहोला', गीतहरू प्रस्तुत गरिएको थियो। प्रस्तुत गीतहरूलाई जीना रसाइली, किशोर विश्वकर्मा, सञ्जीव आले, गीता पाण्डेलगायतले प्रस्तुत गरेका थिए। तारादेवी स्मृति फाउन्डेसनका कोषाध्यक्ष रमेश थापाले, तारादेवीको स्मृतिमा रेडियो अन्नपूर्णसँगको सहकार्यमा 'सम्झनामा तारादेवी' कार्यक्रम सम्पन्न गर्न पाएकोमा आफूहरू कृतज्ञ रहेको बताए। उनले आगामी दिनहरूमा पनि यस्तै सहकार्यको साथै, अगाडि बढ्ने कुरासमेत व्यक्त गरे। कार्यक्रममा रेडियो अन्नपूर्ण नेपालका स्टेसन म्यानेजर शिरोमणि दवाडीले रेडियोले सँधै श्रष्टाका गीत संगीतको माध्यमबाट सांगीतिक मनोरञ्जन दिइरहेको बताउँदै स्मृति र सम्मानमा कार्यक्रम प्रस्तुत गर्नु कर्तब्य पनि हुने बताए। सांगीतिक प्रस्तुतिका क्रममा गितारमा सुरेश लामा, हार्मोनियममा सुरेश भण्डारी र तबलामा सुधिर चौधरीले वाद्यवादन प्रस्तुत गरेका थिए। सहभागी सबैलाई स्टेशन म्यानेजर शिरोमणि दवाडी र फाउन्डेसनका महासचिव सोमन सैंजुले संयुक्तरुपमा खादासहित आदर पत्रले सम्मान गरेका थिए।"
यती एयर दुर्घटना स्थलमा दिप प्रज्ज्वलन,"पोखरा : माघ १ गते पोखराको सेती किनारमा भएको यती एयरलाइन्सको ९ एनएएनसी विमान दुर्घटना परेर मृत्यु भएकाहरूको मोक्ष प्राप्तिका लागि आइतबार दुर्घटना स्थलमा दिप प्रज्ज्वलन तथा मोन्लम (प्रणिधान) पाठ वाचन गरिएको छ। गुरुङ (तमु) लामा बौद्ध धर्म समाज पोखराको आयोजनामा आइतबार बिहान दिप प्रज्ज्वलन तथा मोन्लम (प्रणिधान) पाठ वाचन गरिएको हो। एक सय बढी लामाको सहभागीतामा पाठ वाचन गरिएको आयोजक संस्थाका प्रदिप गुरुङले जानकारी दिए। विमान दुर्घटनामा पर्नु भएका सबैको मोक्ष प्राप्तिका लागि र सुखावती भुवनमा वास होस भन्ने कामना गर्दै दिप प्रज्ज्वलन तथा मोन्लम (प्रणिधान) पाट वाचन गरिएको गुरुङले बताए। यसैगरी विमान दुर्घटनास्थलमा स्मारक निर्माणका लागि पनि पहल सुरु भएको छ। सेती किनारमा भएको विमान दुर्घटना नेपालको आन्तरिक उडानमा सबैभन्दा ठूलो विमान दुर्घटना हो। उक्त विभीषिकाको भविश्यमा पनि अध्ययन, अनुसन्धान र मृतकहरूको सम्झनाका लागि दुर्घटनास्थलमा स्मारक निर्माणका लागि स्थानीय र सरोकारवालाले आवाज उठाएका हुन्। पीडित परिवारका सदस्य काजीमान गुरुङले शोकलाई शक्तिमा बदल्दै स्वर्गीय आत्माहरूको शान्ति र सम्मानका लागि घटनास्थलमा राज्यले स्मारक बनाउनु पर्ने बताए। छानबिन आयोगले सत्य उत्तर दिनु पर्नेमा पनि उनले जोड दिए। बाटो साँगुरो हुँदा दुर्घटना लगतै उद्धार गर्न आएका दमकल र एम्बुलेन्स घटनास्थल पुग्न सकस भएकोले त्यसतर्फ पनि सरकारले ध्यान दिनुपर्ने नागवेली टोलका संयोक क्यामबहादुर गुरुङले बताए। यसै गरी दुर्घटना भएको १३ औं दिनमा स्वस्ति शान्ति, पूजापाठ गर्ने तयारी गरिएको स्थानीय वासिन्दा समेत रहेका पत्रकार कुसुमकेशव पराजुलीले बताए। दुर्घटनामा विमानमा सवार ७१ जनाको शव भेटिसकेको छ भने एक जनाको खोजी कार्य अझै जारी छ। पोखरा अन्तर्राष्ट्रिय विमनस्थलमा अवतरणका क्रममा अवतरण हुन १० देखि १२ सेकेन्ड मात्र बाँकी रहदा सेती किनारमा विमान दुर्घटना भएको थियो। ६८ जना यात्रु र चालक दलका ४ जना सहित ७२ जना सवार विमान दुर्घटना परेको थियो।"
जङ्गी अड्डामा नेपाली सेनाले प्रदर्शनीमा राखेका आधुनिक हतियार (फोटो फिचर),"काठमाडौं: नेपाली सेनाले जङ्गी अड्डा भद्रकालीमा आधुनिक हतियार प्रदर्शनीमा राखेको छ। सेना दिवसको अवसरमा सैनिक जनसम्पर्क तथा सूचना निर्देशनालयले सेनाको गौरव झल्कने हतियार प्रदर्शनमा राखेको हो। सेनाको इतिहास, जिम्मेवारी, हातहतियार, उपकारण, पोसाक झल्कने आधुनिक हतियार माघ ६ गदेखि ९ गतेसम्म प्रदर्शनमा राखिने सेनाले जनाएको छ। सेनाको इतिहासदेखि वर्तमानसम्म झल्काउने सामग्री प्रदर्शनी राखिएको सैनिक प्रवक्ता कृष्णप्रसाद भण्डारीले बताए । प्रदर्शनीमा नेपाली सेनाको गौरवमय इतिहास तथा वर्तमानमा नेपाली सेनाले गरेका उल्लेखनीय कार्यहरु, ऐतिहासिक हातहतियार तथा उपकरणहरु राखिएको छ , उनले भने, सैनिक पोशाक, सैनिक व्याण्ड, घोडचढी, जंगल तथा पहाडी युद्धकला, विशेष फौज, राष्ट्रिय निकुञ्ज तथा वन्यजन्तु आरक्ष, शान्ति सेना, विकास निर्माण, विपद् व्यवस्थापन, खेलकुदका साथै सैनिक विद्यालयलगायतको सामाग्री तथा फोटो प्रदर्शनीमा समावेश छ। नेपालको एकीकरणमा सेनाको भूमिका अहम छ। एकीकरण अभियानको सेनाको भोगाइ, अनुभव, अनुशासन तथा युद्ध रणनीति र कौशल प्रदर्शनीमा झल्कने सेनाले जनाएको छ। तस्बिरहरू : राजकरण महतो"
हत्या गरेको आरोपमा दुई जना पक्राउ,महोत्तरी : जनकपुरका युवकलाई अपहरण गरी हत्या गरेको आरोपमा प्रहरीले दुई जनालाई पक्राउ गरेको छ। पक्राउ पर्नेमा महोत्तरीको मनरासिस्वा नगरपालिका२ ईटहर्वाका २४ वर्षीय किसनकुमार पण्डित र मुकेश पासवान रहेका छन्। जनकपुरधाम उपमहानगरपालिका८ का रोहित साह र वडा नम्बर १३ का विष्णु साहको हत्यामा उनीहरू संलग्न रहेको जिल्ला प्रहरी कार्यालय धनुषाले जनाएको छ। किसन र मुकेशसहित अन्य तीन जना भारतीय नागरिक सो घटनामा संलग्न भएको प्रवक्ता एवं डीएसपी प्रदीपबहादुर क्षेत्रीले बताए।
खोला किनारामा बनाइएको घरमा डोजर,"धरान : धरान उपमहानगरपालिका५ मा पर्ने अँधेरी खोला किनारामा अवैध रूपमा निर्माण गरिएको घर डिजर लगाएर भत्काइएको छ। आइतबार धरान उपमहानगरपालिकाले प्रहरीको सहयोगमा डोजर लगाएर भत्काएको हो। स्थानीय मुना चौधरी लिम्बुले खोला किनारामा निर्माण गरेको घर डोजर लगाएर भत्काइएको नगर प्रहरी प्रमुख विष्णु कोइरालाले बताए। नगर प्रमुख हर्कराज राईको निर्देशनमा जनपद, सशस्त्र प्रहरी र नगर प्रहरीको सहयोगमा उक्त घर भत्काइएको उनले बताए। घर भत्काउने क्रममा स्थानीय बासिन्दा र प्रहरीबीच झडप पनि भएको थियो। स्थानीयले प्रहार गरेको ढुंगा लागेर डोजरमा क्षति पुगेको छ। अवैध घर भत्काउन पटक पटक सम्बन्धित व्यक्तिलाई लिखित निर्देशन दिँदा पनि अटेर गरेकाले घर भत्काउनु परेको नगर प्रमुख राइले बताए। उनले अवैध घर भत्काउन सहयोग गर्ने सुरक्षाकर्मीलाई धन्यवाद दिएका छन्। राइले धरानमा सरकारी जग्गा किनबेच गरेको भेटिए कडा कारबाही गर्ने चेतावनी दिएका छन्। धरानमा सेउती, सर्दु, शेहरा, अँधेरी लगायतका खोला किनाराको जग्गा अतिक्रमण गरी घर टहरा निर्माण गर्ने क्रम रोकिएको छैन।"
टुँडिखेलमा सोनाम ल्होछारको रौनक (फोटो फिचर),"काठमाडौं: सोनाम ल्होछार देशभर मनाइएको छ। तामाङ समुदायले प्रत्येक वर्ष माघ शुक्ल प्रतिपदाका दिन नयाँ पर्वका रुपमा सोनाम ल्होसार मनाउने गर्दछन्। मञ्जुश्री पात्रोअनुसार आजदेखि २८५९औँ वर्ष सुरु भएको छ। आजदेखि बाघ वर्ष पूरा गरी खरायो वर्ष प्रवेश हुन्छ। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। तामाङ समूदायको बाहुल्यता रहेको क्षेत्रमा यो पर्वको विशेष रौनक हुने गरेको छ। सबैभन्दा धेरै काठमाडौंमा सोनाम ल्होछारको रौनक देखिएको छ। टुँडिखेलमा आयोजित कार्यक्रममा सहभागीको उपस्थितिलाई देख्दा सोनाम ल्होछारको विशेष रौनक देखिएको छ। तामाङ भेषभुषामा सजिएक युवायुवतीले रमाउँदै पर्व मनाएका छन्। हेरौँ टुँडिखेलमा देखिएको सोनाम ल्होछारको रौनक"
अपहरणमा परेका जनकपुरधामका २ युवाको शव भारतमा भेटियो,जनकपुरधाम : दुई साता अगाडि भारतमा अपहरणमा परेका जनकपुरधामका दुई युवाको शव फेला परेको छ। १३ दिनदेखि सम्पर्कविहीन रहेका जनकपुरधाम उपमहानगरपालिका८का २१ वर्षीय रोहित साह र वडा नम्बर १३ का २२ वर्षीय विष्णु साहको शव भारतमा भेटिएको हो। मृतक दुबैजना एकै परिवारका हुन्। रोहित विष्णुलाई लिएर भारतको सितामढी जिल्लाको बेला परिहारमा नातेदारको घर गएका थिए। सोही ठाउँमा दुबै अपहरणमा परेका हुन्। भारतीय प्रहरीले भारतको सोही क्षेत्रमा दुईवटा शव फेला पारेपछि आइतबार बिहान मृतक युवकहरुको आफन्तलाई सनाखतका लागि खबर गरेको थियो। मृतक दुबै जनाको शव अहिले भारतको बेला परिहार स्थित प्रहरी कार्यालयमा राखिएको छ। शव नेपाल प्रहरीलाई बुझाउने तयारी भइरहेको छ। आफन्तको घर भारत पुगेका दुबै जना सम्पर्कविहीन भएको केही दिनपछि उनीहरुको परिवारलाई फिरौतीका लागि भारतीय नम्बरबाट फोन आइरहेको थियो। सुरुमा ५० लाख मागेका अपहरणकारीले पछि फिरौती रकम २० लाख मागेका थिए। अपहरणकारीहरुले विष्णुको आवाज रेकर्ड गरेर उनको परिवारलाई पठाएको थियो। विष्णुको पारिवारिक सदस्यहरुका अनुसार अपहरणकारीहरुले फिरौतीको रकम लिएर सर्लाहीको मलंगवा नाकामा बोलाएको थियो। तर एकाएक अपहरणकारीको मोबाइलमा सम्पर्क हुन छोडेपछि विष्णुको परिवारमा तनाव बढेको थियो।
झापामा वाटर किंगडम पार्क संस्कृति उत्थान महोत्सव,"झापा : झापाको शिवसताक्षीमा वाटर किंगडम पार्क संस्कृति उत्थान महोत्सव हुने भएको छ। शिवसताक्षी नगरपालिका८ स्थित किलकिलेमा सञ्चालनमा रहेको वाटर किंगडम पार्क एन्ड रिसोर्टमा पाँच दिने संस्कृति उत्थान महोत्सव हुन लागेको हो। सो रिसोर्टले आदिवासी जनजाति समुदायको संस्कृति, कला, भेषभूषको प्रवर्द्धन गर्ने उद्देश्यले फागुन १ गतेदेखि ५ गतेसम्म संस्कृति उत्थान महोत्सव आयोजना गर्न लागेको आज पत्रकार सम्मेलनको आयोजना गरी रिसोर्टका सञ्चालक राजकुमार सङ्ग्रौलाले जानकारी दिए। विश्वव्यापीकरण तथा पाश्चात्य संस्कृतिको प्रभावले मासिँदै गएको मौलिक संस्कृतिलाई जर्गेना गर्ने तथा भावी पुस्तालाई यसबारे सुशिक्षित गराउन महोत्सव गर्न गर्न लागिएको सञ्चालक सङ्ग्रौलाले बताए। हाम्रा सांस्कृतिक, मूल्यमान्यतालाई जीवन्त बनाउने उद्देश्य नै महोत्सवको लक्ष्य रहेको उनको भनाई छ। महोत्सवका माध्यमबाट विभिन्न जातीय खानाका परिकार, भेषभुषा, रहनसहनलाई प्रवर्द्धनमा टेवा पुग्ने रिसोर्टका निर्देशक मेनुका सङ्ग्रौलाले बताइन्। वाटर किंगडम संस्कृति उत्थान महोत्सवमा विशेष आकर्षणका रुपमा अन्तिम दिन नेपालको सर्वाधिक चर्चित साङ्गीतिक समू १९७४ एडीको साङ्गीतिक प्रस्तुत रहने उनले बताइन्। महोत्सव अवधिभर अलगअलग जातजातिका मौलिक परिकारहरूको फुड स्टल रहनेछ। यस क्षेत्रमा छरिएर रहेका आदिवासी, जनजातिहरूको मौलिक परिकारहरूको स्वाद लिन सकिनेछ। परम्परागत सामग्री, भेसभुसा, कलाकौशल, पुरातात्त्विक महत्त्वका वस्तु, भाषा तथा लिपी, बाजागाजा, हातहतियार आदिको परिचयात्मक प्रदर्शनी महोत्सव अवधिभर रहनेछ भने प्रत्येक दिन फरकफरक समुदायको सांस्कृतिक नृत्यहरू हुनेछ। प्रत्येक साँझ चर्चित स्थानीय तथा राष्ट्रिय कलाकारहरूका साथमा साङ्गीतिक कार्यक्रम हुनेछ। महोत्सवमा झापासहित पूर्वका विभिन्न जिल्लाबाट करिब एक लाख मानिसले अवलोकन गर्ने अनुमान छ। जिल्लाभरिका निजी तथा सामुदायिक विद्यालयहरूमा अध्ययनरत विद्यार्थीहरूलाई महोत्सवमा सहभागी गराउने रिसोर्टका समीर सङ्ग्रौलाले बताए। पर्यटन वर्ष २०२० लाई लक्षित गरी करिब रु ५७ करोड रुपैयाँको लगानीमा रिसोर्ट सञ्चालनमा ल्याएको हो। हाल वाटर किंगडम पार्कमा आन्तरिक तथा बाह्य पर्यटकको आकर्षणको केन्द्र बन्दै गएको छ।"
मोतियाविन्दुका ९२ जना बरामीको निःशुल्क शल्यक्रिया,"उदयपुर : उदयपुरको सदरमुकाम गाईघाटस्थित मदन भण्डारी आँखा अस्पतालले दुई दिनमा ९२ जनाको निःशुल्क शल्यक्रिया गरेको छ । नेपाल नेत्र ज्योति संघको सहयोगमा जिल्लाका विभिन्न ठाउँमा आयोजित शिविरमा फेला परेका मोतियाविन्दुका १ सय ४४ जना बिरामीमध्ये ९२ जनाले शल्यक्रिया सेवा लिएका हुन् । बाँकी बिरामीको अप्रेसनको समयमा सुगर, प्रेसर लगायतका समस्या देखिएकाले तत्कालका लागि रोकिएको अध्यक्ष भागवत राउतले बताए । उनीहरुलाई अन्य समस्या समाधान भएपछि अप्रेसन गरिने उनले बताए । अधिकांश आँखा रोगीका बिरामी जेष्ठनागरिक भएकाले उनीहरुलाई आर्थिक व्यवहार नहुने गरी सहयोगी निकायसँग समन्वय गरी निःशुल्क सेवा प्रदान गरिएको अध्यक्ष राउतको भनाइ छ । निःशुल्क शल्यक्रियाका लागि उदयपुर घर भइ कतार कर्मथलो बनाएका दोहाकतार दाजुभाई समुहले ५० जना, हङ्कङका डिकनारायण राईले ५ जना, रियाज राउतले आफ्नो जन्मदिनमा गर्ने खर्च कटाएर दुई जना र आफ्नो बुवाको स्मृतिमा आयुश दहालले १ जनाको खर्च व्यहोरेको उपसभापति कृष्णकुमार भण्डारीले बताए । अप्रेसन गरेका बिरामीको आँखाको पट्टी खोल्दै प्रदेश १ का उपसभामुख सृजना दनुवार । बाँकी बिरामीको खर्चका लागि अन्य निकायसँग समन्वय भइरहेको उनले बताए । भरतपुर आँखा अस्पतालको प्राविधिक सहयोगमा डाक्टर पुष्पा गिरीको नेतृत्वमा रहेको समुहले दुई दिन लगाएर शल्यक्रिया गरेको हो । शल्यक्रिया गरेका बिरामीको आँखाको पट्टी खोल्दै १ नम्बर प्रदेशका उपसभामुख सृजना दनुवारले दुरदराजमा रहेका बिरामीलाई विभिन्न माध्यमबाट निरन्तर सेवा पुर्याउन आग्रह गरिन् । उनले भनिन्, नाफामुखीभन्दा पनि सेवाको भावनाले उपचार सेवा प्रभावकारी बनाउन सके सामान्य नागरिकको पनि पहुँच पुग्न सक्छ ।' संविधानले स्वास्थ्य सेवा निःशुल्क हुने व्यवस्था गरे पनि कार्यन्वयन तहमा त्यस्तो नदेखिएकाले जनताको स्वास्थ्य सेवामा पहुँच नपुगेको बताइन् । उपसभामुख दनुवारले भनिन्, दुरदराजमा पुगेर विपन्न परिवारलाई शिविरमार्फत सेवा प्रवाह गरी आँखाको ज्योति दिन सके मेरो सरकार छ भन्ने जनतामा विश्वास बढ्न सक्छ ।' उपसभामुख दनुवारसँगै दाजुभाई समुहका प्रतिनिधि गोविन्द भट्टराई, डिकनारायण राईका प्रतिनिधि सावित्रा राई, जन्मदिन मनाएका रियाज राउतले बिरामीको आँखाको पट्टी खोलिदिएका थिए । राईले अस्पताल परिसरमा रहेको चमेनागृह जानका लागि आफ्नै लगानीमा सेल्फीपुल निर्माण गरिदिएकी छन्। सभापति राउतका अनुसार २०७८ चैत्र ११ गते तत्कालीन प्रधानमन्त्री केपीशर्मा ओलीले अप्रशेन गरेरका बिरामीका आँखाको पट्टी खोलेर सेवा प्रारम्भव भएको अस्पतालले हालसम्म २ सय ३१ जनाको शल्यक्रिया गरिसकेको छ । दैनिकजसो शल्यक्रिया गर्ने बिरामी नहुने भएकाले महिनामा एक पटक शल्यक्रिया र नियमित परीक्षण गर्ने गरी अस्पताल सञ्चालनमा ल्याइएको उनले बताए ।"
मोटरसाइकल पल्टिँदा चालकको मृत्यु,ललितपुर : ललितपुरको महालक्ष्मी नगरपालिका९ मा मोटरसाइकल पल्टिँदा चालकको मृत्यु भएको छ। शनिबार राति बागमती प्रदेश ०२०४० प १३२० नम्बरको मोटरसाइल अनियन्त्रित भएर पल्टिँदा अर्घाखाँची घर भई ललितपुर२ इमाडोल बस्ने २३ वर्षीय शिशिर भुसालको मृत्यु भएको हो। उनको बीएण्डबी अस्पतालमा उपचारको क्रममा मृत्यु भएको प्रहरीले जनाएको छ। मोटरसाइल पछाडि बस्ने २० वर्षीय राजिव कुमार यादवको अवस्था सामान्य छ।
विराटनगर बसपार्कबाट ठूलो परिमाणमा गाँजा बरामद,विराटनगर : विराटनगर बसपार्कबाट मोरङ प्रहरीले ठूलो परिमाणमा गाँजा बरामद गरेको छ। टेम्पोमा लोड गर्दै गरेको अवस्थामा शनिबार राति करिब पौने ७ बजे प्रहरीले गाँजा बरामद गरेको हो। ५० किलो परिमाणमा गाँजा बरामद गरिएको प्रहरीले जनाएको छ। प्रहरीका अनुसार रायोको साग र तेजपत्ताले ढाकेर को २ ख २४२२ नम्बरको टेम्पोबाट अनलोड गर्दै गरेको अवस्थामा गाँजा बरामद गरिएको हो। शंकास्पद गतिविधिका आधारमा चेकजाँच गर्दा साग र तेजपत्ताको तीनवटा बोराभित्र गाँजा भेटिएको मोरङ प्रहरीका डीएसपी दिपक श्रेष्ठले बताए। प्रारम्भिक अनुसन्धानमा बरामद गरिएको गाँजा धनकुटाबाट ओसारपसार गरी ल्याइएको खुलेको उनले जानकारी दिए। लागूऔषध ओसारपसारको कसुरमा प्रहरीले टेम्पो चालकसहित २ जनालाई नियन्त्रणमा लिएको छ। पक्राउ पर्नेमा धनकुटाको सहिदभुमी गाउँपालिका४ का ४४ वर्षीय यज्ञप्रसाद राई र टेम्पो चालक मोरङकै बुढीगंगा बस्ने वर्ष ४६ का रोहितकुमार थापा रहेका छन्। उनीहरूमाथि लागूऔषध ओसारपसारको कसुरमा मुद्दा चलाउने तयारी भइरहेको मोरङ प्रहरीले जनाएको छ। प्रहरीका अनुसार हाल घटनाको थप अनुसन्धान भइरहेको छ।
सिक्काका दुई पाटा,"एकदिन एक खच्चर उफ्रिरहेको थियो। ऊ फुर्तीले उफ्रेर यताउता दौड्न थाल्यो। उसलाई विश्वास भयो कि ऊ विश्वको कुनै पनि तीव्र दौडने पशुभन्दा अधिक तीव्र दौड्न सक्छु। ऊ आफ्नो आत्मविश्वासप्रति गर्व गर्न थाल्यो। खच्चर सोच्न थाल्यो, मेरी आमा एक घोडा थिइन् र उनी अवश्य पनि राम्रो धावक थिइन् होला। यसैकारणले म पनि यति तीव्र दौडन सक्छु। यस्तो सोचिरहेको बेलामा पनि खच्चर दौडँदैभाग्दै गइरहेको थियो। जोशमा ऊ यति पर पुगिसकेको रहेछ कि सोही कारण ऊ निकै थाक्यो। त्यसपछि उसले आराम गर्ने बारेमा सोच्यो। झन्डै आधा घण्टा ऊ त्यही रह्यो। दौडन बन्द भएपछि ऊ एउटा सुनसान स्थानमा शान्त भएर उभिएको थियो। अब खच्चरले एक अर्को कुरामाथि विचार गर्न सुरु गर्यो, यो थकान मलाई कताबाट आयो ? थकाइ मलाई बुवाबाट मिलेको हो, जो एक गधा थिए। भारी बोझ बोक्ने निकै सोचिसके पश्चात् उसले आफैंलाई भन्न थाल्यो, अहिले बुझे ! यो हुनाले उनी सधैं थाकिरहन्थे। नैतिक शिक्षा : हर सिक्काका दुई पाटाहरू हुन्छन्।"
मुस्ताङमा अंग्रेजी सर्ट मुभी न्यू फ्रेन्ड इन नेपाल छायांकन,"जोमसोम : मुस्ताङमा चिसो बढिरहेको बेला अमेरिकन फिल्मी टोली शुक्रबार हेलिकोप्टरमार्फत जोमसोम आइपुगेको छ। मुस्ताङको मौलिक कलासंस्कृति, प्राकृतिक सौन्दर्य र यहाँ अवस्थित गुम्बाहरूको छायांकनका लागि अमेरिकन टोली मुस्ताङ पुगेको हो। टोलीमा ५ जना अमेरिकी र एक जना फ्रान्सका नागरिक छन्। ग्रुर्टस प्रोडक्सन कम्पनी अमेरिकाले डकुमेन्ट्री फिल्म निर्माण गर्न लागेको हो। यसको लागत ६० लाख रहने छ। यसका लागि अमेरिकी कम्पनीले काठमाडौं फिल्म कम्पनीसँग सहकार्य गरेको छ। यसको शाब्दिक अर्थ नेपालमा मेरो नयाँ साथी छ भन्ने बुझिन्छ। १५ मिनेटको सर्ट मुभी छायांकन हुने काठमाडौं फिल्मका निर्देशक चन्दन झाले जानकारी दिए। यसका लागि पाँच विदेशी टोलीसहित ५०६० जना नेपाली फिल्म टेक्निसियन र केही नेपाली नयाँ कलाकारहरू मुस्ताङ आएका निर्देशक झाले बताए। यसको छायांकन एक सातासम्म चल्ने छ। जोमसोम र कागबेनी क्षेत्रमा छायांकन गरिने उनको भनाइ छ। यस चलचित्रमा पाँच जना बाल कलाकार छन्। मुभिले गुम्बा विद्यालयमा पढ्ने बालबालिकाहरू अनुशासित, भद्र र शालीन हुन्छन् भन्ने सन्देशसहितको सट मुभी छायांकन हुने व्यवस्थापक दिनेश प्रकाश बोहराले जानकारी दिए।"
गोकर्णदेखि पशुपति आर्यघाटसम्मको ढल व्यवस्थापन गर्न माग,"काठमाडौं : बागमती सफाइ महाअभियानले गोकर्ण ड्यामदेखि पशुपति आर्यघाटसम्मको ढल पूर्णरुपमा व्यवस्थापन गर्न सरकारसमक्ष माग गरेको छ। बागमती सफाइ महाअभियानले ५०६औँ हप्ता पूरा गर्दा पनि मुहान क्षेत्रकै नदी सफाइ हुन नसकेपछि उक्त माग गरेको हो। महाअभियानले पशुपति क्षेत्रसम्म नदीको दुवै किनारमा सफाइ छिटो गर्न पनि सहरी विकास मन्त्रालयको ध्यानाकर्षण गराएको छ। पशुपति क्षेत्रसम्म बागमती नदीमा सफा पानी बगाउने उद्देश्यले अधिकार सम्पन्न बागमती सभ्यता एकीकृत विकास समिति स्थापना भएको ३० वर्ष पूरा हुँदा पनि काम सम्पन्न हुनसकेको छैन। सहरी विकास मन्त्रालय अन्तर्गतको अधिकार सम्पन्न बागमती समितिको कार्यालयअघिबाट गौरीघाटसम्म पनि सफाइ गर्नुपर्नेमा जोड दिएको अभियानकर्मी किशोरसिंह शाहीले बताए। गुह्येश्वरीदेखि गौरीघाटसम्मको उत्तरी भागमा जोडिएको सडक कालोपत्रे, गोकर्णदेखि गुह्येश्वरीघाटसम्म भकारी निर्माण र गुह्येश्वरीबाट गौरीघाटसम्मको सडकमा बत्तीको व्यवस्था गर्न पनि महाअभियानले माग गरेको छ। महाअभियानले प्रत्येक हप्ता शनिबार बिहान दुई घण्टा बागती सफाइ महाअभियान चलाउँदै आएको छ। रासस"
तीन दशकपछि बल्यो हंस ज्वाला,"दैलेख : दैलेखको पञ्चकोशी तीर्थस्थलमध्ये पादुकास्थित हंस ज्वाला बलेको छ। तीन दशकभन्दा धेरै समयदेखि निभेको पादुकास्थान क्षेत्रको हंस ज्वाला पुनः प्रज्वलित गरिएको हो। पाँच थान पञ्चकोशीको जिल्लाले परिचित दैलेखको पादुकास्थित दुल्लु नगरपालिका९ पादुका मन्दिर क्षेत्रमा झन्डै तीन दशकपछि हंस ज्वाला पुनः प्रज्वलित गरिएको हो। पादुका खोलामा आएको बाढीले यहाँको दर्जनौं मन्दिर, पादुकास्थानको मूल ज्वालागृह रहेको मन्दिरसहित ज्वाला गृह बगाएको थियो। २०२८ मा पादुका खोलामा आएको बाढीले मुख्य ज्वाला पुरेको थियो। यो स्थानमा जमिनबाट निस्केको ग्यासका कारण निरन्तर ज्वाला बल्ने गर्दछ। प्रदेशसभा सांसद घनश्याम भण्डारी पादुका खोलामा बाढी आएपछि ज्वाला बल्न बन्द भएको बताउँछन्। भग्नावशेष बनेको मन्दिर परिसरमा उत्खनन् हुन सकेको थिएन। मूल मन्दिर क्षेत्रको करिब एक किलोमिटर उत्तरपूर्वी खेतको बिचमा रहेको हंस ज्वाला भने उत्खनन् पछि पुनः बल्न थालेको हो। उक्त ज्वालालाई हंस ज्वालाका रुपमा चिनिन्छ। चामुन्डाविन्द्रासैनी नगरपालिका६ का नरबहादुर शाहीले ज्वालालाई हंस तीर्थ पनि भन्ने गरिएको जानकारी दिए। हंस तीर्थमा मानिस बितेको १०औं दिनमा दान गरेपछि सिधै स्वर्ग जान्छ भन्ने धार्मिक विश्वास रहेको शाहीले बताए। दुल्लु नगरपालिकाको समन्वयमा संघीय सरकारले दिएको १० लाख बजेटमा मन्दिरको जीर्णोद्वार तथा उत्खनन् गरिएपछि ज्वाला पुनः बल्न थालेको हो। हंस ज्वाला प्रज्वलित भएपछि दर्शनका लागि पुग्ने स्थानीयहरूको संख्या बढ्न थालेको छ। स्थानीय हिमाल जिसीले हंस ज्वाला बल्न थालेपछि दर्शनार्थीको भीड लाग्ने गरेको बताए। उनले पञ्चकोशी तीर्थस्थलमध्येको महत्वपूर्ण स्थलका रुपमा रहेको पादुको संरक्षण र प्रचारप्रचारमा राज्यले ध्यान दिन नसकेको बताए। भौतिक संरचनाहरू जीर्ण बन्दै गएको बताउँदै जिसीले संरचनाहरू पुनर्निर्माण तथा रेखदेखका लागि आवश्यक व्यवस्थापनमा ध्यान दिनुपर्ने बताए। महादेवले सतीदेवीको मृत शरीरलाई बोकेर वैराग्यमा त्रिलोक भ्रमण गर्ने क्रममा शरीरका अंग पतन भएको ५२ वटा विभिन्न स्थानहरू शक्ति पिठका रुपमा स्थापित गरेको पादुकास्थान मन्दिरका महन्त जीवननाथ योगीले बताए। जसमध्ये शिर, छाती, नावी, पाउ र अस्तु खसेको स्थानलाई पाँच थान पञ्चकोशी धामका रुपमा पूजापाठ गरिँदै आएको महन्त योगीले बताए। यी पाँच स्थान दैलेखमै पर्छन्। शास्त्रमा पाँच वटै स्थानमा अग्नि ज्वाला प्रज्वलित भएको भन्ने उल्लेख छ। यसअघि श्रीस्थान र नाविस्थान गरी दुई स्थानमा ज्वाला बल्दै आएको थियो। अहिले पादुकास्थानको हंस ज्वाला पनि थपिएको हो। अब पञ्चकोशी क्षेत्र दर्शन तथा अवलोकन गर्न आउने दर्शनार्थी तथा पर्यटनकहरूले तीन स्थानमा ज्वाला बलेको हेर्न पाउनेछन्। दैलेखको पञ्चकोशी तीर्थस्थललाई नेपाल सरकारले एक सय वटा पर्यटकीय गन्तव्यको सूचीमा राखेको छ।"
सुर्खेतमा हाइस दुर्घटनामा मृत्यु हुनेप्रति प्रधानमन्त्रीद्वारा दु:ख व्यक्त,"काठमाडौं : सुर्खेतमा हाइस दुर्घटना भएर मृत्यु हुनेप्रति प्रधानमन्त्रीले दुख व्यक्त गरेका छन्। आज बिहान सुर्खेतको छिन्चुबाट वीरेन्द्रनगरतर्फ जाँदै गरेको गाडी वीरेन्द्रनगर११ झुप्राखोलास्थित दुर्घटना भइ ४ जना यात्रुको निधन भएको थियो। उक्त खबरले आफूलाई खबरले स्तब्ध तुल्याएको उनले बताएका छन्। उनले सामाजिक सञ्जालमा दुख व्यक्त गर्दै लेखे, 'मृतकहरूप्रति हार्दिक श्रद्धासुमन व्यक्त गर्दै शोकसन्तप्त परिवारजनमा समवेदना प्रकट गर्दछु। घाइतेहरूको शीघ्र स्वास्थ्यलाभको कामना गर्दछु।' सुर्खेतको वीरेन्द्रनगर नगरपालिका११ झुप्रा खोलास्थित रत्न राजमार्गमा बाप्र ०१०२६ च ९२१३ नम्बरको डबल क्याप हाईलेक्स गाडी बिहान साढे दुई बजे दुर्घटना भएको थियो। दुर्घटनामा चालक वीरेन्द्रनगर नगरपालिका७ का २७ वर्षका सागर शाही, दैलेख डुंगेस्वर गाउँपालिका५ का ३३ वर्षका दिपकजंग शाही, दैलेख भगवतीमाई गाउँपालिका ५ का ३१ वर्षका बबिन शाही र दैलेख गुराँश गाउँपालिका ३ का राजेन्द्र बिसीको मृत्यु भएको प्रहरीले जनाएको छ।। दुर्घटनापश्चात घाइतेहरुलाई प्रहरीले उद्धार गरी उपचारका लागि कर्णाली प्रदेश अस्पताल पठाएका थिए। दुर्घटनामा घाइते भएङ्का गाभैरबी गाउँपालिका ५ का २६ वर्ष वीरेन्द्र शाहीको उपचार भइरहेको छ। उनको छातिमा चोट लागेकोले बोल्न नसक्ने अवस्थामा रहेको अस्पतालले जनाएको छ। गाडी सडकबाट ७० मिटर तल खोलामा खसेको छ।"
पोखरामा हवाई दुर्घटनामा मृत्यु भएका १४ जनाको अझै शव पहिचान भएन,"पोखरा : पोखरा हवाई दुर्घटनामा मृत्यु भएकामध्ये अझै १४ जनाको शव पहिचान हुन बाँकी सकेको छैन। काठमाडौं ल्याएकामध्ये १४ जनाको शव पहिचान हुन बाँकी रहेको त्रिभुवन विश्वविद्यालय (त्रिवि) शिक्षण अस्पतालका फरेन्सिक मेडिसिन विभागका प्रमुख डा गोपालकुमार चौधरीले जानकारी दिए। उनका अनुसार ती शव अत्यधिक जलेको हुनाले फरेन्सिक विधिबाट शव पहिचान हुन समस्या भएको हो । 'ती शव अत्यधिक रुपमा जलेको हुनाले हामीलाई फरेन्सिक विधिबाट शव पहिचान गर्न समस्या भएको छ', उनले भने, 'आज साँझसम्म पनि हामी शव पहिचान गर्ने कोसिस गर्दछौँ ।' उनका अनुसार फरेन्सिक विधिबाट शव पहिचान गर्न नसकेमा डिएनए परीक्षणबाट पहिचान गरिने छ । नेपाल प्रहरीको प्रयोगशालामा ती शवको डिएनए परीक्षण गरिने विभागका प्रमुख डा चौधरीले बताए। डिएनए परीक्षणबाट शव पहिचान गर्नका लागि कम्तीमा २२ दिन लाग्ने उनले जानकारी दिए। फरेन्सिक जाँचका लागि काठमाडौं ४८ शव ल्याइएको थियो । यस्तै पोखरामा २२ जनाको फरेन्सिक जाँच गरिएको छ । यही माघ १ गते काठमाडौंबाट पोखरातर्फ गइरहेको यती एयरलाइन्सका जहाज सेती नदीको खोँचमा दुर्घटना भएको थियो । दुर्घटनामा चार चालक दलका सदस्यसहित ७२ जनाको निधन भएको थियो । रासस"
बसभित्र तास खेलिरहेका चार जना पक्राउ,भक्तपुर : भक्तपुरको लोकन्थलीमा बसभित्र तास खेलिरहेका चार जनालाई प्रहरी आइतबार पक्राउ गरेको छ। जिल्लाको मध्यपुर थिमि नगरपालिका१ लोकन्थली सिद्धार्थ पेटोल पम्प पछाडि पार्किङ गरिराखेको सैलुगेश्वरी काठमाडौं चल्ने बा ३ ख ३६५६ नम्बरको बसभित्र तास खेलिरहेका उनीहरूलाई पक्राउ गरेको भक्तपुर प्रहरीले जनाएको छ। भक्तपुर प्रहरी परिसका प्रमुख एसपी प्रजित केसीले उनीहरूको साथबाट ७१ हजार नगद र एक बुक तास पनि पक्राउ गरेको बताए। उनीहरूलाई अहिले नियन्त्रणमा ल्याई परिसरमा ल्याउने काम भइरहेको उनले जनाए। प्रहरी वरिष्ठ नायब निरीक्षक श्रीकृष्ण थापाको टोलीले उनीहरूलाई पक्राउ गरेको उनले जनाए।
उत्कृष्ट नतिजा ल्याउने विद्यालयलाई दश लाख दिइने,"नुवाकोट: नुवाकोटको बेलकोटगढी नगरपालिकाले कक्षा १० (एसइई)मा उत्कृष्ट नतिजा ल्याउने विद्यालयलाई प्रोत्साहनस्वरुप दश लाख रुपैयाँ दिने घोषणा गरेको छ। नगरपालिकाले हालै ल्याएको शैक्षिक सुधार कार्यक्रममार्फत् तोकिएको मापदण्डका आधारमा एसईईमा उत्कृष्ट नतिजा ल्याउने विद्यालयलाई प्रोत्साहनस्वरुप उक्त रकम दिन लागिएको नगरप्रमुख जगतबहादुर गुरुङले जानकारी दिए। स्थानीय तहले शिक्षाको समग्र विकास गर्न उद्देश्यले ल्याएको कार्यक्रममार्फत् विद्यालयले विद्यार्थी सङ्ख्या वृद्धि गराउनेदेखि विद्यार्थीलाई दक्ष बनाउन सहयोग पुग्ने विश्वास लिइएको उनको भनाइ छ। 'नगरभित्र सञ्चालित सामुदायिक विद्यालयको सुधारका लागि ल्याएको शैक्षिक सुधार कार्यक्रमले आधारभूत र माध्यमिक विद्यालयका लागि फरकफरक मापदण्ड बनाएको छ', उनले भने, 'मापदण्डमा रहेको सूचाङ्कका आधारमा उत्कृष्ट विद्यालयलाई नगद पुरस्कार र शिक्षकलाई अवार्ड प्रदान गरिनेछ।' शिक्षाको माध्यमबाटै स्वास्थ्य क्षेत्रको सुधार, सीप तथा क्षमता अभिवृद्धि र रोजगारको सिर्जना गर्न सकिने उनको भनाइ छ। विद्यालयलाई शैक्षिक क्यालेण्डर बनाउन, स्थानीय भाषा, संस्कृति, कला तथा समसामयिक विषयवस्तु समावेश गरी पाठ्यक्रम बनाउन, प्रत्येक वडामा हरेक वर्ष कम्तीमा एउटा विद्यालयलाई बालमैत्री बनाउनेलगायतका लक्ष्य कार्यक्रममा समावेश गरिएको गाउँपालिका उपप्रमुख शिवप्रसाद दाहालको भनाइ छ। उनका अनुसार विद्यालयमा विद्युतीय हाजिर, पूर्ण दरबन्दी, ईपुस्तकालयसहित प्रत्येक शैक्षिक सत्रको उपलब्धिलाई तथ्याङ्क र गुणस्तरीय मापदण्डको आधारमा मापन गरिने छ। 'शिक्षाको विकासलाई नगरले प्राविधिक शिक्षा, प्रविधियुक्त शिक्षा र सीपयुक्त शिक्षालाई जोड दिएको छ', उनले भने, 'शिक्षा सुधारका लागि विद्यालयलाई भौतिकरुपमा सम्पन्न, शिक्षककर्मचारी पर्याप्त र सरोकारवाला पक्षको सकारात्मक सहयोग जुटाउन कार्यक्रम ल्याएको हो।' हाल बेलकोटगढी नगरभित्र १९ वटा माध्यमिक विद्यालयसहित ५४ वटा सामुदायिक विद्यालय सञ्चालनमा छन्।"
सोनाम ल्होसारले नेपाली बीचको एकतालाई सुदृढ बनाउँछ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनाम ल्होसार जस्ता पर्वबाट सबै नेपालीबीच आपसी सद्भाव, सहिष्णुता र बन्धुत्वको भावना अभिवृद्धि हुने बताएकी छन्। राष्ट्रपति भण्डारी सोनाम ल्होसार पर्वले सबै नेपाली बीचको एकतालाई अझ सुदृढ गर्दै आर्थिक र सामाजिक रूपले समृद्ध मुलुक निर्माण गर्नका लागि अघि बढ्न सबैलाई ऊर्जा प्रदान गरोस् भन्ने कामना गरेकी छन्। राष्ट्रपतिले यस्ता चाडपर्वले बृहत् राष्ट्रिय एकतालाई थप सुदृढ गर्न मद्दत पुग्नेछ भन्ने विश्वास लिएको उल्लेख गरेकी छन्। तामाङ समुदायको पर्व सोनाम ल्होसारका अवसरमा स्वदेश तथा विदेशमा रहेका सम्पूर्ण दिदीबहिनी तथा दाजुभाइमा सुख, शान्ति, सुस्वास्थ्य र समृद्धिका लागि शुभकामना व्यक्त गरेकी छन्।"
खुम्बु क्षेत्रमा चिसोले जम्न थाल्यो पानी,सोलुखुम्बु : सोलुखुम्बुको खुम्बु क्षेत्रमा पिउने पानी आपूर्तिमा समस्या भएको छ। अत्यधिक चिसोका कारण पाइपको पानी जम्दा सगरमाथा क्षेत्रमा पिउने पानी आपूर्ति प्रभावित बनेको हो। जमेको पाइपको पानी दिउँसो घाम लागेको समयमा समेत नपग्लिदा खुम्बुको विभिन्न स्थानमा खानेपानी आपूर्ति बन्द भएको स्थानीय दामु शेर्पाले बताइन्। उनका अनुसार खुम्बुमा यतिखेर खाने तेल देखि घरभित्र भरेको पानीसमेत जमेर ढिक्का जस्तै बन्ने गरेको छ। चिसो बढेसँगै सो क्षेत्रको तापक्रम समेत घटेर माइनस १० डिग्री सेल्सियससम्म पुग्ने गरेको सगरमाथा राष्ट्रिय निकुञ्जको कार्यालय नाम्चेका प्रमुख संरक्षण अधिकृत भुमिराज उपाध्यायले जानकारी दिए। अहिले सदरमुकाम सल्लेरीसहितका क्षेत्रमा समेत विहानको समयमा पानी आपूर्ति प्रभावित भइरहेको छ। धारा तथा पाइपको पानी जमेर बरफ हुँदा दैनिकी कष्टकर बनेको स्थानीले बताएका छन्।
"सुर्खेतमा हाइस दुर्घटना : ४ जनाको मृत्यु, एक गम्भीर","सुर्खेत : सुर्खेतको छिन्चुदेखी वीरेन्द्रनगर आउँदै गरेको हाइस दुर्घटना हुँदा चार जनाको मृत्यु भएको छ। सुर्खेतको वीरेन्द्रनगर नगरपालिका११ झुप्रा खोलास्थित रत्न राजमार्गमा बाप्र ०१०२६ च ९२१३ नम्बरको डबल क्याप हाईलेक्स गाडी बिहान साढे दुई बजे दुर्घटना भएको हो। दुर्घटनामा चालक वीरेन्द्रनगर नगरपालिका७ का २७ वर्षका सागर शाही, दैलेख डुंगेस्वर गाउँपालिका५ का ३३ वर्षका दिपकजंग शाही, दैलेख भगवतीमाई गाउँपालिका ५ का ३१ वर्षका बबिन शाही र दैलेख गुराँश गाउँपालिका ३ का राजेन्द्र बिसीको मृत्यु भएको प्रहरीले जनाएको छ।। दुर्घटनापश्चात घाइतेहरुलाई प्रहरीले उद्धार गरी उपचारका लागि कर्णाली प्रदेश अस्पताल पठाएका थिए। दुर्घटनामा घाइते भएङ्का गाभैरबी गाउँपालिका ५ का २६ वर्ष वीरेन्द्र शाहीको उपचार भइरहेको छ। उनको छातिमा चोट लागेकोले बोल्न नसक्ने अवस्थामा रहेको अस्पतालले जनाएको छ। गाडी सडकबाट ७० मिटर तल खोलामा खसेको छ।"
सोनाम ल्होसार मनाउँदै तामाङ समुदाय,"काठमाडौं : तामाङ समुदायले माघ शुक्ल प्रतिपदाका दिन मनाउने सोनाम ल्होसारअर्थात् नयाँ वर्ष पर्व आज विविध कार्यक्रम आयोजना गरी मनाइँदैछ। मञ्जुश्री पात्रोअनुसार आजदेखि २८५९ औँ वर्ष सुरु हुन्छ। आजदेखि बाघ पूरा गरी खरायो वर्ष प्रवेश हुन्छ। प्रत्येक वर्ष माघ शुक्ल प्रतिपदाका अवसरमा विभिन्न कार्यक्रम गरी सोनाम ल्होसार पर्व मनाइन्छ। मुसा, गाई, बाघ, खरायो, ड्रागन (मेघ), सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारका १२ वटै वर्ष पशुपन्छीको नामबाट गणना गरिएकाले प्रकृतिपूजक रहेको अनुसन्धानदाता टीका शेर्पाले जानकारी दिए। तामाङ जातिको बाहुल्यता रहेको बागमती प्रदेशका विभिन्न जिल्लामा यो पर्व विशेषरुपमा मनाइन्छ। सोनाम ल्होसार पर्व तामाङ समुदायको नयाँ वर्षको रूपमा प्रत्येक वर्ष माघ शुक्ल प्रतिपदाको दिन मनाइन्छ । यस पर्वमा तामाङ समुदायले कुल पूजा, प्रकृति पूजा र बुद्धका सन्देशको स्मरण गर्नुका साथै आफन्तजन भेला भई मनोरञ्जन गर्दै आपसमा खुसी आदानप्रदान गर्ने गर्दछन् । मुलुकका विभिन्न स्थानमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चाआदि जातिहरूले आआफ्नै शैली र परम्पराअनुसार यो पर्व मनाउँदै आएको पाइन्छ ।"
तनहुँमा भीरबाट लडेर एक जनाको मृत्यु,"तनहुँ : तनहुँको बन्दीपुर गाउँपालिका३ छबिसेका वर्ष ४५ को माधवबहादुर अर्जेलको भीरबाट लडेर मृत्यु भएको छ। शनिबार साँझ ६:५५ बजे आफ्नो घरदेखि करिब ३०० मिटर पर धमिलिकुवा सामुदायिक वनमा भिरबाट लडेको अवस्थामा अर्जेल मृत फेला परेको जिल्ला प्रहरी कार्यालय तनहुँका प्रहरी नायब उपरीक्षक युवराज खड्काले जानकारी दिए। उनका अनुसार अर्जेल सालको रुखको जरामा अड्किएको अवस्थामा भेटिएका थिए। उक्त घटनाको सम्बन्धमा थप अनुसन्धान भईरहेको प्रहरीले जनाएको छ। त्यस्तै, जिल्लाकै शुक्लागण्डकी नगरपालिका५, बेलचौतारामा भारत उत्तर प्रदेश जगदिशपुर बलिहरी कबिरका ५८ वर्षका राम सुरतको मृत्यु भएको छ। बेलचौतरामा डेरा गरी बस्ने सुरत आफू सुत्ने कोठामा बिरामी अवस्थामा फेला परेको र उपचारको लागी जिपीकोईराला राष्ट्रिय श्वास प्रश्वास उपचार केन्द्रमा लगिएकोमा गएराती १०:३० बजे उपचारको क्रममा मृत्यु भएको प्रहरी निरीक्षक खड्काले जानकारी दिए। उक्त घटनाका सम्बन्धमा थप अनुसन्धान भइरहेको बताइएको छ।"
पर्वत प्रशासन कार्यालयमा स्तनपानकक्ष,"पर्वत : जिल्ला प्रशासन कार्यालय पर्वतले सेवाग्राहीको समस्या र आवश्यकतालाई ध्यानमा राख्दै प्रशासन हाताभित्र स्तनपानकक्ष निर्माण गरेको छ । पछिल्लो समय लैङ्गिक विषयका मुद्दा महत्वका साथ उठिरहेको बेलामा प्रशासनले पनि त्यसतर्फ काम गर्न थालेको प्रमुख जिल्ला अधिकारी नारायणप्रसाद सापकोटाले बताए। उनका अनुसार सेवा प्रवाहलाई महिलामैत्री बनाउनका लागि यस्तो व्यवस्था गरिएको हो । बिहीबारदेखि स्तनपानकक्ष सञ्चालनमा ल्याइएको छ । दुधे बालकसहित सेवाग्राहीका रूपमा आएकी फलेवास नगरपालिका१ कार्किनेटाकी कुमारी केसीलाई स्तनपानकक्षमा लगि स्तनपान गर्न लगाएर उक्त कक्षको शुभारम्भ गरिएको हो । सो अवसरमा आमा र बच्चालाई खादा ओढाएर सम्मान गरिएको थियो । जिल्ला प्रशासनमा सुरुआतसँगै जिल्लाका सबै सरकारी कार्यालयमा सेवाग्राहीका लागि स्तनपानकक्ष, खानेपानीको व्यवस्थालगायत सेवाग्राहीमैत्री वातावरण बनाउन प्रजिअ सापकोटाले कार्यालय प्रमुखहरूलाई निर्देशन दिएका छन्। गृह मन्त्रालयवाट स्तनपानकक्षको व्यवस्थापनका लागि दुई लाख प्राप्त भएकाले सोही रकमले व्यवस्थापन गरिएको हो । पछिल्लो समय कार्यालयमा सेवा लिन आउने महिलाको सङ्ख्या बढ्दै जाने र कार्यालयभित्र काम हुँदाहुँदै केही समय कुर्नुपर्ने अवस्थामा सहजरूपमा आफ्ना बालबालिकाको हेरचाह गर्न सकुन् र सुरक्षित स्थानमा स्तनपान गराउन सकुन् भन्ने उद्देश्यले स्तनपानकक्ष सञ्चालनमा ल्याइएको प्रजिअ सापकोटाले जानकारी दिए। उनले भने, 'कार्यालयमा काम लिएर आउने कतिपय महिलासँगै स्तनपान गर्ने बच्चासमेत आउँछन्, सार्वजनिक स्थानमा लाजका कारण उनीहरूले दूध नखुवाउने गरेका कारण, बच्चाहरू समस्यामा पर्ने, रुने कराउने हुन्छ त्यसैले स्तनपानकक्ष बनाएका हौं।' यसअघि विसं २०७४ मा गण्डकी प्रदेश सरकारअन्तर्गत सहरी विकास तथा भवन डिभिजन कार्यालयको झण्डै नौ लाख लागतमा भवन निर्माण गरी स्तनपानकक्ष बनाइएको थियो । तत्कालीन प्रमुख जिल्ला अधिकारी गुरुदत्त ढकालले स्तनपानकक्षा बनाएर सेवा सुरु गरे पनि पछिल्लो समय प्रभावकारी हुनसकेको थिएन । कार्यालयले ज्येष्ठ नागरिक, फरक क्षमता भएकाका लागि समेत विशेष व्यवस्था गरेको छ, जसले गर्दा उनीहरूको काम छिट्टै सम्पन्न हुन थालेको छ । केही समयअघि जिल्ला प्रशासन कार्यालयमै स्वास्थ्य परीक्षण सुविधासमेत सुरुआत गरिएकामा अहिले भने हटाइएको छ । रासस"
