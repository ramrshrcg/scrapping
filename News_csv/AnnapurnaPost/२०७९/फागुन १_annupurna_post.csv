शीर्षक,विवरण
थलिएको अस्पताल,"गरिब र विपन्न जनताले स्वास्थ्य सेवासमेत प्रदेशको सरकारबाट पाउन सक्दैनन् भने यो संरचनाको औचित्यमाथि उनीहरूले प्रश्न गर्नु स्वाभाविक हुन्छ। आखिर नाममा के हुन्छ र ? प्रादेशिक अस्पताल जनकपुरका हकमा यो भनाइ सार्थक छ। अञ्चल अस्पताल जनकपुरको नाम मधेस प्रदेशले बदलेर प्रादेशिक अस्पताल जनकपुर त बनायो, तर काम झनै लथालिंग र भताभुंग छ। स्वास्थ्य क्षेत्रमा आमूल परिवर्तनको उद्देश्यले मधेस स्वास्थ्य विज्ञान प्रतिष्ठान पनि प्रदेश सरकारले गठन गरेको छ। त्यही प्रतिष्ठानअन्तर्गत अञ्चल अस्पताललाई ल्याएको पनि छ। तर अस्पतालको सेवा, सुविधा र भौतिक पूर्वाधारमा जुन पुनर्संरचना खाँचो हो, त्यो गरेको छैन। फोहोरको दुर्गन्धले थिचिएको अस्पतालमा आधारभूत आवश्यकता नै पूरा छैनन्। न खानेपानीको प्रबन्ध छ, न फोहोर पानी व्यवस्थापनका लागि नाली। न त बिजुलीको गतिलो व्यवस्थापन छ। जनशक्ति अभाव छ। भने जति डाक्टर र स्वास्थ्यकर्मी छैनन्। एक किसिमले भन्दा अस्पताल आफैं विभिन्न रोगहरूले ग्रस्त छ र आफैं थलिएको छ। स्वास्थ्य क्षेत्रलाई न हिजोको एकात्मक राज्य संरचनामा प्राथमिकता दिइयो, न आज। संघीयता कार्यान्वयनपछिका प्रदेश सरकारले पनि उही पारा देखाए। शिक्षा र स्वास्थ्य क्षेत्रमा परिवर्तनको जनताको जुन अपेक्षा थियो, त्यसमा तुषारापात जो भइरहेको छ। पहिलो त संघ र प्रदेशहरू स्वास्थ्य क्षेत्रमा बजेट विनियोजन गर्नै कन्जुस्याइँ गरिरहेका छन्। उनीहरू ठूलाठूला सपना देखाएर ठूलाठूला परियोजनाका कुरा गरेर जनता भुलाउनुमात्रै खप्पिस छन्। प्रादेशिक अस्पतालको सेवा र संरचना चुस्त बनाउन ५० करोड रुपैयाँ न चाहिएको थियो, तर प्रदेश सरकारले दियो आवश्यकताको चौथाइमात्रै अर्थात १२ करोड रुपैयाँमात्रै छुट्ट्यायो। त्यसले न देखाउँछ, प्रदेश सरकारको स्वास्थ्य प्राथमिकताको हविगत। भन्ने बेलामा चाहिँ प्रदेशको गौरवको योजना भनेर यो अस्पताललाई पनि भनिएको छ। तर, कुराअनुसारको काम पटक्कै भएको छैन। अझ उल्टै अस्पतालको सेवासुविधा सुधारमा सरकारमात्रै नभई नागरिक समाज, बुद्धिजीवी र व्यवसायीले पनि सघाउनुपर्ने भने सरकारकी सामाजिक विकास मन्त्री सुरिता साहले बताउनु आफ्नो मूल उत्तरदायित्व भएको बिर्सनु हो। स्वास्थ्य र शिक्षाजस्ता आधारभूत आवश्यकतामा राज्यले बढी ध्यान दिनुपर्छ भन्ने उनी र उनको सरकारले भुल्न हुँदैन। गरिब र विपन्न जनताले स्वास्थ्य सेवासमेत प्रदेशको सरकारबाट पाउन सक्दैनन् भने यो संरचनाको औचित्यमाथि उनीहरूले प्रश्न गर्नु स्वाभाविक हुन्छ।"
मनोबल बढ्न सकेन : परिसंघ,"उद्योगीव्यवसायीको आत्मबल कमजोर रहेको बेला राष्ट्र बैंकबाट ब्याजदरमा कमी ल्याई बजार चलायमान बनाउने गरी मौद्रिक नीति नआएको परिसंघले जनाएको छ। काठमाडौं : नेपाल उद्योग परिसंघले मौद्रिक नीतिको अर्धवार्षिक समीक्षाले निजी क्षेत्रको मनोबल आशाअनुरूप उच्च गर्न नसकेको जनाएको छ। उद्योगीव्यवसायीको आत्मबल कमजोर रहेको बेला राष्ट्र बैंकबाट ब्याजदरमा कमी ल्याई बजार चलायमान बनाउने गरी मौद्रिक नीति नआएको परिसंघले जनाएको छ। निजी क्षेत्रको मनोबल आशा अनुरूप उच्च गर्न नसकेको हामीले महसुस गरेका छौं, विज्ञप्तिमा भनिएको छ। साना तथा मझौला उद्योगलाई हौसला दिन खोजेको दिएको परिसंघले जनाएको छ। २०७९ पुस मसान्तसम्म सक्रिय वर्गमा रहेको दुई करोडसम्मको कर्जालाई उद्योगव्यवसायको नगद प्रवाह तथा आम्दानी विश्लेषण गरी २०८० असार मसान्तभित्र पुनर्संरचना तथा पुनर्तालिकीकरण गर्न दिने व्यवस्था राम्रो विषय रहेको परिसंघले जनाएको छ। लामो समयदेखिको विषम परिस्थिति, बजारको चर्को ब्याजदर, घटेको मागका कारणले वित्तीय असन्तुलन भई कर्जाको साँवा तथा ब्याज भुक्तान गर्न नसकिरहेका सम्पूर्ण उद्योगव्यवसायको गत असार महिनासम्म सक्रिय वर्गमा रहेको कर्जालाई आगामी असार मसान्तभित्र पुनर्संरचना तथा पुनर्तालिकीकरण गर्न दिनुपर्ने परिसंघले भनेको छ। नेपाल राष्ट्र बैंकले २०८० जेठ मसान्तसम्मका लागि ऋणीले भुक्तान गर्नुपर्ने कर्जाको साँवा तथा ब्याज दायित्व भाखा नाघेको एक महिनाभित्र भुक्तान गरेमा पेनाल ब्याज नलाग्ने व्यवस्थाले कर्जाग्राहीलाई एक महिनाको ग्रेस अवधि दिएको छ। परिसंघले कर्जाको ब्याजदर तत्काल घटाउने गरी बैंकदर तथा नीतिगत दरलाई कम गर्न सुझाव दिएको थियो। दैनिक तरलता सुविधाअन्तर्गत ओभरनाइट तरलता सुविधा १५ प्रतिशतले कम गरेको छ। ब्याजदरमा केही कमी ल्याउन सहयोग गर्न सक्छ, विज्ञप्तिमा भनिएको छ, कर्जाको ब्याजदर घट्ने क्रममा रहेको संकेतका रूपमा राष्ट्र बैंकले व्याख्या गरेको छ। कर्जाको ब्याजदर कम गर्न आधार दर कम हुने गरी पछिल्लो तीन महिनाको औसत आधारदरको रोलिङ एभरेजको अवधारणाअनुसार मासिक कर्जाको ब्याजदर निर्धारण गर्नसमेत परिसंघले सुझाएको थियो। कर्जाको ब्याजदर घट्दा अर्थतन्त्र चलायमान हुने, बैंक तथा वित्तीय संस्थाको कर्जा असुल बढ्नुका साथै एनपीएलसमेत कम हुने अवसर गुमेको छ परिसंघले भनेको, आगामी दिनमा यसलाई विचार गर्न नेपाल राष्ट्र बैंक तथा बैंक तथा वित्तीय संस्थालाई आग्रह गर्दछौं।"
टर्कीलाई सहयोग गर्न नेपाल चुक्नु हुँदैन,"भूकम्पले ठूलो मानवीय क्षति पुगेको छ। साथै, मनोवैज्ञानिक रूपमा धेरै असर गरेको छ। टर्कीमा भूकम्पपछिको अवस्था के छ ? त्यहाँ पराकम्पनहरू निरन्तर गइरहेका छन् भन्ने समाचार आइरहेका छन् नि ? भूकम्प प्रभावितलाई खान, बस्नको समस्या परेको छ कि ? विद्यालयको डेपुटी डाइरेक्टरका अनुसार भूकम्पको केन्द्रविन्दु गाजियान्टेपमको दुई सय किलोमिटर आसपासमा केही पनि संरचना बाँकी छैनन्। होटल, रेस्टुरेन्ट, विद्यालय सबै तहसनहस भएका छन्। खाना खाने र बस्ने काम सामूहिक रूपमा भइरहेको छ। त्यहाँका सबै जना टेन्टमा बस्ने गरेका छन्। खेलमैदानमा टेन्ट राखिएका छन्। गाउँको भित्रभित्रमा पुग्न बाँकी छ। अझै पनि जान सकिएको छैन। गाह्रो अवस्था छ। सरकारले, रेडक्रस, दैवी उद्धार प्रकोपले भोलेन्टरमार्फत काम गरिरहेका छन्। सहरमा गाडीभित्रै पनि खान बस्ने सुविधा छ। उद्धारमा दसौं हजार मानिस मोबिलाइजेसन भएका छन्। राहत, उद्धारका काम के कसरी भइरहेका छन् ? विभिन्न दातृ निकायको सहयोगमा राहत र उद्धारको काम भइरहेको छ। ठूलो प्रकोप भएकाले समस्या छ। उद्धार गर्न पनि धेरै समय लाग्ने भयो। सरसर्ती हेर्दा उद्धार कार्य ढिलो भएको देखिन्छ। तर, उद्धारका काम नभएको होइन, जतिसक्दो छिटो उद्धारको कार्य भएको भए धेरै मानिस जीवितै उद्धार गर्न सकिने सम्भावना हुन सक्थ्यो। उद्धार गरिएकालाई सुरक्षित स्थानतर्फ राख्ने व्यवस्था के कस्तो गरिएको छ ? प्रायःजसो अर्को ठाउँमा मुभ भइसकेका छन्। धेरै मानिस सुरक्षित स्थानमा गइसकेका छन्। नेपालीहरू पनि धेरै जना सुरक्षित स्थानमा गइसक्नुभएको छ। केही विद्यार्थी गइसक्नुभएको छ। एक जना विद्यार्थी उद्धार भएर स्तानबुल आइपुग्नु भएको छ। भूकम्प गएकै दिनदेखि व्यावसायिक उडान रोकेर एयरलाइसन्सले पनि सस्तो शुल्कमा उडान गरेका छन्। प्रभावित धेरै भएकाले अन्यत्र लैजान पनि अलमल परिरहेको छ। उद्धारका कार्यमा कठिनाइ भइरहेको छ ? दक्ष प्राविधिक पर्याप्त उपलब्ध नभएकाले उद्धार कार्य प्रभावित भएको देखिन्छ। दक्ष व्यक्ति उद्धारमा खटिएको अवस्थामा र छिटो उद्धार हुँदा धेरै मानिसको ज्यान जोगाउन सकिन्थ्यो। सरकारले द्रुत गतिमा उद्धार गर्न नसकेको हो कि भन्ने लाग्छ। अन्तर्राष्ट्रिय समुदायहरूले पनि तदारुकताका साथ उद्धार नगरेका हुन् कि भन्ने लागिरहेको छ। उद्धार कार्यमा कठिनाइ भइरहे पनि उद्धार कार्य जारी नै छ। भूकम्पले नेपालीहरू कत्तिको प्रभावित भएका छन् ? नेपाली ३३ जना सम्पर्कमा आउनुभएको छ। भूकम्पमा कति नेपाली परे भन्ने यकिन छैन। यहाँ कति नेपाली छन् भन्ने पनि वास्तविक तथ्यांक हामीसँग छैन। कतिपय नेपाली सम्पर्कमा आउन चाहन्नन्। सम्पर्कमा आउन नचाहनुमा विभिन्न कारण होलान्। जति सम्पर्कमा हुनुहुन्छ, सबै जना सुरक्षित हुनुहुन्छ। हामीले आर्थिक, खाद्यन्न सहयोग गरेका छौं। कतिपय मानसिक रूपमा विछिप्त हुनुहुन्छ। हामीले डाडस दिइरहको छौं। विद्यार्थीलाई राहत दिइरहेका छौं। सहयोग पठाउन थालेका छौं। १५ जनालाई सोमबार राहत दिने तयारी छ। थप संकलन भयो भने अन्य प्रभावित विद्यार्थी तथा घरेलु कामदारलाई राहत दिने छौं। एक हप्ता बितिसक्दा जीवितै उद्धार गर्न सकिने सम्भावना कत्तिको देख्नुहुन्छ ? सम्भावना धेरै कम देख्छु। ढलानका घर छन्। भुइँमा बस्दा चिसोले पनि समस्या पार्छ। अन्य प्राविधिक कारणले पनि अब जीवितै उद्धार हुने सम्भावना खासै देखिँदैन। तर, १ सय २८ घण्टापछि पनि जीवितै उद्धार भएको देखियो। अझै ढिलाइ गर्दा पर्खाइमा रहेकाहरूले अकारण मृत्युवरण गर्नुपर्ने स्थिति हुन सक्छ। लाखौं मानिस प्रभावित भएकाले उद्धारमा ढिलाइ भएको हुन सक्छ। राहत र उद्धारका लागि तपाईंहरू के गर्दैं हुनुहुन्छ ? गैरआवासीय नेपाली संघका राष्ट्रिय समन्वय समितिमध्ये हामी सबैभन्दा कान्छो संस्था हौं। टर्कीको एनआरएन कान्छो भएकाले पनि बलियो छैनौं। यहाँ नेपालीहरू प्रायः ट्रान्जिटका लागि आउँछन्। अन्यत्र काम गर्न जानका लागि यहाँ ट्रान्जिट मात्र हुने हो। हामीले अन्तर्राष्ट्यि समन्वय समितिसँग सहकार्य गरिरहेका छौं। एनआरएनाएका धेरै पदाधिकारी साथीहरू राहत र उद्धार कार्यका लागि फिल्डमै खटिनुभएको छ। राहत सामग्री बाँड्न सहयोग गरिरहनुभएको छ। भोलिसम्म म पनि प्रभावित क्षेत्रमा पुग्दैछु। तत्कालका लागि संस्थामार्फत ३ सय ५० बल्यांकेट, सिल्पिङ ब्याग, मेसिन तयार पारेका छौं। एउटा टिम आइतबार गइसकेको छ। त्यहाँ पुगेर राहत बाँडेर फर्किहाल्ने भन्दा पनि लामो समय बसेर भावानात्मक र नैतिकताका आधारमा सहयोग गर्ने आत्मबल बढाउने काम गर्दै छौं। गैरआवासीय नेपाली संघको अन्तर्राष्ट्रिय समन्वय समितिले पनि टर्कीका लागि राहतका सामग्री पठाउने घोषणा गरेको छ। युरोप, अमेरिकाका साथीहरूले पनि सहयोग गर्ने तयारी गरिहेका छन्। अन्तर्राष्ट्रिय समुदायले भूकम्पपछि उद्धार र राहतमा कत्तिको ध्यान दिएको पाउनु भएको छ ? एक वर्षअघि रसिया र युक्रेनको द्धन्द्ध भएको थियो। टर्कीले रसिया र युक्रेनलाई मिलाउन धेरैपटक समन्वयकर्ताको भूमिका खेलेको छ। दुवै देशका प्रतिनिधिलाई बोलाएर द्धन्द्धबाट पछि हट्न आह्वान गरेको थियो। यस बेला टर्कीले १० लाख रसियनलाई आश्रय दियो। रेडक्रस, स्वास्थ्य संगठन, संयुक्त राष्ट्र संघले सहयोगको आह्वान गरेका छन्। ती निकाय आफैं पनि खटिएका छन्। ६५ वटा देशले सहयोग गर्ने घोषणा गरेका छन्। अहिले यहाँ मेडिकल सहयोग अपरिहार्य भएको छ। यहाँ आवश्यक पर्ने सम्पूर्ण कुरा संयुक्त राष्ट्र संघले समन्वय गरिरहेको छ। संयुक्त राष्ट्र संघले सार्वजनिक रूपमा आह्वान गरे पनि उसको आलोचना भइरहेको छ। आफ्नो फेभरमा हुनेलाई सहयोग गर्ने, नहुनेलाई वास्ता नगर्ने गरेको हामीले पनि देखेका छौं। हालसम्म ३० हजार जनाको मृत्यु भएको छ। यसको असर धेरै वर्षसम्म पर्न सक्छ। अन्तर्राष्ट्रिय निकायले धेरै वर्षसम्म सहयोग गर्नुपर्ने हुन्छ। मानवीय नाताले पनि यतिखेर टर्कीलाई दिल खोलेर सबैले सहयोग गर्नुपर्छ। एक हप्ता बितिसक्दा पनि अझै मर्नेको संख्या बढ्दै गएको देखिन्छ, उद्धारको काम कहिलेसम्म हुने देख्नुहुन्छ ? विश्व स्वास्थ्य संगठनअनुसार भूकम्पमा परी ५० हजार मानिसको निधन हुने आँकलन गरिएको छ। आइतबारसम्म ३० हजार जनाको निधन भइसकेको छ। उद्धार कार्य अझै भइरहेकाले मृतकको संख्या बढ्ने देखिन्छ। संगठनको आँकलन आसपासमै मृतकको संख्या पुग्ने अनुमान भइरहेका छन्। यहाँका सहर, विद्यालय, सार्वजनिक सम्पदालगायत तहसनहस भएका छन्। भूकम्प बिहानीपख सुतेकै बेला गएकाले अपुरणाीय क्षति पुगेको हो। टर्की सरकारले भूकम्पको व्यवस्थापनमा कत्तिको सक्रियता देखाएको पाउनुभएको छ ? अहिले विशेषगरी विभिन्न देशले सहयोग गरेको पनि टर्कीले फिर्ता गरेको सुन्नमा पाएका छौं। टर्कीले यस्तो गर्न हुँदैनथ्यो। छिमेकी देशसँग वैमनस्यता छ भने यस्तो बेला सम्बन्ध सुधार गर्नुपर्छ। मानवीय नाताले सहयोग लिने, दिने गर्नुपर्छ। आफैं समस्यामा परेको टर्कीले वैमनस्य राखी सहयोग अस्वीकार गर्नु शोभनीय कुरा होइन। एक देश, अर्को देशभन्दा पनि दुवै देशका नागरिकलाई केन्द्रविन्दुमा राखेर सहयोग गर्नुपर्छ। अन्तर्राष्ट्रिय समुदायले दिल खोलेर सहयोग गर्नुपर्छ। टर्कीले पनि जुनसुकै देशले दिए पनि सहयोग स्वीकार गर्नुपर्छ। यसअघि खराब सम्बन्ध भए पनि पीडाको बेला सम्बन्ध सुधार गर्न टर्की सरकारले वैमनस्यता राख्नु हुन्न। भूकम्पमा फसेका मानिस र उद्धार गरिएका मानिसको व्यवस्थानपन कसरी गर्ने भन्ने कुरा महत्वपूर्ण हो। वर्षाैंसम्म पनि मेडिकल, शिक्षा, स्वास्थ्य, आवासमा सहयोग चाहिन सक्छ। भूकम्पपछि पुनर्निर्माण गर्न धेरै वर्ष लाग्ने भएकाले मिलेर नमुना योग्य काम गर्नुपर्छ। नयाँ ढंगबाट समन्वय अनुरोध गर्दैछु। नेपालमा पनि २०७२ सालमा उस्तै प्रकृतिको भूकम्प आएको थियो। तर, त्यहाँ मानवीय क्षति बढी हुनुको कारण के देख्नुहुन्छ ? नेपाल र यहाँ उस्तै प्रकृृतिको भूकम्प आएको छ। तर, यहाँ बढी नै क्षति भयो। यहाँका संरचनाहरू मापदण्डभित्रका पनि भत्किए। नेपालमा अझै पनि पुनर्निर्माणका काम भइरहेका छन्। नेपालले टर्कीलाई आफ्नो अनुभवका आधारमा पनि सहयोग गर्नुपर्छ। नेपालले तत्काल मेडिकल टिम पठाएर टर्कीको घाउलाई मलम लगाउनुपर्छ। सकेको आर्थिक सहयोग पनि गर्नुपर्छ। २०७२ को नेपालको भूकम्पका बेला टर्कीले पनि अग्रपंक्तीमा रहेर सहयोग गरेकाले नेपाललाई कृतज्ञता जाहेर गर्ने अवसर आएको छ। मानवीय तथा नैतिकता देखाउने अवसरबाट नेपाल चुक्नु हुँदैन। शताब्दकीकै ठूलो क्षति भयो, मनोवैज्ञानिक त्रासबाट कसरी उम्किन सकिन्छ ?भूकम्पले ठूलो मानवीय क्षति पुगेको छ। साथै, मनोवैज्ञानिक रूपमा धेरै असर गरेको छ। त्यसबाट बाहिर ल्याउन विशेष अभियान चाल्नुपर्ने देखिन्छ। त्यहाँबाट बाहिर निकाल्न अन्य सहरका मानिसहरू समन्वय गरेर खट्नुपर्छ। भोलेन्टिर भई गएर आत्मबल बढाउनतर्फ लाग्नुपर्छ। कतिपय मानिस होपलेस भएका छन्। यस्तो अवस्थामा अन्तर्राष्ट्रिय समुदायले पनि नैतिक रूपमा सहयोग गर्ने, ढाडस दिने र मनोवैज्ञानिक रूपमा प्रोत्साहन दिन सके मानिस पुरानै अवस्थामा आउन धेरै समय लाग्ने छैन। भूकम्प प्रभावित क्षेत्रका मानिसले सञ्चारमाध्यम हेर्न, सुन्नसमेत पाएका छैनन्। काउन्सिलका अवसर दियो भने राहत महसुस हुने छ। प्रस्तुति : तुलसी सुवेदी"
लोडसेडिङले उद्योग संकटमा,"सुनसरीमोरङ करिडोरमा हाल बिहान र बेलुका तीनतीन घण्टाका दरले लोडसेडिङ हुने गरेको उद्योगी बताउँछन्। विराटनगर : प्राविधिक गडबडी र मर्मत सम्भारको नाममा हुने अघोषित लोडसेडिङका कारण सुनसरीमोरङ औद्योगिक करिडोरका उद्योगधन्दा संकटमा परेका छन्। नियमित विद्युत् आपूर्तिको अभावमा यस औद्योगिक करिडोरअन्तर्गतका उद्योगको उत्पादकत्वमा प्रतिकूल असर परेको हो। बजारमा तरलताको अभाव र बैंक तथा वित्तीय संस्थाको चर्को ब्याजदरका कारण लामो समयदेखि संघर्षरत उद्योगी विद्युत् कटौतीको समस्याका कारण झन् पिरोलिएका छन्। लोडसेडिङका कारण उद्योगधन्दा पूर्ण क्षमतामा सञ्चालन हुन नसकेर उत्पादनमा ह्रास आउनुका साथै उत्पादन लागत पनि बढ्दै गएको छ। सुनसरीमोरङ करिडोरमा हाल बिहान र बेलुका तीनतीन घण्टाका दरले लोडसेडिङ हुने गरेको उद्योगी बताउँछन्। उनीहरूका अनुसार विद्युत् आपूर्तिको अभावमा चौबिसैघण्टा चल्ने उद्योग सञ्चालन नै हुन सकेका छैनन्। अन्य उद्योगले पनि ३० देखि ४० प्रतिशत उत्पादन मात्र गरिरहेका छन्। कामदार तथा कर्मचारीलाई तलब खुवाउन समस्या भएको उनले बताए। उद्योग पूर्ण क्षमतामा सञ्चालन नहुँदा विशेषगरी उत्पादनको क्रममा रहेको कच्चा पदार्थ बिग्रिँदै गएको उद्योग संगठन मोरङका अध्यक्ष सुयश प्याकुरेल बताउँछन्। यसले उत्पादन र सामानको डेलिभरीमा पनि प्रतिकूल असर पुर्याएको उनको भनाइ छ। यसले औद्योगिकीकरणको यात्रामै धक्का लाग्ने स्थिति सिर्जना भएको छ, उनी भन्छन्, विश्वव्यापी आर्थिक संकटको समस्या त छँदैछ अर्कोतर्फ यो अघोषित लोडसेडिङले मनोबल अझ खस्किएको अनुभूति हुन्छ। अघोषित लोडसेडिङका कारण सुनसरीमोरङ करिडोरमा सञ्चालित उद्योगले हाल ६० प्रतिशतसम्म उत्पादन कटौती गरेका छन्। आरती स्ट्रीप्स, हुलास वायर्स, रिलायन्स स्पिनिङ, अरिहन्त मल्टिफाइबर्स, प्रिमियर स्टिल, पशुपति स्टिल र कमला रोलिङ मिल्सजस्ता उद्योग पूर्ण क्षमतामा सञ्चालन नै हुन सकेका छैनन्। लोडसेडिङका कारण उत्पादनमा ह्रासका साथै अन्य प्राविधिक समस्याहरू पनि उद्योगीहरूले झेल्नु परेको मोरङ व्यापार संघका उपाध्यक्ष विकास बेगबानी बताउँछन्। लाइन जाने आउने गर्दा मेसिन तथा प्यानल बोर्ड बिग्रने, एमसीबी जल्ने, सर्ट सर्किट हुने र तार जल्नेलगायतका प्राविधिक समस्या उद्योगीहरूले झेल्नु परेको उनको गुनासो छ। मेसिनरी सामान एकपटक बिग्रियो भने लाखदुई लाखभन्दा मुनि बन्दैनन्। मर्मत गराउँदा मात्रै ठूलो खर्च हुन्छ, उनी भन्छन्, कहिलेकाहीँ लामो समयसम्म लाइन नआउँदा ब्याकअपले पनि काम गर्दैन। सुनसरीमोरङ करिडोरमा सानाठूला गरी हाल ६ सयभन्दा बढी उद्योग सञ्चालनमा छन्। जसले कुल उत्पादनको करिब ७० प्रतिशत विद्युत् खपत गर्ने गर्छन्। नेपाल विद्युत् प्राधिकरणको विराटनगर वितरण केन्द्रको मासिक विद्युत् आपूर्ति क्षमता २ करोड ७० लाख युनिट हो। प्राधिकरणको दुहबी ग्रिड शाखाले दैनिक ६० देखि ७० मेगावाट विद्युत् विराटनगर वितरण केन्द्रलाई पठाउँदै आएको छ। सो ग्रिडबाट प्राप्त विद्युत् वितरण केन्द्रले रानी, टंकीसिनवारी, बाँसबारी तथा कटहरी सबस्टेसनमार्फत मोरङका पाँच स्थानीय पालिकामा विद्युत् आपूर्ति गर्दै आएको छ। वितरण केन्द्रले आफ्ना सबस्टेसनमार्फत विराटनगर, कटहरी, जहदा, बूढीगंगा र ग्रामथान गाउँपालिकामा नियमित विद्युत् पुर्याउँदै आएको छ। यी पाँच पालिकाले मासिक करिब २ करोड ५० लाख युनिट विद्युत् खपत गर्दै आएको वितरण केन्द्रको तथ्यांक छ। तर, ग्रामीण भेगमा हुकिङ र विद्युत् चुहावटको समस्याका कारण प्राधिकरणले मासिक १० देखि २० लाख युनिटसम्मको घाटा व्यहोरिरहेको छ। उद्योगधन्दामा विद्युत् आपूर्तिको समस्या पनि त्यसैकारण हुने गरेको वितरण केन्द्रको तर्क छ। अर्कोतर्फ हिउँदे वर्षाको अभावमा पर्याप्त विद्युत् उत्पादन नभएर पनि आपूर्ति असहज भएको नेपाल विद्युत् प्राधिकरण विराटनगर वितरण केन्द्रका प्रमुख रोशन खड्का बताउँछन्। यसपटक हिउँदे वर्षा भएन, विद्युत् उत्पादन पनि तुलनात्मक रूपमा कम भयो। लोड नपुगेर आपूर्तिमा समस्या देखिएको छ, उनले भने, हामीले सूचना गरेरै पिक आवरमा उद्योग सञ्चालन नगरिदन आग्रह गर्दै आएका छौं, भारतबाट खरिद गर्ने बिजुली पनि महँगो भएको छ। यसले अर्को चुनौती थपेको छ। मंसिर महिनायता वर्षा नभएर पानीको लेभल घट्दै गएका कारण पर्याप्त विद्युत् उत्पादन नभएको नेपाल विद्युत् प्राधिकरणको दुहबी ग्रिड शाखाले जनाएको छ।"
"क्यान्सर : लागेपछि होइन, नलाग्दै होसियार","उपचारभन्दा रोग लाग्न नदिनु नै उत्तम हुन्छ। त्यसैले आउनुहोस्, आजै एउटा वाचा गरौं, क्यान्सरको मुख्य कारक तत्वका रूपमा रहेको सुर्तीजन्य पदार्थको रोकथाममा पहल गरौं। सुर्तीजन्य पदार्थ सेवन र क्यान्सर पर्यायवाची शब्द जस्तै हुन् भन्दा खासै फरक नपर्ला। यसैगरी, क्यान्सर र आर्थिक भार ! काठमाडौं निवासी ६३ वर्षीय शैलेश ताम्राकार (नाम परिवर्तन), सेवा निवृत्त प्राध्यापक हुन्। जो फोक्सोको क्यान्सरको सिकार बनेका छन्। श्रीमती र दुई सन्तानसहित उनको परिवार शिक्षित र सम्पन्न छ। मासिक आम्दानी उनले पाउने पेन्सनबापतको ४० हजार छ। उनी दैनिक रूपमा नभई जमघट र पार्टीमा घुलमिल हुन धूमपान गर्ने गर्थे। यद्यपि उनलाई सन् २०१७ मै फोक्सोको क्यान्सर भएको थाहा भयो। जुन तेस्रो स्टेजमा पुगिसकेको थियो। उनलाई पेटमा दुखाइ र कठिनाइ भयो। उपचारका क्रममा नेपाल क्यान्सर अस्पताल र अनुसन्धान केन्द्रका क्यान्सर विशेषज्ञले क्यान्सरको पुष्टि गरेका थिए। अध्ययनको समयमा उनले १२ चरणको किमोथेरापी पूरा गरिसकेका थिए। जसका कारण भोग्नु परेका दुःखकष्ट अन्य समस्या साथै उनको परिवारले भोग्नु परेका समस्या थिए। अर्कोतिर क्यान्सरले उनको व्यक्तिगत र सामाजिक जीवनलाई मात्र असर गरेको थिएन, उनको आर्थिक जीवन झन् कष्टदायी बन्दै थियो। त्यतिञ्जेलसम्म उनको १८२० लाख खर्च भइसकेको थियो। उनलाई लागेको क्यान्सर पूर्णतया उपचार नहुने प्रकारको हो। जसलाई नियन्त्रणमा राख्नमात्र मिल्छ। क्यान्सरको गाँठोको आकार घटेको जाँच्न प्रत्येक दुई महिनामा औषधि र सिटी स्क्यानमा खर्च हुने गर्छ। उनलाई क्यान्सरले गर्दा ग्लानी थियो। चुरोट खाएकोमा तिक्तता थियो। क्यान्सर नभएको भए यो खर्च अन्य लाभकारी कार्यहरूमा लगानी गर्न सकिने धारणा उनको छ। यसरी उनको भावी खर्चहरूको कुनै लेखाजोखा थिएन। जबसम्म जीवन छ, व्यक्तिगत, सामाजिक र आर्थिक सकसपूर्ण दिनचर्या उनको छ। अलि सम्पन्न परिवारको मान्छेलाई त क्यान्सरमा लाग्ने आर्थिक खर्चले सही नसक्नु बनाउँछ भने एउटा सामान्य परिवार र निम्न आय भएका परिवारमा यसको अवस्था कस्तो होला ? सन् २०१९ मा गरिएको एक सर्वेक्षणअनुसार नेपालमा धूमपान गर्नेहरूमा निम्न आय भएका व्यक्तिहरू नै अग्रस्थानमा छन्। जसलाई दिनभरि मजदुरी गरेर बिहान साँझ छाक टार्न हम्मेहम्मे पर्छ। अब सोच्नुस्, उनीहरूलाई यदि क्यान्सरजस्तो घातक रोग लागेको खण्डमा उपचार कसरी गर्ने होला ? जसको परिवार उनैसँग आश्रित छ भने उनीहरूको हालत के हुन्छ ? पछि पछुताएर उपचारपश्चात् निको हुने रोग होइन यो। राम्रो उपचार पाए वा अगाडिकै स्टेजमा थाहा पाएको खण्डमा मात्र निको हुन्छ यो रोग। तर के त्यसका लागि निम्न आय भएका व्यक्तिहरूले क्यान्सरको लडाइँ लड्न सक्छन् त ? सरकारले विपन्न नागरिक कोषबाट दिने एक लाख त छेउटुप्पो पनि हुँदैन। अध्ययनका क्रममा भेटिएका सबैजसो क्यान्सर पीडितको हालत अनि पीडा खासै फरक थिएन। झापा घर भई काठमाडौं बस्दै आएका ४६ वर्षीय दिवस थापा (नाम परिवर्तन) मुखको क्यान्सर पीडित छन्। क्यान्सरको कारण हो, चुरोट अनि सुर्ती। उनलाई सन् २०२० मा मुखको क्यान्सर तेस्रो स्टेजमा रहेको थाहा लागेको हो। बिरामीका कारण उनको र परिवारको जीवनशैली खस्कँदै गएको थियो। उनको उपचार सुरु भएको ५६ महिनामात्रै भए पनि खर्च भने ७८ लाख भएको थियो। मुखको उपचार भएकाले उनी बोल्नसमेत सक्दैनथे। उनकी श्रीमतीसमेतले समय दिनुपर्ने थियो। जसका कारण व्यापार नै ठप्प भयो। अन्य पीडितको कहानी झन् कहालीलाग्दो थियो। कत्तिको त उपचारमा भएको अलिअलि घरजग्गासमेत सकिएको पीडा छ। निको नहुने अवस्थामा पुगेको पीडा, कत्तिको भावी उपचारका लागि आयस्रोत नभएको पीडा, ऋण लिन मिल्ने सबैसँग ऋण लिँदा पनि उपचार खर्च नपुगेको पीडा र त्यसलाई कसरी चुक्ता गर्ने भन्ने अर्को सकस ! क्यान्सरको उपचारको प्रत्यक्ष खर्च मात्रै पनि नेपालीको औसत आयुभन्दा धेरै माथि छ। यसमा अप्रत्यक्ष खर्च पनि जोड्दा त एउटा सामान्य तथा निम्न आयवर्गका मानिसलाई ठूलो आर्थिक अभाव निम्त्याउँछ। भक्तपुर क्यान्सर अस्पतालमा गरिएको सर्वेक्षणमा ८ सय ६५ मध्ये ७ सय ८५ ले उपचार खर्च जुटाउन ऋण लिएका थिए। जसमा ४ सय ८५ जनाले आफूसँग भएको सम्पत्तिसमेत बेच्न बाध्य भएको पाइएको थियो। यसरी क्यान्सर लागेको खण्डमा यसले व्यक्तिको सम्पत्तिमात्र नास गर्दैन, व्यक्तिलाई सामाजिक र मानसिक तवरले पनि उत्तिकै कमजोर बनाउँछ। यसरी क्यान्सरलगायत दीर्घकालीन रोगका कारण बिरामी र उसको परिवारमा तनाव, चिन्ता, उदासीनता थप्ने गर्छ। क्यान्सरका उपचाररत बिरामीहरू दुर्बलताका कारण पेसामा संलग्न हुन सक्दैनन् साथै दीर्घकालीन रोग भएका बिरामीको आत्मविश्वास र आत्मबल कम हुने र उपचारका क्रममा हुने अनवरत तनावका कारण मनोवैज्ञानिक जोखिम ज्यादा रहने देखिएको छ। यस्ता मानसिक र मनोवैज्ञानिक तनाव नेपालका विपन्न वर्गका बिरामीहरूमा अझै प्रगाढ देखिन्छ। अझै उनीहरू विभिन लाञ्छनासहितका जोखिमपूर्ण सामाजिक वातावरणका पीडित भएको पाइएको छ। यस्ता रोगको उपचारमा हुने बृहत् खर्चका कारण परिवारको जीवनका विभिन्न पाटोहरूलाई असर गर्छ। फलस्वरूप अर्को पिँढीका बालबच्चामा पनि नकारात्मक असर पुग्छ। कमजोर पारिवारिक अवस्थाका कारण ती परिवारका बालबच्चाहरू अक्सर विद्यालय नजाने गरेको र सानै उमेरदेखि पैसा कमाउनतिर लाग्ने गरेको पाइएको छ। हरेक वर्षको फेब्रुअरी ४ मा विश्वका सबै देशमा वल्र्ड क्यान्सर डे मनाइन्छ। नेपालीमा विश्व अर्बुद दिवस भनेर मनाइँदै आएको छ। क्यान्सरको विश्वव्यापी चेतना जगाउन, यसको रोकथाम गर्न, छिट्टै पत्ता लगाउन र उपचारलाई प्रोत्साहित गर्न वार्षिक रूपमा यो दिनमा यो दिवस मनाउने गरिन्छ। यसले जनचेतना जगाउनेदेखि उपचार के कसरी गर्नेसम्मका विषय र सन्दर्भ जनमानसमा पुग्ने गर्छ। विश्व क्यान्सर दिवसको यो वर्षको मुख्य नारा क्लोज दि केयर ग्याप अर्थात् विश्वव्यापी रूपमा क्यान्सर हेरचाहमा रहेको असमानताहरू बुझ्न र पहिचान गर्नेबारे थियो। यद्यपि, यो सन् २०२२ देखि २०२४ सम्मको अभियान हो। नेपालजस्ता न्यून आय भएका देशहरूमा, क्यान्सरको प्रकोप र राम्रो स्वास्थ्य सेवा वित्तीयको अभावले क्यान्सरका बिरामीहरूले ठूलो आर्थिक भार खेप्नु परिरहेको छ। अन्य निम्न तथा मध्यम आयवर्गीय राष्ट्रहरू जस्तै नेपालमा पनि क्यान्सरजस्ता दीर्घकालीन रोगहरू लागेको अवस्था छ। जुन जोखिमपूर्ण छन्। यस्तो अवस्थामा स्वास्थ्य सेवाहरू प्रयोग गर्ने वित्तीय जोखिमबाट जनतालाई जोगाउन जरुरी छ। तर, नेपालमा स्वास्थ्य सेवा वित्तीयको पर्याप्त विकास हुन सकेको छैन। अर्कोतिर स्वास्थ्य बिमा पनि सबैका लागि सजिलै उपलब्ध छैन। नेपालमा अन्य क्यान्सरभन्दा फोक्सोको क्यान्सर अग्रस्थानमा रहेको पाइन्छ। फोक्सोको क्यान्सरलगायत अन्य क्यान्सरको मुख्य कारक तत्वमा सुर्तीजन्य पदार्थ नै हो। नेपालमा सुर्तीजन्य पदार्थ सेवन गर्नेहरूको संख्या अत्यन्तै ज्यादा अर्थात् ३२ प्रतिशत रहेको छ। अध्ययनका अनुसार धूमपान गर्नेमध्ये ११ देखि २४ प्रतिशतलाई फोक्सोको क्यान्सर लाग्छ। धूमपान नगर्ने मानिसको तुलनामा धूमपान गर्ने मानिसहरूमा फोक्सोको क्यान्सर हुने वा मृत्यु हुने सम्भावना १५ देखि ३० गुणा बढी हुन्छ। १० जना फोक्सोको क्यान्सर लागेकामध्ये ९ जनाको निधनको कारण धूमपान नै हो। साथै सेकेन्ड ह्यान्ड स्मोकिङ (जसलाई हामी अप्रत्यक्ष धूमपान पनि भन्छौं) का कारण हुने अनुसन्धानले देखाउँछ। दिनमा थोरै अथवा कहिलेकाहीँ धूमपान गर्दा पनि फोक्सोको क्यान्सरको जोखिम बढ्छ। सुर्तीजन्य पदार्थका कारण फोक्सोको क्यान्सर हुन्छ। हामी जो कोहीलाई पनि थाहा छ। तर सुर्तीजन्य पदार्थले फोक्सोको क्यान्सर मात्र नभई यसले शरीरको जुनसुकै भागमा पनि क्यान्सर निम्त्याउन सक्छ भन्ने कुरा जो कोहीलाई थाहा नहुन पनि सक्छ। यसले फोक्सोलगायत मुख, घाँटी, भ्वाइस बक्स, अन्न नली, पेट, मिर्गौला, प्यान्क्रियाज, कलेजो, पिसाब नली, पाठेघर, आन्द्रा र मलाशयको क्यान्सर, रक्तनलीको क्यान्सरसहित २० प्रकारको क्यान्सर गराउँछ। स्वास्थ्य सेवा वित्तीयको अभावमा रोगको निदान तथा उपचारका लागि बिरामी आफैंले आफ्नै खल्तीबाट उपचार खर्च जुटाउनुपर्ने हुन्छ। उपचारमा सबैको पहुँच नहुने नेपालमा रोकथामका लागि बनाइएका नीति नियमहरूको समेत प्रभावकारी कार्यान्वयन हुन सकिरहेको छैन। क्यान्सरको प्रमुख कारक तत्वको रूपमा रहेको सुर्तीजन्य पदार्थको रोकथाम तथा नियन्त्रणका लागि प्रशस्त नीति नियमहरू बनेका छन् तर, सबै कागजमा मात्र सीमित छन्। बर्सेनि ३७ हजार ५ सयभन्दा धेरैको ज्यान लिने सुर्तीजन्य पदार्थको नियन्त्रण तथा नियमनमा राज्यको ध्यान नजानु सामान्य अवस्था होइन। साथै बन्द भएका चुरोट कारखाना पुनः सञ्चालनमा ल्याउने सरकारको कदमले जनस्वास्थ्यप्रति सरकारको दायित्वमा सिधै प्रश्न खडा गर्छ। सबै नागरिकमा समान स्वास्थ्य सेवामा पहुँच परको कुरा भएको नीति नियमलाई समयानुकूल परिमार्जन गर्दै प्रभावकारी कार्यान्वयन गर्नु आजको आवश्यकता हो। यसरी मात्रै पनि क्यान्सरजस्ता प्राणघातक रोग लाग्नबाट धेरैलाई बचाउन सकिन्छ भने राज्यको आर्थिक क्षति पनि न्यून हुन जान्छ। यसका लागि पहिला त राज्य आफैँ जिम्मेवार भई प्रभावकारी कदम चाल्नु अत्यन्तै जरुरी छ। साथै नागरिक, नागरिक समाज, गैरसरकारी निकाय, साथै सञ्चारमाध्यमले पनि सरकारलाई दबाब दिन अत्यन्तै जरुरी छ। उपचारभन्दा रोग लाग्न नदिनु नै उत्तम हुन्छ। त्यसैले आउनुहोस्, आजै एउटा वाचा गरौं, क्यान्सरको मुख्य कारक तत्वका रूपमा रहेको सुर्तीजन्य पदार्थको रोकथाममा पहल गरौं। आफू पनि यसलाई त्यागौं, अरूलाई पनि त्याग्न प्रोत्साहन गरौं। नीति नियम तोडेमा खबरदारी पनि गरौं। सबै तहका सरकारलाई नीति कार्यान्वयनका लागि दबाब दिउँ। यसरी स्वस्थ समाजको निर्माणमा सहयोग गरौं ! (लामिछाने, नेपाल विकास अनुसन्धान प्रतिष्ठानमा कार्यरत अनुसन्धानकर्ता हुन्।)"
बल्ल पर्यो हिउँ,"पोखरा : कास्कीको पर्यटकीय गाउँ ताङतिङको शिरमा रहेको क्रपु डाँडामा गत वर्षभन्दा डेढ महिनापछि हिउँ परेको छ। आइतबार दिउँसो क्रपु डाँडा र पर्यटकीय गाउँ सिक्लेस क्षेत्रमा हिउँ परेको हो। पोखराबाट एकदिनमै पुग्न सकिने क्रपु डाँडामा हिउँ परेपछि हिउँमा रमाउन आन्तरिक पर्यटक पुग्छन्। समुद्र सतहदेखि ३१ सय मिटर उचाइमा रहेको क्रपु डाँडामा हिउँ खेल्न जाने पर्यटकको चहलपहल बढेपछि गत वर्षदेखि होटल पनि सञ्चालनमा आएका छन्। पोखराबाट ताङतिङ गाउँ २१ किलोमिटर दूरीमा छ। क्रपु डाँडा ताङतिङबाट ११ किलोमिटर दूरीमा पर्छ। क्रपुडाँडासम्म जाने बाटो गतवर्ष बनेपछि पर्यटकको आकर्षण बढेको हो। क्रपु डाँडा क्षेत्रमा बाक्लो लालिगुराँसको जंगल छ। चैत वैशाखमा विभिन्न थरीका लालिगुराँससँगै सेता हिमालको अवलोकन गर्न यहाँ पर्यटक लोभिन्छन्। सडकको पहुँचका कारण एकैदिनमा क्रपु डाँडा पुगेर हिउँ खेलेर पोखरा फर्कन सकिने भएकोले पोखरेली मात्र होइन छिमेकी जिल्ला, तनहुँ, पर्वत, स्याङ्जा, लमजुङ, काठमाडौंलगायतबाट पनि पर्यटक आउने गरेको क्रपु डाँडामा द मिड नाइट क्याम्प होटलका सञ्चालक हिमाल गुरुङले बताए। क्रपु डाँडामा दूधपोखरी नुहाउन जाने तिर्थयात्रीलाई लक्षित गरी पहिलेदेखि धर्मशाला पनि रहेको छ। गत वर्ष पुसको १४ गते क्रपु डाँडामा हिउँ परेको पनि उनले सुनाए। यस वर्ष भने करिब डेढ महिनापछि माघ २९ गते दिउँसोदेखि क्रपु डाँडामा हिउँ परेको हो। गत वर्ष हिउँ परेपछि दैनिक जसो ४० जना भन्दा बढी पर्यटक क्रपु डाँडामा बस्ने गरी हिउँ खेल्न पुग्ने गरेको उनले सुनाए। गत वर्षदेखि पर्यटकलाई लक्षित गरी क्रपु डाँडामा स्थानीय युवाहरूले होटल र टेण्ट क्याम्प सञ्चालनमा ल्याएका छन्। यस वर्ष दुई वटा होटल थपिएर ४ वटा पुगेको पनि गुरुङले बताए। क्रपु डाँडामा हिउँ परेपछि छुट्टीको समयमा गत वर्ष दैनिक दुई हजारसम्म पर्यटक हिउँ खेल्न पुग्ने गरेकोले पर्यटकीय गाउँ ताङतिङका होटल र होमस्टेमा राम्रो व्यापार भएको पर्यटन परिषद ताङतिङका अध्यक्ष भुपाल गुरुङले बताए। गत वर्षभन्दा हिउँ ढिलो परेकोले हिउँ नपर्दा शुन्य जस्तै रहेको क्रपु डाँडा र ताङतिङ गाउँ हिउँ पर्न थालेपछि आन्तरिक पर्यटकको चहलपहल बढ्नेमा ढुक्क छन्। अर्गानिक खाना, गुरुङ कला संस्कृति, रहनसहनमा रमाउन चाहनेहरूका लागि ताङतिङ सुन्दर गाउँ हो। पछिल्लो समयमा ताङतिङ र अर्को पर्यटकीय गाउँ सिक्लेसमा पर्यटकको आकर्षण बढेको छ। नेपालकै होचो २४५० मिटर उचाइमा रहेको क्हफुचे हिमताल र पोखराको सबैभन्दा नजिक हिउँ खेल्न सकिने क्रपु डाँडाका कारण यस क्षेत्रमा आन्तरिक पर्यटकको चहलपहल बढेको अन्नपूर्ण कटेज ताङतिङका संचालकसमेत रहेका भुपालले बताए। ताङतिङ गाउँ हुँदै भजिन पदयात्रा मार्ग क्रपुडाँडा, चोरो, क्होलासोंथर, तिउँचे, कोरी डाँडा, क्हफुचे हुँदै सिक्लेस पुग्ने गरी ८ दिनको पदयात्रा मार्ग पनि सञ्चालनमा रहेको छ। यस क्षेत्रको थप प्रचारप्रसार गरी पर्यटकलाई आकर्षित गर्न सकिने स्थानीय पर्यटन व्यवसायी प्रकाश गुरुङले बताए। छोटो समयका लागि आउने पर्यटकका लागि ताङतिङ, क्रपु, चोरोसम्म पदयात्रा र सिक्लेस तर्फ सिक्लेस हुगु, क्हफुचे क्षेत्रको पदयात्रा गर्न सकिन्छ। ताङतिङमा १४ घरमा होमस्टे सञ्चालनमा छन्। जसमा ८५ जना पाहुँना बस्न सक्ने व्यस्था रहेको छ।"
"२ भूकम्प, १२०६ परकम्पले आक्रान्त टर्की","३३ हजार नाघे मृतक, २ करोड ३० लाख जना प्रभावित टर्की र सिरियामा गत सोमबार गएको दुई ठूला भूकम्पको झट्कालाई सन् १९३९ पछिकै शक्तिशाली मानिएको छ। उक्त भूकम्पका कारण आइतबार साँझसम्म ३३ हजार बढीले ज्यान गुमाए, कैयौं अझै बेपत्ता छन्। सोमबार फरकफरक समयमा ७८ र ७५ म्याग्निच्युडको भूकम्प गएको थियो। त्यसपछिका चार दिनमा मात्रै १ हजार २ सय ६ वटा परकम्पन गएको अन्तर्राष्ट्रिय सञ्चारमाध्यमले जनाएका छन्। टर्कीको ८१ प्रान्तमध्ये १० प्रान्तमा भूकम्पबाट अत्यधिक क्षति पुगेको छ। युनिभर्सिटी कलेज लन्डनका जोखिम र प्रकोप न्यूनीकरण संस्थानका प्रमुख प्राजोआना फाउरे वाकरका अनुसार सबैभन्दा घातक भूकम्पमध्ये विगत १० वर्षको अवधिमा एकै वर्षमा दुइटा मात्र बराबार म्याग्निच्युडका भूकम्प गएका छन् भने यसभन्दा अघिका १० वर्षमा चारवटा गएका थिए। टर्कीमा भूकम्पको भग्नावशेषबाट निकालिएका शवलाई आइतबार हाते प्रान्तमा सामूहिक चिहानमा गाडिएको छ। एउटा कपास खेतलाई भूकम्पको चिहानमा परिणत गरी त्यहाँ मृतकको शव गाडिएको हो। टर्की र सिरियामा भूकम्पमा परी मृत्यु हुनेको संख्या आइतबार साँझसम्म ३३ हजार नाघेको छ। टर्कीको प्रकोप व्यवस्थापन प्राधिकरणका अनुसार सोमबार बिहानै गएको टर्कीसिरिया विनाशकारी भूकम्पमा परी ज्यान गुमाउनेको संख्या टर्कीमा २९ हजार ६ सय ५ र सिरियामा ३ हजार ५ सय ७४ पुगेको छ। दर्जनौं घाइतेको उद्धार कार्य जारी छ। सिरियाको सीमानजिकै गएको भूकम्पबाट १४ लाख बालबालिकासहित करिब २ करोड ३० लाख मानिस प्रभावित हुनसक्ने सम्भावना विश्व स्वास्थ्य संगठनले औंल्याएको छ। स्थानीय समयअनुसार बिहान ४ः१७ मै गएकोे उक्त प्रकोपको अवधिमा धेरै मानिस घरभित्रै सुतिरहेकाले पनि मानवीय क्षति बढी हुने अनुमान छ। सेरिजान आवास इस्केन्डरुनको एउटा विद्यालयको बगैंचामा कुर्सीमा सुतिरहेकी थिइन्। ६१ वर्षीया आवास उद्धारकर्तालाई आगो र खाना बाँड्छिन्। उनको अपार्टमेन्टको ब्लक उभिएको त छ। तर, त्यहाँ बस्न असुरक्षित मानिएको छ। भूकम्पपछि भत्किएका वा बस्न लायक नरहेका अधिकांश भवन गत वर्ष निर्माण भएकाले निर्माणकर्ताप्रति आक्रोश बढेको पनि उनले बताइन्। हाम्रो पीडा असैय छ। मेरो खल्तीमा जम्मा १५ लिरा मात्र छ, चुरोट पनि छैन, उनले पीडा पोख्दै भनिन्, मसँग अहिले गुुमाउने केही छैन, त्यसैले म डराउँदिन। भूकम्पबाट प्रभावित अर्का व्यक्ति एर्डेम अवसाओलुकी बहिनी, उनका श्रीमान् र दुई सन्तान अन्टाक्याको एक भवनमा बस्थे। उनीहरू भग्नावशेषमा फसे पनि जीवितै थिए। गत मंगलबार राति भवनमा आगो नलाग्दासम्म उनीहरू आफ्नो परिवारसँग कुराकानी गरिरहेका थिए। तर, आगलागीपछि त्यहाँको सञ्चार बन्द भयो। आजको दिनसम्म आइपुग्दा सबै थाकिसकेका छन्। हामी उनीहरूको सिंगो शव फेला पार्न चाहन्छौं। तर, हामीले अझै केही फेला पार्न सकेका छैनौं। सायद ती सबै जलिसकेका छन्, एर्डेमले भने। नाकाबाट ११ सय शव ल्याइयो टर्की र विपक्षी नियन्त्रित उत्तरपश्चिमी सिरियाबीचको एक मात्र सीमानाकाबाट हालसम्म करिब ११ सय शव ल्याइएको त्यहाँका अधिकारीहरूले जनाएका छन्। उनीहरूले टर्कीबाट सिरियामा शवहरू पुर्याउन चौबीसै घण्टा काम गरिरहेको जनाए। सिरियामा जारी गृहयुद्धको बीचमा लाखौं सिरियाली शरणार्थीहरू भूकम्पबाट सबैभन्दा बढी प्रभावित दक्षिणी टर्की क्षेत्रमा भागेका छन्। ७२ घण्टापछि जीवनको न्यून सम्भावनाडक्टर्स विथआउट बोर्डर्स (मेडिसिन्स सेन्स फ्रन्टियर्स) का मेडिकल एकाइ प्रबन्धक डा इभजेनिया जेलिकोवाका अनुसार भूकम्प पछिको पहिलो ४८ देखि ७२ घण्टासम्मको समय भग्नावशेष मुनिबाट बाँचेकाहरूलाई बाहिर निकाल्न महत्वपूर्ण मानिन्छ। समय बित्दै जाँदा त्यहाँ बाँच्ने व्यक्तिहरू निकै कम हुनेछन्, जेलिकोवाले जोर्डनको राजधानी अम्मानबाट भनिन्, उत्तरपश्चिम सिरियामा अस्पतालहरूमा काम गरिरहेका हाम्रा टोलीहरूले ७२ घण्टापछि बाँचेका निकै कम घटनाहरू मात्र देखेका छन्। उनका अनुसार लामो समयसम्म चिसो मौसममा रहनु रगत र शरीरको तापक्रम घटाउने सबैभन्दा ठूलो कारक हो। यसले बाँच्न सक्ने सम्भावनालाई असर पुर्याउँछ। महामारीको अवस्था, चिसो मौसम, आंशिक रूपमा ध्वस्त पूर्वाधार, पानीजन्य रोग, दीर्घकालीन रोग भएकाहरूको स्वास्थ्य सेवामा पहुँच र मानसिक स्वास्थ्य प्रमुख चिन्ताको विषय रहेको उनले बताइन्। उत्तरपश्चिममा सिरियाली जनसंख्याले पहिले नै लामो संकट र कठिन परिस्थितिको सामना गरिसकेका कारण उनीहरूको मानसिक स्वास्थ्य बिग्रने उच्च जोखिम छ। निःसन्देश यस्तो दर्दनाक घटनाले उनीहरूको जोखिमलाई अझै बढाउन सक्छ, उनले भनिन्। उद्धारका असाधारण प्रयासहरूटर्कीमा विनाशकारी भूकम्पबाट बाँचेकाहरू फेला पार्ने आशा क्षीण हुँदै गएको छ। यद्यपि यसैबीच पनि त्यहाँ केही असाधारण उद्धार प्रयासहरू जारी छन्। ती सफल उद्धारका कथाहरू अहिले सामाजिक सञ्जाल र सञ्चार माध्यममा व्याप्त छन्। त्यहाँका स्वास्थ्य मन्त्री डा फहरेटिन कोकाले भग्नावशेषबाट १५० घण्टापछि एक बालिकाको जीवितै उद्धार गरिएको बताए। उनले एउटा छोटो भिडियो क्लिप ट्विट गर्दै टर्कीको हातेमा ती बालिकालाई १५०औं घण्टामा भग्नावशेषबाट निकालिएको जनाए। हाते फिल्ड अस्पतालमा उनको प्रारम्भिक उपचारपछि थप उपचारका लागि हेलिकप्टर एम्बुलेन्समार्फत उनलाई अडाना पठाइएको छ। अन्टाक्यामा बस्दै आएका सिरियाली अब्दुल्ला इलालीको पनि १५१ घण्टापछि उद्धार गरिएको जनाइएको छ। उनलाई दक्षिण टर्कीको हातेमा भग्नावशेषबाट निकालिएको हो। त्यसैगरी टर्कीको हातेमा भत्किएको एक भवनको भग्नावशेषबाट ३५ वर्षीय मुस्तफा सारिगुलको १४९ घण्टापछि उद्धार गरिएको हो। गत शनिबार भग्नावशेषबाट गाजियन्टेप प्रान्तका पाँच जनाको परिवार र हातेमा एक सात वर्षीया बालिकाको उद्धार गरिएको थियो। उनीहरूले भग्नावशेषमुनि करिब १३२ घण्टा बिताएका थिए। ग्रीसका विदेशमन्त्री प्रभावित क्षेत्रको भ्रमणमा ग्रीसका विदेशमन्त्रीले टर्कीको भूकम्प प्रभावित क्षेत्रको भ्रमण गरेका छन्। दुई नेटो देशहरूबीच लामो समयदेखि चलिरहेको द्वन्द्वका बाबजुत आफ्नो समर्थन प्रदर्शन गर्न ग्रीसका विदेशमन्त्री टर्की पुगेका हुन्। त्यहाँको राज्य सञ्चालित ईआरटी टीभीका अनुसार भूकम्प प्रभावित क्षेत्रको भ्रमणका लागि हेलिकप्टर चढ्नु अगाडि परराष्ट्रमन्त्री निकोस डेन्डियासले आफ्ना टर्की समकक्षी मेभलुट काभुसोग्लुलाई भेटेका थिए। डेन्डियासको आगमन भूकम्पपछि युरोपेली मन्त्रीको टर्कीमा पहिलो भ्रमण हो। यी दुई मन्त्रीले ग्रीक उद्धारकर्ताहरूले खोज र उद्धार कार्यमा मद्दत गरिहेको क्षेत्र अन्टाक्याको भ्रमण गरेका हुन्। पीडितलाई अस्थायी भिसा प्रस्ताव जर्मनीले टर्की र सिरियामा गएको भूकम्पबाट प्रभावित हुने व्यक्तिहरूलाई देशमा रहेका आफन्तहरूसँग अस्थायी रूपमा बस्न अनुमति दिने घोषणा गरेको छ। यो आपतकालीन सहायता हो, जर्मन गृहमन्त्री न्यान्सी फेसरले एक पत्रिकासँग कुराकानी गर्दै भनिन्, हामी जर्मनीमा टर्की र सिरियाली परिवारहरूलाई प्रकोप क्षेत्रबाट आफ्ना नजिकका नातेदारहरूलाई आफ्ना घरमा ल्याउन अनुमति दिन चाहन्छौं। ध्वस्त भवनको अनुसन्धान तीव्र टर्कीले ध्वस्त भवनको अनुसन्धानलाई तीव्र बनाएको छ। ती भवनहरू भत्किएकोमा संकास्पद जोकोहीमाथि अनुसन्धान गर्ने टर्कीले जनाएअनुसार हालसम्म १ सय १३ जनालाई पक्राउ गर्न आदेश दिएको छ। उपराष्ट्रपति फुआत ओक्तेले भूकम्पबाट प्रभावित १० प्रान्तमा भत्किएका हजारौं भवनमध्ये केहीमा अहिलेसम्म १ सय ३१ जना संकास्पद व्यक्तिलाई जिम्मेवार ठानिएको बताए। यीमध्ये १ सय १३ लाई हिरासतमा राख्न आदेश जारी गरिएको छ, उनले भने, विशेष गरी ठूलो क्षति भएका भवनहरू तथा मृत्यु र घाइते बढी भएका भवनहरूको सन्दर्भमा न्यायिक प्रक्रिया पूरा नभएसम्म हामी उनीहरूलाई सावधानीपूर्वक पछ्याउनेछौं। भूकम्प प्रभावित प्रदेशमा मृत्यु र घाइतेको अनुसन्धान गर्न त्यहाँको न्याय मन्त्रालयले भूकम्प अपराध अनुसन्धान ब्युरो पनि स्थापना गरेको छ। भूकम्पको पीडाबीच नै टर्कीको जनता लुटपाटबाट पनि आक्रान्त बनेका छन्। पीडितलाई टेलिफोनमार्फत ठगी गर्ने ४८ जना लुटेराहरूलाई त्यहाँका अधिकारीहरूले पक्राउ गरेका छन्। संयुक्त राष्ट्रसंघको चेतावनी भूकम्प पीडितको राहत र उद्धारमा लागेको संयुक्त राष्ट्र संघले भूकम्पपछिका अवस्थामा ८ लाखभन्दा बढी मानिसले पर्याप्त खाना नपाएको जनाएको छ। यसको सहायता एजेन्सीले भूकम्पबाट मृत्यु हुनेको अन्तिम संख्या अहिलेको भन्दा दोब्बर हुन सक्ने चेतावनी दिएको छ। संयुक्त राष्ट्र संघका मानवीय सहायता प्रमुख मार्टिन ग्रिफिथ्सले विनाशकारी भूकम्पपछि सिरियाको विपक्षी नियन्त्रित क्षेत्रका मानिसलाई सहयोग उपलब्ध गराउन संयुक्त राष्ट्रसंघ असफल भएको पनि स्वीकार गरेका छन्। हामीले अहिलेसम्म उत्तरपश्चिम सिरियाका मानिसलाई असफल बनाएका छौं। उनीहरूले सही रूपमा त्यागिएको महसुस गरेका छन्। यस असफलतालाई सकेसम्म चाँडै सच्याउनु मेरो कर्तब्य र दायित्व हो, सीमा क्षेत्रको भ्रमणका क्रममा उनले भने, अहिले मेरो ध्यान यसैमा छ। विपक्षी कार्यकर्ता ओसामा अबो जायदका अनुसार इडलिब प्रान्तको जानदारिस सहरमा पीडितका परिवारहरूले संगठनको सहयोगको कमीको निन्दा गर्न भूकम्पले ध्वस्त भएका भवनहरूमा संयुक्त राष्ट्रको झन्डा उल्टो फहराएका छन्। चीनले पठायो ५३ टन पालचीनले भूकम्प प्रभावित टर्कीका जनतालाई सहयोग गर्न ५३ टन पाल पठाएको छ। निकट भविष्यमा थप आपतकालीन सहायताको योजना रहेको राज्य प्रसारक सीसीटीभीले जनाएको छ। ठूला कार्गो विमानहरूमा पठाइएका ती पालले राहत कार्यमा सहयोग पुर्याउने विश्वास लिइएको छ। त्यसैगरी चीन सरकारले दिएको ४० हजार कम्बल पनि गत शनिबार नै इस्तानबुल पुगेको थियो। चीनले निकट भविष्यमा इलेक्ट्रोकार्डियोग्राम मेसिन, अल्ट्रासाउन्ड डायग्नोस्टिक इन्स्ट्रुमेन्ट, मेडिकल गाडी र अस्पतालका बेडहरूलगायतका चिकित्सा उपकरण पठाउने योजना बनाएको सीसीटीभीले जनाएको छ। चिनियाँ सरकारले पठाएको ८२ सदस्यीय उद्धार टोली पनि टर्की पुगिसकेको छ। त्यसैगरी कतारले उत्तरपश्चिमी सिरियाको सहायता समूह ह्वाइट हेल्मेटलाई उनीहरूको भूकम्प खोज र उद्धार कार्यमा सहयोग पुर्याएको छ। कतार फन्ड फर डेभलप्मेन्टले जनाएअनुसार सहायतामा एम्बुलेन्स मर्मत र ठूला सवारी साधन सञ्चालन गर्न इन्धन समावेश छ। अगाडिको बाटो लामो छ। तर, हामी तपाईंको सहयोग बिना यो विपत्तिको सामना गर्न सक्दैनौं, ह्वाइट हेल्मेटले कतारलाई धन्यवाद दिँदै ट्विट गरेको छ। ह्वाइट हेल्मेट ३ हजार स्वयंसेवी उद्धारकर्ताहरूको समूह हो। आफूहरूले काम गर्ने विपक्षी नियन्त्रित क्षेत्रहरूमा सहायता पुग्न नसकेकोमा उक्त समूहले कडा आलोचना गरेको छ। राष्ट्रपतिको सत्ता संकटमा धुवाँ र धुलोले गर्दा भूकम्प प्रभावित क्षेत्रको हावा बाक्लिएको छ। सरसफाइको व्यवस्था छैन। मानिस अझै पनि भग्नावशेषमुनि दबिएका छन्। हिउँ जम्ने चिसो मौसममा खुला आकाशमुनि सुत्न पीडित बाध्य छन्। यसले गर्दा पनि प्रभावित क्षेत्रमा जनस्वास्थ्यको ठूलै संकट निम्तिन सक्ने विज्ञले जनाएका छन्। टर्कीको अर्थव्यवस्था लगातार बिगँ्रदो अवस्थामा छ। त्यहाँको महँगी ५७ प्रतिशत बढेको छ। जीवनयापनको लागत पनि बढ्दै गएको छ। भूकम्पपछि जनताले आलोचना गरेपछि त्यहाँको सरकारले जनतालाई ट्विटरमा रोक लगाएको छ। भूकम्पमा परि जीवितै रहनेहरूको स्थान पहिचान गर्न त्यहाँका जनताले ट्विटरको प्रयोग गर्दै आएका थिए। भूकम्पपछि राष्ट्रपति रेचेप तैयप अर्दोआन सरकारले अझै धेरै मानिसलाई बचाउन सक्थ्यो भन्दै उनको आलोचना हुन थालेको छ। टर्कीमा चुनाव नजिकिँदै गर्दा उनको २० वर्ष पुरानो सत्ता संकटमा परेको छ। यस्तो संकटको अवस्थामा देशलाई एकताबद्ध बनाएर राख्न अर्दोआनले गरेको अपीललाई त्यहाँ जनताले वास्ता गरेका छैनन्। राष्ट्रपति अर्दोआनले भूकम्पमा राहत दिने कार्यमा कमी गरेको भन्ने आरोपलाई अपमानजनक बताएका छन्। उनले पत्रकारहरूसँग कुराकानी गर्दै भने, आफ्नो राजनीतिक स्वार्थका लागि मानिसले नकारात्मक सन्देश फैलाउँदैछन्,। यस्तो दुस्प्रचार गर्नेलाई म सहन सक्दिनँ। भूकम्पबाट प्रभावित धेरै जसो सहरमा उनको पार्टी एकेपीको शासन छ। तर, अर्दोआन पहिले प्रधानमन्त्री र अहिले राष्ट्रपतिमा गरी २० साल सत्तामा रहिसकेका छन्। हाल देशमा उनको नीतिको विरोध भइरहेको छ। आगामी मे महिनामा चुनाव हुने भनिए पनि हालसम्म प्रचार अभियान सुरु भएको छैन। विपक्षी दलहरू मिलेर अर्दोआनको विरुद्ध संयुक्त उम्मेदवार खडा गर्ने सम्भावना पनि देखिन्छ।  एजेन्सीको सहयोगमा"
९४ प्रहरी चौकी पुन: स्थापना,"तत्कालीन माओवादीले द्वन्द्व चर्काउँदै कर्णाली नदीमा रहेका पुलहरू भत्काएर लालुदेखि लैफुसम्म कब्जा जमाउन खोज्दा फुकोट प्रहरी चौकी विस्थापित भएको थियो। वीरेन्द्रनगर : सशस्त्र द्वन्द्वकालमा विस्थापित भएको कालीकोटको पुरानो फुकोट प्रहरी चौकी २२ वर्षपछि पुनःस्थापना गरिएको छ। द्वन्द्व चर्किएपछि गाउँमा प्रहरी असुरक्षित भएको भन्दै प्रहरी आफैंले उठाएको चौकी पुनःस्थापना गरिएको हो। राणाकालीन समयमा रास्कोट दराको सुरक्षाका लागि १९८१ ताका उक्त प्रहरी चौकी स्थापना गरिएको थियो। तत्कालीन माओवादीले द्वन्द्व चर्काउँदै कर्णाली नदीमा रहेका पुलहरू भत्काएर लालुदेखि लैफुसम्म कब्जा जमाउन खोज्दा फुकोट प्रहरी चौकी विस्थापित भएको थियो। त्यसपछि त्यो क्षेत्र माओवादीको आधार इलाका बन्यो। प्रहरी पुनः फर्किएर जान सकेन। शान्ति प्रक्रिया थालनी हुँदा त्यहाँ चौकी स्थापना हुन सकेन। स्थानीय नागरिकहरूको माग र रास्कोट नगरको पहलमा चौकी पुनःस्थापना भएको हो। जिल्ला प्रहरी कार्यालय कालीकोटका प्रमुख डीएसपी जयस्वर रिमालका अनुसार प्रहरी चौकी पुनःस्थापनापछि हवल्दारको नेतृत्वमा चार जना प्रहरी टोली खटाइएको बताए। प्रहरी दरबन्दी अभावका कारण जिल्लाका प्रहरी चौकीहरूमा प्रहरी कर्मचारीहरू न्यून संख्यामा छन्। प्रहरी चौकी पुनःस्थापनापछि स्थानीय नागरिकहरू खुसी भएका छन्। प्रहरी चौकी नहुँदा गाउँमा सामाजिक विकृत्ति बढ्नुका साथै हिंसा र आपराधिक घटनाहरू बढेको स्थानीय जन्मदेव बरालले बताए। द्वन्द्वमा धेरै संरचनाहरू भत्किए, हिंसा र आपराधिक घटना बढेका थिए। अब प्रहरी चौकी स्थापना भयो, हिंसा र अपराधहरू न्यूनीकरण हुनेछन्, गाउँमा प्रहरी छ भनेर अपराध गर्नेहरू सध्रिनेछन्, उनले भने। फुकोट प्रहरी चौकीसँगै कर्णालीका ९४ प्रहरी चौकी पुनःस्थापना गरिएको छ। प्रदेश प्रहरी कार्यालयका प्रवक्ता एसएसपी माधवप्रसाद श्रेष्ठका अनुसार कालीकोटको फुकोट प्रहरी चौकी द्वन्द्वमा विस्थापित भई शान्ति प्रक्रियापछि पुनःस्थापित हुने अन्तिम हो। एसएसपी श्रेष्ठका अनुसार सशस्त्र द्वन्द्वमा सुरक्षा चुनौतीका कारण सुर्खेतमा ११, दैलेखमा ८, जाजरकोटमा १४, सल्यानमा ५, रुकुम पश्चिममा ११, कालिकोटमा ८, जुम्लामा ११, मुगुमा ८, डोल्पामा १४ र हुम्लामा ४ वटा प्रहरी चौकी विस्थापित भएका थिए। त्यसबेला विस्थापित प्रहरी चौकीहरू पुःनस्थापना गरिएको उनले बताए। यसैबीच प्रदेश प्रहरी कार्यालय सुर्खेतले सुरक्षित कर्णाली विशेष सुरक्षा योजना बनाउन लागेको जनाएको छ। प्रदेश प्रहरी प्रमुख डीआईजी भीमप्रसाद ढकालले कर्णालीलाई अपराधमुक्त बनाउन सुरक्षा योजना बनाउन लागिएको बताए। योजनामा प्रहरीका भौतिक संरचना सुविधा सम्पन्न बनाउने, आवश्यकताअनुसार चौकीहरू स्थापना गर्नेलगायतका कार्यक्रमहरू समेटिनेछन्।"
घटाइयो बजेट,"चालू आर्थिक वर्षको आधा अवधि बित्दा एकतिहाइ पनि बजेट खर्च हुन सकेको छैन। काठमाडौं : उपप्रधान एवं अर्थमन्त्री विष्णु पौडेलले चालू आर्थिक वर्षको बजेटको आकार २ खर्ब ४४ अर्ब रुपैयाँले घटाएका छन्। तत्कालीन अर्थमन्त्री जनार्दन शर्माले ल्याएको १७ खर्ब ९३ अर्ब ८३ करोड रुपैयाँ बजेटमध्ये १५ खर्ब ४९ अर्ब ९९ करोड मात्र खर्च गर्ने अनुमान अर्थमन्त्री पौडेलले गरेका हुन्। आर्थिक कार्यविधि तथा वित्तीय उत्तरदायित्व ऐनअनुसार माघ मसान्तअघि नै चालू आवको बजेटको अर्धवार्षिक मूल्यांकन गर्दै पौडेलले सुरुको विनियोजनको ८६ प्रतिशत मात्र खर्च हुने बताएका छन्। सरकारले आम्दानीभन्दा खर्च बढी भएको तर्क दिएर बजेटको आकार ठूलो परिमाणले घटाएको हो। सार्वजनिक खर्चतर्फ अनिवार्य दायित्वका लागि छुट्याइएको रकम अपुग हुनुका साथै सिर्जित दायित्व भुक्तानीका लागि स्रोतको जोहो गर्न कठिन भइरहेको अर्थमन्त्री पौडेलको भनाइ छ। अर्थमन्त्री पौडेल नयाँ सरकार गठनसँगै जनताको, विकास र समृद्धिको चाहना सम्बोधन गर्न थप स्रोत आवश्यक पर्ने स्वीकार गर्छन्। तर, बजेट सन्तुलन कायम गर्न कठोर कदम चाल्नुपर्ने बाध्यता आएको उनको भनाइ छ। विभिन्न समयमा सिर्जना गरिएका तत्कालीन र दीर्घकालीन दायित्वले स्रोत व्यवस्थापन कार्य झनै अप्ठेरोमा परेको छ, पौडेलले भने। उनका अनुसार बजेटको मध्यावधि समीक्षा गर्दा बजेटको सन्तुलन कायम गर्ने नीति लिइएको छ। खर्चको प्राथमिकीकरण गरी गुणस्तर बढाउने, पुँजीगत खर्च गर्ने, अत्यावश्यबाहेक खर्च कम गरी मितव्ययिता कायम गर्ने र राजस्व प्रणाली चुस्त बनाउँदै चुहावट नियन्त्रण गर्ने र करको परिपालना बढाउने नीति लिइएको पौडेलको भनाइ छ। एकातिर बजेटमा व्यवस्था नगरिएको दायित्व व्यवस्थापनको दबाब र अर्कातर्फ राजस्व वृद्धिदर नकारात्मक हुँदा वित्त व्यवस्थापन असहज भएको तर्क अर्थमन्त्रीले गरे छ। उनका अनुसार तत्कालीन मन्त्री शर्माको चालू खर्च सुरुको अनुमानभन्दा १ अर्ब ६२ करोड रुपैयाँ कम खर्च हुने अनुमान छन्। मध्यावधि समीक्षामार्फत पुँजी खर्च सुरुको अनुमानभन्दा ६७ अर्ब कम अर्थात् ३ खर्ब १३ अर्ब ८५ करोड खर्च हुने संशोधित अनुमान छ। वित्तीय व्यवस्थातर्फ सुरुमा २ खर्ब ३० अर्ब २१ करोड छुट्याइएकोमा २ खर्ब १४ अर्ब २१ करोड (९३०५) मात्र खर्च हुने संशोधित अनुमान अर्थमन्त्रीले गरेका छन्। उनले राजस्व संकलनको अनुमान पनि घटाएका छन्। सरकारले १४ खर्ब ३ अर्ब १४ करोड उठाउने लक्ष्य राखेकामा वर्षभर १२ खर्ब ४४ अर्ब ७५ करोड (८८७१ प्रतिशत ) संकलन हुने अनुमान छ। वैदेशिक अनुदान र ऋण सुरुको अनुमानभन्दा क्रमशः १७ अर्ब र ७२ अर्ब कम प्राप्त हुने अनुमान पौडेलको छ। सुरुको लक्ष्यभन्दा १६ अर्ब कम आन्तरिक ऋण उठाउने संशोधित लक्ष्य छ। चालू आर्थिक वर्षको आधा अवधि बित्दा एकतिहाइ पनि बजेट खर्च हुन सकेको छैन। ६ महिनामा १४ प्रतिशत मात्रै पुँजीगत खर्च भएको छ। चालू खर्च ३८ प्रतिशतभन्दा बढी भएको छ। यस अवधिसम्मको कुल राजस्व संकलन पनि वार्षिक लक्ष्यको एकतिहाइ नाघेको छैन। हालसम्म सरकारले लक्ष्यको ८६६ प्रतिशत अर्थात् ४ अर्ब ८० करोड मात्र वैदेशिक अनुदान प्राप्त गरेको छ। अर्थ मन्त्रालयका अनुसार १ खर्ब ३७ अर्ब वैदेशिक सहायता (ऋण तथा अनुदान) प्राप्त भएको छ। अर्थमन्त्रीले सुरुको बजेट खर्च अनुमान संशोधन गरी सानो बनाउनुले मन्दीलाई सम्बोधन नगरेको महसुस हुने अर्थविद् डा रघुवीर विष्ट बताउँछन्। सरकारको वित्त नीति मन्दीविरोधी हुनुपर्ने, मन्दीमैत्री आएको छ। लगानी नगर्ने भएपछि आर्थिक गतिविधि कमजोर भएर जान्छ, सहप्राध्यापक डा विष्टले भने, देशको मौद्रिक र वित्त नीति दुवै संकुचनमुखी हुनु अर्थतन्त्रका लागि सकारात्मक होइन। एउटा संकुचनमुखी हुँदा अर्को विस्तारकारी हुनुपर्ने हो। दुवै नीति संकुचनमुखी हुँदा बजारको माग सम्बोधन नहुने उनको तर्क छ। अर्थतन्त्रमा राजस्व संकलन घट्दा हाम्रो देशको हालत श्रीलंकाझैं होला कि भनेर सबै पक्ष डराएको विष्टको भनाइ छ। अर्थतन्त्रलाई सुधारको बाटोमा लैजाने हो भने आर्थिक क्रियाकलाप बढ्नुपर्छ। गतिविधि विस्तार गर्ने नीति अंगिकार गरिनुपर्नेमा त्यो गर्न चुके पक्कै पनि प्रायस्चित गर्ने छन्, उनले भने। आर्थिक वृद्धि कति ? टुंगो छैन अर्थमन्त्री पौडेलले चालू आर्थिक वर्ष ८ प्रतिशत आर्थिक वृद्धि सम्भव नभएको बताएका छन्। मुद्रास्फीति ७ प्रतिशतमा सीमित राख्न सम्भव नभएको उनको भनाइ छ। ६ महिना बित्दा मुद्रास्फीतिदर ७३८ प्रतिशत पुगेको छ।तर, बजेटको आकार घटाउँदा आर्थिक वृद्धि कति हुन्छ भन्ने प्रश्नको जवाफ अर्थमन्त्रीले दिएनन्। मुद्रास्फीति कति प्रतिशतमा सीमित हुन्छ भन्ने जवाफ पनि उनीसँग थिएन। सञ्चारकर्मीले यसबारे राखेको जिज्ञामा उनले भने, आर्थिक वृद्धि तथ्यांक विभागले हिसाब गर्नेछ। मूल्यवृद्धि नियन्त्रण गर्ने नीति अबलम्बन गरिनेछ। यसकारण घटाइयो खर्चको अनुमान उपप्रधान तथा अर्थमन्त्री पौडेलले सार्वजनिक खर्चतर्फ अनिवार्य दायित्वका लागि छुट्याइएको बजेट अपुग हुनुका साथै सिर्जित दायित्व भुक्तानीका लागि स्रोतको जोहो गर्न कठिन भइरहेको बताए। विभिन्न समयमा सिर्जना गरिएका तत्कालीन र दीर्घकालीन दायित्वले स्रोत व्यवस्थापन कार्य झनै अप्ठेरोमा परेको छ, पौडेलले भने। एकातिर बजेटमा व्यवस्था नगरिएको दायित्व व्यवस्थापनको दबाब र अर्कातर्फ राजस्व वृद्धिदर नकारात्मक हुँदा वित्त व्यवस्थापन असहज भएको उनको तर्क छ। अर्थमन्त्री पौडेलले सार्वजनिक खर्चतर्फ अनिवार्य दायित्वका शीर्षकहरूमा छुट्याइएको बजेट नै अपुग हुने बताएका छन्। चालू आर्थिक वर्षमा अनिवार्य दायित्वका केही खर्च शीर्षकहरूमा न्यून विनियोजन भएको कारणले विषयगत मन्त्रालयहरूबाट अर्थ मन्त्रालयमा थप बजेट माग गरेका छन्। यस्तो खर्चको व्यवस्थापन सहज नभएको उनको भनाइ छ। यस्तै विगतमा स्रोतको सहमति दिइएका कतिपय आयोजना मन्त्रालयहरूको बजेटको सीमाभित्र समावेश नभएकाले अहिले बजेट व्यवस्थापन चुनौतीपूर्ण बनेको छ। रासायनिक मलको अन्तर्राष्ट्रिय बजारमा मूल्य वृद्धि हुँदा, नेपाली मुद्रा अबमूल्यन हुँदा विनियोजित रकम अपर्याप्त भएको मन्त्री पौडेलको ठहर छ। यस्तै आन्तरिक ऋणको उच्च ब्याजदरले गर्दा चालू खर्चमा चाप परेको उनले बताए। अमेरिकी डलर तथा अन्य विदेशी मुद्रासँग नेपाली रुपैयाँको अवमूल्यनले गर्दा वैदेशिक ऋणको साँवा ब्याज भुक्तानीको दायित्व बढ्न गएको छ, उनले भने। रासायनिक मल खरिद र सार्वजनिक ऋणको साँवा ब्याज भुक्तानीका लागि मात्र पनि थप ६७ अर्ब रुपैयाँ बजेट व्यवस्था गर्नुपर्ने अवस्था आएको छ। पौडेलले भने, एकातिर बजेटमा व्यवस्था नगरिएको दायित्व व्यवस्थापनको दबाब र अर्कोतर्फ लामो समयदेखि सकारात्मक वृद्धिदर हासिल हुँदै आएको राजस्व संकलनको वृद्धिदर नकारात्मक हुँदा सरकारी वित्त व्यवस्थापनमा दोहोरो चुनौती थपिएको छ। अर्थविद् डा रघुवीर विष्टका अनुसार खर्चले आर्थिक क्रियाकलाप बढाउँछ। खर्च बढाउने लक्ष्य लिनुपर्नेमा सरकारले अवसर गुमाएको छ। अहिलेको अवस्थामा धेरै स्रोत जुटाएर, विदेशबाट ऋण लिएरै भए पनि गतिविधि विस्तार गर्नुपर्ने थियो, उनले भने, तर, विश्वास घटेको छ। अनुदान आउनेवाला छैन।"
बिब्ल्याँटो राजनीति,"शिक्षाले राजनीतिलाई चलाउनुपर्नेमा राजनीतिले शिक्षालाई निमोठिरहेको छ । नेतृत्वमा पुग्नेले स्वार्थको बार्गेनिङ गरिरहे । फ्रान्समा चार्लेज मन्टेक्युई (सन् १६८९१७५५) र जिन ज्याक रुसो (सन् १७२२१७७८) ले बौद्धिक जागरणलाई अघि बढाएपछि दर्शन र विज्ञानलाई गाँसियो। बिस्तारै सामाजिकआर्थिक रूपान्तरणसँग चेतनालाई जोड्ने अभ्यासमा बौद्धिक जगत् र राजनीतिक नेतृत्वले हातेमालो गरे। वस्तुतः सम्पन्न भनिएका मुलुकमा निष्पक्ष थिंक ट्यांकले क्षमतानुसार अवसर पाएका हुन्छन्। तिनले अध्ययनका आधारमा बोल्छन् तर हचुवा र हलुका तर्कबाज छाँट्नुपर्ने बाध्यता बन्दैन। परिणामतः वैज्ञानिक चिन्तनलाई सामाजिक परिवेशमा प्रयोग गर्न सम्भव हुन्छ। तब युगानुकूल गतिशील विकासको गुणस्तरीय अभ्यासमा योजनाबद्ध परिवर्तनको हुँकारले तीव्रता पाउँछ। समाजभित्र स्थापित कुशल आदर्शता र सबल पूर्वज्ञानलाई उपेक्षा गर्नुपर्ने कुचेष्टा लादियो। संस्कृतिभित्रको विकृति फाल्नुपर्ने र सुसंस्कृत बन्नुपर्ने भाष्यलाई खोतलिएन। वस्तुतः मुलुकमा स्थापित विचार र हाम्रो माटोको सम्बन्धसँग जनचाहनाको रागलाई बुझ्ने नेतृत्वको अभाव खड्किरह्यो। आर्थिक विकासका निमित्त श्रम र पुँजीको प्रयोगसँग नातो गाँसिएन। शिक्षामा लगानी, प्रक्रिया र उत्पादनको सम्बन्धलाई स्थापित गराइएन। विडम्बना, मुलुकमा यतिखेर विकृति नै संस्थागत बनिरहेको देखिन्छ। विशेषतः स्थानीय स्तरमा जागिर खान होस् वा कर्मचारीको सरुवाबढुवामा तह र पदअनुसार सम्बन्धित निकायलाई तिर्नुपर्ने बढाबढ दामको घुस रकम रूढ भएर स्थापित भइरहेको छ। आखिर नीतिनियमको धज्जी उडाउनेहरू नै नेतृत्वमा पुगेपछि शक्तिको दुत्कार भइछाड्छ। सुशासकबाहेक केही बदमासी गरेका अर्थात् समाजमा खुलेआम अन्याय गरेकाले नै नेतृत्व गरेपछि लोकतान्त्रिक राजनीति दूषित बन्न पुग्छ। जागिर खानेलाई बाध्यता छ। उसले भनेको रकम नतिरे दुर्गममा पर्नुपर्ने वा भोलिका निम्ति भनेजस्तो सहज नहुने अर्को पीडा हुन्छ। दलीय कार्यकर्ता दादागिरीका अघि आममान्छेको आवाज खोलाको गीत बन्छ। कतै शैक्षिक माफिया, कतै भूमाफिया त कतै मेडिकल माफियाको खुलेआम माफियावाद अनि बिचौलियावादले सकारात्मक परिवर्तनमा तगारो हालिरहन्छ। राजनीतिभित्रको फोहोरको डंगुर पुस्तान्तरित भइरहँदा नयाँ भनिएका अनुहारमा समेत स्वच्छता देख्न पाइएकै छैन। सबैभन्दा ठूलो विडम्बना जनता त लोकतान्त्रिक स्वतन्त्रतामा समेत भद्दा मजाकभित्रको रंगमञ्चका भोट बैंक मात्रै भयौं। हाम्रो समाज अझै पनि अगस्ते कम्तेले भने जसरी सामाजिक स्थिरता र सामाजिक गतिशीलताको संक्रमणको चरणमा छ। कम्तेले भने जसरी अलिकति आध्यात्मिक विश्वास, अलिकति काल्पनिक उडन्ते विचार अनि अलिकति वैज्ञानिक चिन्तनको खिचडी बोकेका नेतृत्वले देशको मियो समातेका छन्। कर्ममा भन्दा बौद्धिकताको नियन्त्रणमुखी चुक्लीबाजको मुख्र्यांईमा लिप्त संकीर्ण मथिंगलले अस्थिरतालाई निरन्तरता दिइरहेकै छ। यसर्थ पनि हाम्रो समाज र राजनीतिमा बौद्धिकताको चिरहरण भइरहेको देखिन्छ। पतीत स्वार्थपरक बौद्धिक बहसभित्र समाजले आपूलाई सुधारेर माथि लैजानेभन्दा प्रतिस्पर्धीलाई सिध्याएर ठालुपन देखाउँदै दूधको साक्षी बिरालो बन्ने परिपाटीमा बढी अभ्यास गर्न सिक्यो। विचारको ध्रुवीकरणका कारण वर्तमान समाजमा बौद्धिक जागरणले फड्को मार्न सकेन। समाज बिब्ल्याँटो बुद्धि बोकेर अड्बांगे बन्दै गयो। शक्तिको पूजामा आरती हुन्छ। पदीय स्वार्थभित्र आफ्ना नेतालाई देवत्वकरण गर्नमा हिच्किचाहट हुँदैन। मेरो मान्छेले यस्तो गरिदिन्छन्। मलाई मन्त्रीको फोन आएकाले फलानोलाई कानुनविपरीत भए पनि जागिर दिएँ भन्ने भाष्य सामान्य बन्छ। परिवर्तनका नाउँमा नबोलिएका र नदेखिएका हजारौं प्रेमप्रसाद आचार्यको आहतका अघि वर्तमान स्वार्थजडित राजनीति निदाइदिन्छ। जात र धर्मका नाउँमा राजनीति गर्ने साम्प्रदायिक सोचमा उचालिने अर्थात् कसैलाई माथि लैजान कसैको खेदो खन्ने परिपाटीलाई उत्पातै राम्रो शैली मानिएको छ। अर्थात्, मुलुकमा नवीन नेतृत्वको दोहोलो हुने परिवेश बनिरहँदा उही र उस्तै मगजहरूले आदर्श मूल्य, मान्यता र सकारात्मक सोचलाई उछितो काढ्न रमाइलो मान्छन्। फलतः नैतिक आदर्शताको खडेरीमा जनताले केही गरौं र केही बनौं भन्ने परिवेश बन्दैन। आमनागरिकका नाममा शपथ खाएर तिनकै ढाडमा बञ्चरो हानिरहेको यथार्थ छ। विडम्बना, असल भनिएकाहरू नै पनि बाध्यतामा अड्किन्छन्। कुनै पार्टीगत भूमिकामा रहेकाहरूको अपराधको बचाउमा अल्झिन पुग्छन्। कार्यकर्ता र आसेपासेका लागि भनसुन गरिदिने मोहमा लहसिन्छन्। यसर्थ सत्ताका वरीपरी घुम्नेले सुविधा पाउँछ। विडम्बना भूस्थानीकरणको युगमा समेत भुइँमान्छे पिल्सिरहेकै छ। गरिबी र राज्यनीतिको अन्तर्य जीवन निर्वाहको सहजता, आत्मसम्मान र स्वतन्त्रता नै विकासका मुख्य तत्त्व हुन्। अरस्तुले प्राप्तिलाई भन्दा असल चरित्रमा जोड दिन्छन्। यद्यपि, हामी साम्यवादी वा समाजवादी सिद्धान्तलाई बोलिरहँदा अघोषित अधिनायकत्वको दमनमा छौं। अर्थात्, व्यवस्था स्वतन्त्रताको हिमायती भए पनि सोच र व्यवहारलाई नेपथ्यबाट सीमित शक्ति केन्द्रद्वारा खेलाइन्छ। मुलुकको अर्थ राजनीतिमा कथित मुठ्ठीभरका शक्ति केन्द्रले प्रभाव जमाइरहँदा गरिबले गरिबै बन्नुपर्ने बाध्यता हुन्छ। यहाँ भ्रष्टाचारी, अत्याचारीको छानबिन गर्दा कतै न कतैबाट आफू र आफ्नाले फस्नुपर्ने जालो स्थापित भएकै कारण ठूला माछाले दाइँ गर्ने अवसर पाइरहन्छन्। टेन्डर पार्छन्। विकासलाई वर्षौं अँचेट्छन् र विपन्नसँग कर उठाएर तिनकै ढाडमा टेक्दै रजाइँ गरिरहन्छन्। अर्कातिर कर्मचारीतन्त्रको अदृश्य शक्तिको जञ्जालभित्र कतिपय निःस्वार्थी पात्र नै अघोरै दोषी ठहरिन पुगिदिन्छ। वास्तविक दोषीहरू बजारमा रमिरहने विचित्रता पनि नाटकको कथानकभन्दा भिन्न देखिँँदैन। आर्थिक, सामाजिक र मानवीय उद्विकासको चिन्तनमा डुबुल्की मार्ने परिवेश नभएसम्म हामी अस्थिरताको गोलघरमा घुमिरहनेछौं। किनभने, चेतनामा निष्पक्ष निर्णायक सक्षमता विकास गर्न जीवनमा सरलता चाहिन्छ। स्वच्छन्दता र स्वतन्त्रतालाई जीवनमा भोग्न पाउने परिवेश हुनुपर्छ। आवश्यकता र अभावले कसैको ओड लिने र ओत लाग्नैपर्ने भित्री स्वार्थका कारण गलतलाई पनि असल बनाउन अर्थात् मौनता साँध्न विवश छ हाम्रो समाज। राज्यले सन्तुलन कायम नगरिदिँदा जीवन सञ्चालन र समाज परिवर्तनको भाष्यबीच खाडल सिर्जना हुन्छ। स्वयं मुलुकको नीतिले नै गरिबीको तह निर्माण गरिदिन्छ। पैतृक सम्पत्ति नभएका सीमान्त क्षेत्रका विपन्नहरू सधैं सीमान्त वर्गमै बाँच्न विवश बन्छन्। तिनका सन्तानदरसन्तानमा उही विपन्नताको बाध्यता हस्तान्तरित हुन्छ। आफूलाई समाज अनुकूल समुन्नत बनाउन नसकेका कारण विपन्नहरूको जीवन सधैं अभावमा हुन्छ। यसर्थ जनताको जीवनशैली सुधारमा मुलुकको नीति र पद्धतिले नै मुख्य भूमिका खेलेको हुन्छ। निजी संस्थाले राम्रो नतिजा प्रदान गरिदिँदा सामुदायिक शैक्षिक निकायको नतिजालाई सोलडोलमा राखेर मुलुकको शैक्षिक उपलब्धिमा हिस्सेदार बनाइँदै आएको देखिन्छ। फलतः सामुदायिक शिक्षालाई सुधार्ने कर्मकाण्डी बहसले व्यावहारिक रूपमा आकर्षित तुल्याउँदैन। अहिलेको परिवेशलाई हेर्दा केही सम्पन्न र सक्षम वर्गका सन्ततिहरू मात्रै नामी निजी शिक्षालयमा महँगो शुल्क तिरेर पढ्छन्। जतिसुकै आदर्शका कुरा गरे पनि व्यावहारिक हिसाबमा विपन्नहरू नै गुणस्तरीय शिक्षाबाट वञ्चित छन्। कहिले झोला, कहिले चप्पल, कहिले एकएक पुरिया बिस्कुट दिएर तिनलाई विद्यालयमा नियमित आएर पढ्ने बनाउन सकिन्छ भन्ने सस्तो लोकप्रियताको फेसनले शिक्षामा रूपान्तरण सम्भव देखिँदैन। यसबाट सन् २०३० सम्ममा प्राप्त गर्ने भनिएको दिगो विकासको लक्ष्य पूरा नहुने संकथन तय भइरहेको छ। वास्तवमा कुर्सीमोहले नैतिक मर्यादालाई सम्बोधन गर्न सकेन। जनमतलाई आफ्नो बनाउने र फेरि झुक्याएर सत्तामा पुग्ने खेल चलिरहेकै छ। रचनात्मक परिवर्तनमुखी विकासका पक्षमा सोच्ने फुर्सद कसैलाई छैन। देखासिकी गरेरै भए पनि मध्यम वर्गले समेत सहरका निजी विद्यालय तथा क्याम्पसलाई रोज्ने स्थिति बनाइनुमा मुलुकको नीति र व्यवहार दुवै दोषी छ। चेतना बढ्नु सुखद पक्ष हो तर जीवनको सारा कमाइलाई खाइनखाइ शिक्षामा खर्चिनुपर्ने बाध्यता सिर्जना गर्नुमा राज्य जिम्मेवार हुन्छ। अर्कोतिर, विपन्न बालबालिका केही बुझेर वा नबुझेरै पनि कमसेकम सामुदायिक विद्यालयमा पढ्न पठाउँछन्। तथापि, समाजको संस्कार, परिवारको चिन्तन वा सोच अर्थात् अभाव र अज्ञानको परिणति तथा राज्यको बेवास्ताका कारण तिनले बीचैमा पढाइ छोड्छन्। पठन संस्कृतिको अभाव हुन्छ। अन्ततः सामान्य मजदुर बन्छन्। सम्पन्नका छोराछोरी मालिक हुन्छन्। दुःख गर्नुपर्छ, असल आचरणमा बस्नुपर्छ, दुव्र्यसनीमा फस्नु हुन्न भन्ने शिक्षा र चेतनाको अभावका कारण विपन्न र तल्लो वर्गका समुदायमा सकारात्मक चिन्तनको अभ्यास नै हुँदैन। मेधावी र सक्षम विद्यार्थी राम्रा वा निजी विद्यालयतिरै जान्छन्। अन्तः कतै जान नसकेका कमजोर तथा पारिवारिक वातावरण नपाएर छानिएका विद्यार्थीबाट उत्कृष्ट नतिजाको अपेक्षा गर्नै सकिँदैन। अर्कातिर, विद्यालयीय परिवेश पनि सकारात्मक नहुँदा राज्यको शैक्षिक पद्धतिले भोलिको पुस्तालाई दुई खाले वर्गमा विभाजित तुल्याएर संवैधानिक मान्यताकै खिल्ली उडाइरहेको देखिन्छ। आज शिक्षाले रोजगारको अभावमा ग्रसित असन्तुष्ट जनशक्ति उत्पादन गरिरहेको छ। अर्थात्, शिक्षाले राजनीतिलाई चलाउनुपर्नेमा राजनीतिले शिक्षालाई निमोठिरहेको छ। नेतृत्वमा पुग्नेले स्वार्थका लागि बार्गेनिङ गरिरहेका छन्। वैकल्पिक शक्तिलाई नामेट पार्न दलीय दादागिरीको त्रासद भाष्य रचेका छन्। चोर र साधुको अर्थबोधमा समेत सस्तो लोकप्रियता र अन्धआलोचनाको बिब्ल्याँटे दोहोरीसमेत चलिरहेको छ। वास्तवमा कुर्सीमोहले नैतिक मर्यादालाई सम्बोधन गर्न सकेन। जनमतलाई आफ्नो बनाउने र फेरि झुक्याएर सत्तामा पुग्ने खेल चलिरहेकै छ। रचनात्मक परिवर्तनमुखी विकासका पक्षमा सोच्ने फुर्सद कसैलाई छैन। शक्ति केन्द्रमा रहेर खेलिरहने होडबाजी नै आजको दूषित राजनीतिको यथार्थ हो। अन्ततः जनतालाई नै ढाल र तरबार बनाइरहिएको देखिन्छ। केहीकेही नयाँपन देखिँदै गर्दा पुनः अस्थिरताकै पुनरावृत्तिको छनक आइसकेको पनि जगजाहेरै छ। परिणामतः आममान्छेको चुलोचौकोले अझै पनि बिब्ल्याँटो राजनीतिसँग मुकाबिला गरिरहनुपर्ने भाष्य स्थापित भइरहेको छ।"
रेडियो(कर्मी)को भविष्यको चिन्ता !,"पछिल्ला दिनमा चलाइएको रेडियोको भविष्य माथिको प्रश्न निरर्थक छ। हामी रेडियोकर्मीले आफ्नो कमजोरी श्रोतामा थोपरेको मात्रै हो। समस्या माध्यममा होइन, हामीले पस्किने सामग्री, हाम्रो व्यवस्थापन, हाम्रो योग्यतामा छ। रेडियो भनेको आवाज सुनाउने माध्यम हो। रेडियोमार्फत सुनेका कुरा श्रोताको मनमा चित्र बनेर बस्छ। रेडियो माध्यमको सबैभन्दा ठूलो शक्ति र विशेषता नै यही हो। ताररहित सुनाउने माध्यम अर्थात् रेडियोको आकारप्रकार बदलिँदै आए पनि मानिसको मनमा रेडियो सेटको एउटा आकृति बसेको छ। यो आकृति झन्डै एक सय वर्ष लागेर बनेको हो। सुरुसुरुमा सानो रेडियो सेटभित्र बसेर मान्छे कसरी बोल्छन् ? भनेर सुन्नेहरू अचम्ममा पर्थे। पूर्वसञ्चारमन्त्री ज्ञानेन्द्र कार्कीले आफूहरूले सानो छँदा रेडियोभित्रका मान्छे हेर्न रेडियो खोलखाल पारेर बिगारेको घटना गत वर्ष एउटा औपचारिक कार्यक्रममै सुनाउनु भएको थियो। पछिल्ला दिनमा सूचना प्रविधिको फड्कोले रेडियोको आकृति हराउन थालेको चिन्ता बढ्दै गएको छ। यससँगै श्रोता घटेर रेडियोको उपादेयता पनि सकिन लागेको हो कि भन्ने चिन्ता पनि बढ्दो छ। आज यस आलेखमा यिनै विषयमा घोत्लिने प्रयास गरिएको छ। सुनाउने माध्यम फेरिँदै जाने कुरा प्राकृतिक भयो। यसमा बहस गर्नुको अर्थ छैन। तर, आजभन्दा सय वर्ष, पचास वर्ष वा दस वर्षअघिको अवस्था दाँज्ने हो भने पत्रिका, टीभी, क्यामेरा, मोबाइलजस्ता सञ्चारका साधन वा अरू उपकरण, जुनसुकै वस्तु पनि समयअनुसार फेरिँदै गएका छन्। यसलाई चल्तीको अंग्रेजी शब्दमा अपडेट भएको भनेर बुझिन्छ। माध्यम त फेरिँदै जान्छन्। सूचना वा सन्देशका लागि हिजो डाँक लाउने समय थियो। अनि ढोल पिट्ने समय आयो। त्यसपछि लाउडस्पिकरको समय हुँदै रेडियो सेटको समय आयो। हाते रेडियो सेटसम्म आइपुग्दा त एअरफोन जोडेर सुन्न मिल्ने रूपमा बदलियो। यसरी आवाज कहाँबाट र कसरी आउँछ प्राविधिक कुरा हो। मूल कुरा त्यो आवाज कस्ले ? किन ? र, कस्का लागि बनाउँछ ? अनि त्यो कस्तो बनाउँछ ? किन सुन्ने ? भन्ने हो। यसरी सोच्दा रेडियो भनेको रेडियो सेट मात्र होइन कि यो अडियो हो भन्ने सहजै बुझिन्छ। यत्ति बुझेपछि समयको गति पकड्न नसक्दा फोटो दुनियाँको बादशाह कोडाक कम्पनीको हरिबिजोग भयो। मोबाइलमा साम्राज्य फैल्याएको नोकियाको बिजोग उदेकलाग्दा उदाहरण भए। तर पनि फोटो माध्यम र मोबाइलले झन् पंख फैल्याएको तपाईं हाम्रा अगाडि साक्षात् छ। आकाशवाणी पो हट्यो, फोन सञ्चार त झन् नजिक हात हातको मोबाइलसम्मै आयो नि। यसरी सोच्न थाल्दा रेडियो मिडियाको भविष्यको चिन्ताभन्दा बढी अहिले हामी रेडियोकर्मीले गरिरहेको भूमिकाको चिन्ता जरुरी छ। हाम्रो कामको समीक्षा जरुरी छ। यो नै आजको आवश्यकता हो। रेडियो सेट हराउन थाले पनि अडियो सुनाउन अरू थुप्रै विकल्प थपिएका छन्। खासमा रेडियो सेटका अनेकन विकल्प बढेका छन्। सवाल यिनको उपयोग कसरी गर्ने ? र, सुन्ने श्रोताका लागि चाहिएको के हो ? कसरी पस्किने ? भन्ने हो। यी सवालमा घोत्लिन थाल्यौं भने यो विधा युग युग बाँचिरहन्छ भन्नेमा शंकै छैन। किनभने हाम्रो शरीरका पाँच प्रमुख ज्ञानेन्द्रियमध्ये सुन्ने मात्रै काम गर्ने एक अंग कान हो। कानले सुन्न नछोड्दासम्म सुन्ने माध्यमको भविष्य किन सकिन्थ्यो ? चाहिएका बेला बटन थिचेर सुन्न मिल्ने पछिल्लो अभ्यास पडकास्टसम्म आउँदा यो अरू विकल्पका सुविधासहित उदाएको छ।अमेरिका, बेलायत, इटली, नर्वेजस्ता विकसित देशमा रेडियोको स्वर्णयुग मानिन्छ। ठूलाठूला कम्पनीहरूले रेडियो माध्यममा डिजिटल प्रविधिमा लगानी बढाइरहेका छन्। त्यहाँ त रेडियो मिडिया डेट एक्सपायर भएको छैन। हाम्रोजस्तो अन्य मिडियाका लागि तल्लो तहमा पुग्न कठिन भूगोल र साक्षरता दर तथा गरिबी भएको मुलुकमा रेडियोको भविष्यबारे चिन्ता गर्नु पर्ने अवस्था होइन। संसारभर गरिबको आफ्नो मिडिया रेडियोलाई मानिन्छ। यो सस्तो उपकरणमा निःशुल्क सुन्न सकिन्छ। पत्रिका पढ्न, टीभी हेर्नजस्तो नभै अरू काम गर्दै पनि रेडियो सुन्न सकिन्छ। कामकाजीका लागि पनि सहज छ। त्यसैले संसारभर रेडियो मिडिया जीवितै र लोकप्रिय छ। यसैले पछिल्ला दिनमा चलाइएको रेडियोको भविष्य माथिको प्रश्न निरर्थक छ। हामी रेडियोकर्मीले आफ्नो कमजोरी श्र्रोतामा थोपरेको मात्रै हो। समस्या माध्यममा होइन, हामीले पस्किने सामग्री, हाम्रो व्यवस्थापन, हाम्रो योग्यतामा छ। रेडियोसम्बन्धी आयोजना हुने कार्यक्रममा यस्तो छलफल हुने गरेको छ। तर, यसको सुधारका लागि सबै रेडियोका सञ्चालकको आफ्नै बुताले पार लाउन नसकेको, राजनीतिक भागबन्डामा रुमलिएका छन् छाता संस्थाहरू। जसले दिशा दिन नसकेको र सरकारले अभिभावकीय दायित्व नै लिन नचाहेको पाइन्छ। त्यसैले जति हिँडे पनि उही ठाउँमा भन्ने उखानजस्तो हुन गएको यथार्थ हो। नेपालमा एफएम रेडियोको विकासमा संख्या पनि अहिले मुख्य चुनौतीको विषय हो। एउटै सानो सहरमा पनि दर्जनभन्दा बढी रेडियो खुलेका छन्। सञ्चार तथा सूचना प्रविधि मन्त्रालयको पछिल्लो तथ्यांकअनुसार झन्डै १२ सय एफएम रेडियोले इजाजत लिएका छन्। खुलेका झन्डै एक हजारमध्ये झन्डै तीन सय रेडियो बन्द छन्। यकिन तथ्यांक सरकारी संयन्त्रसँगै छैन। यद्यपि हाल सात सयभन्दा बढी रेडियो प्रसारणमा रहेको अनुमान छ। २० अर्ब हाराहारीको वार्षिक विज्ञापन बजारमध्ये रेडियोको भागमा करिब १० प्रतिशत मात्रै पर्न आउँछ। क्लिनफिड लागू भएपछि नेपालको विज्ञापन बजार थप १० अर्बले बढ्ने अनुमान गरिए पनि बहुराष्ट्रिय कम्पनीले नेपालमै विज्ञापन उत्पादनमा चासो नदेखाउँदा बजार बढ्न सकेन। नेपाल विज्ञापन संघका अनुसार औसतमा छापाले ३५, टीभीले ३०, डिजिटल मिडियाले १५ र बाँकी आउटडोर माध्यमहरूले १५ प्रतिशत विज्ञापन हिस्सा ओगट्ने गरेका छन्। बजारले थेग्न सक्नेभन्दा बढी रेडियो हुँदा आर्थिक, जनशक्तिलगायत समस्या रेडियो सञ्चालकहरूले भोग्दै आएका छन्। नेपाली बजारले थेग्न सक्ने अवस्था नबन्दासम्म रेडियोहरूको बन्द हुने क्रम रोकिने छैन। गणतन्त्र आउनु अघिसम्म भौतिक अनि कोरोना अघिसम्म कन्टेन्टमा साझेदारीका रूपमा आएको दातृ संस्थाको सहयोग करिब सुक्दैछ। त्यसैले स्थानीय बजारले थेग्ने हुन एकदमै कम विकल्प छन्। केही वर्षदेखि पंक्तिकारले उठाउँदै आएका तीन विकल्प, विषय केन्द्रित भएर आफ्ना श्रोता अनि स्रोत पहिल्याउने, एकआपसमा मर्जर वा एक्विजेसनमा जाने र कन्टेन्ट उत्पादन तथा प्रसारणमा एकआपसी साझेदारी गरेर हाललाई उत्पादन खर्च केही घटाउने उत्तम उपाय हुन् भन्ने लाग्छ। बैंक तथा वित्तीय संस्थाहरूको नियमक निकाय नेपाल राष्ट्र बैंकले च्याउ उम्रेझैं बैंक र वित्तीय संस्था खुल्न थालेपछि २०६८ सालमा मर्जर अभियान सुरु गर्यो। राष्ट्र बैंकले सार्वजनिक गरेको पछिल्लो तथ्यांकअनुसार २०७९ कात्तिक मसान्तसम्म कुल २ सय ४७ बैंक तथा वित्तीय संस्था मर्जर प्रक्रियामा सामेल भए। जसमध्ये १ सय ७९ संस्थाको इजाजत खारेज भएर ६८ संस्थामा सीमित भएका छन्। यसरी वित्तीय क्षेत्रको नियमक निकाय राष्ट्र बैंक भएजस्तै विद्युतीय सञ्चारमाध्यमको नियमक निकाय नहुनाले एकातिर रेडियोहरूमा समग्र सुधार गर्न दबाब छैन भने अर्कोतिर यस खालका सहयोगी र सामयिक पहल पनि हुन सकेको छैन। विचार विविधताका कारण रेडियोहरू मर्ज हुन कठिन छ तर असम्भव छैन। चलाउन नसक्ने रेडियोलाई मर्ज गर्ने नीति खुला गर्नुपर्ने र खुलेका रेडियो र तिनका जनशक्ति अलपत्र नपरून् नभेर सहयोगी भइदिनु पर्ने हो। अस्पष्टता, अन्योल र प्रतिकूलताका बीच पनि धेरै रेडियो र तिनका अगुवा वा कार्यरत जनशक्तिले गरेको महत्त्वपूर्ण उपलव्धि, सिकाइ छ। जुन देशभरका झन्डै एक हजार रेडियोमा भएको झन्डै साढे तीन अब लगानी र यसमा आबद्ध लगभग १० हजार जनशक्तिको रक्षाका लागि यथास्थिति अनुकूल देखिँदैन। भाषिक, सांस्कृतिक विविधतासहित समग्रमा नेपाललाई सूचनामा जोड्ने रेडियोको साढे दुई दशकको लगानी जोगाउन सम्बद्धहरूले यथाशीघ्र चिन्ता र पहल लिन जरुरी छ। विकल्प अरू पनि हुन सक्छन्। निरन्तरको छलफल र संवादबाट अरू धेरै उपाय सुझिन सक्छन्। तालुकदार मन्त्रालय, रेडियोहरूका छाता संस्था र रेडियो सञ्चालक स्वयं नयाँ विकल्पको खोजीमा नजुटेसम्म एफएम रेडियोको भविष्यले फराकिलो बाटो र सही गति समाउन सक्ने देखिँदैन। हरेक वर्ष मनाइने विश्व रेडियो दिवस वा छाता संस्थाहरूका साधारणसभाले पनि आगामी दिशाबोध गर्न नसक्दा आशा गर्ने अवस्था बन्न सकेको छैन। तथ्यले के भन्छ भने अहिलेसम्म रेडियो विधाको सबैभन्दा ठूलो ताकत भनेको रेडियोले गल्ती कुरा गर्दैन भन्ने मान्यता जोगाइराख्न सक्नु हो। अनि भूकम्प, कोरोनाजस्ता अप्ठ्यारामा रेडियोले खेलेको भूमिका हरेक नेपालीलाई सम्झना छ। नाकाबन्दीमा सेना पुलिसले चलाएका पेट्रोल पम्पजस्तै हुन् रेडियो। ऐन बखतमा अत्यावश्यक। बीबीसी नेपाली सेवाका प्रमुख जितेन्द्र राउत मानिसले विश्वास गरेको मिडिया अहिले पनि रेडियो हो भन्नुहुन्छ। तर, हामीले दिने सामग्री र तरिकाका बारेमा सोच्यौं भने अवस्था झन् राम्रो हुने उहाँको भनाइ छ। तर, गतिलो पहल सुरु भएन भने नेपालको २५ वर्षे एफएम रेडियो अभ्यासमा विभिन्न कारणले करिब ३ सय रेडियो बन्द भएजस्तै विस्तारै बजारले थेग्न नसक्ने वा बिक्न र टिक्न नसक्ने रेडियो मर्दै जानु पर्ने दुर्भाग्यपूर्ण अवस्था पनि नजिकिँदै छ। त्यो अप्रिय अवस्था नआओस् भन्नका लागि बैंकिङ क्षेत्रमा राष्ट्र बैंकजस्तै हस्तक्षेपकारी सहयोगी अभिभावक चाहिएको छ। यस्तो अभिभावक सरकारले दिनु पर्ने हो। तर, ऊ कहिले ब्युँझिन्छ थाहा छैन।(अधिकारी, दुई दशकदेखि रेडियो पत्रकारितामा क्रियाशील छन् ।)"
मुस्ताङमा छैन दमकल,"मुस्ताङका अधिकांश परम्परागत घरहरूमा सदियौं पहिलेदेखि घरको छतमाथि लस्करै दाउरा पाँज्ने प्रचलन छ। जोमसोम : जोमसोमै बजारमा, बाह्र बजे हावा सरर नेपथ्य ब्यान्डका गायक अमृत गुरुङको धेरै अघिको कर्णप्रिय गीत हो। यो गीतले मुस्ताङको जोमसोममा दिउँसो बाह्र बजेपछि उन्मादको बजोडको हावाहुरी चल्छ भन्ने जनाउँछ। गीतका शब्द सृजनाकार पूर्वपर्यटनमन्त्री रविन्द्र अधिकारीले मुस्ताङको भौगोलिक अवस्था र यहाँका वातावणीय अनुभवलाई नजिकबाट नियाल्दै यस गीतको शब्द रचना गरेका थिए। गीतमा चित्रण गरिएझै मुस्ताङमा दिउँसो बाह्र बजेपछि बेजोडको हावाहुरी चल्छ। बस्ती नै नभएको कालीगण्डकी नदीको बगरमा ससाना ढुङ्गा हावाको झोक्काले उडाइदिन्छ। समुन्द्री सतहदेखि करिब २५ मिटर उचाइमा रहेको मुस्ताङमा हावाहुरी चलेपछिमा जनजीवन नै प्रभावित पारिदिन्छ। पृथक भुगोल र यहाँ चल्ने हावाको प्रत्यक्ष अनुभवले मुस्ताङ भ्रमण गर्ने पर्यटकले हिमाली जिल्लाको फरक अनुभूति गर्न सक्छन्। मुस्ताङमा बाह्र बजेपछि चल्ने हावाको गीतमा वर्णन गरिए पनि यहाँका लागि कहिलेकाहीँ यही हावा अभिशाप बनिदिन्छ। मुस्ताङमा सम्भावित आगलागीको घटना हुँदा यहाँ चल्ने हावाले थप विपद् र संकट निम्त्याइदिन्छ। जुन नियति मुस्ताङीले वर्षौंवर्षदेखि झेल्दै आइरहेका छन्। प्राचीन कला, संस्कृति र जीवन्त परम्परागत सभ्यता र मौलिकताले हिमाली जिल्ला मुस्ताङको पहिचानलाई विश्वमाझ परिचित तुल्याइदिएको छ। मुस्ताङको मौलिक संस्कृतिभित्र यहाँको परम्परागत ढुंगा र माटोले बनेका सदियौं पुराना घर जीवन्त छन्। तल्लो मुस्ताङदेखि उपल्लो मुस्ताङको सीमावर्ती गाउँसम्म ९६ वटा गाउँ बस्ती छन्। यहाँका अधिकांश बस्तीहरू एकआपसमा गुजमुच जोडिएका छन्। यिनै आपसमा जोडिएका पुराना घरहरूले यहाँका पर्यटनलाई जोड्न योगदान दिएको छ। मुस्ताङका अधिकांश परम्परागत घरहरूमा सदियौं पहिलेदेखि घरको छतमाथि लस्करै दाउरा पाँज्ने प्रचलन छ। यही सांस्कृतिक प्रचलन अझै मुस्ताङमा जीवितै छ। मुस्ताङमा लस्करै एकआपसमा जोडिएका घरहरूमा कुनै सम्भावित आगलागीको घटना हुँदा विपद् प्रतिकार्य गर्न पनि उक्तिकै चुनौतीपूर्ण छ। २०७५ साल मंसिरमा मुस्ताङ सदरमुकाम जोमसोमको एक फर्निचर उद्योग रहेको दुई तले घरमा ठूलो आगलागी भयो। घर आगो निभाउने समुचित उपकरण नहुँदै पूरै घर जलेर नष्ट भयो। जसबाट करोडौंको सम्पत्ति नष्ट भयो। २०७६ सालमा पनि जोमसोममा एक फेन्सी पसल रहेको घरमा आगलागी भयो। जहाँ पूरै घर जलेर नष्ट भयो भने फेन्सी पसलमा राखिएका लाखौं रुपैयाँ बराबरको क्षति भयो। यसै वर्ष २०७९ माघ २२ गते थासाङको लेते कालोपानीमा पनि एक दुई तले घर विद्युत् सट भएर आगलागी भयो। जसबाट घर पूर्ण रूपमा क्षति भयो। मुस्ताङमा आगो निभाउने समुचित उपकरण नहुँदा माथि उल्लेख गरिएका घरहरू पूर्ण रूपमा क्षति भए। स्थानीय र सुरक्षाकर्मीले बाल्टीबाट पानी खन्याएर आगो निभाउने प्रयास गरे पनि आगो निभेन। मुस्ताङमा सम्भावित आगलागी हुँदा एक घरबाट अर्को घर जोगाउन आगो निभाउन उपकरण आवश्यक छ। तर, जिल्लाको ५ वटै स्थानीय तहमा वारुणयन्त्र उपलब्ध छैन। जसका कारण मुस्ताङ आगलागीको घटना हुँदा थप क्षति न्यूनीकरण गर्न समस्या छ। मुस्ताङमा विगत ५ वर्षअघि देखि नै आगो नियन्त्रण गर्ने वारुणयन्त्रको आवश्यकताको महसूस गरिएको थियो। जिल्ला विपद् व्यवस्थापन समितिले पनि यसबारे प्रसंग उठान नगरेको होइन। यद्यपि, यस विषयमा यहाँका स्थानीय तहले वारुणयन्त्र व्यवस्थापन गर्ने विषयमा उदासिन बने। स्थानीय तहमा विपद् व्यवस्थापन कोष रहे पनि जिल्लामा वारुणयन्त्र व्यवस्थापनमा कुनै पालिकाले चासो दिएनन्। विगतका वर्षहरूमा मुस्ताङमा कम्तीमा पनि एउटा वारुणयन्त्र चाहिन्छ। यसका लागि ५ वटै तहले साझेदारी गर्ने कुरा पनि उठ्यो। तर,वारुणयन्त्र व्यवस्थापन गर्ने विषय केवल कुरा कुरामा मात्र सीमित रह्यो। कसैले पहल गरेनन्। मुस्ताङका प्रमुख जिल्ला अधिकारी अनुप केसीले आगलागी नियन्त्रण गर्न कम्तीमा एक वारुण यन्त्र आवश्यक पर्ने बताए। मुस्ताङलाई दमकल आवश्यक छ। यहाँ सबै पालिकालाई राखेर यो विषय राख्नेछु, प्रजिअ केसीले भने, सबै पालिकाले बजेट साझेदारी गरे वारुणयन्त्र किन्न गाह्रो छैन। यसले दीर्घकालीन रूपमा आगलागी क्षतिको जोखिममा जोगाउँछ। तर, यहाँका कतिपय स्थानीय तहले आगो नियन्त्रण गर्न वारुणयन्त्र नभई पानी तान्ने ट्यांकरसहितको पम्पको आवश्यक छ।"
एमाले अध्यक्ष ओली र भारतीय विदेश सचिव क्वात्राबीच भेटवार्ता,"काठमाडौं : नेकपा (एमाले)का अध्यक्ष केपी शर्मा ओली र भारतीय विदेश सचिव विनयमोहन क्वात्राबीच भेटवार्ता भएको छ। बालकोटमा सोमबार साँझ भएको भेटवार्तामा द्विपक्षीय पारस्परिक हितका विभिन्न विषयमा छलफल भएको एमालेका नेता डा राजन भट्टराईले जानकारी दिए। भेटमा अध्यक्ष ओलीले दुवै देशबीच घनिष्ठ, नमूना र जनस्तरको सम्बन्ध रहिआएको उल्लेख गर्दै दुवै छिमेकी मुलुक एकअर्काको सहयोगी बनेर अघि बढ्नुपर्ने धारणा व्यक्त गरेका थिए। उनले कुनै समस्या भए वार्ता र सहमतिका आधारमा समाधान गरेर अघि बढ्नुपर्ने बताएको भट्टराईले जानकारी दिए। विदेशसचिव क्वात्राले दुवै देशबीचको सम्बन्ध राम्रो अवस्थामा रहेको आफूले पाएको उल्लेख गर्दै द्विपक्षीय सहमति कार्यान्वयनको तहमा रहेको र कार्यान्वयन नभएका सहमतिलाई पनि अघि बढाउने सहमति भएको जानकारी गराएका थिए। विदेशसचिव क्वात्रा परराष्ट्रसचिव भरतराज पौड्यालको निमन्त्रणामा नेपालको दुईदिने औपचारिक भ्रमणका लागि नेपाल आएका हुन्। यसअघि उनले आजै राष्ट्रपति विद्यादेवी भण्डारी र प्रधानमन्त्री पुष्पकमल दाहाल प्रचण्डसँग छुट्टाछुट्टै शिष्टाचार भेटवार्ता गरेका थिए। उनले परराष्ट्रमन्त्री विमला राई पौड्यालसँग पनि शिष्टाचार भेटवार्ता गरेका थिए। विदेशसचिवको कार्यभार सम्हालेपछिको यो उनको पहिलो नेपाल भ्रमण हो। दुई देशबीचको नियमित उच्चस्तरीय भेटवार्ताको परम्परा र भारतको छिमेकी पहिलो नीतिअन्तर्गत भारतले नेपालसँगको सम्बन्धलाई दिएको प्राथमिकताअनुरुप यो भ्रमण भएको भारतीय विदेश मन्त्रालयले जनाएको छ।"
विद्यार्थीलाई विदेश जानबाट रोकौःँ बिजुक्छे,"भक्तपुर : नेपाल मजदुर किसान पार्टीका अध्यक्ष नारायणमान बिजुक्छेले अहिलेका विद्यार्थीमा बढेको विदेश मोहप्रति चिन्ता व्यक्त गरेका छन्। भक्तपुरमा आयोजित कार्यक्रममा अध्यक्ष बिजुक्छेले यसलाई रोक्नुपर्ने आवश्यकता औंल्याए। उनले यसलाई रोक्न अहिलेको पाठ्यक्रममा परिवर्तन गर्नुपर्ने आवश्यकता औंल्याए। अहिलेको पाठ्यक्रममा शक्ति राष्ट्रहरूको राम्रो राम्रो मात्रै कुरा पढाउँदा यस्तो अवस्था आएको बताए। यसकारण यसमा पाठयक्रम दोषी भएको उनको भनाइ थियो। 'पाठ्यक्रममा पहिलो, दोश्रो विश्वयुद्धमा आक्रामण थाल्ने राष्ट्रहरूले गरेको अन्याय हामी पढाउँदैनौ, उनले भने, बरु उनीहरूले गरिरहेका गुणगाण मात्रै पढाउँछौ', उनले भने। शक्ति राष्ट्र्रहरूले तयार पारेका पाठ्यक्रम पढाउने र त्यसमा उनीहरूले साँचो कुरा नलेखेको उनको भनाइ थियो। त्यसकारण हामीले उनीहरूका बारेमा बनाएको इतिहास पढाउनुपर्ने आवश्यकता उनले औंल्याए।"
राजनीतिक स्थायित्वका लागि मानसिक रूपमा स्थिर हुनुपर्छ : मन्त्री किराती,"विराटनगर : संस्कृति, पर्यटन तथा नागरिक उड्डयन मन्त्री सुदन किरातीले राजनीतिक स्थिरताका लागि मानसिक रूपमा स्थिर हुनुपर्ने आवश्यकता रहेको बताएका छन्। विराटनगर विमानस्थलमा बन्न लागेको नयाँ टर्मिनल भवनको शिलान्यास कार्यक्रममा बोल्दै मन्त्री किरातीले यस्तो बताएका हुन्। नेताहरूको मानसिक अस्थिरताकै कारण नेपालले हालसम्म राजनीतिक स्थायित्व प्राप्त नगरेको उनले जिकिर गरे। अहिलेको गठबन्धनको सरकारले स्थायित्व दिने प्रयास गरिरहेको भन्दै उनले यसमा सबैको सहयोग आवश्यक रहेको औंल्याए। वर्तमान सरकार आफ्नो एकीकृत कार्ययोजनाबमोजिम अघि बढिरहेको उनले जानकारी दिए। उनले भने, रैथाने संस्कृति त्यागेर विकास सम्भव छैन्। समृद्धिको बाटोमा अघि बढ्न सबैलाई समेटेर लैजानुपर्छ। हामी अहिले त्यही गर्ने प्रयत्न गरिरहेका छौं। फरक अन्नपूर्णसँग कुरा गर्दै मन्त्री किरातीले राष्ट्रिय सहमतिका आधारमा नेपालको राष्ट्रपति चयन हुने बताए। वर्तमान सरकार त्यसमा प्रयासरत रहेको उनले दाबी गरे। राष्ट्र निर्माण र संविधान रक्षाका निम्ति नेपालका सम्पूर्ण राजनीतिक दल एकठाउँमा आउनुको अन्य कुनै विकल्प नरहेको धारणा उनले व्यक्त गरे। मन्त्री किराती भने सोमबार विराटनगर विमानस्थलमा निर्माण हुन लागेको नयाँ टर्मिनल भवनको शिलान्यासका लागि विराटनगर आएका थिए।"
सरकारले मंगलबार यातायात मजदुर र व्यवसायीसँग वार्ता गर्ने,काठमाडौं : उपप्रधान एवं भौतिक पूर्वाधार तथा यातायात मन्त्री नारायणकाजी श्रेष्ठले सोमबार अपराह्न बालाजु बाइपास क्षेत्रमा भएको मजदुर आन्दोलनप्रति गम्भीर ध्यानाकर्षण भएको बताएका छन्। सरकार मजदुर अधिकार र यातायात व्यवसायीको हितका पक्षमा रहेको तथा मजदुर र व्यवसायी संगठनहरूले दिएको सुझाव समेतका आधारमा यातायात क्षेत्रको समस्या समाधान गर्न मन्त्रालयले कार्यदल बनाएको उनले बताए। यातायात व्यवस्था विभागका महानिर्देशक तुल्सी गौतमको संयोजकत्वमा यातायात व्यवसायी र यातायात मजदुर सम्मिलित कार्यदल आइतबार नै गठन भएको छ। कार्यदलले आफ्नो काम अगाडि बढाइसकेको छ। आजको आन्दोलनको सन्दर्भ र त्यसको समाधानबारे वार्ता र छलफल गरी उचित निष्कर्ष निकाल्न उपप्रधानमन्त्री श्रेष्ठले यातायात मजदुर र व्यवसायी प्रतिनिधिहरूलाई मंगलबार बिहान ८३० बजे मन्त्रालयमा बोलाएका छन्।
"अमेरिकी उपसहायक विदेशमन्त्री नेपालमा, सैनिक अधिकारीहरूसँग छलफल गर्ने","काठमाडौं : अमेरिकाको उपसहायक विदेशमन्त्री अफरिन अख्तर नेपाल भ्रमणका लागि काठमाडौं आएकी छन्। काठमाडौंमा रहँदा उनले सरकारी अधिकारी र साझेदारहरूसँग भेटवार्ता गर्ने कार्यक्रम छ। उनले नेपाली सेनाका अधिकारीहरूसँग पनि छलफल गर्ने अमेरिकी दूतावासले जनाएको छ। संसदबाट अमेरिकी परियोजना एमसीसी पास भए पनि स्टेट पार्टनरशिप कार्यक्रम (एसपीपी) भने विवादित बनेको थियो। विवाद उत्कर्षमा पुगेपछि सरकारले एसपीपी अगाडि नबढाउने निर्णय गरेको थियो। यद्यपि अमेरिकाले नेपालमा एसपीपी लागू गर्न चाहेको स्रोतको भनाइ छ। उपसहायक विदेशमन्त्री अख्तरले प्रधानसेनापति प्रभुराम शर्मासहित नेपाली सेनाका उच्च अधिकारीहरूसँग एसपीपीबारे छलफल गर्ने स्रोतको भनाइ छ। पछिल्लो समय नेपालमा अमेरिकाको दक्षिण एसिया मामिला हेर्ने कूटनीतिज्ञहरूको बाक्लै भ्रमण भइरहेको छ। ती कूटनीतिज्ञहरूको भ्रमण पनि नेपालमा चीनको प्रभाव कम गर्न र अमेरिकी एजेण्डालाई स्थापित गर्न केन्द्रित रहेको स्रोतले बताएको छ। दुई हप्ताअघि मात्रै अमेरिकी उप विदेशमन्त्री भिक्टोरिया न्युल्यान्डले नेपालको भ्रमण गरेकी थिइन्। नेपाल भ्रमणका क्रममा उनले प्रधानमन्त्री पुष्पकमल दाहाल प्रचण्डसहित दलका शीर्ष नेताहरूसँग सम्बाद गरेकी थिइन्। उपसहायक विदेशमन्त्री अख्तरले नेपाली साझेदारहरूसँग छलफल गर्नुका साथै जलवायु परिवर्तन, स्वच्छ ऊर्जा, मानवीय सहायता तथा विपद् प्रतिकार्यका विषयमा अनि लोकतन्त्र, मानव अधिकार तथा पारस्परिक आर्थिक समृद्धिलाई अगाडि बढाउने विषयमा छलफल गर्ने बताइएको छ।"
राष्ट्रपति निर्वाचनबारे जनमत अनिर्णित,"दुई दिनको बैठकमा राष्ट्रपति निर्वाचनबारे छलफल गरे पनि उम्मेदवारी दिने वा सत्ता गठबन्धनलाई समर्थन गर्ने भन्ने बारे जनमत पार्टीले निष्कर्ष निकालेको छैन। काठमाडौंः जनमत पार्टीको दुई दिने केन्द्रीय कार्यकारिणी समितिको बैठक सोमबार सम्पन्न भएको छ। बैठकमा राष्ट्रपति निर्वाचन र संगठन सुदृढीकरणका विषयमा छलफल भएको पार्टीका उपाध्यक्ष वसन्त कुसवाहले अन्नपूर्णलाई जानकारी दिए। राष्ट्रपति निर्वाचनका विषयमा गम्भीर छलफल भए पनि पार्टीले कुनै निष्कर्ष निकाल्न नसकेको उनले बताए। राष्ट्रपतिमा उम्मेदवार कसलाई उठाउने वा सत्ता गठबन्धनबाट उठ्ने उम्मेदवारलाई नै समर्थन गर्ने कि अन्य कुनै भन्ने विषयमा निष्कर्षमा नपुगेको उनले बताए। राष्ट्रपति निर्वाचनसहित अन्य विषयमा छलफल गर्न आगामी साता अर्को बैठक बस्ने उनले बताए। उनले भने, 'राष्ट्रपतिको उम्मेदवार को बन्ने भन्ने चित्र देखिएको छैन। यस बारे निर्णय लिन आगामी साता बैठक बस्ने छ। त्यस्तै बैठकले देशभर पार्टीको संगठन विस्तार गर्न अभियान चलाउने निर्णय गरेको छ।'"
सरकारले स्वेच्छाचारी ढंगबाट बिदा दिन नपाउने ऐन बनाऔँ: गगन थापा,"गगन थापाले भने, सार्वजनिक बिदालाई निश्चित गर्न र कुनै पनि तहको सरकारले स्वेच्छाचारी ढंगबाट बिदा दिन नपाउने गरी ऐन बनाउन सरकारलाई दबाब बढाऔँ, अन्यथा सांसदहरू आफैँले कानून निर्माणको अग्रसरता लिउँ। काठमाडौंः नेपाली कांग्रेसका महामन्त्री गगन थापाले सरकारले स्वेच्छाचारी ढङ्गबाट बिदा दिएको आरोप लगाएका छन्। जनयुद्ध दिवसको अवसरमा आज सरकारले सार्वजनिक बिदा दिएपछि कांग्रेस महामन्त्री थापाले सरकारले स्वेच्छाचारी ढङ्गबाट बिदा दिन नपाउने गरी ऐन बनाउन सरकारलाई दबाब दिन आवश्यक रहेको बताएका हुन्। थापाले भने, सार्वजनिक बिदालाई निश्चित गर्न र कुनै पनि तहको सरकारले स्वेच्छाचारी ढंगबाट बिदा दिन नपाउने गरी ऐन बनाउन सरकारलाई दबाब बढाऔँ, अन्यथा सांसदहरू आफैँले कानून निर्माणको अग्रसरता लिउँ। पछिल्ला दिनमा कार्यकारीको तजबिजमा सार्वजनिक बिदा दिने क्रम सीमाहीन भएको उनले बताए। थापाले भने, कहिले लहडमा, कहिले भावावेगमा, कहिले सत्ता जोड घटाउमा, कहिले कसैलाई चित्त बुझाउन त कहिले आफ्नो राजनीतिक स्वार्थको लागि। झन् प्रदेश र स्थानीय तहमा त पार्टीका कार्यक्रम र पारिवारिक विषयमासमेत सजिलै बिदा घोषणा गरेका उदाहरण छन्। यो नितान्त कार्यकारीको स्वेच्छाचारी मनोविज्ञानको उपज हो। सार्वजनिक बिदाका नाममा यो अराजकता अति भयो! कार्यकारी स्वेच्छाचारितालाई रोक्ने व्यवस्थापिकाले भएको भन्दै थापाले यो विषयमा छुट्टै कानून बनाएर नियमन र व्यवस्थित गर्दा मात्र यो रोक्न सकिने बताए। थापाले भने, न्युजिल्यान्ड, जापान लगायत विश्वका थुप्रै देशहरूमा सार्वजनिक बिदा सम्बन्धी कानून छ, त्यसैका आधारमा बिदा तय गरिन्छ। नेपालमा पनि कानून बनाएर नियमन नगर्ने हो भने यस्तो स्वेच्छाचारिता झन् बढ्दै जाने निश्चित छ। सार्वजनिक बिदालाई निश्चित गर्न र कुनै पनि तहको सरकारले स्वेच्छाचारी ढङ्गबाट बिदा दिन नपाउने गरी ऐन बनाउन सरकारलाई दबाब बढाउन आवश्यक रहेको थापाको भनाइ छ। अन्यथा सांसदहरू आफैले कानून निर्माणको अग्रसरता लिनुपर्ने र यसका लागि कांग्रेसले पहलकदमी लिने बताए।"
लोकतान्त्रिक युवा संघका केन्द्रीय अध्यक्ष सिंह एमाले प्रवेश,काठमाडौं : लोसपा निकट लोकतान्त्रिक युवा संघका केन्द्रीय अध्यक्ष रन्जितकुमार सिंह नेकपा एमाले प्रवेश परेका छन्। एमालेका महासचिव शंकर पोखरेल र मधेस प्रदेशका संसदीय दलका नेता तथा भौतिक पूर्वधार विकास मन्त्री सरोज कुमार यादवले उनलाई पार्टी प्रवेश गराएका हुन्। नेता सिंह विद्यार्थी जीवनकालदेखि नै सामाजिक तथा राजनीतिक काममा सक्रिय रहँदै आएका छन्। जनआन्दोलन तथा मधेस आन्दोलनमा पटक पटक गिरफ्तारीमा परेको थियो।
एमालेको संगठन सृदृढीकरण अभियान अनुगमन गर्ने नेता तोकिए,"एमालेले दुईमहिने वैचारिक तथा साङ्गठानिक सुदृढीकरण अभियानका लागि केन्द्रीय नेताहरूलाई जिम्मेवारी तोकेको छ। काठमाडौं: नेकपा एमालेले दुईमहिने वैचारिक तथा साङ्गठानिक सुदृढीकरण अभियानका लागि केन्द्रीय नेताहरूलाई जिम्मेवारी तोकेको छ। फागुन ५ गते सातै प्रदेशमा अभिमुखीकरण कार्यक्रम आयोजना गरी सुरु हुने मिसन ग्रासरुट अभियानका लागि जिम्मेवारी तोकिएको हो। केन्द्रीय कमिटी सदस्यहरूलाई पालिका तहमा दुई महिनाको जिम्मेवारी दिएर अभियान सञ्चालन गर्न लागिएको एमालेले जनाएको छ। अभियानको अनुगमन र संयोजनका लागि पार्टीका उपाध्यक्षदेखि स्थायी कमिटीसम्मका नेताहरू खटिने भएको छ। प्रदेश१ मा अष्टलक्ष्मी शाक्य, टोपबहादुर रायमाझी, शेरधन राई, अग्निप्रसाद खरेल, राजेन्द्रप्रसाद गौतम र हिक्मत कार्की खटिनेछ्न। मधेस प्रदेशमा ईश्वर पोखरेल, रघुवीर महासेठ, गुरुप्रसाद बराल, लालबाबु पण्डित र सीता पौडेलले अभियानको अनुगमन र संयोजन गर्नेछन्। बागमती प्रदेशमा सुरेन्द्र पाण्डे, गोकर्णराज विष्ट, काशिनाथ अधिकारी, रघुजी पन्त, कृष्णगोपाल श्रेष्ठ र शेरबहादुर तामाङ तथा गण्डकी प्रदेशमा युवराज ज्ञवाली, पद्मा कुमारी अर्याल, किरण गुरुङ, खगराज अधिकारी र थममाया थापा खटिनेछन्। लुम्बिनी प्रदेश रामबहादुर थापा, छविलाल विश्वकर्मा, भीम आचार्य, राजन भट्टराई र शिवमाया तुम्वाहाम्फे तथा कर्णाली प्रदेश सुवासचन्द्र नेम्वाङ, योगेशकुमार भट्टराई, भानुभक्त ढकाल, यामलाल कँडेल र गोरखबहादुर बोगटी एवं सुदूरपश्चिम प्रदेशमा विष्णुप्रसाद पौडेल, लेखराज भट्ट, मणिचन्द्र थापा, डा विन्दा पाण्डे र कर्णबहादुर थापा विशेष कमिटी (केन्द्रीय कार्यालय) शङ्कर पोखरेल, प्रदीपकुमार ज्ञवाली, पृथ्वीसुब्बा गुरुङ, विष्णु रिमाल र डा भीष्म अधिकारी खटिनेछन्। त्यस्तै हरेक जिल्ला र पालिकास्तरमा केन्द्रीय सदस्यहरुलाई खटाएको एमालेले जनाएको छ।"
परराष्ट्रमन्त्री पौड्याल र भारतीय विदेश सचिव क्वात्राबीच भेटवार्ता,परराष्ट्र सचिवस्तरीय बैठकपछि क्;वात्रा परराष्ट्र मन्त्री पौड्याललाई भेट्न सिंहदरबार पुगेका थिए । काठमाडौंः परराष्ट्रमन्त्री विमला राई पौड्याल र भारतीय विदेश सचिव विनय मोहन क्वात्राबीच भेटवार्ता भएको छ । परराष्ट्र सचिवस्तरीय बैठकपछि क्वात्रा परराष्ट्र मन्त्री पौड्याललाई भेट्न सिंहदरबार पुगेका थिए । भेटका क्रममा द्विपक्षीय हित र पारस्परिक सम्बन्धका बारेमा छलफल भएको हो। विदेश सचिव क्वात्रा आज बिहान काठमाडौं आएका हुन् । गत वर्ष परराष्ट्र सचिवस्तरीय बैठक भारतको नयाँ दिल्लीमा भएको थियो ।
प्रधानमन्त्री प्रचण्ड र भारतीय विदेश सचिव क्वात्राबीच भेटवार्ता,"काठमाडौं : प्रधानमन्त्री पुष्पकमल दाहाल प्रचण्ड र भारतीय विदेश सचिव विनय मोहन क्वात्राबीच भेटवार्ता भएको छ। सोमबार बालुवाटारमा उनीहरूबीच नेपाल र भारतबीचको द्विपक्षीय हितका विषयमा छलफल भएको हो। प्रधानमन्त्री सचिवालयका अनुसार भेटमा ऊर्जा, व्यापार, कनेक्टिभिटी, कृषि, शिक्षा, संस्कृतिका क्षेत्रमा नेपालभारत सहकार्यका विषयमा छलफल भएको थियो। भारतीय विदेश सचिव क्वात्रा नेपालभारतको सचिव स्तरीय बैठकका लागि आज काठमाडौं आएका हुन्। यसअघि उनले राष्ट्रपति विद्यादेवी भण्डारी, कांग्रेस सभापति शेरबहादुर देउवा र परराष्ट्रमन्त्री विमला पौड्यालसँग भेटवार्ता गरेका थिए।"
सुख्खा बन्दरगाहले सुदूरपश्चिमको मात्रै नभइ देशकै विकासको ढोका खुल्छ : प्रधानमन्त्री,"सोमबार महेन्द्रनगरस्थित दोधारा चाँदनी पुगेका प्रधानमन्त्रीले सुख्खा बन्दरगाह सरकारले प्राथमिकतामा राखेर काम गरिरहेको बताए । महेन्द्रनगर : प्रधानमन्त्री पुष्पकमल दाहाल 'प्रचण्ड'ले दोधारा चाँदनीमा प्रस्तावित सुख्खा बन्दरगाह निर्माणले सुदूरपश्चिमको मात्र नभइ समग्र देशको विकासको ढोका खुल्ने बताएका छन् । सोमबार महेन्द्रनगरस्थित दोधारा चाँदनी पुगेका प्रधानमन्त्रीले सुख्खा बन्दरगाह सरकारले प्राथमिकतामा राखेर काम गरिरहेको बताए । 'यसले देशकै आर्थिक विकासमा योगदान पुग्ने छ,'उनले भने,'भारत र चीनको विकासबाट लाभ लिने खोजिमा छौं ।' प्रधानमन्त्री प्रचण्डले महाकाली नदीमा बनेको पक्की पुलको समेत निरीक्षण गरेका छन् । आजै प्रधानमन्त्रीले कञ्चनपुरमा औद्योगिक व्यापार मेलाको उद्धघाटन गर्ने कार्यक्रम समेत छ । सोमबार बिहान धनगढी पुगेका प्रधानमन्त्री प्रचण्डले गेटास्थित स्वास्थ्य विज्ञान विश्वविद्यालयको निरीक्षण गरेका थिए।"
कांग्रेस सभापति देउवा र भारतीय विदेश सचिव क्वात्राबीच भेटवार्ता,"काठमाडौं : नेपाली कांग्रेसका सभापति शेरबहादुर देउवा र भारतीय विदेश सचिव विनय मोहन क्वात्राबीच भेटवार्ता भएको छ। सोमबार धुम्बाराही निवासमा उनीहरूबीच नेपालर भारतको द्विपक्षीय हितमा छलफल भएको हो। दुई देशबीचको सम्बन्धलाई प्रगाढ बनाउँदै जनताजनताबीचको सम्बन्धलाई मजबुत बनाउने विषयमा छलफल भएको देउवा सचिवालयले जनाएको छ। 'भारतका विदेश सचिव विनय मोहन क्वात्रासँगको भेट उपलब्धिमूलक रह्यो। हामीले पारस्परिक हितका विभिन्न विषयमा छलफल गरेका छौं र जनताजनताबीचको सम्बन्धलाई मजबुत बनाउने छौं। हाम्रो साझा लक्ष्य भनेको हाम्रा जनताको हितमा नेपालभारत सम्बन्धलाई प्रगाढ बनाउनु हो,' सभापति देउवाले सामाजिक सञ्जालमा उल्लेख गरेका छन्। नेपाल र भारतबीचको सचिव स्तरीय बैठकका लागि क्वात्रा सोमबार नेपाल आइपुगेका हुन्।"
रास्वपा तत्काल सरकारमा नजाने,बैठकको निर्णयबारे जानकारी दिँदै पार्टीका सहमहामन्त्री कविन्द्र बुर्लाकोटीले थप सहमति नभएकाले सरकारमा तत्काल सरकारमा नजाने बताए। उनले नयाँ सहमति भएमात्र सरकारमा जान सक्ने सम्भावना रहेको बताए। काठमाडौं: राष्ट्रिय स्वतन्त्र पार्टीले तत्काल सरकारमा सहभागी नहुने निर्णय गरेको छ। पार्टीको केन्द्रीय समितिको बैठकले तत्काल सरकारमा नजाने निर्णय गरेको हो। सोमबार पार्टी कार्यालय बसुन्धराको बैठकले पूर्वसहमतिअनुसार नै गृहमन्त्रालय पाएमा मात्र सरकारमा जाने निर्णय गरेको हो। बैठकको निर्णयबारे जानकारी दिँदै पार्टीका सहमहामन्त्री कविन्द्र बुर्लाकोटीले थप सहमति नभएकाले सरकारमा तत्काल सरकारमा नजाने बताए। उनले नयाँ सहमति भएमात्र सरकारमा जान सक्ने सम्भावना रहेको बताए। पार्टी सभापति रवि लामिछानेको नागरिकता सम्बन्धि मुद्दाको फैसलापछि गृहमन्त्रालय गुमाएको रास्वपाले गृहमन्त्रालय नपाएपछि माघ २२ गते सरकारलाई समर्थन जारी राख्दै मन्त्रीहरूलाई फिर्ता बोलाएको थियो।
गाउँपालिकाले किसानको विद्युत् महसुल तिरिदिने,"ढल्केवर : सर्लाहीको चन्द्रनगर गाउँपालिकाले आफ्ना गाउँपालिका भित्रका किसानहरूको सिँचाइको विद्युत् महसुल तिर्ने भएको छ। कृषि उत्पादन बढाउनका लागि कृषि विद्युतीकरण कार्यक्रमअन्तर्गत खेत खेतमा गाउँपालिकाले सिँचाइ सुविधा पनि पुर्याउने निर्णय गरेको हो। किसानले जडान भएको कृषि विद्युत् मिटरमा उठेको विद्युत् मिटर महसुल गाउँपालिकाको कार्यालयले एकमुष्ट रूपमा नेपाल विद्युत् प्राधिकरण मलगंवा वितरण केन्द्रमा बुझाउने व्यवस्था मिलाएको गाउँपालिका अध्यक्ष राजकुमार महतोले जनाए। सिँचाइ क्षेत्र विस्तार भएर खेत खेतमा सहज सिँचाइ उपलब्ध भएमा किसानको कृषि उत्पादन बढने र आर्थिक आम्दानीमा वृद्धिमा उल्लेखनीय योगदान पुग्ने उनले बताए। कृषि मिटर जडान गर्दा लाग्ने सबै राजस्व गाउँपालिकाले तिर्ने उनले बताए। तर, पोखरीका लागि प्रयोग गरिने विद्युत् व्यवसायिक प्रयोजनको लागि हुने भन्दै विद्युत् मिटरको महसुल पोखरी मालिक वा पोखरी ठेक्का लिएका ठेकेदार स्वंयले तिर्नुपर्ने गाउँपालिकाले निर्णय गरेको छ। फागुन १ गतेदेखि खेत खेतमा कृषि मिटर जडान अभियान सञ्चालन भएको छ। नेपाल विद्युत् प्राधिकरण मलगंवा वितरण केन्द्रको सहकार्यमा चन्द्रनगर गाउँपालिकाले गाउँपालिकामा नै विद्युत् मिटर फारम भर्ने र बुझाउने व्यवस्था मिलाएको छ। यसले मलगंवा धाउने समय, खर्च र परेशानीबाट किसानहरू मुक्त हुने प्रमुख प्रशासकीय अधिकृत मदन बहादुर थिङले बताए। गाउँपालिकाले गरेको सुविधाले किसानलाई राहत मिलेको वडा नम्बर ३ बरकुर्बाका किसान आनन्दी महतोले बताए। विद्युत् प्राधिकरणले कृषि सिँचाइका लागि विद्युत् महसुल प्रति युनिट औसत २२५ रुपैयाँ तोकेको छ तर राती कम माग हुने समयमा प्रति यूनिट २ रुपैयाँ मात्र पर्छ। चालु आर्थिक वर्ष २०७९८० मा कृषि विद्युतीकरणका लागि गाउँपालिकाले एक करोड ४० लाख बजेट विनियोजन गरेको छ। आगामी आर्थिक वर्षमा पनि गाउँपालिका भित्रका कृषि विद्युतीकरण गर्न बाँकी खेतीयोग्य क्षेत्रमा गाउँपालिकाले आफ्नो आन्तरिक श्रोतबाट बजेट विनियोजन गर्ने जनाएको छ।"
राष्ट्रपति भण्डारी र भारतीय विदेश सचिव क्वात्राबीच भेटवार्ता,काठमाडौं : राष्ट्रपति विद्यादेवी भण्डारी र भारतीय विदेश सचिव विनय मोहन क्वात्राबीच भेटवार्ता भएको छ। नेपाल भ्रमणमा रहेका भारतीय विदेश सचिव क्वात्राले शीतल निवास पुगेर राष्ट्रपति भण्डारीसँग भेटवार्ता गरेका हुन्। भेटमा उनले भारतीय राष्ट्रपति द्रोपति मुर्मूको सन्देश राष्ट्रपति भण्डारीलाई सुनाएका थिए। उनीहरूबीच दुई देशबीचको द्विपक्षीय हितका सम्बन्धमा पनि छलफल भएको थियो। नेपाल र भारतबीचको सचिव स्तरीय बैठकका लागि क्वात्रा सोमबार नेपाल आइपुगेका हुन्। यसअघि उनले परराष्ट्रमन्त्री विमला राई पौड्यालसँगल भेटवार्ता गरका थिए।
बृहत् शान्ति सम्झौता पूर्ण कार्यान्वयन भएन : उपराष्ट्रपति पुन,"जनकपुरधाम : उपराष्ट्रपति नन्दकिशोर पुनले बृहत् शान्ति सम्झौता भएको १६ वर्ष पुगिसक्दा पनि सम्झौतालाई पूर्ण रूपमा कार्यान्वयन हुन नसकेको बताएका छन्। सोमबार मधेस प्रदेशको गृह तथा सञ्चार मन्त्रालयले आयोजना गरेको जनयुद्ध दिवसका अवसरमा बोल्दै उपराष्ट्रपति पुनले शान्ति सम्झौताको मुख्य गरी दुईवटा काम अझै बाँकी रहेको बताए। उनले सत्य निरुपण तथा मेलमिलाप आयोग र बेपत्ता पारिएका व्यक्तिको छानविन आयोग मार्फत गर्नुपर्ने काम सम्पन्न नभएकोमा चिन्ता व्यक्त गरे। उनले आयोग र सरकारको ध्यानाकर्षण गराउँदै शान्ति सम्झौताको बाँकी कामलाई छिटो टुङ्गोमा पुर्याउन आग्रह गरे। उनले भने, वर्तमान संघीय सरकारले शान्ति प्रक्रियाको बाँकी कामलाई छिटो भन्दा छिटो टुंग्याउन गम्भीर भएर काम गर्नेछ भन्ने मैले विश्वास लिएको छु। यस्तै, उनले पुनर्संरचना अनुसार बनेका सात प्रदेशमध्ये मधेस प्रदेशले पहिचानका आधारमा नामाकरण गर्न सफल भएकोमा मधेस प्रदेशका सांसद, सरकार, राजनीतिक दल, संघसंस्था तथा जनसमुदायलाई धन्यवाद दिए। ५४० शहीद परिवारलाई एकएक लाख मुख्यमन्त्री सरोजकुमार यादव नेतृत्वको मधेस प्रदेश सरकारले जनयुद्ध दिवसका अवसरमा ५४० जना शहीद परिवारलाई एकएक लाखको दरले सहयोग गरेको छ। जनयुद्ध दिवसका अवसरमा आयोजना गरेको कार्यक्रममा उपराष्ट्रपति नन्दबहादुर पुनले जनयुद्धका शहीद रामवृक्ष यादवको परिवारका सदस्य सुधा यादवलाई एक लाखको चेक हस्तान्तरण गरेका हुन्। बाँकी रहेका ५३९ जना शहीद परिवारको खातामै रकम पठाइने गृह तथा सञ्चार मन्त्रालयका सचिव रामकुमार महतोले जानकारी दिए। उपराष्ट्रपति पुनले जनयुद्धका शहीद परिवारलाई दोसल्ला ओढाएर सम्मान समेत गरेका थिए।"
कोको छन् भारतीय विदेश सचिव क्वात्राको भ्रमण टोलीमा ?,"भारतपछि चीनको भ्रमण गर्दै प्रधानमन्त्री प्रचण्ड काठमाडौं : चार सदस्यीय भ्रमण टोलीको नेतृत्व गर्दै भारतीय विदेश सचिव विनयमोहन क्वात्रा काठमाडौं आइपुगेका छन्। नेपालभारत परराष्ट्र सचिवस्तरिय बैठकमा सहभागी हुन क्वात्रा नेतृत्वको टोली काठमाडौं आएको हो। नेपाल बसाईका क्रममा क्वात्राले प्रधानमन्त्री पुष्पकमल दाहाल प्रचण्ड र परराष्ट्रमन्त्री विमला पौडेलसँग भेट गर्नेछन्। त्यस्तै विदेश सचिव क्वात्राले एमाले अध्यक्ष केपी शर्मा ओली, नेपाली कांग्रेसका सभापति शेरबहादुर देउवालगायतका शीर्ष नेतृत्वसँग समेत शिष्टाचार भेट गर्नेछन्। प्रधानमन्त्री दाहालसँगको भेटमा विदेश सचिव क्वात्राले औपचारिक भारत भ्रमणको निम्तो दिने स्रोतले बताएको छ। दाहालले प्रधानमन्त्री बनेपछि पहिलो पटक भारतीय टेलिभिजनलाई अन्तर्वार्ता दिँदै पहिलो विदेश भ्रमण भारतबाट हुने बताएका थिए। विदेश सचिव क्वात्राको टोलीमा भारतीय विदेश मन्त्रालयका सहसचिव एवं नेपाल डेस्क प्रमुख(नर्थ) अनुराग श्रीवास्तव, सोही डेस्कमा कार्यरत उपसचिव अश्विन भास्करन र विदेश सचिव क्वात्राका सचिवालयमा कार्यरत रोहित मिश्र रहेका छन्। क्वात्रा नेपालकालागि भारतीय पूर्वराजदूत हुन्। नेपालका लागि भारतीय राजदूतको कार्यभार सम्हालीरहेका बेला क्वात्रा सचिवमा बढुवा भएका थिए। क्वात्रा नेपालको राजदूत रहँदा मिश्र नेपालस्थित भारतीय राजदूतावासमा राजनीतिक मामिला हेर्दै आएका थिए। बोआओ सम्मेलनमा चीन जानु अघि नै प्रधानमन्त्री दाहालले भारतको भ्रमण गर्न चाहेका छन्। परराष्ट्र मन्त्रालयले बोआओ सम्मेलनमा सहभागी हुन प्रधानमन्त्री दाहालको चीन भ्रमणको तयारी गरिरहेको छ। चीनबाट समेत उच्चस्तरिय भ्रमणको तयारी भइरहेको छ। फागुनभित्रै चीनबाट समेत उच्चस्तरिय भ्रमणको तयारी भइहेको परराष्ट्र स्रोतले बताएको छ। यद्यपी चिनियाँ टोलीको नेपाल भ्रमणका बारेमा दुई मुलुकका परराष्ट्रका अधिकारीहरुबीच छलफल भइरहेको छ। स्रोतका अनुसार, मार्च २० मा प्रधानमन्त्री प्रचण्डले बोआओ सम्मेलनमा भाग लिन चीन जाने तयारी गरेका छन्। चीन जानु अघि नै प्रचण्डले भारत भ्रमण गर्ने स्रोतले बताएको छ।"
पुराना घाउ कोट्याएर आरोप प्रत्यारोप लगाउनुभन्दा द्वन्द्व पीडितलाई न्याय दिनुपर्छ : भट्टराई,"जनयुद्ध दिवसको अवसरमा शुभकामना दिँदै तत्कालीन नेकपा माओवादीका उपाध्यक्ष समेत रहेका डाभट्टराईले जनयुद्ध र त्यसकै जगमा भएका पूरक आन्दोलनको बलबाट गणतन्त्र आएको र यसलाई सबैले आत्मसाथ गर्नुपर्ने बताएका छन्। काठमाडौं :पूर्वप्रधानमन्त्री तथा नेपाल समाजवादी पार्टीका अध्यक्ष डाबाबुराम भट्टराईले जनयुद्ध र त्यसकै जगमा भएका आन्दोलनबाट संघीय लोकतान्त्रिक गणतन्त्र प्राप्त भएको बताएका छन्। सोमबार जनयुद्ध दिवसको अवसरमा शुभकामना दिँदै तत्कालीन नेकपा माओवादीका उपाध्यक्ष समेत रहेका डाभट्टराईले जनयुद्ध र त्यसकै जगमा भएका पूरक आन्दोलनको बलबाट गणतन्त्र आएको र यसलाई सबैले आत्मसाथ गर्नुपर्ने बताएका हुन्। जनयुद्धकालीनका केही रोचक तस्बिर सामाजिक सञ्जालमा सेयर गर्दै उनले पुराना घाउ कोट्याएर आरोप प्रत्यारोप लगाउनुभन्दा द्वन्द्व पीडितलाई न्याय दिनुपर्ने बताएका छन्। भट्टराईले लेखेका छन्,'ऐतिहासिक जनयुद्ध दिवस (फागुन १ गते )को उपलक्ष्यमा सबैमा हार्दिक शुभकामना ! महान् शहीद,वेपत्ताजन र घाइते योद्धाहरूमा हार्दिक सम्मान। जनयुद्ध र त्यसकै जगमा भएका पूरक आन्दोलनको बलमा संघीय लोकतान्त्रिक गणतन्त्र प्राप्त भएको तथ्यलाई सबैले आत्मसात गरौं। अब पुराना घाउ कोट्याएर आरोप प्रत्यारोप गर्ने हैन द्वन्दका घाउमा मलहम लगाएर सुन्दर र समृद्ध नेपाल निर्माणको दिशामा अघि बढौं!' सरकारले जनयुद्ध दिवसको अवसरमा आज सार्वजनिक विदा समेत दिएको छ।"
प्रधानमन्त्री प्रचण्डद्वारा गेटास्थित स्वास्थ्य विज्ञान विश्वविद्यालयको निरीक्षण,"आइतबार मन्त्रिपरिषद्को बैठकले प्रस्तावित गेटा मेडिकल कलेजलाई सहिद दशरथ चन्द राष्ट्रिय स्वास्थ्य विज्ञान विश्वविद्यालय बनाउने निर्णय गरेको थियो। धनगढी : कैलालीको गेटा मेडिकल कलेजलाई सहिद दशरथ चन्द राष्ट्रिय स्वास्थ्य विज्ञान विश्वविद्यालय बनाउने निर्णय गरेको भोलिपल्ट प्रधानमन्त्री पुष्पकमल दाहाल (प्रचण्ड)ले धनगढी पुगेर निरीक्षण गरेका छन्। प्रधानमन्त्रीमा नियुक्त भएपछि सुदूरपश्चिमको पहिलो पटक भ्रमणमा रहेका प्रधानमन्त्री दाहालले विश्वविद्यालयको निरीक्षण गरेका हुन्। आइतबार मन्त्रिपरिषद्को बैठकले प्रस्तावित गेटा मेडिकल कलेजलाई सहिद दशरथ चन्द राष्ट्रिय स्वास्थ्य विज्ञान विश्वविद्यालय बनाउने निर्णय गरेको थियो। सरकारले आर्थिक वर्ष २०६६०६७ मा मेडिकल कलेज निर्माण स्थापना गर्न घोषणा गरेको थियो। तर प्रारुपबारे २०६५ देखि नै अन्योलता रहेकोमा आइतबार सरकारले विश्वविद्यालय बनाउने निर्णय गरेको हो। यहाँ ७ प्याकेजमा २६ वटा संरचना निर्माण भएका छन्। जहाँ छात्र र छात्रा छात्रावास, चिकित्सक आवास कक्ष, कुरुवा, शवदाह घर, अक्सिजन प्लान्ट र थप ३ शय शैयाको अस्पतालको भौतिक संरचना निर्माण सम्पन्न भइसकेको छ। साविक डिपिआर अनुसार ८ अर्ब ५० करोड लागत अनुमान गरिएको थियो। यद्यपि सम्पूर्ण निर्माणसहित सञ्चालनको लागि १५ अर्ब लागत अनुमान गरिएको छ। २०७७ असारसम्ममा निर्माणको कार्य सम्पन्न गर्ने लक्ष्य लिइएको थियो। भने आव २०७७०७८ देखि पढाइ सञ्चालन गर्ने सरकारी लक्ष्य थियो। उता, आजै कञ्चनपुरको दोधारा चाँदनीमा निर्माण हुने सुख्खा बन्दरगाहको निरीक्षण पनि गर्ने कार्यक्रम रहेको छ। त्यसपछि नेकपा माओवादी केन्द्र कञ्चनपुरले जनयुद्ध दिवसको अवसरमा आयोजना गर्ने कार्यक्रमलाई प्रधानमन्त्री दाहालले सम्बोधन गर्ने छन्। यस्तै आजै महेन्द्रनगरको खुलामञ्चमा सुरु हुने १४ औँ सुदूरपश्चिम प्रदेश स्तरीय औद्योगिक व्यापार मेला तथा कञ्चनपुर पर्यटन महोत्सवको उद्घाटन गर्ने कार्यक्रम रहेको छ।"
भारतीय विदेश सचिव क्वात्रा आज नेपाल आउँदै,"परराष्ट्र मन्त्रालयका अनुसार क्वात्रा परराष्ट्र सचिवस्तरीय बैठकमा सहभागी हुनेछन्। काठमाडौं : भारतका विदेश सचिव विनय मोहन क्वात्रा आज नेपाल भ्रमणमा आउँदै छन्। तीन दिने औपचारिक भ्रमणका लागि आज काठमाडौं आउने कार्यक्रम रहेको परराष्ट्र मन्त्रालयले जनाएको छ। परराष्ट्र सचिव भरतराज पौड्यालको निमन्त्रणामा क्वात्रा नेपाल आउन लागेका हुन्। परराष्ट्र मन्त्रालयका अनुसार क्वात्रा परराष्ट्र सचिवस्तरीय बैठकमा सहभागी हुनेछन्। यस अगाडि सचिवस्तरीय बैठक भारतमा भएको थियो। नेपालका लागि विदेश सचिवको कार्यभार सम्हालेपछिको यो क्वात्राको पहिलो नेपाल भ्रमण हो। नेपाल भ्रमणका क्रममा उच्चस्तरीय भेटवार्ता हुने कार्यसूची तय भएको छ। परराष्ट्र मन्त्रालयका अनुसार भ्रमणका क्रममा विदेश सचिवद्वय क्वात्रा र पौड्यालले भारत र नेपालबीचको बहुआयामिक सहकार्यका विविध पक्षबारे छलफल गर्नेछन्। कनेक्टिभिटी, ऊर्जा व्यापार,कृषि,स्वास्थ्य र संस्कृतिलगायत सहकार्यका विषयमा छलफल हुने बताइएको छ।"
रक्षामन्त्री उप्रेतीले गरे भारतीय समकक्षी सिंहसँग भेटवार्ता,पाँच दिने भ्रमणका लागि आइतबार भारत गएका रक्षामन्त्री हरिप्रसाद उप्रेतीले सोमबार रक्षामन्त्री सिंहसँग बैङ्लोरमा साइडलाइन वार्ता गरेका हुन्। काठमाडौं : भारत भ्रमणमा रहेका रक्षामन्त्री हरिप्रसाद उप्रेतीले समकक्षी राजनाथ सिंहसँग भेटवार्ता गरेका छन्। पाँच दिने भ्रमणका लागि आइतबार भारत गएका उनले सोमबार भारतका रक्षामन्त्री सिंहसँग बैङ्लोरमा साइडलाइन वार्ता गरेका हुन्। उनीहरुबीच दुई देशबीचको मैत्रीपूर्ण सम्बन्धलाई थप प्रगाढ बनाउनेबारे छलफल भएको छ। उनीहरु सैनिक सहकार्य गर्ने विषयमा पनि छलफल भएको छ। नेपाल र भारतीय सैनिकबीच हरेक वर्ष संयुक्त अभ्यास भइरहेको छ। उप्रेती आगामी फागुन १ देखि ५ गतेसम्म भारतको भ्रमण गर्नेछन्। रक्षा मन्त्रालय स्रोतका अनुसार उनी भारतमा हुने डीफेन्स एक्सपोमा सहभागी हुन भारत गएका हुन्। त्यस्तै उनले भारतका सेना प्रमुखसहित उच्च अधिकारीहरूसँग भेटवार्ता गर्ने बताइएको छ।
"प्रधानमन्त्री प्रचण्ड धनगढीमा,गेटा मेडिकल कलेजको निरीक्षणपछि कञ्चनपुर जाँदै","धनगढी :प्रधानमन्त्री पुष्पकमल दाहाल प्रचण्ड धनगढी आइपुगेका छन्। सुदूरपश्चिम प्रदेशमा विकास योजनाको अनुगमन तथा निरीक्षण गर्न प्रधानमन्त्री प्रचण्ड यहाँ आएका हुन्। बिहान १० बजेतिर धनगढी आइपुगेका प्रधानमन्त्री अहिले गेटास्थित मेडिकल कलेजको निरीक्षणमा पुगेका छन्। प्रधानमन्त्रीमा तेस्रो पटक नियुक्त भएपछि प्रचण्ड पहिलो पटक सुदूरपश्चिम आएका हुन्। मेडिकल कलेजको निरीक्षणपछि आजै महेन्द्रनगर जाने कार्यक्रम छ। त्यहाँ सुख्खा बन्दरगाह,महाकाली पुल,महाकाली कोरिडोरको निरीक्षण अवलोकन र छलफल गरेर महेन्द्रनगर फिर्ता हुनेछन् । त्यसपछि दिउँसो २:३० बजे जनयुद्ध दिवसको अवसरमा जिल्ला पार्टीले आयोजना गरेको कार्यक्रमलाई सम्बोधन गर्ने कार्यक्रम छ । दिउँसो २:४५ मा कञ्चनपुर महोत्सवमा सम्बोधन गर्ने र आजै काठमाडौं फर्किने कार्यतालिका रहेको छ ।"
सरकारलाई डाशेखर कोइरालाको प्रश्न : संविधानले नचिनेको जनयुद्ध दिवसका नाममा सार्वजनिक बिदा किन ?,"कोइरालाले संविधानले चिन्दै नचिनेको जनयुद्ध दिवसका नाममा सार्वजनिक बिदा दिएर नेपाली जनतासामु सरकारले के सन्देश दिन खोजेको भन्दै प्रश्न गरेका हुन्। काठमाडौं : नेपाली कांग्रेसका नेता डाशेखर कोइरालाले जनयुद्ध दिवसका नाममा सार्वजनिक बिदा दिने घोषणाप्रति आपत्ति जनाएको छन्। कोइरालाले संविधानले चिन्दै नचिनेको जनयुद्ध दिवसका नाममा सार्वजनिक बिदा दिएर नेपाली जनतासामु सरकारले के सन्देश दिन खोजेको भन्दै प्रश्न गरेका हुन्। प्रधानमन्त्री प्रचण्डले सार्वजनिक बिदा कटौती गरौं पनि भन्ने तर बिदा घोषणा गरेको भन्दै नेता कोइरालाले प्रश्न गरेका हुन् । एकातिर स्वयं प्रधानमन्त्री सार्वजनिक बिदा कटौती गरौं भन्दै हुनुहुन्छ तर एकाएक आएर सरकारले संविधानले चिन्दै नचिनेको जनयुद्ध दिवसका नाममा सार्वजनिक बिदा दिने घोषणा गरेको छ । उनले ट्वीटरमार्फत भनेका छन्, आम नेपाली जनतासामु सरकारले के सन्देश दिन खोजेको? देश कता जाँदैछ? कस्तो शासन व्यवस्थाको अभ्यास गर्न खोजिदैँछ? प्रचण्ड नेतृत्वको सरकारको आइतबार दिउँसो बसेको मन्त्रिपरिषद बैठकले फागुन १ गते जनयुद्ध दिवसका रूपमा सार्वजनिक बिदा दिने निर्णय गरेको हो। जनयुद्धको नेतृत्वकर्ता पार्टी माओवादी केन्द्रले प्रत्येक वर्ष फागुन १ गतेलाई जनयुद्ध दिवसको रूपमा मनाउँदै आएको छ।"
नेपाल भारत परराष्ट्र सचिवस्तरीय बैठक सुरु,"बैठकमा नेपालको तर्फबाट परराष्ट्र सचिव भरतराज पौड्याल र भारतको तर्फबाट विदेश सचिव विनय मोहन क्वात्राले नेतृत्व गरेका छन्। काठमाडौं : नेपाल र भारतका परराष्ट्र सचिवको प्रतिनिधिमण्डलस्तरीय बैठक सुरु भएको छ । सोमबार दिउँसो याक एण्ड एति होटलमा परराष्ट्र सचिवस्तरीय बैठक सुरु भएको हो। बैठकमा नेपालको तर्फबाट परराष्ट्र सचिव भरतराज पौड्याल र भारतको तर्फबाट विदेश सचिव विनय मोहन क्वात्राले नेतृत्व गरेका छन्। परराष्ट्र सचिव पौड्यालको निमन्त्रणामा क्वात्राको नेतृत्वमा चार सदस्यीय टोली सोमबार बिहान भारतीय वायु सेनाको जहाजबाट काठमाडौं आइपुगेको हो। टोलीमा भारतीय विदेश मन्त्रालयमा नेपाल डेस्क प्रमुख (नर्थ) सहसचिव अनुराग श्रीवास्तवसमेत रहेका छन्। परराष्ट्र मन्त्रालयका अनुसार बैठकमा भारत र नेपालबीचको बहुआयामिक सहकार्यका विविध पक्षबारे छलफल हुनेछ। कनेक्टिभिटी, ऊर्जा व्यापार,कृषि,स्वास्थ्य र संस्कृतिलगायत सहकार्यका विषयमा छलफल हुने बताइएको छ।"
गृहमन्त्री पाए रास्वपा तत्काल सरकारमा जान्छ : प्रमुख सचेतक परियार,"परियारले सरकार गठनका बेला भएको सहमति कार्यान्वयन भए तत्काल सरकारमा जाने बताएका हुन्। काठमाडौं :राष्ट्रिय स्वतन्त्र पार्टीका प्रमुख सचेतक सन्तोष परियारले पुरानो राजनीतिक सहमति कायम भए तत्काल सरकारमा जाने बताएका छन्। भक्तपुरमा आयोजना गरेको साक्षात्कार कार्यक्रमा बोल्दै परियारले सरकार गठनका बेला भएको सहमति कार्यान्वयन भए तत्काल सरकारमा जाने बताएका हुन्। राष्ट्रपतिमा पनि विगतकै सहमतिअनुरुप सत्तागठबन्धनबाटै चयन हुने उनले दावी गरे। उनले विगतका राष्ट्रपति कुनै न कुनै विवादमा तानिएको बताउँदै अब निष्पक्ष र तटस्थ भूमिका निर्वाह गर्ने सक्ने व्यक्ति राष्ट्रपति चयन गर्नुपर्ने उल्लेख गरे। परियारले अहिले मुलुकलाई राजनीतिक अस्थीरतातर्फ लैजाने खेलमा रास्वपा नलाग्ने धारणा राखे । उनले बैशाख २ गते चितवन क्षेत्र नं २ मा हुने उपनिर्वाचनमा रास्वपाले आफ्ना पार्टी सभापति रवि लामिछानेलाई नै पुनः उम्मेदवार बनाउने र लामिछानेले भारी मतले विजय हुने दावी गरे। उनले आफ्नो पार्टीको वैचारिक लाइन लोकतन्त्र,सामाजिक न्याय र समावेसिता रहेको बताउँदै आगामी महाधिवेशनमा यहि विषय दस्तावेजमा समेटिने बताए।"
जनयुद्ध दिवसलाई राष्ट्रिय उत्सवको रूपमा मनाऔं : प्रचण्ड,"नयाँ सरकार राष्ट्रिय सहमतिसहित सामाजिक न्याय, सुशासन र समृद्धिलाई केन्द्रमा राखेर अगाडि बढिरहेको छ। काठमाडौं : प्रधानमन्त्री पुष्पकमल दाहाल प्रचण्डले जनयुद्ध दिवसलाई राष्ट्रिय उत्सव र गौरवको दिनका रूपमा मनाउन अपील गरेका छन्। उनले जनयुद्धको परिणामस्वरूप उपेक्षित, उत्पीडित वर्ग र बस्तीमा उज्यालो राजनीतिक चेतना प्रवाहित भएको दाबी गरेका छन्। नेपाली धर्तीमा सञ्चालित जनयुद्ध महान् र युगान्तकारी थियो। साहस, वीरता र उत्सर्गको त्यो ऐतिहासिक क्रान्तिले राजनीतिक, आर्थिक, सामाजिक, साँस्कृतिक, देशप्रेम एवम् राष्टियताप्रति समर्पित परिवर्तनको सपनालाई आत्मसात गरेको थियो। शुभकामना सन्देशमा भनिएको छ, वर्ग, जाति, लिंग, क्षेत्रमा विद्यमान असमानता, शोषण, उत्पीडन, विभेद र अन्यायका पर्खालहरू भत्काएर मुक्ति, परिवर्तन, स्वतन्त्रताको भावधारा प्रवाहित गर्न सफल जनयुद्धको परिणामस्वरूप उपेक्षित, उत्पीडित वर्ग र बस्तीमा उज्यालो राजनीतिक चेतना प्रवाहित भएको छ। महान् जनयुद्धको जगमा ऐतिहासिक जनआन्दोलनको संयोजनबाट देशमा सामन्ती राजतन्त्रको अन्त्य भई संघीय लोकतान्त्रिक गणतन्त्रको स्थापना भएको छ। जनयुद्धको जगमा स्थापित उपलब्धि राष्ट्रका साझा सम्पत्ति युग परिवर्तनको प्रतिनिधित्व गर्ने जनयुद्ध आफैँमा ऐतिहासिक र गौरवशाली थियो भन्ने तथ्य प्रमाणित भएको उनको भनाई छ। प्रधानमन्त्री प्रचण्डले भनेका छन्,समावेशी लोकतन्त्र संस्थागत भएको छ। मधेसी, मुस्लिम, महिला, दलित, आदिवासी, जनजाति, थारू समुदाय लगायत उत्पीडित वर्ग, जाति, लिंग, क्षेत्र र समुदायमा उच्च राजनीतिक जागरणसहित उनीहरूको पहिचान र अधिकार स्थापित भएको छ। सामाजिक न्यायको उन्नत व्यवस्थासहित समाजवादोन्मुख संविधानको निर्माण र कार्यान्वयन सम्भव भएको छ। यसर्थ, युग परिवर्तनको प्रतिनिधित्व गर्ने जनयुद्ध आफैमा ऐतिहासिक र गौरवशाली थियो भन्ने तथ्य प्रमाणित हुन्छ। नेकपा माओवादी केन्द्रका अध्यक्षसमेत रहेका प्रचण्डले जनयुद्धको जगमा स्थापित अधिकार र उपलब्धि राष्ट्रका साझा सम्पत्ति भएको बताएका छन्। उनले भनेका छन्, नेकपा (माओवादी) ले नेतृत्व गरेको भएता पनि जनयुद्ध पहिचान, अधिकार, मुक्ति, न्याय र स्वतन्त्रता चाहने सम्पूर्ण मुक्तिकामी एवं परिवर्तनप्रेमी नेपालीहरूको साझा दिवस हो। प्रधानमन्त्री प्रचण्डले सरकार राष्ट्रिय सहमतिसहित सामाजिक न्याय, सुशासन र समृद्धिलाई केन्द्रमा राखेर अगाडि बढिरहेको उल्लेख गरेका छन्। उनले भनेका छन्, देशको राजनीति र अर्थतन्त्रले संकटको सामना गरिरहेको परिस्थितिमा गठन भएको नयाँ सरकार राष्ट्रिय सहमतिसहित सामाजिक न्याय, सुशासन र समृद्धिलाई केन्द्रमा राखेर अगाडि बढिरहेको छ। उनले वर्तमान सरकार उल्लेखित कार्यभारसहित जनताको व्यवस्था बदल्न र समाजवादको आधार खडा गर्न दृढ संकल्पित भएको जनाएका छन्। प्रचण्डले सहमति, सहकार्य र एकताका आधारमा राष्ट्रिय चुनौतीहरूलाई अवसरमा बदल्न सम्पूर्ण नेपालीमा सकारात्मक उर्जा र प्रेरणा पैदा होस् भन्ने कामनासमेत गरेका छन्। प्रचण्डले देश र जनताको मुक्ति एवं परिवर्तनका निम्ति आफ्नो अमूल्य जीवनको बलिदान गर्ने सहिदहरूप्रति भावपूर्ण श्रद्धाञ्जली र घाइतेअपाङ्ग योद्धाहरूमा स्वास्थ्यलाभको शुभेच्छासहित दीर्घजीवनको कामना गरेका छन्।"
भारतीय विदेश सचिव क्वात्रा काठमाडौंमा,"विदेश सचिव क्वात्रा सोमबार बिहान भारतीय वायु सेनाको जहाजमा काठमाडौं आइपुगेका हुन्। काठमाडौं : भारतका विदेश सचिव विनय मोहन क्वात्रा काठमाडौं आइपुगेका छन्। परराष्ट्र सचिव भरतराज पौड्यालको निमन्त्रणामा विदेश सचिव क्वात्रा सोमबार बिहान भारतीय वायु सेनाको जहाजबाट काठमाडौं आइपुगेका हुन्। चार सदस्यीय टोली नेपाल आएका हुन्। टोलीमा भारतीय विदेश मन्त्रालयमा नेपाल डेस्क प्रमुख (नर्थ) सहसचिव अनुराग श्रीवास्तवसमेत रहेका छन्। उनलाई त्रिुभवन अन्तराष्ट्रिय विमानस्थलमा परराष्ट्र सचिव भरतराज पौड्याल, नेपालका लागि भारतीय राजदूत नवीन श्रीवास्तवलगायतका उच्च अधिकारीले स्वागत गरेका थिए। परराष्ट्र मन्त्रालयका अनुसार भारतका विदेश सचिव क्वात्रा परराष्ट्र सचिवस्तरीय बैठकमा सहभागी हुनेछन्। नेपालका लागि विदेश सचिवको कार्यभार सम्हालेपछिको यो क्वात्राको पहिलो नेपाल भ्रमण हो। नेपाल भ्रमणका क्रममा उच्चस्तरीय भेटवार्ता हुने कार्यसूची तय भएको छ। परराष्ट्र मन्त्रालयका अनुसार भ्रमणका क्रममा विदेश सचिवद्वय क्वात्रा र पौड्यालले भारत र नेपालबीचको बहुआयामिक सहकार्यका विविध पक्षबारे छलफल गर्नेछन्। कनेक्टिभिटी, ऊर्जा व्यापार,कृषि,स्वास्थ्य र संस्कृतिलगायत सहकार्यका विषयमा छलफल हुने बताइएको छ। भारतको छिमेकी पहिलोनीतिअन्तर्गत भारतले नेपालसँगको सम्बन्धलाई दिएको प्राथमिकताअनुरुप यो भ्रमण हुन लागेको भारतीय विदेश मन्त्रालयले जनाएको छ।"
जनयुद्ध स्थापित गर्न ढिलै भए पनि सार्वजनिक बिदा दिएका हौं : प्रधानमन्त्री,आफैंले पनि धेरै समूहको नेतृत्वसँग पनि पार्टी एकताका लागि विभिन्न छलफल चलाएको उल्लेख गर्दै उनले छिट्टै पार्टी एकताको प्रक्रिया अगाडि बढ्ने विश्वास व्यक्त गरे। काठमाडौं :प्रधानमन्त्री पुष्पकमल दाहाल प्रचण्डले आफूहरूलाई असफल हुने कुनै छुट नभएको बताएका छन्। २८औँ जनयुद्ध दिवसका अवसरमा पार्टी मुख्यालय पेरिसडाँडामा सोमबार आयोजित कार्यक्रममा प्रधानमन्त्री प्रचण्डले अर्थतन्त्र र राजनीतिको गम्भीर चुनौतीको वर्तमान अवस्थामा आफूले सरकारको नेतृत्व लिएको भन्दै आफूहरूलाई असफल हुने कुनै छुट नभएको बताएका हुन्। उनले सामाजिक न्यायको क्षेत्रमा सुशासनका क्षेत्रमा र आर्थिक विकासको क्षेत्रमा फड्को मार्नै पर्ने उल्लेख गरे । संघीय लोकतान्त्रिक गणतन्त्रात्मक संविधानमाथि कैयौं कोणबाट प्रश्न उठाउने कोसिस भइरहेका भन्दै उनले परिवर्तनको औचित्य सिद्ध गर्नका लागि दृढताका साथ अगाडि बढ्नुको कुनै विकल्प नरहेको बताए । माओवादी केन्द्रका अध्यक्ष समेत रहेका प्रचण्डले माओवादी आन्दोलनका विभिन्न धारलाई सामाजिक न्याय र रुपान्तरणका निम्ति एकताबद्ध भएर अगाडि बढ्न अपिल गरे । आफैंले पनि धेरै समूहको नेतृत्वसँग पनि पार्टी एकताका लागि विभिन्न छलफल चलाएको उल्लेख गर्दै उनले छिट्टै पार्टी एकताको प्रक्रिया अगाडि बढ्ने विश्वास व्यक्त गरे। प्रधानमन्त्री प्रचण्डले जनयुद्ध माओवादीको मात्रै नभएर नेपाल राष्ट्रकै सम्पत्ति भएको बताए । वैधानिक तवरले जनयुद्धलाई स्थापित गर्न ढिलै भए पनि सरकारले जनयुद्ध दिवस मनाउने र सार्वजनिक बिदा दिने निर्णय गरेको उनले बताए।
१० वर्षे जनयुद्धको बाचाका साथ नयाँ क्रान्ति गर्छौ: मोहन वैद्य,मोहन वैद्यले १० वर्षे जनयुद्ध सुरु गर्दा गरिएको बाचाका साथ नयाँ क्रान्ति सुरु गर्ने बताएका छन्। काठमाडौं: नेकपा क्रान्तिकारी माओवादीका महासचिव मोहन वैद्यले १० वर्षे जनयुद्ध सुरु गर्दा गरिएको बाचाका साथ नयाँ क्रान्ति सुरु गर्ने बताएका छन्। बैद्यले जनयुद्धको अन्तिम समयमा बिजयी हासिल गर्ने बेला पार्टीकै एउटा हिस्साले बदमासी गरेको र जनताका सपना चकनाचुर भएको बताए। जनताका सपना पूरा गर्नकै लागि अब जनयुद्ध सुरु गर्दा गरिएको बाचाका साथ नयाँ क्रान्ति सुरु गर्ने उनले बताए। जनयुद्धमा जनताले गरेको बलिदान र त्यागको सहि मूल्याङ्कन गरेर नयाँ क्रान्ति गर्ने र जनताको मुक्तिका लागि धोका नदिने उनको भनाइ छ। वैद्यले जनयुद्धलाई बीचैमा तुहाएर प्रचण्डले नेपाली जनतालाई धोका दिएको भन्दै त्यसबाट शिक्षा लिँदै अघि बढ्ने र प्रचण्डको विरोध र भण्डाफोर गर्ने जिकिर गरे। जनताको तीव्र दवावका कारण सरकारले जनयुद्ध दिवसमा सार्वजनिक बिदा भएको र त्यो सकारात्मक भएको बताए। बैद्यले सच्चा क्रान्तिकारीको नयाँ उत्तराधिकारीको रुपमा आफुलाई स्थापीत गर्दै अघि बढ्ने प्रतिवद्धता जनाए।
बाघको छालासहित दुई पक्राउ,कैलाली : गोदावरी नगरपालिका२ अत्तरियास्थित बसपार्कबाट बाघको छालासहित दुई जनालाई प्रहरीले सोमबार पक्राउ गरेको छ। पक्राउ पर्नेमा अछामको चौरपाटी नगरपालिका५ का सुवास बोहरा र सोही ठाउँका सुनिल बोहरा रहेको जिल्ला प्रहरी कार्यालय कैलालीले जनाएको छ। सुदूरपश्चिम प्रदेश प्रहरी कार्यालय धनगढी र इलाका प्रहरी कार्यालय मालाखेतीबाट खटिएको प्रहरी टोलीले जाँच गर्दा उनीहरूको साथबाट एक थान पुच्छरसम्मको तीन फिट लम्बाइ र पाँच इन्च चौडाइ भएको बाघको छाला बरामद गरी नियन्त्रणमा लिइएको बताएको छ।
विद्यार्थीले गरे खाद्य परिकार महोत्सव,६ देखि १२ कक्षासम्म अध्ययरत बालबालिकाले खाद्य परिकार बनाएर महोत्सवको आयोजना गरेका हुन। महोत्सवमा ९ स्टलबाट विद्यार्थींले १६ प्रकारका परिकार राखेका छन्। स्याङ्जा: गल्याङ् नगरपालिका ७ स्थित नेपाल राष्ट्र माध्यमिक विद्यालयमा अध्ययनरत विद्यार्थीले खाद्य परिकार महोत्सव गरेका छन्। महोत्सवको उद्घाटन गर्दै नगरप्रमुख गुरुप्रसाद भट्टराइले शैक्षिक सुधार कार्यक्रम अन्तर्गत विद्यार्थीले स्थानीय उत्पादन र क्षमता प्रदर्शन गर्न आगामी दिनमा यस्ता कार्यक्रमलाई निरन्तरता दिईने बताए। नेपाल राष्ट्र माध्यमिक विद्यालयले परिकार बनाउन सिकाएको छ। विद्यालयले व्यवहारिक शिक्षा दिनुका साथै आत्मनिर्भर बन्न उत्प्रेरित गर्न महोत्सव सहयोगी हुने जनाएको छ। सैद्धान्तिक शिक्षालाई व्यवहारमा उतार्ने उदेश्यले ६ देखि १२ कक्षासम्म अध्ययरत बालबालिकाले खाद्य परिकार बनाएर महोत्सवको आयोजना गरेका हुन। महोत्सवमा ९ स्टलबाट विद्यार्थींले १६ प्रकारका परिकार राखेका छन्।
खेतीयोग्य जमिन वरपरको रुख काट्न आग्रह,"बागलुङ : बागलुङको काठेखोला गाउँपालिकाले खेतीयोग्य जमिन आसपासका रुख काट्न निर्देशन जारी गरेको छ। गाउँपालिकाको कार्यपालिका बैठकले घरगोठ, आवास, कृषि क्षेत्र र महत्वपूर्ण स्थानहरूको सुरक्षाका लागि रुख बिरुवा हटाउने निर्णय गरेर स्थानीयहरूलाई तत्काल हटाउन परिपत्र गरेको हो। पालिकाले रुख बिरुवा हटाउने आवश्यक क्षेत्र र हटाउनुपर्ने सीमा तोकेर परिपत्र गरेको प्रवक्ता टिका संगम विकले जानकारी दिए। उनले घरगोठ, आवास, सार्वजनिक मठमन्दिर, विद्यालय, सामुदायिक भवन र अन्य निर्मित संरचनाको १० मिटर वरपरका, खेतीयोग्य जमिनको १० मिटर क्षेत्र भित्रका, विद्युत मेनलाइन वरपरको ५ मिटर भित्रका र मोटरबाटोको ५ मिटर वरपरकाका रुख बिरुवा तत्काल काट्नुपर्ने निर्णय गरिएको बताए। खेतीयोग्य जमिन र घर वरिपरि रुख बिरुवाहरू रहँदा खेतीमा क्षति पुगेको र जंगली वन्यजन्तु बस्तीमा पुगेर क्षति पुर्याउने भएकाले रुख काट्नुपर्ने निर्णय भएको प्रवक्ता विकले बताए। रुख बिरुवाको कारण खेतीयोग्य जमिन मासिँदै जाँदा खेतीलाई असर गरेको छ, प्रवक्ता विकले भने, पालिकालाई कृषिमा आत्मनिर्भर बनाउने पालिकाको उद्देश्य छ। सोही बमोजिम कृषि उपज बढाउने उद्देश्यले रुख काट्न लागिएको हो। बस्ती र खेतीयोग्य जमिन वरपर रुख बिरुवा बढ्दा जंगलका रूपमा परिणत हुँदै गएको र जंगली जनावर घर वरपर आएर क्षति पुर्याउने गरेको स्थानीयहरूको गुनासो आएकाले उक्त निर्णय गरिएको प्रवक्ता विकको भनाइ छ। रुख बिरुवा बढ्दा विद्युतको लाइनमा समेत जोखिम बढेको प्रवक्ता विकको भनाइ छ। रुख बढ्दै जाँदा विद्युतको तारमा छुने र मानवीय क्षति समेत हुने देखियो, प्रवक्ता विकले भने,रुखहरूका कारण सडक साधुरो हुँदै गएकाले काट्नुपर्ने अवस्था आएको हो।"
"यातायात मजदुरको आन्दोलन : आज जलाए प्रहरीको गाडी, भोलिदेखि उपत्यकामा सवारी नचलाउने","काठमाडौं : यातायात मजदुरले मंगलबारदेखि काठमाडौं उपत्यकामा सम्पूर्ण यातायात नचलाउने घोषणा गरेका छन्। यातायात मजदुरले संयुक्त विज्ञप्ति जारी गर्दै सवारी नचलाउने घोषणा गरेका हुन्। विज्ञप्तिमा भनिएको छ, 'हाम्रा पूर्व निर्धारित कार्यक्रमलाई जोड्दै हाम्रा फागुन २ गतेदेखि सम्पूर्ण १० बुँदे मागहरू पूरा नभएसम्म उपत्यकाका सम्पूर्ण सवारीसाधनहरु बन्द हुने जानकारी गराउँदछौं।' उनीहरूले श्रमिकहरूमाथि आक्रमण गर्ने सबै आक्रमणकारीहरूलाई तत्काल प्रहरी नियन्त्रणमा लिई कारबाही गर्न माग गरेका छन्। यसैबीच आन्दोलनका क्रममा यातायात मजदुरहरूले प्रहरीको भ्यान जलाएका छन्। 'आक्रमणबाट दर्जनौं मजदुरहरू तथा संगठनका नेताहरू घाइते भएका छन् कतिपय मजदुरहरूलाई प्रहरीले पक्राउ गरेको छ। साउड सिस्टम तोडफोड गरेको छ। यस घटनामा आक्रमणकारीहरूलाई नियन्त्रण गर्नु पर्नेमा मजदुरहरूलाई नै बल प्रयोग गरी मजदुरहरूलाई निरुत्साहित बनाउने काम गरेको छ', विज्ञप्तिमा भनिएको छ।"
बिर्तामोड अन्तर्राष्ट्रिय औद्योगिक व्यापार महोत्सवको तयारी तीव्र,"झापा : बिर्तामोड अन्तर्राष्ट्रिय औद्योगिक व्यापार महोत्सवको तयारी तीव्र गतिमा भइरहेको छ। बिर्तामोड उद्योग वाणिज्य संघको आयोजनामा यही फागुन ५ गतेदेखि १५ गतेसम्म बिर्तामोड२ स्थित प्रभुराम चौक उत्तर खुल्ला मैदानमा सञ्चालन हुने व्यापार महोत्सवको तयारी लगभग अन्तिम चरणमा पुगिसकेको महोत्सव मूल आयोजक समितिका संयोजक राजु न्यौपानेले बताए। बिर्तामोडमा सोमबार आयोजित पत्रकार सम्मेलनमा आयोजक समितिका संयोजक न्यौपानेले महोत्सवको बारेमा जानकारी गराउँदै हालसम्म १५० वटा स्टल बुकिङ भइसकेको बताए। महोत्सवमा दुई सय स्टलहरू रहने उनले बताए। महोत्सवमा तीन लाख दर्शकले अवलोकन गर्ने अपेक्षा राखिएको छ भने झन्डै ४५ करोड रुपैयाँ बराबरको आर्थिक कारोबार हुने उनको भनाइ छ। महोत्सवलाई चार भागमा विभाजन गरिएको छ। प्रदर्शनी तथा बिक्री कक्ष, सांस्कृतिक तथा सांगीतिक क्षेत्र, बाल उद्यम तथा मनोरञ्जन क्षेत्र र खानपिन क्षेत्र छुट्टाइएको आयोजक समितिका सचिव कुशल खतिवडाले बताए। महोत्सवमा अन्तर्राष्ट्रिय औद्योगिक उपकरण , कृषि तथा जडीबुटी, पर्यटन, दैनिक उपभोग्य वस्तुहरू, हस्तकला तथा तयारी पोसाक प्रदर्शनमा रहनेछ। महोत्सवमा बंगलादेश, पाकिस्तान र भारतका व्यवसायीहरूको समेत सहभागिता रहने बिर्तामोड उद्योग वाणिज्य संघका अध्यक्ष प्रकाश शिवाकोटीले बताए। प्रदेश १ को कृषि, पर्यटन एवम् औद्योगिक दृष्टिकोणले समेत विकसित र सुगम स्थलका रूपमा रहेको बिर्तामोडमा सुरु हुन लागेको महोत्सवले कृषि र पर्यटनका साथै औद्योगिक क्षेत्रमा आर्थिक गतिविधिलाई चलायमान बनाउन सहयोग पुग्ने संघका महासचिव अर्जुनकुमार मैनालीले जानकारी दिए। महोत्सवको उद्घाटनमा सभामुख देवराज घिमिरेले गर्ने बताइएको छ। महोत्सव स्थलको मुख्य प्रवेशद्वार तथा स्टलहरू जर्मन प्रविधिमा निर्माण गरिने भएको छ भने मुख्य प्रायोजकका रुपमा एनसेल एक्सिएटा लिमिटेड रहने जनाइएको छ। यसअघि संघले २०७५ सालमा सञ्चालन गरेको महोत्सवको सफलतासँगै यस पटक पनि बिर्तामोड उद्योग वाणिज्य संघले अन्तर्राष्ट्रिय औद्योगिक व्यापार महोत्सवको आयोजना गरेको हो। यता बिर्तामोडमा हुन लागेको अन्तर्राष्ट्रिय औद्योगिक व्यापार महोत्सवले उत्पादक र उपभोक्तालाई जोड्ने नेपाल उद्योग वाणिज्य महासंघका पूर्व अध्यक्ष तथा सार्क चेम्बरका उपाध्यक्ष चण्डीराज ढकालले बताएका छन्। महोत्सवले प्रदेश १ मा उत्पादन हुने कृषिजन्य वस्तुहरूको प्रवर्द्धन गर्नुका साथै भारत, बङ्गलादेश र पाकिस्तानबाट आएका वस्तु सिधै नेपाली उपभोक्तासम्म पुग्ने सुनौलो अवसर भएको ढकालले बताए। यसैबीच महोत्सवमा शान्ति सुरक्षा प्रबन्ध व्यवस्थित गर्ने सन्दर्भमा आयोजक समितिले सुरक्षा प्रमुखहरूसँग अन्तर्क्रिया गरेको छ। सशस्त्र र नेपाल प्रहरीको उपस्थितिमा भएको छलफलमा सुरक्षाको प्रत्याभूति र ट्राफिक व्यवस्थापनमा सहयोग गर्न संघले आग्रह गरेको छ। छलफलमा जिल्ला प्रहरी कार्यालय झापाका एसपी दुर्गाराज रेग्मी, सशस्त्र प्रहरी बल नेपाल २ नम्बर गण झापाका एसपी देवराज अर्याल, इलाका प्रहरी कार्यालय अनारमनिका डीएसपी सुरज कार्की, सशस्त्र प्रहरी बेस क्याम्प शनिश्चरेका डीएसपी उदय न्यौपाने, जिल्ला ट्राफिक प्रहरी बिर्तामोडका इन्स्पेक्टर अशोक जवेगूसहित राजनीतिक दलका प्रमुख तथा प्रतिनिधिहरूको समेत सहभागिता रहेको थियो।"
ट्राफिक नियमले सास्ती बनाएको भन्दै यातायात मजदुरको सडकमै प्रदर्शन,"काठमाडौंः यातायात मजदुरहरूले बालाजु क्षेत्रमा सडक अवरुद्ध गरेका छन्। यातायात मजदुरहरूले ट्राफिक नियमविरुद्ध प्रदर्शन गरेका हुन्। बीच सडकमा सवारी साधन तेर्साएर बालाजु चोकमा मजदुरहरू प्रदर्शनमा उत्रिएका छन्। जसका कारण यातायात सेवा नै अवरुद्ध बनेको हो। ट्राफिक नियम मजदुरमैत्री नभएको भन्दै बालाजु चोकदेखि माछापोखरीसम्म सडक अवरुद्ध भएको हो। ट्राफिकले मनपरी चिट काटेको मजदुरहरूको गुनासो छ। उनीहरूले गौशाला, चक्रपथलगायतका स्थानमा सडकमै गाडी तेर्साएर ट्राफिकले मनपरी गरेको भन्दै प्रदर्शन गरेका छन्।"
नेवारी संस्कृतिले मधेश जोड्दै,"काठमाडौं : मधेश आन्दोलनपछि तीव्र विकास भएको ठाउँ हो महोत्तरीको बर्दिबास। जहाँ मधेशीपहाडी समूदायको मिश्रित बस्ती छ। अन्य जाति जस्तै यहाँ नेवार जातिको पनि बसोबास छ। हरेक वर्ष नेवारहरूले सामूहिक रूपमा गर्ने कन्याहरूको ईही (बेल विवाह) र बटुकहरूको क्यौतापूजा( ब्रतबन्ध )ले सबैको ध्यान तान्ने गरेको छ। यस वर्ष पनि बर्दिबासस्थित पञ्चधुरा माइस्थान मन्दिरमा ईहि र क्यौता पूजाको आयोजना गरिएको थियो। जसले बर्दिबास क्षेत्रमा बसोबास गर्ने नेवार जातिलाई भेटघाटको माहौल बनाएको थियो भने प्रसाद ग्रहण गर्न जानेहरूलाई नेवार संस्कृतिबारे बुझ्न मौका मिलेको थियो। हाम्रा नेवारी संस्कृति समृद्ध छ। तर, नयाँ पुस्तालाई जानकारी नहुँदा संस्कृति मासिने खतरा पनि उत्तिकै देखिन्छ। यी सबैलाई महसुस गरेर हामीले सामूहिक रुपमा ईही र क्यौता पूजाको आयोजन गर्दै आएका छौं , बर्दिबास नेवाः समाजका अध्यक्ष धन नारायण श्रेष्ठले भने, स्थानीय सरकारका प्रतिनिधि, समाजमा बुद्धिजीविहरूलाई बोलाएर हामीले हाम्रो नेवारी संस्कृति,पहिरन, गीतसंगीतका बारेमा जानकारी गराउँछौं। नेवारी भाषा, संस्कृति र साहित्यलाई संरक्षण गर्न उनले स्थानीय सरकारसँग कार्यक्रम माग गरेको बताए। बर्दिबास क्षेत्रमा अरू भन्दा कम संख्यामा रहेको नेवार जातिको संरक्षण, सम्बर्द्धन र विकासका लागि बर्दिबास नेवाः समाज स्थापना गरिएको छ। यसैबीच यो संस्थाको सातौं साधारणसभाको आयोजन गरिएको थियो । बर्दिबास नगरपालिका मेयर प्रह्लाकुमार क्षेत्रीले नेवाः संस्कृतिसँग आफू नजिक भएर भिजेकाले नेवाः संस्कृतिको विकास र प्रवर्द्धनमा नगरको तर्फबाट सक्दो सहयोग गर्ने बताए।"
व्यक्ति अपहरण गरी लुटपाट गर्ने गिरोह पक्राउ,"भारतीय नागरिकलाई हतियार देखाएर अपहरण गरी लुटपाट गर्ने ८ जनाको गिरोह प्रहरीले नियन्त्रणमा लिएको छ। वीरगन्ज: हतियार देखाएर अपहरण गरी लुटपाट गर्ने गिरोह पक्राउ परेको छ। एक भारतीय नागरिकलाई हतियार देखाएर अपहरण गरी लुटपाट गर्ने गिरोहलाई प्रहरीले नियन्त्रणमा लिएको हो। भारत बिहारका विशाल कुमार पटेवालाई वीरगन्ज महानगरपालिका६ रेल्वेरोडबाट अपहरण गरी लुटपाट गर्ने ८ जना पक्राउ परेका हुन्। लुटेराको समूहले पटेवालाई माघ २६ गते अपहरण गरी लुटपाट गरेका थिए। पक्राउ पर्नेमा वीरगन्ज महानगरपालिका वडा नम्बर २ छपकैयाका सद्धाम अन्सारी, वडा नम्बर ११ श्रीपुरका सन्तोष लामा, मोजालिम मियाँ र रोशन थापा, वडा नम्बर २४ रामगढवाका विजय महतो, बाराको परवानीपुर गाउँपालिका वडा नम्बर ३ का नबाब हुसेन, कलैया उपमहानगरपालिका वडा नम्बर २३ का मुकेश पटेल र भारत बिहारको मोतिहारीका इमाम अन्सारी रहेको पर्साका प्रमुख प्रहरी उपरीक्षक कोमल शाहले जानकारी दिए। बाराको प्रसौनी गाँउपालिका वडा नम्बर १ घर भएका नातामा मामा पर्ने सुभाष साहलाई गत बिहीबार सापटी दिन भनी ६ लाख ५० हजार रुपैया लिएर पुगेका पटवा अपहरणमा परेका थिए। अपहरणको सूचना पाए लगत्तै प्रहरी निरिक्षक प्रज्वल थपलिया नेतृत्वको टोलीले पछ्याउदै जादा पटवाको साथमा रहेको रकम लुटेर भिस्वामा उनलाइ छाडेर भागेको थियो। खोजतलासका क्रममा उनीहरूलाई गत बिहीबार नै रेल्वे रोडबाट पक्राउ गर्न सफल भएको प्रहरी उपरीक्षक शाहले बताए। पक्राउ परेकाहरु यसअघि उक्त गिरोह भारतका विभिन्न आपराधिक घटनामा पनि संलग्न रहेको अनुसन्धानको क्रममा खुलेको प्रहरी नायब उपरीक्षक दिपक गिरीले बताए। पक्राउ परेकाहरुको साथबाट अपहरणमा प्रयोग गरेको १ थान पेस्तोल, ५ राउण्ड गोली, ४ लाख ९५ हजार नगद, ना १९ प २८०८, ना ६२ प १०० र बिआर १ सिआर २४२५ नम्बरको गरी ३ वटा मोटरसाइकल पनि बरामद गरिएको गिरीले जानकारी दिए । पक्राउ परेका आठै जनाविरुद्ध अपहरण तथा शरीर बन्धक, डाँका, हतियार तथा खरखजाना एवं संगठित अपराध सम्बन्धी कसूरमा आवश्यक अनुसन्धान भइरहेको छ।"
बिमा दाबी गर्न गाडीमा आगजनी,गुलरिया : प्रहरीले बिमा दाबी गर्न गाडीमा आगजनी गरेको आरोपमा चालकलाई नियन्त्रणमा लिएको छ। बर्दियाको मधुवन नगरपालिका२ गंगापटुवाका रामु चौधरीलाई प्रहरीले पक्राउ गरेको हो। मधुवन नगरपालिका४ बसन्तास्थित माचड चोकदेखि भुरीगाउँ जोड्ने पक्की सडक खण्डमा लु २ ख २०८४ नम्बरको सेतो रंगको फोर्स गाडी आगलागी भएको अवस्थामा फेला परेको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहोराले बताए। सोमबार बिहान २ बजे मातहत इलाका प्रहरी कार्यालय ढोडरीको टोली घटनास्थल पुग्दा गाडीका पुरै भाग जलेर नष्ट भएको अवस्थामा फेला परेको र घटनास्थलमा कोही पनि नरहेको जानकारी दिए। चालकलाई नियन्त्रणमा लिएर प्रहरीले अनुसन्धान सुरु गरेको छ। प्रारम्भिक अनुसन्धानका क्रममा बिमा रकम दाबीका लागि गाडीमा आगजनी गरेको खुल्न आएको डीएसपी बोहोराको भनाइ छ। माघ २० गते गाडी बिग्रिएकाले मर्मतका लागि ग्यारेजमा लगिएको थियो। मर्मत खर्च बढी आउने भएपछि बिमा असुल्ने मनशायले आइतबार राती ८ बजेको समयमा टोचन लगाई एकान्त जंगल सडक किनारमा लगी चालकले नै डिजल छर्की आगो लगायको बयानका क्रममा चालक चौधरीले स्विकारेको बोहोराको दाबी छ।
विराटनगर विमानस्थलमा अत्याधुनिक टर्मिनल भवन बन्ने,"विराटनगर : आन्तरिक तथा अन्तर्राष्ट्रिय हवाई उडानका लागि विराटनगर विमानस्थलमा सुविधा सम्पन्न टर्मिनल भवन निर्माण हुने भएको छ। विमानस्थलको मौजुदा ६४८ बिगाहा क्षेत्रफलमा अत्यधुनिक सुविधासहितको नयाँ टर्मिनल भवन निर्माण हुने भएको हो। नेपाल सरकारका संस्कृति, पर्यटन तथा नागरिक उड्डयन मन्त्री सुदन किरातीले सोमबार भवनको शिलान्यास गरेका छन्। कुल १६ हजार २७७ वर्गमिटर क्षेत्रफलमा निर्माण हुन लागेको विमानस्थलको टर्मिनल भवन विशिष्टीकृत सुविधासहितको हुने जनाइएको छ। भवनमा १७ वटा टिकट काउण्टर, २४ वटा पसल, ४ वटा रेष्टुरेन्ट, ३ वटा भिआईपी कोठा र एउटा मिडिया कन्फरेन्स रुम रहने नेपाल नागरिक उड्डयन प्राधिकरणका महानिर्देशक प्रदीप अधिकारीले बताए। भवनमा धूमपान कक्ष, बालबालिकाका लागि खेल क्षेत्र, प्रार्थना कक्ष, स्तनपान कक्ष, चारवटा प्राईभेट रुम र चालक दलहरूका लागि समेत छुट्टै कोठाको व्यवस्था गरिएको उनले जानकारी दिए। हामीले अत्याधुनिक प्रविधियुक्त टर्मिनल भवन निर्माण गर्न लागिरहेका छौं। पोखरा र भैरहवा विमानस्थलको तुलनामा ठुलो टर्मिनल भवन विराटनगरमा हुँदैछ, उनले भने, अहिले आन्तरिक हवाई यात्रुका लागि मात्र डिजाइन गरिएपनि भविष्यमा अन्तर्राष्ट्रिय हवाई यात्रुलाई पनि यहीबाट सेवा प्रवाह गर्ने अवधारणा छ। सुरक्षाका दृष्टिकोणले विराटनगर विमानस्थलको नयाँ टर्मिनल भवनमा सीसीटीभी क्यामेरा, फायर अर्लाम र हाइड्रेन्ट एण्ड स्प्रिङक्लर सिस्टम समेत जडान गरिने बताइएको छ। हवाई यात्रुहरूलाई स्वच्छ पानी खुवाउन वाटर ट्रिटमेन्ट प्लान्ट र चौबिसै घण्टा विद्युत आपूर्तिका निम्ति ब्याकअप जेनेरेनटर तथा युपिएसको पनि व्यवस्था गरिने नागरिक उड्डयन प्राधिकरणले जनाएको छ। प्राधिकरणका अनुसार नयाँ निर्माण हुने टर्मिनल भवनबाट दैनिक १ हजार ८०० हवाई यात्रुहरूले सहज सेवा प्राप्त गर्नेछन्। भवन निर्माणका लागि २०७९ माघ ११ गते नै नागरिक उड्डयन प्राधिकरणले केसी डाँफे जेभी निर्माण कम्पनीसँग सम्झौता गरिसकेको छ। भ्याटबाहेक कुल २ अर्ब ४२ करोड ८ लाख ५६ हजार १७१ रूपैयाँको लागतमा भवनको निर्माण सम्झौता गरिएको विराटनगर विमानस्थलका प्रमुख रिन्जी शेर्पाले बताए। आगामी ३ वर्षभित्र भवनको निर्माण कार्य सम्पन्न गर्ने योजना रहेको उनले जानकारी दिए। नयाँ टर्मिनल भवन निर्माणका साथै नेपाल नागरिक उड्डयन प्राधिकरणले विराटनगर विमानस्थलको धावनमार्ग पनि विस्तार गर्ने भएको छ। हालको १५०० मिटरको रनवेलाई १७७० मिटरमा विस्तार गर्ने योजना प्राधिकरणले अघि सारेको छ। क्षेत्रीय अन्तर्राष्ट्रिय विमानस्थलको अवधारणाबमोजिम तीन हजार मिटरको रनवे बनाउने योजना भए पनि मुआब्जा विवादका कारण सो योजना अघि बढाउन नसकिएकाले तत्काल मौजुदा जग्गामै रनवे विस्तार गर्न लागिएको जनाइएको छ। टर्मिनल भवनको शिलान्यास गर्दै सरकारका संस्कृति, पर्यटन तथा नागरिक उड्डयन मन्त्री सुदन किराँतीले नयाँ बन्ने टर्मिनल भवन प्रदेश १ का लागि कोशेढुंगा साबित हुने बताए। उनले सम्भाव्यता अध्ययन र आवश्यकता बुझेर भवनको निर्माण कार्य अघि बढाउन लागिएको जानकारी दिए। सम्झौता अनुसार समयमै निर्माण कार्य सम्पन्न गर्न उनले ठेकेदार कम्पनीलाई निर्देशन समेत दिए। विराटनगर विमानस्थलको स्तरोन्नतिका लागि भने २०७६ असोज १९ गते नागरिक उड्डयन प्राधिकरण, प्रदेश १ सरकार र विराटनगर महानगरपालिकाबीच त्रिपक्षीय लागत साझेदारीमा पत्रमा हस्ताक्षर समेत भइसकेको छ। उक्त सम्झौताकै आधारमा मन्त्रिपरिषदको २०७७ कात्तिक २७ गतेको बैठकले विमानस्थल विस्तारका लागि १२६ दशमलव ४६ बिगाहा जग्गा अधिग्रहण गर्ने निर्णय गरेको थियो। तर, बजेट अभावको कारण देखाउँदै सरकारले नै गत भदौ ३१ गतेदेखि जग्गा अधिग्रहणको काममा रोक लगाएको छ। विराटनगर विमानस्थलबाट हाल भने बुद्ध एअर ७, यती एअरको ४, सौर्य एअरको २ र श्री एयरलाइन्सको ३ गरी दैनिक १६ वटा उडान भइरहेको छ।"
जनयुद्ध दिवसमा बजार सरसफाई,"बागलुङ : २८औँ जनयुद्ध दिवसका अवसरमा नेपाल कम्युनिष्ट पार्टी (माओवादी केन्द्र) बागलुङ नगर कमिटीले सोमबार बागलुङ बजारमा सरसफाई गरेको छ। नगर समितिले बागलुङ नगरपालिका२ समीक्षालय चोकदेखि हल्लनचोक, लालिगुराँस चोक, धौलागिरी चोक, जिपपार्क चोक, लालिगुराँस चोक हुँदै नेकपा (माओवादी केन्द)को पार्टी कार्यालयसम्म सरसफाई गरिएको नेकपा माओवादी केन्द्र बागलुङ नगर कमिटीका सचिव एवम् बागलुङ नगरपालिकाका उपप्रमुख राजु खड्काले जानकारी दिए। माओवादी केन्द्र गण्डकी प्रदेश कमिटी सचिवालय सदस्य यज्ञबल्ब शर्माले सरकारले जनयुद्ध दिवसमा बिदा दिएर सरकारले जनयुद्ध महान भएको जानकारी दिएको बताए। उनले वैधानिक तवरले जनयुद्धलाई यसअघि नै स्थापित गरिनुपर्नेमा ढिलै भएपनि सरकारले जनयुद्ध दिवसर मनाउने र सार्वजनिक बिदा दिने निर्णय गरेको बताए। उनले सरकारको निर्णयले सम्पूर्ण सहिद, बेपत्ता, घाइते र अपांगता भएका व्यक्तिप्रतिको सम्मान भएको धारणा राखेका थिए। शर्माले देशको व्यवस्थाका लागि माओवादीले जनयुद्ध सुरुवात गरेको र अहिले पनि विभिन्न विकासका एजेण्डाहरू र देशलाई सामाजिक, आर्थिक रुपान्तरणतर्फ अगाडि बढाउन लागिपरिरहेको बताए।"
मलंगवाको नयाँ बसपार्क सञ्चालन,"मलंगवा : विगत एक वर्षदेखि तयारी अवस्थामा रहेको सर्लाही सदरमुकाम मलंगवा२ स्थितको नयाँ बसपार्क सञ्चालनमा आएको छ। यातायात व्यवसायीहरूको आन्तरिक विवादका कारण बसपार्क करिब १४ महिनापछि सञ्चालनमा आएको हो। सोमबार एक कार्यक्रम गरी बसपार्कलाई सञ्चालनमा ल्याएको छ। गत वर्ष पौष ९ गते बसपार्कको निर्माण कार्य पूरा भएको थियो। मलंगवा नगरपालिका९ मा रहेको पूरानो बसपार्कबाट बस व्यवसायीहरू नयाँ बसपार्कमा जान नमानेपछि सञ्चालनमा ढिलाइ भएको हो। अहिले पनि केही बसहरू पुरानै बसपार्कबाट सञ्चालन हुने गरेको छ भने केही बसहरू नयाँ बसपार्कबाट सञ्चालनमा आएको छ। नयाँ बसपार्क ८ करोड ३९ लाखको लागतमा निर्माण गरिएको छ। कन्काई इन्टरनेशनल बिल्र्र्डस प्रालि झापासँग बसपार्क निर्माणका लागि २०७५ साल फागुन २१ गते सम्झौता भएको थियो। करिब तीन वर्ष लगाएर निर्माण गरिएको बसपार्कलाई २०७९ माघ ४ गते हस्तान्तरण गरिएको थियो। २५७३ रोपनीमा फैलिएको बसपार्कमा अढाई तल्ले टरमिनल भवन, शौचालय, खानेपानी, वर्कसप, प्रतिक्षालयको व्यवस्था गरिएको छ। ५२ वटा ठूला बस र २० वटा सानो गाडी अटाउने क्षमता भएको पार्कमा अन्य आधुनिक सेवाहरू उपलब्ध रहेको मलंगवा नगरपालिकाले जनाएको छ। नयाँ बसपार्क सञ्चालनमा आएपछि बजार व्यवस्थापनमा थप मद्दत पुग्ने मलंगवा नगरपालिकाका नगरप्रमुख नागेन्द्रप्रसाद यादवले बताएका छन्।"
जनयुद्ध दिवसमा दिएको बिदा खारेज गर्नुपर्ने माग गर्दै विरोध प्रदर्शन,जनयुद्ध दिवस नेपाल र नेपालीका लागि कालो दिन भएकाले सार्वजनिक बिदा खारेज गर्नुपर्ने भन्दै समाजले सोमबार काठमाडौंको माइतिघरमा विरोध प्रदर्शन गरेका हुन् । काठमाडौं : आज सरकारले देशभर सार्वजनिक बिदा दिएको छ। जनयुद्धको २८औं वार्षिकोत्सवका अवसरमा सरकारले बिदा दिने निर्णय गरेको हो। माओवादी केन्द्रका अध्यक्ष एवं प्रधानमन्त्री पु्ष्पकमल दाहाल प्रचण्ड नेतृत्वको सरकारले जनयुद्ध दिवसको अवसरमा बिदा दिने निर्णय गरेपछि त्यसको चौतर्फी विरोध सुरू भएको छ। यसैक्रममा बिदा खारेज गर्नुपर्ने भन्दै द्वन्द्व पीडित र नागरिक समाजले काठमाडौंमा विरोध प्रदर्शन गरेका छन् । जनयुद्ध दिवस नेपाल र नेपालीका लागि कालो दिन भएकाले सार्वजनिक बिदा खारेज गर्नुपर्ने भन्दै समाजले सोमबार काठमाडौंको माइतिघरमा विरोध प्रदर्शन गरेका हुन् । उनीहरूले सार्वजनिक बिदाले द्वन्द्व पीडितलाई थप पीडा पुर्याएको आरोप लगाएका छन् । त्यस्तै उनीहरूले द्वन्द्व पीडितलाई न्याय गर्नुपर्ने माग राखेका छन्। माओवादीले २०५२ सालमा आजकै दिन सरकारविरूद्ध सशस्त्र द्वन्द्व सुरू गरेको थियो।
"देउसाको एक घरमा आगलागी, एक जना घाइते",२ तले घर र भित्र रहेको नगद ६० हजारसहित सबै धनमाल जलेर नष्ट भएको कार्यालयका सुचना अधिकारी प्रहरी निरीक्षक राम किशोर शाहले जानकारी दिए। सोलुखुम्बु : सोलुखुम्बुको थुलुङ दुधकोशी गाउँपालिका ७ देउसाको एक घरमा आगलागी हुँदा ३७ लाख बढीको क्षति भएको छ।सोमबार बिहान ३ बजेतिर निवर्तमान वडाध्यक्ष राम संर्घष किराँतीको घर आगलागी हुँदा ३७ लाख ७३ हजार रुपैयाँ बराबरको क्षति भएको जिल्ला प्रहरी कार्यालय सोलुखुम्बुले जनाएको छ। आगलागीबाट किराँतीको ढुंगा र सिमेन्टले बनेको टिनको छानो भएको २ तले घर र भित्र रहेको नगद ६० हजारसहित सबै धनमाल जलेर नष्ट भएको कार्यालयका सुचना अधिकारी प्रहरी निरीक्षक राम किशोर शाहले जानकारी दिए। सो घटनामा एक जना घाइते भएका छन्। आगो लागेपछि भाग्ने क्रममा सोही घरमा बस्दै आएका युवराज खत्री सामान्य घाइते भएको वडाध्यक्ष भोजराज कार्कीले जानकारी दिए। खत्रीको टाउको र हातखुट्टामा चोट लागेको छ। उनको ग्रामिण स्वास्थ्य चौकी देउसामा उपचार भइरहेको वडाध्यक्ष कार्कीले बताए। विद्युत सर्ट भएर सुरु भएको आगो घर पूर्ण रुपमा जलेर नष्ट भएपछि मात्रै नियन्त्रणमा आएको थियो।
किन गए पाँच हजार बढि रूसी गर्भवती अर्जेन्टिना ?,"आइतबार मात्रै एकै फ्लाइटबाट ३३ गर्भवती अर्जेन्टिना पुगेका छन्। तर,ट्राभल डकुमेन्टमा केही कमीदेखिएपछि तीनजनालाई भने रोकिदिएको छ। एजेन्सी : रूसबाट ५ हजार गर्भवती महिला अर्जेन्टिना पुगेका छन्। केही समयको अवधिमा यति ठूलो संख्यामा गर्भवती महिला अर्जेन्टिना गएको बताइएको छ। आइतबार मात्रै एकै फ्लाइटबाट ३३ गर्भवती अर्जेन्टिना पुगेका छन्। तर,ट्राभल डकुमेन्टमा केही कमीदेखिएपछि तीनजनालाई भने रोकिदिएको छ। अर्जेन्टिनाको नेसनल माइग्रेसन एजेन्सीका अनुसार यी सबै महिला गर्भावस्थाको अन्तिम हप्तामा छन्। यी महिलाले अर्जेन्टिनामा आफ्ना सन्तान जन्माउन चाहन्छन् ताकि उनीहरूले सजिलै यहाँको नागरिकता पाउन सकून्। पछिल्लो समय अर्जेन्टिना आउने रूसी गर्भवती महिलाको संख्या बढेको छ। स्थानीय मिडियाका अनुसार स्थानीय मिडियाका अनुसार युक्रेनमा जारी युद्धका कारण सुरक्षित रहन यहाँ आउने गरेका हुन्। माइग्रेसन एजेन्सीका प्रमुख फ्लोरेन्सिया केरिगनेनोले ला नेसियन अखबारलाई बताए अनुसार यसअघि पनि तीन महिलालाई रोकेको थियो। यी महिलाहरूले यसअघि आफूहरु अर्जेन्टिना पर्यटकका रुपमा आएको बताएका थिए। फ्लोरेन्सिया केरिगनेनोले भनिन्,उनीहरू यहाँ पर्यटको रुपमा नआएको अनुसन्धानले देखाएको छ । यो कुरा पछि उनले स्वीकार गरे ।' उनका अनुसार रूसी महिलाहरू आफ्ना छोराछोरीलाई अर्जेन्टिनाको नागरिकत बनाउन चाहन्छन्। किनभने अर्जेन्टिनाको राहदानीमा रूसी राहदानीभन्दा बढी छुटको व्यवस्था छ। उनले भनेकी छन्,'समस्या यो छ कि महिलाहरू यहाँ आउँछन्। आफ्ना छोराछोरीलाई अर्जेन्टिनाको नागरिकको परिचय बनाएर फेरि फर्कन्छन्।' उनका अनुसार अर्जेन्टिनाको राहदानी संसारको सबैभन्दा सुरक्षित पासपोर्टमध्ये एक मानिन्छ। यहाँको राहदानीमा विश्वका १७१ देशमा भिसा फ्री इन्ट्री उपलब्ध छ। जबकि रुसी राहदानीले ८७ देशमा मात्रै भिसा फ्री प्रवेश दिन्छ।"
"महिलाको मृत्यु प्रकरण : आफन्तद्वारा सुर्खेतमा आन्दोलन, यातायात सेवा ठप्प","वीरेन्द्रनगर बसपार्क, मंगलगडी चोक, यरिचोक, एयरपोर्ट चोकमा टायर बालेर उनीहरुले सडक अवरुद्ध गरेका छन् । वीरेन्द्रनगर : सुर्खेतको बसपार्क नजिकै बसको ठक्करबाट आइतबार महिलाको मृत्यु भएपछि आफन्तहरु आन्दोलित भएका छन्। जेब्राक्रसबाट बाटो काटिरहेकी जाजरकोटको छेडागाड नगरपालिका ६ स्थायी घर भइ हाल वीरेन्द्रनगर नगरपालिका११ बामेखोला बस्ने ६६ वर्षीय नदी रावतलाई बसले ठक्कर दिँदा मृत्यु भएपछि आफन्तहरु आन्दोलित भएका हुन् । सवारी चालकले लापरबाही गरेर मान्छे मारेको भन्दै हदैसम्मको कारबाही र मृतकका परिवारलाई उचित क्षतिपूर्तीको माग राख्दै आफन्तहरु आइतबार रातिदेखि निरन्तर आन्दोलनमा उत्रिएका छन् । वीरेन्द्रनगर बसपार्क, मंगलगडी चोक, यरिचोक, एयरपोर्ट चोकमा टायर बालेर उनीहरुले सडक अवरुद्ध गरेका छन् । सुर्खेतबाट अन्यन्त्र जाने छोटा तथा लामो दुरीका सवारी साधनहरु चल्न पाएका छैनन् । यातायात सेवा पूर्ण रुपमा ठप्प छ । बा ४ ख ८०६१ नम्बरको बसले बुलुबुले चोकबाट बसपार्क आउँदै गर्दा आइतबार ३:३० बजे बसले महिलालाई ठक्कर दिएको हो । उनको उपचारका लागि प्रदेश अस्पताल लैजाँदै गर्दा मृत्यु भएको थियो। बसका चालक फरार रहेको छन् भने बस नियन्त्रणमा लिएर जिल्ला प्रहरी कार्यालयमा राखिएको छ । फरार चालकको खोजीकार्य भइरहेको प्रहरीले जनाएको छ । जिल्ला प्रहरी कार्यालय सुर्खेतका प्रमूख एसपी योगेन्द्रसिंह थापाले सुर्खेत सयुक्त बस समितिका पदाधिकारी र पीडित पक्षबीच समस्या समाधानका विषयमा छलफल भइरहेको जानकारी दिए । उनले भने, 'हामीले दुबै पक्षबीच छलफल थालिसकेका छौँ । चाँडै नै निकास आउँछ । यातायात सेवा पुन: सुचारु हुन्छ।'"
"पर्वतको खुर्कोटमा जीप दुर्घटना : चालकको मृत्यु, ३ जना घाइते","पर्वत : पर्वतको कुश्मा नगरपालिका २ खुर्कोटमा मिनि भ्यान दुर्घटना हुँदा एक जनाको मृत्यु भएको छ। मध्यपहाडी लोकमार्गको कुश्माबागलुङ सडकवाट खुर्कोटतर्फ उक्लिदै गरेको ध१ज ११२३ नम्वरको मिनि भ्यान उकालो सडकमा गएराती दुर्घटना हुँदा ४० वर्षीय चालक बालकृष्ण पौडेलको मृत्यु भएको हो। दुर्घटनामा परी गम्भीर घाइते भएका पौडेललाई पर्वत जिल्ला अस्पतलामा पुर्याउँदा चिकित्सकले मृत घोषणा गरेका थिए। मृतकको शव पनि पोष्टमार्टमका लागि अस्पतालमै राखिएको छ। दुर्घटनामा खुर्कोटकै मनिषा दर्जी, सजिना विक र मुकुन्द पौडेल घाइते भएका छन्। उनीहरुलाई पर्वत जिल्ला अस्पतालमा उपचार भइरहेको छ। उकालो बाटोमा ब्रेक फेल भएर दुर्घटना भएको हुनसक्ने प्रारम्भिक अनुमान गरिएको प्रहरी निरीक्षक प्रकाश राउतले जानकारी दिए। दुर्घटनाबारे अनुसन्धान भइरहेको प्रहरीले जनाएको छ।"
बुवाको हत्यापछि न्याय खोज्दै भौतारिँदै,"अमृतले भने, दूतावासले हत्यारालाई कारबाही गराउनुभन्दा पनि मुद्दालाई कमजोर पार्ने काम गरेको छ। जनकपुरधाम : १७ वर्षीय अमृत राउत झोलाभरि कागजातहरू बोकेर सरोकारवालालाई गुहार्दै आफ्नो दुखेसो सुनाएर समय बिताइराखेका छन्। पढ्ने, लेख्ने उमेरमा राउत तनाव, रिस र आवेग बोकेर परिवारलाई न्यायका लागि लड्दै छन्। दर्जनौं सरोकारवाला व्यक्तिहरूलाई आफ्नो पीडा सुनाइसकेका राउतको समस्या कतिले सुनेर पनि नसुनेझैं गर्छन्। कतिले कुनै अर्कै निकायमा जानुस् भनेर आश्वासन दिएर पठाउँछन्। तर, उनको समस्या समाधानतिर न राज्य गम्भीर छ न त प्रशासन नै। नगराइन नगरपालिका९ घोडघाँसका अमृतको जीवन ५ वर्ष पूर्वसम्म सामान्य नै थियो। उनी नियमित विद्यालय पनि जान्थे। पढेर राम्रो जीवन बिताउने सपना देख्थे। तर, वैदेशिक रोजगारीमा गएका उनका बुवा शिवरतन राउतको विदेशकै भूमिमा हत्या भयो। त्यसपछि उनको परिवार नै अस्तव्यस्त भएको छ। शिवरतन ७ वर्ष साउदी अरबमा काम गरी घर फर्किएका थिए। गाउँमा ७८ महिना जति बसेपछि उनी फेरि वैदेशिक रोजगारका लागि कतार गए। तर, कतार गएको ७ महिनामै त्यतै हत्या भयो। शिवरतनको २०१८ पुस ८ गते कतारमा मृत्यु भयो। नेपाली राजदूतावासको मिति २०७६ साउन २१ गतेको पत्रअनुसार कपिलकोट४, सिन्धुली निवासी नेपाली नागरिक कमल थिङलाई राउतको हत्याको आरोपमा कतारको प्रहरीले थुनामा राखी कारबाहीसमेत अगाडि बढाएको थियो। राउत कार्यरत कतारको कम्पनीले दूतावासमा पेस गरेको पत्रअनुसार थिङले नै राउतको हत्या गरेको उल्लेख थियो। कतारको अदालतले २०१८ फागुन २८ मा थिङलाई ३ वर्षको जेल सजाय र मृतकको परिवारलाई प्राप्त गर्ने गरी २ लाख कतारी रियाल ब्लडमनीको सजाय सुनाएको थियो। तर, थिङले अदालतको सो निर्णयविरुद्ध पुनरावेदन गर्दै नियतबस नभई दुर्घटनाबस राउतको मृत्यु हुन गएको बिन्ती अदालतमा पेस गरेपछि २०१९ असार ४ गते थिङको सजायलाई ३ वर्षबाट ६ महिनामा सीमित गरियो। तर, ब्लडमनी भने यथावत राख्ने निर्णय गरियो। थिङले ६ महिनाको जेल सजाय कतारमा भोगे र ब्लडमनी नबुझाएसम्म कतार छाड्न नपाइने अदालतको निर्णयबमोजिम कम्पनीकै क्याम्पसमा बसिरहेका थिए। तर, कोभिड महामारीका बेला प्रशासनको थिङ कतारको प्रशासनलाई झुक्याएर नेपाल फर्किए। उनले राउत परिवारलाई तिर्नुपर्ने ब्लडमनीबापतको २ लाख कतारी रियालसमेत तिरेनन्। यता, बुवाको हत्यापछि घरमा चरम आर्थिक अभावका कारण पढाइलेखाइसमेत छाड्न बाध्य भएका अमृत र उनका दाजु राजन राउत न्याय पाउन पटकपटक नेपाली राजदूतावासको शरणमा पुग्यो। हामीले ३ लाखभन्दा बढी ऋण लिएर पटकपटक कन्सुलरमा गयौं। तर, कुनै सुनुवाइ भएन्, निराश भएका अमृतले भने, अब त हत्या गर्ने मान्छे पनि नेपाल फर्किसकेको छ। अब त्यो ब्लडमनी पाउने आस पनि छैन। तर, यसरी कसैको हत्या गरेर, परिवारलाइ नै उजाडेर हत्यारा जोगियो भने न्याय पाउन कहाँ जाने ? यता २०७९ साउन २६ गते कन्सुलर सेवा विभाग, काठमाडौंले राउत परिवारलाई उपलब्ध गराएको पत्रमा मृतक शिवरतन राउतको हत्या आरोपमा थुनामा रहेका एवं ब्लडमनी तिुर्नपर्ने निर्णयमा परेका थिङ ब्लडमनी भुक्तान नहुँदै नेपाल पुगेको विषयमा कतारको कुनै निकायबाट यस नियोगलाई जानकारी प्राप्त नभएको उल्लेख छ। पत्रमा लेखिएअनुसार सामान्यतया कतारमा कुनै अभियोगमा अदालतबाट निर्णय भई कसूररदार ठहरिएका व्यक्तिलाई कतार छोड्न नमिल्ने गरी कतार सरकारले व्यवस्था गरेको हुन्छ। तथापि, यदाकदा केही व्यक्ति ब्लडमनी नतिरेकै अवस्थामा समेत कतारबाट आफ्नो मुलुक फर्कन सकेको पाइएको छ। पत्रमा उल्लेखित विषयमा आरोपित कमल थिङको सम्बन्धमा निजको कतार आईडी रद्द भइसकेको र निज ५८९ दिनदेखि कतारमा नरहेको पाइएको छ। यस परिस्थितिमा मृतकका कानुनी हकदारले आरोपितबाट पाउनुपर्ने ब्लडमनी तथा अन्य क्षतिपूर्ति उपलब्ध गराउने सम्बन्धमा आरोपित व्यक्ति कतारमै नरहेको हुँदा ब्लडमनी तथा अन्य क्षतिपूर्ति उपलब्ध गराउने प्रक्रिया यहाँबाट थप अघि बढ्न नसक्ने व्यहोरा निर्देशानुसार अनुरोध छ। कन्सुलर सेवा विभागका द्धितीय सचिव भुवनप्रसाद भट्टको हस्ताक्षर रहेको पत्र राउत परिवारलाई थमाएर दुूतावास आफ्नो दायित्वबाट पन्छिन खोजेको छ। तर, नेपाल फर्किसकेका आरोपी थिङलाई नेपालमै भए पनि ब्लडमनी तिराउनुपर्ने र आफ्नो परिवारले न्याय पाउनुपर्ने माग अमृतको छ। मलाई सबैले अदालतमा गएर मुद्दा दर्ता गराउन भन्छ। तर, परिवारको आर्थिक अवस्था निकै कमजोर भइसकेको छ। हामी जेनतेन जीविका चलाइराखेका छौं। यस्तोमा मुद्दामामिलाको खर्च कसरी टार्ने ?, अमृतले भने, दूतावासले हत्यारालाई कारबाही गराउनुभन्दा पनि मुद्दालाई कमजोर पार्ने काम गरेको छ।"
लोभले संकट !,"एउटा सहरमा कुकुरको संख्या एकदमै बढी थियो। यत्रतत्र सर्वत्र कुकुर देखिन्थे, भेटिन्थे। मान्छेहरूले लखेट्ने क्रम पनि थियो। खान नपाएर र तिनले पटकपटक पिट्दा तर्सिएका कारण तिनले पनि मान्छेलाई बेलाबखत झन्टिन्थे। एक पटकको कुरा हो, एउटा यस्तै कुकुर खानाको खोजीमा घुमिरहेको थियो। ऊ तीन दिनदेखि भोकै यताउति घुमिरहेको थियो। घुम्दाघुम्दै ऊ त्यस दिन एउटा कसाईको दोकानमा पुग्यो। त्यहाँ पुग्नासाथ पसल बाहिर नै उसले एक हड्डी भेट्टायो। संयोगले त्यस कुकुरले त्यस हड्डीमा केही भए पनि मासु टाँसिएको पायो। धेरै कुकुर भएकाले कसैले लुछिदेला भन्ठानेर उसले त्यसलाई मुखमा दह्रोसँग च्याप्यो। त्यसपछि ऊ कुनै सुरक्षित स्थानतर्फ गयो। ताकि जहाँ ऊ त्यसलाई आरामले खान सकोस्। तुरुन्तै कुकुर एक सानो नदीमा आइपुग्यो। तर्नका लागि त्यो नदीमा काठको सानो पुल बनाइएको थियो। कुकुरले नदीको पारी एकान्त स्थानमा जाने निश्चय गयो। अतः ऊ पुलमा चढ्यो। अचानक कुकुरले नदीको पानीमा आफ्नै छायाँ देख्यो। तर कुकुरले त्यो उसकै छायाँ हो भनेर बुझ्न सकेन। यसको विपरीत उसले त्यस छायाँलाई अर्को कुकुर भन्ने ठान्यो, जसको मुखमा पनि एक हड्डी थियो।कुकुर लोभी त थियो नै। उसले अर्को कुकुरको मुखबाट पनि हड्डी खोस्ने निश्चय गयो। अतः भुक्दै ऊ नदीमा हाम फाल्यो। परिणाम के भयो ? जे कुकुरसँग थियो, त्यो पनि उसले गुमायो। नैतिक शिक्षा : सत्य नै भनिएको छ कि लोभ संकटको मूल हो।"
ताप्लेजुङमा भूकम्पको धक्का,ताप्लेजुङको फक्ताङलुङ गाउँपालिका७ स्थित ओलाङचुङ्गोलामा केन्द्रबिन्दु बनाएर भूकम्प गएको छ । ताप्लेजुङ :ताप्लेजुङको फक्ताङलुङ गाउँपालिका७ स्थित ओलाङचुङ्गोलामा केन्द्रबिन्दु बनाएर भूकम्प गएको छ । राष्ट्रिय भूकम्प मापन केन्द्रका अनुसार आज बिहान ४ :३० बजे ताप्लेजुङको लेलेप र ओलाङ्चुङ्गोला आसपास केन्द्रबिन्दु भएर ४८ म्याग्निच्युडको भूकम्प गएको हो । भूकम्पको ताप्लेजुङ र आसपासको जिल्लामा समेत महशुस गरिएको थियो । ओलाङचुङ्गोलामा भने कुनै क्षति नभएको फक्ताङलुङ७ का वडाध्यक्ष छेतेन लामाले जानकारी दिए। ओलाङचुङ्गोलाई केन्द्रबिन्दु बनाएर २०७७ साल माघ २७ गते पनि ५४ रेक्टर स्केलको भूकम्प गएको थियो ।
