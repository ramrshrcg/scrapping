शीर्षक,विवरण
नेपाली आकाश सुरक्षित छ,"काठमाडौं : हवाई दुर्घटना संयोगमात्रै भएकाले आम नागरिक त्रसित नहुन सरोकारवालाहरूले अनुरोध गरेका छन्। नेपाल वायुसेवा सञ्चालक संघले शुक्रबार आयोजना गरेको उड्डयन सुरक्षा विषयक अन्तक्र्रियामा सरोकारवालाहरूले यस्तो अनुरोध गरेका हुन्। प्राविधिक ज्ञान भएका योग्य चालकदेखि जहाजको चेकजाँच, मर्मत, निरीक्षणलगायतमा उच्च सतर्कता अपनाउने भएकाले एउटा दुर्घटनालाई आधार मानेर त्रसित नहुन ध्यानाकर्षण गरिएको छ। यससँगै हवाई दुर्घटनालाई लिएर सामाजिक सञ्जालमा सत्यतथ्यविहीन अफवाह फैलाएको भन्दै नेपाली आकाश सुरक्षित भएको विज्ञहरू बताउँछन्। नेपाल वायुसेवा सञ्चालक संघका अध्यक्ष क्याप्टेन रामेवर थापा हवाई सुरक्षालाई ध्यानमा राख्दै सञ्चालन गर्ने गरेको तर दुर्घटना संयोग हुने गरेको बताउँछन्। दुर्घटना नेपालमा मात्रै होइन धेरै मुलुकमा थुप्रै पटक भएका उदाहरण दिँदै उनले भने, जर्मनमा भर्खरै विमान दुर्घटनाबाट धेरैको ज्यान गएको छ। नेपालको हवाई यातायात त्यति डरलाग्दो छैन, दुर्घटना हिँड्दाहिँड्दै पनि हुने भएकाले हरेक कुरामा जोखिम हुने बताउँदै उनले आफूले उडान गर्दा ठूलो दुर्घटनाबाट भाग्यले बाँचेको अनुभव सुनाए। पाइलटले जोगाउन हरकदम पहल गर्ने उनको भनाइ छ। दुर्भाग्यवश हुने दुर्घटना आफैंमा दुःखद् भएको बताउँदै उनले थपे, दुर्घटना एउटा कारणले मात्रै हुँदैन। खराब मौसम, इन्जिनियरिङ, प्राविधिक, व्यवस्थापन, नियमनलगायतका विभिन्न कारणले हुन सक्छन्। यसैक्रममा उनले नेपालको उड्डयन मुलुकको धरोहर भएको बताए। किनभने पर्यटक भित्र्याएर पर्यटन क्षेत्रमा महŒवपूर्ण भूमिका खेल्ने काम वायुसेवाले गर्दै आएकोले उड्डयन मुलुकको धरोहर भएको उनको भनाइ छ। यसैले यसलाई बचाउनतर्फ लाग्न सबैमा अनुरोध गरे। अन्तर्क्रियामा इन्जिनियरिङ विभागको तर्फबाट मेघेन्द्रकुमार श्रेष्ठले कार्यपत्र प्रस्तुत गर्दै हवाई यात्रा सुरक्षित बनाउन इन्जिनियरहरूले हरपल लागि पर्ने गरेको बताए। जहाज चेकजाँच गरेर शतप्रतिशत सही छ भनेपछि मात्र उडाइन्छ। जहाज नेपाल उड्डयन प्राधिकरणबाट प्रमाणीकरण नभएसम्म भिœयाउन नपाउने भएकाले यसमा उच्च सतर्कता अपनाइन्छ। हरेक दिन, हरेक पटक उडान भरेपछि नियमअनुसार पटकपटक मर्मत गरिन्छ, श्रेष्ठ भन्छन्, जहाजमा कति लोड भए उडान हुन्छ भन्नेमा चनाखो होइन्छ। जहाज बनाएर मात्रै हँुदैन यसको निरन्तर उडान पनि महŒवपूर्ण हो। जहाज डिजाइन गरेको कम्पनीले समयअनुकूल परिवर्तन भएको प्रविधि, निर्देशनलगायतबारे संशोधनबारे जानकारी गर्दै आएको हुन्छ। गुणस्तरयुक्त पार्टपुर्जा परिवर्तनसँगै, उडान भरेको पटकैपिच्छे निरीक्षण र निरन्तर मर्मत गरिन्छ। मर्मत गर्न पनि विशेष इन्जिनियर नै हुनुपर्ने भएकाले उसको योग्यता, अनुभव र क्षमतावान्लाई मात्रै यसको जिम्मा दिइन्छ। यसर्थ, जहाजको प्राविधिक पाटो बलियो हुने गरेको उनको दाबी छ। उच्च सुरक्षा अपनाइन्छ यसबारे सरोकारवालाहरूले बुझ्न जरुरी छ। जहाजको उमेर बढ्दैमा थोत्रो हुँदैन। २०३० वर्षअघिको भन्दैमा उडान सुरक्षित छैन भन्ने हुँदैन। उमेरले होइन यसको नियमनमा रहेर निरीक्षण, जाँच कति गरिन्छ भन्नेमा पनि भर पर्छ। यस्तै, सेफ्टी एन्ड सेक्युरिटी डिपार्टमेन्टका क्याप्टेन विनोद पुरी आम नागरिकको दिमागमा नेपालको आकाश कत्तिको सुरक्षित छ, भन्ने कुरामा बढी शंका सिर्जना भएको बताउँछन्। यद्यपि नेपालको आकाश थप सुरक्षित बनाउन जहाज उडानमा संलग्नलाई थप तालिम, एयर ट्राफिक कन्ट्रोलर (एटीसी)को भूमिका हुने भएकाले अब नेपाल उड्डयन प्राधिकरण र सञ्चालकहरूले पनि निगरानीमा जोड दिनुपर्ने उनको भनाइ छ। यसभन्दा अगाडि पनि मानवीय त्रुटिभन्दा पनि अधिकांश हवाई दुर्घटना एक्कासी खराब मौसम परिवर्तनले भएको बताए। क्याप्टेन पुरी उदाहरण दिँदै भन्छन्, सन् २०१९ मा समिट एयर लुक्लामा दुर्घटना भएको थियो। सोही वर्ष पाथीभरामा खराब मौसमका कारण दुर्घटना भएको थियो। दुर्घटना संयोग मात्रै हो। त्यसैले नेपालको आकाश असुरक्षित छ भनेर शंका पैदा नगरौं। अन्तक्र्रियामा नेपाल नागरिक उड्डयन प्राधिकरण त्रिभुवन अन्तर्राष्ट्रिय विमानस्थलका निर्देशक श्यामकिशोर साह पछिल्लो हवाई दुर्घटना ठूलो भएकोमा दुःख व्यक्त गर्दै यस्ताखाले दुर्घटना हुन नदिन प्राधिकरणले कडाइ गरिरहेको बताउँछन्। सुरक्षित हुन जहाजै नउडाउन मिलेन, उडाएपछि उच्च सतर्कता कायमै हुन्छ। नियमन, तालिम र प्रविधिमा जोड दिएको छ। एउटा हवाईजहाज दुर्घटना हुँदैमा सबै असुरक्षित हँुदैनन्। कहिलेकाहीँ फेल हुनसक्छ। हरेक यात्रा सुरक्षित बनाउन शतप्रतिशत कोसिस हुन्छ। यसैले सडक यातायातसँग हवाई यातायातलाई तुलना गर्न मिल्दैन, निर्देशक साहले भने। यसैक्रममा उनले विमानस्थलको संख्या र काम गर्ने समय बढाए पनि जनशक्ति भने कम भएको जनाए। यसैगरी, कार्यक्रममा नेपाल वायुसेवा सञ्चालक संघका महासचिव मनोज कार्की अहिले सञ्चारमाध्यमभन्दा सामाजिक सञ्जालका सूचना जथाभावी आएर वायुसेवालाई बदनाम गर्न खोजिएकोले एउटा घटनालाई आधार मानेर सबैलाई त्यसरी मूल्यांकन गर्न नहुने बताउँछन्।"
सुशासनका लागि सूचना प्रविधिको प्रयोग अत्यावश्यक,"काठमाडौं (अन्नपूर्ण) : मुख्यसचिव शंकरदास बैरागीले सुशासनका लागि सूचना प्रविधिको प्रयोग अत्यावश्यक भएको बताएका छन्। नेपाल दूरसञ्चार प्राधिकरणको साझेदारीमा सञ्चार केन्द्र नेपालले आयोजना गरेको नेपालमा सूचना प्रविधि प्रयोग र सुशासनमा परेको प्रभाव विषयक अन्तर्क्रिया कार्यक्रममा बोल्दै मुख्यसचिव बैरागीले सूचना प्रविधिको प्रयोगबिना गुड गभर्र्नेस नहुने बताए। सूचना प्रविधिले सरकारलाई जिम्मेवार बनाउनुका साथै यसको प्रयोगबाट खर्च जोगिने, सेल्फ सर्भिस हुने, नतिजा तुरुन्तै पाइने मुख्यसचिव बैरागीले बताए। बैरागीले डाटा सेक्युरिटी कमजोर रहेको बताए। युजर फ्रेन्डली कसरी बनाउने, जनतालाई कसरी फाइदा पुग्छ भन्नेबारे सचेत हुनुपर्छ उनले भने। सूचना प्रविधिको प्रयोग बढे पनि सुरक्षामा चुनौती रहेको उनले बताए। सफ्टवेयर अडिट गर्न सके सुरक्षा थ्रेटबाट बच्न सकिने बताए। ठीक ढंगले प्रयोग गर्न नसके सूचना प्रविधिले नै शासन गर्ने भएकाले सचेत हुनुपर्ने उनले बताए। एकीकृत सूचना प्रणाली दिन सके प्रभावकारी सेवा दिन सकिने उनले बताए। एउटै सूचना १० ठाउँमा दिनुपर्दा सर्वसाधारणलाई हैरानी भएको उनले बताए। हाम्रा सूचना कहाँ स्टोर भइरहेका छन् ? कसैले दुरुपयोग नगरोस् भनेर सचेत भई व्यवस्थित गर्नुपर्छ उनले भने। अर्थ सचिव तोयम रायले सूचना प्रविधिमा फड्को मार्न छुट्टै सूचना प्रविधि मन्त्रालय हुनुपर्ने बताए। मन्त्रालयबाट सम्पूर्ण काम गरी कार्यान्वयन मात्रै विभिन्न निकायबाट गर्ने योजना रहेको उनले सुनाए। सरकारी संयन्त्रमा सूचना प्रविधि प्रभावकारी हुन नसकेको उनले बताए। एकीकृत रूपमा जान सके सर्वसाधारणलाई पनि झन्झट नभई प्रभावकारी सेवा पाउने अर्थ सचिव राय बताउँछन्। एउटै निकायबाट ४३ वटा काम हुनेगरी सूचना प्रविधिको काम गर्न लागिएको उनले बताए। आईटीमा लाइन लाग्ने सिस्टम अन्त्य गर्नुपर्ने उनले बताए। ठूला सफ्टवेयर प्रयोग गर्ने निकायमा पनि कन्सल्टेन्सीबिना काम गर्न नसकिने अवस्थाा रहेकाले समस्या आएको बताए। सूचना प्रविधिको लापरबाही प्रयोगले सर्वसाधारणप्रति वितृष्णा आउन नदिन सचेत हुनुपर्ने उनले बताए। अब पुरानो मोडेलको आईटीले चल्दैन, नयाँ ढंगले आईटी उपयोग गर्नुपर्छ। सर्भर डाउन भयो भनेर सर्वसाधारणलाई दुःख दिन नपाइने रायले बताए। अनलाइन विथ अफलाइन नगरी प्रभावकारी ढंगले अनलाइनबाटै काम हुनुपर्ने अर्थ सचिव राय बताउँछन्। आईटी क्षेत्रमा गर्न सक्नेजति पनि हुन नसकेको उनले गुनासो गरे। जनशक्ति व्यवस्थापन पनि हुन नसकेकाले छुट्टै मन्त्रालय बनाएर जान सके डिजिटल नेपाल फ्रेमवर्क सहज ढंगले कार्यान्वयन गर्न सकिने बताए। भूमि व्यवस्था, सहकारी तथा गरिबी निवारण मन्त्रालयका सचिव डा दामोदर रेग्मीले कानुन व्यवसायीलाई सिस्टममा ल्याउन नसक्दा पारदर्शी हुन नसकेको बताए। मालपोत र नापी विभागमा एलआरई सिस्टम लागू गरिए पनि अझै परम्परागत सिस्टम रहेको बताए। हिजो दुई, तीन सय रुपैयाँमा हुने काम अहिले लेखापढी व्यवसायीले ५ हजार लिन थालेका छन्, रेग्मीले भने, पारदर्शी बनाउन आवश्यक भइसकेको छ। सचिव रेग्मीले भूमिको अनलाइन सिस्टम छिट्टै नागरिक एपमा आबद्ध गराउन लागिएको बताए। कानुन मन्त्रालयका सचिव धनराज ज्ञवालीले मान्छे प्रत्यक्ष गएर सेवा लिनु नपर्ने बनाउन सके भ्रष्टाचार रोकिने बताए। उनले भने, यसो हुन सके विकृति रोकिन्छ, व्यवस्थित हुन्छ। प्रविधि जीवनको अंग बनिसकेकाले डिजिटल फ्रेमवर्क प्रभावकारी बनाउन आवश्यक कानुन बनाउन जोड दिनुपर्ने बताए। आईटी क्षेत्रमा लगानी भएको छ, तर, डुब्लिकेसन भयो उनले भने। प्रविधि गुणस्तर गर्ने निकाय नहुँदा समस्या भएको उनले बताए। सूचना प्रविधि उद्योग नै स्थापना गर्न उनले जोड दिए। ह्याकिङ नहुनेगरी, सर्भर डाउन नहुनेगरी प्रविधिका पूर्वाधार बनाउनुपर्छ उनले भने। सूचना प्रविधि हेर्ने निकाय अनिवार्य भइसकेको उनले बताए। राष्ट्रिय योजना आयोगका सदस्य रामकुमार फुयाँलले डिजिटल नेपाल कसरी कार्यान्वयन गर्ने चुनौती भएको बताए। तथ्यांक उपयोग गर्न र दिगो विकास लक्ष्य प्राप्तिका लागि पनि सूचना प्रविधिको इन्टिग्रेसन आवश्यक भइसकेको उनले बताए। ह्याकिङ नहुनेगरी, डिभाइसले आक्रमण गर्न नसक्ने गरी सिस्टम बनाउन आवश्यक भएको उनले बताए।"
"विमानस्थल बन्यो, उडानको छैन टुंगो","वीरेन्द्रनगर : कालीकोटको नरहरिनाथ गाउँपालिका१ स्थित सुनथराली विमानस्थल ३७ वर्ष लगाएर निर्माण सकिए पनि जहाज उडानअवतरणको टुंगो छैन। विमानस्थल निर्माण आयोजनाले धावनमार्गमा कालोपत्रे गरी रंगरोगनको काम पनि सम्पन्न भएको छ। यसअघि नै परीक्षण उडान सफल भएको यो विमानस्थलमा हालसम्म नियमित उडान हुन सकेको छैन। निर्माणको सबै काम सम्पन्न भए पनि यो विमानस्थलमा कहिलेबाट नियमित उडान हुने भन्ने टुंगो नहुँदा सर्वसाधारण निराश छन्। निर्माण सुरु भएको ३३ वर्षपछि २०७३ माघ २९ गते तत्कालीन पर्यटनमन्त्री जीवनबहादुर शाहीको पालामा परीक्षण उडान सफल भएको थियो। त्यसपछि फेरि त्यो विमानस्थलमा जहाज अवतरण भएको छैन। २०७५ साउनमा विमानस्थल कालोपत्रे गर्नका लागि श्याम एन्ड शंकर जेभीले ठेक्का लिएको थियो। पटकपटक म्याद थपेर गत पुसमा काम सम्पन्न गरेको हो। निर्माण कम्पनीसँग २०७७ असार मसान्तसम्म कालोपत्रे गर्नुपर्ने सम्झौता थियो। विमानस्थल निर्माणमा झन्डै ४२ करोड बजेट खर्च भएको निर्माण आयोजनाले जनाएको छ। २०७५ साउनमा कालोपत्रे गर्न श्याम एन्ड शंकर जेभीले ठेक्का लिएको १५ करोड र त्यसअघि पटकपटक भएका ठेक्काहरूमा २७ करोड गरी ४२ करोड बढी बजेट खर्च भएको हो। विमानस्थलको स्थलगत अनुगमन गरी निर्माण कार्य पूरा भएको प्रतिवेदन दिएपछि नियमित उडान हुने आयोजना प्रमुख रत्नबहादुर श्रेष्ठले बताए। विमानस्थल निर्माणको काम सकिएको छ उनले भने, तत्कालै नियमित उडान गर्नका लागि हाम्रो तयारी छ। उनका अनुसार विमानस्थलको धानवमार्गको लम्बाइ ६ सय ४० मिटर र चौडाइ २० मिटर छ। भौगोलिक रूपमा पनि जहाज उडानका लागि निकै उपयुक्त विमानस्थल रहेको श्रेष्ठले बताए। उनका अनुसार विमानस्थलमा भौतिक संरचना निर्माणको काम पूरा भइसकेको छ। नरहरिनाथ गाउँपालिका अध्यक्ष नगेन्द्रबहादुर विष्टले पटकपटकको ताकेतापछि विमानस्थल निर्माणको काम सकिएको बताए। जहाज आएन भने विमानस्थल बनेको पनि केही काम छैन उनले भने, नियमित उडानका लागि हामी लागिरहेका छौं। विमानस्थलमा आउने सडकको पनि स्तरोन्नति गर्ने योजना रहेको उनले बताए। विमानस्थलको नियमित उडान भएमा यहाँका पर्यटकीय स्थलहरू रामारोशन, बाजुरा र कालीकोटको सिमानामा रहेको त्रिवेणी पाटन, बडिमालिकाको पर्यटन प्रवद्र्धनमा सहयोग पुग्ने स्थानीय दीपेन्द्र बुढाले बताए। यो विमानस्थल निर्माणकै क्रममा ३५ जनाले ज्यान गुमाएका थिए। माओवादीले थालेको युद्धको बेला २०५८ मा धादिङ जोगीमाराका १७ जनासहित ३५ जना मजदुरहरूलाई नेपाली सेनाले हत्या गरेको थियो। १८ जना कोटबाडाकै स्थानीय मजदुर थिए। उनीहरू सबैको चिहान त्यही विमानस्थलभित्र छ। ती मजदुरका परिवारहरूले विमानस्थलमा जहाज चढ्न पाए आफ्ना आफन्तहरू गुमाएको घाउमा मल्हम लाग्ने बताउँछन्।"
समाजमा स्थापित एचआईभी संक्रमित महिला,"अछाम : अछामको बान्नीगढी जयगढ गाउँपालिका६ की पार्वती (नाम परिवर्तन) उमेरले ६० वर्ष पुगिन्। यो उमेरमा पनि उनीमा जोस, जाँगर र आत्मविश्वास कुनै युवाको भन्दा कम छैन। गाउँपालिकामा उनी स्वयंसेवकको रूपमा काम गर्छिन्। पार्वती एचआईभी संक्रमित एकल महिला हुन्। उनी गाउँपालिका भरीका ३६ जना एचआईभी संक्रमितको हेरविचार गर्ने काम गर्छिन्। उनीहरूलाई परेको आवश्यकताका विषयहरू पालिका प्रमुख समक्ष राख्ने गर्छिन्। पालिकाबाट एचआईभी संक्रमितहरूले पाउने खाद्यान्न, आर्थिक सहयोगलगायत अन्य सेवासुविधाहरूका बारेमा समेत उनी जानकारी गराउँछिन्। लुकेर बसेकाहरूलाई बाहिर आउन र खुलेर एचआईभीविरुद्ध डट्न हौसला बाँड्ने काम गरिन्। पहिलेभन्दा अहिले संक्रमित महिलाहरू अहिले खुलेर बाँच्न सक्ने वातावरणको सिर्जना हँुदै गएको उनी बताउँछिन्। समाजमा स्थापित हुन एचआईभी संक्रमितहरूले ठूलो संघर्ष गर्नुपर्छ। त्यसमाथि झन् महिलाहरूलाई त समाजले बाँच्नै दिँदैन उनी भन्छिन्। २५ वर्ष पहिले यसरी सहजै एचआईभी लागेका महिलाहरूले हिँड्न सक्ने वातावरण नै थिएन। उनले भनिन्, एचआर्ईभी संक्रमितलाई आफन्तले नै सुटुक्क मर्ने सल्लाह दिन्थे त्यो बेला। अछाममा २०५४०५५ तिर एचआईभीको भयावह स्थिति थियो। तत्कालीन समयमा सरकारले पनि एचआईभी संक्रमणलाई प्राणघातक रोगमा सूचीकृत गरेको थियो। रोग लाग्यो कि मान्छे खत्तम ! मर्नुको विकल्पै थिएन। एचआईभीका कारण पार्वतीको श्रीमान्को २०५५ सालमा भारतमा मृत्यु भयो। श्रीमान्को काजकिरिया सकिएपछि उनले पनि आफ्नो रगत परीक्षण गराइन्। श्रीमान्लाई देखा परेको रोग आफूलाई पनि देखिन्छ भन्नेमा ढुक्क थिइन् उनी। रिपोर्ट पोजेटिभ आएपछि उनी कत्ति पनि विचलित नभएको बताउँछिन्। उनले भनिन्, मलाई पनि पक्का देखिन्छ भन्ने थाहा पाइसकेकी थिए। कत्ति पनि हरेस खाइनँ। चार छोराछोरीको रिपोर्ट भने नेगेटिभ आयो। त्यसैमा खुसी भए। जसोतसो दुई छोरा र दुई छोरीलाई हुर्काए। अहिले त छोराछोरीबाट नाति, नातिनी देखिसकें। दुवै छोरा आआफ्नो व्यवसाय गरेर खान्छन्। एचआईभीलाई त्यतिबेला नौलो रोग भन्थे। एचआईभीले ज्यान गुमाएका मान्छेलाई कसैले छुँदैनथे। गाउँघरमा फलानाको मृत्यु भयो भनेर भनिँदैनथ्यो। मानिसको मृत्युलाई कुकुर, बिरालो र अरू जनावरको मृत्युसँग जोडिन्थ्यो। पार्वतीले १२ वर्षसम्म एचआईभीको क्षेत्रमा त्यतिबेला क्रियाशील संस्था गंगोत्री ग्रामीण विकास मञ्चमा काम गरिन्। संस्थामार्फत पनि उनले गाउँगाउँमा गएर जनचेतना जगाउने काम गरिन्। त्यतिबेला समाज बिगार्न आई भनेर थुप्रैले गाली गरे। लखेट्नसमेत आए तर म आफ्नो कामबाट कहिल्यै पछाडि हटिनँ, उनले संघर्षपूर्ण विगत सम्झिन्। कमलबजार नगरपालिका५ कुइँकाकी मनकला (नाम परिवर्तन)को गाउँमै सानो खुद्रा पसल छ। पसलबाट उनको घरखर्च राम्रैसँग चलेकै छ। उनी अन्य सामाजिक कार्यमा पनि उत्तिकै सक्रिय छिन्। उनको श्रीमान्को निधन भएको १८ वर्ष भयो। श्रीमान्को मृत्युपश्चात उनले समाजमा स्थापित हुन निकै संघर्ष गर्नुपयो। भारतमा नोकरी गर्दैै आएका उनको मृत्यु भएको थियो। मृत्युको कारण थियो, एचआर्ईभी। कल्पनासमेत नगरेको रोगबाट श्रीमान्को मृत्यु भएको थाहा भएपछि मनकलाको खुट्टा तलबाट जमिन भाँसिए झैं भयो। आफू बर्बाद भएको महसुस भयो। समाजसँगको लडाइँ र एक्लो सन्तान छोरी हुर्काउनु पर्ने जिम्मेवारी पनि थपियो। उनले श्रीमान् बितेको २ वर्षपछि धनगढी गएर आफ्नो र छोरीको रगत परीक्षण गरिन्। उनको पोजेटिभ र छोरीको नेगेटिभ रिपोर्ट आयो। छोरीको रिपोर्ट नेगेटिभ आएकोमा निकै खुसी भइन्। भगवान्सँग एउटै प्रार्थना थियो। छोरीलाई यो रोग नलागेको होस्। म दुःखीको पुकार भगवान्ले सुनेछन्। आफ्नै समाजमा बस्नको लागि कति दुःख पाए। आफन्तले गर्ने व्यहारले दिनदिनै मरे जस्तै हुन्थे तर पनि हिम्मत हारिनँ, उनले विगत कोट्याइनँ, छोरीलाई हुर्काएँ, बढाएँ, पढाएँ। अहिले २५ वर्षकी छोरीको राम्रैसँग बिहे गरेर पठाएँ। छोरीलाई राम्रै छ। केटा पक्षको परिवारलाई सबै कुरा भनेर नै छोरीको बिहे गराइदिएँ। उनले जिल्ला अस्पतालबाट एआरटी खाइरहेकी छिन्। ४४ वर्षीया उनी एचआईभी लाग्यो भन्दैमा सर्वस्व नै नसकिने अनुभव सुनाउँछिन्, एआरटी सेवन र आत्मविश्वास बलियो भएपछि सामान्य जीवन जिउन सकिने रहेछ। यही आत्मविश्वास र संघर्षका कारण उनले गैरसरकारी संस्थामा काम गर्ने अवसर पाइन्। उनले केही वर्ष गंगोत्री ग्रामीण विकास मञ्च र एक वर्ष जति वाक नेपालमा एचआईभीको क्षेत्रमा काम गर्ने मौका पाइन्। त्यसपछि झन् उनको आत्मबल बढ्दै गयो। आफूजस्ता थुप्रै महिलाहरूलाई हौसला दिने काममा उनी सक्रिय भइन्। पहिले उनले छोएको नखाने समाज अहिले उनकै पसलबाट सामान किनेर लैजान्छन्। सामाजिक कार्यमा पनि उनलाई बोलाउने गर्छन्। मेल्लेख गाउँपालिका४ कुस्कोटकी माया (नाम परिवर्तन)ले पनि श्रीमान्ले गरेको गल्तीको सजाय भोग्न पयो। समाज र आफन्तको घृणित व्यवहारको सामना गरिन्। अछामी समाजमा दलित महिला, एकल, त्यसमाथि झन् एचआईभी संक्रमित समाजमा बाँच्नका कहाँ सजिलो थियो र ! भारतमा कमाउँदै आएका श्रीमान्को दुई वर्ष पहिले एचआर्ईभीका कारण मृत्यु भयो। श्रीमान्कै कारण उनी पनि संक्रमित भइन्। चार सन्तानको पूरै जिम्मेवारी उनको काँधमा आइपयो। समाजले छोराछोरीलाई गर्ने हेलोहोचो। पानी पँधेरामा जाँदा, बाटो हिडँ्दा सुनाउने वाण झैं तिखा वचन, उनले लामो सास फेर्दैै भनिन्, पाएको दुःख भनिसाध्य छैन। सन्तानको मायाले मर्न सकिनँ। उनले हार मानिन्। संघर्ष गरिन्। पहिलेभन्दा अहिले समाजको हेर्ने नजर धेरै परिवर्तन भइसकेको उनले बताइन्। अहिले उनी बाख्रापालन गरेर घरव्यवहार चलाएकी छिन्। वाक नेपाल संस्थाले बाख्रा सहयोग गरेको थियो। त्यही बाख्रापालनबाट तीन छोराहरूको लालनपालन गरिरहेकी छन्। १६ वर्षको जेठो छोरो नोकरी गर्न भारत गएको छ। दुःख त मान्छेका कहिले पनि सकिँदैन। घर पुरानो भएकाले चर्केको छ। बस्न मिल्दैन। जेनतेन बसेका छौं। समाजका लागि केही गरेर मात्र मर्छु जस्तो लाग्छ, उनी आशावादी बनिन्। अछाममा २०६२ सालदेखि एचआईभीको परीक्षण गर्न सुरु गरिएको हो। त्यतिबेला अछाममा एचआईभीको कहालीलाग्दो अवस्था थियो। परिवार पाल्ने र कमाउने एक मात्र ठाउँ भारत थियो। भारतबाट आएका मानिसदेखि डराउँथे। एचआर्ईभी भित्रिने स्रोत पनि त्यही भारत थियो। भारतबाट आएका श्रीमान्बाट श्रीमतीलाई एचआईभी उपहार हुन्थ्यो। रोग लागेको थाहा पाए पनि घरमा श्रीमतीलाई जानकारी गराउदैनथे। त्यति बेला एचआईभी संक्रमितलाई गरिने व्यवहार लेखिसाध्य छैन। पछिल्लो समय विभिन्न सरकारी निकाय र सामाजिक संघसंस्थाको जनचेतना कार्यक्रमले एचआईभी परीक्षण गर्ने र संक्रमितहरू खुल्न थालेका छन्। एचआईभी संक्रमित भएकै कारण घरपरिवार र समाजले घृणा र तिरस्कारबाट अपहेलित जीवन बिताउन बाध्य एकल महिलाको गंगोत्री ग्रामीण विकास मञ्च अभिभावक बनेको थियो। संक्रमितहरूलाई खुलेर बाँच्न सिकाएको थियो। संस्थाले संक्रमित महिलालाई रोजगारको अवसर दिएर सशक्त बनाएको थियो। त्यही ऊर्जामा काम गरेका पार्वती, मनकला र माया अहिले संक्रमितका लागि प्रेरणा बनेका छन्। गंगोत्री ग्रामीण विकास मञ्च २०७० सालयता निष्क्रिय छ। एचआर्ईभी संक्रमितहरूलाई ढाटैबाट हेर्नसमेत डराउँथे। केही कतै झुक्किएर नजर परिहाल्यो भने पनि सरिहाल्यो भनेर डराउँथे, गंगोत्रीका तत्कालीन फिल्ड संयोजक अछामका टक्कर ताम्राकारले कहालिलाग्दो विगत सम्झे, संस्थाले संक्रमितहरूको हेरविचार, उपचार गर्दा गर्दै आर्थिक रूपमा कमजोर भएका घरपरिवारका बालबालिकालाई पढाउने काम गयो। गाउँगाउँमा शोभा समूह गठन गरे जनचेतना जगाउने काम गयो। त्यसैको परिणाम अहिले केही संक्रमित एकल महिला समाजमा उदाहरणीय बनेका छन्। उनीहरूलाई नै देखेर अन्य संक्रमितहरू खुलेर बाँच्न थालेका छन्। स्वास्थ्य कार्यालय अछामका प्रमुख झनक ढुंगानाका अनुसार जिल्लामा हाल १ हजार ५ सय ७६ एचआईभी संक्रमित छन्। ३ सय ७८ महिला र २ सय ३५ पुरुष संक्रमितहरूले नियमित एआरटी सेवन गरिरहेका छन्। २०६५ सालदेखि २०७९ पुस मसान्तसम्म २ सय ५ जना संक्रमितको मृत्यु भइसकेको छ। उनले भने, अहिले अधिकांश संक्रमित खुलेका छन्। कोही भने एआरटी काउन्सिलरसँग मात्र खुल्ने गरेका छन्। एचआईभीका विषयमा अहिले सबै सचेत छन्। विगतमा घरपरिवार र समाजको घृणा र तिरस्कारबाट अपहेलित जीवन बिताउन बाध्य एचआईभी संक्रमित एकल महिला अहिले खुलेर बाँच्न सकेका छन्।"
असल आमाहरू सम्मानित,"दैलेख : जिल्लाको नारायण नगरपालिकाले असल आमाहरूलाई सम्मान गरेको छ। चालू आर्थिक वर्षको नीति, बजेट तथा कार्यक्रममा समावेश भएको असल आमा प्रोत्साहन कार्यक्रमअन्तर्गत असल आमाहरूलाई सम्मान गरिएको हो। असल आमाहरूलाई नगद दुई हजार रुपैयाँ र प्रमाणपत्रसहित सम्मान गरिएको स्वास्थ्य शाखा संयोजक नगेन्द्रबहादुर हमालले बताए। विभिन्न पाँच वटा मापदण्ड पूरा गरेर पहिलो चरणमा असल आमा छनोट भएका एक सय पाँच जनालाई सम्मान गरिएको उनले बताए। ११ वडा रहेको नगरमा शुक्रबार वडा नम्बर १ देखि ९ सम्मका ८४ जनालाई सम्मान गरिएको हमालले बताए। वडा नम्बर १० र ११ का २१ जना असल आमाहरूलाई सम्बन्धित वडामै गएर सम्मान गरिनेछ। असल आमा छनोटका लागि नगरपालिकाले विभिन्न मापदण्ड तय गरेको थियो। २० वर्ष उमेर पुगी विवाह गरेको, सन्तान एक वा दुई मात्र भएको हुनुपर्ने मापदण्ड नगरपालिकाले बनाएको थियो। यस्तै गर्भावस्थामा प्रोटोकलअनुसार चार पटक गर्भ जाँच गरेको, स्वास्थ्य संस्थामा सुत्केरी भएको र खोप तालिकाअनुसार बच्चालाई लगाउनुपर्ने सबै खोप पूरा गरेको हुनुपर्ने नगरपालिकाले बनाएको मापदण्डमा उल्लेख छ। नगरपालिकाले यी मापदण्डअनुसार तथ्यमा आधारित स्वास्थ्य सूचकांक सुधारका लागि असल आमाहरू छनोट गरेर सम्मान गरेको नगरप्रमुख लोमन शर्माले बताए। यो कार्यक्रम आमा र बच्चाको स्वास्थ्य प्रवद्र्धनका लागि सञ्चालन गरिएको नगरप्रमुख शर्माको भनाइ छ। उपप्रमुख तप्ताकुमारी थापाले आमा र बच्चाको स्वास्थ्यमा सुधार ल्याएर बालमृत्युदर न्यूनीकरण तथा कुपोषण अन्त्य गर्न यो कार्यक्रम थालिएको बताइन्।"
"बाह्र बण्ड अठार खण्ड, नाम हो रामारोशन","अछाम : सुदूरपश्चिम अछाम जिल्ला कैलाशको मुहान, बाह्र बण्ड अठार खण्ड नाम हो, रामारोशन। बाह्र बण्ड अठार खण्ड अर्थात् एकै ठाउँमा १२ ताल र १८ मैदान। कुनै ताल अंग्रेजीको सी आकारका, कुनै लाम्चा त कुनै बाटुला। स्वच्छनिर्मल ठूल्ठूला तालको एक फन्को लगाउन पनि घण्टौं लाग्ने। घुम्दै जाँदा थकाइ लागे बिछ्याउनाजस्ता घाँसे मैदान। त्यो पनि, एकदुई होइन, १८ वटा। चराका चिरबिर आवाजले कानमै गुञ्जने। बहुमूल्य जडीबुटीका सुगन्ध नाकैमा ठोकिरहने। राष्ट्रिय चरा डाँफेका लस्करै भेटिने। चैतवैशाखमा विभिन्न रंगका राष्ट्रिय फूल लालीगुराँसले ढकमक्क ढाक्दाको सुन्दरताको वर्णन त गरिसाध्य छैन रामारोशनको। समुद्री सतहदेखि झन्डै तीन हजार मिटरको उचाइमा पर्छ रामारोशन। यसलाई प्रकृतिको वरदानभन्दा फरक पर्दैन। धर्तीको स्वर्ग पर्यटकीय क्षेत्र रामारोशन गाउँपालिका५ मा अवस्थित छ। उच्च लेकाली भेगमा रहेको यो क्षेत्रमा विभिन्न आकृतिका १२ वटा ताल र १८ घाँसे मैदान छन्। यहाँ रातो, सेतो, गुलाबी रंगका ९ प्रकारका लालीगुराँस र राष्ट्रिय चरा डाँफे पाइन्छन्। विभिन्न प्रजातिका जडीबुटीको भण्डार पनि हो, रामारोशन। लोपोन्मुख वन्यजन्तुको समेत बासस्थान हो। यहाँका सबै ताल सुन्दर र मनमोहक छन्। करिब १० बिघाभन्दा बढी क्षेत्रफलमा मैदान र तीन वटा ताल फैलिएका छन्। एक दिनमा घुमेर सकिँदैन रामारोशन क्षेत्र। यसको लागि दुई दिन बढी छुट्ट्याउनुपर्छ। एउटा मात्र ताल परिक्रमा गर्न घण्टांै लाग्छ। रामारोशन क्षेत्र पुग्ने जो कोहीको पनि एकैक्षणमा लामो यात्राको थकान मेटिन्छ। यहाँ घुम्न नयाँ वर्ष (वैशाख) को समय अनुकूल मानिन्छ। यहाँका बाटुल्ले ताल, लामी दह, तल्लो धाउने, रगाडे, लिस्सेडाली, गाग्रे, ताउले, दल्याना, डउठे, बाउले गडा, रामेताललगायतका तालले रामारोशन क्षेत्रको आकर्षण बढाएका छन्। यहाँ तालहरू मात्रै छैनन्, अग्ला अनि उत्तिकै आकर्षक मैदानहरू पनि छन्। प्रमुख व्यापारिक केन्द्र साँफेबगर र सदरमुकाम मंगलसेनबाट कच्ची सडकमा जिपको यात्रा गरी त्यहाँ पुग्न सकिन्छ। तालमा जिंगले, मैदानमा किनिमिनी ठूलो यहाँका बाह्रवटा तालहरूमा सबैभन्दा ठूलो जिंगले ताल हो। जसको आकार अंग्रेजीको सी जस्तो छ। मैदानहरूमा किनिमिनी गडो (मैदान) सबैभन्दा ठूलो हो। जसको बीच भएर कैलाश खोला बग्दछ। यसको केही माथि रोशन मैदान छ। वसन्त ऋतु र नयाँ वर्षमा रामारोशन घुम्न आउने पर्यटकलाई सन्तुलित वातावरण र अनुकूल मौसमसमेत पाइन्छ। साना ठूला तालवरपरका मैदान मात्रै होइन रामारोशनको परिचय र पहिचान झल्काउनका लागि यहाँ अन्य थुप्रै प्राकृतिक स्रोत रहेको स्थानीय बताउँछन्। रामारोशन क्षेत्रभित्र लोपोन्मुख जंगली जनावरदेखि बहुमूल्य जडीबुटी पनि प्रशस्तै पाइन्छन्। रामारोशन क्षेत्रमा घुमन्ते चरा, माछा, उभयचर, कीटपतंग र जडीबुटीका लागि महत्त्वपूर्ण मानिन्छ। धार्मिक महत्त्व परापूर्वकालमा भगवान् शिव र माता पार्वती यो क्षेत्रमा बास बस्थे। शिव रोशन र पार्वती रामाको रूपमा बास बसेकाले यसको नाम रामारोशन रहन गएको स्थानीयवासीहरू बताउँछन्। अर्कोतिर, रामे र रोशन नामका दुईवटा मैदान छन्। यी दुईवटा मैदानको नाम जोडेर रामारोशन नाम रहेको पनि भन्ने गरिन्छ। यहाँका तालहरूलाई देवीका रूपमा पुज्ने गरिन्छ। कैलाश खोलाको मुहान रामारोशन भएकाले पनि शिवको रूपमा मान्ने चलन रहेको छ। किनिमिनी गडो (पाटन) लाई कृष्ण भगवान्को स्वरूप मान्ने गरिएको स्थानीयको भनाइ छ। फागुन महिनादेखि यो ठाउँमा आन्तरिक पर्यटकहरूको आगमन बढी हुने गरेको स्थानीय डुंगा चालक वीरबहादुर रोकाया बताउँछन्। बाह्य पर्यटकहरू खासै आउँदैनन्, उनले भने, जाडो महिनाभन्दा गर्मी महिनामा पर्यटकहरू बढी आउँछन्। प्रचारप्रसारको कमी र कच्ची सडकको अवस्थाले पनि पर्यटकहरू आउन सकेका छैनन्। सडकको राम्रो पहुँच भयो भने पर्यटकको ओइरो लाग्न सक्छ। यातायातको सहज सुविधा नभएका कारण पर्यटकहरू आउन नसकेको उनले बताए। रामारोशनलाई पर्यटकीय क्षेत्रको रूपमा विकास गर्न थुपै्र शीर्षकमा बजेट आए पनि सही सदुपयोग नभएको स्थानीयवासी बताउँछन्। पर्यटकीय क्षेत्रको नाममा कति बजेट आयो भन्ने यकिन विवरण पनि कुनै निकायसंँग छैन। रामारोशनको नाममा करोडौं बढीको बजेट आएको र सही सदुपयोग नभएको विगत १५ वर्षदेखि गेस्ट हाउस सञ्चालन गर्दै आएका स्थानीय इन्द्रबहादुर रोकायाले बताए। रामारोशनको नाममा आएको बजेटले व्यक्तिको विकास भयो, तर ठाउँको विकास हुन नसकेको उनले बताए। बजेट कहाँबाट कसरी आउँछ भन्ने नै थाहा हुँदैन, उनले भने, १० लाखको बजेट आएपछि २३ लाखको काम गर्ने, बाँकी खल्तीमा हाल्ने प्रवृत्तिले यस क्षेत्रको विकास हुन सकेको छैन। रोकायाले आफ्नो गेस्ट हाउसमा आउने सबै पर्यटकहरूबाट सुझाव संकलन गर्ने गरेका छन्। सबै पर्यटकहरूबाट यहाँको विकासको लागि गर्नुपर्ने काम, सुधार गर्नुपर्ने विषय संकलन गर्ने गरेको छु, उनले भने, सुझावहरू संकलन गरेर सरोकारवालाहरूलाई जानकारी पनि गराउँछु। तर कार्यान्वयन गर्ने पक्ष भने जिम्मेवार भइदिँदैन। केही व्यक्तिहरूले रामारोशनलाई कमाइ खाने भाडोजस्तो बनाएका छन्। रामारोशन पुगेका पर्यटकहरूलाई सहज पैदल मार्गको पनि व्यवस्था छैन। थुपै पटक पर्यटकहरू बाटो अल्मलिएका छन्। रामारोशन क्षेत्रको संरक्षण नहुँदा तालहरू सुक्ने अवस्थामा पुगेको, पानीको सतह बर्सेनि घट्न थालेको, जडीबुटीको अवैध निकासी, वन्यजन्तुको चोरी सिकार पहिलेभन्दा बढेको उनको भनाइ छ। रामारोशन आउने पर्यटकका लागि पछिल्लो समय रामारोशनकै रामे, मुजाबगरजस्ता बजारमा स्थानीयले होटल सञ्चालनमा ल्याएका छन्। दिनभरि रामारोशन घुमेर साँझ यी बजारमा रहेका होटेलमा बास बस्न सकिन्छ। ताल सुक्न थाले, स्थानीय चिन्तित पर्यटनको प्रचुर सम्भावना बोकेको रामारोशन क्षेत्रका ताल संरक्षणको अभावमा सुक्न थालेका छन्। पछिल्लो समय तालको संरक्षण र रामारोशन क्षेत्रको विकासका लागि आवाज उठ्ने गरे पनि पर्याप्त लगानी छैन। त्यसैकारण तल्लो धउने, माथिल्लो धउने र लिस्सेडाली ताल सुक्दै गइरहेका छन्। गेराहा ताल पुरिन थालेको स्थानीयले बताए। तालको संरक्षणमा सरकारको ध्यान नजाने हो भने केही वर्षमै ताल पूरै पुरिन सक्ने भन्दै स्थानीयवासी चिन्तित छन्। तालहरूमा पहिलेभन्दा पानी सुक्दै जान थालेको स्थानीय तेजबहादुर रोकायाले बताए। ताल सुक्ने र पुरिने सम्भावना थप बढ्दै जानुका पछाडि राज्यबाट चाहिने जति सहयोग र पहलकदमी नभएको उनले बताए। रामारोशनको अवलोकन गर्न आउनेको संख्या बढ्दो क्रममा रहेको बेला बढीभन्दा बढी पर्यटक भित्त्याउनका लागि सबै सरोकारवाला जुट्नुपर्ने उनको भनाइ छ। समिति छ, पुरानो हिसाब छैन रामारोशन क्षेत्रको विकासका लागि भन्दै रामारोशन क्षेत्र पर्यटन तथा व्यवस्थापन समिति गठन गरिएको छ। २०७७ सालमा गठन भएको समितिले तालहरू सरसफाइ, भौतिक संरचना निर्माणको काम गरिरहेको समितिकी कार्यकारी निर्देशक गंगा कुँवर बुढाले बताइन्। उनका अनुसार प्रदेशको उद्योग पर्यटन, वन तथा वातावरण मन्त्रालयले आर्थिक वर्ष २०७७०७८ मा १ करोड र २०७८०७९ मा १ करोड ७५ लाख बजेट दिएको थियो। समिति गठन भएपछि गुरुयोजना बनाएर अगाडि बढेका छौं, उनले भनिन, शौचालय निर्माण, वनभोजस्थल निर्माण, पैदलमार्ग निर्माण, जिंगले ताल सरसफाइ, मन्दिर, होर्डिङ बोर्ड निर्माणलगायत भौतिक संरचना बनाएका छौं। होमस्टे सञ्चालकहरूलाई उद्यमशील तालिमहरू, जलवायु परिवर्तनसम्बन्धी तालिमहरू सञ्चालनसँगै कार्यालय व्यवस्थापन कर्मचारी तलब भत्तालगायतका क्षेत्रमा बजेट खर्च भएको छ। चालू आर्थिक वर्षका लागि भने बजेट नआएको उनले बताइन्। रामारोशन क्षेत्रमा आवश्यकताको आधारमा काम भइरहेको उनले बताइन्। यस क्षेत्रको समग्र विकासका लागि निकै कम बजेट आएको छ, उनले भनिन, बालुवामा पानी खन्याए झंै हुन्छ। चालू आर्थिक वर्षका लागि बजेटको कुनै जानकारी नै आएको छैन। विगतमा यस क्षेत्रमा केकसरी र कति बजेट खर्च भयो भन्ने विषयमा समितिलाई जानकारी नरहेको उनले बताइन्। हालसम्म स्थानीय सरकार र प्रदेश सरकारले रामारोशन क्षेत्रको विकासका लागि केही बजेट विनियोजन गरे पनि संघ सरकारबाट भने कुनै सम्बोधन नभएको कुँवरको भनाइ छ। चैत वैशाखमा मनै लोभिने सशस्त्र युद्धताका रामारोशन क्षेत्र माओवादीको कब्जामा थियो। माओवादीहरूले सैन्य तालिम केन्द्र नै बनाएको थियो। शान्तिवार्तापछि २०६४ सालमा पहिलो पटक यहाँको प्रचारप्रसार गर्ने उदेश्यले महोत्सवको आयोजना गरियो। तत्कालीन अर्थमन्त्री बाबुराम भट्टराई र पर्यटनमन्त्री हिसिला यमीले महोत्सवको उद्घाटन गरेका थिए। उक्त महोत्सवपछि यस क्षेत्रको स्थानीय एवं जिल्लाबाट संरक्षण एवं प्रवद्र्धनका काम सुरु भएका हुन्। चैत र वैशाखतिर यहाँ विभिन्न महोत्सवहरू आयोजना गरिन्छन्। मनमोहक प्राकृतिक दृश्य र मनै लोभ्याउने थरीथरीका लालीगुराँस फुल्ने त्यसबेलाको मौसम रामारोशन घुम्नेका लागि अति उपयुक्त मानिन्छ। रामारोशनमा पूर्वाधार विकास कार्यालय साँफेबगरमार्फत अहिले सडक निर्माणको काम भइरहेको छ। बान्नीगढी जयगढ गाउँपालिकाको जयगढदेखि रामारोशनसम्मको सडक कालोपत्रे हुनेछ। समपूरक बजेटमार्फत सडक निर्माणको काम जारी रहेको कार्यालयका इन्जिनियर आविष्कार शर्माले जानकारी दिए। सडक निर्माणको काम तीन चरणमा भइरहेको छ। पहिलो चरणको सडक निर्माण काम जयगढदेखि कैलाश खोलाको पक्की पुलसम्मको बज्रगुरु कन्ट्रक्सन, पक्कीपुलदेखि रामारोशनको मुजाबगरमा रहेको प्रवेशद्वारसम्म जयदेवी एसएस निर्माण सेवा र प्रवेशद्वारदेखि वडा कार्यालयसम्म पीएस बानियाँ जेभीले गरिरहेको छ। पहिलो चरणको काम बज्रगुरुले ३० करोड २८ लाख ७५ हजार, दोस्रो चरणको जयदेवीले १३ करोड ८९ लाख २६ हजार ४ सय २४ र तेस्रो चरणको पीएस जेभीले ४८ करोड ३९ लाख ६७ हजार ८ सय २० मा भ्याटसहित सम्झौता गरेर काम गरिरहेको इन्जिनियर शर्माले बताए। उनले भने, २०७५०७६ देखि काम सुरु भएको हो। २०७७ मा भदौ २ गते आएको बाढीले सबै ध्वस्त बनायो। फेरि जिरोदेखि सुरुवात गरेका छौं। बाढीले क्षति गरेकाले पहिलो चरणको काममा केही बजेट थप भएर आएको छ। पर्यटकीय क्षेत्रको रूपमा विकास गर्नका लागि थुप्रै योजनाहरू भए पनि गाउँपालिकाको बजेटले नभ्याउने रामारोशन गाउँपालिका अध्यक्ष मानबहादुर साउद बताउँछन्। विकासका लागि आएको बजेट सदुपयोग गरेमा भने बजेट अभाव भने नरहेको उनले बताए। गाउँपालिकासँग ११ करोड मात्र विकासे बजेट छ, अध्यक्ष साउदले भने, पर्यटकीय क्षेत्रको विकासका लागि पालिकाबाट बजेट शून्य छ। बजेट नआएको होइन थुपै बजेट आउँछ तर चोर बाटोबाट कसले भुक्तानी गर्छ कसले अनुगमन गर्छ भन्ने नै जानकारी हुँदैन। रामारोशनको विकासभन्दा पनि व्यक्तिको स्वार्थमा योजनाहरू चोर बाटोबाट आउने गरेको अध्यक्ष साउदले बताए। भौगोलिक रूपले दुर्गम ठाउँ भएकाले पनि सबैको नजर पर्न नसकेको र आउने बजेटहरू पारदर्शी नभएका कारणले रामारोशनको विकासले गति लिन नसकेको उनको भनाइ छ। कैलाशको त्यो वितण्डा कैलाश खोलाको मुहान हो, रामारोशन क्षेत्र। २०७७ भदौ २ गते कैलाशमा आएको बाढीले रामारोशनमा ठूलो धनजनको क्षति गयो। सैनीबजार नै बगायो। बाढीबाट १७ जनाको मृत्यु भयो। ८ जनाको मात्र शव फेला पयो। ९ जना अझै बेपत्ता छन्। बाढीले सडक, पुलपुलेसा धेरै भौतिक संरचना तहसनहस पारिदियो। बाढीले रामारोशनको विकास अझै दसांै वर्ष पछाडि धकेलिदियो। अहिले विस्तारै त्यो बाढीको क्षतिबाट तंग्रिन थालेको छ। बर्सेनि बजेट आए पनि रामारोशनको विकास हुन नसकेको स्थानीयहरूको गुनासो छ। रामारोशनलाई पर्यटकीय क्षेत्रको रूपमा विकास गर्नका लागि आएको बजेटको सही सदुपयोग गर्न सकिए यस क्षेत्रको कायापलट हुनेछ। व्यक्ति पिच्छे र पहुँचको आधारमा आएको बजेट र कामको अनुगमन हुन जरुरी छ।"
"विदेशी तरकारी बजारमा, स्वदेशी सडकमा","चितवन : नारायणघाटको पुल्चोकमा शुक्रबार दिउँसो किसानको भीड बढ्दै थियो। चितवन मंगलपुरका ६५ वर्षीय किसान शशीधर पौडेल टक्क उभिए र भीडलाई सम्बोधन गर्दै भन्न थाले, सरकार ! हामी यहाँ छौं। उनी किसानका पीडा पोख्दै गए, सरकारले हामीलाई देखेन। हाम्रा उत्पादनले बजारमा ठाउँ पाएनन्। अब के गरौं, मेहेनत बारीमा कुहाएर बसौं ? केही समयअघि वर्तमान सरकारका प्रधानमन्त्री पुष्पकमल दाहाल प्रचण्डसहितका नेता पनि सडकमा ओर्लिएर पलेँटी कस्दै सरकार ! हामी यहाँ छौं, भनेको स्मरण गर्दै किसान पौडेलले भने, पहिले तपाईंहरूले भनेकै शब्द आज हामीले भन्नु परेको छ। प्रधानमन्त्रीज्यू, आज हामी अन्यायमा पर्दा तपाईं जसरी नै सडकमा छौं। अनि, तपार्इं सरकारमा, हाम्रो पीडा अब पनि सुन्नुहुन्न ? पौडेल किसानका पीडा शब्दमा पोख्दै थिए। त्यहीँ समय सडकमा तरकारी पोख्न सुरु भयो। गोलभेँडा, गाँजर, कोपी, सिमीलगायतका किसानका उत्पादनले सडक रंगिए। दुःख गरेर लगाएको उत्पादनले लगानी पनि नउठेपछिको निराशा किसानमा देखिन्थ्यो। भएको उत्पादन पनि बिक्री नभएपछि चितवनका किसान सडकमा उत्रन बाध्य भए। उत्पादन सडकमा पोखिए। बजार स्थानीय उत्पादनभन्दा बाहिरी देशबाट आयात गरिएका तरकारी र फलफूलले ढाकेपछि शुक्रबार चितवनका किसानले आन्दोलन गर्नुपर्ने अवस्था आएको किसान पौडेलले बताए। धेरै लगानी गरी खेती गरिन्छ। बारीमा कुटोकोदालो गर्न छोडेर हामी अहिले सडकमा आउन बाध्य भएका छौं, उनले भने, कृषिप्रधान मुलुकमा किसानकै आन्दोलन सरकारले अब पनि हेरेर बस्छ भने सरकार लाचार भएन र ? आन्दोलित किसानले विभिन्न माग राख्दै पुल्चोकमा कोणसभा पनि गरे। बजारमा स्थानीय उत्पादनले मूल्य नपाएको उनीहरूको मुख्य गुनासो थियो। भारतसहितका मुलुकबाट आउने तरकारीले स्थानीय उत्पादनलाई विस्थापन गरेको किसानहरूको भनाइ थियो। उत्पादनले बजार नपाउँदा नेपाली किसान मरिरहेका छन्। सरकार टुलुटुलु हेरेर बसिरहेको छ। अनि यो अवस्था नदेखाएर के गर्नु ? भरतपुर१६ की किसान धनु अधिकारीले प्रश्न गरिन्। उनले आठ बिघा जग्गामा तरकारी खेती गरेकी छिन्। भन्छिन्, हाम्रो तरकारी बारीमै कुहिने अवस्थामा आयो। यस्तै अवस्था रहे प्रेमप्रसाद आचार्यले जस्तै आत्मदाह गर्ने स्थिति नआउला भन्न सकिन्न। सरकारले केही नसुन्दा हामी मानसिक तनावमा छौं। किसानले ऋण काडेरसमेत तरकारी खेती गरेका हुन्छन्। सरकारले नै कृषि ज्ञान केन्द्र र अन्य निकायबाट खेती गर्न प्रोत्साहन गर्छ। तर, उत्पादन भएपछि बजारको व्यवस्था नगर्दा किसान समस्यामा परेको अधिकारी बताउँछिन्। उत्पादनमा प्रोत्साहन छ। तर, बजार व्यवस्थापनमा सरकारको चासो छैन। हामीलाई नाफा त त्यस्तै हो, गोलभेँडा बेचेको पैसाले गोलभेडा टिप्ने खेतालालाई पनि तिर्ने पुग्दैन, उनले भनिन्। सबै किसानको एउटै आरोप थियो, भारतको तरकारीले स्थानीय उत्पादन विस्थापित गर्यो। चितवनका अधिकांश क्षेत्रमा तरकारीको व्यावसायिक खेती हुन्छ। तर, पछिल्लो समय बजार अन्य मुलुकबाट आएका तरकारीले भरिएको र किसानको उत्पादन खरिद नगरेका कारण किसान निराश छन्। बेमौसमी त परको कुरा मौसमी तरकारी पनि नबिकेको किसान बताउँछन्। बजार र किसानबीचका बिचौलियाका कारण यो समस्या आएको उनीहरूको तर्क छ। एक त किसानको उत्पादले मूल्य नै पाउँदैन। थोरै मूल्यमा बिचौलियालाई बेच्नुपर्ने बाध्यता छ। यसले किसानको गर्जो कसरी टर्ला र ?, स्थानीय किसान अरविन्द सुवेदीले भने। बिचौलियाको तह धेरै भएकाले किसानको उत्पादन उपभोक्तासम्म पुग्दा महँगो भएको उनले बताए। उनले अब सरकारले सिधै किसानबाट व्यापारी र उपभोक्तासम्म उत्पादन पुग्ने वातावरण सरकारले बनाउनुपर्ने माग पनि गरे। शुक्रबार मध्य सडकमा नै किसानले तरकारी फालेपछि केहीबेर सडक अवरुद्ध भएको थियो।"
अब उम्मेदवार बन्न प्रहरी रिपोर्ट पनि,"काठमाडौं : निर्वाचन कानुनले फौजदारी सजाय पाएका र भ्रष्टाचारमा मुछिएका व्यक्तिलाई चुनावमा उम्मेदवार बन्न रोक्दैन। चुनाव जितेपछि भने भ्रष्टाचार आरोपमा मुद्दा चलेकाहरूको सांसद पद निलम्बन हुन्छ। फौजदारी सजाय पाएका व्यक्तिले सजायको भागीदार बन्नुपर्छ। यस्ता आरोप लागेका व्यक्तिलाई उम्मेदवार बन्न किन नरोकेको ? निर्वाचन आयोगमाथि चौतर्फी उठेको प्रश्न यही हो। त्यसैकारण आयोगले अब उम्मेदवार बन्न प्रहरी रिपोर्ट (चारित्रिक प्रमाणपत्र) अनिवार्य गर्ने कानुनी व्यवस्थाका लागि सिफारिस गर्दैछ। आयोगले निर्वाचन ऐनमा यस्तो व्यवस्था राख्नका लागि मस्यौदा तयार गरिरहेको छ। प्रमुख निर्वाचन आयुक्त दिनेशकुमार थपलियाले निर्वाचनसम्बन्धी ऐनमा प्रहरी रिपोर्ट अनिवार्य गर्ने व्यवस्था सिफारिस गर्न लागिएको जानकारी दिए। अन्नपूर्णसँगको कुराकानीमा उनले उक्त ऐनमा संशोधन मस्यौदा बनिरहेको बताए। स्थानीय तह, प्रदेशसभा र प्रतिनिधिसभाको निर्वाचनलाई नियाल्दा उम्मेदवारहरूको योग्यतामा कानुनीरूपले प्रश्न उठ्दै आएका छन्, प्रमुख आयुक्त थपलियाले भने, जनताले चुनेका प्रतिनिधि शपथग्रहण गर्नासाथ निलम्बन हुनु परेको अवस्था छ। हत्या आरोप लागेकाहरू जितेर पनि भाग्नुपर्ने अवस्था देखियो। पेस गरेका नक्कली प्रमाणपत्र (नागरिकता लगायत)का कारण समस्या नै देखियो। यस्तै समस्याका कारण अब प्रहरी रिपोर्ट पहिले नै अनिवार्य हुनुपर्ने अवस्था आएको उनी बताउँछन्। म उम्मेदवारका लागि योग्य छु भन्ने कुरा जनाउन अब प्रहरी रिपोर्ट पनि आवश्यक देखियो। यसो भएमा जनताले चुनेका उम्मेदवार पुनः निलम्बन हुने र थुनामा पर्ने अवस्था कम आउँछ। दिनेशकुमार थपलिया, प्रमुख निर्वाचन आयुक्त राज्यकोषको ठूलो धनराशि खर्च गरेर निर्वाचन गर्दा पनि जनताले छानेका प्रतिनिधिले जनताको आवाज बोल्न नपाउने र अर्को निर्वाचन गर्नुपर्ने अवस्थाको सिर्जना हुनु दुःखद् भएको थपलियाले बताए। यो अवस्थालाई अब बन्ने कानुनले सम्बोधन गर्नुपर्ने आयोगको बुझाइ हो, उनले भने, यससम्बन्धी कानुन निर्माणका लागि मस्यौदा बनाउने काम आन्तरिक रूपमा भइरहेको छ। मस्यौदालाई अन्तिम रूप दिएर संसद्मा लैजाने तयारी भइरहेको पनि प्रमुख निर्वाचन आयुक्त थपलियाको भनाइ छ। सम्भवतः चैत १५२० भित्र नयाँ व्यवस्थासहितको निर्वाचनसम्बन्धी ऐनको मस्यौदा पेस गर्छौं। ऐनमाथि छलफल भइरहँदा नियमावली तयारीको पनि काम गर्छौं, उनले भने। आयोगले स्थानीय तहको वडा सदस्यदेखि केन्द्रको सांसद बन्नलाई प्रहरी रिपोर्ट अनिवार्यको व्यवस्था ऐनमा राख्न आयोगले सिफारिस गर्न लागेको प्रमुख आयुक्त थपलियाले बताए। हुन पनि, अदालतबाट कैद तथा जरिवानाको सजाय पाएर पनि चुनाव जितेका नागरिक उन्मुक्ति पार्टीका सांसद अरुण चौधरी जेल चलान भएका छन्। बिहीबार बाँकेबाट पक्राउ परेका चौधरीलाई प्रहरीले शुक्रबार बिहानै जिल्ला अदालत कैलालीमा बुझाएको थियो। अदालतबाट कैदी पुर्जी बुझेर चौधरी कारागार चलान भएका हुन्। यस्तै, अमेरिकाको नागरिकता त्यागेपछि नेपाली नागरिकताको पुनः प्राप्तिमा प्रक्रिया पूरा नगरेको भन्दै सर्वाेच्च अदालतले चितवन २ बाट निर्वाचित स्वतन्त्र पार्टीका सभापति रवि लामिछानेको सांसद पद नै खारेज गरिदियो। यसैकारण उनले गृहमन्त्री पदबाट हात धुनु पर्यो। त्यसैगरी महोत्तरी १ का सांसद लक्ष्मी महतोले शपथ लिए पनि भूमिगत छन्। उनीमाथि मधेस आन्दोलनको क्रममा सशस्त्र प्रहरीका असई थमन विकको हत्याको आरोपमा जिल्ला अदालत महोत्तरीमा मुद्दा चलिरहेको छ। अदालतको फरार सूचीमा रहेका उनलाई पक्राउ गर्न सदनमै कुरा उठेपछि उनी सदन छाडेर लुकिबसेका छन्। मनाङबाट विजयी कांग्रेस सांसद टेकप्रसाद गुरुङ निलम्बनमा छन्। उनीमाथि भ्रष्टाचार अभियोगमा विशेष अदालतमा मुद्दा चलिरहेको छ। कुनै पनि पदाधिकारीहरू निर्वाचित भइसकेपछि पदभार ग्रहणबाट वञ्चित गर्नुभन्दा उम्मेदवार बन्नमै रोक लगाउनु उचित हो, थपलियाले भने, त्यसैकारण प्रहरी रिपोर्ट पेस गर्नुपर्छ भन्ने कानुनी व्यवस्था हुनु जरुरी छ। निर्वाचनमा उम्मेदवार बन्दा उम्मेदवार आफैंले प्रहरी रिपोर्ट ल्याएर योग्यता प्रस्तुत गर्नुपर्ने प्रमुख आयुक्त थपलियाले बताए।"
क्लबको जग्गा व्यक्तिको नाममा,"काठमाडौं : पर्साको बेल्वास्थित युवा स्पोर्ट्स क्लबको नाममा रहेको १ कठ्ठा ५ धुर जग्गा व्यक्तिको नाममा दर्ता भएको तथ्य बाहिर आएको छ। अख्तियार दुरुपयोग अनुसन्धान आयोगले पर्साको जिल्ला क्लबको जग्गा व्यक्तिको नाममा दर्ता गर्ने भूमिसुधार तथा मालपोत प्रमुख कमोद तिवारीसहित ६ जनाविरुद्ध विशेष अदालतमा भ्रष्टाचार मुद्दा दायर भएको हो। क्लबका नाममा रहेको १ कठ्ठा ५ धुर जग्गा गलत लिखत तयार पारी व्यक्तिका नाममा कायम गरेको कसुरमा अख्तियारले तिवारीसहित बदनियतपूर्ण रूपमा कागजात तत्कालीन नायबसुब्बा शम्भु साह रौनियार, खरिदारद्वय शिवप्रसाद साह तेली र रिन्ता कुमारी तथा जग्गा हत्याउने शेषसफी अहमदविरुद्ध कैद र जरिवानाको मागदाबीसहित शुक्रबार विशेष दालतमा मुद्दा दायर गरेको प्रवक्ता एवं सहसचिव श्यामप्रसाद भण्डारीले जानकारी दिए। उनले क्लबको नाममा रहेको जग्गा गैरकानुनी रूपमा स्रेस्ता कायम गरेर अहमदका नाममा पुयाएको कसुरमा कर्मचारी र जग्गा हात पार्ने व्यक्तिविरुद्ध भ्रष्टाचार मुद्दा दायर भएको बताए। प्रवक्ता भण्डारीका अनुसार भ्रष्टाचार निवारण ऐन २०५९ को दफा ९ र दफा १२ अनुसार सजाय मागदाबी लिएर अदालतमा मुद्दा दायर भएको हो। ऐनको दफा ९ मा कुनै लिखत तयार गर्ने कर्तव्य भएको कुनै राष्ट्रसेवकले नेपाल सरकार वा सरकारी निकाय वा सार्वजनिक संस्था वा कुनै व्यक्तिलाई हानि पुर्याउने बदनियतले त्यस्तो कुनै लिखत तयार गरेमा निजलाई कसुरको मात्राअनुसार तीन महिनादेखि एक वर्षसम्म कैद र १० हजार रुपैयाँदेखि ५० हजार रुपैयाँसम्म जरिवाना हुने उल्लेख छ।"
गैंडा संरक्षण गर्न एसियाली सम्मेलन,"चितवन : दुर्लभ एकसिंगे गैंडा संरक्षणका लागि चितवनमा सम्मेलन सुरु भएको छ। पाँच एसियाली राष्ट्रको सम्मेलन चितवनको पटिहानीमा सुरु भएको हो। तीन दिनसम्म चल्ने सम्मेलनमा नेपालसहित भारत, भुटान, इन्डोनेसिया र मलेसियाका उच्च अधिकारी बैठकमा सहभागी हुनेछन्। प्राकृतिक संरक्षणमा लागेका विज्ञहरूले कार्यपत्र र अनुभव साट्नेछन्। आआफ्नो देशमा गैंडा संरक्षणका क्षेत्रमा भएका प्रगतिहरू प्रस्तुत गर्नेछन्। उनीहरूले आफ्नो देशमा भएका कामका बारेमा कार्यपत्र प्रस्तुत गर्नेछन्। यसअघि पहिलो बैठक इन्डोनेसिया र दोस्रो बैठक भारतको दिल्लीमा भएको थियो। बैठकमा भेनेजुएयला, संयुक्त अरब इमिरेट्स, केन्या, दक्षिण अफ्रिकालगायतका देशका संरक्षणकर्मीहरू छन्। गैंडा संरक्षणमा देखिएका चुनौती र भावी योजनाको विषयमा छलफल केन्द्रित हुनेछ। राष्ट्रिय निकुञ्ज तथा वन्यजन्तु संरक्षण विभागका महानिर्देशक डा महेश्वर ढकालले गैंडा संरक्षणमा देखिएका चुनौतीहरूका विषयमा बृहत् छलफल गरी आगामी योजनाहरू तय गरिने बताए। यो तेस्रो सम्मेलन भएकोले अघिल्लो सम्मेलनको निर्णयको मूल्यांकन गर्दै थप रणनीति बनाउनेछ, उनले भने, सम्मेलनले सबै पक्षमा छलफल गरेर भविष्यमा कस्तो नीति लिने भन्ने निर्णय हुन्छ। एकसिंगे गैंडाको दोस्रो ठूलो बासस्थान नेपाल हो। नेपालका तर्फबाट वातावरणमा आएको परिवर्तनले वन्यजन्तु र बासस्थानमा परेको असर र गैंडा संरक्षणमा भएका कामसँगै शून्य चोरी सिकारी नियन्त्रणका विषयमा कार्यपत्र प्रस्तुत गरिने बताइएको छ।"
सुर्तीजन्य क्यान्सरमा सजगता,"फेबु्रअरी ४ मा विश्व क्यान्सर दिवस क्लोजिङ द ग्याप इन क्यान्सर केयर अर्थात् क्यान्सरको उपचारमा हुने असमानताको अन्त्य गरौं भन्ने नाराका साथ मनाइँदै छ। यो विषयवस्तु सन् २०२२ को निरन्तरता हो। प्रत्येक वर्षका लागि निर्दिष्ट उद्देश्यहरूसहित सन् २०२४ सम्म रहनेछ। क्यान्सर विश्वव्यापी मृत्युको प्रमुख कारण हो, सन् २०२० मा लगभग १० लाख मृत्यु क्यान्सरकै कारण भएको देखिन्छ, जुन प्रत्येक ६ मध्ये एक मृत्यु हो। विश्वमा देखिने क्यान्सरमध्ये सबैभन्दा धेरै देखिएका क्यान्सरमा स्तन, फोक्सो, कोलोन, मलाशय र प्रोस्टेट छन्। प्रत्येक वर्ष संसारभर लगभग ४ लाख बालबालिकामा क्यान्सर हुने गरेको अध्ययनले देखाएको छ। विश्व स्वास्थ्य संगठनले २०२० मा नेपालमा गरेको अध्ययनले त्यस वर्ष २० हजार ५ सय ८ नयाँ क्यान्सरका बिरामी थिए भन्ने देखाएको छ। अध्ययनअनुसार नेपालमा कुल ३६ हजार ९ सय ६ बिरामी रहेको देखाएको छ, जसमध्ये नेपालमा क्यान्सरबाट प्रत्येक वर्ष १३ हजार ६ सय २९ मानिसको मृत्यु हुने गरेको छ। नेपालमा फोक्सोमा हुने क्यान्सरका बिरामी धेरै छन्, जुन कुल क्यान्सर बिरामीमध्ये १२२ प्रतिशत हो। पुरुषमा फोक्सोमा हुने क्यान्सर अझ धेरै (१८ प्रतिशत) छ। पुरुषमा ओठ र मुखको क्यान्सर कुल क्यान्सरको ६८ प्रतिशत हुने गरेको पाइन्छ। महिलामा सबैभन्दा धेरै पाठेघरको क्यान्सर (१९१ प्रतिशत), स्तन क्यान्सर (१७९ प्रतिशत) र तेस्रोमा फोक्सोमा हुने क्यान्सर (७७ प्रतिशत) देखिएको छ। सुर्तीजन्य पदार्थको प्रयोग, मदिरा सेवन, अस्वस्थकर खानपान, शारीरिक निष्क्रियता, वायु प्रदूषण क्यान्सर र अन्य नसर्ने रोगको जोखिम कारक हुन्। क्यान्सरको बोझ र जोखिम कारकबीचको अध्ययनअनुसार विश्वव्यापी रूपमा क्यान्सरको मृत्युको लगभग ५० प्रतिशत रोक्न सकिने देखिन्छ। यसका लागि जोखिम कारकहरू धूमपान र रक्सीको प्रयोगबाट अलग हुनुपर्छ। विभिन्न अनुसन्धानअनुसार विश्वमा हुने फोक्सोको क्यान्सरमध्ये ९० प्रतिशत धूमपान तथा सुर्तीजन्य पदार्थ सेवन हो। चुरोट र सुर्तीको धुवाँबाट निस्किने निकोटिन, टार, कार्बन मनोअक्साइड, लिड, बेन्जोपाइरिन, हाइड्रोजन साइनाइड, कार्बन मोनोअक्साइड, अमोनिया, नाइट्रोसोमाइनजस्ता सात हजारभन्दा बढी रसायन छन्। जसमध्ये कम्तीमा २ सय ५० हानिकारक मानिन्छन्। सुर्तीजन्य पदार्थको धुवाँमा रहेका २ सय ५० हानिकारक रसायनमध्ये कम्तीमा ६९ वटाले क्यान्सर निम्त्याउन सक्छन्। अध्ययन अनुसन्धानले धूमपानका साथै धुवाँरहित सुर्ती सेवनले मुख, ओठ, घाँटी, फोक्सो र खानानलीको क्यान्सर गराउँछन्। मुटुरोग, दीर्घ श्वासप्रश्वास अवरोध, दमखोकीजस्ता २५ भन्दा बढी घातक रोग लाग्न सक्छ। सुर्तीले २० प्रकारका क्यान्सर गराउने तथ्य अनुसन्धानहरूले देखाएको छ। सुर्तीजन्य पदार्थको प्रयोगले जुनसुकै भागमा पनि क्यान्सर हुन सक्छ। सुर्तीजन्य पदार्थको प्रयोगले मुख र घाँटी, अन्ननली, पेट, आन्द्रा, मलद्वार, कलेजो, प्यान्क्रियाज, भ्वाइसबक्स (गला), श्वासनली, ब्रोन्कस, मिर्गाैला, पिसाब थैली र पाठेघरको क्यान्सर निम्त्याउँछ। धूमपान र धुवाँरहित सुर्तीजन्य पदार्थ दुवै उत्तिकै हानिकारक छन्। यिनको प्रयोगले प्रयोगकर्ताको अकाल र पीडादायी मृत्यु हुने सम्भावना अधिक हुन्छ। विश्वभर क्यान्सरबाट मृत्यु हुनेको संख्यामध्ये करिब २५ प्रतिशत मृत्युको कारण सुर्ती सेवन देखिन्छ। धूमपान नगर्नेभन्दा गर्नेलाई जीवनकालमा फोक्सोको क्यान्सर हुने सम्भावना २२ गुणा बढी हुन्छ। विश्वभर फोक्सोको क्यान्सरबाट हुने कुल मृत्युमा दुईतिहाइ धूमपानकै कारणले हुने गरेको छ। हाल देखिने क्यान्सरमध्ये ३०५० प्रतिशत क्यान्सरलाई जोखिम कारक कम र प्रमाणमा आधारित रोकथाम रणनीति लागू गरेर रोक्न सकिन्छ। क्यान्सरको प्रारम्भिक पहिचान र क्यान्सर भएका बिरामीको उचित उपचार र हेरचाह गरेर पनि क्यान्सरको बोझ कम गर्न सकिन्छ। प्रारम्भिक निदान र उचित उपचार गरेमा धेरै क्यान्सर निको हुने उच्च सम्भावना रहन्छ। क्यान्सर रोगको प्रारम्भिक पहिचान गरी उपचार गरेमा मृत्युदर कम गर्न सकिन्छ। प्रारम्भिक पहिचानका दुई भाग छन् ः प्रारम्भिक निदान र स्क्रिनिङ। प्रारम्भिक रूपमा पहिचान गर्दा, क्यान्सरले उपचारमा प्रतिक्रिया दिने सम्भावना बढी हुन्छ र कम खर्चिलो उपचारका साथै बाँच्ने सम्भावना बढी हुन्छ। स्क्रिनिङको उद्देश्य क्यान्सर वा प्रिक्यान्सरका लक्षण देखा पर्नुअघि पहिचान गर्नु हो। जब स्क्रिनिङको क्रममा असामान्यताहरू पहिचान गरिन्छ। निश्चित निदान स्थापित गर्न थप परीक्षण गर्नुपर्छ, यदि क्यान्सर भएको प्रमाणित भएमा उपचारको लागि प्रेषण गरिन्छ। क्यान्सर रोकथाम र नियन्त्रणमा राजनीतिक प्रतिबद्धताको आवश्यकता हुन्छ। सुर्तीजन्य पदार्थ नियन्त्रण कार्यक्रमलाई प्रभावकारी कार्यान्वयन गर्न सरकारी र गैरसरकारी निकायबीच दृढ राजनीतिक प्रतिबद्धता र अन्तरक्षेत्रीय समन्वय सर्वोपरी हुन्छ। प्रभावकारी क्यान्सर नियन्त्रणमा सुर्तीजन्य पदार्थको प्रयोगजस्ता जोखिम कारक सम्बोधन गर्नु अनिवार्य छ। सुर्तीजन्य पदार्थ नियन्त्रणसम्बन्धी विश्व स्वास्थ्य संगठन फ्रेमवर्क कन्भेन्सन २००५ मा लागू भयो। जसलाई १ सय ८२ पक्षद्वारा अनुमोदन गरिएको थियो। यसले क्यान्सरलगायत धूमपान र सुर्तीजन्य रोगहरू रोक्न उपलब्ध सबैभन्दा लागतप्रभावी उपायहरू लागू गर्न देशहरूलाई दिशानिर्देश र आवश्यकता प्रदान गर्छ। आवश्यक उपायहरूमा सुर्तीजन्य पदार्थको विज्ञापनमा व्यापक प्रतिबन्ध, सुर्ती प्याकेजिङमा कडा स्वास्थ्य चेतावनी, भित्री क्षेत्रमा सेकेन्डह्यान्ड धुवाँबाट सुरक्षा र सुर्तीको तस्करी कम गर्ने उपाय समावेश छन्। विश्व स्वास्थ्य संगठनले सुर्तीजन्य पदार्थमा कम्तीमा ७५ प्रतिशत कर सिफारिस गरेको छ। नेपालमा भने चुरोटमा यस्तो कर ४१ प्रतिशतमात्र छ। चालू आर्थिक वर्षको बजेटमा २० प्रतिशत कर थपिएको छ। यस्तो कर सन् २०२० मै श्रीलंकामा ७७ प्रतिशत, बंगलादेशमा ७३ प्रतिशत, पाकिस्तानमा झन्डै ६१ प्रतिशत र भारतमा करिब ५८ प्रतिशत थियो। दक्षिण एसियामा नै नेपाल सुर्तीजन्य पदार्थमा कम कर लिने मुलुकमध्येमा पर्छ। नेपालले सुर्तीजन्य पदार्थमा लाग्ने कर थप वृद्धि गर्दै नागरिकलाई क्यान्सरजस्ता प्राणद्यातक रोग लाग्नबाट जोगाउनु अपरिहार्य छ। सुर्तीजन्य पदार्थमा लाग्ने कर सरकारका लागि एक अवसर हो। यसका थुप्रै फाइदामध्ये धूमपान छोड्न प्रोत्साहित गर्नु र युवालाई सुरु गर्नबाट रोक्न मद्दत गर्नु मुख्य हो। सार्वजनिक स्वास्थ्य कोषमा प्रयोग गर्न सकिने राजस्व संकलन गरेर स्वास्थ्य क्षेत्रमा लगानी सिर्जना गर्नु पनि हो। सुर्तीजन्य पदार्थबाट हुने हानि कम गर्न र नागरिकको जीवन रक्षा गर्न तीनवटै तहका सरकार गम्भीर भई आआफ्ना ठाउँबाट सक्रियतापूर्वक लाग्नु आवश्यक छ। तीनै तहका सरकारले सुर्तीजन्य पदार्थ सेवन नियन्त्रण र निषेधसम्बन्धी ऐन, कानुन बनाएर कडाइका साथ कार्यान्वयन गर्नुपर्छ। सुर्तीजन्य पदार्थमा लाग्ने कर सरकारका लागि एक अवसर हो। यसका थुप्रै फाइदामध्ये धूमपान छोड्न प्रोत्साहित गर्नु र युवालाई सुरु गर्नबाट रोक्न मद्दत गर्नु मुख्य हो। सार्वजनिक स्वास्थ्य कोषमा प्रयोग गर्न सकिने राजस्व संकलन गरेर स्वास्थ्य क्षेत्रमा लगानी सिर्जना गर्नु पनि हो।"
नेपालमै छन् क्यान्सर निको पार्ने दक्ष चिकित्सक,"डा राजेन्द्र बराल विश्व स्वास्थ्य संगठन (डब्लूएचओ) ले विश्व क्यान्सर विरुद्धकोको दिवसको अवसर पारेर सुरुका वर्षमा एक वर्षको लागि नारा तय गथ्र्यो। पछिल्लो समय तीनतीन वर्षको लागि नारा तय हुन थालेको छ। आगामी तीन वर्षको लागि क्लोज द केयर ग्याप भन्ने नारा दिइएको छ। जेसुकै नारा दिइए पनि क्यान्सरको जनचेतना जगाउने प्लेट फर्म व्यापक हुनुपर्छ। ४ फेब्रुअरीलाई लक्षित गरेर मात्र क्यान्सर डे मनाएर पुग्दैन। हरेक दिन क्यान्सर दिवस र नो टोबाको डे (धूमपानरहित दिवस) मनाउनु पर्छ। दुई दशकअघि क्यान्सरको बिरामीलाई दिइने उपचार सेवा र अहिले धेरै फरक छ। क्यान्सरका बिरामी बढेका छन्। निदान गर्ने तरिका पनि बढेको छ। उपचार हुने क्रम पनि बढेको छ। अस्वस्थ जीवनशैली कारण नै बिरामीको चाप बढेको छ। घरघरमा क्यान्सरका बिरामी भेटिन थालेका छन्। अहिले पनि समाजमा भय र भ्रम छ। क्यान्सर निको नहुने सरुवा रोग हो भन्ने भ्रम छ। क्यान्सर लागेर मरोस् भन्दै सराप्ने चलन अहिले पनि गाउँघरमा छ। क्यान्सरविरुद्ध समाजमा भएको भ्रम र भय हटाउनु जरुरी छ। क्यान्सर चाँडै पहिचान गर्न सकिन्छ। सुरुमा उपचार गरे निको हुने रोग हो। जनचेतनाको मात्र कमी छ। सरकारी, गैरसरकारी र निजी क्षेत्रबाट क्यान्सरविरुद्ध जनचेतमूलक कार्यक्रम गरे पनि पर्याप्त छैन। गाउँगाउँमा घरदैलोमा पुग्नुपर्छ। हरेक क्यान्सरको प्रमुख कारक भनेको सुर्तीजन्य पदार्थ हो। त्यसैले सुर्तीजन्य पदार्थको उपभोग न्यून गर्नै पर्छ। क्यान्सरविरुद्ध सरकार र गैरसरकारी संघसंस्थाले आआफ्नो ठाउँमा उल्लेखनीय कार्य गरेका छन्। तर, अपुग छ। अहिले पनि चेतना पुगेको छैन। नेपाल सरकारले विपन्न सेवा सुरु गरेको छ। ५० हजार हँुदै एक लाखसम्म रुपैयाँबराबरको उपचार सुविधा बिरामीले पाउँछन्। यो सुविधा पनि विवादास्पद भएको छ। क्यान्सर बिरामीलाई एक लाखबराबरको सुविधा हात्तीको मुखमा जिराजस्तै भएको छ। विपन्न कसलाई भन्ने ? विपन्न शब्द राखिनु उपयुक्त होइन भनेर बारम्बार वकालत गर्दै आएका छौं। विपन्न शब्द उल्लेख गरिसकेपछि असहाय र अशक्तलाई बुझिन्छ। यो सुविधा धनीदेखि गरिबसम्मले पाउँदै आएका छन्। यो सुविधा अपुग छ। सबैलाई थाहा छ, क्यान्सर महँगो उपचार हो। क्यान्सर निःशुल्क उपचार गर्ने मुलुक पनि छन्। श्रीलंकालगायतका मुलुकले सेवा दिएका छन्। हामीले पनि सकेसम्म निःशुल्क उपचार होस् भन्दै आएका छौं। निःशुल्क नभएसम्म उपचारमा सबै बिरामीको पहँुच पुग्दैन। यसमा नेपाल सरकारले केही न केही कदम चाल्नै पर्छ। स्वास्थ्य बिमामा समेट्न सकिन्छ। क्यान्सर उपचारमा स्वदेशमै दक्ष जनशक्ति बढ्दै गएका छन्। तर बिरामीहरू उपचारका लागि मुलुक बाहिर जाने गरेका छन्। स्वदेशमै पनि गुणात्मक उपचार छ भन्ने सन्देश प्रवाह गर्नु अति जरुरी छ। यसतर्फ सरकार पनि लाग्नुपर्छ। बाहिरी मुलुकमा उपचार गर्दैमा क्यान्सर निको हुन्छ नै भन्ने हैन। स्वदेशमै क्यान्सरको गुणस्तरीय उपचार सेवा प्रवाह गर्ने तर्फ सरकारले पनि ध्यान दिनु जरुरी छ। नेपालमा सबैसँग सबै कुरा छैन। सार्वजनिक र निजी अस्पताल फरक किसिमले चलेका छन्। क्यान्सर रोगबारे नेपालमा अनुसन्धान गर्न स्रोत छैन। सबै मिलेर यसको पहल गरेनौं भने अगाडि बढ्न सक्दैनौं। निजी अस्पतालमा गरिने उपचार छुट्टै किसिमको छ। तर पनि बिरामीले एक सय रुपैयाँ खर्च गर्छन् भने त्यसको ४० प्रतिशत सरकारले नै लैजान्छ विभिन्न करको रूपमा। २० प्रतिशत अन्य खर्च हुन्छ भने बाँकी २० प्रतिशतले अस्पताल चलाएर नाफा निकाल्नु पर्छ। जनमानसमा भ्रम छ, निजी अस्पताल र त्यहाँका डाक्टरले पैसो कमाएका छन् तर हैन। सेवाका दृष्टिले हेर्दा क्लोजिङ ग्याप धेरै छ। सबै कुरा काठमाडौंमा छ, गाउँमा क्यान्सरको उपचार सेवा खासै छैन। सरकार मेसिनसमेत ट्याक्स लगाउँछ। रेडियोथेरापी मेसिनका लागि वर्षमा दुई करोड बुझाउनु पर्छ। त्यो दुई करोड तिर्नलाई पनि तीन महिना कुर्नुपर्छ। राष्ट्रिय वाणिज्य बैंकको स्वीकृत लिनुपर्छ। बिरामीले भ्याट तिर्नु पर्दैन तर त्यो अस्पतालले तिर्नु पर्छ। नेपालमा ल्याउनुपर्ने सेवा थुप्रै छन्। थुप्रै रोगी देशबाहिर गएर सेवा लिन्छन्।क्यान्सरलाई नभई नहुने भनेको मोनिक्रस डाइनोसेस हो। त्यसका लागि मान्छे बाहिर जान्छन्। यसरी महिनामै करोडौं बाहिरिएको छ। नेपालभित्रै सबै सेवा दिन सरकार किन सक्दैन ? सरकारले सबै ट्याक्स घटाइदिनुपर्छ, हामी हरहिसाबले सेवामा तयार छौं। सरकारको क्यान्सर सेन्टरमा सुधार गर्ने हो भने क्यान्सरको नीति ल्याउनुपर्छ। यसका लागि अस्पतालहरूको एउटा प्रोजेक्ट अफिस हुनुपर्छ। सबै होल्डरसँग कुरा गरेर सबैलाई यति प्रतिशत निःशुल्क दिने हो भने आर्थिक रूपमा सस्तो हुन्छ। विपन्नले पाएको छुटको रकम हामीले पाउन झन्डै ७ करोड छ। सरकारले ध्यान दिनुपर्छ। यो कम भयो भने पनि सबै कुरा म्यानेज हुँदै जान्छ। सबै कुरामा ध्यान दिन सरकारले प्रोजेक्ट अफिस भयो भने धेरै कुरा सम्भव छ। यसमा हामी साथ दिन तयार छौं। डा सरिता घिमिरेबरिष्ठ स्त्री क्यान्सर रोग विशेषज्ञ एवं महासचिव नेपाल क्यान्सर केयर फाउण्डेशन क्यान्सरका बिरामीलाई मुख्यतयाः दुईवटा पहुँचको कमी छ। पहिलो, उपचारका लागि पैसाको पहुँच छैन। दोस्रो, उपचार (स्थान)मा पहुँच छैन। यी दुई पहुँचमा बिरामी अड्किएको अवस्था छ। क्यान्सरविरुद्ध जनचेतना बढाउनु पर्ने जरुरी छ। कोभिड १९ का कारण विगत वर्षमा जनचेतनामूलक कार्यक्रम हुन सकेन। सरकारी तबरबाट बिरामीलाई अनुदान दिइएको छ। स्वास्थ्य बिमा राम्रो हो। तर, अहिले स्वास्थ्य बिरामी आफैं बिरामी परेझैं भएको छ। स्वास्थ्य बिमा तंग्रियो भने बिमाभित्र क्यान्सरका बिरामीलाई पनि समेट्नु जरुरी छ। क्यान्सरविरुद्ध नीति बनेका छन्। तर, कार्यान्वयन अधुरो छ। पाठेघरको क्यान्सरविरुद्ध स्क्रिनिङ र खोपको व्यवस्था गर्ने नीति छ। नेसनल गाइड लाइन बनेको छ। तर, कार्यान्वयनको पाटो अधुरै छ। विगतको तीन वर्ष कोभिड १९ लाई दोष दिएर पन्छन सकिएला। तर, आशा गरौं सरकारले नीतिलाई कार्यान्वयन गर्नेतर्फ ध्यान दिनेछ। प्रकाशराज न्यौपानेअध्यक्ष क्यान्सर सर्जन समाज क्यान्सरको निदान र उपचारमा असमानता हटाउने चुनौती छ। पहिलो चरणको क्यान्सरको उपचार निको हुन्छ। चौथो चरणको क्यान्सर निको हुने सम्भावना न्यून हुन्छ। दोस्रो र तेस्रो चरणको क्यान्सरका बिरामीले गुणस्तरीय उपचार पाएमा निको हुने भएकोले विज्ञसँग जँचाउने कुरामा बिरामी चनाखो हुनुपर्छ। कुनै पनि क्यान्सरको अस्पतालमा पुगेपछि बिरामीको एक हप्ताभित्र नै रोगको पहिचान गर्ने क्षमताको विकास गराउनु पर्छ। रोगको निदान भएको दुई हप्ता भित्र उपचार सुरु गरिसक्नु पर्ने व्यवस्था गर्नुपर्छ। नेपालको क्यान्सरको औषधि उत्पादन सुरु भएको छ। नेपालमा क्यान्सरको औषधिलाई सस्तो बनाउन सरकारले हेरविचार गर्नुपर्छ। सरकारले नीतिगत व्यवस्था गरेर सहुलियत दिन सक्छ। क्यान्सरको उपचारको लागि क्षयरोग (टीबी) को मोडल अपनाउन सकिन्छ। क्षयरोगविरुद्धको डट्स मोडललाई क्यान्सरविरुद्ध पनि प्रयोग गर्न सकिन्छ। सरकारले हेपाटाइटिस बी र पाठेघरको क्यान्सरविरुद्ध खोपको व्यवस्था गर्नु जरुरी छ। सम्पूर्ण नागरिकलाई हेपाटाइटिस बीको खोपको व्यवस्था गर्नुपर्छ। एचपीभी भ्याक्सिनलाई राष्ट्रिय खोपमा समावेश गर्नु पर्छ। हेपाटाइटिस सी बिरामीको सातवटै प्रदेशमा निःशुल्क उपचार गर्ने व्यवस्था गर्नु पर्छ। महिलाले क्यान्सर थाहा पाउनेबित्तिकै उपचारका लागि अस्पताल जानुपर्ने तर सबैमा त्यो सोचसम्म छैन। यो पीडादायी छ। महिलाले कहिल्यै आफूलाई प्राथमिकतामा राख्दैनन्। उनीहरूको प्राथमिकता त परिवार हुन्छ। पहिलो कुरा, आफूलाई के भएको छ ? केमा समस्या आएको हो ? भनेर अस्पताल पुगेर देखाउने चलन छैन। सुरुमा फार्मेसीमा गएर औषधि खाने र ठीक भएन भने मात्रै डाक्टरलाई देखाउने चलन छ। दोस्रो कुरा, क्यान्सरबारे सचेतना नै छैन। हामीलाई क्यान्सर हुन सक्छ वा पाठेघरको मुखको क्यान्सर हुन सक्छ भनेर सावधानी अपनाउनुपर्ने त्यो खासै छैन। सरकारले अझै पनि भ्याक्सिन पर्याप्त दिन सकेको छैन। क्यान्सर लागिसकेपछि के गर्नेभन्दा धेरैजसो महिला आयुर्वेदिक उपचारमा जान्छन्। जब कतै पार लाग्दैन तब अस्पताल आउँछन्। ढिला भइसकेको हुन्छ। सरकारले पनि क्यान्सरको उपचार महँगो भएरै यसरी बिरामी अन्त जान बाध्य छन् भनेर बुझ्नुपर्छ कि ? धेरैजसो महिला पाठेघरको मुखको क्यान्सरबाट बच्न बेलैमा अस्पताल जानुपर्ने र चेक गराउनुपर्ने हुन्छ। नेपालमा पहिलो नम्बरमै ब्रेस्ट र दोस्रोमा पाठेघरको क्यान्सर देखिन्छ। नेपाल यस्तो देश हो जहाँ यी क्यान्सरबाट धेरैले ज्यान गुमाइराखेका छन्। समयमा कसैको पनि सर्जरी हुन पाएको छैन। बाल क्यान्सर रोग विशेषज्ञकान्ति बाल अस्पताल, काठमाडौं बालबालिकामा पनि क्यान्सर हुन्छ। बालबालिकामा हुने क्यान्सरको उपचार हुन्छ। तर, बाल क्यान्सर हुनै नदिने गरी रोकथाम गर्न सकिँदैन। वयस्कहरूले धूमपान तथा मद्यपान सेवन नगर्ने र स्वस्थ जीवनशैली अपनाउने हो भने क्यान्सरबाट जोगिन सकिन्छ। तर, बालबालिकामा हुने क्यान्सर अलि फरक छ। वयस्कलाई झैं रोकथामका उपायहरू अपनाउन सकिँदैन। नेपालमा १५ सयदेखि २ हजार बालबालिकालाई क्यान्सर हुने अनुमान छ। जसमध्ये २५ प्रतिशत मात्र कान्ति बाल अस्पतालमा उपचारका लागि आउने गरेका छन्। वार्षिक २ सयदेखि २ सय ५० जनासम्मका बिरामीलाई उपचार गर्न सफल भएका छौं। बालबालिकालाई कुपोषण भएको छ भने क्यान्सरको उपचारमा समस्या हुन्छ। केमोथेरापी दिँदा संक्रमणको जोखिम हुन्छ। यसमा क्यान्सर अस्पतालले छुट्टै डायटिसियनको व्यवस्था पनि गरेको छ। उपचारमा आउनेहरू अधिकांश विपन्न छन्। अस्पतालमा फ्यामिली सपोर्ट अफिसरको व्यवस्था छ। दुर्गम क्षेत्रबाट आएका बिरामीमध्ये कतिपयले उपचार सेवालाई निरन्तरता दिँदैनन्। फलो अपमै आउँदैनन्। बालबालिकामा धेरै हुने भनेको रक्त क्यान्सर (ब्लड क्यान्सर) नै हो। एक वर्षभन्दा कम उमेरका र १० वर्षभन्दा माथिका बालबालिकाहरू हाइरिस्कमा पर्छन्। बालबालिकाको क्यान्सरको उपचार गर्ने बाल अंकोलोजिस्टको अभाव छ। त्यसैले सरकारले मानव स्रोत व्यवस्थापनमा पनि ध्यान दिनुपर्छ। दक्ष नर्सिङ सेवातर्फ पनि ध्यान दिनुपर्ने आवश्यकता छ। डा अरुण शाही सहायक प्राध्यापक, मेडिकल अंकोलोजीपाटन स्वास्थ्य विज्ञान प्रतिष्ठान क्यान्सरविरुद्ध जनचेतना बढाउनु नै पहिलो प्राथमिकतामा राख्नुपर्छ। क्यान्सर भन्ने बित्तिकै उपचारका लागि घरजग्गा बिक्री गर्नु पर्ने, ज्यान पनि जाने हो भन्ने सोच अहिले पनि व्याप्त छ। कतिपय बिरामी त उपचारसमेत गर्न आउँदैनन्। उपचार गर्दागर्दै बीचैमा छोड्छन्। पाटन स्वास्थ्य विज्ञान प्रतिष्ठानमा कतिपय क्यान्सरका औषधिहरू निःशुल्क वितरण हुन्छ। क्यान्सरका विरुद्ध जनचेतना बढाउन विद्यालय पाठ्यक्रममा समावेश हुनुपर्छ। विद्यालयबाट नै पाठेघरको मुखको क्यान्सर, कलेजोको क्यान्सरविरुद्धको जानकारी दिन सकिन्छ। पाठेघरको मुखको क्यान्सरबाट महिलालाई जोगाउन सकिन्छ। यसतर्फ सरकारले ध्यान दिनुपर्छ। क्यान्सरको उपचार महँगो भएको जनगुनासो छ। क्यान्सरको सुरुकै अवस्थामा पहिचान गर्न सकेमा उपचारमा धेरै खर्च गर्नु पर्दैन। जटिल अवस्थामा उपचार गर्दा खर्च धेरै लाग्छ। ज्यान बचाउनसमेत सकिँदैन। त्यसैले क्यान्सरको समयमै पहिचान गर्नेतर्फ ध्यान दिनु जरुरी छ। धूमपान र मद्यपान नै क्यान्सरका प्रमुख कारक हुन्। त्यसैले धूमपान र मद्यपान नियन्त्रणतर्फ विशेष ध्यान केन्द्रित गर्नुपर्छ। यसका लागि सरकारी र निजी क्षेत्र हातेमालो गरेर अघि बढ्नु पर्छ। क्यान्सरका बिरामीलाई स्वदेशमै उपचार हुने विश्वास दिलाउनु जरुरी छ। क्यान्सरका बिरामीलाई स्वदेशमै सेवा लिन प्रोत्साहित गर्नुपर्छ। उपचारका लागि स्वदेशकै दक्ष र विज्ञहरूप्रति विश्वास बढाउनु पर्ने चुनौती छ। प्राडा विष्णुदत्त पौडेल कार्यकारी निर्देशक, भक्तपुर क्यान्सर अस्पताल नेपालमा क्यान्सरका बिरामीको संख्या वार्षिक रूपमा बढ्दै गएको छ। रेकर्ड गरिएको तथ्यांक ३० हजारको हाराहारीमा रहेको छ। अस्वस्थ जीवनशैलीका साथै वातावरणीय र मदिराजन्य पदार्थको सेवनका कारण पनि क्यान्सरका बिरामी बढेका छन्। भक्तपुर क्यान्सर अस्पतालले बिरामीको उपचारमा व्यापक ढंगले सेवा प्रवाह गरिरहेको छ। केमोथेरापी, रेडियोथेरापी, शल्यक्रियालगायतको उपचार सेवा छ। क्यान्सरका बिरामीको चाप बढेकोले कार्यबोझ पनि बढी छ। क्यान्सरका बिरामीलाई रेडियोथेरापी सेवा पर्याप्त पाउन सकेका छैनन्। भक्तपुर क्यान्सर अस्पतालमा रहेको रेडियोथेरापी मेसिन बिहानदेखि मध्यरातसम्म चलेको हुन्छ। तर, पनि बिरामीको चाप धेरै छ। एउटा मात्र मेसिनबाट सेवा प्रवाहमा समस्या आउन सक्छ। हरेक दिन १ सय २० जनासम्मको उपचार हुन्छ। क्यान्सरका बिरामीको उपचार पहुँचमा हुनुपर्छ। सबै बिरामीले समयमै उपचार सेवा पाउन सकेका छैनन्। अहिले सरकारी तवरबाट उपचार सेवा अपर्याप्त छ। काठमाडौं उपत्यका बाहिर उपचार सेवा सीमित स्थानमा छ। कम्तीमा पनि हरेक प्रदेशमा एउटा क्यान्सर उपचार हुने स्वास्थ्य संस्था हुनुपर्छ। जनमानसमा क्यान्सरको गुणस्तरीय उपचार सेवा कहाँ पाइन्छ भन्ने जानकारी नै छैन। त्रिवि शिक्षण अस्पताल, सुरेश वाग्ले मेमोरियल क्यान्सर सेन्टरमा क्यान्सरका बिरामीको गुणस्तरीय र भरपर्दो उपचार हुन्छ। अन्य अस्पतालबाट रिफर भएका बिरामी पनि यहाँ आउँछन्। यस अस्पतालमा क्यान्सरलगायत अन्य रोगका बिरामीको उपचार भइरहेको छ। हामीले झन्डै सय जनालाई वार्डमा सेवा दिइरहेका छौं। ओपीडीमा पनि सय जनाको उपचार हुन्छ। केमोथेरापी र हेमाटोलो अंकोलोजीका बिरामीलाई सेवा दिइरहेका छौं। डे केयर केमोथेरापी सेवा पनि उपलब्ध छ। सर्जरी सेवा पनि छ। तीन वटा अप्रेसन थियटर छ। उपचारमा आउनेमध्ये झन्डै ५० प्रतिशत क्यान्सरका बिरामी हुन्छन्। बाँकी ५० प्रतिशत पहिचान गर्न आउने गरेको पाइएको छ। कतिपय बिरामी भयका कारण पनि उपचारमा आउँछन्। रेडियोथेरापी उपचार सेवा पनि दिने योजना छ। बिरामीलाई उपचारमा पहुँचको लागि सातवटै प्रदेशमा क्यान्सर सेन्टर स्थापना गर्नु जरुरी छ। क्यान्सरमा दक्ष जनशक्ति उत्पादन गर्नुपर्छ। डा विवेक आचार्यप्रमुख, अंकोलोजी विभाग, वीर अस्पताल वीर अस्पताल मुलुकको जेठो अस्पताल हो। मुलुकको सबैभन्दा पहिले क्यान्सरको उपचार सुरु गरेको थियो। १ सय ३३ वर्ष पुरानो अस्पतालमा क्यान्सरको उपचारलाई प्रभावकारी बनाउन सकिएको छैन। अस्पतालको अवस्था मुलुकको अवस्थासँग ठ्याक्कै मिल्छ। प्रजातन्त्र, लोकतन्त्र, गणतन्त्र ल्याए पनि मुलुकमा राजनीतिक स्थिरता कायम हुन सकेन। मेडिकल अंकोलोजी र रेडिएसन अंकोलोजीको कार्यक्रम चलाइरहेका छौं। तर, अस्पतालको अवस्था र सेवामा उल्लेखनीय परिवर्तन ल्याउन सकिएको छैन। टेमोथेरापी खरिद गर्ने प्रयास गरिएको थियो। सफल हुन सकेका छैनौं। क्यान्सरको उपचार सेवामा निजी क्षेत्र जुर्मुराएको छ। सरकारी सेवालाई प्रभावकारी बनाउनेतर्फ ध्यान दिनु पर्ने जरुरी छ। निजी क्षेत्रबाट क्यान्सर उपचार सेवाको सुरुवात गर्दा अनेकौं प्रश्न झेल्नु परेको थियो। स्वीकृत लिन जाँदा खेरि क्यान्सरको उपचार निजी क्षेत्रबाट पनि गर्न सकिन्छ र ? भन्ने प्रश्न गरियो। नारा लगाउँदा सरकारी र निजी साझेदारीको व्यापक चर्चा गरिन्छ। कार्यान्वयन अधुरै हुन्छ। निजी क्षेत्रलाई नाफा कमाउन सञ्चालन गरिएको भन्ने आरोप लगाइन्छ। त्यो आरोप नबुझी लगाइएको हो। निजी क्षेत्रले स्वास्थ्य सेवा प्रवाह नगर्ने हो भने सरकारी संस्थाले थेग्न सक्दैन। सरकारी क्षेत्रले निजी क्षेत्रलाई पेलेको छ। सरकारले निजी क्षेत्रलाई सुविधा दिन सकेको छैन। निजी क्षेत्रलाई कर बढाएको छ।"
दुई दिनको अल्टिमेटम सकिएपछि बसुन्धारामा रास्वापको संयुक्त बैठक,"काठमाडौं : राष्ट्रिय स्वतन्त्र पार्टी (रास्वपा)को संयुक्त बैठक डाकिएको छ। प्रधानमन्त्री पुष्पकमल दाहाल प्रचण्डलाई दिएको दुई दिनको अल्टिमेटम सकिएपछि रास्वपाले आकस्मिक बैठक डाकिएको हो। बैठकमा केन्द्रीय समिति र संसदीय दलको संयुक्तरूपमा बस्ने रास्वपाका सांसद अशोक चौधरीले बताए। 'समसमायिक राजनीतिक विषयमा छलफल गर्न बैठक बोलाइएको हो,' उनले अन्नपूर्णसँग भने। गृह मन्त्रालय नपाउने भए सरकार छाड्ने संकेत गरेको रास्वपाले शुक्रबार नेकपा एमाले अध्यक्ष केपी शर्मा ओली र राप्रपा अध्यक्ष राजेन्द्र लिङ्देनसँग दुई घन्टा बढी छलफल गरेका थिए। सत्ता गठबन्धनभित्र कसरी बलियो भएर प्रस्तुत हुने विषयमा छलफल भए पनि गृह मन्त्रालय नपाए के गर्ने विषयमा उनीहरूबीच छलफल भएको स्रोतले बतायो। प्रधानमन्त्री प्रचण्ड भने गृहबाहेक अन्य मन्त्रालय दिन राजी रहेको बताइएको छ। शनिबार माओवादी केन्द्रको स्थायी कमिटी बैठकमा प्रधानमन्त्री प्रचण्डले यस्तैखाले प्रस्ताव गरेको सहभागी एक नेताले बताए। 'गृह मन्त्रालय दिँदा उनको (रवि लामिछाने) मुद्दाको स्वार्थ बाझिने देखियो। प्रधानमन्त्रीज्यु गल्ती दोहोर्याउन चाहनु हुन्न,' ती नेताले अन्नपूर्णसँग भने। प्रधानमन्त्रीबाट आएको प्रस्तावलाई स्वीकार गर्ने कि नगर्ने वा सरकारबाट बाहिरिने भन्ने विषयमा छलफल हुने रास्वपाका एक केन्द्रीय सदस्यले बताए।"
संघीयताको मर्मअनुसार काम गर्छौं : मुख्यमन्त्री गिरी,"दाङ : लुम्बिनी प्रदेशका मुख्यमन्त्री लिला गिरीले संघीयताको मर्मअनुसार काम गर्ने बताएका छन्। लुम्बिनी प्रदेश सभाको छैठौं स्थापना दिवस समारोहलाई सम्बोधन गर्दै मुख्यमन्त्री गिरीले भने, प्रदेश सरकारले संघीयताको मर्म अनुसार काम गर्छ। नागरिकलाई संघीयताको व्यवहारिक अनुभूति गराउनतर्फ प्रदेश सरकार लागिपर्नेछ। संघीयताको गलत व्याख्या र प्रचार भइरहेको भन्दै मुख्यमन्त्री गिरीले संघीयताको विकल्प खोज्नु परिवर्तन विरोधी कार्य भएको बताए। संघीयतालाई कमजोर बनाउने खालका टिप्पणी भइरहेका छन्। संघीयताले सिर्जना गरेका अवसरलाई नबुझेर संघीयतामाथि प्रहार गर्ने र गलत प्रचार गर्ने क्रम बढेको छ, मुख्यमन्त्री गिरीले भने, संघीयता विरोधी गतिविधि सिर्जना गर्नु मुलुकको हित विपरीतको कार्य हो। यसतर्फ सबै सचेत हुनुपर्दछ। संघीयताले जनतालाई अधिकार सम्पन्न बनाएको भन्दै मुख्यमन्त्री गिरीले गाउँगाउँसम्म र घरघरसम्म विकास र समृद्धि पुर्याएको बताए। संविधानले तीन तहका सरकारको व्यवस्था गरेको छ। तीनवटै सरकारले जनतालाई अधिकार सम्पन्न बनाउने काम गरेका छन्, मुख्यमन्त्री गिरीले भने, संघीयताले केही गरेन भन्नेहरुले बुझ्नुपर्ने मुख्य सवाल भनेकै जनताका घरघरसम्म संघीयताले सुविधा पुर्याएको छ। जनतालाई अधिकार सम्पन्न बनाएको छ। लुम्बिनी प्रदेशलाई मिनी नेपालका रूपमा विकास गर्न प्रदेश सरकार लागिपरेको भन्दै मुख्यमन्त्री गिरीले आगामी पाँच वर्षभित्र प्रदेशवासीलाई समृद्ध राजधानी हस्तान्तरण गर्ने बताए। लुम्बिनीलाई समृद्ध बनाउने धेरै सम्भावना भएको बताउँदै मुख्यमन्त्री गिरीले भने, हामीसँग धेरै सम्भावनाहरू छन्। चुनौती पनि त्यत्तिकै छन्। चुनौतीका बीचबाट सम्भावनाको खोजी गर्दै सरकार अगाडि बढ्नेछ र समृद्ध प्रदेश निर्माण गर्नेछ। समृद्ध लुम्बिनीको दायित्व प्रदेश सभा र प्रदेश सरकारको काँधमा रहेको भन्दै मुख्यमन्त्री गिरीले आपसी सहयोग र समझदारीमा जन आकांक्षा पूरा गर्नतर्फ लाग्नुपर्ने बताए। पूर्वाधार र कानुनको अभावमा कार्य सञ्चालन थालेको प्रदेश सरकारले पाँचवर्षमा ७२ वटा कानुन निर्माण गरेको बताए। बितेका पाँच वर्ष संविधान कार्यान्वयनका लागि उपयुक्त रहे। भौतिक पूर्वाधार र कानुनको अभावमा प्रदेश सभाले ७२ वटा कानुन निर्माण गरेको छ। ८४ वटा विधेयक बनेका छन्, मुख्यमन्त्री गिरीले भने, आगामी दिनमा पनि यो गतिलाई निरन्तररुपमा अगाडि बढाउनु पर्छ।"
परराष्ट्रमन्त्री पौड्यालको श्रीलंकाका राष्ट्रपतिसँग शिष्टाचार भेट,"काठमाडौं : परराष्ट्रमन्त्री ड विमला राई पौड्यालले श्रीलंकाका राष्ट्रपति रणिल विक्रमासिंघेसँग शिष्टाचार भेट गरेकी छन्। श्रीलंकाको ७५औं स्वतन्त्रता दिवसका अवसरमा सहभागी हुन श्रीलंका भ्रमणमा रहेकी मन्त्री पौड्यालले राष्ट्रपतिसँग भेट गरी दुई देशबीचको आपसी हित र चासोका विषयमा छलफल गरेकी छन्। श्रीलंकका राष्ट्रपतिसँग परराष्ट्र मन्त्री पौड्यालले भैरहवा अन्तर्राष्ट्रिय विमानस्थलसँग हवाइ सम्पर्क विस्तार, दुई देशबीच सांस्कृतिक आदानप्रदान, नेपालमा बौद्ध दर्शनको अध्ययनलगायतका विषयमा सहकार्य अघि बढाउन आग्रह गरेकी छन्। उनले श्रीलंकाको स्वतन्त्रता दिवसका अवसरमा सहभागी हुन कोलम्बोमा रहेएका भारतका विदेश राज्यमन्त्री, बंगलादेश, माल्दिभ्स र श्रीलंकाका विदेशमन्त्रीहरूसँग अलगअलग भेटवार्ता गरेकी छन्। उनीहरूसँगको भेटमा उनले दक्षिण एशियाली क्षेत्रीय सहयोग संगठन (सार्क) का गतिविधिलाई सक्रिय बनाउने र सार्क मुलुकहरुबीच आपसी छलफल, सहकार्य सम्पर्क सञ्जाल विस्तार गर्नुपर्नेमा जोड दिइन्। परराष्ट्र मन्त्री पौड्याल श्रीलंकाको भ्रमण पूरा गरी भोलि स्वदेश फर्किँदैछिन्।"
अब उम्मेदवार बन्न प्रहरी रिपोर्ट पनि,"काठमाडौं : निर्वाचन कानुनले फौजदारी सजाय पाएका र भ्रष्टाचारमा मुछिएका व्यक्तिलाई चुनावमा उम्मेदवार बन्न रोक्दैन। चुनाव जितेपछि भने भ्रष्टाचार आरोपमा मुद्दा चलेकाहरूको सांसद पद निलम्बन हुन्छ। फौजदारी सजाय पाएका व्यक्तिले सजायको भागीदार बन्नुपर्छ। यस्ता आरोप लागेका व्यक्तिलाई उम्मेदवार बन्न किन नरोकेको ? निर्वाचन आयोगमाथि चौतर्फी उठेको प्रश्न यही हो। त्यसैकारण आयोगले अब उम्मेदवार बन्न प्रहरी रिपोर्ट (चारित्रिक प्रमाणपत्र) अनिवार्य गर्ने कानुनी व्यवस्थाका लागि सिफारिस गर्दैछ। आयोगले निर्वाचन ऐनमा यस्तो व्यवस्था राख्नका लागि मस्यौदा तयार गरिरहेको छ। प्रमुख निर्वाचन आयुक्त दिनेशकुमार थपलियाले निर्वाचनसम्बन्धी ऐनमा प्रहरी रिपोर्ट अनिवार्य गर्ने व्यवस्था सिफारिस गर्न लागिएको जानकारी दिए। अन्नपूर्णसँगको कुराकानीमा उनले उक्त ऐनमा संशोधन मस्यौदा बनिरहेको बताए। स्थानीय तह, प्रदेशसभा र प्रतिनिधिसभाको निर्वाचनलाई नियाल्दा उम्मेदवारहरूको योग्यतामा कानुनीरूपले प्रश्न उठ्दै आएका छन्, प्रमुख आयुक्त थपलियाले भने, जनताले चुनेका प्रतिनिधि शपथग्रहण गर्नासाथ निलम्बन हुनु परेको अवस्था छ। हत्या आरोप लागेकाहरू जितेर पनि भाग्नुपर्ने अवस्था देखियो। पेस गरेका नक्कली प्रमाणपत्र (नागरिकता लगायत)का कारण समस्या नै देखियो। यस्तै समस्याका कारण अब प्रहरी रिपोर्ट पहिले नै अनिवार्य हुनुपर्ने अवस्था आएको उनी बताउँछन्। म उम्मेदवारका लागि योग्य छु भन्ने कुरा जनाउन अब प्रहरी रिपोर्ट पनि आवश्यक देखियो। यसो भएमा जनताले चुनेका उम्मेदवार पुनः निलम्बन हुने र थुनामा पर्ने अवस्था कम आउँछ। दिनेशकुमार थपलिया, प्रमुख निर्वाचन आयुक्त राज्यकोषको ठूलो धनराशि खर्च गरेर निर्वाचन गर्दा पनि जनताले छानेका प्रतिनिधिले जनताको आवाज बोल्न नपाउने र अर्को निर्वाचन गर्नुपर्ने अवस्थाको सिर्जना हुनु दुःखद् भएको थपलियाले बताए। यो अवस्थालाई अब बन्ने कानुनले सम्बोधन गर्नुपर्ने आयोगको बुझाइ हो, उनले भने, यससम्बन्धी कानुन निर्माणका लागि मस्यौदा बनाउने काम आन्तरिक रूपमा भइरहेको छ। मस्यौदालाई अन्तिम रूप दिएर संसद्मा लैजाने तयारी भइरहेको पनि प्रमुख निर्वाचन आयुक्त थपलियाको भनाइ छ। सम्भवतः चैत १५२० भित्र नयाँ व्यवस्थासहितको निर्वाचनसम्बन्धी ऐनको मस्यौदा पेस गर्छौं। ऐनमाथि छलफल भइरहँदा नियमावली तयारीको पनि काम गर्छौं, उनले भने। आयोगले स्थानीय तहको वडा सदस्यदेखि केन्द्रको सांसद बन्नलाई प्रहरी रिपोर्ट अनिवार्यको व्यवस्था ऐनमा राख्न आयोगले सिफारिस गर्न लागेको प्रमुख आयुक्त थपलियाले बताए। हुन पनि, अदालतबाट कैद तथा जरिवानाको सजाय पाएर पनि चुनाव जितेका नागरिक उन्मुक्ति पार्टीका सांसद अरुण चौधरी जेल चलान भएका छन्। बिहीबार बाँकेबाट पक्राउ परेका चौधरीलाई प्रहरीले शुक्रबार बिहानै जिल्ला अदालत कैलालीमा बुझाएको थियो। अदालतबाट कैदी पुर्जी बुझेर चौधरी कारागार चलान भएका हुन्। यस्तै, अमेरिकाको नागरिकता त्यागेपछि नेपाली नागरिकताको पुनः प्राप्तिमा प्रक्रिया पूरा नगरेको भन्दै सर्वाेच्च अदालतले चितवन २ बाट निर्वाचित स्वतन्त्र पार्टीका सभापति रवि लामिछानेको सांसद पद नै खारेज गरिदियो। यसैकारण उनले गृहमन्त्री पदबाट हात धुनु पर्यो। त्यसैगरी महोत्तरी १ का सांसद लक्ष्मी महतोले शपथ लिए पनि भूमिगत छन्। उनीमाथि मधेस आन्दोलनको क्रममा सशस्त्र प्रहरीका असई थमन विकको हत्याको आरोपमा जिल्ला अदालत महोत्तरीमा मुद्दा चलिरहेको छ। अदालतको फरार सूचीमा रहेका उनलाई पक्राउ गर्न सदनमै कुरा उठेपछि उनी सदन छाडेर लुकिबसेका छन्। मनाङबाट विजयी कांग्रेस सांसद टेकप्रसाद गुरुङ निलम्बनमा छन्। उनीमाथि भ्रष्टाचार अभियोगमा विशेष अदालतमा मुद्दा चलिरहेको छ। कुनै पनि पदाधिकारीहरू निर्वाचित भइसकेपछि पदभार ग्रहणबाट वञ्चित गर्नुभन्दा उम्मेदवार बन्नमै रोक लगाउनु उचित हो, थपलियाले भने, त्यसैकारण प्रहरी रिपोर्ट पेस गर्नुपर्छ भन्ने कानुनी व्यवस्था हुनु जरुरी छ। निर्वाचनमा उम्मेदवार बन्दा उम्मेदवार आफैंले प्रहरी रिपोर्ट ल्याएर योग्यता प्रस्तुत गर्नुपर्ने प्रमुख आयुक्त थपलियाले बताए।"
प्रदेशसभा वैज्ञानिक र वस्तुवादी बनाउनुपर्छ : सभामुख मण्डल,"जनकपुरधाम : मधेस प्रदेशका सभामुख रामचन्द्र मण्डलले संघीयताको जननी मधेस प्रदेश भएकाले यहाँको प्रदेशसभा र सरकार वैज्ञानिकवादी र वस्तुवादी बनाउनुपर्ने बताएका छन्। सभामुख मण्डलले विगतको अनुभवबाट सिकेर नयाँ वैज्ञानिक र वस्तुवादी बनाउनेतर्फ सांसद र सरकार मन्त्री लाग्नुपर्ने बताएका हुन्। मधेस प्रदेशबाट आउने सन्ततिका लागि यहाँबाट निर्माण हुने कानुनमा गहिरो मन्थन आवश्यक रहेको बताउँदै आफ्नोभन्दा आफ्ना पुस्ताका लागि सोचेर कानुन निर्माणमा सबै सांसदहरू लाग्न आवश्यक रहेको बताए। संघीयता निर्माणको सवालमा पहिलेभन्दा सन्तोषजनक अवस्थामा रहेपनि धेरै काम गर्न बाँकी रहेको सभामुख मण्डलको भनाइ छ। संघीयताको अभ्यासमा पाँच वर्षमा जग हाल्ने काम भएपनि अझ धेरै काम गर्न बाँकी रहेको बताए। मण्डलले भने, 'संघीयता खर्चिलो भयो भने टिप्पणी गर्नेहरूका लागि यो एउटा सरफेस मात्र भयो।"
नेकपा एकीकृत समाजवादीको केन्द्रीय कमिटी बैठक सुरु,"काठमाडौं: नेकपा एकीकृत समाजवादीको केन्द्रीय कमिटीको बैठक सुरु भएको छ। दुई दिने बैठक बालकुमारीमा जारी छ। बैठकमा पार्टी अध्यक्ष माधवकुमार नेपालले प्रस्तुत गरेको राजनीतिक प्रतिवेदन र महासिचव वेदुराम भुसालले प्रस्तुत गरेको सांगठनिक प्रतिवेदनका विषयमा छलफल हुनेछ। प्रतिनिधिसभा तथा प्रदेशसभा निर्वाचनपछि पहिलोपटक बोलाइएको केन्द्रीय कमिटीमा पार्टीलाई थप सुदृढ बनाउने विषयमा छलफल हुने महासचिव डा वेदुराम भुसालले अन्नपूर्णलाई बताए। अध्यक्ष र महासचिवको प्रतिवेदनमा पछिल्लोपटक विकसित राजनीतिक परिस्थिति एवं घटनाक्रमका सन्दर्भमा पार्टीले निर्वाह गर्नुपर्ने भूमिका तथा भावी कार्य योजनाबारे रणनीति निर्माण लगायतका विषय समेटिएको छ। यी विषयमा केन्द्रीय सदस्यको थप राय र सुझावले प्रतिवेदनलाई थप परिमार्जित बनाउने बताइएको छ। त्यस्तै बैठकमा सरकारको कार्यशैली मूल्याङ्कन, संसद्मा पार्टीको थप प्रभावकारी भूमिका, जनजीविकाका साथै पार्टीका विभिन्न तहका कमिटीले सङ्गठन निर्माणमा गरेका निर्णय अनुमोदन गरिने छ। बैठकले आवश्यकताअनुसार केन्द्रीय नेताको जिम्मेवारी हेरफेरसमेत गर्नसक्ने जनाइएको छ। सङ्गठनको पुनर्गठन, पार्टीको भूमिका र गतिविधिलाई प्रभावकारी बनाउने विषयमा छलफल गरिने छ। आफ्ना सबै कमिटी, विभाग र मोर्चा सङ्गठनलाई निर्धारित समयसीमाभित्र अद्यावधिक गर्न निर्देशन दिएको पार्टीले सङ्गठन निर्माणलाई जोड दिएको छ।"
"चुनावमा अन्तर्घात भएको माओवादीको निष्कर्ष, छानबिन गर्न जिल्ला तहमै टोली खटाइँदै","काठमाडौं : नेकपा माओवादी केन्द्रको स्थायी कमिटी बैठकले निर्वाचनमा व्यपाक अन्तर्घात भएको निष्कर्ष निकालेको छ। एक हप्तासम्म बसेको बैठकले स्थानीय, प्रदेश र प्रतिनिधिसभाको निर्वाचनमा अन्तर्घात भएको निष्कर्ष निकालेको हो। पार्टी प्रवक्ता कृष्णबहादुर महराले अन्तर्घातको विषयमा अध्ययन गर्न नेताहरूको टोली जिल्ला तहमै खटाइने बताए। उनले माघ २६ नेताहरूलाई जिल्लाजिल्लामा खटाइने बताए। त्यसबीचमा माघ २६ देखि फागुन ५ गतेसम्म प्रदेश समन्वय समितिको बैठकसमेत बस्ने उनको भनाइ छ। 'स्थायी कमिटीको बैठक सकिएको छ। बैठकले सबै कमिटीको बैठक आह्वान गरेको छ। सबै विभागीय कमिटीहरूको बैठक गर्ने निर्णय भएको छ,' उनले भने, 'चुनावमा ठाउँठाउँमा अन्तर्घात भएका छन्। त्यही भएर फिल्डमै पुगेर त्यसको प्रतिवेदन तयार पार्न लागिएको छ।' उनले दुई महिनापछि केन्द्रीय कमिटीको बैठक आह्वान गर्ने र त्यही बैठकले आवश्यक निर्णय गर्ने बताए। उनले गृह मन्त्रालय र राष्ट्रपतिको निर्वाचनबारे केही छलफल नभएको दाबी गरे।"
"नेकपा एकीकृत समाजवादीको केन्द्रीय कमिटी बैठक आजदेखि, अध्यक्षले राजनीतिक प्रतिवेदन पेस गर्ने","काठमाडौं: नेकपा एकीकृत समाजवादीको केन्द्रीय कमिटीको बैठक आजलाई बोलाइएको छ। ललितपुरको बालकुमारीमा बोलाइएको दुई दिने बैठकको पार्टी अध्यक्ष माधवकुमार नेपालले उद्घाटन गर्नेछन्। प्रतिनिधिसभा तथा प्रदेशसभा निर्वाचनपछि पहिलोपटक बोलाइएको केन्द्रीय कमिटीमा पार्टीलाई थप सुदृढ बनाउने विषयमा छलफल हुने महासचिव डा वेदुराम भुसालले अन्नपूर्णलाई बताए। बैठकमा अध्यक्ष माधवकुमार नेपालले पार्टीको राजनीतिक प्रतिवेदन पेस गर्नेछन्। प्रतिवेदनमा केन्द्रीय सदस्यले आफ्नो रायसहितको सुझाव राख्ने कार्यतालिका छ। त्यस्तै महासचिव भुसालले सांगठनिक प्रतिवेदन प्रस्तुत गर्नेछन्। अध्यक्ष र महासचिवको प्रतिवेदनमा पछिल्लोपटक विकसित राजनीतिक परिस्थिति एवं घटनाक्रमका सन्दर्भमा पार्टीले निर्वाह गर्नुपर्ने भूमिका तथा भावी कार्य योजनाबारे रणनीति निर्माण लगायतका विषय समेटिएको छ। यी विषयमा केन्द्रीय सदस्यको थप राय र सुझावले प्रतिवेदनलाई थप परिमार्जित बनाउने बताइएको छ। त्यस्तै बैठकमा सरकारको कार्यशैली मूल्याङ्कन, संसद्मा पार्टीको थप प्रभावकारी भूमिका, जनजीविकाका साथै पार्टीका विभिन्न तहका कमिटीले सङ्गठन निर्माणमा गरेका निर्णय अनुमोदन गरिने छ। बैठकले आवश्यकताअनुसार केन्द्रीय नेताको जिम्मेवारी हेरफेरसमेत गर्नसक्ने जनाइएको छ। सङ्गठनको पुनर्गठन, पार्टीको भूमिका र गतिविधिलाई प्रभावकारी बनाउने विषयमा छलफल गरिने छ । आफ्ना सबै कमिटी, विभाग र मोर्चा सङ्गठनलाई निर्धारित समयसीमाभित्र अद्यावधिक गर्न निर्देशन दिएको पार्टीले सङ्गठन निर्माणलाई जोड दिएको छ।"
सिंगो देश हाम्रो आन्दोलन र मुद्दाको वरिपरि छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड'ले आजको राजनीतिक उपलब्धि र जनताको अधिकार सानो संघर्षबाट प्राप्त नभएको बताएका छन्। आदिबासी जनजाति आयोगले शनिबार काठमाडौंको भृकुटीमण्डपमा आयोजित वार्षिकोत्सव तथा आदिबासी जनजाति अध्ययन पुस्तकको लोकार्पण कार्यक्रममा बोल्दै प्रधानमन्त्रीले उक्त कुरा बताएका हुन्। कार्यक्रममा प्रधानमन्त्रीले भने, 'हामीले संविधानसभाबाट नयाँ संविधान बनाउने क्रममा विभिन्न संवैधानिक आयोगहरुका बारेमा गम्भीर रुपमा छलफल गरेका थियौँ । गम्भीर छलफलपछि हामी आदिवासी, महिला, दलित, मुस्लिम लगायतका आयोग बनाउने निष्कर्षमा पुगेका हौँ । यो सानो संघर्ष र बलिदानीबाट प्राप्त भएको होइन ।' 'नेपाल बहुजातीय, बहुभाषिक, बहुसांस्कृतिक मुलूक हो । सबै वर्ग, जाति र समुदायलाई समान अवसर र प्रतिनिधित्व गराएर मात्र आन्तरिक राष्ट्रियता बलियो बनाउन सकिन्छ', प्रधानमन्त्रीले भने, 'राज्यका सबै अंगमा समावेशी प्रतिनिधित्व भएको छ । यद्यपि, यो पूर्ण छैन । तर, यो निकै महत्वपूर्ण कुरा हो । यसलाई अझै समावेशी र पूर्ण समानुपातिक बनाउने छलफल चलि नै रहेको छ । त्यसका लागि हाम्रो प्रयास जारी रहनेछ ।' 'महिला राष्ट्रपति, महिला प्रधानन्यायाधीश, महिला सभामुख हुनुमा मलाई गर्व छ । यो अधिकार हाम्रै संघर्षको परिणाम हो । एकीकृत र केन्द्रीकृत राज्यले अपमान र विभेदमा पारिएका समुदायको पक्षमा लड्दै आएको छु । भोलि पनि लड्नेछु । कुन पार्टीबाट को आए भन्ने कुरा मेरा लागि खास अर्थ राख्दैन । जुन पार्टीबाट आए पनि हाम्रो मुद्दाका कारण आउनुभएको छ, हाम्रो आन्दोलनका कारण आउनुभएको छ', प्रधानमन्त्रीले भने। 'सिंगो देश नै हामीले गरेको आन्दोलन र मुद्दाको वरिपरि नै छ । हाम्रो आन्दोलनको विजय भएको छ', प्रधानमन्त्रीले भने, 'तर, एउटा प्रश्न त आउँछ नै । एउटा नेतृत्वले समाजको रुपान्तरणका लागि जे जस्तो संघर्ष र त्याग गर्यो, त्यसलाई सम्मान गर्न हामी चुकेका त छैनौँ ? हाम्रो आन्दोलनबिना यी मुद्दा सम्वोधन हुन सम्भव थिएन । तर, यसको उचित सम्मान गर्न, नेतृत्व स्थापित गर्न हामी चुकेका छौँ । त्यसलाई सम्मान गर्न सकिएन भने प्राप्त उपलब्धि पनि खोसिने खतरा रहन्छ ।' प्रधानमन्त्री भन्नुभयो, 'उत्पीडित वर्ग दिग्भ्रमितमा पर्नु हुँदैन, त्यसो हुँदा आन्दोलनका उपलब्धि खोसिन सक्छन् । यसप्रति तपाईहरु सबै गम्भीर हुनुपर्छ । यी उपलब्धि सजिलै प्राप्त गरेको होइन । धेरै ठूलो संघर्ष र बलिदानीबाट प्राप्त भएको हो । यो कुरा एकथरि मान्छेलाई मन परेको छैन । हामीले त्यसको रक्षा र विकास गर्नुपर्छ ।' 'म आन्दोलनको नेतृत्व गर्दा सुरुदेखि नै आदिवासी जनजाति समुदायसँग घनिष्ठ सम्बन्ध स्थापित गर्दै आएको छु', प्रधानमन्त्रीले भने, 'चाहे रोल्पा, रुकुम भन्नुस्, चाहे भोजपुर, खोटाङ भन्नुस्, चाहे गोरखा, लम्जुङ, तनहुँ, मनाङ भन्नुस्, चाहे थारुका आधार क्षेत्र बाँके, बर्दिया, कैलाली, कञ्चनपुर भन्नुस्, चाहे मधेश भन्नुस्, म उत्पीडित वर्ग र समुदायसँग एकाकार भएर नै आन्दोलनको नेतृत्व गरेको हुँ ',प्रधानमन्त्रीले भने, 'केही भ्रमहरु छन् । तर, यो आन्दोलनको सच्चाइ कसैले रोकेर रोक्न सक्दैन । यो माओवादी आन्दोलनको उपलब्धि हो । हामीले विश्वभरिका आन्दोलनको कुरा गर्छौं, अधिकारको कुरा गर्छौं । तर, हाम्रै आन्दोलन र यसको नेतृत्वका बारेमा कुरा गर्न, त्यसको सम्मान गर्न हामीलाई के कुराले रोक्यो ? तसर्थ, इतिहासप्रति न्याय गर्न हामी चुक्नु हुँदैन ।' 'अर्थतन्त्रमा चुनौतीहरु छन्, त्यसलाई सही बाटोमा लैजानु छ, समतामूलक समाजको निर्माण गर्नु नै छ । राष्ट्रिय एकताको आधार पनि यही हो । उत्पीडितहरुको एकताले मात्र देशको मात्र रक्षा गर्न सकिन्छ, जनताको अधिकारको पनि रक्षा गर्न सकिन्छ । तसर्थ, उपलब्धिको रक्षाका निम्ति राष्ट्रिय सहमति र एकता जरुरी छ । राष्ट्रिय सहमतिबाट मात्र चुनौतीपूर्ण अवस्थालाई अवसरमा बदल्न सकिन्छ र बदल्नुपर्छ', प्रधानमन्त्रीले भने।"
के छ माधवकुमार नेपालले केन्द्रीय कमिटीमा प्रस्तुत गरेको राजनीतिक प्रतिवेदनमा ?,काठमाडौं: नेकपा एकीकृत समाजवादीका अध्यक्ष माधवकुमार नेपालले आजदेखि सुरु पार्टीको केन्द्रीय कमिटी बैठकमा आफ्नो राजनीतिक प्रतिवेदन प्रस्तुत गरेका छन्। २५ पृष्ठ लामो प्रतिवेदनमा अध्यक्ष नेपालले देशको वर्तमान अवस्थादेखि पार्टीका भावी रणनीतिसम्मका विषय समेटेका छन्। वर्तमान राजनीतिक परिस्थितिको ठोस विश्लेषण गर्दै बैठकले आगामी कार्ययोजना तय गर्ने प्रतिवेदनमा लेखेका छन्। यस्तो छ नेता नेपालले प्रस्तुत गरेको पार्टीको राजनीतिक प्रतिवेदन:
भीम रावलको प्रश्न नागरिकता विवाद भएका व्यक्तिलाई गृहमन्त्री बनाएर कस्तो सुशासन ल्याउन खोजिएको हो?,"काठमाडौं : नेकपा एमालेका नेता भीम रावलले विपरित सिद्धान्त भएका दलहरू मिलेर सरकार बनाउनु राष्ट्रिय राजनीतिको विडम्वना भएको बताएका छन्। शनिबार काठमाडौंमा रतन भण्डारीको पुस्तक द्वारिकादेवी ठकुरानीः नेपालकी पहिलो महिला मन्त्री पुस्तक बिमोचन कार्यक्रममा रावलले अहिलेको सरकारमा विपरित सिद्धान्त भएका र मुलुकको परिवर्तनलाई उल्टाउन खोज्नेहरु एकैठाँउमा हुनु राष्ट्रिय राजनीतिको विडम्वना भएको बताए। उनले राष्ट्रिय राजनीतिलाई सिद्धान्त विपरित अघि बढाउन खोज्ने बिषयमा कांग्रेस सभापति शेरबहादुर देउवा, एमाले अध्यक्ष केपी ओली, माओवादी अध्यक्ष प्रचण्ड कसैले पनि जवाफ दिन नसकेको जिकिर गरे। रावलले विपरित सिद्धान्त भएका दल मिलेर लोकप्रिय मत मागेको कहीँ पनि नदेखिएको उल्लेख गरे निजी विद्यालय सञ्चालकलाई शिक्षामन्त्री, नागरिकता विवाद भएका व्यक्तिलाई गृहमन्त्री बनाएर मुलुकमा सुशासन ल्याउन खोजिएको हो? भन्दै उनले प्रश्न गरेका थिए।"
राष्ट्रपतिको चुनावपछि वर्तमान सत्ता समीकरण टिक्दैन : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले राष्ट्रपतिको चुनावपछि वर्तमान सत्ता समीकरण टिक्न नसक्ने दावी गरेका छन्। शनिबार ललितपुरमा पार्टीको पाँचौ केन्द्रीय कमिटी बैठक उद्घाटन गर्दै अध्यक्ष नेपालले सत्ताका विषयमा अहिले नै खटपट सुरु भइसकेको भन्दै राष्ट्रपतिको चुनावपछि वर्तमान सत्ता समीकरण टिक्न नसक्ने दावी गरेका हुन्। अध्यक्ष नेपालले शेरबहादुर देउवा र पुष्पकमल दाहाल 'प्रचण्ड'को बीचमा भएको सहमति एमालेकै कारण टुटेको र चुनावको परिणाम आएपनि नयाँ शक्ति सन्तुलन बन्न पुगेको उनले बताए। अब वर्तमान गठबन्धनले राष्ट्रपति निर्वाचनपछि प्रचण्डलाई थेग्न नसक्ने उनको भनाइ छ। अध्यक्ष नेपालले चुनावमा लोकप्रिय मत पाएका दलहरूको पछिल्लो क्रियाकलापले धेरै नटिक्ने संकेत देखाएको बताए। त्यस्तै उनले संविधानको उलंघन गर्नेहरू सरकारमा जानु संकटको संकेत दिएको जिकिर गरे। संसदको रोष्ट्रममा उभिएर संविधानको विरोध गर्नेहरू, राजतन्त्रको वकालत गर्नेहरू, संविधान, कानून र नियमको पालना नगर्नेहरू सरकारमा रहेको उनले बताए। उनले अहिलेको राजनीतिक अवस्था देखेर नेपाली जनतामा निराशा छाएको उल्लेख गरे। उनले संघ र प्रदेशको निर्वाचनमा पार्टीले १० सिट ल्याएपनि थ्रेसहोल्ड कटाउन नसकेको र सोचेजस्तो परिणाम पनि नआएकाले गम्भीर भएर समिक्षा गर्नुपर्ने बताए। बैठकमा अध्यक्ष नेपालले राजनीतिक प्रतिवदेन प्रस्तुत गरेका छन्। प्रतिवेदनमा अध्यक्ष नेपालले सरकारमा सामेल हुन समर्थन नभई सहमतिको वातावरण निर्माण गर्न सकिन्छ कि भन्ने आशयले प्रधानमन्त्रीलाई विश्वासको मत मात्र दिएको उल्लेख गरेका छन्। मुलुकलाई सहमतिको मार्गमा डोर्याउने कि नडोर्याउने भन्ने जिम्मा अब नेकपा (माओवादी केन्द्र) र त्यस पार्टीका अध्यक्ष एवं प्रधानमन्त्री पुष्पकमल दाहाल प्रचण्डको हातमा रहेको प्रतिवेदनमा उल्लेख छ। निर्वाचनबाट ठूलो दल बनेपछि कांग्रेसमा शक्तिको घमण्ड बढ्नु, कांग्रेससँग सही सूचना नहुनु र गलत सूचनामा विश्वास गरेकै कारण पुरानो गठबन्धन टुटेको प्रतिवेदनमा उल्लेख छ। त्यस्तै प्रतिवेदनमा माओवादी केन्द्रको सत्ताकेन्द्रित सोंच र आफूलाई लाभ हुने भएपछि विचार, नीति, सिद्धान्त, दृष्टिकोण र सहयात्री त्यागेर हिँड्ने प्रवृत्ति रहेको उल्लेख गरिएको छ। समाजवादीको केन्द्रीय कमिटी बैठक आइतबारसम्म चल्ने छ।"
एमालेको खल्तीबाट राष्ट्रपति बने लोकतन्त्र दुर्घटनामा पर्छ : गगन थापा,"कलैया : नेपाली कांग्रेसका महामन्त्री गगनकुमार थापाले नेकपा एमालेका नेताले खल्तीबाट निकालेको पात्रलाई राष्ट्रपति बनाइए संविधान र लोकतन्त्र दुर्घटनामा पर्ने निश्चित रहेको बताएका छन् । बाराको कलैयामा शनिबार आयोजित नेपाल प्रेस युनियन मधेस प्रदेशको प्रथम अधिवेशनको उद्घाटन सत्रलाई सम्बोधन गर्दै थापाले यस्तो बताएका हुन् । थापाले आगामी राष्ट्रपति निर्वाचनलाई लक्षित गर्दै भने, 'एमालेका कोही नेताले खल्तीबाट निकालेको पात्रलाई यदि राष्ट्रपति बनाइयो भने संविधानका साथै लोकतन्त्र पनि दुर्घटनामा पर्ने निश्चित छ ।' एमालेका नेताको खल्तिबाट निकालिएका पात्रलाई राष्ट्रपति बनाएमा त्यो राष्ट्रपति संवैधानिक राष्ट्रपति नभइ संविधानको परिकल्पना विपरित कार्यकारी राष्ट्रपति बन्ने खतरा रहेको थापाले बताए। उनले भने, 'त्यही भएर मैले प्रधानमन्त्रीलाई भेटेरै भनेको छु एमालेका नेताले खल्तीबाट निकालिएका पात्रलाई राष्ट्रपति बनाइयो भने अहिलेको संवैधानिक अभ्यासलाई डुबाउने छ। किनकि विगतको अभ्यासले यसलाई पुष्टि नै गरिसकेको छ। त्यसकारण विगतको त्यो नियती दोहोर्याउने काम कदापि नगर्नु होला ।' थापाले देशमा अहिले राष्ट्रपतिको माध्यमबाट समानान्तर सरकार बनाउने प्रपञ्च भइरहेको पनि बताए । त्यसलाई विफल पार्न कांग्रेस उभिएको पनि उनले प्रष्ट पारे । कांग्रेस एक पटक सरकारमा नजाँदैमा सबै बर्बाद भयो , पार्टी नै सक्कियो भन्ने जुन धारणा पार्टी भित्र बनाइँदै छ त्यो गलत भएको महामन्त्री थापाले बताए । उनले भने, 'एकपटक सरकारमा नजाँदैमा कांग्रेस बर्बाद भयो भन्ने सोच्नु ठिक होइन, यो कांग्रेसको संगठन सुदृढ र सबल बनाउनेअवसर पनि हो हाम्रा लागि ।' कांग्रेसको केन्द्रीय कार्यसमितिको बैठक सकेलगत्तै आफूहरु हरेक वडा , पालिका र जिल्लामा पुग्ने, संगठनलाई सबल बनाउन तिर लाग्ने उनले बताए । अहिलेको शासन व्यवस्थाको प्रणाली उत्कृष्ट भए पनि यसमा भित्रिएका विकृतिका कारण जनतामा निराशा रहेको उनले बताए । उनले भने, 'आम जनतामा चरम निराशा र असन्तुष्टि छ। त्यो कुनै पनि बखत विस्फोट हुन सक्छ। यसले कसलाई कहाँ पुर्याउनेछ त्यो भन्न सकिन्नँ।' उद्घाटन सत्रलाई सम्बोधन गर्दै प्रेस युनियनका केन्द्रीय अध्यक्ष शिव लम्सालले अहिलेको सरकार सञ्चारमैत्री नभएको आरोप लगाए । उनले भने, 'सरकार सुचनाको हकलाई नै कुण्ठित गर्ने प्रयासमा छ, त्यसका विरुद्ध प्रेस युनियन सडक आन्दोलनमा उत्रिने तयारी गरिरहेको छ।' उनले विगतमा जे जस्तो भए पनि अब भने प्रेसयुनियन विधिविधान अनुसार नै चल्ने बताए । प्रेस युनियन श्रमजीवीको पक्षमा काम गर्ने संस्था भएको भन्दै उनले आफ्नो कार्यकालमा कसैलाई पनि अन्यायमा पर्न नदिने बताए । नेपाल प्रेस युनियनका केन्द्रीय उपाध्यक्ष अनिल कर्णको अध्यक्षतामा भएको उद्घाटन सत्रलाई प्रेस युनियनका केन्द्रीय अध्यक्ष शिव लम्साल, महासचिव दिलिप पौडेल, कांग्रेस केन्द्रीय सदस्य अजयबाबु शिवाकोटी , गुरुराज घिमिरे , नेपाल पत्रकार महासंघका केन्द्रीय सचिव दिपेन्द्र चौहान लगायतले अधिवेशन सफलताको शुभकामना मन्तव्य व्यक्त गरेका थिए।"
सांसद चौधरीलाई पक्राउ गरेपछि नागरिक उन्मुक्तिले भन्यो सुदूरपश्चिममा विश्वासको मत दिने वातावरण छैन,"कैलाली : सुदूरपश्चिम प्रदेशका मुख्यमन्त्री राजेन्द्रसिंह रावललाई प्रदेशसभाबाट विश्वासको मत लिन सकस भएको छ। सत्ता गठबन्धनमा निर्णायक शक्तिको रूपमा देखिएको नागरिक उन्मुक्ति पार्टीले विश्वासको मत दिन नसकिने धारणा सार्वजनिक गरेपछि मुख्यमन्त्री रावललाई विश्वासको मत लिन सकस देखिएको हो। नेकपा (एमाले) सुदूरपश्चिम प्रदेश संसदीय दलका नेता रावल गत पुस २७ गते एमाले, नेकपा (माओवादी केन्द्र), नागरिक उन्मुक्ति पार्टी, राप्रपासहित प्रदेशसभाका बहुमत सदस्यको समर्थनमा मुख्यमन्त्रीमा नियुक्त भएका थिए। मुख्यमन्त्रीमा नियुक्त भएको ३० दिनभित्र विश्वासको मत लिइसक्नुपर्ने संवैधानिक व्यवस्था छ। तर नागरिक उन्मुक्ति पार्टीले विश्वासको मत नदिने धारणा सार्वजनिक गरेपछि सरकारको स्थायित्वबारे अन्योल भएको छ। संविधानअनुसार मुख्यमन्त्री रावलले माघ २६ गतेभित्र विश्वासको मत लिनुपर्नेछ। रावल नेतृत्वको मन्त्रिपरिषद्ले अझै पूर्णता पाउनसकेको छैन। बिना विभागीय मन्त्री खगराज भट्ट र सन्तोषी थापा शर्माको पनि मन्त्रालय तोकिएको छैन। प्रदेशसभाको सभामुखको निर्वाचनका लागि तेस्रो पटक बोलाइएको बैठकमा नागरिक उन्मुक्ति पार्टीले सत्तापक्षीय उम्मेदवारको पक्षमा मत दिन सहमत भएको थियो। नागरिक उन्मुक्ति पार्टीका प्रमुख सचेतक लक्ष्मणकिशोर चौधरीले आजसम्म सरकारलाई विश्वासको मत दिने आधार तयार नभएको बताए। 'संघ र प्रदेशमा सहकार्य गरिरहेका बेला पार्टीका नेता एवं प्रतिनिधिसभा सदस्य अरुणकुमार चौधरीलाई प्रहरीले पक्राउ गरेपछि वातावारण थप बिग्रिएको छ,' उनले भने, 'आफूहरूले उठाएका माग सम्बोधन नभएसम्म विश्वासको मत दिने वातावरण छैन। आफ्ना एजेन्डा डुबाएर कसैलाई समर्थन दिन सक्दैनौं।' ट्र्याक्टरमा आगजनी गरेको मुद्दामा अदालतबाट दोषी ठहर भई फरार सूचीमा रहेका सांसद चौधरीलाई शुक्रबार कैलाली कारागार चलान गरिएको छ। नेकपा (एमाले) का नेता एवं प्रदेशसभा सदस्य धर्मराज पाठकले एक दुई दिनमा मुख्यमन्त्रीले विश्वासको मत प्राप्त गर्ने बताए। 'विश्वासको मत लिन सत्तापक्षीय दलको समर्थन जुट्नेमा ढुक्क छौं,' उनले भने, 'मुख्यमन्त्री नियुक्त हुँदा समर्थन गर्ने चारवटै दलबीच अन्तिम चरणको छलफल भइरहेको छ। विश्वासको मत लिन कुनै संकट परेको छैन।' ५३ सदस्यीय प्रदेशसभामा सत्तापक्षीय एमालेका १०, माओवादी केन्द्रका सभामुख बाहेक १०, नागरिक उन्मुक्तिका सात र राप्रापाका एक सदस्य छन्। बहुमत प्राप्त गर्न २७ मत आवश्यक पर्छ। विपक्षमा रहेका नेपाली कांग्रेसका १९, नेकपा (एकीकृत समाजवादी)का चार र एक स्वतन्त्र सदस्य छन्।"
स्वास्थ्य क्षेत्रमा परिवर्तन ल्याउँछौं : मन्त्री पदम गिरी,"काठमाडौं : स्वास्थ्य तथा जनसङ्ख्यामन्त्री पदम गिरीले स्वास्थ्य क्षेत्रमा परिवर्तन ल्याइने बताएका छन्। स्वास्थ्य पत्रकार मञ्च, नेपालको आठौं वार्षिक साधारणसभा तथा पाँचौं राष्ट्रिय अधिवेशनको शनिबार उद्घाटन गर्दै मन्त्री गिरीले जनतालाई आधारभूत स्वास्थ्य सेवामा परिवर्तनको अनुभूति दिलाइने बताए। 'स्वास्थ्य क्षेत्रमा परिवर्तनका लागि सरकारमा सहभागी भएका छौँ,' उनले भने, 'स्वास्थ्य क्षेत्रमा धेरै विसङ्गति र विकृति छन् । त्यसलाई हटाउन हामी डटेर लाग्छौं । स्वास्थ्य क्षेत्रमा अधिकतम सुधार गरेर परिवर्तन गरिने छ ।' मन्त्री गिरीले स्वास्थ्य पत्रकारलाई स्वास्थ्य क्षेत्रका विसङ्गति र विकृतिविरुद्ध कलम चलाउनसमेत आग्रह गरे। गुणस्तरीय स्वास्थ्य सेवाका लागि मन्त्रालयल लागि परेको उनले उल्लेख गरे। सो अवसरमा स्वास्थ्य तथा जनसङ्ख्या राज्यमन्त्री डा तोसिमा कार्कीले सरकारले गुणस्तरीय स्वास्थ्य सेवा जनतामाझ पुर्याउनका लागि लागिपरेको बताए। यस्तै सांसद निशा डाँगीले जनतासम्म गुणस्तरीय स्वास्थ्य सेवा पुर्याउनुपर्ने उल्लेख गरे। स्वास्थ्य सेवा विभागका महानिर्देशक डा दिपेन्द्ररमण सिंहले विभागले जनतालाई कसरी सर्वसुलभ र गुणस्तरीय स्वास्थ्य सेवा पुर्याउन सकिन्छ भन्नेमा मन्त्रालय लागिपरेको बताए। नेपाल स्वास्थ्य अनुसन्धान परिषद्का कार्यकारी निर्देशक डा प्रदीप ज्ञवालीले जनातको स्वास्थ्यबारे खोज अनुसन्धान गरेर समाचार सम्प्रेषण गर्न सञ्चारकर्मीलाई आग्रह गरे। स्वास्थ्य बीमा बोर्डका कार्यकारी निर्देशक डा दामोदर बसौलाले स्वास्थ्य बीमा प्रभावकारीरुपमा कार्यान्वयन गरेर सबैलाई गुणस्तरीय स्वास्थ्य सेवा पुर्याइरहेको बताए। कार्यक्रममा स्वास्थ्य पत्रकार मञ्चका अध्यक्ष रामप्रसाद न्यौपाने र पूर्व अध्यक्ष कल्पना आचार्यले स्वास्थ्य पत्रकारको दक्षता अभिवृद्धिमा जोड दिएका थिए। रासस"
"श्रीमतीलाई जिस्काएको भन्दै भारतीय नागरिकको हत्या, दम्पती पक्राउ",गुल्मी : गुल्मीमा एक जना भारतीय नागरिकको हत्या भएको छ। हत्यामा संलग्न भएको आरोपमा प्रहरीले दुई जनालाई आज सार्वजनिक गरेको छ। सत्यवती गाउँपालिका१ का छबीलाल र उनकी श्रीमति विष्णु अधिकारीले भारतीय नागरिक शेख आलिनामको हत्या गरेको खुल्न आएको जिल्ला प्रहरी कार्यालय गुल्मीका प्रमुख प्रहरी उपरीक्षक अर्जुन रानाभाटले जानकारी दिए। उनले बयानका क्रममा दम्पतीले आरोप स्वीकार गरेको दाबी गरे। बयानका क्रममा अभियुक्तहरुले गत माघ १२ मा मादक पदार्थ सेवन गरेका भारतीय नागरिक आलिनामले छबिलालकी श्रीमती विष्णु अधिकारीलाई जिस्काएको र त्यसैको रिसमा दम्पती मिलेर हथौडा प्रहार गरी हत्या गरेको बताएको प्रहरीको भनाइ छ। दम्पतीले हत्या गरी शव नदीमा फालेको र शव माघ १९ मा फेला परेपछि अनुसन्धान सुरु भएको थियो। जिल्ला प्रहरी कार्यालय गुल्मीका प्रहरी निरीक्षक रवीन्द्रकुमार श्रेष्ठको कमाण्डमा खटिएको सात जनाको टोलीले घटनाको अनुसन्धान गरेको थियो। शव हेर्दा टाउको तथा निधारको भागमा गहिरो चोट लागेकाले शंकास्पद देखिएपछि घटनाको विस्तृत अनुसन्धान गरिएको थियो। अनुसन्धानका क्रममा शंकास्पद देखिएका छविलाल र बिष्णुलाई बयान लिने क्रममा उनीहरुले हत्या गरेको स्वीकार गरेको प्रहरीको दाबी छ।
"आँबुखैरेनीमा बस दुर्घटना, ६ जना घाइते",गोरखा : पृथ्वी राजमार्गअन्तर्गत तनहुँको आँबुखैरेनीमा यात्रुवाहक बस दुर्घटना भएको छ। लम्जुङ सदरमुकाम बेशीसहरबाट नारायणगढ जाँदै गरेको ना ६ ख ३९६३ नम्बरको मिनिबस आँबुखैरेनीको ऐनापहरास्थित सडकपेटीमा पल्टेर दुर्घटना भएको हो। दुर्घटना हुँदा ६ जना घाइते भएका इप्रका आँबुखैरेनीले जनाएको छ। बसमा ३२ जना सवार रहेको र अन्यको अवस्था समान्य छ। घाइते छ जनाको आँबुखैरेनीस्थित छिम्केश्वरी अस्पतालमा उपचार भइरहेको इलाका प्रहरी कार्यालय आँबुखैरेनीले जनाएको छ। गुडिरहेको बसमा शनिबार दिउँसो साँढे चार बजे एक्कासि प्राविधिक समस्या आई गलत साइड(कुना)तर्फ बस दुर्घटनामा परेको इप्रकाले जनाएको छ।
लागूऔषध सेवन गरी सवारी साधन चलाउने तीन चालक पक्राउ,"काठमाडौं : लागूऔषध सेवन गरी सवारी साधन चलाउने तीन जना चालक पक्राउ परेका छन्। काठमाडौंको ठमेलमा शनिबार गरिएको चेकिङका क्रममा लागूऔषध सेवन गरी सवारी साधन चलाउने तीन जना चालकलाई ट्राफिक प्रहरीले नियन्त्रणमा लिएको हो। बागमती प्रदेश ०२ ०२६ प ८९६० नम्बरको मोटरसाइकल चालक नुवाकोटको विदुर नगरपालिका३ घर भई हाल नेपालटार बस्ने ३५ वर्षीय रविन्द्र आचार्य, रा ७ प ९३१ नम्बरको स्कुटर चालक सल्यानको शारदा नगरपालिका१ घर भई हाल सुकेधारा बस्ने २२ वर्षीय इसान खड्का र बागमती प्रदेश ०२०१६ प ०७७८ नम्बरको मोटरसाइकल चालक इलामको इलाम नगरपालिका२ घर भई हाल बौद्द बस्ने २६ वर्षीय विवेक प्रधानलाई लागूऔषध सेवन गरी सवारी साधन चलाउँदै गरेको अवस्थामा नियन्त्रणमा लिएको हो। नियन्त्रणमा आएका सबै जनालाई आवश्यक अनुसन्धान तथा कारबाहीका लागी प्रहरी वृत्त लैनचौर सोह्रखुट्टे पठाइएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।"
"तानसेनमा सडकमै खाए, सडकमै रमाए पर्यटकहरू","तानसेन : आन्तरिक तथा बाह्य पर्यटकहरू पाल्पाको सदरमुकाम तानसेनमा सडकमै खाई सडकमै रमाएका छन्। लामो समयसम्म कोरोना संक्रमणको कारण घरभित्रै खुम्चिएका पर्यटकहरूलाई सडक खाना महोत्सवले बाहिर ल्याएको छ। तानसेनको मखनटोल टोल विकास संस्थाको आयोजनामा तानसेन नगरपालिका४ को समन्वयमा भएको सडक खाना महोत्सवमा बजार चलायमान बनाएको छ। कोभिड संक्रमणसँगै छाएको आर्थिक मन्दिका कारण व्यवसायीहरू आत्तिएको समयमा महोत्सवले केही राहत थपेको छ। सांस्कृतिक कार्यक्रमसहित आयोजना गरिएको महोत्सवमा दर्शक तथा पर्यटकहरूको घुइँचो नै लागेको थियो। दर्शकहरूको अत्यधिक भिडभाड भएको कारण सबै व्यवसायीहरूको खानाका परिकारहरू सकिएका थिए। आर्थिक मन्दिको कारण जताततै आर्थिक समस्या बढ्दै गएको समयमा तानसेनमा आन्तरिक तथा बाह्य पर्यटकहरू भित्राउन, आर्थिक गतिविधि बढाउन, पलायन हुन खोजिरहेका व्यवसायीहरूको उत्साह बढाउन, एउटै स्थानमा फरक फरक स्वादका परिकारहरू खुवाउनका लागि सडक खाना महोत्सव आयोजना गरिएको संस्थाकी अध्यक्ष प्रमिला कार्कीले बताइन्। तानसेनको हुलाक चोकदेखि शित्तलपाटी चोकसम्म सञ्चालन गरिएको महोत्सवमा विभिन्न परिकारकाका ५० भन्दा बढी स्टलहरू रहेका थिए। महोत्सवमा नेवारी, मगरी, बाहुन क्षेत्री, मुस्लिम समुदायमा लोकप्रिय परिकारहरू रहेका थिए। पाल्पामा चर्चित रहेको बटुक र चुकाउनी सबैका लागि प्रिय परिकारका रूपमा पर्यटकहरूले रुचाएका थिए। महोत्सवमा स्थानीय कृषि उत्पादनका परिकार, कागतीको अचार पर्यटकहरूको रोजाई बनेको थियो। तानसेनमा आफैंमा पर्यटकीय शहर भएको, पर्यटकहरूलाई आर्कषण गर्न, बसाई लम्वाउन, सडक खाना महोत्सवले टेवा पुर्याएको तानसेन नगरपालिकाका विशाल ओलीले बताए। मखनटोल टोल विकास संस्थाले तानसेनमा पर्यटकीय गतिविधि बढाउन, महिलाहरूलाई हरेक क्षेत्रमा क्रियाशील बनाउन, आयआर्जन वृद्धि गर्न महोत्सवजस्ता कार्यक्रम गर्दै आएको छ। संस्थाको यो पाँचौ सडक खाना महोत्सव हो। 'महोत्सवमा हामी निकै उत्साहित भएका छौं, स्थलमा राखिएका सबै परिकारहरू सकिएका छन्, हामीले सोचेभन्दा बढी दर्शक पर्यटक र कारोवार भएका पाएका छौं, तानसेनमा पर्यटकहरू भित्राउन नियमित रूपमा यस्ता कार्यक्रमहरू जरुरी छ', सडक खाना महोत्सवकी संयोजक प्रविता शाक्यले भनिन्।"
"तानसेनमा सडकमै खाए, सडकमै रमाए पर्यटकहरू","तानसेन : आन्तरिक तथा बाह्य पर्यटकहरू पाल्पाको सदरमुकाम तानसेनमा सडकमै खाई सडकमै रमाएका छन्। लामो समयसम्म कोरोना संक्रमणको कारण घरभित्रै खुम्चिएका पर्यटकहरूलाई सडक खाना महोत्सवले बाहिर ल्याएको छ। तानसेनको मखनटोल टोल विकास संस्थाको आयोजनामा तानसेन नगरपालिका४ को समन्वयमा भएको सडक खाना महोत्सवमा बजार चलायमान बनाएको छ। कोभिड संक्रमणसँगै छाएको आर्थिक मन्दिका कारण व्यवसायीहरू आत्तिएको समयमा महोत्सवले केही राहत थपेको छ। सांस्कृतिक कार्यक्रमसहित आयोजना गरिएको महोत्सवमा दर्शक तथा पर्यटकहरूको घुइँचो नै लागेको थियो। दर्शकहरूको अत्यधिक भिडभाड भएको कारण सबै व्यवसायीहरूको खानाका परिकारहरू सकिएका थिए। आर्थिक मन्दिको कारण जताततै आर्थिक समस्या बढ्दै गएको समयमा तानसेनमा आन्तरिक तथा बाह्य पर्यटकहरू भित्राउन, आर्थिक गतिविधि बढाउन, पलायन हुन खोजिरहेका व्यवसायीहरूको उत्साह बढाउन, एउटै स्थानमा फरक फरक स्वादका परिकारहरू खुवाउनका लागि सडक खाना महोत्सव आयोजना गरिएको संस्थाकी अध्यक्ष प्रमिला कार्कीले बताइन्। तानसेनको हुलाक चोकदेखि शित्तलपाटी चोकसम्म सञ्चालन गरिएको महोत्सवमा विभिन्न परिकारकाका ५० भन्दा बढी स्टलहरू रहेका थिए। महोत्सवमा नेवारी, मगरी, बाहुन क्षेत्री, मुस्लिम समुदायमा लोकप्रिय परिकारहरू रहेका थिए। पाल्पामा चर्चित रहेको बटुक र चुकाउनी सबैका लागि प्रिय परिकारका रूपमा पर्यटकहरूले रुचाएका थिए। महोत्सवमा स्थानीय कृषि उत्पादनका परिकार, कागतीको अचार पर्यटकहरूको रोजाई बनेको थियो। तानसेनमा आफैंमा पर्यटकीय शहर भएको, पर्यटकहरूलाई आर्कषण गर्न, बसाई लम्वाउन, सडक खाना महोत्सवले टेवा पुर्याएको तानसेन नगरपालिकाका विशाल ओलीले बताए। मखनटोल टोल विकास संस्थाले तानसेनमा पर्यटकीय गतिविधि बढाउन, महिलाहरूलाई हरेक क्षेत्रमा क्रियाशील बनाउन, आयआर्जन वृद्धि गर्न महोत्सवजस्ता कार्यक्रम गर्दै आएको छ। संस्थाको यो पाँचौ सडक खाना महोत्सव हो। 'महोत्सवमा हामी निकै उत्साहित भएका छौं, स्थलमा राखिएका सबै परिकारहरू सकिएका छन्, हामीले सोचेभन्दा बढी दर्शक पर्यटक र कारोवार भएका पाएका छौं, तानसेनमा पर्यटकहरू भित्राउन नियमित रूपमा यस्ता कार्यक्रमहरू जरुरी छ', सडक खाना महोत्सवकी संयोजक प्रविता शाक्यले भनिन्।"
सप्तकोसी बैंक घोटाला प्रकरण : उच्च अदालतको आदेश सर्वोच्चबाट सदर,"विराटनगर : सप्तकोसी डेभलपमेन्ट बैंक घोटाला प्रकरणमा बैंकका तत्कालीन सीईओ नवीन सुवेदीसहित ३ जनालाई थुनामा राख्न उच्च अदालत विराटनगरले दिएको आदेशलाई सर्वोच्च अदालतले सदर गरिदिएको छ। सुवेदीसहित बैंकका तत्कालीन लेखा प्रमुख देवीप्रसाद भण्डारी र जनरल सर्भिस डिपार्टमेन्ट (जीएसडी) प्रमुख हिमाल भट्टराईलाई पूर्पक्षका लागि थुनामा राख्न उच्चले दिएको आदेश सर्वोच्चले शुक्रबार सदर गरिदिएको हो। उच्चका तत्कालीन मुख्यन्यायाधीश (हाल सर्वोच्चका न्यायाधीश) तिलप्रसाद श्रेष्ठ र न्यायाधीश मुरारीबावु श्रेष्ठको संयुक्त वाणिज्य इजलासले पक्राउ परेकामध्ये नवीन, देवीप्रसाद र हिमाललाई थुनामा राखेर मुद्दाको पुर्पक्ष गर्न २०७८ साल फागुन १३ गते आदेश दिएको थियो। बैंकका अपरेसन प्रमुख अमित थापामगरलाई भने २ लाख रुपैयाँ धरौटीमा छाड्न आदेश भएको थियो। प्रतिवादी बनाइएकीमध्ये पछि हाजिर भएकी खातावाला बबिता सुवेदीलाई पनि थुनामा राख्न उच्चले आदेश दियो। उच्च अदालतको आदेशपछि कारागार चलान भएका बैंकका कर्मचारी नवीन, देवीप्रसाद र हिमाल तथा खातावाला बबिताले उक्त आदेश बदर गरिपाउँ भनेर सर्वोच्चमा अपिल गरेका थिए। निवेदनमाथि सुनुवाइ गर्दै सर्वोच्चका न्यायाधीश अनिलकुमार सिन्हा र कुमार रेग्मीको संयुक्त इजलासले उच्चको आदेश सदर गर्दै नवीन, देवीप्रसाद र हिमाललाई थुनामा राखेर मुद्दाको पुर्पक्ष गर्न आदेश दिएको सर्वोच्चका सहरजिष्ट्रार नारायण रेग्मीले बताए। उनका अनुसार सर्वोच्चको आदेशपछि तीनै जनाले थुनामा रहेरै मुद्दाको पुर्पक्ष गर्नुपर्ने छ। खातावाल बबिताका हकमा भने उच्चको आदेश उल्टिएको छ। थुनामा राख्ने उच्चको आदेश उल्टाउँदै बबितालाई भने धरौटीमा छाड्न सर्वोच्चले आदेश दिएको हो। बैंकको कर्पोरेट कार्यालय विराटनगरबाट १५ करोड रुपैयाँ बढी अपचलन गरेको आरोपमा प्रहरीले बैंकका ५ जना कर्मचारीलाई पक्राउ गरेर घटनाको अनुसन्धान थालेको थियो। राष्ट्र बैंक र सप्तकोसी डेभलपमेन्ट बैंकले दिएको जाहेरीका आधारमा रकम घोटालामा संलग्नविरुद्ध प्रहरीले बैंकिङ कसूरको मुद्दामा अनुसन्धान गरेको हो। अनुसन्धानबाट सीईओ सुवेदीको योजनामा फर्जी रेमिट्यान्स खडा गरी २०७२ साल चैत महिनादेखि २०७८ मंसिरसम्म लगातार भुक्तानी लिएर बैंकको १५ करोड ७५ लाख ४० हजार ५ सय ७५ रुपैयाँ घोटाला गरिएको खुलेको थियो। उक्त प्रकरणमा बैंकका ९ जना कर्मचारी र ३ जना खातावालासहित १२ जनालाई प्रतिवादी बनाएर उच्च अदालत विराटनगरमा २०७८ फागुनमा मुद्दा दर्ता भएको थियो। पक्राउ परेकामध्ये बैंकका सहायक होमप्रसाद पौडेललाई कोरोना संक्रमण देखिएपछि तत्काल हाजिरजमानीमा छाडिएको थियो। पछि हाजिर भएका उनलाई उच्चले धरौटीमा छाड्न आदेश दियो। बैंकको रकम घोटाला प्रकरणमा तत्काल ५ जना पक्राउ परेका भएपनि अरु फरार थिए। पछि हाजिर भएकामध्ये उच्चले खातावाला बबिताबाहेक बैंकका कार्यालय सहयोगी चूँडाबहादुर निरौला, सहायक पदबाट राजीनामा दिएका निश्चल सुवेदी, कनिष्ठ सहायक पदबाट राजीनामा दिएकी समीक्षा अधिकारी, वरिष्ठ सहायक शुभेच्छा निरौला तथा खातावाला कमल दाहाल तथा मनोज भट्टराईलाई धरौटीमा छाड्न आदेश दिएको थियो।"
सात वर्षीया छोरीको हत्यापछि बुबाले गरे आत्महत्या,"काठमाडौं : काठमाडौंको पुरानो बानेश्वरमा नाबालिक छोरीको हत्या गरेर एक बाबुले आत्महत्या गरेका छन्। महानगरीय प्रहरी परिसर काठमाडौंका प्रवक्ता दिनेशराज मैनालीका अनुसार अनुदाजी ३५ वर्षीय किशोर भण्डारीले सात वर्षीया छोरीको हत्या गरेर आत्महत्या गरेका हुन्। रामेछाप घर भएका भण्डारी फार्मेसी सञ्चालन गर्दै आएको प्रारम्भिक अनुसन्धानबाट खुलेको प्रहरीको भनाइ छ। अपांगता भएका छोरीको हत्या गरी आत्महत्या गरेको प्रवक्ता मैनालीले बताए। 'फरक क्षमता भएका नाबालिक छोरीको घाँटी रेटी हत्या गरेर आत्महत्या गरेको रहेछ। यस विषयमा विस्तृत अनुसन्धान भइरहेको छ,' उनले अन्नपूर्णसँग भने।"
श्रीमतीको हत्या गरी शवलाई माटोमा गाड्ने पक्राउ,झापा : श्रीमतीको हत्या गरी शवलाई माटोमा गाड्ने श्रीमानलाई प्रहरीले पक्राउ गरेको छ। पक्राउ पर्नेमा झापा अर्जुनधारा नगरपालिका८ स्थित नयाँ खसिबजार निवासी ३३ वर्षीय मनोज बस्नेत रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार बस्नेतले चार दिनअघि ४५ वर्षीया श्रीमती कल्पना पोखरेल बस्नेतको हत्या गरी घरदेखि दुई मिटर उत्तर चौरमा शव गाडेका थिए। स्थानीयले आज दिउँसो ४:५० बजे गाडिएको अवस्थामा शव देखेपछि प्रहरीलाई खबर गरेका थिए। शव फेला परेपछि अनुसन्धानका क्रममा बस्नेतलाई पक्राउ गरिएको डीएसपी पाठकले बताए। उदयपुर रामपुर८ घर भई उनीहरू अर्जुनधारा ८ मा बस्दै आएका थिए। सामान्य मजदुरी गर्दै आएका बस्नेतले पारिवारिक कलहका कारण श्रीमतीको हत्या गरेको हुन सक्ने प्रहरीको प्रारम्भिक अनुसन्धानबाट खुलेको छ। घटनाको विस्तृत विवरण आउन बाँकी छ।
विद्यालय भवन हस्तान्तरण,नुवाकोट : नुवाकोटमा जाइकाले निर्माण गरेको विद्यालयको भवन हस्तान्तरण भएको छ। विदुर नगरपालिका५ देवीघाटमा रहेको शहिद जगत प्रकासजंग शाह संस्कृत माविका लागि निर्मित तीनवटा भवन हस्तान्तरण भएको हो। भूकम्पबाट क्षतिग्रस्त सो विद्यालयमा पठनपाठन तथा दैनिक कार्य सहजताका लागि १० करोड १५ लाख रुपैयाँको लागतमा तीनवटा २४ कोठे भवन विद्यालयलाई हस्तान्तरण गरिएको हो। कक्षा १० सम्म पठनपाठन हुँदै आइरहेको सो विद्यालयमा हाल २८ जना आवासीयसहित पाँच सय ५० जना विद्यार्थी अध्ययनरत छन्।
हातहतियारसहित मिटरब्याजी पक्राउ,"ढल्केवर(धनुषा) : धनुषा प्रहरीले हातहतियार तथा गोलीसहित एक मिटरब्याजीलाई पक्राउ गरेको छ। पक्राउ पर्नेमा जनकपुरधाम उपमहानगरपालिका१ बस्ने ४१ वर्षीय दिलिप साह रहेका छन्। जिल्ला प्रशासन कार्यालय धनुषामा विभिन्न व्यक्तिहरूले दिएको उजुरीका आधारमा शनिबार जिल्ला प्रहरी कार्यालय धनुषाका प्रहरी नायव उपरीक्षक दिपककुमार रायको कमाण्डमा खटिएको प्रहरी टोलीले मिटरब्याजी साहको घर तथा पसलको खानतलासी गर्दा हातहतियार तथा गोलीसहित उनलाई पक्राउ गरिएको प्रहरीले जनाएको छ। प्रहरीका अनुसार उनको घरबाट कपाली तमसुकहरू, जग्गाधनी पुर्जाहरू, खाली चेकलगायतका अन्य कागजातहरू तथा कटुवा पेस्तोल १ थान, ३०३ राइफलमा लाग्ने गोली ४ थान, म्यागनममा लाग्ने गोली १ थान र म्यागनमको खोका १ थान बरामद भएको हो। पक्राउ परेका साहमाथि थप अनुसन्धान भइरहेको जिल्ला प्रहरी कार्यालय धनुषाले जनाएको छ।"
अन्नपूर्णकर्मी लम्जेल सम्मानित,"धनकुटा : पत्रकारिताको माध्यमबाट सामाजिक क्षेत्रमा योगदान पुर्याएको भन्दै अन्नपूर्णकर्मी हरिबहादुर लम्जेल सम्मानित भएका छन्। जनज्योति बचत तथा ऋण सहकारी संस्थाले आफ्नो दशौं वार्षिक साधारणभाको अवसर पारेर अन्नपूर्णकर्मी लम्जेललाई नगद सहित सम्मान गरेको हो। कार्यक्रमका प्रमुख अतिथि प्रदेश सभा सदस्य इन्दिरा थापा, संस्थाका अध्यक्ष विकास घिमिरे, धनकुटा उद्योग वाणिज्य संघका अध्यक्ष विजयसन्तोषी राई, घरेलु तथा साना उद्योग महासंघ धनकुटा अध्यक्ष राजेश्वरबहादुर श्रेष्ठ, नेपाल पत्रकार महासंघ धनकुटा अध्यक्ष नगेन्द्र राई लगायतले सम्मानपत्र सहित सम्मान गरेका हुन्। सम्मानित लम्जेल अन्नपूर्ण पोस्ट् दैनिक, एपीवान टेलिभिजन तथा अन्नपूर्ण अनलाइनका धनकुटा संवादाता हुन्।"
सुर्खेतमा लागूऔषधसहित दुई जना पक्राउ,"वीरेन्द्रनगर : सुर्खेतको वीरेन्द्रनगरमा लागूऔषधसहित दुई जना पक्राउ परेका छन्। कर्णाली प्रदेश प्रहरी कार्यालय, लागूऔषध नियन्त्रण ब्युरो शाखा सुर्खेत र जिल्ला प्रहरी कार्यालय सुर्खेतबाट सादा पोसाकमा खटिएको सयुक्त प्रहरीको टोलीले वीरेन्द्रनगर नगरपालिका७ इत्रामबाट शनिबार लागूऔषधसहित दुई जनालाई पक्राउ गरेको हो। पक्राउ पर्नेमा जुम्ला घर भई हाल वीरेन्द्रनगर नगरपालिका७ इत्राम बस्ने २९ वर्षीय लोकेन्द्र शाही र सोही ठाउँ घर भई हाल वीरेन्द्रनगर नगरपालिका१२ बस्ने ४८ वर्षीय नरबहादुर सिँह रहेको जिल्ला प्रहरी कार्यालय सुर्खेतले जनाएको छ। उनीहरूको साथबाट कपडाको रुमालसहित ३ सय ५० ग्राम चरेश जस्तो देखिने कालो पदार्थ र नगद २ हजार ८ सय रुपैयाँ फेला पारेको डीएसपी सुरज कार्कीले बताए। पक्राउ परेका दुवैलाई नियन्त्रणमा लिएर थप अनुसन्धान भइरहेको प्रहरीले जनाएको छ।"
समृद्धिको यात्रामा निजी क्षेत्रलाई अगाडि बढाउनु जरुरी : मन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले समृद्धिको यात्रामा निजी क्षेत्रलाई अगाडि बढाउन जरुरी रहेको बताएका छन्। नेपाल मुद्रण उद्योग महासंघको नवौँ वार्षिक साधारणसभाको उद्घाटन गर्दै उनले निजी क्षेत्रसँग हातेमालो नगरी आर्थिक समृद्धि हुन नसक्ने बताए। उनले आर्थिक क्षेत्रमा देखिएका राष्ट्रिय समस्या समाधानका लागि नयाँ कार्ययोजना बनाएर अघि बढ्नुपर्नेमा जोड दिए। उनले उद्योग सम्बद्ध कानुनको पुनरावलोकन गरिने उल्लेख गर्दै उद्योग मन्त्रालयबाट औद्योगिक ग्रामहरू सञ्चालनमा ल्याउने कार्य लगातार अघि बढिरहेको जानकारी गराए। साथै उनले युवा उद्यमीलाई सहजीकरण गर्न सरकारले छरिएर रहेका कोषलाई एकीकृत गरेर कार्यान्वयनमा ल्याउने बताए। मन्त्री भण्डारीले १५औँ योजना र वार्षिक बजेट बमोजिमका लक्ष्यअनुरुप उद्योग क्षेत्रमा कूल गार्हस्थ्य उत्पादनमा योगदान बढाउनका लागि पनि हरेक क्षेत्रमा औद्योगिक विकासमा जोड दिनुपर्ने आवश्यकता औँल्याए। उनले भने, 'हाम्रो मन्त्रालय स्टार्टअप पोलिसी तर्जुमा गर्ने अन्तिम तयारीमा जुटेको छ, जसमा नयाँ उद्योगी तथा व्यवसायीहरूलाई हरेक क्षेत्रमा लगानी प्रवर्द्धन गर्ने र उद्यमशीलता विकास गरी स्वरोजगार सिर्जना गराउने लक्ष्य रहेको छ।' मुद्रण व्यवसायीका संस्थागत रूपमा आएका कुरामा सरकार सकारात्मक भएर सहायता गर्न तयार रहेको उल्लेख गर्दै मन्त्री भण्डारीले राज्यका सीमा र परिधिभित्र रहेर मुद्रण व्यवसायीका माग प्राथमिकताका साथ पूरा गर्न सरकार तयार रहेको बताए। उनले मुद्रण व्यवसाय स्थापनार्थ तथा उत्पादन र उत्पादकत्व वृद्धि गरी स्वदेशी तथा विदेशी बजार पहिचान र विस्तारमा समेत महासंघको भूमिका रहनुपर्नेमा जोड दिए। उनले भने, 'सीप, ज्ञान तथा विज्ञताको विकास गरी समयानुकूल अत्याधुनिक प्रविधिमा आधारित मुद्रण उद्योग सञ्चालनमा नीतिगत र कार्यान्वयन तहमा समेत सहजीकरण गर्ने नेपाल सरकारको नीति छ।' साधारणसभामा मुद्रण उद्योग महासंघका अध्यक्ष खोमकान्त रेग्मीले छापाखानासम्बन्धी नयाँ ऐनको निर्माण गर्नुपर्ने, मुद्रण उद्योगलाई वित्तीय संस्थाहरूबाट सहुलियत ब्याजदरमा ऋण सुविधा उपलब्ध गराइनुपर्ने, सरकारी छापाखानालाई एकद्वार प्रणालीबाट चलाउनुपर्ने लगायतका १९ बुँदे मागहरू प्रस्तुत गरेका थिए।"
क्लबको जग्गा व्यक्तिको नाममा,"काठमाडौं : पर्साको बेल्वास्थित युवा स्पोर्ट्स क्लबको नाममा रहेको १ कठ्ठा ५ धुर जग्गा व्यक्तिको नाममा दर्ता भएको तथ्य बाहिर आएको छ। अख्तियार दुरुपयोग अनुसन्धान आयोगले पर्साको जिल्ला क्लबको जग्गा व्यक्तिको नाममा दर्ता गर्ने भूमिसुधार तथा मालपोत प्रमुख कमोद तिवारीसहित ६ जनाविरुद्ध विशेष अदालतमा भ्रष्टाचार मुद्दा दायर भएको हो। क्लबका नाममा रहेको १ कठ्ठा ५ धुर जग्गा गलत लिखत तयार पारी व्यक्तिका नाममा कायम गरेको कसुरमा अख्तियारले तिवारीसहित बदनियतपूर्ण रूपमा कागजात तत्कालीन नायबसुब्बा शम्भु साह रौनियार, खरिदारद्वय शिवप्रसाद साह तेली र रिन्ता कुमारी तथा जग्गा हत्याउने शेषसफी अहमदविरुद्ध कैद र जरिवानाको मागदाबीसहित शुक्रबार विशेष दालतमा मुद्दा दायर गरेको प्रवक्ता एवं सहसचिव श्यामप्रसाद भण्डारीले जानकारी दिए। उनले क्लबको नाममा रहेको जग्गा गैरकानुनी रूपमा स्रेस्ता कायम गरेर अहमदका नाममा पुयाएको कसुरमा कर्मचारी र जग्गा हात पार्ने व्यक्तिविरुद्ध भ्रष्टाचार मुद्दा दायर भएको बताए। प्रवक्ता भण्डारीका अनुसार भ्रष्टाचार निवारण ऐन २०५९ को दफा ९ र दफा १२ अनुसार सजाय मागदाबी लिएर अदालतमा मुद्दा दायर भएको हो। ऐनको दफा ९ मा कुनै लिखत तयार गर्ने कर्तव्य भएको कुनै राष्ट्रसेवकले नेपाल सरकार वा सरकारी निकाय वा सार्वजनिक संस्था वा कुनै व्यक्तिलाई हानि पुर्याउने बदनियतले त्यस्तो कुनै लिखत तयार गरेमा निजलाई कसुरको मात्राअनुसार तीन महिनादेखि एक वर्षसम्म कैद र १० हजार रुपैयाँदेखि ५० हजार रुपैयाँसम्म जरिवाना हुने उल्लेख छ।"
अन्नपूर्ण साइकल र्याली: लामालाई गोसाइकुण्डको हेलिकोप्टर राउण्ड ट्रिप,"काठमाडौं: अन्नपूर्ण मिडिया नेटवर्कले 'अन्नपूर्ण राइड फर लाइफ२०२३' सम्पन्न गरेको छ। विश्व क्यान्सर दिवसको अवसर आयोजना गरेको साइलक र्यालीमा सहभागीलाई विभिन्न पुरस्कार प्रदान गरिएको छ। र्यालीमा सहभागी सहभागी १ हजार ५ सय जनालाई लक्की ड्रमार्फत विभिन्न पुरस्कार वितरण गरिएको छ। र्यालीमा सहभागी सबैले क्यान्सरविरुद्ध सचेतता जगाउन भूमिका खेलेको भन्दै सबैलाई लक्की ड्रमा सहभागी गराइएको थियो। लक्की ड्रमार्फत गोसाइकुण्ड राउण्ड ट्रिप सुजित लामाले जितेका छन्। जसअन्तरगत सिम्रिक हेलिकोप्टरबाट एक जोडीले गोसाइकुण्डको राउण्ड हवाइ ट्रिप प्राप्त गर्नेछ। त्यस्तै अनिल सिग्देलले चन्द्रागिरी हिलमा 'वान नाइट स्टे' सुविधा पाउने भएका छन्। जसअन्तर्गत एक जोडीले चन्द्रागिरी हिलमा डिनरसहितको एक दिन बस्ने सुविधा पाउनेछ। पन्चबाइकले साइक्लिङ ज्याकेटसहितका सामग्री १० जनालाई वितरण गरेको छ। साइक्लिङ सामग्री प्राप्त गर्नेमा मञ्जु शाक्य, राजेन्द्र बज्रचार्य, सपना बज्रचार्य, रामेश्वर घिमिरे, सन्तोषमनि बैद्य, सुजेश महर्जन, दिपक बज्राचार्य, रवि मानन्धर, पेम्बा छिरिङ लामा छन्। त्यस्तै फूटमाडौंले १०जनालाई 'खानाको प्याकेज' उपलब्ध गरराएको छ। यो सेवा पाउनेमा जीवेश श्रेष्ठ, सुरज खड्का, रञ्जित बोगटी, रामचन्द्र जिसी, सचिन श्रेष्ठ, नितिज राजभण्डारी, अभिषेक श्रेष्ठ, सम्साद आलम, शेखर ताम्राकार, जनक तिवारी छन्। त्यस्तै राजेश महर्जन, अमु राजभण्डारी, लक्ष्मण डंगोलले अन्नपूर्ण एक्सप्रेस दैनिक एक वर्ष प्राप्त गर्नेछन्। देवराज केसी, नारायणकुमार श्रेष्ठ र मुकेशकुमार शाहले अन्नपूर्ण दैनिक एक वर्ष प्राप्त गर्नेछन्। सहभागीलाई अन्नपूर्ण मिडिया नेटवर्कका निर्देशक सचन थापा, प्रधानसम्पादक अखण्ड भण्डारी, डेपुटी जेनेरल म्यानेजर विकास श्रेष्ठ, अन्नपूर्ण पोस्टका पोलिटिकल व्युरो चिफ नरेन्द्र साउद, फाइनान्स प्रमुख सुनिल पौडेललगायतले पुरस्कार वितरण गरेका छन्। क्यान्सरविरुद्ध सचेतना जगाउन अन्नपूर्ण मिडिया नेटवर्कको साइकल र्याली (फोटो फिचर) यस्तो देखियो साइकल र्याली"
क्यानविरुद्ध माइतिघरमा प्रदर्शन,"काठमाडौं : नाबालिग बलात्कारको मुद्दा चलिरहँदा राष्ट्रिय टिमको बन्द प्रशिक्षणमा समावेश गर्ने नेपाल क्रिकेट संघ (क्यान)को विरोध गर्दै माइतिघरमा प्रदर्शन भएको छ। क्यानले फेब्रुअरीमा हुने त्रिदेशीय शृंखलाका लागि दोस्रो चरणको बन्द प्रशिक्षणमा सन्दीप लामिछानेको नाम पनि समावेश गरेको थियो। त्यसपछि बलात्कारको मुद्दा अदालतमा विचाराधीन हुँदाहुँदै क्यानले सन्दीपलाई समावेश गरेपछि सामाजिक सञ्जालमा  अभियान सुरु भएको थियो। माइतिघरमा उपस्थित भएका प्रदर्शनकारीले 'क्यान कि क्याननट् , उता फिक्सिङ गराउने यता आरोपितलाई क्याम्पमा राख्ने क्यान मुर्दावाद,' जस्ता नारा लेखेका प्लेकार्ड बोकेर प्रदर्शन गरेका थिए। यद्यपि, धरौटीमा रिहा भएका सन्दीप धरौटी रकम धेरै भएको र उच्च अदालतले शर्त राखेको भन्दै सर्वोच्च जाने तयारीमा छन्। भदौमा गौशालाको एक होटलमा नाबालिग बलात्कारको आरोप लागेका सन्दीप उच्च अदालतको आदेशपछि पुस २८ गते २० लाख धरौटीमा रिहा भएका थिए। सन्दीपलाई धरौटी रकम धेरै लिएको र विदेश जान रोकेकाले त्यसको विरोधमा सर्वोच्च अदालत जान लागेको सन्दीपतर्फका कानुन व्यवसायी सरोज कृष्ण घिमिरेले जानकारी दिएका थिए। हो, हामी सर्वोच्च अदालत जाने तयारीमा छौं। उच्च अदालतले सन्दीपलाई धेरै धरौटी रकम लिएको र विदेश जानबाट रोकेको छ, खेल्न पाउने एक खेलाडीको हैसियतमा उसको अधिकार हो, त्यसैले हामी सर्वोच्च जान लागेका हौं, उनले अन्नपूर्णसँग भनेका थिए। अदालतमा आफैँ हाजिर हुन आएका खेलाडीलाई खेल्न पाउने अधिकारबाट रोकेकाले त्यसको विरुद्धमा सर्वोच्च जानुपरेको पनि व्यवसायी घिमिरेले बताएका थिए। यद्यपि, भदौमा बलात्कारको मुद्दा दर्ता भएर पक्राउ पुर्जी जारी भएपछि एक महिना भागेका सन्दीप असोज २० गते नेपाल फर्किएका थिए। त्रिभुवन विमानस्थलबाटै पक्राउ परेका सन्दीपलाई काठमाडौं जिल्ला अदालतले कात्तिक १८ गते पुर्पक्षका लागि थुनामा पठाएको थियो। सन्दीप शुक्रबारदेखि राष्ट्रिय टिमको बन्द प्रशिक्षणमा सहभागी भइसकेका छन्।"
सुशासनका लागि सूचना प्रविधिको प्रयोग अत्यावश्यक,"काठमाडौं (अन्नपूर्ण) : मुख्यसचिव शंकरदास बैरागीले सुशासनका लागि सूचना प्रविधिको प्रयोग अत्यावश्यक भएको बताएका छन्। नेपाल दूरसञ्चार प्राधिकरणको साझेदारीमा सञ्चार केन्द्र नेपालले आयोजना गरेको नेपालमा सूचना प्रविधि प्रयोग र सुशासनमा परेको प्रभाव विषयक अन्तर्क्रिया कार्यक्रममा बोल्दै मुख्यसचिव बैरागीले सूचना प्रविधिको प्रयोगबिना गुड गभर्र्नेस नहुने बताए। सूचना प्रविधिले सरकारलाई जिम्मेवार बनाउनुका साथै यसको प्रयोगबाट खर्च जोगिने, सेल्फ सर्भिस हुने, नतिजा तुरुन्तै पाइने मुख्यसचिव बैरागीले बताए। बैरागीले डाटा सेक्युरिटी कमजोर रहेको बताए। युजर फ्रेन्डली कसरी बनाउने, जनतालाई कसरी फाइदा पुग्छ भन्नेबारे सचेत हुनुपर्छ उनले भने। सूचना प्रविधिको प्रयोग बढे पनि सुरक्षामा चुनौती रहेको उनले बताए। सफ्टवेयर अडिट गर्न सके सुरक्षा थ्रेटबाट बच्न सकिने बताए। ठीक ढंगले प्रयोग गर्न नसके सूचना प्रविधिले नै शासन गर्ने भएकाले सचेत हुनुपर्ने उनले बताए। एकीकृत सूचना प्रणाली दिन सके प्रभावकारी सेवा दिन सकिने उनले बताए। एउटै सूचना १० ठाउँमा दिनुपर्दा सर्वसाधारणलाई हैरानी भएको उनले बताए। हाम्रा सूचना कहाँ स्टोर भइरहेका छन् ? कसैले दुरुपयोग नगरोस् भनेर सचेत भई व्यवस्थित गर्नुपर्छ उनले भने। अर्थ सचिव तोयम रायले सूचना प्रविधिमा फड्को मार्न छुट्टै सूचना प्रविधि मन्त्रालय हुनुपर्ने बताए। मन्त्रालयबाट सम्पूर्ण काम गरी कार्यान्वयन मात्रै विभिन्न निकायबाट गर्ने योजना रहेको उनले सुनाए। सरकारी संयन्त्रमा सूचना प्रविधि प्रभावकारी हुन नसकेको उनले बताए। एकीकृत रूपमा जान सके सर्वसाधारणलाई पनि झन्झट नभई प्रभावकारी सेवा पाउने अर्थ सचिव राय बताउँछन्। एउटै निकायबाट ४३ वटा काम हुनेगरी सूचना प्रविधिको काम गर्न लागिएको उनले बताए। आईटीमा लाइन लाग्ने सिस्टम अन्त्य गर्नुपर्ने उनले बताए। ठूला सफ्टवेयर प्रयोग गर्ने निकायमा पनि कन्सल्टेन्सीबिना काम गर्न नसकिने अवस्थाा रहेकाले समस्या आएको बताए। सूचना प्रविधिको लापरबाही प्रयोगले सर्वसाधारणप्रति वितृष्णा आउन नदिन सचेत हुनुपर्ने उनले बताए। अब पुरानो मोडेलको आईटीले चल्दैन, नयाँ ढंगले आईटी उपयोग गर्नुपर्छ। सर्भर डाउन भयो भनेर सर्वसाधारणलाई दुःख दिन नपाइने रायले बताए। अनलाइन विथ अफलाइन नगरी प्रभावकारी ढंगले अनलाइनबाटै काम हुनुपर्ने अर्थ सचिव राय बताउँछन्। आईटी क्षेत्रमा गर्न सक्नेजति पनि हुन नसकेको उनले गुनासो गरे। जनशक्ति व्यवस्थापन पनि हुन नसकेकाले छुट्टै मन्त्रालय बनाएर जान सके डिजिटल नेपाल फ्रेमवर्क सहज ढंगले कार्यान्वयन गर्न सकिने बताए। भूमि व्यवस्था, सहकारी तथा गरिबी निवारण मन्त्रालयका सचिव डा दामोदर रेग्मीले कानुन व्यवसायीलाई सिस्टममा ल्याउन नसक्दा पारदर्शी हुन नसकेको बताए। मालपोत र नापी विभागमा एलआरई सिस्टम लागू गरिए पनि अझै परम्परागत सिस्टम रहेको बताए। हिजो दुई, तीन सय रुपैयाँमा हुने काम अहिले लेखापढी व्यवसायीले ५ हजार लिन थालेका छन्, रेग्मीले भने, पारदर्शी बनाउन आवश्यक भइसकेको छ। सचिव रेग्मीले भूमिको अनलाइन सिस्टम छिट्टै नागरिक एपमा आबद्ध गराउन लागिएको बताए। कानुन मन्त्रालयका सचिव धनराज ज्ञवालीले मान्छे प्रत्यक्ष गएर सेवा लिनु नपर्ने बनाउन सके भ्रष्टाचार रोकिने बताए। उनले भने, यसो हुन सके विकृति रोकिन्छ, व्यवस्थित हुन्छ। प्रविधि जीवनको अंग बनिसकेकाले डिजिटल फ्रेमवर्क प्रभावकारी बनाउन आवश्यक कानुन बनाउन जोड दिनुपर्ने बताए। आईटी क्षेत्रमा लगानी भएको छ, तर, डुब्लिकेसन भयो उनले भने। प्रविधि गुणस्तर गर्ने निकाय नहुँदा समस्या भएको उनले बताए। सूचना प्रविधि उद्योग नै स्थापना गर्न उनले जोड दिए। ह्याकिङ नहुनेगरी, सर्भर डाउन नहुनेगरी प्रविधिका पूर्वाधार बनाउनुपर्छ उनले भने। सूचना प्रविधि हेर्ने निकाय अनिवार्य भइसकेको उनले बताए। राष्ट्रिय योजना आयोगका सदस्य रामकुमार फुयाँलले डिजिटल नेपाल कसरी कार्यान्वयन गर्ने चुनौती भएको बताए। तथ्यांक उपयोग गर्न र दिगो विकास लक्ष्य प्राप्तिका लागि पनि सूचना प्रविधिको इन्टिग्रेसन आवश्यक भइसकेको उनले बताए। ह्याकिङ नहुनेगरी, डिभाइसले आक्रमण गर्न नसक्ने गरी सिस्टम बनाउन आवश्यक भएको उनले बताए।"
नेलेका अग्नि पीडितलाई आर्थिक सहयोग,"सोलुखुम्बु: थुलुङ दुधकोशी गाउँपालिका १ नेलेका अग्नि पीडित परिवारलाई आर्थिक सहयोग गरिएको छ। अग्नि पीडित सहयोग समितिले संकलन गरेको ५८ लाख १० हजार ३१५ रुपैयाँ रकम पीडित परिवारलाई हस्तान्तरण गरिएको हो। पूर्ण रुपले घर गुमाएका गणेश बस्नेतलाई १२ लाख ८७ हजार ८१३, कल्पना बस्नेतलाई ११ लाख ६७ हजार ५४८, बुद्विबहादुर कार्कीलाई ११ लाख २२ हजार ८९, रमेश बस्नेतलाई १० लाख २४ हजार ८८१ रुपैयाँ हस्तानान्तरण गरिएको छ। घरमा आंशिक क्षति भएका प्रणय राईलाई ५ लाख ४९ हजार ५३६ रुपैयाँ हस्तानान्तरण गरिएको छ। भाडामा बसेका मिङ्मार तामाङलाई २ लाख ७१ हजार ६०३, मोहन भुजेललाई १ लाख ३० हजार ६२३, बुद्धिबहादुर केसीलाई ७६ हजार ३५२, सुरेन्द्र कार्कीलाई ४० हजार २८०, हेमन्त बस्नेतलाई २० हजार १४०, भिमकुमारी बस्नेतलाई २९ हजार ३४६, बिक्रम बस्नेतलाई १३ हजार ८१० र ङवाङ गिर्मी शेर्पालाई १६ हजार ६८७ रुपैया हस्तानान्तरण गरिएको वडाध्यक्ष एवं सहयोग संकलन समितिका अध्यक्ष घनराज सुनुवारले जानकारी दिए। पुस ५ गते नेले बजारमा भएको आगलागीमा चार घर पूर्ण रुपमा जलेर नष्ट भएका थिए भने केही घरमा आंशिक क्षति भएको थियो।"
"सडक कालोपत्रः समय रहुञ्जेल सुस्त, सकिएपछि तीव्र","खोटाङ: मध्यपहाडी लोकमार्गअन्तर्गत दिक्तेलचखेवाभञ्ज्याङ सडकखण्डको (दश किलोमिटर) सेखुवाचखेवाभञ्ज्याङ सडकखण्ड कालोपत्रको कामले केही दिनयता तीव्रता पाएको छ। निर्माण व्यवसायीको लापर्बाही र ढिलासुस्तीका कारण सम्झौता अवधि सकिएको आठ महिनापछि बल्ल कालोपत्रको कामले तीव्रता पाएको हो। निर्माण सुरु गरेको सात वर्षसम्म अलपत्र बनेको उक्त सेखुवाचखेवाभञ्ज्याङ सडकमा अहिले मेसिनरी पर्खाल र नाला निर्माणको काम धमाधम भइरहेको छ। निर्माणाधीन सडकमा उपकरण (क्रसर) प्रयोग गरेर कालोपत्रका लागि आवश्यक निर्माण सामग्री (रोडागिटी) तयार गर्नुका साथै सबबेस हाल्ने कामसमेत भइरहेको पाइएको छ। काम सुरु गरेको सात वर्षसम्म सडक कालोपत्रको काम अलपत्र पार्ने कम्पनीले बाँकी काम पूरा गर्नेमा भने आफूहरु विश्वस्त हुने ठाउँ नरहेको सेखुवाका स्थानीय इन्द्रबहादुर रोकाले बताए। 'चार पटक म्याद थप हुँदा पनि कालोपत्रको काम गर्न नसकेको कम्पनीबाट थप कामको अपेक्षा गर्न सकिने अवस्था छैन', उनले भने, 'सडक कालोपत्रको काममा ढिलासुस्ती हुँदा विशेष गरी बिरामीलाई स्वास्थ्य संस्थासम्म पुर्याउन समस्या भएको छ।' चखेवाभञ्ज्याङबाट भोजपुर हुँदै सङ्खुवासभाको किमाथाङ्का जोड्ने उक्त सडक कालोपत्रका लागि ठेकेदार कम्पनी भारत कन्स्ट्रक्सनमैनाचुलीसिद्धिशाही जेभीले विसं २०७५ फागुन३० भित्र सम्पन्न गर्ने गरी ०७२ चैत२ गते ३२ करोडमा ठेक्का सम्झौता गरेको थियो। तोकिएको समयमा काम सम्पन्न नभएपछि चौथो पटक थपिएको समयावधिसमेत गत जेठ मसान्त (२०७९ जेठ३१ गते)मा सकिएको हो। निर्माणाधीन सडकको गुणस्तर कायम गराउन र छिटो सम्पन्न गराउन आफ्नोतर्फबाट खबरदारी गर्ने काम भइरहेको साकेला गाउँपालिका१ बाँझेच्यानडाँडाका वडाध्यक्ष हेमन राईले बताउनुभयो। 'लामो समयसम्म अलपत्र अवस्थामा रहेको सेखुवाचखेवाभञ्ज्याङ सडक कालोपत्रको काम अहिले तीव भइरहेको छ', उनले भने, 'छिटो सम्पन्न गर्न र गुणस्तर कायम गराउन वडाको तर्फबाट दिनरात नभनी अनुगमन गरिरहेको छु। सम्भवतः यो आर्थिक वर्ष सम्पन्न हुने अवस्था देखिएको छ।' छिमेकी जिल्ला भोजपुरका स्थानीय बासिन्दाले समेत राजधानी काठमाडौँ आवतजावतमा प्रयोग गर्ने उक्त सडक कालोपत्रको काम ठेकेदारले अलपत्र पारेपछि मध्यपहाडी लोकमार्ग योजना कार्यालय धुलीखेलले ठेक्का तोड्न सडक विभागसमक्ष सिफारिस गरेको थियो। योजना कार्यालयले ठेक्का तोड्न सिफारिस गरेको केही समयपछि खोटाङको साकेला गाउँपालिकाका प्रमुख रविप्रकाश राईको रोहबरमा मैनाचुली निर्माण सेवा कम्पनीका प्रतिनिधि मदनकुमार अधिकारीले कार्यतालिका बनाएर बाँकी काम आगामी असार मसान्तभित्र सम्पन्न गर्ने प्रतिबद्धता जनाएका थिए। प्रतिबद्धतापत्रमा हाल निर्माण कार्य भइरहेको ठाउँमा सवारी साधनको निर्वाध आवागमनका लागि नियमित सडक मर्मतसम्भार, चखेवाभञ्ज्याङतर्फबाट सबबेसको काम सुरु गरेर माघ२५ गतेसम्म सक्ने, माघ२६ देखि बेस लेइङको काम सुरु गर्ने उल्लेख छ। यस्तै, चैत पहिलो साताबाट डिबिएसटीको काम सुरु गर्ने र वैशाख मसान्तसम्ममा सक्ने, फागुन मसान्तभित्र कङ्क्रिट पेभमेन्टको काम सक्ने, मध्यपहाडी लोकमार्ग योजना कार्यालयले आवश्यकताअनुसार प्राविधिक अनुगमन, निरीक्षण तथा दैनिक कार्य गर्न सहयोग गर्ने उल्लेख छ। ठेकेदारले प्रतिबद्धतापत्रमा उल्लेख गरेको कार्यतालिकाअनुसार काम नगरेमा ठेक्का सम्झौता तोड्न आफैँ लागि पर्ने साकेला गाउँपालिकाका प्रमुख राईले बताउनुभएको छ। 'ठेक्का तोडेर पुनः प्रक्रियामा जाँदा झनै ढिलो हुने देखिएको छ', उनले भने, 'सेखुवाचखेवाभञ्ज्याङ सडक छिमेकी जिल्ला भोजपुरका स्थानीय बासिन्दाको समेत प्रमुख मार्ग भएकाले तत्काल कालोपत्रको काम पूरा गर्न खबरदारी गरिरहेका छौँ।' गत पुस १७ गते साकेला गाउँपालिका१ बाँझेच्यानडाँडाका स्थानीय बासिन्दाले प्रमुख जिल्ला अधिकारी सुर्यप्रसाद सेढाइमार्फत मध्यपहाडी लोकमार्ग योजनाको कार्यालयलाई ज्ञापनपत्र पठाउँदै उक्त सडकखण्डको कालोपत्रको ठेक्का सम्झौता तोड्न माग गरेको थियो। ठेकेदार कम्पनीले सडक कालोपत्रको काम पूरा गर्ने छाँट नदेखिएको भन्दै मध्यपहाडी लोकमार्ग योजना कार्यालयले समेत ठेक्का तोड्न गत मङ्सिर१८ गते सडक विभागसमक्ष सिफारिस गरेको थियो। तोकिएको समयमा सम्पन्न नभएको सेखुवाचखेवाभञ्ज्याङ कालोपत्रको काम आगामी वैशाख मसान्तसम्ममा जसरी पनि पूरा गर्ने गरी कामलाई तीव्रता दिइएको ठेकेदार कम्पनी भारत कन्स्ट्रक्सनमैनाचुलीसिद्धिशाही जेभीका प्रतिनिधि विमल अधिकारीले बताए। 'निर्माणाधीन सडकको भौतिक प्रगति ६० प्रतिशत सम्पन्न भइसकेको छ', उनले भने, 'अहिले सबबेसको काम भइरहेको छ। आगामी वैशाख मसान्तसम्म सबै काम सम्पन्न गरेर सडक विभागलाई बुझाउने योजना छ।' दिक्तेलचखेवाभञ्ज्याङ सडकखण्डको दिक्तेलतर्फ यसअघि नै कालोपत्र सम्पन्न भएर सञ्चालनमा छ। दिक्तेलबाट करिब ४६ किलोमिटर लामो सडकखण्ड पाँच भागमा विभाजन गरेर काम कालोपत्रको काम सुरु गरिएको थियो। रासस"
असल आमाहरू सम्मानित,"दैलेख : जिल्लाको नारायण नगरपालिकाले असल आमाहरूलाई सम्मान गरेको छ। चालू आर्थिक वर्षको नीति, बजेट तथा कार्यक्रममा समावेश भएको असल आमा प्रोत्साहन कार्यक्रमअन्तर्गत असल आमाहरूलाई सम्मान गरिएको हो। असल आमाहरूलाई नगद दुई हजार रुपैयाँ र प्रमाणपत्रसहित सम्मान गरिएको स्वास्थ्य शाखा संयोजक नगेन्द्रबहादुर हमालले बताए। विभिन्न पाँच वटा मापदण्ड पूरा गरेर पहिलो चरणमा असल आमा छनोट भएका एक सय पाँच जनालाई सम्मान गरिएको उनले बताए। ११ वडा रहेको नगरमा शुक्रबार वडा नम्बर १ देखि ९ सम्मका ८४ जनालाई सम्मान गरिएको हमालले बताए। वडा नम्बर १० र ११ का २१ जना असल आमाहरूलाई सम्बन्धित वडामै गएर सम्मान गरिनेछ। असल आमा छनोटका लागि नगरपालिकाले विभिन्न मापदण्ड तय गरेको थियो। २० वर्ष उमेर पुगी विवाह गरेको, सन्तान एक वा दुई मात्र भएको हुनुपर्ने मापदण्ड नगरपालिकाले बनाएको थियो। यस्तै गर्भावस्थामा प्रोटोकलअनुसार चार पटक गर्भ जाँच गरेको, स्वास्थ्य संस्थामा सुत्केरी भएको र खोप तालिकाअनुसार बच्चालाई लगाउनुपर्ने सबै खोप पूरा गरेको हुनुपर्ने नगरपालिकाले बनाएको मापदण्डमा उल्लेख छ। नगरपालिकाले यी मापदण्डअनुसार तथ्यमा आधारित स्वास्थ्य सूचकांक सुधारका लागि असल आमाहरू छनोट गरेर सम्मान गरेको नगरप्रमुख लोमन शर्माले बताए। यो कार्यक्रम आमा र बच्चाको स्वास्थ्य प्रवद्र्धनका लागि सञ्चालन गरिएको नगरप्रमुख शर्माको भनाइ छ। उपप्रमुख तप्ताकुमारी थापाले आमा र बच्चाको स्वास्थ्यमा सुधार ल्याएर बालमृत्युदर न्यूनीकरण तथा कुपोषण अन्त्य गर्न यो कार्यक्रम थालिएको बताइन्।"
"विमानस्थल बन्यो, उडानको छैन टुंगो","वीरेन्द्रनगर : कालीकोटको नरहरिनाथ गाउँपालिका१ स्थित सुनथराली विमानस्थल ३७ वर्ष लगाएर निर्माण सकिए पनि जहाज उडानअवतरणको टुंगो छैन। विमानस्थल निर्माण आयोजनाले धावनमार्गमा कालोपत्रे गरी रंगरोगनको काम पनि सम्पन्न भएको छ। यसअघि नै परीक्षण उडान सफल भएको यो विमानस्थलमा हालसम्म नियमित उडान हुन सकेको छैन। निर्माणको सबै काम सम्पन्न भए पनि यो विमानस्थलमा कहिलेबाट नियमित उडान हुने भन्ने टुंगो नहुँदा सर्वसाधारण निराश छन्। निर्माण सुरु भएको ३३ वर्षपछि २०७३ माघ २९ गते तत्कालीन पर्यटनमन्त्री जीवनबहादुर शाहीको पालामा परीक्षण उडान सफल भएको थियो। त्यसपछि फेरि त्यो विमानस्थलमा जहाज अवतरण भएको छैन। २०७५ साउनमा विमानस्थल कालोपत्रे गर्नका लागि श्याम एन्ड शंकर जेभीले ठेक्का लिएको थियो। पटकपटक म्याद थपेर गत पुसमा काम सम्पन्न गरेको हो। निर्माण कम्पनीसँग २०७७ असार मसान्तसम्म कालोपत्रे गर्नुपर्ने सम्झौता थियो। विमानस्थल निर्माणमा झन्डै ४२ करोड बजेट खर्च भएको निर्माण आयोजनाले जनाएको छ। २०७५ साउनमा कालोपत्रे गर्न श्याम एन्ड शंकर जेभीले ठेक्का लिएको १५ करोड र त्यसअघि पटकपटक भएका ठेक्काहरूमा २७ करोड गरी ४२ करोड बढी बजेट खर्च भएको हो। विमानस्थलको स्थलगत अनुगमन गरी निर्माण कार्य पूरा भएको प्रतिवेदन दिएपछि नियमित उडान हुने आयोजना प्रमुख रत्नबहादुर श्रेष्ठले बताए। विमानस्थल निर्माणको काम सकिएको छ उनले भने, तत्कालै नियमित उडान गर्नका लागि हाम्रो तयारी छ। उनका अनुसार विमानस्थलको धानवमार्गको लम्बाइ ६ सय ४० मिटर र चौडाइ २० मिटर छ। भौगोलिक रूपमा पनि जहाज उडानका लागि निकै उपयुक्त विमानस्थल रहेको श्रेष्ठले बताए। उनका अनुसार विमानस्थलमा भौतिक संरचना निर्माणको काम पूरा भइसकेको छ। नरहरिनाथ गाउँपालिका अध्यक्ष नगेन्द्रबहादुर विष्टले पटकपटकको ताकेतापछि विमानस्थल निर्माणको काम सकिएको बताए। जहाज आएन भने विमानस्थल बनेको पनि केही काम छैन उनले भने, नियमित उडानका लागि हामी लागिरहेका छौं। विमानस्थलमा आउने सडकको पनि स्तरोन्नति गर्ने योजना रहेको उनले बताए। विमानस्थलको नियमित उडान भएमा यहाँका पर्यटकीय स्थलहरू रामारोशन, बाजुरा र कालीकोटको सिमानामा रहेको त्रिवेणी पाटन, बडिमालिकाको पर्यटन प्रवद्र्धनमा सहयोग पुग्ने स्थानीय दीपेन्द्र बुढाले बताए। यो विमानस्थल निर्माणकै क्रममा ३५ जनाले ज्यान गुमाएका थिए। माओवादीले थालेको युद्धको बेला २०५८ मा धादिङ जोगीमाराका १७ जनासहित ३५ जना मजदुरहरूलाई नेपाली सेनाले हत्या गरेको थियो। १८ जना कोटबाडाकै स्थानीय मजदुर थिए। उनीहरू सबैको चिहान त्यही विमानस्थलभित्र छ। ती मजदुरका परिवारहरूले विमानस्थलमा जहाज चढ्न पाए आफ्ना आफन्तहरू गुमाएको घाउमा मल्हम लाग्ने बताउँछन्।"
अब इन्टरनेटबिना पनि रकम भुक्तानी गर्न सकिने,"काठमाडौं : अब इन्टरनेटबिना पनि रकम भुक्तानी गर्न सकिने भएको छ । इन्टरनेट नभएको अवस्थामा पनि रकम भुक्तानी गर्न मिल्ने सुविधा फोन पेले ल्याएको हो । शुक्रबार सम्पन्न एक कार्यक्रमबीच नेपाल राष्ट्र बैंकका डेपुटी गभर्नर डा निलम ढुङ्गानाले नयाँ प्रडक्टको उद्घाटन गरेका थिए। उनले फोन पेको अफलाइन फिचरको पूर्ण सफलताको शुभकामना व्यक्त गरे। 'यो नवीनतम सोचका लागि सम्बद्ध सबैलाई धन्यवाद र शुभकामना दिन चाहन्छु', उनले भने, 'क्यूआरको लोकप्रियता दिन प्रतिदिन बढ्दै गइरहेको परिप्रेक्षमा फोन पेको अफलाइन फिचर कोशेढुङ्गा सावित हुनेमा विश्वास व्यक्त गर्दछु।' नेपाल राष्ट्र बैंकले पनि विद्युतीय भुक्तानीका लागि कार्ययोजना बनाएर अघि बढेको भन्दै उनले यसवर्ष सम्पूर्ण बैंक तथा वित्तीय संस्थाले कम्तीमा एउटा विद्युतीय भुक्तानी साक्षरता कार्यक्रम गर्नुपर्ने बताए। फोन पेको फिचरमा ग्राहकले इन्टरनेटको प्रयोगबिना भुक्तानी गर्न सक्ने भएकाले ठूलो जनसङ्ख्यालाई डिजिटल भुक्तानी गर्न प्रेरित गर्ने उनको भनाइ छ। राष्ट्र बैंकको लेस क्यास इकोनोमी बनाउने अभियान साकार पार्न यसले मद्दत गर्ने उनले विश्वास व्यक्त गरे। फोन पेको अफलाइन भुक्तानीलाई अझै अगाडि बढाएर सबैसामु पुर्याउन बैंक तथा वित्तीय संस्थाले भूमिका निर्वाह गर्नेमा आफू विश्वस्त रहेको फोन पेका सीईओ दिवश सापकोटाले बताए। फोन पेले अनलाइनबाट गिफ्ट दिन मिल्ने नयाँ सुविधा ल्याएको छ । फोन पेले सार्वजनिक गरेका नवीनतम फिचरले डिजिटल भुक्तानीलाई ग्राहक र व्यवसायका लागि अझै सरल, छिटो र सुरक्षित बनाउने विश्वास लिएको छ । फोन पेले विगत तीन वर्षदेखि डिजिटल भुक्तानीको क्षेत्रमा काम गर्दै आइरहेको छ । फोन पेमा अहिलेसम्म रु एक करोड ६० लाख प्रयोगकर्ता जोडिएका छन् भने ११ लाखभन्दा बढी व्यवसाय तथा ६० भन्दा बढी बैंक तथा वित्तीय संस्था आवद्ध छन् । रासस"
"बाह्र बण्ड अठार खण्ड, नाम हो रामारोशन","अछाम : सुदूरपश्चिम अछाम जिल्ला कैलाशको मुहान, बाह्र बण्ड अठार खण्ड नाम हो, रामारोशन। बाह्र बण्ड अठार खण्ड अर्थात् एकै ठाउँमा १२ ताल र १८ मैदान। कुनै ताल अंग्रेजीको सी आकारका, कुनै लाम्चा त कुनै बाटुला। स्वच्छनिर्मल ठूल्ठूला तालको एक फन्को लगाउन पनि घण्टौं लाग्ने। घुम्दै जाँदा थकाइ लागे बिछ्याउनाजस्ता घाँसे मैदान। त्यो पनि, एकदुई होइन, १८ वटा। चराका चिरबिर आवाजले कानमै गुञ्जने। बहुमूल्य जडीबुटीका सुगन्ध नाकैमा ठोकिरहने। राष्ट्रिय चरा डाँफेका लस्करै भेटिने। चैतवैशाखमा विभिन्न रंगका राष्ट्रिय फूल लालीगुराँसले ढकमक्क ढाक्दाको सुन्दरताको वर्णन त गरिसाध्य छैन रामारोशनको। समुद्री सतहदेखि झन्डै तीन हजार मिटरको उचाइमा पर्छ रामारोशन। यसलाई प्रकृतिको वरदानभन्दा फरक पर्दैन। धर्तीको स्वर्ग पर्यटकीय क्षेत्र रामारोशन गाउँपालिका५ मा अवस्थित छ। उच्च लेकाली भेगमा रहेको यो क्षेत्रमा विभिन्न आकृतिका १२ वटा ताल र १८ घाँसे मैदान छन्। यहाँ रातो, सेतो, गुलाबी रंगका ९ प्रकारका लालीगुराँस र राष्ट्रिय चरा डाँफे पाइन्छन्। विभिन्न प्रजातिका जडीबुटीको भण्डार पनि हो, रामारोशन। लोपोन्मुख वन्यजन्तुको समेत बासस्थान हो। यहाँका सबै ताल सुन्दर र मनमोहक छन्। करिब १० बिघाभन्दा बढी क्षेत्रफलमा मैदान र तीन वटा ताल फैलिएका छन्। एक दिनमा घुमेर सकिँदैन रामारोशन क्षेत्र। यसको लागि दुई दिन बढी छुट्ट्याउनुपर्छ। एउटा मात्र ताल परिक्रमा गर्न घण्टांै लाग्छ। रामारोशन क्षेत्र पुग्ने जो कोहीको पनि एकैक्षणमा लामो यात्राको थकान मेटिन्छ। यहाँ घुम्न नयाँ वर्ष (वैशाख) को समय अनुकूल मानिन्छ। यहाँका बाटुल्ले ताल, लामी दह, तल्लो धाउने, रगाडे, लिस्सेडाली, गाग्रे, ताउले, दल्याना, डउठे, बाउले गडा, रामेताललगायतका तालले रामारोशन क्षेत्रको आकर्षण बढाएका छन्। यहाँ तालहरू मात्रै छैनन्, अग्ला अनि उत्तिकै आकर्षक मैदानहरू पनि छन्। प्रमुख व्यापारिक केन्द्र साँफेबगर र सदरमुकाम मंगलसेनबाट कच्ची सडकमा जिपको यात्रा गरी त्यहाँ पुग्न सकिन्छ। तालमा जिंगले, मैदानमा किनिमिनी ठूलो यहाँका बाह्रवटा तालहरूमा सबैभन्दा ठूलो जिंगले ताल हो। जसको आकार अंग्रेजीको सी जस्तो छ। मैदानहरूमा किनिमिनी गडो (मैदान) सबैभन्दा ठूलो हो। जसको बीच भएर कैलाश खोला बग्दछ। यसको केही माथि रोशन मैदान छ। वसन्त ऋतु र नयाँ वर्षमा रामारोशन घुम्न आउने पर्यटकलाई सन्तुलित वातावरण र अनुकूल मौसमसमेत पाइन्छ। साना ठूला तालवरपरका मैदान मात्रै होइन रामारोशनको परिचय र पहिचान झल्काउनका लागि यहाँ अन्य थुप्रै प्राकृतिक स्रोत रहेको स्थानीय बताउँछन्। रामारोशन क्षेत्रभित्र लोपोन्मुख जंगली जनावरदेखि बहुमूल्य जडीबुटी पनि प्रशस्तै पाइन्छन्। रामारोशन क्षेत्रमा घुमन्ते चरा, माछा, उभयचर, कीटपतंग र जडीबुटीका लागि महत्त्वपूर्ण मानिन्छ। धार्मिक महत्त्व परापूर्वकालमा भगवान् शिव र माता पार्वती यो क्षेत्रमा बास बस्थे। शिव रोशन र पार्वती रामाको रूपमा बास बसेकाले यसको नाम रामारोशन रहन गएको स्थानीयवासीहरू बताउँछन्। अर्कोतिर, रामे र रोशन नामका दुईवटा मैदान छन्। यी दुईवटा मैदानको नाम जोडेर रामारोशन नाम रहेको पनि भन्ने गरिन्छ। यहाँका तालहरूलाई देवीका रूपमा पुज्ने गरिन्छ। कैलाश खोलाको मुहान रामारोशन भएकाले पनि शिवको रूपमा मान्ने चलन रहेको छ। किनिमिनी गडो (पाटन) लाई कृष्ण भगवान्को स्वरूप मान्ने गरिएको स्थानीयको भनाइ छ। फागुन महिनादेखि यो ठाउँमा आन्तरिक पर्यटकहरूको आगमन बढी हुने गरेको स्थानीय डुंगा चालक वीरबहादुर रोकाया बताउँछन्। बाह्य पर्यटकहरू खासै आउँदैनन्, उनले भने, जाडो महिनाभन्दा गर्मी महिनामा पर्यटकहरू बढी आउँछन्। प्रचारप्रसारको कमी र कच्ची सडकको अवस्थाले पनि पर्यटकहरू आउन सकेका छैनन्। सडकको राम्रो पहुँच भयो भने पर्यटकको ओइरो लाग्न सक्छ। यातायातको सहज सुविधा नभएका कारण पर्यटकहरू आउन नसकेको उनले बताए। रामारोशनलाई पर्यटकीय क्षेत्रको रूपमा विकास गर्न थुपै्र शीर्षकमा बजेट आए पनि सही सदुपयोग नभएको स्थानीयवासी बताउँछन्। पर्यटकीय क्षेत्रको नाममा कति बजेट आयो भन्ने यकिन विवरण पनि कुनै निकायसंँग छैन। रामारोशनको नाममा करोडौं बढीको बजेट आएको र सही सदुपयोग नभएको विगत १५ वर्षदेखि गेस्ट हाउस सञ्चालन गर्दै आएका स्थानीय इन्द्रबहादुर रोकायाले बताए। रामारोशनको नाममा आएको बजेटले व्यक्तिको विकास भयो, तर ठाउँको विकास हुन नसकेको उनले बताए। बजेट कहाँबाट कसरी आउँछ भन्ने नै थाहा हुँदैन, उनले भने, १० लाखको बजेट आएपछि २३ लाखको काम गर्ने, बाँकी खल्तीमा हाल्ने प्रवृत्तिले यस क्षेत्रको विकास हुन सकेको छैन। रोकायाले आफ्नो गेस्ट हाउसमा आउने सबै पर्यटकहरूबाट सुझाव संकलन गर्ने गरेका छन्। सबै पर्यटकहरूबाट यहाँको विकासको लागि गर्नुपर्ने काम, सुधार गर्नुपर्ने विषय संकलन गर्ने गरेको छु, उनले भने, सुझावहरू संकलन गरेर सरोकारवालाहरूलाई जानकारी पनि गराउँछु। तर कार्यान्वयन गर्ने पक्ष भने जिम्मेवार भइदिँदैन। केही व्यक्तिहरूले रामारोशनलाई कमाइ खाने भाडोजस्तो बनाएका छन्। रामारोशन पुगेका पर्यटकहरूलाई सहज पैदल मार्गको पनि व्यवस्था छैन। थुपै पटक पर्यटकहरू बाटो अल्मलिएका छन्। रामारोशन क्षेत्रको संरक्षण नहुँदा तालहरू सुक्ने अवस्थामा पुगेको, पानीको सतह बर्सेनि घट्न थालेको, जडीबुटीको अवैध निकासी, वन्यजन्तुको चोरी सिकार पहिलेभन्दा बढेको उनको भनाइ छ। रामारोशन आउने पर्यटकका लागि पछिल्लो समय रामारोशनकै रामे, मुजाबगरजस्ता बजारमा स्थानीयले होटल सञ्चालनमा ल्याएका छन्। दिनभरि रामारोशन घुमेर साँझ यी बजारमा रहेका होटेलमा बास बस्न सकिन्छ। ताल सुक्न थाले, स्थानीय चिन्तित पर्यटनको प्रचुर सम्भावना बोकेको रामारोशन क्षेत्रका ताल संरक्षणको अभावमा सुक्न थालेका छन्। पछिल्लो समय तालको संरक्षण र रामारोशन क्षेत्रको विकासका लागि आवाज उठ्ने गरे पनि पर्याप्त लगानी छैन। त्यसैकारण तल्लो धउने, माथिल्लो धउने र लिस्सेडाली ताल सुक्दै गइरहेका छन्। गेराहा ताल पुरिन थालेको स्थानीयले बताए। तालको संरक्षणमा सरकारको ध्यान नजाने हो भने केही वर्षमै ताल पूरै पुरिन सक्ने भन्दै स्थानीयवासी चिन्तित छन्। तालहरूमा पहिलेभन्दा पानी सुक्दै जान थालेको स्थानीय तेजबहादुर रोकायाले बताए। ताल सुक्ने र पुरिने सम्भावना थप बढ्दै जानुका पछाडि राज्यबाट चाहिने जति सहयोग र पहलकदमी नभएको उनले बताए। रामारोशनको अवलोकन गर्न आउनेको संख्या बढ्दो क्रममा रहेको बेला बढीभन्दा बढी पर्यटक भित्त्याउनका लागि सबै सरोकारवाला जुट्नुपर्ने उनको भनाइ छ। समिति छ, पुरानो हिसाब छैन रामारोशन क्षेत्रको विकासका लागि भन्दै रामारोशन क्षेत्र पर्यटन तथा व्यवस्थापन समिति गठन गरिएको छ। २०७७ सालमा गठन भएको समितिले तालहरू सरसफाइ, भौतिक संरचना निर्माणको काम गरिरहेको समितिकी कार्यकारी निर्देशक गंगा कुँवर बुढाले बताइन्। उनका अनुसार प्रदेशको उद्योग पर्यटन, वन तथा वातावरण मन्त्रालयले आर्थिक वर्ष २०७७०७८ मा १ करोड र २०७८०७९ मा १ करोड ७५ लाख बजेट दिएको थियो। समिति गठन भएपछि गुरुयोजना बनाएर अगाडि बढेका छौं, उनले भनिन, शौचालय निर्माण, वनभोजस्थल निर्माण, पैदलमार्ग निर्माण, जिंगले ताल सरसफाइ, मन्दिर, होर्डिङ बोर्ड निर्माणलगायत भौतिक संरचना बनाएका छौं। होमस्टे सञ्चालकहरूलाई उद्यमशील तालिमहरू, जलवायु परिवर्तनसम्बन्धी तालिमहरू सञ्चालनसँगै कार्यालय व्यवस्थापन कर्मचारी तलब भत्तालगायतका क्षेत्रमा बजेट खर्च भएको छ। चालू आर्थिक वर्षका लागि भने बजेट नआएको उनले बताइन्। रामारोशन क्षेत्रमा आवश्यकताको आधारमा काम भइरहेको उनले बताइन्। यस क्षेत्रको समग्र विकासका लागि निकै कम बजेट आएको छ, उनले भनिन, बालुवामा पानी खन्याए झंै हुन्छ। चालू आर्थिक वर्षका लागि बजेटको कुनै जानकारी नै आएको छैन। विगतमा यस क्षेत्रमा केकसरी र कति बजेट खर्च भयो भन्ने विषयमा समितिलाई जानकारी नरहेको उनले बताइन्। हालसम्म स्थानीय सरकार र प्रदेश सरकारले रामारोशन क्षेत्रको विकासका लागि केही बजेट विनियोजन गरे पनि संघ सरकारबाट भने कुनै सम्बोधन नभएको कुँवरको भनाइ छ। चैत वैशाखमा मनै लोभिने सशस्त्र युद्धताका रामारोशन क्षेत्र माओवादीको कब्जामा थियो। माओवादीहरूले सैन्य तालिम केन्द्र नै बनाएको थियो। शान्तिवार्तापछि २०६४ सालमा पहिलो पटक यहाँको प्रचारप्रसार गर्ने उदेश्यले महोत्सवको आयोजना गरियो। तत्कालीन अर्थमन्त्री बाबुराम भट्टराई र पर्यटनमन्त्री हिसिला यमीले महोत्सवको उद्घाटन गरेका थिए। उक्त महोत्सवपछि यस क्षेत्रको स्थानीय एवं जिल्लाबाट संरक्षण एवं प्रवद्र्धनका काम सुरु भएका हुन्। चैत र वैशाखतिर यहाँ विभिन्न महोत्सवहरू आयोजना गरिन्छन्। मनमोहक प्राकृतिक दृश्य र मनै लोभ्याउने थरीथरीका लालीगुराँस फुल्ने त्यसबेलाको मौसम रामारोशन घुम्नेका लागि अति उपयुक्त मानिन्छ। रामारोशनमा पूर्वाधार विकास कार्यालय साँफेबगरमार्फत अहिले सडक निर्माणको काम भइरहेको छ। बान्नीगढी जयगढ गाउँपालिकाको जयगढदेखि रामारोशनसम्मको सडक कालोपत्रे हुनेछ। समपूरक बजेटमार्फत सडक निर्माणको काम जारी रहेको कार्यालयका इन्जिनियर आविष्कार शर्माले जानकारी दिए। सडक निर्माणको काम तीन चरणमा भइरहेको छ। पहिलो चरणको सडक निर्माण काम जयगढदेखि कैलाश खोलाको पक्की पुलसम्मको बज्रगुरु कन्ट्रक्सन, पक्कीपुलदेखि रामारोशनको मुजाबगरमा रहेको प्रवेशद्वारसम्म जयदेवी एसएस निर्माण सेवा र प्रवेशद्वारदेखि वडा कार्यालयसम्म पीएस बानियाँ जेभीले गरिरहेको छ। पहिलो चरणको काम बज्रगुरुले ३० करोड २८ लाख ७५ हजार, दोस्रो चरणको जयदेवीले १३ करोड ८९ लाख २६ हजार ४ सय २४ र तेस्रो चरणको पीएस जेभीले ४८ करोड ३९ लाख ६७ हजार ८ सय २० मा भ्याटसहित सम्झौता गरेर काम गरिरहेको इन्जिनियर शर्माले बताए। उनले भने, २०७५०७६ देखि काम सुरु भएको हो। २०७७ मा भदौ २ गते आएको बाढीले सबै ध्वस्त बनायो। फेरि जिरोदेखि सुरुवात गरेका छौं। बाढीले क्षति गरेकाले पहिलो चरणको काममा केही बजेट थप भएर आएको छ। पर्यटकीय क्षेत्रको रूपमा विकास गर्नका लागि थुप्रै योजनाहरू भए पनि गाउँपालिकाको बजेटले नभ्याउने रामारोशन गाउँपालिका अध्यक्ष मानबहादुर साउद बताउँछन्। विकासका लागि आएको बजेट सदुपयोग गरेमा भने बजेट अभाव भने नरहेको उनले बताए। गाउँपालिकासँग ११ करोड मात्र विकासे बजेट छ, अध्यक्ष साउदले भने, पर्यटकीय क्षेत्रको विकासका लागि पालिकाबाट बजेट शून्य छ। बजेट नआएको होइन थुपै बजेट आउँछ तर चोर बाटोबाट कसले भुक्तानी गर्छ कसले अनुगमन गर्छ भन्ने नै जानकारी हुँदैन। रामारोशनको विकासभन्दा पनि व्यक्तिको स्वार्थमा योजनाहरू चोर बाटोबाट आउने गरेको अध्यक्ष साउदले बताए। भौगोलिक रूपले दुर्गम ठाउँ भएकाले पनि सबैको नजर पर्न नसकेको र आउने बजेटहरू पारदर्शी नभएका कारणले रामारोशनको विकासले गति लिन नसकेको उनको भनाइ छ। कैलाशको त्यो वितण्डा कैलाश खोलाको मुहान हो, रामारोशन क्षेत्र। २०७७ भदौ २ गते कैलाशमा आएको बाढीले रामारोशनमा ठूलो धनजनको क्षति गयो। सैनीबजार नै बगायो। बाढीबाट १७ जनाको मृत्यु भयो। ८ जनाको मात्र शव फेला पयो। ९ जना अझै बेपत्ता छन्। बाढीले सडक, पुलपुलेसा धेरै भौतिक संरचना तहसनहस पारिदियो। बाढीले रामारोशनको विकास अझै दसांै वर्ष पछाडि धकेलिदियो। अहिले विस्तारै त्यो बाढीको क्षतिबाट तंग्रिन थालेको छ। बर्सेनि बजेट आए पनि रामारोशनको विकास हुन नसकेको स्थानीयहरूको गुनासो छ। रामारोशनलाई पर्यटकीय क्षेत्रको रूपमा विकास गर्नका लागि आएको बजेटको सही सदुपयोग गर्न सकिए यस क्षेत्रको कायापलट हुनेछ। व्यक्ति पिच्छे र पहुँचको आधारमा आएको बजेट र कामको अनुगमन हुन जरुरी छ। १२ बण्ड (ताल)जिगाले, बाटुल्ला, लामीदह, लिस्से डाली, ताउले, तल्लो धाउने, माथिल्लो धाउने, गाग्रे ताल, डौठे खाल, दल्याना, रामे, गेराह।१८ खण्ड (मैदान)किनिमिनी, बागफल गोरेकोट, रोशन टाउका, ददाडी पिनालेखी, रोशन जिगाले, सालिमकोट कागे बर्जु, रोशन बागफाल, चिर्किट खालापोखडर, रामे रोशन, नेटाकोट साकोट, दल्यान रामे, रामे रगाडे, पातल दल्यान, किनिमिनी सुन्दरे, गेराह जैदेखोला, पिनालेखी टोडके, जिउने पातल, चिल्फु गाग्रा।प्रमुख छहराबाङ्गे, दल्याना, किनिमिनी फिस्साने, औलाघाट कैलाशखोला, रामारोशन गगन, वडाचामल, जैदेखोला दुदुल्लेबोट।"
यस्तो देखियो साइकल र्याली,"काठमाडौं: आज विश्व क्यान्सरको दिवसको अवसरमा क्यान्सरविरुद्ध सचेतना फैलाउन अन्नपूर्ण मिडिया नेटवर्कले साइकल र्याली आयोजना गरेको छ। 'अन्नपूर्ण पोस्ट राइड फर लाइफ२०२३' नारासहित आयोजना गरिएको र्यालीमा करिब १ हजार ६ सय सहभागी छन्। अन्नपूर्ण पोस्टको कर्पोरेट टावर तीनकुनेबाट सुरु भएको र्याली गौशाला, चावहिल, नारायणगोपाल चोक, बसुन्धारा, गोंगबु, बालाजु चोक, सोह्रखुट्टे, अमृत साइन्स कलेज, थमेल चोक (गा हल), कान्तिपथ, जमल, भद्रकाली, सुन्धारा, त्रिपुरेश्वर, थापाथली, माइतीघर मण्डला, बिजुली बजार पुल, यूएन पार्क, महादेवस्थान मन्दिर अगाडिको पुल, तीनकुने पुल हुँदै अन्नपूर्ण पोस्टको कर्पोरेट टावरमा आएर समापन भएको छ। हेर्नुहोस् सडकमा देखिएको साइकल र्यालीको दृश्य"
क्यान्सरविरुद्ध सचेतना जगाउन अन्नपूर्ण मिडिया नेटवर्कको साइकल र्याली (फोटो फिचर),"काठमाडौं: आज विश्व क्यान्सरको दिवस। विश्वभर क्यान्सरविरुद्ध सचेतना फैलाउन विभिन्न कार्यक्रम आयोजना भएका छन्। अन्नपूर्ण मिडिया नेटवर्कले पनि क्यान्सरविरुद्ध सचेतना जगाउन साइकल र्याली आयोजना गरेको छ। अन्नपूर्ण नेटवर्कले वार्षीक कार्यक्रम अन्तर्गत क्यान्सरविरुद्ध सचेतना जगाउन साइकल र्यालीको आयोजना गरेको हो। 'अन्नपूर्ण पोस्ट राइड फर लाइफ२०२३' नारा दिइएको र्यालीलाई प्रतिनिधि सभाकी उपसभामुख इन्दिरा रानामगरले उद्घाटन गरेकी छन्। र्याली अन्नपूर्ण पोस्टको कर्पोरेट टावर तीनकुनेबाट सुरु भएर गौशाला, चावहिल, नारायणगोपाल चोक, बसुन्धारा, गोंगबु, बालाजु चोक, सोह्रखुट्टे, अमृत साइन्स कलेज, थमेल चोक (गा हल), कान्तिपथ, जमल, भद्रकाली, सुन्धारा, त्रिपुरेश्वर, थापाथली, माइतीघर मण्डला, बिजुली बजार पुल, यूएन पार्क, महादेवस्थान मन्दिर अगाडिको पुल, तीनकुने पुल हुँदै अन्नपूर्ण पोस्टको कर्पोरेट टावरमा आएर समापन हुनेछ।"
अर्घाखाँची अस्पतालका बिरामीलाई फलफूल वितरण,सन्धिखर्क: नेपाल राष्ट्रिय कर्मचारी संगठन (निजामती) को १७ औ स्थापना दिवसको अवसरमा अर्घाखाँची अस्पताल सन्धिखर्कका बिरामीलाई फलफूल वितरण गरिएको छ। अर्घाखाँची जिल्ला अस्पतालमा भर्ना भएका बिरामीलाई फलफूल वितरण तथा बिरामीको पूर्ण स्वास्थ्य लाभको कामना गर्दै स्थापना दिवस मनाएको नेपाल राष्ट्रिय कर्मचारी संगठन (निजामती)का अध्यक्ष यादवप्रसाद सापकोटाले बताए।
"ट्रकको ठक्करबाट एक जनाको मृत्यु, कर्णाली राजमार्ग ठप्प","वीरेन्द्रनगर : कर्णाली राजमार्गको दैलेख खण्ड राकममा ट्रकको ठक्करबाट एक जनाको मृत्यु भएको छ। जिल्ला प्रहरी कार्यालय दैलेखका सूचना अधिकारी इन्सपेक्टर दिपकसिंह बिष्टका अनुसार शुक्रबार बेलुका ७:५० बजेतिर भे१ ख ३५१८ नम्बरको ट्रकले ठक्कर दिँदा आठबिस नगरपालिका४ निवासी ५५ वर्षीय तिलबहादुर माझीको घटनास्थलमै ज्यान गएको हो। ट्रकले ठक्कर दिएर मान्छे मारेको भन्दै स्थानीयवासीहरू आन्दोलित छन्। गएरातिबाट कर्णाली राजमार्ग ठप्प छ। घटनास्थलमा प्रहरिले सुरक्षा दिइरहेको छ। आन्दोलित स्थानीयले ठक्कर दिएर मान्छे मार्ने चालकलाई कारबाही गर्नुपर्ने, मृतकका परिवारलाई उचित राहत दिनुपर्ने लगायतका मागहरू राखेका छन्। गाडीधनी, प्रहरी प्रशान र पीडित पक्षहरूबीच दिउँसोबाट छलफल भइरहेको छ। सहमति भएको छैन। राजमार्ग खुलाउन नदिँदा कर्णाली राजमार्गमा सञ्चालित सयौं गाडीहरू ठाउँ ठाँउमा रोकिएका छन्। यात्रुहरू शुक्रबार रातिबाट अलपत्र छन्।"
उपसभामुख मगरले भनिन्ः साइकल नै मेरो सम्पत्ति हो,"काठमाडौं : प्रतिनिधिसभाकी उपसभामुख इन्दिरा राना मगरले साइकल सवारीले स्वस्थ तथा स्फूर्त रहन मद्दत गर्ने बताएकी छन्। अन्नपूर्ण मिडिया नेटवर्कले अयोजना गरेको अन्नपूर्ण राइड फर लाइफ२०२३ को उद्घाटन गर्दै उपसभामुख मगरले बाँचुञ्जेल स्वस्थ र बलियो बन्न साइकल चलाउनु आवश्यक रहेको बताइन्। मगरले हरेक वर्ष साइकल र्यालीमा सहभागिका रूपमा उपस्थित हुने गरेको र यो वर्ष प्रमुख अतिथि बन्न पाएकामा खुसी व्यक्त गरिन्। साइकल मेरो साथी हो। जीवनका योजना पनि साइकल चढेकै बेलामा गर्छु, मगरले भनिन्, विगतका वर्षमा सहभागिका रूपमा अन्नपूर्ण साइकल र्यालीमा उपस्थित हुन्थें। म भाग्यमानी छु, यो वर्ष प्रमुख अतिथि नै बन्ने अवसर पाएँ। विश्व क्यान्सर दिवसका अवसरमा आयोजना गरेको साइकल र्यालीमा १ हजार ५ सय जना सहभागी थिए। उपसभामुख मगरले आफूसँग सम्पत्तिका रूपमा साइकल नै रहेको पनि बताइन्। काठमाडौंमा मेरो घर छैन तर २ वटा साइकल छ। साइकल चलाउँदै आफूले जीवन जिउने कला सिकेको जिकिर गरिन्। साइकल चलाउँदा खाल्डाखुल्डीबाट जोगिइन्छ। साइकल चलाउँदै मैले जीवनका उकालाओरालालगायत अवरोध हटाउन सिकें, उनले भनिन्। उपसभामुख मगरले साइकल चढेरै पाल्पा, चितवन आदि ठाउँ तथा जेलमा बालबालिका भेट्न पनि साइकल चढेर जाने गरेको बताइन्। ५३ वर्षको उमेरमा मलाई १६ वर्षको जस्तो अुनभूत हुन्छ। साइकलले स्वस्थ तथा स्फूर्त रहन मलाई मद्दत गरेको छ, मगरले थपिन्, बाँचुञ्जेल स्वस्थ र बलियो बन्न साइकल चलाउनु आवश्यक छ। अन्नपूर्ण पोस्ट्का प्रधान सम्पादक अखण्ड भण्डारीले क्यान्सर नसर्ने रोग भएपनि संसारमा सरुवाभन्दा घातक र संक्रामक भएर विश्वव्यापीकरण भइरहेको बताए। नेपालमा प्रत्येक वर्ष ३० हजार र विश्वमा २ करोड नयाँ क्यान्सर रोगी थपिने गरेको छ, भण्डारीले भने, यही गम्भीर विषयमा जनचेतना फैलाउन हामीले गरेका वर्ष साइकल र्याली आयोजना गर्दै आएका छौं। र्यालीले आम सर्वसाधारणमा क्यान्सरबारे जनचेतना जगाउन सहयोग गर्ने भण्डारीको भनाइ छ। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाको अध्यक्षतामा भएको कार्यक्रममा पूर्व मन्त्री राजकिशोर यादव, नेपाली सेवाका प्रवक्ता कृष्णप्रसाद भण्डारी, माइती नेपालकी अध्यक्ष अनुराधा कोइराला लगायतको सहभागिता थियो।"
ॐ को विश्वतरंग,"ब्रह्माण्ड अर्थात् सफ्टवेयरलाई मन्त्र। जुन सफ्टवेयरले ब्रह्माण्ड चल्छ, त्यो मन्त्र हो। जसबाट तपाईं पनि चल्नुहुन्छ र म पनि। देखिने संसार नै मन्त्रको पहिलो भाग हो, जसलाई वैश्वानर भनिन्छ। देखिने संसार भनेको भौतिक दृष्य। मानौं, रूख देख्दा आँखाले जे देख्छ र मस्तिष्कले जति विश्लेषण गर्छ, त्यति नै बुझ्ने हो। यसकारण वैश्वानरमा सीमा हुन्छ। मैले देखेको र तपाईंले देखेको रूखबीच भिन्नता आइहाल्छ। यसमा सीमित सोच हुन्छ, एकदमै सिमाना हुन्छ। समाज ईश्वर शब्दको अर्थ भगवान् भन्ने बुझ्छ। यसको पहिलो तह भनेको देखिने संसार हो। मन्त्रभित्र लुकेको सफ्टवेयर हो। तैयस दोस्रो हो। यो विचारको लोक हो। कसैले देखेको रूखबारे मनन् र धारणा गर्यो भने एकदमै गहिराइ आउँछ अब। प्रत्येक व्यक्तिभित्र विचारको क्षमता छ। विचारको क्षमता रूखमाथि प्रक्षेपण गर्दा वा रूखलाई धारणा गर्दा अलग प्रकारले देखिन्छ। जस्तो, कविहरूले रूखहरू धेरै अग्लाअग्ला चित्रण गर्छन्। चित्रकारहरूले रूखहरूले आकाश छोइरहेका छन् र सूर्यसँग कुरा गरिरहेका हुन्छन् भनेर कोर्छन्। यो तैजस लोक हो। यो लोकको मन्त्र भौतिक विषयको सिमानामा बाँधिदैन। कविले काव्य बनाउन सक्छ रुखलाई। पूरै ब्रह्माण्ड जसरी बनेको छ, त्यसको संरचना आफैंमा मन्त्र हो। यस ओम् मन्त्रको प्रयोग जान्यौं भने पूरै ब्रह्माण्डलाई चलाउन जानिन्छ। वैश्वानरमा सीमित व्यक्ति कहिले पनि कवि हुँदैन। आफूभित्रको लोकमा हेर्ने क्षमताले व्यक्तिलाई कवि बनाउँछ। विचारक बनाउँछ। दार्शनिक बनाउँछ, द्रष्टा बनाउँछ। तैजसको मन्त्रले मनलाई त्यहीअनुुसार विकास गर्छ। त्यही वृक्षसँग बस्नुभयो र वृक्षका बारेमा सोच्नु भएन। वृक्षकै ऊर्जामा रम्नुभयो। त्यसैलाई आफूभित्र प्रवेश गर्न दिनुभयो। त्यो वृक्षको शान्ति, उसको तपस्या। जो जन्मेदेखि एकैठाउँमा छ। उसलाई नगरकोट हेर्नु पनि छैन, न धुलिखेल नै। जे आयो त्यही खाएको छ। जे पर्यो, स्वीकार गरेको छ। त्यस वृक्षभित्रबाट उसले गहन कुरा सिक्छ। सिर्जनात्मक चरणमा पुग्ने यसरी तेस्रोमा म बसेमात्रै त्यो वृक्षको विराट छवि मभित्र बन्छ। बहुत शान्त वृक्षको जीवनको स्रोत, त्यसले जहाँबाट जीवन पाउँछ म पनि त्यही जीवनको स्रोतमा पुग्न सक्छु। त्यो वृक्षको जीवनको स्रोत र पूरै ब्रह्माण्डको जीवनको स्रोत एउटै हो। तेस्रो तह प्राज्ञतहको मन्त्रको साधना हो। यस्तोे व्यक्ति कुनै पनि वस्तुको स्रोतमा पुग्न सक्छ। पूरै ब्रह्माण्डलाई छुन्छ उसको चेतनाले। यो करिबकरिब दार्शनिकभन्दा पनि गहिरो ऋषि चेतनामा पुगेको अवस्था हो। दार्शनिक त विचारको क्षमता हो। दार्शनिक पचाससय वर्षमा पुरानो हुन्छ। तर ऋषि कहिल्यै पुरानो हुँदैन। ऋषि अस्तित्वगत जगत् हो। एक पटक त्यो मूल अजपा गायत्री वा बिज ब्रह्मको अनुभव गर्ने हो भने जीवनमा यति आनन्द, शान्ति र फलित हुन्छ कि व्यक्तिको जीवन हरप्रकारले सफल हुन्छ। तनमन दुवै राम्रो हुन थाल्छ। उसका विचार, भावना र काम राम्रा हुन्छन्। उसको भाग्य नै खुल्छ। अब वृक्षको प्राज्ञमा छिर्नु तेस्रो लोक हो। मन्त्रको तेस्रो सम्भावना हो। वृक्ष कहाँ छ भन्दा वृक्ष पृथ्वीमा छ पृथ्वी कहाँ छ भन्दा आकाशमा छ। आकाश कहाँ छ भन्दा सौर्यमण्डलमा छ सौर्यमण्डल कहाँ छ ? खोज्दै जानुभयो भने विराट फैलिएको ब्रह्म भेट्नु हुन्छ। त्यो ब्रह्मको अनुभव पनि तपाईंको अनुभव हो। त्यही वृक्षकै अनुभव हो। तपाईं ब्रह्मको अनुभवमा जानुभयो भने पूरै ब्रह्माण्डको स्रोत पत्ता लाग्छ। तपाईं अब पुराण लेख्न सक्ने बन्नुभयो। तपाईं पूरै ब्रह्माण्ड जन्मेको ठाउँ नै पुग्नु भयो। तेस्रो लोक प्राज्ञलोक हो। पृथ्वी कसरी जन्मियो ? यहाँ भएका वस्तुहरू कसरी जन्मिए ? त्यसको स्रोत के हो ? पत्ता लगाउँछु र जन्मेको पत्ता लगाउनेबित्तिकै त्यसमाथि मेरो अधिकार हुन्छ। नयाँ पनि जन्माउन सक्छु मैले। त्यसकारण प्राज्ञलोकमा साधना गर्ने व्यक्तिले मन्त्रको बलले धेरै कुरा जन्माउन थाल्छ। उनीहरूको जीवन पनि फरक प्रकारको हुन्छ। तर जो चौथो लोकमा पुगेको छ। चतुर्थ लोकमा पुगेको व्यक्ति पूरै ब्रह्माण्ड जहाँबाट जन्मिन्छ, त्यही सकल ब्रह्माण्ड (ब्रह्म)को अनुभूतिमा प्रवेश गर्छ। त्यो ओम् हो। ओम्मा त चारवटै पर्छन्। तर यो चौथो मन्त्र सकल ब्रह्माण्डको पूर्णताको मन्त्र हो। मन्त्रको चौथो तह सिद्धि प्राप्ति चौथो तहमा पुगेर मन्त्र साधना गर्दा मानिस यति शान्त, आनन्दित र शक्तिशाली हुन्छ कि ऊ सकल ब्रह्माण्डको केन्द्रमै पुग्छ। अब तपाईंलाई केही चाहिँदैन। सबै तपाईंलाई प्राप्त हुन्छ। यसलाई प्राप्त प्राप्तव्य भनिन्छ। यो तहमा पुगेको व्यक्तिलाई तीनवटा गुणले सम्बोधन गरिन्छ। एउटा ज्ञात ज्ञातव्य, अर्को प्राप्त प्राप्तव्य र तेस्रो कृत कृत्य। ज्ञात ज्ञातव्य भनेको उसका लागि जान्न लायक केही पनि बचेन। प्राप्त प्रातव्यमा पाउनुपर्ने पनि केही रहेन, सबै प्राप्त छ। उसले मरेको पनि देख्यो जन्मेको पनि देखिसक्यो। भगवान् कृष्णले अर्जुनलाई विराट रूप देखाइदिए जस्तै। त्यसपछि तेस्रो उसले गर्नुपर्ने काम केही पनि बाँकी रहेन। कृतकृत्य हुन्छ ऊ। तपाईंको शरीरमा रोग लागेको छ, सोको निवारण गर्ने मन्त्र हुन्छ। रोग के हो त ? ब्रह्माण्डको मूलमन्त्र ओम् हो। त्यससँग शरीर जति मात्रामा लयमा जाँदैन, त्यति मात्रामा रोग देखा पर्छ, यदि मूलतरंगसँग मिल्न सकेन भने। वैश्वानरमा मात्र काम गर्ने मान्छेको मनमा कहिल्यै सन्तुष्ट हुँदैन। दोस्रो लोकमा पुग्नेले देख्छ कि म वैचारिक लोकमा त छु तर वैचारिक लोकमात्र होइन, सुषुप्ती पनि छ। तेस्रोमा पुग्नेको हिरण्य गर्भ चल्छ। जसले सबैको कारण देख्छ, बुझ्छ। सृष्टिको विषयमात्रै बुझ्छ। चतुर्थमा पुगेको व्यक्तिलाई मन्त्र सिद्ध अथवा मन्त्र द्रष्टा भनिन्छ। मन्त्र शब्दको अर्थ विराट छ। अर्थ बुझ्नुअघि मन्त्रका रूपहरू बुझौं। यसका रूप दुइटा हुन्छन्। एउटा, स्थिर रूप, जसले सत्य प्रकट गर्छ। अर्को, चलायमान रूप। जसले प्रकृतिका विभिन्न नियम प्रकट गर्छ। मन्त्रको स्थिर रूपबाट नै चलायमान रूपहरू जन्मन्छन्। त्यसकारण मन्त्रको स्थिर नै बह्माण्डको कारण तŒव हो। ब्रह्माण्डको मूल शक्ति परमात्मा नै मूल मन्त्र हो। यसकारण ओम् मूल मन्त्र हो। ओम् परमात्मा हो, परमात्माको मन्त्र हो अनि सच्चिदानन्दकोे मन्त्र हो। ओम् परमात्माको वाचक र ध्वनि पनि हो। ओम्सम्म पुग्ने शाखा, प्रशाखा र अरू सबै जति पनि छन् तिनमा धर्म अध्यात्मले काम गरेको छ। आजसम्म इतिहास र भविष्यमा जति पनि हुनेछन्, ती सबै ओम्का अवयवहरू हुन्। त्यो चाहिँ स्थिर मन्त्र पनि हो, गद्यात्मक मन्त्र पनि। ओम्मा स्थिरता र गतिशीलता पनि छ। ओम् नै मूल मन्त्र ओम् भनें भने ओ भन्दा गतिशीलता आयो र मभन्दा रोकियो र सँगै स्थिरता पनि आयो। अब गतिशीलता र स्थिरता भनेको के हो बुझ्यौं भने मन्त्रको मूल अर्थमा प्रवेश गर्न सहज हुनेछ। पूरै ब्रह्माण्ड जसरी बनेको छ, त्यसको संरचना आफैंमा मन्त्र हो। यस ओम् मन्त्रको प्रयोग जान्यौं भने पूरै ब्रह्माण्डलाई चलाउन जानिन्छ। मन्त्रको गतिशील रूपको पहिलो अंग हो, विराट। विराट भनेको देखिने जगत् हो। मन्त्रको देखिने रूप हो जगत्। ओम् मन्त्र आफूभित्र देखियो र मन्त्रमा स्थिर भयो भने व्यक्ति मन्त्रको माध्यमबाट विराट जगत् पाउन सक्छ। मन्त्रको दोस्रो रूप तैजस अर्थात् स्वप्न लोक हो। इन्द्रियले देख्तैन, मनले देख्छ। मनले जे जति कल्पना गर्छ, सबैलाई हिरण्यगर्भ भनिन्छ। हिरण्यगर्भ खासमा मन्त्र जान्ने क्षमता हो। बाहिर देखिने भौतिक संसार विराट छ तर धेरै गुणा शक्तिशाली सूक्ष्म तहमा हिरण्यगर्भ हुन्छ। खुसी हुँदा र नहुँदाको संसार मानौं कि, तपाईं भित्रबाट खुसी हुनुहुन्छ भने संसारलाई एक प्रकारले देख्नु हुन्छ। दुःखी हुनुहुन्छ भने तपाईंको हिरण्यगर्भ बिग्रियो। त्यो भित्रको स्वप्न वा विचारको क्षमता बिग्रिएपछि बाहिर देखेको संसार अलग हुन्छ। त्यसैले एउटै परिवारका दुई सदस्य हुँदा पनि एउटा साधु बन्दा, अर्को भने हिंस्रक बन्न सक्छ। एउटा सबैलाई मद्दत गर्नुपर्छ भनेर लाग्छ तर अर्को मान्छे सबैलाई बिगार्नु पर्छ भनेर। किनभने उसको हिरण्यगर्भ (भित्रको मन्त्र) बिग्रियो। व्यक्ति बन्ने मन्त्रले हो। व्यक्तिमा विचार जन्मने आफूभित्रको मन्त्रले नै हो। हिरण्यगर्भ जसको ठिक छ, उसले सबैलाई राम्रो देख्छ र राम्रो बनाउने प्रयास गर्छ। हिरण्यगर्भ जसको बिग्रियो, उसको जीवनको मूलमन्त्र नै बिग्रिने प्रकारको हुन्छ र अर्कालाई बिगार्ने प्रकारको बन्छ। ब्रह्माण्डको मूल तरंग ओम् हो भने मूलमन्त्र पनि ओम् हो। मभित्र ओम् नाम गरेको मन्त्र स्थिर भएको छ कि छैन ? छ भने म अत्यन्तै शान्त, प्रसन्न र जे गरे पनि ओजस्वी, तेजस्वी र सफल हुन्छु। म ब्रह्माण्डको मूल ओम्मा कति लयमा छु ? त्यसमा भर पर्छ। मन्त्रको तेस्रो रूप हो, ईश्वर। ईश्वर के हो ? म स्वप्नलोक वा विचारको लोकमा पनि छैन, भौतिक लोकमा पनि छैन। गहिरो सुषुप्तिको अवस्था नै प्राज्ञ (ईश्वर)को रूप हो, प्राज्ञको मन्त्र हो। जुन गतिशील मन्त्रको तेस्रो रूप हो। अब मन्त्रमा आनन्द हुन्छ। जसलाई गहिरो निद्रा पर्छ, ऊ बहुत आनन्दमा जान्छ। बिहान उठ्दा चंगा हुन्छ। उसैले भन्न सक्छ, म स्वस्थ छु र सबै गर्न सक्छु। त्यो गहिरो निद्रामा मन्त्रको प्राज्ञ रूपसँग व्यक्तिको चेतना सम्पर्कमा आउँछ। ध्यानी व्यक्ति विराट लोकमा हुन्छ। मन्त्रले नै मलाई बनाएको हो। व्यक्ति मले आजसम्म जति पनि कुरा सोच्छ ती सबैको आधारमा मभित्र मन्त्रको तरंग जन्मन्छ। सबै सोच जन्मजन्मदेखि मैले सोच्दै आएका कुरा ममा भावतरंगको रूपमा मन्त्र बनेर बसेका हुन्छन्। त्यो मन्त्र नै मबाट अभिव्यक्त हुने हो। यसप्रकार यी गतिशील मन्त्र तीनवटा छन्। यी मन्त्रलाई सक्रिय गर्ने र सकारात्मक बनाउने विधि हो, मन्त्र साधना। जसले तपाईंको भित्र नदेखिने आनन्दको लोक पनि बढाउँछ। विचारको लोक प्रज्वलित गराउँछ। र, तपाईंको बाहिरको भौतिक संसारलाई राम्रो बनाउँछ। ग्र्याभिटेसन नै अध्यात्ममा मन्त्र आधुनिक भौतिक विज्ञानमा गुरुत्वाकर्षणको नियम छ। उनीहरू भौतिक संसारको नियमलाई ग्र्याभिटेसन भन्छन् हामी अध्यात्ममा मन्त्र भन्छौं। त्यो मन्त्रको तरंगले गुरुत्वाकर्षण चल्छ। व्यक्ति वा पदार्थले ब्रह्माण्डको मूल गुरुत्वाकर्षणको तरंगसँग मेल नखाने काम गर्यो भने उसको मृत्युसम्म हुनसक्छ। त्यसैले मन्त्रको रूपमा रहेको ब्रह्माण्डको मूल नियमसँग व्यक्तिले आफूलाई तालमेल र एकाकार गर्नुपर्छ। त्यो मन्त्रसँग तालमेल गर्न सकें भने मेरो विराट र हिरण्यगर्भ ठिक हुन्छ अनि ईश्वर पनि ठिक ठाउँमा रहन्छ। अर्थात् तीनैवटा मभित्रका लोकहरू ठिक ठाउँमा आउँछन्। यो विराटलोकलाई गायत्री मन्त्रमा भू अथवा भूर् भनिन्छ। दोस्रो रूपलाई भूव भनिन्छ। तेस्रोलाई स्व लोक भनिन्छ। त्यही भएर ईश्वर भएको हो। गायत्री मन्त्र ओम् भूर् भुवः स्व तत्सवितुर्वरेण्यं भर्गो देवस्य धिमहि धियो यो नः प्रचोदयात् तीनवटा लोकको कुरा हो। तीनवटै लोक प्रकाशित हुन् भनेर गायत्री मन्त्रलाई भनिरहेको हुन्छ। तीनवटैलाई उज्यालो बनाउन सकुँ भनेर ब्रह्माण्डको मूल मन्त्रलाई पुकारिरहेको हुन्छ व्यक्ति। ब्रह्माण्डको मूल मन्त्र ओम् हो। त्यही भएर ओम् भूर्भूर्वः स्वः भन्छौं। हे ओम् मेरा लोकहरू प्रकाशित गर। त्यसकारण ओम् परमात्माको मन्त्र हो। त्यो ओम्सँग मिल्दाजुल्दा तरंगहरू टिक्छन्। होइन भने जो व्यक्तिको तरंग ओम्सँग मिल्दोजुल्दो छैन, ऊ रोगी र चिन्ताग्रस्त हुन्छ। ऊ तरंगबाट पनि बाहिर जान्छ। तरंगबाट बाहिर जानु मृत्यु हो। मन्त्रको तरंगमा प्रवेश गर्नु जन्म हो। यन्त्र, मन्त्र र तन्त्र ब्रह्माण्डको मूल तरंग ओम् हो भने मूलमन्त्र पनि ओम् हो। मभित्र ओम् नाम गरेको मन्त्र स्थिर भएको छ कि छैन ? छ भने म अत्यन्तै शान्त, प्रसन्न र जे गरे पनि ओजस्वी, तेजस्वी र सफल हुन्छु। म ब्रह्माण्डको मूल ओम्मा कति लयमा छु, त्यसमा भर पर्छ। परमात्मारूपी ओम् मन्त्र त्यो ध्वनिको रूपमा पनि प्रकट हुन्छ। चित्रको रूपमा पनि ओम् देख्छौं। प्रत्येक व्यक्तिको आभामण्डल छ, मन छ। त्यो आफैंमा मन्त्र हो। मेरो शरीर पनि स्वयंमा मन्त्र हो। अर्को प्रकारले हेर्ने हो भने सत्यका तीनवटा रूप छन्, यन्त्र, मन्त्र र तन्त्र। सामान्यतः भौतिक विषय मसिन आदिलाई यन्त्र भनिन्छ। अध्यात्मले अभौतिक परमात्मासम्म जान पनि यन्त्र शब्द प्रयोग गर्छ। त्यही भएर हामी श्रीयन्त्र (लक्ष्मी यन्त्र) प्रयोग गर्छौं। देखिनेबाट नदेखिने विषयसम्म जाने विज्ञान हो, यन्त्र। दोस्रो, मन्त्र। मन्त्रको अर्थ विराट स्वरूप पनि हुन्छ। जसमा तन्त्र र यन्त्र दुवै पर्छन्। मनलाई सञ्चालन गर्ने मनको तन्त्रलाई मन्त्र भनिन्छ। तेस्रो हुन्छ, तन्त्र। तन्त्र भनेको वस्तु र आत्माको जोड हो। कुनै वस्तुको आत्मासँग जोड हेर्नु पर्यो भने त्यो तन्त्र हो। आत्मा भनेको ओम् हो। तन्त्र, मन्त्र, टुना, मुना भनेर असाध्यै दुरुपयोग भएको पनि छ। वास्तवमा तन्त्र शब्द कसैलाई बिगार्ने अर्थमा बुुझ्नु हुँदैन। तन्त्र आत्माको तरंग र मन्त्रसँग ओम्लाई एकाकार गर्न प्रयोग गर्ने विधि हो। आफू विराट बन्ने विधि हो, तन्त्र। विभिन्न प्रकारका मन्त्रहरूको मूल अर्थात् बीज मन्त्र चाहिँ ओम् नै हो। किनभने ओम्बाटै सबै मन्त्र प्रकट भएका हुन्। हिन्दू धर्मावलम्बीको मात्रै होइन, बौद्ध, इसाइ, इस्लामहरूमा जति पनि मन्त्र छन्, सबै मन्त्रहरूको मूलमा ओम् नै छ। हरेक विषयको मन्त्र हुन्छ। तपाईंको शरीरमा रोग लागेको छ, सोको निवारण गर्ने मन्त्र हुन्छ। रोग के हो त ? ब्रह्माण्डको मूलमन्त्र ओम्सँग शरीर जति मात्रामा लयमा जाँदैन, त्यति मात्रामा रोग देखा पर्छ। ओम्सँग लयमा भइनँ वा लयबाट तलमाथि भएँ भने शरीरमा रोग देखा पर्छ। शरीर स्वयं मन्त्र मनमा विभिन्न प्रकारका समस्या भए वा मन कमजोर भयो भने निवारण गर्ने मन्त्रहरू प्रयोग गर्नु पर्छ। त्यसैगरी, चेतना ठिक ठाउँमा छैन वा आफूभित्र स्थिर वा शान्त अनुभव गर्दिनँ भने मेरो चेतनाको मन्त्र बिग्रियो भनेर बुझ्नुपर्छ। त्यसलाई ठीक पार्ने मन्त्र छन्। शरीर स्वयं मन्त्र हो। शरीर र व्यक्तित्व ओम्को मूलमन्त्रबाट बनेको हुन्छ। यसरी नै पूरै सृष्टि एक हो। ओम् अद्वेत (दुई छैन, एक हो) मन्त्र हो। मन्त्रको दुरुपयोगले मान्छेलाई असर गर्छ नै। कसैले नराम्रो मन्त्रले प्रहार गर्यो भने त्यसबाट कसरी बच्ने ? भन्ने विधि पनि छ। हामी जीवन विज्ञानमा जे सिकाउँछौं, त्यसमा मान्छेले दुरुपयोग गर्न सक्ने सम्भावना हुँदैन। दुरुपयोगको विज्ञानतिर हामी जाँदैनौं। जब हामी स्थिर हुन सिक्छौं तब परमात्मा (आनन्द)मा जान सिक्छौं। अब आनन्द, कल्याण र सर्वहितबाहेक केही पनि रहँदैन। यसकारण आध्यात्मिक व्यक्तिले कसैलाई र कहिल्यै पनि हानि पुर्याउन सक्दैन, कसैको कुभलो गर्दैन। आध्यात्मिक व्यक्तिले सबैमा आफ्नै फैलावट देख्छ। यस्तो एकाकारमा भावमा पुगेको मानिसले गल्तीसम्म गर्दैन। मन्त्रको सदुपयोगदुरुपयोग पानी पनि एक प्रकारको मन्त्र हो। रसायनको संरचना नै मन्त्र हो। विचारका कणहरूले पानी बन्छ। मन्त्र पनि विचारको कण हो। मैले विचारका कण सम्प्रषित गरें भने त्यो पानी पनि प्रभावित हुन्छ। सबैभन्दा राम्रो अनुसन्धान जापानमा छ, पानीको बारेमा। पानी क्रिस्टलजस्तो मिलेर परमाणुहरू बन्छ, कसैलाई गाली गरें भने ती परमाणु एकछिनमै बिग्रिन थाल्छन्। त्यो पानी कसैले खायो भने उसलाई पेट दुख्ने समस्या हुन्छ वा थाहै नपाई उसलार्ई केही न केही नराम्रो गर्छ। प्रार्थना गरें, राम्रो भाव प्रकट गरें वा नमस्कार गरें भने फेरि पानी अर्कै प्रकारले प्रभावित हुन्छ। रमाइलो कुरा के छ भने जापानिजहरूले के भेटे भने सबैभन्दा राम्रो मन्त्र ओम् रहेछ। जापानमा भएको यो अनुसन्धानको पुस्तक नै छ। एउटा होइन, सयौं खोजहरू छन्, यस विषयमा। युरोपमा लामो समय एउटा संस्कृति चल्यो। जो व्यक्ति सफल हुन्छ, उसले लगाएको लुगाको सानो झुत्रो पनि घरमा लगेर राख्यो भने व्यक्ति सफल हुन्छ। यसमा धेरै हदसम्म सत्यता छ। किनभने सफलता पनि एउटा मन्त्र हो। व्यक्तिभित्र एउटा मन्त्र बनेको छ र उसको लुगामा त्यो व्यक्तिको मन्त्र विस्तारै सर्छ, प्रसारित गर्छ। त्यो मन्त्रले त्यो लुगालाई प्रभावित गर्छ। त्यो लुगाको एउटा टुक्रा लिएर आएँ भने त्यो मन्त्रजस्तै हुन्छ। त्यसबेलाका विश्वविख्यातहरूको जीवनी पढ्यौं भने उनी बाहिरबाट फर्केर घर आइपुग्दा करिबकरिब नग्न हुन्थे। मान्छेहरू जबर्जस्ती उनको लुगाको सानो टुक्रा भए पनि लिएर जान्थे। मन्त्रको सानो भाग पायो अर्थात् आशीर्वाद। त्यो मन्त्र हो। त्यो व्यक्तिभित्र आफैं मन्त्र बनिरहेको छ, छुट्टै मन्त्र बनाउनु पर्दैन। मन्त्रले आशीर्वाद दिन मिल्छ। जीवन विज्ञानभित्रको विज्ञान जीवन विज्ञानले जीवनको जुन मूलमन्त्र छ, ओम् यसको अद्भुत चमत्कार हुँदोरहेछ भनेर सिकाइरहेछ। यो मन्त्र जसले आफूभित्र अनुभव (चार प्रकार)ले गर्छ, उसको हृदयको गहिराइमा ओम्को अनुभव आफैं आउँछ, अजपा गायत्रीको रूपमा। तर बाहिर चाहिँ जपा गायत्रीको रूपमा कि विराट कि हिरण्यगर्भ कि ईश्वरको रूपमा आउँछ। एक पटक त्यो मूल अजपा गायत्री वा बिज ब्रह्मको अनुभव गर्ने हो भने जीवनमा यति आनन्द, शान्ति र स्वास्थ्य फलित हुन्छ कि व्यक्तिको जीवन हरप्रकारले सफल हुन्छ। तनमन दुवै राम्रो हुन थाल्छ। उसका विचार, भावना र काम राम्रा हुन्छन्। उसको भाग्य नै खुल्छ। यसरी बल्ल ब्रह्माण्डको मूलमन्त्रसँग व्यक्ति जोडिन्छ। यसैले जीवन विज्ञानको अवधारणा मानिसलाई उनीहरूकै मूलमन्त्रसँग जोडिदिने हो। जीवन विज्ञान एउटा मन्त्रको फैलावट हो। ब्रह्माण्ड चल्ने तरिका नै मन्त्र हो। तर, सही प्रयोग हुन सकिरहेको छैन। मन्त्रको सही प्रयोग गर्न जानेको दिन त मनुष्य त दिव्य भइहाल्छ नि। मन्त्र यसरी प्रभावकारी मानिसलाई सिधै मन्त्र सिकाएर केही हुँदैन। पहिला व्यक्तिलाई ध्यान सिकाएर आध्यात्मिक बनाउनु पर्छ। आध्यात्मिक बनाउनु भनेको ओम्सँग एकाकार गर्नु हो। ओम् हिन्दू धर्मको मात्र सम्पत्ति होइन। यो त ब्रह्माण्डीय मन्त्र हो। पछिल्लो समय मान्छेको बुझाइ कमजोर भएको हो। ओम्सँग जोड्न ध्यान, साधना र भक्तिको माध्यमबाट सम्भव छ। मन्त्र भावतरंग हो। जीवन विज्ञान एक आध्यात्मिक संस्था हुनुको नाताले हाम्रो काम व्यक्तिहरूलाई सकारात्मक जीवन ज्यून सिकाउने, साधना सिकाउने, आँट, जोस र जाँगर बढाउने, स्वास्थ्यलाई आफैं सक्रिय गर्ने विधि सिकाउने र सँगसँगै ओम्सँग लगेर जोडिदिने हो। यो मन्त्रको मूल विज्ञानमा आधारित प्रणाली हो। मन्त्रका तीनवटा भाव मिल्नुपर्छ अनि बल्ल मन्त्र प्रभावकारी हुन्छ। पहिलो, मन्त्र उच्चारण गर्ने विधि। हिमालकै सफा पानी पनि फोहोर भाँडामा हालेर अर्को सफा भाँडामा हाल्न खोज्यो भने फोहोर नै हुन्छ। त्यसले मन्त्र वाचन गर्ने पण्डितगुरुको जीवन सादगी र सात्विकताले भरिएको छ कि छैन ? त्यो मन्त्रको भूमि सही हुनुपर्छ। मन्त्र सम्प्रेषित गर्ने वातावरण र विधि हुन्छ। सबै मन्त्रलाई शक्ति दिने देवता हुन्छन्। प्रत्येक मन्त्रको आफ्नो इष्टदेवता हुन्छन्। देवीदेवता सबै सही वातावरण बनायो भने बल्ल आकर्षित हुन्छन्। दोस्रो हो उपयुक्त वातावरण। तेस्रो हो मन्त्रको प्रयोग। मन्त्र त शुद्ध विज्ञान हो। राम्रो खाना खुवाए पनि जिब्रो चल्दैन, मुख बन्द छ वा उसको पाचन प्रणाली बिग्रिएको छ भने भोजनले राम्रो काम गर्दैन। मन्त्र जप्न गुरुलाई अनुरोध गर्ने यजमानको नियत, शरीर, मन र चित्तसमेत शुद्धि हुनुपर्छ। होइन भने उसले मन्त्रको फाइदा पूरै लिन सक्दैन। यहाँ पण्डित, गुरु र महाराजहरूको मात्र समस्या होइन। वातावरण, सात्विकपन र आध्यात्मिक वातावरणको निर्माण सबै गर्न बाँकी छ। कसैले कसैलाई ठग्यो भने ठग्नु नै उसको मन्त्र बन्छ। अब त्यसले सर्वप्रथम आफैंलाई हित गर्दैन। अब ठगी गर्नेहरूको चर्चै जरुरी भएन। मन्त्रहरूको दुरुपयोग गर्ने व्यक्तिले आफ्नै जीवनलाई दुरुपयोग गरेको हो। मन्त्रको नियम के छ भने तपाईंलाई अपमान गरें भने मेरै मन्त्र बिग्रिन्छ, तपाईंलाई धेरै असर गर्दैन। अरूको अपमान कालान्तरमा आफैंलाई अपमान गर्नु हो। अध्यात्मले के सिकाउँछ भने यहाँ तपाईंले कसैलाई ठग्न सक्नु हुन्न। ठग्ने भनेको आफैंलाई हो। कसैले यति मन्त्र पढ्छु, पाठ गर्दिन्छु भनेर कसैले कोहीबाट धन उठायो तर सदुपयोग गरेन भने उसकै मन्त्र बिग्रँदै जान्छ। हजार रुपैयाँ उठाउला तर उसलाई दस हजार घाटा भइरहेको हुन्छ, नदेखेर मात्र हो। मन्त्र कसरी विज्ञान हो ? जुन विज्ञानको आधारमा सम्पूर्ण ब्रह्माण्ड चल्छ। ब्रह्माण्डका ससाना अंगहरू चल्छन् जुन प्रणालीमा छ। त्यसैलाई हामी नियम भन्छौं। त्यसैलाई अध्यात्मले मन्त्र भन्छ। गुरुत्वाकर्षण एउटा मन्त्र हो। ऋतु एउटा मन्त्र हो। मान्छेका सन्तानले निश्चित प्रकारले बोल्छ, हिँड्छ। त्यसले उसको आफ्नै प्रकारको मन्त्र छ। माछा वा बिरालाको बच्चाको आफ्नै प्रकारको मन्त्र छ। तुलसी वा निमको बोटको आफ्नै प्रकारको मन्त्र हुन्छ। अर्थात्, सबैको आफ्नै मन्त्र हुन्छ। त्यसकारण यो ठीक विज्ञान हो। मन्त्र जस्तो छ, व्यक्ति र ऊ वरिपरिको वातावरण उस्तै हुन्छ। जीवन विकास विशेषज्ञ शर्मा जीवन विज्ञानका संस्थापकसँग अन्नपूर्णकर्मी गोपीकृष्ण ढुंगानाले गरेको कुराकानीमा आधारित । मन्त्रसँग तालमेल गर्न सक्यो भने मानिसको विराट र हिरण्यगर्भ ठिक हुन्छ अनि ईश्वर पनि ठिक ठाउँमा रहन्छ। अर्थात् तीनैवटा मान्छेभित्रका लोकहरू ठिक ठाउँमा आउँछन्। यो विराटलोकलाई गायत्री मन्त्रमा भू अथवा भूर् भनिन्छ। दोस्रो रूपलाई भूव भनिन्छ। तेस्रोलाई स्व लोक भनिन्छ। यसरी ईश्वर भएको हो।"
ट्याक्टरको ठक्करले स्कुटरमा सवार दुई जनाको मृत्यु,तानसेन: ट्याक्टरले स्कुटरलाई ठक्कर दिँदा भएको दुर्घटनामा दुई जनाको मृत्यु भएको छ। स्कुटरमा सवार आमा छोराको मृत्यु भएको हो। तानसेनबाट बगनासकाली गाउँपालिका झिरभञ्ज्याङ जाँदै गरेको लु २ त ९८८४ ट्याक्टरले सोही दिशातर्फ जादै गरेको लु ५३ प ७५७१ नम्वरको स्कुटरलाई ठक्कर दिँदा स्कुटरमा सवार ३९ वर्षीया मीना थापा र उनका छोरा १९ वर्षका अभिषेक थापाको मृत्यु भएको प्रहरीले जनाएको छ। साढे ९ बजे भएको दुर्घटनामा गम्भीर घाइते भएका उनीहरूलाई उपचारका लागि पाल्पा अस्पताल पुर्याइएको थियो। अस्पतालले साढे १० बजे दुवै जनालाई मृत घोषणा गरेको जिल्ला प्रहरी कार्यालय पाल्पाका सूचना अधिकारी विरेन्द्र थापाले बताए। ट्याक्टर चालक र सहचालकलाई नियन्त्रण लिई अनुसन्धान थालेको प्रहरीले जनाएको छ।
मधेश प्रदेशसभाको पाँचौ स्थापना दिवसमा रक्तदान तथा सम्मान,"जनकपुरधाम : मधेस प्रदेशसभाले शनिबार आफ्नो पाँचौ स्थापना दिवसमा रक्तदानसहित निवर्तमान सांसदहरूलाई सम्मान गरेको छ। वार्षिकोत्सवका उपलक्ष्यमा प्रदेशसभामा कार्यरत कर्मचारी तथा अन्य समन्वय सहकार्य गरेका व्यक्तिहरूलाई सम्मान गरिएको हो। रक्तदानमा ४० जना सांसद तथा कर्मचारीले रक्तदान गरेका थिए। निवर्तमान सांसदहरू तथा कर्मचारीलाई पुरस्कार वितरण, खेलकुदको प्रमाणपत्र वितरण लगायतका कार्यक्रममा प्रदेश प्रमुख हरिशन्कर मिश्र, मुख्यमन्त्री सरोज कुमार यादव तथा सभामुख रामचन्द्र मण्डलले सम्मान गरेका थिए।"
बस र मोटरसाइकल ठोक्किएर भएको दुर्घटनामा एकको मृत्यु,मलंगवा: सर्लाहीको मलंगवामा शनिबार बिहान बस र मोटरसाइकल एक आपसमा ठोक्किएर भएको दुर्घटनामा एक जनाको मृत्यु भएको छ। दुईजना घाईते भएका छन्। मलंगवा नवलपुर सडकखण्ड अन्तर्गत मलंगवा नगरपालिका वडा नं ४ स्थित प्रहरी चौकी नजिक बस र मोटरसाइकल एक आपसमा ठोक्किएको हो। मलंगवाबाट उत्तरतर्फ जाँदै गरेको ना१ झ ४९५१ नम्बरको स्कूल बस र सलेमपुरबाट मलंगवा तर्फ जाँदै गरेको बीआर ०६ बीपी ३५१३ नम्बरको मोटरसाइकल एकआपसमा ठोक्किदाँ मोटरसाइकल चालक कविलासी नगरपालिका वडा ९ सलेमपुरका जुगेश्वर महतोको अन्दाजी १८ वर्षको छोरो दिपेन्द्र महतोको मृत्यु भएको छ। ठक्कर लागेर गम्भिर घाईते भएका महतोको उपचारका लागि अस्पताल ल्याउँदा चिकित्सकले मृत घोषणा गरेका थिए। ल्याउँदा ल्याउँदै बाटो मै उनको मृत्यु भएको हो। मोटरसाइकलमा पछाडि सवार कविलासी नगरपालिका वडा नं १० की हृदय नारायण महतोकी छोरी शवनम महतो र जगदिश महतोकी छोरी पूजा महतो घाइते भएका छन्। घाईते दुवैको प्रादेशिक अस्पताल मलंगवामा समान्य उपचार पश्चात थप उपचार गर्न वीरगंज पठाइएको जिल्ला प्रहरी कार्यालय सर्लाहीका प्रहरी उपरीक्षक नरेश राज सुवेदीले जानकारी दिए।
"विदेशी तरकारी बजारमा, स्वदेशी सडकमा","चितवन : नारायणघाटको पुल्चोकमा शुक्रबार दिउँसो किसानको भीड बढ्दै थियो। चितवन मंगलपुरका ६५ वर्षीय किसान शशीधर पौडेल टक्क उभिए र भीडलाई सम्बोधन गर्दै भन्न थाले, सरकार ! हामी यहाँ छौं। उनी किसानका पीडा पोख्दै गए, सरकारले हामीलाई देखेन। हाम्रा उत्पादनले बजारमा ठाउँ पाएनन्। अब के गरौं, मेहेनत बारीमा कुहाएर बसौं ? केही समयअघि वर्तमान सरकारका प्रधानमन्त्री पुष्पकमल दाहाल प्रचण्डसहितका नेता पनि सडकमा ओर्लिएर पलेँटी कस्दै सरकार ! हामी यहाँ छौं, भनेको स्मरण गर्दै किसान पौडेलले भने, पहिले तपाईंहरूले भनेकै शब्द आज हामीले भन्नु परेको छ। प्रधानमन्त्रीज्यू, आज हामी अन्यायमा पर्दा तपाईं जसरी नै सडकमा छौं। अनि, तपार्इं सरकारमा, हाम्रो पीडा अब पनि सुन्नुहुन्न ? पौडेल किसानका पीडा शब्दमा पोख्दै थिए। त्यहीँ समय सडकमा तरकारी पोख्न सुरु भयो। गोलभेँडा, गाँजर, कोपी, सिमीलगायतका किसानका उत्पादनले सडक रंगिए। दुःख गरेर लगाएको उत्पादनले लगानी पनि नउठेपछिको निराशा किसानमा देखिन्थ्यो। भएको उत्पादन पनि बिक्री नभएपछि चितवनका किसान सडकमा उत्रन बाध्य भए। उत्पादन सडकमा पोखिए। बजार स्थानीय उत्पादनभन्दा बाहिरी देशबाट आयात गरिएका तरकारी र फलफूलले ढाकेपछि शुक्रबार चितवनका किसानले आन्दोलन गर्नुपर्ने अवस्था आएको किसान पौडेलले बताए। धेरै लगानी गरी खेती गरिन्छ। बारीमा कुटोकोदालो गर्न छोडेर हामी अहिले सडकमा आउन बाध्य भएका छौं, उनले भने, कृषिप्रधान मुलुकमा किसानकै आन्दोलन सरकारले अब पनि हेरेर बस्छ भने सरकार लाचार भएन र ? आन्दोलित किसानले विभिन्न माग राख्दै पुल्चोकमा कोणसभा पनि गरे। बजारमा स्थानीय उत्पादनले मूल्य नपाएको उनीहरूको मुख्य गुनासो थियो। भारतसहितका मुलुकबाट आउने तरकारीले स्थानीय उत्पादनलाई विस्थापन गरेको किसानहरूको भनाइ थियो। उत्पादनले बजार नपाउँदा नेपाली किसान मरिरहेका छन्। सरकार टुलुटुलु हेरेर बसिरहेको छ। अनि यो अवस्था नदेखाएर के गर्नु ? भरतपुर१६ की किसान धनु अधिकारीले प्रश्न गरिन्। उनले आठ बिघा जग्गामा तरकारी खेती गरेकी छिन्। भन्छिन्, हाम्रो तरकारी बारीमै कुहिने अवस्थामा आयो। यस्तै अवस्था रहे प्रेमप्रसाद आचार्यले जस्तै आत्मदाह गर्ने स्थिति नआउला भन्न सकिन्न। सरकारले केही नसुन्दा हामी मानसिक तनावमा छौं। किसानले ऋण काडेरसमेत तरकारी खेती गरेका हुन्छन्। सरकारले नै कृषि ज्ञान केन्द्र र अन्य निकायबाट खेती गर्न प्रोत्साहन गर्छ। तर, उत्पादन भएपछि बजारको व्यवस्था नगर्दा किसान समस्यामा परेको अधिकारी बताउँछिन्। उत्पादनमा प्रोत्साहन छ। तर, बजार व्यवस्थापनमा सरकारको चासो छैन। हामीलाई नाफा त त्यस्तै हो, गोलभेँडा बेचेको पैसाले गोलभेडा टिप्ने खेतालालाई पनि तिर्ने पुग्दैन, उनले भनिन्। सबै किसानको एउटै आरोप थियो, भारतको तरकारीले स्थानीय उत्पादन विस्थापित गर्यो। चितवनका अधिकांश क्षेत्रमा तरकारीको व्यावसायिक खेती हुन्छ। तर, पछिल्लो समय बजार अन्य मुलुकबाट आएका तरकारीले भरिएको र किसानको उत्पादन खरिद नगरेका कारण किसान निराश छन्। बेमौसमी त परको कुरा मौसमी तरकारी पनि नबिकेको किसान बताउँछन्। बजार र किसानबीचका बिचौलियाका कारण यो समस्या आएको उनीहरूको तर्क छ। एक त किसानको उत्पादले मूल्य नै पाउँदैन। थोरै मूल्यमा बिचौलियालाई बेच्नुपर्ने बाध्यता छ। यसले किसानको गर्जो कसरी टर्ला र ?, स्थानीय किसान अरविन्द सुवेदीले भने। बिचौलियाको तह धेरै भएकाले किसानको उत्पादन उपभोक्तासम्म पुग्दा महँगो भएको उनले बताए। उनले अब सरकारले सिधै किसानबाट व्यापारी र उपभोक्तासम्म उत्पादन पुग्ने वातावरण सरकारले बनाउनुपर्ने माग पनि गरे। शुक्रबार मध्य सडकमा नै किसानले तरकारी फालेपछि केहीबेर सडक अवरुद्ध भएको थियो।"
"आज तराईमा बिहानैदेखि हुस्सु र कुहिरो, देशभर आंशिक बदली","काठमाडौं: आज तराईका जिल्लामा बिहानैदेखि बाक्लो हुस्सु र कुहिरो लागेको छ। प्रदेश नं १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना रहेको जल तथा मौसम पूर्वानुमान महाशाखाले जनाएको छ। तराईका भूभागको हुस्सुकुहिरोले दैनिक जनजीवन, स्वास्थ्य, सडक तथा हवाई यातायातमा सामान्य प्रभाव पर्न सक्ने सम्भावना रहेकोले आवश्यक सतर्कता अपनाउन महाशाखाले अनुरोध गरेको छ। यस्तो छ तीन दिनको मौसम पूर्वानुमान २०७९ माघ २१ गते (शनिबार) दिउँसोː प्रदेश नं १ का पहाडी भूभागमा आंशिक देखि सामान्य बदली तथा बाग्मती प्रदेश, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ र गण्डकी प्रदेशका हिमाली भूभागका एकदुई स्थानमा हल्का हिमपातको सम्भावना छ । रातिː लुम्बिनी प्रदेशका साथै प्रदेश नं १, बागमती प्रदेश र गण्डकी प्रदेशका पहाडी भूभागमा आंशिक बदली रही अन्य भूभागमा मौसम सामान्यतया सफा रहनेछ। २०७९ माघ २२ गते (आइतबार) दिउँसोː प्रदेश नं १ का पहाडी भूभागमा आंशिक देखि सामान्य बदली तथा बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ को हिमाली भूभागका एकदुई स्थानमा हल्का हिमपातको सम्भावना छ । रातिː देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। २०७९ माघ २३ गते (सोमबार) दिउँसोː प्रदेश १ र गण्डकी प्रदेशका पहाडी भूभागमा आंशिक देखि सामान्य बदली, बागमती प्रदेश, कर्णाली प्रदेश र सुदूरपश्चिम प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। प्रदेश नं १ र गण्डकी प्रदेशका उच्च पहाडी तथा हिमाली भूभागका थोरै स्थानहरूमा र बागमती प्रदेशका उच्च पहाडी तथा हिमाली भूभागका एकदूई स्थानमा हल्का हिमपातको सम्भावना छ । रातिː देशका पहाडी भूभागमा आंशिक देखि सामान्य बदली रही बाँकी भूभागमा आंशिक बदली देखि मौसम सामान्यतया सफा रहनेछ। प्रदेश नं १, गण्डकी प्रदेश र कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना छ ।"
