शीर्षक,विवरण
"घनश्याममाथि कारवाही सिफारिसमा योगेशको असन्तुष्टि, सही ठाउँमा नपुर्याउने चिन्ता","काठमाडौं : नेकपा एमालेका सचिव योगेश भट्टराईले आवेग र उत्तेजनामा गरिने क्रिया प्रतिक्रियाले सही ठाउँमा नपुर्याउने बताएका छन्। पार्टीको अनुशासन आयोगले स्थायी समिति सदस्य घनश्याम भुसालमाथि कारवाही सिफारिसको निर्णय गरेका बेला योगेशले सांकेतिक रुपमा असन्तुष्टि जनाएका हुन्। यस्तो निर्णयले पार्टीलाई सही ठाउँमा नपुर्याउने उनको चिन्ता छ। अप्ठ्यारो बेलामा सबै समालिनु पर्छ, उनले भनेका छन्, आवेग, उत्तेजना र आग्रहमा गरिने कुनै पनि क्रिया र प्रतिक्रियाले सहि ठाउँमा पुर्याउँदैन। फेरि पनि बादे बादे जायते तत्व बोध। एमालेमा भट्टराई र भुसाल १० बुँदे सहमति पक्षधर हुन्। यी दुईसहित १० जना नेताहरुले अध्यक्ष केपी शर्मा ओलीसँग १० बुँदे सहमति गरेर एमालेमै रहेका थिए। १० भाइमध्ये डा भीम रावल र भुसाल नेतृत्वलाई चुनौती दिँदै विधि पद्धतीका लागि भन्दै आफ्नो धारणा राख्दै आएका छन्। स्थानीय तहको निर्वाचनपछि एक अन्तर्वार्तामा भुसालले पार्टी नेतृत्वले गलत नीति लिँदा निर्वाचनमा एमालेले पराजय व्यहोर्नुपरेको भन्दै आलोचना गरेका थिए। पार्टी विभाजन गलत थियो। त्यसमा दीपावली मनाउने कुरा पनि गलत थियो। दुईपटक संसद विघटन गलत थियो, भुसालले भनेका थिए। महाधिवेशनमा अपनाइएको प्रक्रियाको पनि उनले आलोचना गरेका थिए। ओलीका पछिल्ला सबै प्रयोग असफल भएको यो निर्वाचनले पुष्टि गरेको उनको तर्क थियो।"
स्थानीय तह स्वमूल्यांकनमा मुस्ताङको घरपझोङ गाउँपालिका प्रथम,"जोमसोम : स्थानीय तह स्वमूल्यांकन २०७८०७९ को नतिजामा मुस्ताङको घरपझोङ गाउँपालिका जिल्ला स्तरमा प्रथम भएको छ। संघीय मामिला तथा सामान्य प्रशासन मन्त्रालयले जवाफदेहिता, पारदर्शिता र प्रतिस्पर्धा प्रबर्द्धन गर्दै सुशासन कायम गर्ने उद्देश्यले कार्यान्वयनमा ल्याएको स्थानीय तह स्वमूल्यांकन (एलआईएसए) नतिजा लिजामा घरपझोङ गाउँपालिका पहिलो भएको हो। स्थानीय तहको संस्थागत स्वमूल्यांकनमा प्रथम भएको मुस्ताङको घरपझोङ गाउँपालिकाले ४५ दशमलव २५ अंक पाएको छ। त्यस्तै थासाङ गाउँपालिकाले ४३ प्रतिशत, वारागुङ मुक्तिक्षेत्र गाउँपालिकाले ४१ दशमलव ७५ प्रतिशत,लोमान्थाङ गाउँपालिकाले ४१ दशमलव ०५ प्रतिशत र लोघेकर दामोदरकुण्ड गाउँपालिकाले ३४ दशमलव २५ प्रतिशत अंकभार प्राप्त गरेको छ। मन्त्रालयले स्थानीय तहको कार्यप्रक्रिया र उपलब्धीको बारेमा लेखाजोखो गरी सवल र दुर्बल पक्षहरुको पहिचान गर्ने, विकास र सुशासनमा रहेका कमीकमजोरीहरुको जानकारी दिने उद्देश्यले स्थानीय तहका लागि स्वमूल्यांकन प्रणाली लिजा कार्यान्वयनमा ल्याएको घरपझोङ गापाकी लिजा फोकल पर्सन सुजिता थकालीले जानकारी दिइन्। स्थानीय तहको आवधिक समिक्षाको आधार प्राप्त गर्न, योजना तर्जुमा गरी प्रतिस्पर्धात्मक सुधार गरी स्थानीय तहलाई सक्षम र प्रभावकारी बनाउने उद्देश्यले मन्त्रालयले स्थानीय तहका १० वटा विषयगत क्षेत्र र भारमा सय सूचक राखिएको हुन्छ। स्थानीय तहको प्रबन्ध,संगठन तथा प्रशासन, वार्षिक बजेट तथा व्यवस्थापन, वित्तीय एवं आर्थिक व्यवस्थापन, सार्वजनिक सेवा प्रवाह, न्यायिक कार्यसम्पादन, भौतिक पूर्वाधार, सामाजिक समावेशीकरण, वातावरण संरक्षण तथा विपद् व्यवस्थापन, सहकार्य र समन्वय लगायतका प्रश्नावलीहरुमा स्थानीय तहले स्वमूल्यांकन गरी जिल्ला प्रणालीमा इन्ट्री गर्नुपर्ने घरपझोङकी लिजा फोकल पर्सन थकालीले उल्लेख गरिन्। यसरी इन्ट्री गर्दा विषयगत प्रतिवेदनसहित तथ्यहरुसमेत पेस गर्नुपर्ने फोकल पसर्न थकालीको भनाइ छ।"
माछा मार्ने क्रममा डुबेर एक जनाको मृत्यु,गुल्मी : गुल्मीको इस्मा गाउँपालिका२ रातडाँडा निवासी ४१ वर्षका झविलाल कुमालको माछा मार्ने क्रममा मृत्यु भएको जिल्ला प्रहरी कार्यालय गुल्मीका प्रहरी नायव उपरीक्षक (डीएसपी) माधवराज खरेलले बताए। कुमाल शनिबार दिउँसो छल्दी पनाहा खोलामा माछा मार्न गएका थिए। उनलाई स्थानीयले मृत्यु भएको अवस्थामा देखेपछि शव पानीबाट निकाली प्रहरीलाई खबर गरेका थिए। शव पोष्टमार्टका लागि गुल्मी अस्पताल लगिएको प्रहरीले जनाएको छ। घटनाबारे अनुसन्धान भरहेको प्रहरीले जनाएको छ।
"डोटी जिससमा कांग्रेसको एकलौटी, अन्य दलबाट उम्मेदवारी नै परेन","डोटी : जिल्ला समन्वय समिति डोटीको प्रमुखमा नेपाली कांग्रेसको तर्फबाट लक्ष्मणबहादुर सिंह निर्विरोध निर्वाचित भएका छन्। उपप्रमुखमा स्मृति चुनारा विक निर्वाचित भएकी छन्। समन्वय समितिमा सबै नेपाली कांग्रेसकै प्रतिनिधिहरू आएका छन्। डोटीका नौ वटा पालिकामध्ये कांग्रेसले साता वटा पालिकामा जित हात पारेको थियो भने एमालेले एउटा पालिका तथा माओवादी केन्द्रले एउटा पालिकाको अध्यक्षमा जित हात पारेको थियो। समन्वयको अन्य सदस्यहरूमा खुला तर्फबाट रामबहादुर खड्का, ठक्कर बोहरा, नरेश खड्का, महिला सदस्यहरूमा निर्मला भुल, शान्ता भुल, दिपा खड्का र दलित सदस्यमा झगडी कामी निर्विरोध निर्वाचित भएका छन्। नेपाल विद्यार्थी संघबाट राजनीति सुरू गरेका सिंह पार्टीका निवर्तमान जिल्ला उपसभापति हुन्। उनी २०५४ सालको स्थानीय निर्वाचनमा तत्कालीन लामिखाल गाविसका अध्यक्षसमेत भइसकेका थिए। अन्य पार्टीको तर्फबाट उम्मेदवारी नपरेपछि कांग्रेसका सबै उम्मेदवारहरू निर्विरोध निर्वाचित भएका हुन्।"
"स्थानीय चुनावमा गठबन्धनबाट धोका भएको समाजवादीको निष्कर्ष, सातै प्रदेशबाट मगायो रिपोर्ट","काठमाडौं : नेकपा एकीकृत समाजवादीले स्थानीय तहको निर्वाचनको सातै वटा प्रदेशको रिपोर्ट लिनका लागि सात जना नेताहरुलाई जिम्मा दिएको छ। शनिबार काठमाडौंमा बसेको समाजवादीको सचिवालयको २६औं बैठकले तल्ला कमिटीबाट स्थानीय तहको निर्वाचनको रिपोर्ट लिनका लागि सातै प्रदेशमा केन्द्रीय नेताहरुलाई जिम्मा दिने निर्णय गरेको हो। समाजवादीका उपमहासचिव डा गंगालाल तुलाधरले प्रदेश १ मा जयन्ती राई, मधेस प्रदेशमा रामचन्द्र झा, वागमतीमा गंगालाल तुलाधर, गण्डकीमा प्रमेश हमाल, लुम्बिनीमा डा विजय पौडेल, कर्णालीमा प्रकाश ज्वाला र सुदूरपश्चिम प्रदेशमा महासचिव बेदुराम भुसाललाई रिपोर्ट लिनका जिम्मा दिइएको र ५ दिनभित्र रिपोर्ट पेस गर्न भनिएको जानकारी दिए। रिपोर्ट आइसकेपछि एकीकृत रिपोर्ट तयारी गरि पार्टीको विभिन्न तहमा छलफल गरिने उनले बताए। उनले संगठनात्मक आधार हुँदाहुँदै पनि गठबन्धनलाई विश्वास गर्दा धोका भएको हो कि भन्ने आशंका पैदा भएकाले निर्वाचनको समीक्षा गर्ने निर्णय भएको भन्दै समीक्षा पछि थप निष्कर्ष निकालिने बताए। त्यस्तै बैठकपछि समाजवादीका सम्मानीत नेता झलनाथ खनालले स्थानीय तहमा गठबन्धनबीच भएको चुनावी तालमेलमा सन्तुष्ट हुने आधार नरहेको बताए। उनले पार्टीभित्र यसको थप समीक्षा हुने धारणा राखे। बैठक आइतबार पनि जारी रहने र निर्वाचनको समीक्षा, गठबन्धनभित्र समाजवादी र अरु पार्टीको भूमिका तथा आगामी दिनको कार्ययोजनाका बारेमा छलफल हुने बताइएको छ।"
कटारी नगरपालिकाको कार्यपालिकामा एमालेको बहुमत,"उदयपुर : उदयपुरको कटारी नगरपालिकामा मेयर पद गुमाएको नेकपा एमालेले कार्यपालिकामा बहुमत पुर्याएको छ। शनिबार सम्पन्न ८ जनाको कार्यपालिका सदस्य निर्वाचनमा एमालेका सबै उमेदवारले आफ्नो मतभन्दा बढि प्राप्त गरी निर्वाचित भएका हुन्। निर्वाचित हुनेहरुमा बाहिरबाट दलिततर्फ हेमकुमारी विश्वकर्मा, जितेन्द्र बराइली, अल्पसंख्यकतर्फ मन्जुकुमारी राई दनुवार, निर्वाचित महिलाहरुबाट देवीकुमारी घिमिरे, भगवती अधिकारी, सम्झना मुरी मगर, गिताकुमारी गिरी र मेलिना श्रेष्ठ रहेको निर्वाचन अधिकृत राजकुमार राउतको जानकारी दिए। गत वैशाख ३० मा सम्पन्न स्थानीय तह निर्वाचन अन्तर्गत कटारी नगरपालिकामा ७२ सिटमध्ये उपमेयरसहित ४२ सिटमा एमालेलेले जित निकालेको एमाले नगर अध्यक्ष सञ्जिव कार्कीले बताए। कार्यपालिका सदस्य निर्वाचन भएसँगै कटारी नगरपालिकामा अब २४ जनाको कार्यपालिका बोर्ड बनेको छ। त्यसमध्ये एमालेबाट १६ जना र कांग्रेसबाट चार जना, स्वतन्त्रबाट २ जना, नेकपा एसबाट १ जना र नेकपा माओवादीबाट १ जना रहेका छन्। निर्वाचित सदस्यलाई निर्वाचन अधिकृतको कार्यालय कटारीले प्रमाणपत्र वितरण गरेको छ। त्यसैगरी सदस्यहरुलाई नगर प्रमुख राजेशचन्द्र श्रेष्ठले पद तथा गोपनीयताको शपथ ग्रहण गराएका थिए। १४ वडा रहको कटारमिा एमालेले उपमेयरसहित वडा नं १,५,६,१०,११,१३,१४ गरी ७ वटामा जित निकालेको हो। उपमेयरमा गीता खड्का र वडाध्यक्षहरुमा क्रमश पदमलाल मगर, मोहनबहादुर तामाङ, प्रेमबहादुर मगर, क्षेत्रबहादुर खड्का, अनन्त हायु, शम्भु श्रेष्ठ र अमर मगर रहेका छन्। त्यसैगरी कांग्रेसबाट मेयरमा राजेशचन्द्र श्रेष्ठ, वडाध्यक्षमा क्रमश प्रेमबहादुर श्रेत्री, पुष्कर खड्का, स्वतन्त्रबाट भुपेन्द्रसिंह तामाङ्ग, नविन्द्रकुमार तामाङ, नेकपा एसबाट बेगबहादुर आले, माओवादीबाट यम्बरबहादुर कटुवाल विजयी भएका हुन्। कटारीमा नेपाली कांग्रेस, नेकपा माओवादी केन्द्रबीच चुनावी गठबन्धन भएको थियो। गठबन्धनसँग एक्लै मैदानमा उत्रिएको एमालेले परिणाम सोचेभन्दा राम्रो निकालेको अध्यक्ष कार्कीले बताए। उनले भने, कार्यपालिकामा गठबन्धनका बावजुद एमालेले आफ्नो मतभन्दा ७ मत बढी ल्याएर सबै सदस्य निर्वाचित भएका छन्। प्राविधिककारण मेयर पद गुमाएको बताउँदै उनले नगरमा गठबन्धनभन्दा एमालेको उपस्थिति बलियो र मजवुद रहेको बताए। कार्कीले थपे, धेरै मतले अघि रहेको गठबन्धनसँग एमाले एक्लै चुनावी मैदानमा भिड्नु चानचुने बिषय थिएन्, त्यसका बाबजुद परिणाम राम्रो निकालेका छौं, यसलाई आत्मसाथ गर्दै अझ संगठनलाई वलियो बनाउँछौं।'"
काठमाडौंको फोहोर व्यवस्थापनमा सहयोग माग्दै मन्त्री झाँक्रीकोमा पुन: पुगे बालेन,काठमाडौं : शहरी विकास मन्त्री रामकुमारी झाँक्रीसँग काठमाडौं महानगरपालिकाका प्रमुख बालेन्द्र शाह (बालेन)ले काठमाडौंको फोहोर व्यवस्थानपनबारे परामर्श गरेका छन्। बन्चरेडाँडामा कहिले र कसरी फोहोर लैजाने भन्ने विषयमा शनिबार मन्त्री झाँक्री र मेयर शाहबीच छलफल भएको हो। मन्त्री झाँक्रीले बन्चरेडाँडा ल्याण्डफिल्ड साइटको सेल वानमा फोहोर फाल्न सकिने गरी निर्माण भइसकेकोले फोहोर व्यवस्थापनका लागि महानगरलाई आफ्नो पूर्ण सहयोग रहने बताइन्। उनले बन्चरेडाँडा ल्याण्डफिल्ड साइटबारे मन्त्रालयले गरेको प्रतिबद्धता पूरा गर्नेसमेत वचन दिइन्। जग्गा अधिग्रहण गर्नुपर्ने स्थानीयको मागबारे प्राविधिक टोलीको अध्ययन प्रतिवेदनपछि मात्रै टुंगोमा पुग्न सकिने भएकाले तत्काल फोहोर व्यवस्थापन गर्नका लागि मन्त्रालयले समन्वय गर्ने उनले बताइन्। मन्त्री झाँक्री र महानगर प्रमुख शाहबीच बन्चरेडाडाँमा फोहोरको वैज्ञानिक व्यवस्थापनबारेसमेत छलफल भएको थियो। काठमाडौंको फोहोर व्यवस्थापन आफ्नो प्रमुख प्राथमिकतामा रहेको बताउँदै मन्त्रालयलाई समन्वय गरिदिन महानगर प्रमुख शाहले आग्रह गरे। छलफलमा उपमेयर सुनिता डंगोलकोसमेत सहभागिता थियो। कामपाको मेयरमा विजयी भए लगत्तै फोहोर व्यवस्थापनका लागि मेयर शाहले विशेष सक्रियता देखाएका छन्। शाहले बुधबार पनि मन्त्री झाँक्रीसँग काठमाडौंको फोहोर व्यवस्थापन र बन्चरेडाँडा ल्याण्डफिल्ड साइट सञ्चालनबारे छलफल तथा परामर्श गरेका थिए। शहरी विकास मन्त्रालयले बन्चरेडाँडा ल्याण्डफिल्ड साइट सञ्चालन तथा फोहोर व्यवस्थापन र सिसडोलको पोस्ट क्लोजरबारे केही दिनमै सर्वपक्षीय छलफल गर्ने जनाएको छ।
अक्सिजन प्लाण्ट सञ्चालमा आएसँगै विरामीलाई सहज,"उदयपुर : उदयपुरको सदरमुकामस्थित जिल्ला अस्पतालमा अक्सिजन प्लान्ट सञ्चालन भएसँगै विरामीलाई उपचारमा सहज भएको छ। संघीय सरकारको ७४ लाख बजेटमा अस्पताल परिषरमै अक्सिजन प्लाण्ट जडान भएसँगै अक्सिजको चरम संकट भोगिरहेका अस्पतालका विरामीको उपचारमा सहज भएको हो। विश्वभर महामारीकोरुपमा फैलिएको कोरोना भाइरस, दम, फोक्सोका विरामी अक्सिजन नपाएर अकालमै ज्यान गुमाउनु परेपछि सरकारले प्लाण्ट सञ्चालन गर्न बजेट उपलब्ध गराएको हो। प्लाण्ट सञ्चालनसँगै जिल्ला अस्पताल अक्सिजनका लागि आत्मनिर्भर बनेको सूचना अधिकारी बिर्षबहादुर खत्री बताउँछन्। उनले भने, अक्सिजन अभावमा अब कोही विरामीले मृत्यु रोज्नु पर्ने छैन्। गत वर्षको कात्तिकमा पाँच (के) क्षमता भएको अक्सिजन प्लान्ट जडान गरिएको थियो। उक्त प्लान्टमा दैनिक २० ओटा सिलीन्डर भर्ने क्षमता रहेको छ। जिल्ला अस्पतालमा प्रतिदिन १० ओटा अक्सिजन सिलिन्डर खपत हुँदै आएको उनले बताए। पहिला काठमाडौं धरान र विराटनगरदेखि दैनिक १० ओटा सिलिन्डर ल्याउनुपर्थ्यो। अहिले यस्तो समस्या हटेको खत्रीले बताए। दैनिक २० ओटाको क्षमता भए पनि अहिले आवश्यकताअनुसार १० देखि १२ ओटा अक्सिजन सिलिन्डर भर्ने गरेका छौ,' उनले भने, अक्सिजन प्लान्ट जडान नहुँदा विराटनगर, धरानदेखि ल्याउनुपर्थ्यो, कहिले ढिला आइपुग्ने, कहिले नपाउने समस्याले श्वासप्रश्वास, मुटु, दमका रोगीले ज्यान गुमाउनुपर्ने अवस्था थियो।' विरामीहरुको घरमा रहेको खाली सिलिन्डर फेरि पनि भरेर प्रयोग गर्न सक्ने र सानो सिलीन्डर भर्नका लागि २ सय, मिडियम साइजको भर्नको लागि ३ सय र ठूलो सिलिन्डर ५ सयमा भरेर विरामी सेवा गर्दै आइरहेको खत्रीले बताए। विरामीले ल्याएको खाली सिलिन्डर राखेर भरीएको सिलिन्डर दिने व्यवस्थासमेत गरिएको उनले बताए।"
हिसान मोरङको अध्यक्षमा अमित ढकाल निर्विरोध निर्वाचित,"विराटनगर : उच्च शिक्षालय तथा माध्यमिक विद्यालय संघ नेपाल (हिसान) मोरङको अध्यक्षमा अमित ढकाल निर्विरोध निर्वाचित भएका छन्। विराटनगरमा शुक्रबार राति सम्पन्न छैठौं जिल्ला अधिवेशनले अध्यक्षमा ढकाललाई निर्वाचित गरेको हो। उनी विराटनगरस्थित अर्किड कलेजका अध्यक्ष हुन्। यसअघि हिसान मोरङको वरिष्ठ उपाध्यक्ष थिए। नवनिर्वाचित अध्ययक्ष ढकालले निजी कलेजहरूको विकासमा ध्यान दिने बताए। अहिले पनि राज्यले निजी शैक्षिक संस्थालाई विभेद् गरेको उनले बताए। उनले राज्यको विभेदकारी नीति अन्त्य गरिनुपर्नेमा जोड दिएका छन्। अहिले सरकारले प्राविधिक विषय अध्ययन गराउन निजी कलेजलाई अनुमति दिएको छैन। त्यस्तो विभेदकारी नीति अन्त्य हुनुपर्छ, ढकालले भने। हिसान मोरङको वरिष्ठ उपाध्यक्षमा टीएन तिम्सिना, उपाध्यक्षमा मोहनकुमार श्रेष्ठ, डा मनोज गुप्ता, सचिवमा गोविन्द निरौला, सहसचिवमा ललितनारायण यादव र कोषाध्यक्षमा भेषराज नेपाल (भुवन) निर्विरोध निर्वाचित भएका छन्। त्यस्तै सदस्यहरूमा वीरेन्द्रकुमार चौधरी, विक्रम महर्जन, भास्कर भट्टराई, खड्ग डाँगी, दुर्गा पौडेल, विजयकुमार माझीलगायत रहेका छन्। यसैबीच हिसानको जिल्ला अधिवेशनको अवसरमा विराटनगरस्थित मेरील्याण्ड कलेजका संस्थापक अध्यक्ष तथा प्राध्यापक गुणराज ढुंगेल सम्मानित भएका छन्। शिक्षा क्षेत्रमा पुर्याएको योगदानको कदर गर्दै प्राध्यापक ढुंगेललाई सम्मान गरिएको हिसान मोरङका निवर्तमान अध्यक्ष राजेश कार्कीले जानकारी दिए। हिसानका केन्द्रीय अध्यक्ष रमेश सिलवालले कदर पत्र र दोसल्ला ओढाएर उनलाई सम्मान गरेका हुन्। हिसान मोरङको अध्यक्षमा निर्वाचित अमित ढकाल।"
प्रत्यक्ष निर्वाचित प्रधानमन्त्री र समानुपातिक निर्वाचन प्रणाली हुनुपर्ने कमल थापाको माग,"विराटनगर : राप्रपा नेपालका अध्यक्ष कमल थापाले नेपालमा प्रत्यक्ष निर्वाचित प्रधानमन्त्री र समानुपातिक निर्वाचन प्रणाली हुनुपर्ने माग गरेका छन्। विराटनगरमा शनिबार आयोजित कार्यक्रममा थापाले धार्मिक स्वतन्त्रतासहितको हिन्दु राष्ट्र, प्रत्यक्ष निर्वाचित प्रधानमन्त्री र समानुपातिक निर्वाचन प्रणाली राप्रपा नेपालको लक्षित एजेण्डा रहेको र आगामी चुनावबाट यसलाई स्थापित गर्ने दाबी गरे। थापाले धार्मिक, सांस्कृतिक पक्ष र महत्त्व, आर्थिक अवधारणा, बेरोजगारी समस्या, बढ्दो भ्रष्टाचार, कुशासनलगायतको चर्चा गर्दै राप्रपा नेपाललाई मुलुकको वैकल्पिक शक्तिको रुपमा स्थापित गर्न प्रयासरत रहेको बताए। मुलुकको आर्थिक दुरावस्थाका कारण आगामी दिन झन् संकटग्रस्त हुनेतर्फ थापाले चिन्ता प्रकट गरेका थिए। उनले समस्याको निकास दिन र मुलुकलाई असफलताबाट जोगाउन सबै क्षेत्रबाट दलीय स्वार्थ र वादभन्दा माथि उठेर सोच्नुपर्नेमा जोड दिए। थापाले राप्रपा नेपाललाई मुलुकको राष्ट्रिय राजनीतिमा स्थापित गराएरै छाड्ने दृढता व्यक्त गरे। संगठन निर्माणलाई केन्द्रमा राखेर उच्च मनोबलसहित जनतामा जानसमेत थापाले कार्यकर्तालाई आग्रह गरे।"
कार्यकारी राष्ट्रपति र पूर्ण समानुपातिक निर्वाचनमा नगएसम्म चुनावी तालमेलको विकल्प छैन : डा भट्टराई,"गोरखा : जनता समाजवादी पार्टीका सङ्घीय परिषद् अध्यक्ष डा बाबुराम भट्टराईले गठबन्धनमा इमान्दारिता नभएका कारण निर्वाचनमा आफ्नो पार्टीले अपेक्षाकृत नतिजा ल्याउन नसकेको बताएका छन्। चुनावी समीक्षा गर्न शनिबार जिल्ला आएका उनले पत्रकारसँग कुराकानी गर्दै निर्वाचनमा पराजयको मुख्य कारण पार्टीको आन्तरिक कमजोरी भए पनि अर्को कारण गठबन्धन नै भएको बताए। विकास र विनाशको मुख्य कुरा आन्तरिक हुन्छ भन्ने सिद्धान्तमा म विश्वास गर्छु, त्यसमा केही हाम्रा सीमा पनि रहे त्यो प्रमुख कारण हो, उनले भने, जुन ढंगले गठबन्धन गरियो गठबन्धनमा पनि इमान्दारिता भएन। डा भट्टराईले गठबन्धनको धर्मअनुसार एकपटक निर्णय गरेपछि त्यसलाई पूर्णरुपमा कार्यान्वयन गर्नुपर्नेमा त्यसो हुन नसक्दा समस्या आएको बताए। गठबन्धनका दलको लोकतान्त्रिक मूल्यमान्यता र नैतिक आचारणविपरितको कार्यले गठबन्धन गरेर पनि पार्टीले अपेक्षित नतिजा ल्याउन नसकेको उनले आरोप लगाए। नेपालको संविधानले नै मिश्रित निर्वाचन प्रणालीको व्यवस्था गरेकाले देशमा चुनावी गठबन्धन अझै पनि आवश्यक रहेको उनको भनाइ थियो। प्रत्यक्ष निर्वाचित कार्यकारी राष्ट्रपति र पूर्ण समानुपातिक निर्वाचन प्रणालीमा जानुपर्छ भनेर हामीले भनिरहेका छौँ, पूर्वप्रधानमन्त्रीसमेत रहेका डा भट्टराईले भने, त्यो नभएसम्म अहिलेको निर्वाचन प्रणालीमा कुनै पनि दलको प्रष्ट बहुमत आउन नसक्ने हुँदा गठबन्धन गर्र्नु वा चुनावी तालमेल गर्नु आवश्यक छ। उनले पटक्कै विचार नमिल्ने शक्तिबीच गठबन्धन भनेर अघि बढ्दा गतिहिनता र अस्तव्यस्तता आएकाले अब पुनःविचार गर्नुपर्ने बेला आएको बताए। वैचारिकरुपमा सापेक्ष ढङ्गले एकरुपमा भएका वा निकट भएका शक्ति बीचमा गठबन्धन तालमेल भयो भने दिगो हुन्छ, नीति कार्यक्रम लागू गर्न पनि सहज हुन्छ, अध्यक्ष डा भट्टराईले भने, जुन शक्तिका बीचमा आधारभूत नीति नै मिल्दैन, आर्थिक नीति, विदेश नीति, देशको लोकतान्त्रिक ढाँचासम्बन्धी नीति नै मिल्दैन त्यस्ता शक्ति एकै ठाउँमा बस्यो भने त्यसले क्षणिक चुनावी लाभ हुन्छ, सरकार बन्छ तर त्यसले काम गर्न सक्दैन। जसपा कम्युनिस्ट शक्ति नभएको भन्दै उनले लोकतन्त्रमा आधारित समाजवादलाई विश्वास गर्ने शक्ति भएकाले लोकतन्त्र र समाजवादलाई सँगसँगै लैजानुपर्छ भन्ने पक्षमा आफूहरु रहेको बताए। लोकतान्त्रिक शक्ति जसले अग्रगामी प्रगतिशील सोच राख्दछन्, त्यस्ता शक्ति बीचको गठबन्धन दिगो हुन्छ भन्ने हाम्रो बुझाइ हो, डा भट्टराईले भने।"
मनाइयो रातो मच्छिन्द्रनाथको भोटो जात्रा (फोटो फिचर),"ललितपुर : वर्षा र सहकालका देवताका रूपमा मानिने रातो मच्छिन्द्रनाथको भोटो देखाउने जात्रा ललितपुरमा सम्पन्न भएको छ। शनिबार जावलाखेलमा विशेष समारोहबीच मच्छिन्द्रनाथको भोटो देखाइएपछि रथजात्रा पनि औपचारिकरुपमा सम्पन्न भएको हो। भोटो जात्रा समारोहमा राष्ट्रप्रमुखका रुपमा राष्ट्रपति विद्यादेवी भण्डारी सरिक भई मच्छिन्द्रनाथको भोटो अवलोकन गरेकी थिइन्। राष्ट्रपति भण्डारीलाई नेपाली सेना, नेपाल प्रहरीको सलामी अर्पण गरेको थियो। सोही अवसरमा राष्ट्रपति भण्डारीले मच्छिन्द्रनाथको दर्शन गरेकी थिइन्। मच्छिन्द्रनाथको रथलाई जाउलाखेल पुर्याएको चार दिनपछि भोटो देखाउने जात्रा हुने परम्पराअनुसार भोटोजात्रा मनाइएको हो। मच्छिन्द्रनाथलाई अन्नदाता, पानी पार्ने देवताका रुपमा तथा अनिष्ट र अनिकाललाई सामना गर्ने देवताका रुपमा मानिने भएकाले पनि यसको पुरातात्विक, ऐतिहासिक, सांस्कृतिक र धार्मिक महत्व रहिआएको छ।"
छात्रालाई साइकलदेखि स्वास्थ्य र कृषि प्रयोगशाला निर्माण गर्दै प्रतापपुर गाउँपालिका,"परासी : पश्चिम नवलपरासीको प्रतापपुर गाउँपालिकाले कृषि,स्वास्थ्य र शिक्षालाई प्राथमिकता दिएर काम गर्ने योजना अघि सारेको छ। प्राथमिकतामा परेका क्षेत्रमा कृषि र स्वास्थ्य क्षेत्रलाई सुधार गर्न प्रयोगशाला निर्माण गरिने छ भने छोरीहरुलाई शिक्षामा अभिप्रेरित गर्न स्नातक तह अध्ययन गर्ने छात्राहरुलाई निःशुल्क साइकल वितरण गरिने योजना पालिकाले अघि सारेको हो। गाउँ कार्यपालिकाको पहिलो बैठकले कृषि क्षेत्रलाई प्राथमिकता दिँदै माटो परीक्षण प्रयोगशाला निर्माण गर्ने निर्णय गरेको हो । त्यसैगरी प्रयोगशाला अभावका कारण स्वास्थ्य सेवाका लागि अन्यन्त्र जानुपर्ने बाध्यता रहेकोले स्वास्थ्य प्रयोगशाला निर्माण गर्ने निर्णय गरिएको छ। यो पालिका उखु, केरा र बदामको पकेट क्षेत्र हो। किसानले चाहेअनुसार बाली लगाउन सक्ने भएपनि माटो पहिचान हुन नसक्दा उत्पादन बढी लिन नसक्ने भएकाले माटो पहिचानका लागि प्रयोगशाला निर्माणलाई प्राथमिकता दिइएको अध्यक्ष उमेशचन्द्र यादवले बताए। प्रयोगशाला निर्माणका लागि कार्यविधि बनाएर काम अघि बढाइने छ। किसान र कृषि क्षेत्रले ओगटेको क्षेत्रफल पहिचानका लागि कृषक परिचय पत्रसमेत वितरण गरिने छ। परिचय पत्रका आधारमा किसानलाई कृषि बालीमा राहत, अनुदान र कृषियन्त्र उपलब्ध गराइने अध्यक्ष यादवले बताए। त्यस्तै सहजरुपमा स्वास्थ्य सेवा उपलब्धका लागि वडा नं ९ को स्वास्थ्य चौकीमा सुविधायुक्त स्वास्थ्य प्रयोगशाला निर्माण गर्ने बैठकले निर्णय गरेको छ। छात्राहरुलाई उच्च शिक्षामा प्रेरित गर्न २०७८ मा उत्तिर्ण भई स्नातक तहको प्रथम वर्षमा अध्ययनरत छात्राहरुलाई निःशुल्क साइकल वितरण गरिने छ। पालिकामा करिब ४ सय छात्राहरु स्नातक तह प्रथम वर्षमा अध्ययनरत रहेको अध्यक्ष यादवले जानकारी दिए। पालिकामा स्नातक तह अध्यापन गराउने एक मात्र शैक्षिक संस्था छ । पालिकाबाहेक बाहिर अध्ययन गर्ने छात्राहरुलाई पनि साइकल उपलब्ध गराइने छ। त्यस्तै कार्यपालिका बैठकले भाडामा सञ्चालनहुँदै आएको गाउँपालिकाको आफ्नै प्रशासनीक भवन निर्माण गर्ने निर्णय गरेको छ। वडा नं ९ स्थित बेलाटारीमा साउन महिनाभित्र प्रशासनीक भवन निर्माण गरिने छ। भवन निर्माणको लागि करिब ५ करोड लाग्ने अनुमान गरिएको छ।"
'स्वतन्त्रबाट जितेकाले पनि विकासको मोडालिटीमा परिवर्तन ल्याउन सक्छ',"महोत्तरी : स्वतन्त्र उम्मेदवारी दिएर बर्दिबास नगरपालिका प्रमुख बनेका छन् प्रल्हाद कुमार क्षेत्री। बर्दिबासमा पछिल्लो समय रेल्वेदेखि मेडिकल कलेजसम्मका विषयले चर्चा हुने गर्छ। यहाँ किसानका समस्या र नदी उत्खननका विषय त्यतिकै जटिल बन्दै गएका छन्। तिनै निर्वाचित मेयर प्रल्हाद कुमार क्षेत्रीसँग अन्नपूर्णकर्मी धनवीर महतोले गरेको कुराकानीकव सम्पादित अंश। स्वतन्त्र उम्मेदवारी दिएर बर्दिबासको मेयर पदमा निर्वाचित हुनुभयो। यो कसरी सम्भव भयो? सर्वप्रथम त म सम्पूर्ण बर्दिबासबासीलाई धन्यवाद दिन चाहन्छु। ओहो मेरो सौभाग्य। म बर्दिबासकै जनमतले मेयरजस्तो पदमा आसन्न भएको छु। सबैको शुभेच्छाअनुसारको विकास गर्नका लागि मैले सुअवसर पाएको छु। हुन त म यसभन्दा अगाडि नेपाली कांग्रेसकोतर्फबाट बर्दिबासको सेवा गर्न चाहन्थे। त्यस समयमा मेरो पक्षमा जनमत प्राप्त भएन। यस चुनावमा म स्वतन्त्रबाट उम्मेदवार बनेपछि जनमत मेरो पक्षमा आएछ। पछिल्लो समयमा आएर पार्टीका शीर्ष नेतृत्वको कारण मैले टिकट पाउन सकिनँ। अनि मलाई स्वतन्त्रबाट उम्मेदवारी दर्ता गर्नुपर्ने बाध्यता थियो। मैले चुनावी मैदानमा रहँदा अनेकौपक्ष मेरो विरुद्धमा खडा भयो। तर म पनि बर्दिबासबासीको जनमतको कारण यसपटक सफलता हासिल गर्न सफल भएँ। पदभार ग्रहणकै क्रममा पूर्वमेयर चढ्ने गाडीलाई एम्बुलेन्सको रुपमा प्रयोग गर्ने घोषणा गर्नुभयो। कार्यपालिका बैठक नै नबसी गरेको निर्णय विवादित बन्न सक्छन् नि? मैले आमजनताको समस्या बुझेर यस्तो निर्णय लिएको हुँ। अहिले बर्दिबासमा यस्तो दुर्गम बस्ती छ, जहाँ स्वास्थ्य र शिक्षाको लागि धेरै नै समस्या छ। पछिल्लो समयमा ती क्षेत्रमा मैले अनुगमनमा जाँदा त्यहाँ अनेकौं समस्या देखा पर्यो। जुन मेरो मस्तिष्कमा अमिट छाप परेकोमध्ये एक थियो। ती बस्तीमा एम्बुलेन्सको आवश्यकता। म निर्वाचित भएलगतै ती कार्य गरे, जसमा त्यस भेगमा आम नागरिकको जीवनको सबाल छ। मैले नगरप्रमुख चढ्ने गाडीलाई एम्बुलेन्सको प्रारुप दिएको हुँ। मैले सो घोषणा गर्ने क्रममा पालिकाका हरेक जनप्रतिनिधि साक्षीको रुपमा रहेको छ। म आफ्नै गाडी चढ्छु। नगरप्रमुखको लागि खरिद गरिएको गाडीलाई दुर्गम भेगका नागरिकको स्वास्थ्यको दृष्टिकोणमा राख्दै एम्बुलेन्स बनाइदिएको छु। नगरपालिका यस कार्यमा जुटेका छन्, केहीदिनमै ती वस्तीमा हस्तान्तरण हुनेछ। तपाइँले उम्मेदवारी दिँदै गर्दा निर्वाचित भएको २४ घण्टाभित्र नदी उत्खन्न कार्य बन्द गर्ने कडा घोषणा गर्नुभएको थियो नि? हो, मेरो घोषणापत्रमा उल्लेख भएको बुँदामध्ये यो पनि प्राथमिकताको विषयमा परेको थियो। अहिले यो विषय मिडियामा चर्चाको विषय बन्दै गएको छ। हरेक सञ्चारकर्मीले मसँग भेट हुँदा यो विषयवस्तुमा चर्चा गरेकै हुन्छ। मैले निर्वाचित भएर पदभार ग्रहण गरेपश्चात् यसतर्फ गम्भीरपूर्वक लागेर अवैध नदी उत्खन्न बन्द गर्ने कार्यमा तत्लीन रहेको छु। म अध्ययन गर्दैछु। नीतिनियम अनि विज्ञहरुको परामर्शअनुसार बर्दिबासक्षेत्रको अवैध नदी उत्खन्न कार्य बन्द गरिनेछु। अब राष्ट्रपति चुरे संरक्षण कार्यालयको कर्मचारीहरुसँग छलफल गरेर यहाँ सञ्चालित अवैध त्यस्ता गतिविधिलाई कानुन अनुसारको कारबाही प्रक्रिया अगाडि बढाउनेछु। यसमा कसैलाई पनि छुट हुनेछैन। नीतिनियम बाहेक रहेका हरेकलाई कानुनीको दायरामा ल्याउने छु। बर्दिबास मुलुककै चर्चित गन्तव्यको रुपमा परिचित छ। नमुना सहर बनाउनका लागि यहाँको भूमिका कस्तो रहला? निश्चितरुपमा पूर्वपश्चिम महेन्द्र राजमार्गअन्तर्गत बर्दिबास चोक देशमै परिचित ठाँउ छ। मेरो भाग्य म यस्ता क्षेत्रको पालिकाको प्रमुख पदमा रहेर विकास गर्ने अवसर पाएको छु। म यो सहरलाई ग्रीन सिटी एण्ड क्लिन सिटी बनाउनका लागि हरसम्भव प्रयासरत रहने छु। बर्दिबासलाई देशकै नमुना सहरको रुपमा विकसित गर्नेछु। बर्दिबासलाई आर्थिक, शैक्षिक, स्वास्थ्यलगायत चौतर्फी विकासको हितमा कार्यसम्पादन गर्नेछु। म आफ्नो कार्यकालमा यस पालिकालाई हरेक दृष्टिकोणबाट जनमैत्री बनाउने प्रयासरत रहनेछु। नगरपालिकाको तल्लो भेग अर्थात् पशुपतिनगर, किसानगर, प्रेमनगर क्षेत्रमा नगरको विकासको दृष्टिकोण पर्न नसकेको स्थानीयको गुनासो छ? ती स्थानहरुको हकमा क्रमिकरुपमा विकास हुने क्रम जारी छ। पहिलो कार्यकालको क्रममा ती भेगका नागरिकले अनुभव गर्न नसकेको विकासको गतिविधिमा मेरो कार्यकालमा प्राथामिकतामा पर्नेछ। मैले त्यहाँका जनताहरुको इच्छाअनुसारको विकासको गतिविधि सञ्चालन गर्नका लागि निम्ति ती क्षेत्रका जनप्रतिनिधिलाई आग्रह गर्न चाहन्छु कि दलगत राजनितीक स्वार्थभन्दा माथि उठेर जनमैत्री विकासको लागि पहलकदमी गरियोस्। ती क्षेत्रका आम नागरिकको साझा समस्याको रुपमा सडक, सिँचाई, कृषि विद्युतीकरण, बजारीकरण रहेको छ। ती क्षेत्रको आमनागरिकलाई पायक पर्ने स्थानमा कोल्डस्टोर्स निर्माण गर्नेछु। मेरो पालिकाको प्राविधिक टोली ती क्षेत्रमा खटिने छ। जहाँ जनताले समस्या पोख्नेछ। यहाँका कृषकहरु अनेकौं समस्याले ग्रसित छन्। ती समस्याको समाधान कसरी गर्नुहुन्छ? बर्दिबास नगरपालिका कृषिमा आधारित पालिका छ। खेतीपाती र पशुपालनबाट किसानहरु आम्दानी गर्दै आएका छन्। ती किसानहरु विभिन्न समस्याबाट ग्रसित रहेको अनुभव मैले नजिकैबाट नियालेको छु। मलखाद्यको अभाव, विउविजन समयमा उपलब्ध हुन नसक्नुजस्ता समस्याको कारण किसानहरु पीडित रहँदै आएका छन्। समयसापेक्ष रुपमा कृषिक्षेत्रमा विकसित गर्नका लागि एक गाँउ, एक उत्पादन ल्याउनेछु। जसको लागि विज्ञ एवं प्राविधिक टोलीलाई किसानको समस्या बुझनका लागि पठाएर समाधानको उपाय निकाल्ने छु। उपयुक्त स्थानमा कृषि वजार अनि कोल्ड स्टोर्सको निर्माण म आफ्नै पालामा निर्माण गर्नेछु। आधुनिकप्रविधीयुक्त औजार, मेसनरी, मलखाद्य, विउ विजन, सिँचाइको निम्ति नगरपालिकाको कृषि शाखा तत्पर रहने छ। म विश्वास दिलाउन चाहन्छु कि मेरै पालामा बर्दिबास पालिकामा कृषिक्षेत्रले प्रगतिपथमा अवश्य नै लम्किने छ। नगरले किसानको समस्या समाधानको लागि कुनै पनि कसर वाँकी राख्दैन। बर्दिबासको बहुप्रतिक्षित रेल्वे सेवा र मेडिकल कलेज अलपत्र अवस्थामा छ। यसमा के पहल गर्नुहुन्छ? म भाषणमार्फत् जनतासमक्ष झुठो आश्वासन बाँड्न चाहन्न्। म भाषणभन्दा बढी काममा ध्यान दिने छु। म स्वतन्त्रबाट निर्वाचित भएकाले दलगत स्वार्थभन्दा माथि उठेर काम गर्नेछु यसमा शंका गर्नुपर्ने त्यस्तो कुनै आधार नै छैन। बार्दिबासबासीको लामो प्रतिक्षाको विषयमा रेल्वे सेवा अनि मेडिकल कलेज रहेको छ। १५ वर्ष अगाडि घोषित रेल्वेको मुआव्जाको रकम संशोधन गर्नुपर्ने आवश्यक छ। ती विवादित मुद्दा मुआब्जाको सम्बन्धमा म चाँडै नै सरोकारवाला निकायसमक्ष छलफल गर्नेछु। त्यसलाई सुक्ष्मरुपमा सम्बोधन गर्ने किसिमले पहलकदमी गर्नेछु। जग्गाको पुरानो मुआब्जालाई संशोधन गर्नुपर्ने आवश्यक छ। यहाँको सिडिओ साहेब, जग्गाधनी, रेल्वेको प्रतिनिधिलगायतका सरोकारवाला निकायसमक्ष छलफल गरेर यस विषयको निष्कर्ष निकालेर बर्दिवाबासमा रेल्वे सञ्चालन गर्नका लागि हरसम्भव प्रयासरत गर्नेछु। अन्त्यमा के भन्न चाहनुहुन्छ? म हरेक सरोकारवाला निकायसँग छलफल गरी बर्दिबासको चौतर्फी विकासका निम्ति तत्पर छु। जनतासँग कुनै समस्या वा गुनासो भए मलाई प्रत्यक्ष भेटेर वा समाजिक सञ्जालमार्फत् ती पठाउन सकिने छ। म ती समस्या सम्बोधन हुने किसिमले प्रत्यन गर्नेछु। आम समुदायले पनि बर्दिबास विकासको निम्ति दलगतस्वार्थभन्दा माथि उठेर सहयोग गरिदिनहुनका लागि सबैसमक्ष आग्रह गर्न चाहन्छु। स्वतन्त्रबाट विजयी हुनेले पनि विकासको मोडालिटीमा परिवर्तन गर्न सकिन्छ भन्ने उदाहरणलाई म सार्थक तुल्याउन चाहन्छु।"
एमालेमा घनश्याम भुसाललाई कारवाही गर्न सिफारिस,"काठमाडौं : नेकपा एमालेको अनुशासन आयोगले नेता घनश्याम भुसाललाई कारवाही सिफारिस गरेको छ। पार्टी अनुशासन विपरीत गतिविधि गरेको, अध्यक्ष केपी शर्मा ओलीले लिएको नीतिको आलोचना गरेको र पार्टीलाई हतोत्साहित गराउने काम गरेको भन्दै आयोगको सचिवालय बैठकले कारवाहीको सिफारिस गर्ने निर्णय गरेको हो। आयोगका एक पदाधिकारीले केन्द्रमा कारवाही सिफारिस गरिएको बताए। पार्टी अनुशासनविपरीत गर्नेलाई कारवाही नगर्ने कुरा भएन। एउटा टेलिभिजन अन्तर्वार्तामा पार्टी अनुशासनविरपरीत बोलेकाले हामीले बैठक बसेर कारवाही सिफारिस गरेको हो, उनले भने। स्थायी समिति सदस्य रहेका भुसालले अन्तर्वार्तामा पार्टी नेतृत्वले गलत नीति लिँदा स्थानीय तह निर्वाचनमा एमालेले पराजय व्यहोर्नुपरेको भन्दै आलोचना गरेका थिए। पार्टी विभाजन गलत थियो। त्यसमा दीपावली मनाउने कुरा पनि गलत थियो। दुईपटक संसद विघटन गलत थियो, भुसालले भनेका थिए। महाधिवेशनमा अपनाइएको प्रक्रियाको पनि उनले आलोचना गरेका थिए। ओलीका पछिल्ला सबै प्रयोग असफल भएको यो निर्वाचनले पुष्टि गरेको उनको तर्क थियो।"
जिसस सङ्खुवासभाको प्रमुखमा शाक्य र घलेको उम्मेदवारी,"सङ्खुवासभा : जिल्ला समन्वय समिति सङ्खुवासभाको प्रमुखमा दुई जनाको उम्मेदवारी परेको छ। प्रमुखमा गठबन्धनले नेकपा (एस) का सुमन शाक्य र नेकपा(एमाले)ले स्वतन्त्र उम्मेदवार राजेन्द्र घलेलाई सघाउने गरी शनिवार उम्मेदवारी दर्ता भएको छ। एमालेले नेपाली कांग्रेसबाट निर्वाचित घलेलाई समन्वय प्रमुखमा प्रस्ताव र सर्मथन गरी उम्मेदवारी दिएको छ। प्रमुख पदका उम्मेदवार घले चिचिला गाउँपालिका५ बाट कार्यपालिका सदस्यमा र शाक्य खाँदबारी नगरपालिका१ बाट वडा सदस्यमा निर्वाचित निर्वाचित भएका हुन्। शाक्य यस अघिका जिल्ला समन्वय प्रमुख हुन्। एमालेबाट समन्वय प्रमुख भएका शाक्य पार्टी विभाजन पछि नेकपा (एस) मा गएका थिए। १० वटा स्थानीय तह रहेको यस जिल्लामा नेपाली काँग्रेस ९, एमाले ८, एकीकृत समाजवादी २ र माओबादी केन्द्र सँग १ मत रहेको छ। गठबन्धन सँग १२ र एमाले सँग ८ मत रहेको छ। प्रमुख पदमा एमालेको सहयोगमा उम्मेदवारी दिएका घलेले कांग्रेसबाट टिकट नपाएपछि स्वतन्त्रबाट उम्मेदवारी दिएका हुन्। उपप्रमुखमा गठबन्धनका तर्फबाट कांग्रेसकी वविता खत्री र एमालेबाट रेनुका माया गुरुङले उम्मेदवारी दिएका छन्। खुल्ला सदस्यमा एमालेले छत्रकुमार राई, टिकाराम कुमाल, दिनेशकुमार श्रेष्ठले उम्मेदवारी दिएका छन्। गठबन्धनका तर्फबाट कांग्रेसका छेदर भोटे, मनोजकुमार थायुम र माओवादी केन्द्रका मणिराज खत्रीले उम्मेदवारी दिएका छन्। त्यसैगरी दलित वा अल्पसंख्यक सदस्यमा एमालेबाट नरेन्द्र कुमार राई(मेवाहाङ) र कांग्रेसबाट देउमान राई(याम्फु)को उम्मेदवारी छ। महिला सदस्यमा गठबन्धनको तर्फबाट माओवादीका अरिता राई र शान्तिदेवि राई, कांग्रेसका भत्तीमाया गुरुङको उम्मेदवारी छ। त्यसैगरी एमालेबाट अमृता विश्वकर्मा(गदाल), भुमादेवि पाण्डे र माया देवि दर्जीको उम्मेदवारी छ। जिल्ला समन्वय समिति निर्वाचनमा पालिका प्रमुखअध्यक्ष र उपप्रमुखउपाध्यक्षले मतदान गर्ने छन्। गाउँसभा वा नगरसभाको सदस्यमा निर्वाचित भएको र नियमावलीको नियम ३८ (क) बमोजिम शपथ लिएको व्यक्ति जिल्ला समन्वय समितिको प्रमुख, उपप्रमुख वा सदस्य पदको लागि उम्मेदवार हुन पाउने व्यवस्था रहेको छ। जिल्ला समन्वय समितिमा प्रमुख, उपप्रमुख सहित ९ जना निर्वाचित हुने छन्। स्थानीय तहको निर्वाचन सकिएको एक महिनाभित्र जिल्ला समन्वय समितिको गठन गर्नुपर्ने संवैधानिक व्यवस्था छ। २१ गते उम्मेदवारले मनोनयन दर्ता गर्ने, उम्मेदवारको सुची प्रकाशन गर्ने, उम्मेदवारको विरोधमा उजरी दिने, २२ गते मनोनयन पत्रको जाँच र उजुरी उपर निर्णय गर्ने, उम्मेदवारको नामावली प्रकाशन गर्ने, उम्मेदवारले नामावली फिर्ता लिने, उम्मेदवारको अन्तिम नामावली प्रकाशन गर्ने र उम्मेदवारलाई चिन्ह प्रदान गर्ने र २४ गते मतदान गर्ने मुख्य निर्वाचन अधिकृतको कार्यालयको कार्यतालिका रहेको छ।"
"विराटनगर महानगरको कार्यपालिकामा गठबन्धन पराजित, एमाले विजयी","विराटनगर : विराटनगर महानगरपालिकाको कार्यपालिका निर्वाचनमा सत्तारुढ गठबन्धन पराजित भएको छ। बहुमत हुँदा पनि निर्वाचनमा गठबन्धन विजयी बन्न सकेन। अन्तर्घातका कारण सत्तारुढले हार व्यहोर्नु पर्दा कार्यपालिकामा नेकपा (एमाले)को बहुमत पुगेको छ। सत्तारुढको पल्ला भारी रहेको महानगरको कार्यपालिका निर्वाचनमा एमालेस्वतन्त्र गठबन्धनका उम्मेदवार विजयी भएका हुन्। १९ वटा वडा रहेको विराटनगर कांग्रेस नेता शेखर कोइरालाको गृह नगर हो। सत्तारुढ दलका तर्फबाट नेपाली कांग्रेस र जनता समाजवादी पार्टी (जसपा)को गठबन्धन थियो। उक्त गठबन्धनविरुद्ध नेकपास्वतन्त्र गठबन्धन बनेको थियो। विराटनगरमा कांग्रेसजसपा गठबन्धनको ५० मत थियो। तर ४६ मतमात्रै रहेको एमालेस्वतन्त्र गठबन्धन विजयी बनेको छ। राप्रपाको १ मत थियो। कार्यपालिकाको ५ महिला सदस्यमा एमालेका उम्मेदवारको प्यानलै विजयी भएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। उनका अनुसार दलितअल्पसंख्यकमा एमालेका १ र स्वतन्त्रतर्फका २ जना निर्वाचित भएका छन्। कार्यपालिका निर्वाचनमा महिलातर्फ एमालेकी सन्तलीदेवी विश्वास, कमला श्रेष्ठ, ताराकुमारी राय, सरीता घिमिरे नेपाल र खुश्बु विश्वकर्मा निर्वाचित भएको बुढाथोकीले बताए। उनका अनुसार सन्तलीदेवीले ५५, कमलाले ५४, ताराकुमारीले ५३, सरीताले ५३ र खुश्बुले ५२ मत पाए। कार्यपालिकामा पराजित भएको गठबन्धनबाट कांग्रेसकी अञ्जु दाहाल गौतम, रुपा देउजा र जसपाकी चुलियादेवी साहले ४०४० मत पाए। कांग्रेसका गायत्री थापाले ३९ र विनिताकुमारी रेग्मीले ३८ मत पाएका छन्। अल्पसंख्यकतर्फ एमालेका दीपककुमार कर्ण, स्वतन्त्र ओमप्रकाशकुमार साह र सञ्जीव साह विजयी भए। दीपक ५३, ओमप्रकाश ५५ र सञ्जीव ५२ पाएर निर्वाचित भएको बुढाथोकीले बताए। अल्पसंख्यकतर्फ कांग्रेस उम्मेदवार प्रेम राठीले ४०, जसपाकी ववितादेवी साहले ४५ र जसपाकै विमलादेवी पोदारले ४१ मतमात्रै ल्याएका छन्। जसपा परित्याग गरेर मेयरमा स्वतन्त्र उम्मेदवारी दिएका उमेश यादवको स्वतन्त्र टिमले कार्यपालिका निर्वाचनमा एमालेसँग तालमेल गरेको थियो। त्यहाँमाथि सत्तारुढका सदस्यले समेत सघाएपछि एमालेस्वतन्त्र गठबन्धनले कार्यपालिकामा बाजी मारेको हो। निर्वाचनबाट उत्साहजनक नतिजा हात परेपछि कार्यपालिकामा एमालेको बहुमत पुगेको छ। मेयर, उपमेयर, १९ जना वडाध्यक्ष र ८ जना निर्वाचित सदस्यसहित २९ सदस्यीय महानगर कार्यपालिकामा एमालेका १६ सदस्य भएका छन्। वैशाख ३० गते भएको स्थानीय तह निर्वाचनमा उपमेयर र ९ जना वडाध्यक्ष एमालेले जितेको थियो। कांग्रेसले मेयर र ६ वडाध्यक्ष, जसपाले २ वडाध्यक्ष, स्वतन्त्र र राप्रपाले ११ वडाध्यक्ष जितेका थिए। स्थानीय निर्वाचनमा एमालेका ४३, कांग्रेसका ४०, जसपाका १०, स्वतन्त्रका ३ र राप्रपाका १ जना जनप्रतिनिधि निर्वाचित भएका थिए। सत्तारुढ गठबन्धनमा कांग्रेस र जसपाको मत जोड्दा ५० हुन्छ। राप्रपाले पनि साथ दिएपछि सत्तारुढको मत ५१ पुग्छ। तर ५ मतले पछि परेको अर्थात् ४६ मतमात्रै रहेको एमालेस्वतन्त्र गठबन्धनसँग सत्तारुढ गठबन्धनले हार व्यहोर्नु परेको छ। सत्तारुढभित्र भएको अन्तर्घातका कारण यस्तो नतिजा आएको हो। यसअघि मोरङको बुढीगंगा गाउँपालिकाको कार्यपालिका निर्वाचनमा पनि कांग्रेसका उम्मेदवार एमालेसँग पराजित भएका थिए। पार्टीका नेता शेखरकै निर्वाचन क्षेत्रभित्र पर्ने बुढीगंगामा पनि कांग्रेसको एकल बहुमत थियो।"
भारतको अपोलो अस्पतालद्वारा नेपालमा फोक्सो र मुटु प्रत्यारोपणसम्बन्धी अन्तरक्रिया,"काठमाडौं : भारतको अपोलो अस्पतालले नेपालमा फोक्सो तथा मुटु प्रत्यारोपणसम्बन्धी अन्तरक्रियात्मक कार्यक्रम सञ्चालन गरेको छ। काठमाडौंको र्याडिसन होटलमा आयोजना गरिएको कार्यक्रममा इन्द्रप्रस्थ अपोलो अस्पतालका पल्मोनोलोजी विभाग, क्रिटिकल केयर एण्ड स्लीप मेडिसिन विभागका वरिष्ठ सल्लाहकार डा एमएस कँवर, अपोलो हस्पिटल, नयाँ दिल्लीका कार्डियक इलेक्ट्रोफिजियोलोजिष्ट र इन्टरभेन्शनल कार्डियोलोजिस्ट, वरिष्ठ सल्लाहकार डा वनिता अरोरा तथा कार्डियोथोरासिक मृटु तथा फोक्सो प्रत्यारोपण शल्यक्रिया विशेषज्ञ डा मुकेश गोयलको सहभागिता थिए। कार्यक्रममा फोक्सो र मुटु रोगका जटिलताहरू र भारतमा उपलब्ध उन्नत स्तरको उपचार मोडेलहरूबारे जानकारी गराइएको थियो। कार्यक्रममा इन्द्रप्रस्थ अपोलो अस्पतालका पल्मोनोलोजी डा कंवरले फोक्सो प्रत्यारोपण भनेको शल्यक्रिया मात्र नभएको बताए। 'आइपीएफ, सीओपीडी, एम्फिसेमा, कोविड फाइब्रोसिस, पल्मोनरी हाइपरटेन्सन र अन्य यस्ता विविध अन्तिम चरणको फोक्सो रोगका बिरामीहरूको स्वास्थ्य अवस्थालाई स्थिर राख्दै फोक्सोको प्रत्यारोपण अघि गरिने व्यापक पूर्व तयारी कार्यबाट सुरु हुने प्रक्रिया हो,' उनले भने। यसमा फोक्सोको सामान्य पुर्नस्थापना, अधिकतम अक्सिजन थेरापी र सकारात्मक दबाब भेन्टिलेसन समावेश छ। 'फोक्सो प्रत्यारोपण शल्यक्रिया जटिल छ। यसको जटिलता भनेको शल्यक्रिया पछिको तत्काल र दीर्घकालीन हेरचाह पनि हो। विकसित मुलुकहरुमा दशकौंदेखि लोकप्रिय रहेको फोक्सो प्रत्यारोपण अहिले भारतमा पनि तुलनात्मक परिणामसहित उपलब्ध छ। विभिन्न मुलुकका अन्तर्राष्ट्रिय बिरामीहरू हाल इन्द्रप्रस्थ अपोलो अस्पतालमा हाम्रो निगरानीमा उपचारारर्थ छन्। फोक्सो प्रत्यारोपणको लागि उनीहरु नयाँ दिल्लीस्थित हाम्रो अस्पतालमा पालो पर्खिरहेका छन्, जसमा अधिकांश दुवै फोक्सो प्रत्यारोपणका लागि प्रतीक्षारत छन्,' डा कँवरले भने। मृगौला, कलेजो तथा बोनम्यारो प्रत्यारोपणमा एक अग्रणी केन्द्रको रुपमा रहँदै आएको इन्द्रप्रस्थ अपोलो अस्पतालले अब मुटु प्रत्यारोपण पनि सम्पन्न गरेको छ। इन्द्रप्रस्थ अपोलो हस्पिटल, नयाँ दिल्लीका कार्डियक इलेक्ट्रोफिजियोलोजिस्ट र इन्टरभेन्शनल कार्डियोलोजिस्ट, वरिष्ठ सल्लाहकार डा अरोराका अनुसार देब्रे मुटुले काम नगर्ने अधिकांश बिरामीहरूको उच्च मृत्युको कारण या त मुटुको पम्प फेल हुन्छ या अचानक कार्डियक अरेस्ट हुन्छ। यस्तो अवस्थामा सावधानीपूर्वक जाँच गरेपछि कार्डियक रिसिंक्रोनाइजेसन थेरापी उपकरण वा स्वचालित प्रत्यारोपणयोग्य डिफिब्रिलेटर उपकरणहरू प्रत्यारोपण गरेर बिरामीहरूलाई बचाउन सकिन्छ। दुबै उपकरणहरू एउटै उपकरणमा समेत उपलब्ध छन्। 'तिनीहरूले जीवनको गुणस्तर सुधार गर्छन् र बिरामी लामो समयसम्म बाँच्न सक्छन्। बिरामीहरुमा यी उपकरणहरू राखेपछि उनीहरुलाई प्रत्यारोपणको सूचीबाट हटाइन्छ यद्यपि, यस्ता बिरामीहरूको चयन भने सावधानीपूर्वक गर्नुपर्छ,' उनले भनिन्। उनले थपिन, 'कमजोर मुटु भएका बिरामीहरूमा प्रयोग गरिने अर्को विशेष उपचार प्रक्रिया भनेको फिजियोलोजिकल पेसिङ हो। जहाँ मुटुमा विद्युतीय बाइपास गर्न तल्लो चेम्बरमा लिड राखेर दुवै चेम्बरमा पेसमेकर प्रयोग गरिन्छ। यसले मुटुको कार्यमा व्यापक सुधार गर्छ। यद्यपि, यी सबै उपकरणहरू प्रशिक्षित हातहरूमा हुनुपर्छ।' त्यस्तै फोक्सो बिरामीका बारेमा जानकारी दिँदै डा गोयलले फोक्सोको दीर्घकालीन बिरामी भएर बाँच्नु निकै कष्टकर तथा खर्चिलो हुने बताए। उपचार विधिको रूपमा फोक्सो प्रत्यारोपणले अन्तिम चरणको फोक्सो रोगबाट पीडित बिरामीको जीवनको गुणस्तर सुधार गर्नसक्ने उनले बताए। 'फोक्सो प्रत्यारोपणपछि बिरामीहरूले गुणस्तरीय जीवनको आनन्द लिन सक्छन्। प्रविधिको विकासले बिरामी तथा फोक्सो दाता बीचको खाडललाई कम गर्दै लगेको छ। प्रत्यारोपणपछि हुने जटिलताहरूलाई रोक्नसमेत मद्धत गरेको छ। अन्तिम चरणको फोक्सोको रोगका लागि उपलब्ध विशेष सर्जिकल प्रविधिहरूबारे जनतामा चेतना बढ्दै गएका कारण फोक्सोको रोगका कारण हुने मृत्युदर घटाउन विज्ञहरूलाई सहज भएको छ,' उनले भने। अपोलो अस्पताल भारतको पहिलो जेसिआइ मान्यता प्राप्त अस्पताल हो। सन् १९९६ जुलाईमा सुरु गरिएको यो स्वास्थ्य संस्था दिल्ली सरकार र अपोलो अस्पताल इन्टरप्राइज लिमिटेडबीचको संयुक्त उद्यम हो। अपोलो अस्पताल समूहद्वारा स्थापित यो तेस्रो सुपर स्पेशियालिटी केयर अस्पताल हो। १५ एकड क्षेत्रमा फैलिएको यो अस्पतालमा ३०० भन्दा बढी विशेषज्ञ र ७०० भन्दा बढी अपरेशनल बेड, १९ अपरेशन थिएटर, १३८ आइसीयु बेड, चौबीसै घण्टा फार्मेसी, एनएबीएल मान्यता प्राप्त प्रयोगशालाहरू २४ सै घन्टा आपतकालीन सेवाहरू र एक सक्रिय एयर एम्बुलेन्ससहित ५७ विशेषताहरू छन्।"
दक्षिण बाराही महिला सहकारीद्वारा रक्तदान कार्यक्रम,"भक्तपुर : भक्तपुरको सूर्यविनायक नगरपालिका४ दधिकोटमा रहेको दक्षिण बाराही महिला बचत तथा ऋण सहकारी संस्था लिमिटेडले रक्तदान कार्यक्रमको आयोजन गरेको छ। भक्तपुरस्थित शिव तथा सरस्वति मन्दिर परिसरमा आयोजित रक्तदान कार्यक्रममा ३७ जनाले रक्तदान गरेका छन्। रक्तदान कार्यक्रमलाई सफल बनाउन शिव तथा सरस्वति सेवा समिति, माता सरस्वति युवा क्लबले सहयोग गरेको थियो भने नेपाल रेडक्रस सोसाइटी बालकोट उपशाखाले प्राविधिक सहयोग गरेको थियो। सहकारीकी अध्यक्ष निर्जला ढुंगेलले विरामीहरुलाई उपचारमा सहयोग पुगोस् भन्ने उद्देश्यले रक्तदान कार्यक्रम आयोजना गरिएको बताइन्। रगतको अभावमा कसैको ज्यान नजाओस्, सबै बाँचोस्, उनले भनिन्, हामीले सामाजिक कार्यअन्तर्गत विगत ७८ वर्षदेखि नियमितरुपमा सहकारीबाट रक्तदान कार्यक्रम आयोजन गर्दै आएका छौं। सहकारीकी सचिव तथा रक्तदान कार्यक्रमकी संयोजक पार्वती घिमिरे रगतदानले कसैको जीवन बचाउन सकिन्छ भने यस्तो काम किन नगर्ने? भन्दै आफ्नो सहकारीले वार्षिक कार्ययोजना बनाएर रक्तदान कार्यक्रमको आयोजना गर्दै आएको बताइन्। उनका अनुसार सहकारीले प्रत्येक वर्ष महिलाहरुको स्वास्थ्य परीक्षणको शिविर पनि चलाउँदै आएको बताइन्। रेडक्रस सोसाइटी बालकोट उपशाखाका भक्तपुरका सभापति दिवाकर शिलवालले संघसंस्थाले आयोग गर्ने रक्तदान कार्यक्रमले विरामीहरुको उपचारमा सहयोग गरेको बताए। हाम्रो क्षेत्रमा प्रत्येक हप्ता नै रक्तदान कार्यक्रम हुन्छ। हाम्रो शाखाको प्रमुख कार्यको रुपमा रक्तदान कार्यक्रम सञ्चालन गरिरहेका छौं, उनले भने, महिनामा एक सय जनासम्मले रक्तदान गर्नुहुन्छ। संकलन गरिएको रेडक्रसको जिल्ला शाखा भक्तपुरको रक्तसञ्चार केन्द्रमा राखेर आवश्यक पर्नेहरुलाई उपलब्ध गराइँदै आएको उनले बताए।"
साइकलमैत्री सहर बनाउन दबाबस्वरुप काठमाडौंमा विशाल साइकल र्याली,"काठमाडौं : साइकलमैत्री सहर बनाउन दबाब दिने उद्देश्यले शनिबार ललितपुरको पाटन दरबारदेखि काठमाडौंको दरबारमार्गसम्म साइकल र्याली गरिएको छ। साइकल कल्चर मुभमेन्टको आयोजना र खबरहब डटकमको सहकार्यमा भएको साइकल र्याली पुलचोक, थापाथली, त्रिपुरेश्वर हुँदै दरबारमार्ग पुगेर भेलामा परिणत भएको थियो। नेपालमा अत्यधिक निजी सवारी साधन, इन्धनको खपत, धुवाँधुलो, प्रदुषण, व्यापार घाटा बढ्दै गएको अवस्थामा साइकलको प्रयोगमा प्रोत्साहन गर्न र्यालीको आयोजना गरिएको आयोजकले जनाएको छ। कार्यक्रममा काठमाडौं महानगरपालिकाका मेयर बालेन्द्र शाहले हप्ताको एक दिन काठमाडौंमा 'साइकल डे' मनाउने र काठमाडौंमा साइकल लेन बनाउने विषयमा अध्ययन र छलफल अघि बढाउने बताए। साइकल लेन बनाएमात्र सुरक्षित यात्रा हुनसक्ने उनको भनाइ थियो। त्यस्तै ललितपुर महानगरपालिकाका मेयर चिरीबाबु महर्जनले ललितपुर महानगरमा ३२ दशमलव ५ किलोमिटर साइकल लेन बनाइसकेको अवस्थामा यसलाई थप प्रभावकारी बनाउने बताए। उनले ललितपुरभित्र पर्ने चक्रपथमा समेत साइकल लेन बनाउने काम छिट्टै सुरु हुने बताए। कार्यक्रममा कीर्तिपुर नगरपालिकाका मेयर राजकुमार नकर्मी, नागरिक अगुवा डा विद्यानाथ कोइराला, साइकल खेलाडी उषा खनाल, विश्व साइकल यात्री पुष्कर शाह, खबरहबका अध्यक्ष नरेश श्रेष्ठ, कलाकार सरोज खनाल, अभियानका संयोजक डा तारालाल श्रेष्ठलगायत साइकल अभियानकर्मी तथा विभिन्न व्यक्तिहरूले सम्बोधन गरेका थिए।"
"वीरगन्ज पुगेर अर्थमन्त्रीको वाचा : चिनी कारखाना पनि चल्छ, निजगढ विमानस्थल पनि बन्छ","वीरगन्ज : संघीय सरकारका अर्थमन्त्री जनार्दन शर्माले उद्योगी, व्यपारी, किसान र मजदुरको हितमा सरकारले आगामी आर्थिक वर्षको बजेट ल्याएको बताएका छन्। शनिबार वीरगन्ज उद्योग वाणिज्य संघको ४६औं साधरणसभाको उद्घाटन समारोहलाई सम्बोधन गर्दै अर्थमन्त्री शर्माले नीजी क्षेत्रलाई दिएको सुझावहरुलाई समेटेर देश विकास र समृद्धिको नीतिमा नयाँ बजेट ल्याएको बताए। आन्तरिक उत्पादन वृद्धिका माध्यमबाट दीगो अर्थतन्त्र निर्माण गर्ने उदेश्यले उद्योगलाई विद्युत महशुलममा छुट दिइएको, स्वदेशी उद्योगको संरक्षण गर्न निर्यातमा ८ प्रतिशतसम्म प्रोत्साहन रकम दिइएको, तयारी र कच्चा बस्तुको आयातमा लाग्दै आएको भन्सार दरमा एक तहको अन्तर कायम गरिएकोलगायत विषयबस्तु नयाँ बजेटमा समेटेर देशभरिका उद्योगी व्यवसायीको माग सम्बोधन गरिएको उनले बताए। उनले किसानलाई ध्यानमा राखेर किसान पेन्सनको व्यवस्था गरिएको पनि बताए। अर्थमन्त्री शर्माले वीरगन्जका निजी क्षेत्रको सल्लाह र सुझावलाई पनि ध्यानमा राखेर नयाँ बजेट ल्याएको स्पष्ट पारे। नयाँ बजेटमा प्रस्तावित निजगढ अन्तर्राष्ट्रिय विमानस्थल, तराईकाठमाडौं द्रूत मार्गलगायतका योजनालाई पनि नयाँ बजेटमा प्राथमिकतामा राखेर प्रयाप्त रकम विनियोजन गरिएको बताए। सर्वोच्च अदालतले जेसुकै आदेश गरे पनि निजगढ विमानस्थल बनेरै छाड्ने प्रतिबद्धता पनि उनले गरे। मन्त्री शर्माले भने, निजगढ विमानस्थल बनाउनुपर्छ, बन्छ, यो जनार्दन शर्माको प्रतिबद्धता भयो। त्यसैले सरकारले नयाँ बजेटमा निजगढ विमानस्थललाई उच्च प्राथमिकतामा राखेको छ। उनले त्रिभुवन अन्तर्राष्ट्रिय विमानस्थलको विकल्पमात्र नभइ मधेस र मुलुकै सर्वाङ्गीण आर्थिक विकासका लागि निजगढ विमानस्थल आवश्यक भएको तर्क गरे। अर्थमन्त्री शर्माले दुई दशकदेखि बन्द रहेको वीरगन्ज चिनी कारखाना, कृषि औजार कारखाना सञ्चालनका लागि आवश्यक प्रक्रिया अघि बढाउने पनि उनले बताए। बन्द कारखानाहरु सञ्चालनकै लागि नयाँ बजेटमा रकम राखिएको र सरकारले ६७ महिना पहिले नै कर्मचारीको व्यवस्थापन पनि गर्न सुरु गरिसकेको जानकारी पनि उनले दिए। शर्माले भने, वीरगन्ज चिनी कारखाना चलाउने भनेरै बजेटमा उल्लेख छ। यो कुनै मजाक गरेको होइन। विगत ६७ महिनादेखि निरन्तर यसबारे गरेको अध्ययनबाट प्राप्त निष्कर्षका आधारमा बजेटमा कार्यक्रम राखिएको हो। वीरगन्ज चिनी कारखाना सञ्चालनका लागि किसानलाई प्रोत्साहन गर्न र कच्चा पदार्थको उपलब्धता बढाउन वीरगन्ज क्षेत्रकै उद्योगी व्यवसायीले पनि सहयोग गर्नुपर्ने उनले बताए। उद्योग वाणिज्य संघको कार्यक्रममा पुग्नुअघि अर्थमन्त्री शर्मा, अर्थसचिव मधु कुमार मरासिनी, राजस्व व्यवस्थापन महाशाखा प्रमुख तथा सहसचिव भुपाल बराललगायतको टोलीले शनिबार बिहान वीरगन्ज चिनी काराखानाको स्थलगत निरीक्षण गरेका थिए। त्यसक्रममा काराखानामा कार्यरत कर्मचारीहरुले चिनी कारखाना संचालन योग्य अवस्थामा रहेको जानकारी गराएका थिए। त्यही कार्यक्रममा वीरगन्ज महानगरपालिकाका मेयर राजेशमान सिंहले वीरगन्जका उद्योगी व्यवसायीसँग सहकार्य गरेर वीरगन्ज चिनी कारखाना सञ्चालन गर्न अर्थमन्त्री शर्मालाई सुझाव दिएका थिए। वीरगन्ज उद्योग वाणिज्य संघका अध्यक्ष डाक्टर सुवोध गुप्ताको अध्यक्षतामा भएको उद्घाटन समारोहमा प्रदेशका मन्त्री ओम प्रकाश शर्मा, पर्साका सांसद प्रदीप यादव, प्रदेशसभा सदस्य विभा यादव, वीरगन्जका मेयर राजेशमान सिंह, जितपुरसिमरा उपमहानगरका मेयर राजन शर्मा पौडेललगायतको उपस्थिति थियो।"
प्रचण्ड भेट्न गृहमन्त्री किन पुगे खुमलटार?,"काठमाडौं : गृहमन्त्री बालकृष्ण खाँणले नेकपा (माओवादी केन्द्र)का अध्यक्ष पुष्पकमल दाहाल प्रचण्डसँग भेटवार्ता गरेका छन्। ललितपुरको खुमलटारस्थित अध्यक्ष प्रचण्ड निवासमा भएको भेटमा समसामयिक राजनीतिका विषयमा छलफल भएको गृहमन्त्रीको सचिवालयले जनाएको छ। भेटमा संघीय संसद्मा पेस भएको आगामी आर्थिक वर्षको बजेट, सरकारले संसद्मा पेस गर्न लागेका विभिन्न विधेयक, स्थानीय तह निर्वाचनको समीक्षा र सत्तारूढ दलको गठबन्धनलाई निरन्तरता दिनेबारे छलफल भएको जनाइएको छ। सरकारले प्रतिनिधिसभाको जारी अधिवेशनमा राजनीतिक दलहरूबीचको सहमतिमा नागरिकता विधेयक पेस गर्ने तयारी गरेकामा त्यसबारे पनि छलफल भएको थियो।"
"अत्यावश्यक मानिएको रगतको मूल्य बढ्यो, प्रतियुनिट अधिकतम १ हजार ६४० सम्म","काठमाडौं : सरकारले अत्यावश्यक मानिएको रगतको मूल्य समायोजन गरेको छ। स्वास्थ्य तथा जनसंख्या मन्त्रालयले रगतको मूल्य समायोजन गरिएको जनाएको छ। गत बुधबार सबै रक्तसञ्चार केन्द्रहरुलाई नयाँ मूल्यबारे पत्र पठाउँदै राष्ट्रिय जनस्वास्थ्य प्रयोगशालाले प्रतियुनिट रगत सेवा शुल्क ८१० देखि अधिकतम १ हजार ६४० सम्म कायम गरेको जानकारी गराएको छ। यसअघि प्रतियुनिट रगतको मूल्य ५२५ रुपैयाँ थियो। गत चैत २२ गते सचिवस्तरीय निर्णयबाट रगतको मूल्य बढाइएको हो। सो मूल्यमा ब्लड व्यागको १५०, ट्रान्सफ्युजन सेटको एक सय कायम गरिएको छ। यस्तै, डोनर हेमोग्लोवीनको ६० रुपैंया, डोनर रिफ्रेसमेन्टको १०० रुपैंया कायम गरिएको छ। नेपाल स्वयंसेवी रक्तदाता समाजले दानमा आएको रगत निशुल्क बनाउनुपर्नेमा मूल्य बढाएको भन्दै विरोध गरेको छ। प्रयोगशाला निर्देशक डा रुणा झाले सचिवस्तरीय निर्णयअनुसार भ्यारीयबल्स र प्रयोग गरेका प्रविधि बमोजिम सेवा शुल्क समायोजन गरीएको बताइन्। देशभर ७३ वटा ब्लड बैंक रहेका छन्। यद्यपी अधिकांश ब्लड बैंकहरुमा रगत संकलन हुन हम्मे हम्मे पर्दै आएको छ। दुर्घटनामा पर्ने, रक्तश्राव भएका, प्रसूति, मुटु, क्यान्सर तथा मिर्गौला विरामी, थालसेमिया, हेमोफिलिया, आकस्मिक अपरेसन गर्नुपर्ने विरामीहरुका आफन्तहरुलाई रगत पाउन निकै सकस हुन्छ। चिकित्सकहरुकाअनुसार स्वस्थ शरीर, मानसिक सन्तुलन ठीक, कम्तीमा १८ वर्ष पूरा भई ६० वर्ष ननाघेको र कम्तीमा ४५ केजी तौल भएको व्यक्ति रक्तदान गर्न सक्षम हुन्छन्। रगतमा हेमोग्लोबिनको मात्रा १२ ग्राम प्रतिशत वा सोभन्दामाथि, शरीरमा रक्तचाप, नाडी, तापक्रम सामान्य भएको स्वास्थ्य परीक्षणबाट मुटु, फोक्सो र कलेजो राम्रो रहेको हुनुपर्छ। मलेरिया, क्षयरोग, जन्डिस, मधुमेह, यौनरोग तथा एचआईभी र एड्स नलागेको व्यक्तिले रक्तदान गर्न सक्छन्। गर्भवती र महिनावारीको समयमा रक्तदान गर्नुहुँदैन।"
भारतबाट फर्किएकामा देखिन थाल्यो कोरोना सङ्क्रमण,"बैतडी : सुदूरपश्चिम प्रदेशमा भारतबाट फर्किनेमा कोरोना सङ्क्रमण देखिन थालेको छ। थप एक जनामा कोरोना सङ्क्रमण देखापरेको हो। शुक्रबार २१६ जनामा परीक्षण गर्दा एक जनामा सङ्क्रमण पुष्टि भएको जनाइएको छ। स्वास्थ्य निर्देशनालयका अनुसार गौरीफन्टा नाकाबाट स्वदेश आइरहेका कैलालीका एक व्यक्तिमा सीमा नाकामै एन्टीजेन विधिमार्फत गरिएको परीक्षणमा सङ्क्रमण पुष्टि भएको हो। जेठ ३ गतेपछि १८ दिनपछि यस प्रदेशमा अर्कोमा कोरोना देखिएको निर्देशनालयले जनाएको छ। कोरोना सङ्क्रमण बढेपछि भारतसँग सीमा जोडिएका नाकाहरुमा सतर्कता अपनाइएको छ। सतर्कताअनुरुप सीमा नाकाहरुमा हाल पनि परीक्षण कार्य जारी छ। यस प्रदेशका गड्डाचौकी, गौरीफन्टा, झुलाघाट र पुलघाट नाकामा कोरोना परीक्षण कार्य जारी रहेको हो। सीमानाकामा हेल्थ डेस्क स्थापना गरेर भारतबाट भित्रिने सबैमा एन्टीजेन विधिमार्फत् कोरोना परीक्षण भइरहेको स्वास्थ्य कार्यालयका प्रमुख योगेशप्रसाद भट्टले जानकारी दिए। भारतमा अझै पनि सङ्क्रमित भेटिरहेका र त्यसबाट नेपालमा पनि जोखिम बढ्नसक्ने भएकाले सीमामै परीक्षण जारी राखिएको उनको भनाइ थियो। यसैबीच सुदूरपश्चिममा हालसम्म पाँच लाख ४१ हजार ९०७ जनाको कोरोना परीक्षण गरिएकामा ५९ हजार ६४७ जनामा सङ्क्रमण देखिएकामा हालसम्म ६३३ जनाको ज्यान गइसकेको जनाइएको छ।"
धरानमा भलमान राईको सालिक अनावरण,धरान : खोटाङका पूर्व ब्रिटिस लाहुरे तथा पूर्व जनप्रतिनिधि भलमान राईको धरानमा सालिक (प्रतिमा) स्थापना गरिएको छ। खोटाङको साबिकको निर्मलीडाडा गाबिसका पूर्वअध्यक्ष समेत रहेका राईको सालिक धरान उपमहानगरपालिका२० स्थित ब्रिटिस गोर्खा स्मृतिपार्कमा भलमान दिलकुमारी राई प्रतिष्ठानले एक कार्यक्रम आयोजना गरी अनावरण गरिएको छ। भलमानको सालिकको अनावरण खोटाङबाट निर्वाचित प्रतिनिधि सभा सदस्य तथा एमाले संसदिय दलका प्रमुख सचेतक विशाल भट्टराईले शनिबार एक कार्यक्रमबीच गरे। दोस्रो विश्वयुद्दमा गोर्खालीको तर्फबाट लडेर बहादुरी प्रदर्शन गरेका भलमान सामाजिक र राजनीतिमा पनि एक इमान्दार ब्यक्तिका रुपमा चिनिन्थे। कार्यक्रममा प्रमुख सचेतक भट्टराईले समाजमा आफ्नो मूल्यवान योगदान गरेका पूर्वजहरुलाई सम्मान गर्ने सँस्कृति बसाल्न सकिए सामाजिक क्षेत्रमा लाग्ने ब्यक्तिको उच्च सम्मन हुने बताए। उनले सामाजिक र राजनीतिकरुपमा स्वच्छ छबि भएका भलमानको सालिक स्थापना गर्ने प्रतिष्ठान र उनका परिवारलाई धन्यवाद दिए। कार्यक्रममा प्रतिष्ठानका कोषाध्यक्ष तथा भलमानका सुपुत्र हेमराजले दोस्रो विश्वयुद्द लडेर गोर्खालीको तर्फबाट बहादुरी प्रदर्शन गरेकाले ब्रिटिस स्मृति पार्कमा बुबाको सालिक स्थापना गरिएको बताए। पार्कमा शोकमा परेका बेला दिइने सलामीसहितको भलमानको सालिक स्थापना गरिएको छ।
आङ सिरिङ पार्ने हवाई दुर्घटनाहरू,"हवाई यात्रालाई यातायातको सबैभन्दा सहज माध्यम मानिन्छ। तर, हवाई उडानको इतिहास हेर्ने हो भने यात्रा सधैं सुरक्षित देखिन्न। विश्वमा व्यावसायिक उडान सुरु भएयता धेरै संख्यामा आङ नै सिरिङ पार्ने खालका हवाई दुर्घटनाहरू भएका छन्। समयको क्रमसँगै उडानका यात्रा गन्तव्यहरू विस्तार हुँदै गए भने विमानको यात्रु बोक्ने क्षमता पनि बढ्दै गयो। यससँगै हवाई दुर्घटना र यसबाट मृत्यु हुनेको संख्यामा वृद्धि हुन थाल्यो। तर यस्ता ठूला दुर्घटनाका कारण नै उड्डयन सुरक्षा र प्रविधिमा नयाँ विकास र फड्को मार्दै गएको पनि देखिन्छ। यसले हाम्रा अधिकतम यात्रालाई सहज र सुरक्षित पनि बनाएका छन्। यद्यपि मेकानिकल विफलता, मानव त्रुटि एवं खराब मौसमी अवस्थालगायतले विश्व हवाई उडानका क्षेत्रमा थुप्रै भयानक दुर्घटना भएका छन्। तीमध्येका केही मुख्य घटनाबारे रामकला खड्काको प्रस्तुति : टेनेरिफ एयरपोर्ट दुर्घटना यसलाई विश्वको उड्डयन इतिहासमै सबैभन्दा ठूलो हवाई दुर्घटनाका रूपमा लिने गरिएको छ। सन् १९७७ को मार्च २७ तारिखमा स्पेनको क्यानरी टापुस्थित ग्र्यान क्यानारिया एयरपोर्टमा दुईवटा बोइङ रनवेमा ठक्कर खाँदा बिस्फोट भएको थियो। दुर्घटनाग्रस्त दुवै विमान ग्र्यान क्यानरी टापुको लस पाल्मसबाट उड्ने कार्यक्रम थियो। यद्यपि अघिल्लो दिन त्यहाँ भएको आतंकवादी बम विस्फोटले गर्दा विमानहरूलाई टेनेरिफ टापुको लस रोडियोस एयरपोर्टमा मोडिएको थियो। यस दुर्घटनामा केएलएम उडान ४८०५ र पान एम उडान १७३६ परेका थिए। बाक्लो कुहिरो, ग्राउन्ड राडरको अभाव, असामान्य एयरपोर्ट ट्राफिक र सञ्चारमा त्रुटिका कारण, यी दुई बोइङ ७४७ जमिनमै एकापसमा ठोक्किएका थिए। विस्फोटका कारण दुवै विमानमा सवार ५ सय ८३ यात्रुको ज्यान गयो। त्यतिबेला पान एम उडानमा रहेका ६१ जना भने भाग्यवश बाँच्न सफल भएका थिए। उनीहरूले विमानको बायाँ पखेटा नजिकको प्वालबाट भागेर ज्यान जोगाएका थिए। जापान एयरलाइन्स उडान १२३ जापान एयरलाइन्सको उडान १२३ को दुर्घटनालाई हालसम्मकै सबैभन्दा खराब एकल जहाज दुर्घटनाको रूपमा लिइन्छ। सन् १९८५ को अगस्ट १२ तारिखका दिन भएको दुर्घटनालाई माउन्ट ओसुटाका एयरलाइन डिजास्टर पनि भनिन्छ। चालक दलका सदस्यसहित ५ सय २४ यात्रु बोकेको बोइङ ७४७ विमान टोकियोको उत्तरपश्चिमस्थित माउन्ट ताकामगाहरामा दुर्घटनाग्रस्त भएको थियो। उक्त विमान टोकियोको हानेदा विमानस्थलबाट ओसाकाका लागि उडेको थियो। साँझ ६ः१२ मा उडान भरेको विमान एक घण्टापछि ओसाका पुग्ने तालिका थियो। त्यो साँझ जापानी चाड बोनका लागि मानिस घरपरिवार र आफन्तलाई भेट्न वा पर्व बिदा मनाउन हिँडेकाले जहाज भरिभराउ थियो। विश्वको उड्डयन इतिहासमै सबैभन्दा ठूलो हवाई दुर्घटनाका रूपमा लिने गरिएको छ, टेनेरिफ एयरपोर्ट दुर्घटना। सन् १९७७ को मार्च २७ तारिखमा स्पेनको क्यानरी टापुस्थित ग्र्यान क्यानारिया एयरपोर्टमा दुईवटा बोइङ रनवेमा ठक्कर खाँदा बिस्फोट भएको थियो। उडानको ४५ मिनेटपछि उक्त अकल्पनीय घटना घट्यो। ओसुटाका पर्वत नजिकैको टाकामगहरा पर्वतमा विमान विस्फोट भयो। राडारसँग सम्पर्क टुटेर पाइलटले विमानमाथि नियन्त्रण गुमाए पनि चालक दलले अर्को आधा घण्टाका लागि यसलाई हावामै उडाउन सफल भएको थियो। तर, अन्ततः विमान पहाडको खोंचमा दुर्घटना भयो। दुर्घटनास्थल निकै दुर्गम भएकाले उद्धार कार्यमा निकै कठिनाइ भएको थियो। दुर्घटना भएको १४ घण्टा बितिसक्दा पनि आपत्कालीन उद्धार टोलीहरू उक्त क्षेत्रमा पुग्न सकेका थिएनन्। दुर्घटनाग्रस्त विमानमा रहेका ५ सय २४ मध्ये जम्मा ४ जना मात्र बाँच्न सफल भए। बारम्बार अवतरण र टेकअफका कारण संरचनात्मक रूपमा कमजोर भएको पखेटाका कारण दुर्घटना भएको मानिएको थियो। चरखी दादरी दुर्घटना नयाँ दिल्लीको पश्चिममा रहेको एउटा सानो गाउँ चरखी दादरीमा यो दुर्घटना भएको थियो। साउदी अरेबियन एयरलाइन्सको उडान ७६३ भारतको नयाँ दिल्लीस्थित इन्दिरा गान्धी इन्टरनेसनल एयरपोर्टबाट उडेर करिब १४ हजार फिटको उचाइ लिएको थियो। यसको नजिकै करिब १५ हजार फिटको उचाइमा काजकिस्तान एयरलाइन्सको जहाज रहेकाले अरेबियन एयरलाइन्सको जहाजलाई सोही उचाइमा रहन भनिएको थियो। त्यहाँको एयर ट्राफिक कन्ट्रोलरले दुवै पाइलटलाई यस विषयमा सचेत गराइरहेका थियो। सन् १९९६, नोभेम्बर १२ तारिखका दिन दुर्भाग्यवश दुवै जहाज एकापसमा ठोक्किए। नजिकै उडिरहेको अमेरिकी सेनाको विमानको झ्यालबाट उक्त विस्फोट देखियो। तत्कालै एयर ट्राफिक कन्ट्रोलरलाई जानकारी गराइएको थियो। काजकस्तानी पाइलटहरूको अंग्रेजी भाषामा सञ्चार गर्ने कमजोर क्षमता र इन्दिरा गान्धी अन्तर्राष्ट्रिय विमानस्थलमा राडरको निगरानी अभावका कारण पाइलटहरूले ती विमानलाई एक आपसमा ठोक्किनबाट जोगाउन नसकेको बताइन्छ। दुर्घटनामा दुवै उडानमा रहेका सबै ३ सय ४९ जनाको ज्यान गएको थियो। टर्किस एयरलाइन्स उडान ९८१ टर्किस एयरलाइन्सको उडान ९८१ को दुर्घटना सन् १९७४ मार्च ३ मा भएको थियो। फ्रान्सको आकाशमाथि उडिरहेका बेला यस विमानको देब्रेपट्टिको कार्गो ढोका खुलेको थियो। यसले विमान असन्तुलित भई दुर्घटना हुन पुगेको थियो। डिजाइनमा रहेको त्रुटि दुर्घटनाको मुख्य कारण मानिएको छ। यसैगरी अंग्रेजी र टर्की दुवै भाषामा प्रदान गरिएका निर्देशनहरू मोरक्कोका ब्यागेज ह्यान्डलरहरूले राम्ररी पढ्न र बुझ्न नसक्दा विमान दुर्घटना भएको बताइन्छ। मलेसियाली एयरलाइन्सको उडान एमएच ३७० बेपत्ताा भएपछि यो विषय धेरै सञ्चारमाध्यमको हेडलाइन बन्यो। विमान आश्चर्यजनक रूपमा ८ मार्च, २०१४ मा हराएको थियो। विमान ७ सय ८३ किलोमिटर प्रतिघण्टाको गतिमा विस्फोट भएको थियो। फ्रान्सको ठीक बाहिरी भागमा अवस्थित एर्मोनभिल जंगलमा विमान हजारौं टुक्रामा टुक्रियो। यसका पाटपुर्जा यति छरपस्ट भएका थिए कि त्यसमा रहेका व्यक्तिको पहिचान र प्रमाण संकलन गर्न निकै चुनौती भएको थियो। दुर्घटनामा ११ जना चालक दलसहित यसमा यात्रा गरिरहेका ३ सय ३५ गरी कुल ३ सय ४६ यात्रुको मृत्यु भएको थियो। अमेरिकन एयरलाइन्स उडान १९१ अमेरिकाको सिकागोस्थित ओ हेर इन्टरनेसनल एयरपोर्टनजिकै भएको अमेरिकी एयरलाइन्स उडान १९१ को दुर्घटना अमेरिकाभित्र भएका सबैभन्दा भयानक दुर्घटनामा गनिन्छ। सन् १९७९ मे २५ मा भएको दुर्घटनामा चालक दलका १३ र जहाजमा सवार २ सय ५८ यात्रीका साथै दुर्घटनास्थलमा रहेका दुई व्यक्तिले समेत ज्यान गुमाए। तीनवटा इन्जिनयुक्त म्याग डोनेल डगलस डीसी१० जेटले उडान भरेको केही क्षणमै दुर्घटनामा परेको थियो। विमानको बायाँ पखेटाको एउटा इन्जिन विमानबाट अलग्गिएर पखेटाको माथिपट्टिबाट रनवेमा झर्दा दुर्घटना भएको हो। दुर्घटना हुनुभन्दा दुई महिना अगाडि मात्र यसको इन्जिन फेरिएको थियो। तर, यही त्रुटिपूर्ण मर्मत प्रक्रियाका कारण दुर्घटना भएको बताइन्छ। जहाजमा रहेका सबै २ सय ७३ यात्रु र दुर्घटनास्थलमा रहेका दुई जनाको उक्त दुर्घटनामा ज्यान गएको थियो। एयर इन्डिया फ्लाइट ८५५ सन् १९७८ को नयाँ वर्षको दिन। एयर इन्डियाको उडान ८५५ मुम्बईको सान्ताक्रुज एयरपोर्टबाट दुबईका लागि प्रस्थान गरेको थियो। एयर इन्डियाले सन् १९७१ मा किनेको ७४७ यस विमानको छुट्टै विशेषता थियो। दुर्भाग्यवश उक्त जहाजको उडान धेरै टाढा पुग्न सकेन। विमान टेक अफ भएको केही मिनेटमै मुम्बईको तटबाट केही पर रहेको अरबियन सागरमा यो दुर्घटनामा पर्यो। उपकरणको खराबी दुर्घटनाको मुख्य कारण मानिएको छ। समुन्द्रमा अन्धकार भएकाले उपकरण जाँच गर्न नसक्दा र चालक दलले उचित प्रतिक्रिया दिन नसक्दा विपत्ति निम्तिएको बताइन्छ। भारतीय भूभागमा भएको दोस्रो सबैभन्दा डरलाग्दो यस दुर्घटनामा जहाजमा सवार सबै २ सय १३ जनाको मृत्यु भएको थियो। एयर इन्डिया एक्सप्रेस उडान ८१२ एयर इन्डिया एक्सप्रेस उडान ८१२ दुबईबाट म्याङ्लोरका लागि उडेको थियो। टेबुल टप रनवे भएका देशका तीनवटा एयरपोर्टमध्ये म्याङ्लोर एयरपोर्ट पनि पर्छ। पहाडी इलाका भएका कारण रनवेको लम्बाइ सीमित थियो। सुरक्षित अवतरणका लागि उच्च सतर्कता आवश्यक पथ्र्यो। दुर्भाग्यवश यस अवस्थामा विमानका पाइलटले अवतरणको गलत गणना गरे। उनका यिनै गल्तीहरूले गर्दा विमान सामान्य टचडाउन बिन्दुभन्दा बाहिर अवतरण गर्यो। फलस्वरूप विमान धावनमार्ग छेउमा ठोक्किएर चट्टानमा खस्यो। यसैका कारण विमान टुक्रिएर आगो लाग्यो। दुर्घटनामा जहाजमा रहेका १ सय ५८ जनाको ज्यान गयो भने आठ जना भने ज्यान जोगाउन सफल भए। अमेरिकी एयरलाइन्स उडान ५८७ अमेरिकी एयरलाइन्स उडान ५८७ को दुर्घटना संयुक्त राज्य अमेरिकामा भएको दोस्रो सबैभन्दा खराब हवाई दुर्घटनामा पर्छ। यो उडान नियमित रूपमा जोन एफ केनेडी अन्तर्राष्ट्रिय विमानस्थल, न्युयोर्क सहर र लस अमेरिकाज अन्तर्राष्ट्रिय विमानस्थल, सान्टो डोमिंगो, डोमिनिकन रिपब्लिकबीच हुने गथ्र्यो। अमेरिकामा भएको सेप्टेम्बर ११ को आतंकककारी हमलाको केही महिनापछि दुर्घटना भएको थियो। विमान टेकअफ गरेलगत्तै दुर्घटनाग्रस्त भएपछि यसमा आतंकवादको आशंका पनि गरिएको थियो। पाइलटका गल्तीका कारण दुर्घटना भएको अनुसन्धानले पुष्टि गरेको छ। राडरको अत्यधिक प्रयोगको परिणाम स्वरूप विमानबाट स्टेबिलाइजर अलग भयो। इन्जिनहरू पनि जमिनमा खस्नुभन्दा केही समयअघि नै अलग भएकाले दुर्घटना भएको बताइन्छ। क्विन्समा दुर्घटनाग्रस्त उक्त विमानमा सवार सबै २ सय ६० यात्रु र दुर्घटनाग्रस्त क्षेत्रका पाँच जनाले ज्यान गुमाएका थिए। मलेसियाली एयरलाइन्स उडान ३७० मलेसियाली एयरलाइन्सको उडान एमएच ३७० बेपत्ता भएपछि यो विषय धेरै सञ्चारमाध्यमको हेडलाइन बन्यो। विमान आश्चर्यजनक रूपमा ८ मार्च, २०१४ मा हराएको थियो। क्वालालम्पुरबाट बेइजिङका लागि उडेको उक्त विमानले बिना कुनै समस्या एयर ट्राफिक कन्ट्रोलसँगको सम्पर्क गुमायो। हराएको जहाजमा रहेका २ सय ३९ यात्रुले ज्यान गुमाएको अनुमान गरिएको छ। विभिन्न राष्ट्रले दक्षिणी हिन्द महासागरमा विमानको व्यापक खोजी गरे पनि पत्ता लाग्न सकेन। विमानको खोजी कार्यमा पाँच लाखभन्दा बढी अमेरिकी डलर खर्च भएको थियो। अज्ञात कारणले उडानले मार्ग परिवर्तन गरेको र इन्धन पुगेसम्म उडान जारी राखेको हुन सक्ने अनुमान विज्ञहरूले गरेका छन्। चाइना एयरलाइन्स उडान १४० चाइना एयरलाइन्सको उडान १४० ले नियमित रूपमा ताइपेईको चियाङ काईशेक अन्तर्राष्ट्रिय विमानस्थल, ताइवान र नागोयाको नागोया विमानस्थल, जापान बीचमा उडान भर्दै आएको थियो। दुर्भाग्यवश, सन् १९९४ अप्रिल २६ तारिखका दिन यो दुर्घटना भयो। त्यहाँका एक अधिकारीले अञ्जानमै टेकअफगोअराउन्ड बटन थिचेकाले दुर्घटना भएको बताइन्छ। पाइलटहरूले स्थिति सुधार्ने प्रयास गरे पनि अटोपाइलटले उक्त प्रयासलाई विफल पारिदिएका थिए। जसका कारण विमान दुर्घटना भयो र त्यसमा रहेका २ सय ७१ यात्रुमध्ये २ सय ६४ जनाको ज्यान गयो। एजेन्सीको सहयोगमा"
काठमाडौंलाई समृद्ध र सफा बनाउन बालेनलाई जनताले साथ दिने छन् : पूर्वप्रधानसेनापति कटवाल,"काठमाडौं : पूर्वप्रधानसेनापति रुकमाङ्गद कटवालले काठमाडौं महानगरका मेयर बालेन्द्र शाहको भिजनलाई सहयोग गर्ने जबर्जस्त टिमको जरुरी रहेको बताएका छन्। सामाजिक सञ्जाल फेसबुकमा स्टाटस लेख्दै कटवालले काठमाडौलाई हराभरा, समृद्ध र सफा बनाउन मेयर शाहलाई जनताले साथ दिने विश्वास व्यक्त गरेका छन्। उनले भनेका छन्, काठमाडौंका मेयरसाहेबलाई एउटा पठित, नेपाली हुन गौरव गर्ने, दृढ विश्वासी, राष्ट्रियता र प्रजातन्त्रका सन्दर्भमा झुक्दै नझुक्ने, उनलाई सहज बनाई दिने र उनका भिजनलाई सहयोगगर्ने जवर्जस्त टिमको जरुरी छ। काठमाडौलाई हराभरा, समृद्ध र सफा बनाउन जनताले साथ दिने छन्।"
तनहुँमा सिलिण्डर ग्यास पड्किएर बालिकाको मृत्यु,तनहुँ : जिल्लाको भिमाद नगरपालिका९ मा शुक्रबार साँझ ७ बजे सिलिण्डर ग्यास पड्किएर एक बालिकाको मृत्यु भएको छ। स्थानीय च्यानडाँडा बस्ने शिवनारायण केसीका ११ वर्षीया छोरी सुवेक्षा केसीको ज्यान गएको जिल्ला प्रहरी कार्यालय तनहुँका प्रहरी नायब उपरीक्षका (डिएसपी) युवराज खड्काले जानकारी दिए। पक्कीघरको कोठामा खाना पकाउने ग्याँस सिलिण्डर अचानक पड्किएर आगो लाग्दा कोठामै रहेकी सुवेक्षाको जलेर घटनास्थलमा मृत्यु भएको प्रहरीको भनाइ छ। घटनाको सम्बन्धमा थप अनुसन्धान भइरहेको प्रहरीले जनाएको छ।
"माओवादी अध्यक्ष दाहाल र गृहमन्त्री खाणबीच भेट, गठबन्धनलाई निरन्तरता दिनेबारे छलफल","काठमाडौं : गृहमन्त्री बालकृष्ण खाणले नेकपा (माओवादी केन्द्र)का अध्यक्ष तथा पूर्वप्रधानमन्त्री पुष्पकमल दाहालसँग भेट गरेका छन्। अध्यक्ष दाहालको ललितपुरको खुमलटारस्थित निवासमा शनिबार बिहान भएको भेटमा समसामयिक राजनीतिबारे छलफल भएको छ। भेटमा समसामयिक राजनीति, संघीय संसद्मा पेस भएको आर्थिक वर्षको बजेट, सरकारले संसद्मा पेस गर्न लागेका विभिन्न विधेयकबारे छलफल भएको थियो। भेटमा स्थानीय तह निर्वाचनको समीक्षा र सत्तारुढ दलहरूको गठबन्धनलाई निरन्तरता दिनेबारे छलफल भएको थियो। सरकारले प्रतिनिधि सभाको जारी अधिवेशनमा राजनीतिक दलहरूबीचको सहमतिमा नागरिकता विधेयक पेस गर्ने तयारी गरेको छ। त्यसबारे पनि छलफल भएको थियो।"
हजयात्रीको शुल्क घटाउन माग गर्दै गृहमन्त्रीसमक्ष ज्ञापनपत्र,"काठमाडौं : गृहमन्त्री बालकृष्ण खाँणलाई नेपाल मुस्लिम इत्तेहाद संठनले मक्का मदिनामा जाने हजयात्रीको शुल्क घटाउन माग गर्दै ज्ञापनपत्र बुझाएको छ। संगठनका अध्यक्ष सराज अहमद फारुकीको नेतृत्वमा गएको टोलीले आज मन्त्री खाँणलाई भेटी हज गर्न जाने हजयात्रीका लागि तोकिएको शुल्क घटाउन माग गर्दै ज्ञापनपत्र बुझाएको संगठनका सचिव हलिम साहले जानकारी दिए। सरकारले साउदी अरबको मक्का मदिनामा हज गर्ने जाने हजयात्रीका लागि विगतभन्दा दोब्बर शुल्क तोकेको छ। यही जेठ १५ गते नेपाल हज कमिटीले सूचना जारी गर्दै मक्कामदिना जानका लागि हजयात्रीबाट रु चार लाख ६६ हजार ३९२ तोकिएकामा २०७६ सालमा रु दुई लाख २५ हजार शुल्क तोकिएको जनाएको छ। संगठनका सचिव साहले मुस्लिम समुदायको आर्थिक अवस्था कमजोर हुँदा अहिले तोकिएको शुल्क तिरेर जाने अवस्था नरहेको हुँदा शुल्क घटाउन माग गरिएको बताए। ज्ञापनपत्र बुझ्दै मन्त्री खाणले शुल्क घटाउने प्रतिबद्धता व्यक्त गरे। ज्ञापनपत्रमा विगतका वर्षमा झैँ यसपटक पनि हज गर्ने जाने यात्रीलाई आर्थिक अनुदान दिनुपर्ने, हजयात्रीलाई पैसा जम्मा गर्ने समयावधि जेठ ३० गतेसम्म राख्नुपर्ने, आर्थिक वर्ष २०७६७७ मा हज गर्न जान भनी फारम भरी रकम जम्मा गरेका हजयात्रीलाई पहिलो प्राथमिकता दिनुपर्ने सचिव साहले जानकारी दिए। आगामी असार ७ गते हजयात्री हज गर्नका लागि मक्कामदिनामा जाने तयारीमा छन्। कोरोना भाइरसका कारणले २०७७७८ सालमा हज गर्न बन्द गरिएको थियो। नेपालका लागि हजयात्रीका लागि एक हजार ५०० जनाको कोटा भए पनि कोरोना भाइरसका कारण ५५४ जनालाई मात्र सरकारले लैजाने भएको छ। नेपालबाट विसं २०२१ सालदेखि नै हज गर्नका लागि मुस्लिम समुदायका मानिस मक्कामदिना जाने गरेका थिए। सुरुवातीका बेला भारतको मुम्बईबाट समुद्रसहत हुँदै हजयात्री मक्कामदिना गरिएकामा विसं २०४७ सालदेखि हवाई मार्ग हुँदै गरिएको हो। पवित्र तीर्थस्थलका रुपमा रहेको मक्कामदिनामा विश्वभरका मुस्लिम समुदाय हज गर्ने गर्छन्। मक्कामदिनामा गएर नमाज पढे र कुर्वानी दिए विगतमा गरिएका पाप कट्ने धार्मिक विश्वास रहेको छ।"
निजगढ अन्तर्राष्ट्रिय विमानस्थल बनाउनुपर्ने मागसहित प्रदर्शन,काठमाडौं : बाराको निजगढमा अन्तर्राष्ट्रिय विमानस्थल नबनाउने सर्वोच्चको निर्णयबिरुद्ध काठमाडौंमा प्रदर्शन गरिएको छ। उनीहरुले विमानस्थलको निर्माण प्रक्रिया अगाडि बढाउनुपर्ने माग अघि सारेर प्रदर्शन गरेका हुन्। विमानस्थल बनाउँदा देशलाई कुनै हानी नहुने भन्दै उनीहरुले नाराबाजी समेत गरे। उनीहरुले कार्यपालिकाको कामप्रति हस्तक्षेप बन्द गर्न माग गर्दै सर्वोच्चको दुर्भाग्यपूर्ण फैसला पुनर्विचार गर्न माग राखेका छन्। विमानस्थल निर्माण पक्रियामा थुप्रै खर्च भइसकेको भन्दै जसरी पनि अन्तर्राष्ट्रिय विमानस्थल बन्नुपर्ने र २४ लाख रुट काट्ने भ्रम फैलाइएको उनीहरुले बताए। सर्वोच्च अदालतले निजगढ अन्तर्राष्ट्रिय विमानस्थलको निर्माण प्रक्रिया स्थगित गर्न र अन्तर्राष्ट्रिय विमानस्थलको विकल्प चाहिए अर्को खोज्न आदेश दिएको थियो।
"विराटनगरबाटै लाइसेन्सको नवीकरण, नयाँ वितरण पनि चाँडै","विराटनगर : प्रदेश १ को राजधानी विराटनगरबाटै लाइसेन्स (सवारी चालक अनुमति पत्र)को नवीकरण सुरु भएको छ। विराटनगर महानगरपालिका४ खारजीस्थित यातायात व्यवस्था सेवा कार्यालयले लाइसेन्स नवीकरण सम्बन्धी सेवा सञ्चालनमा ल्याएको हो। २ जना सेवाग्राहीको लाइसेन्स नवीकरणको प्रक्रिया अघि बढाएर शुक्रबारदेखि सेवाको शुभारम्भ गरिएको कार्यालयले जनाएको छ। कार्यालयका प्रमुख अनमोलमणि भट्टराईले स्मार्ट लाइसेन्स नवीकरणका लागि पहिलो पटक २ जनाको प्रक्रिया अघि बढाइएको जानकारी दिए। नवीकरण गर्नेको चापलाई मध्यनजर गरेर अघि बढ्ने तयारी रहेको उनले बताए। भट्टराईका अनुसार अहिले कार्यालयमार्फत नवीकरणका लागि दर्ता गर्ने र केन्द्रबाट आएपछि स्मार्ट लाइसेन्स वितरण गरिने छ। यसअघि उक्त कार्यालयले नयाँ सवारी दर्ता, नामसारी, ब्लुबुक नवीकरण, जाचपाँस, रुट परमिट जारी, रुट नवीकरण, सवारी कर संकलन लगायतका सेवा दिँदै आएको थियो। २०७१ साल फागुन १४ गतेबाट सञ्चालनमा आएको कार्यालयमा १२ जना कर्मचारी कार्यरत छन्। कर्मचारीको यही संख्या यथावत रहेमा दैनिक २० देखि ३० वटासम्म लाइसेन्सको नवीकरण प्रक्रिया अघि बढाउन सकिने कार्यालयका शाखा अधिकृत सन्तोष कोइरालाले जानकारी दिए। उनका अनुसार नवीकरण गराउनेको संख्या बढेमा भने थप कर्मचारी पनि व्यवस्थापन गर्नुपर्ने हुन्छ। विराटनगरबाटै सेवा सुरु भएपछि लाइसेन्स नवीकरणका लागि सुनसरीको इटहरीसम्म जानुपर्ने सेवाग्राहीको बाध्यता हटेको कोइरालाले बताए। प्रदेश १ मा यसअघि इटहरी, उदयपुर, इलाम, धनकुटा, ओखलढुंगा र झापामा मात्रै लाइसेन्स सम्बन्धी सेवा सेवा सञ्चालनमा थियो। विराटनगरसहित मोरङका विभिन्न ठाउँका सवारी चालक लाइसेन्स नवीकरणका लागि इटहरीसम्म पुग्नुपर्ने बाध्यता थियो। यसैबीच सवारी चालक प्रशिक्षण केन्द्र सञ्चालनमा ल्याएर विराटनगरबाटै नयाँ लाइसेन्स वितरणको प्रक्रिया पनि चाँडै अघि बढाइने भएको छ। त्यसका लागि यातायात व्यवस्था सेवा कार्यालयले १५ दिने सूचना जारी गर्दै प्रशिक्षण केन्द्रका लागि आह्वान गरिसकेको छ। नयाँ लाइसेन्स जारी गर्न कार्यालयको मातहतमा प्रयोगात्मक परीक्षा (ट्रायल सेन्टर)स्थल छैन। ट्रायल सेन्टरका लागि मापदण्ड पुगेको निजी सवारी चालक प्रशिक्षण केन्द्रलाई आह्वान गरिएको कार्यालय प्रमुख भट्टराईले बताए। प्रदेश सरकारले यातायात कार्यालयलाई स्थानीय सरकारसँग समन्वय गरेर सरकारी जग्गा खोज्न आग्रह गरेको थियो। ट्रायल सेन्टर निर्माणका लागि स्थानीय सरकारले जग्गा उपलब्ध गराउन नसकेपछि खुला प्रतिस्पर्धाबाट सम्झौता गरेर प्रयोगात्मक परीक्षा सञ्चालन गर्न निजी क्षेत्रलाई दिन लागिएको हो। भट्टराईका अनुसार कार्यालयसँग आफ्नै ट्रायल सेन्टर नभएका कारण जेठ १३ गतेदेखि लागू हुने गरी १५ दिने सूचना जारी गरिएको छ। समय अनुकूल भएमा साउन १ गतेबाट नयाँ लाइसेन्स वितरणको प्रक्रिया अघि बढाउने तयारी छ। सेवाग्राहीको सहजताका लागि साउन १ गतेदेखि क र ख वर्गको लाइसेन्स वितरणको तयारी छ, भट्टराईले भने, सुरुमा मोपेड, स्कुटर, मोटरसाइकल, कार, जीप, डेलिभरी भ्यान, टेम्पो, सीटी सफारी, ट्याक्टरसमेतका सवारीसाधनको लाइसेन्स वितरण हुने छ।"
समलिङ्गी पुरुषसँग यौन सम्बन्ध राख्नेहरु पनि मङ्कीपक्सबाट सङ्क्रमित,"वासिङ्टन : अमेरिकी रोग नियन्त्रण तथा रोकथाम केन्द्र (सीडीसी) ले शुक्रबार बताएअनुसार अमेरिकामा २१ सहित विश्वभर मङ्कीपक्स सङ्क्रमितको सङ्ख्या ७०० भन्दा बढी पुगेको अमेरिकी अनुसन्धानले देखाएको छ। पछिल्लो समय मङ्कीपक्स अमेरिकामा पनि फैलिइरहेको बताइएको छ। सीडीसीको एउटा नयाँ रिपोर्टअनुसार पहिलो १७ वटा घटनामध्ये १६ जना समलिङ्गी पुरुषसँग यौन सम्बन्ध राख्ने व्यक्ति रहेका र बाँकी १४ जना यात्रासित सम्बन्धित भएको प्रारम्भिक अनुसन्धानले देखाएको छ। सबै बिरामीहरू निको भइसकेका छन् वा निको हुने क्रममा छन् तर कुनै पनि सङ्क्रमितलाई जटिल स्वास्थ्य समस्या देखिएको छैन। सीडीसीको डिभिजन अफ हाई कन्सिक्वएन्स प्याथोजेन एण्ड प्याथोलोजीका उप निर्देशक जेनिफर म्याकक्विस्टनले सञ्चारकर्मीसँग भनिन्, 'संयुक्त राज्य अमेरिकामा पनि केही घटनाहरू देखिएका छन् जसबारे हामीलाई पूर्ण जानकारी छ।' संयुक्त राज्य अमेरिकामा यात्रासम्बन्धी वा तिनीहरू कसरी संक्रमित बने भन्ने जानकारी नभएको एउटा पनि घटना नभएको उनले बताइन्। मङ्कीपक्स एक दुर्लभ रोग हो। यो बिफरसँग सम्बन्धित तर बिफरभन्दा कम गम्भीर रोग हो। यसले गर्दा अन्य लक्षणका साथै फैलने, ज्वरो आउने, चिलाउने र दुख्ने जस्ता लक्षण देखा पर्छन्। साधारणतया पश्चिमी र मध्य अफ्रिकामा मात्र सीमित यो रोग (सङ्क्रमण) मे देखि यूरोपमा पनि भेटिएको थियो। त्यसबेलादेखि प्रभावित देशहरूको संख्या बढेको छ। क्यानाडाले शुक्रबार पनि नयाँ तथ्याङ्क जारी गर्दै कूल ७७ जनामा सङ्क्रमण भएको पुष्टि गरेको छ। तीमध्ये प्रायः सबै क्युबेक प्रान्तमा पत्ता लागेका हुन र त्यहाँ नियन्त्रणका लागि खोपहरू वितरण गरिएका छन्। यसको नयाँ फैलावट युरोपमा विशेष समलैंगिक पर्वहरूसँग सम्बन्धित हुन सक्ने भए पनि मङ्कीपक्सलाई यौनजन्य रोग मानिएको छैन। यसको मुख्य जोखिम भनेको मङ्कीपक्स भएको व्यक्तिसँग छालादेखि छालाको नजिकको सम्पर्क हुनु हो। सबै घाउहरू सुकेर नयाँ छाला नबनेसम्म एक मानिसबाट अर्कोमा संक्रमण हुने सम्भावना रहन्छ। एएफपीरासस"
सात समुद्रमा कविताको आँसु,"प्रसंग शैलेन्द्र साकारको नयाँ कविता संग्रह अरू सात समुद्रको हो। सर्वप्रथम हलेंदो कोट्ट्याउन मन लाग्यो। कविता लेख्न थाल्दै गरेको भोजपुर बजारको यौटा सोझो ठिटो काठमाडौं पस्यो खाली खुट्टा। रमेश विकल, वासु शशी, मदन रेग्मी, सिद्धिचरण, पारिजात नानाभाँतीका लेखककविको संगतमा लाग्यो। आफ्नै संसारमा बरालियो, अनेक सपना देख्यो। यौटा युग भोग्यो, साहित्य र राजनीतिको रापिलो आगोले सेकिएको। जसलाई केही महिनाअघि निस्किएको संस्मरणात्मक पुस्तकमा उसले लेखेको पनि छ। सबैभन्दा बढी त्यस युवाले कवि बन्ने कसरत गर्यो। त्यसैले कविता लेख्यो, लेखिरह्यो। कवि भएर उनी २०१९ सालमै देखा परे। समकालीन प्रतिभा मञ्जुलहरू राल्फा बने गीत गाउँदै हिँडे। मोहन कोइरालाको अर्ध निद्राको अवस्थामा लेखिने खाले तथाकथित प्रयोगवादी कविता लेख्दै अघि बढिरहेका यी कवि काठमाडौंको संस्कार, पञ्चायती शासन इत्यादिबाट दिक्क बने। यिनलाई एक्कासि मलाय राय चौधरीको हावा लाग्यो र रातारात घोषणापत्र लेखेर एक बिहान झोछेंको गल्लीबाट अस्वीकृत आन्दोलन छेडे। घोषणापत्र मात्रै लेखेनन्, घोषणापत्रको ढुकढुकी कवितामा पनि उतारे, म आफ्नो शरीरभरि विष उमारेर तँलाई ठुंग्न आइरहेछुम यो परम्परा, यो झुटो युगको षड्यन्त्र र शब्दको जादु सबैको विरुद्ध बकिरहेछु। निरन्तरको कविता लेखन र घोषणाले परिचय फराकिलो गरायो। तनाव र आक्रोशमा मुछिएका अरू थुप्रै साहित्यकारसँगको उठबसको क्रम बढ्दै गयो। ख्यालख्यालमै बुट पालिस आन्दोलन छेडे। नेपालकै पहिलो साहित्यिक आन्दोलन थियो त्यो सरकारको पाखण्डविरुद्ध सिधै व्यंग्य गरिएको। जसले अन्तर्राष्ट्रिय चर्चा पनि बटुल्यो। २०३६ सम्म आइपुग्दा ७५ कविता लेखिसकेछन्, साझा प्रकाशनबाट संग्रह छापियो शैलेन्द्र साकारका कविता नाममा। निराशा, हतास, हीनता, कुण्ठा र आत्मघाती आक्रोशयुक्त प्रयोगवादी पुस्ता र कविता लेखनलाई बिदाइ गरेर यथार्थपरक नेपाली कविताको नयाँ रुख हुर्काउने कविताहरूको पनि बीजारोपण गर्ने कविताहरू। सडक कविता क्रान्तिको प्रतिफल थियो नेपाली कविताको इतिहासमा अत्यधिक चर्चा बटुलेको संग्रह, सर्पहरू गीत सुन्दैनन्। नेपाली कविता लेखनको कालरात्रि या ग्रहणकाल र २०३६ देखि यताको राजनीतिक, सांस्कृतिक र सामाजिक जागरण कालबीचको महत्त्वपूर्ण पुलका रूपमा अवस्थित रहेका साकारको ऐतिहासिक महत्त्व बोकेको संग्रह हो यो। २०४६ सालपछि देशमा धेरै किसिमका परिवर्तन आए। सर्पहरूका विरुद्ध आवाज उठाउने पुस्ताले २०४६ को विचलन र विद्रुपता २०६४ मा डबल भएको देखें। त्यो पुस्ता पारिजात, युद्धप्रसाद मिश्र, वासु शशी त्यो पुस्ताले रोपेको सपनाको बोटमा अराजक समाज व्यवस्था, अराजक राज्यव्यवस्था, अनुशासनहीनता मात्रै फल्यो। जुन अम्बा टोक्यो त्यसैमा किरा। २०४६ सालपछि अब त आँसुको समुद्रबाट पार पाइयो भनेर एसियामा सीमित कविले जब सात समुद्र तरेर अमेरिका पुगे र तर कवि मानिसले बगाएका आँसु देखेर तर्सिए। उताका पनि रोइरहेकै छन् यताका पनि। रोदन विश्वव्यापी छ। मान्छेले बगाएको आँसु जम्मा गर्न सके अरू सात समुद्र बन्ने थियो कि ! कवि साकारको संकेत यो छ कि बनेको समुद्र हेरेर मानिसले अरू नरुने र नरुवाउने काम गथ्र्यो कि ? कुरा आउन सक्छ आँसुको समुद्र कहाँ बनाउने ? चन्द्रमामा पनि बनाउन सकिन्छ। मान्छेले चन्द्रमामा घडेरी किनबेच गर्न प्लटिङ गरेका छन्। ईश्वरले मानिसलाई तँ जतिबेला पनि रोइराख भनेर छोडेका त थिएनन् होला ! तर मानिस रोइरहेकै छ पलपल। मानिसले चन्द्रमामा जाने प्रबन्ध गर्न छोडेर जंगलतर्फ नै फर्कने प्रबन्ध गर्ने हो कि ? किनकि त्यहाँ मानिस निर्वासित थिएन। न त भित्री रूपमा न त बाहिरी रूपमा। संग्रहमा समावेश कविता मानिस र देश पढेपछि यस्तै विचार मनमा आउँछ। जंगलमा जस्तै मानिस सभ्यतामा सिंगो मानिसको रूपमा बाँच्न नपाउनुको यातना भोगिरहेको कुराहरूको उदाहरण बोकेको अर्को कविता छ क्याबिनमा विखण्डन एक क्षण। संग्रहमा ८२ कविता छन्। एक्लो, जहाजको कालो बाकस, हराउन लाग्यो, समय, स्थिति, कृत्रिम, फूललाई आफ्नो मृत्यु मर्न देऊ, देश १, देश २, अश्वमेघ यज्ञको घोडा, सत्ता र तिमी, बाँचेका छौंलगायत दुई दर्जन कविता कवि शैलेन्द्र साकारको विगतको विरासत बचाउने कविताका रूपमा देखा परेका छन्। २०६० सालमा अमेरिकाबारे लेखिएका फुटकर कविताको सँगालोपछि २०७८ असोजमा देखा परेको अरू सात समुद्रका कविताहरूमा साकारका पुराना कवितामा झैं विसंगति र त्यसप्रतिको घृणा, विरोध र असहमति स्पष्ट रूपमा देखिन्छ। जहाजको कालो बाकस यौटा बेजोड कविताको रूपमा आएको छ। कविलाई भित्ते लेखन, विज्ञापन लेखन, घोषणापत्र लेखन र नारा लेखनको काममा आउने निम्न तहको टापटिपे सहयोगीका रूपमा हेर्ने राजनीतिक पार्टी र पैसा, सोर्स फोर्स तथा नाम कमाउन नसक्ने नालायक पाजी सम्झने आफन्तका लागि बलियो जवाफ हो यो कविता। कवि वास्तवमा ख्याल गर्ने चिज हैन, कवि त्यति हलुका वस्तु हैन। १८औं शताब्दीसम्म पनि राजदरबारहरूमा कवि किन राखिन्थ्यो भन्ने कुरा यस कविताले पुष्टि गरेको छ। कवि भनेको सर्प राष्ट्रको मणि हो। विडम्बनाको कुरो नेपाली जातिले कविलाई मिल्काउन पर्ने फोहोरको थुप्रोबाहेक केही पनि देख्दैन। पार्टीले त कविको हैसियत नेतालाई पानी ओसार्नेको रूपमा सीमित राखेको छ। ल बाबु यसो गर ! पार्टी भन्छ। वास्तवमा नेता आफैंमा कवि हो। विडम्बना नेपालका सन्दर्भमा यो लागू हुँदैन। यही विडम्बनाका कारण जन्मिएको देखिन्छ संग्रहको अर्को कविता अपमानित र घाइते। कवि लेख्छन्, शिरीषको फूल भाँचिएन भाँचियो पारिजातको ढाड। पारिजात बिम्ब हुन् चेतनाको, सत्यको, ज्योतिपुञ्जको, नेपालको, क्रान्तिको। २००७ सालले कवि गोपालप्रसाद रिमालको ढाड भाँच्ने काम गरेको थियो। सिलसिला चालू छ। युद्धप्रसाद मिश्रको नाम जताततै मेटाइएको छ। कविको ढाड भाँच्नुभन्दा ठूलो अराजकता अरू के हुन सक्ला ? अपमानले दिने घाउ आन्दोलनले दिने गोलीभन्दा भयानक हुन्छ। आँसु बग्ने यो पनि अर्को कारण छ। यहाँ मानिस अनि कविको मात्रै हैन फूलको समेत आँसु बगिरहेको छ। कविता नलेख्नेलाई यो बहुलट्ठी कुरा नै लाग्छ। कवि हृदयलाई मानिसले फूल टिपेर बेच्न लगेको, माला बनाएर स्वार्थ पूरा गरेको दृश्य खसीबाख्रालाई समातेर बली चढाएको भन्दा फरक लाग्दैन। फूल रोएको देख्नु नै कवि हुनु हो पनि: फूललाई आफ्नै प्राकृतिक उष्णतामा हुर्कन देऊफूलको हत्या नगर फूललाई आफ्नै मृत्यु मर्न देऊ। साकारको यस कविताले बालकृष्ण समको रुख नकाट दाउरे दाइ ती हाम्रा मृत आमा हुन् शीर्षकको मार्मिक कविता याद दिलाउँछ। कवि ढुंगामा पनि प्राण देख्छ। कविलाई बगरको ढुंगा पनि मायालु लाग्छ। कसको के लाग्छ ? घुँडा टेक्नुपर्ने त हो अरूले तर कवि शीर्षकको कविताले कविले चाहिँ घुँडा टेकेर डल्लो परेको यथार्थ ओकलेको छ। यही हो विसंगति। यौटा मात्रै छैन विसंगति सम्पूर्ण देशवासी पर्खिरहेछ समृद्धित्यो कुन दिशाबाट प्रवेश हुने होत्यही थाहा नपाएरनागरिक आन्दोलन जारी छ। फेरि पनि आँसु नै बग्छ। दिग्भ्रमित दिमाग लिएर आगामी सयौं वर्ष आन्दोलन गरेर बसिरहने लक्षण देखिएको छ नेपालको। १९९० देखि २०७८ सम्मको इतिहासलाई गम्भीर अध्ययन गर्ने हो भने यसको कुनै खास र ठोस राष्ट्रिय संस्कार र संस्कृति देखिन्न। यसलाई आफू हुनुको बोध नै छैन। यसले आफ्नो स्वत्व धेरै मात्रामा गुमाइसकेको देख्न सकिन्छ। आज प्रत्येक नेपालीको मुटुभित्र गुञ्जिरहेको शंका यही हो। मुनाका मदनहरू शीर्षकको कविता यत्तिकै जन्मिएको छैन। यो मुना यौटी स्त्री मात्रै नभएर नेपाल देश पनि हो। जति भने पनि जति कराए पनि विचार हराएकाहरूसित कसैको केही लाग्दैन। नेपाली साँच्चै नै विचार शून्य भइसकेको भान हुन्छ। देशमा १ सय ३० भन्दा धेरै पार्टी छन्। हरेक पार्टीसँग सिंगो जनसंख्याको यौटा समूह सम्पत्तिका रूपमा भाग लागेको छ। ती सब त्राटकमै छन्। कवि साकारलाई भन्नेहरू अराजक कवि भन्छन्। अराजकताले आगो लगाउने, ध्वस्त पार्ने, बिगार्ने, सिध्याउने बाँदर प्रवृत्ति अँगालेको हुन्छ। अराजकहरू निहिलिस्ट हुन्। आतंक र भय फैलाउनु अराजकता हो। यो अराजक प्रवृत्ति न साकारका आजसम्मका कवितामा देखिन्छ न व्यक्तिगत बानी व्यहोरामा। अराजक शब्द जति सस्तो छ प्रयोगमा उति नै महँगो। कुनै पनि कवि अराजकताको पुजारी हुँदैन। हुनै सक्तैन। स्वभावतः अराजकता विरोधी गतिविधि उसको प्रकृति हुन्छ किनकि कवि जीवनको पुजारी हो, अनुशासनयुक्त सभ्यताको उपासक हो। अस्वीकृत आन्दोलन अनुशासनहीन सभ्यताविरुद्ध आवाज थियो, बुट पालिस र सडक कविता क्रान्ति अनुशासनहीन र अराजक शासन सत्ताविरुद्धको कार्य थियो। भो, चाहिएन मात्नेहरूको आगो लेखेर त झन् यिनले सचेत र अनुशासनयुक्त विरोध, विद्रोह तथा क्रान्तिको वकालतमा मानिसलाई दिग्भ्रमित हुनबाट बच्न बौद्धिक खुराक पस्किए। मात्तिएर क्रान्ति हुँदैन बरु त्यसले आफैंलाई निल्छ र हुन लागेको काम पनि बिग्रन्छ। वास्तवमा असली कविताको शक्ति नै यही हो। संसार सत्ताको पागलपनले मात्रै हैन धार्मिक पागलपनले पनि पीडित छ। सर्पहरू गीत सुन्दैनन्मा पनि धार्मिक पागलपनविरुद्ध रिंगटा शीर्षकको कवितामार्फत चेतनाको स्वर उराल्ने साकारले एकपटक फेरि नयाँ संग्रहमा पनि धर्मान्धहरूका विरुद्धमार्फत बढ्दै गएको अराजकताले बाँच्न कठिन भइरहेको चिन्ता व्यक्त गरेका छन्। मान्छेको दिमागबाट विचार हराउन लाग्यो भनेर पनि चिन्तित छन् कवि। चिन्ता र चिन्तनबाट जन्मिएका कविताहरूको नयाँ संग्रह हो, अरू सात समुद्र।"
जहाज दुर्घटनाको छानविन टोली सानुसरे पुगेर फर्कियो,"जोमसोम : तारा एअरको नाईन एनईटी जहाज दुर्घटना सम्बन्धी जाँचुबुझ गर्न बनेको ५ सदस्ययीय छानविन टोली शनिबार बिहान दुर्घटना स्थल थासाङ गाउँपालिका २ को मानापाथी हिमालको फेदस्थित सानुसरे पहाड पुगेर र्फिकएको छ। उनीहरु तारा एअर जहाज दुर्घटना स्थलको अवलोकन, अनुसन्धान र दुर्घटना सम्बन्धी तथ्यहरु संकलन गरी फर्किएको मुस्ताङका प्रमुख जिल्ला अधिकारी नेत्रप्रसाद शर्माले जानकारी दिए। पोखराबाट जोमसोमका लागि उडेको तारा एअरको जहाज आइतबार बिहान सम्पर्कविहीन भएको थियो। जहाज दुर्घटना भएको पहिलो दिन मौसम प्रतिकुलताका कारण दुर्घटना स्थलको पहिचान गर्न सकिएको थिएन। दुर्घटनाको दोश्रो दिन बिहान लेकमा यार्सा टिप्न गएका टोलीले जहाज दुर्घटना स्थल पत्ता लगाएपछि उद्दार कार्य सुरु गरिएको थियो। जहाज दुर्घटनाको सत्यतथ्य छानविन गर्न संस्कृति पर्यटन तथा नागरिक उड्यन मन्त्रालयले सोमबार वरिष्ठ एरोनटिकल इन्जिनियर रतिसचन्द्रलाल सुमनको संयोजकत्वमा ५ सदस्ययीय जहाज दुर्घटना छानविन समिति गठन गरेको थियो। छानविन समितिमा क्याप्टेन दिपुराज ज्वाहारचन, वरिष्ठ मेन्टिनेन्स इन्जिनियर उपेन्द्रलाल श्रेष्ठ, वरिष्ठ मौसमविद् मणिरत्न शाक्य र पर्यटन मन्त्रालयका सहसचिव बुद्धिसागर लामिछाने छन्। मन्त्रालयले गठन गरेको दुर्घटना सम्बन्धी ५ सदस्ययीय छानविन टोली काठमाडौंबाट एअर डोइनोष्टिकको माउन्टेन हेलीमा मार्फत जहाज दुर्घटना स्थल सानुसरे पुगेका थिए। उनीहरुले जोमसोम विमान स्थलका कर्मचारीहरुसँग जहाज दुर्घटना सम्बन्धी कारणका विषयमा सोधपुछ गरी पुन काठमाडौं फर्किएका यति एअरलाइन्सका पोखराका मेनेजर राम लामिछानेले जानकारी दिए। यस्तै तारा एअर जहाज दुर्घटना स्थलबाट जहाजका आवश्यक उपकरण तथा जहाजको महत्वपूर्ण सामानहरु हेलीमार्फत काठमाडौं लगेको स्थानीय इन्द्रसिंह शेरचनले जानकारी दिए। जहाज बीमा कम्पनीको केही प्रतिनिधि आएर जहाजका महत्वपूर्ण मार्टपुर्जा हेलीमार्फत काठमाडौं लगेको शेरचनको भनाइ छ।"
होस्टेलका वार्डेनमाथि यौन दुर्व्यवहारको आरोपपछि प्रिन्सिपल प्रहरी नियन्त्रणमा,"काठमाडौं : जोरपाटीको सर्वनाम शिक्षालयका होस्टेल वार्डेनमाथि यौन दुर्व्यवहारको आरोप लागेको छ। वार्डेनले होस्टेलमा बस्ने छात्राहरूमाथि यौन दुर्व्यवहार गरेको आरोप लागेको हो। महानगरीय प्रहरी वृत्त बौद्धका प्रहरी नायब उपरीक्षक ढुण्डराज न्यौपानेका अनुसार होस्टेलमा भएको यौन दुर्व्यवहारबारे शिक्षालयका प्रिन्सीपल दुर्गानाथ शिवाकोटीसँग सोधपुछ भइरहेको छ। शिक्षालयमा भएको यौन दुर्व्यवहार भएको भन्ने छ। त्यहाँका प्रिन्सीपललाई नियन्त्रणमा लिएर सोधपुछ गरिरहेका छौं। अहिलेसम्म जाहेरी भने आएको छैन,' उनले अन्नपूर्णसँग भने। विद्यार्थीहरुले घटनाबारे शिक्षालयलाई जानकारी गराए पनि सुनुावाई नभएको अभिभावकहरुको गुनासो छ।"
रुखबाट लडेर र खोलामा डुबेर मोरङमा २ जनाको मृत्यु,विराटनगर : नरिबलको रुखबाट लडेर र लोहन्द्रा खोलामा डुबेर मोरङका भिन्दाभिन्दै स्थानमा शुक्रबार साँझ दुई जनाको मृत्यु भएको छ। लेटाङ नगरपालिकामा रुखबाट लडेर र कटहरी गाउँपालिकामा खोलामा डुबेर मृत्यु भएका दुवै जना पुरुष हुन्। लेटाङ३ मा नरिबल झार्न रुखमा चढेका बेला लडेर स्थानीय २३ वर्षीय अशोक राईको मृत्यु भएको छ। मोरङ प्रहरीका प्रवक्ता डीएसपी दीपक श्रेष्ठका अनुसार लेटाङ५ मा रहेको रुखमा नरिबल झार्नलाई चढेका उनी लडेर साँझ ६ः३० बजेतिर गम्भीर घाइते भएका थिए। उपचारका लागि विराटनगरको नोबेल शिक्षण अस्पताल ल्याइपुर्याउनसाथ साँझ ७:२५ बजेतिर चिकित्सकले उनलाई मृत घोषित गरेको श्रेष्ठले बताए। त्यस्तै कटहरी७ हुरहुरियास्थित लोहन्द्रा खोलामा डुबेर स्थानीय ३९ वर्षीय जोगलाल सरदारको मृत्यु भएको छ। डीएसपी श्रेष्ठका अनुसार बालुवा निकाल्न खोलामा पसेका सरदारलाई डुबेर बेहोस भएको अवस्थामा साँझ ५ः३० बजेतिर फेला पारिएको थियो। बेहोस अवस्थामा फेला पारेर आफन्तले घरमा ल्याएको केही बेरमै उनको मृत्यु भएको प्रहरीको प्रारम्भिक अनुसन्धानबाट खुलेको छ। दुवै घटनामा परेर मृत्यु भएकाको शवलाई पोस्टमार्टमका लागि विराटनगरको कोसी अस्पतालमा राखिएको छ। दुवै घटनाको अनुसन्धान सुरु गरिएको प्रहरीले जनाएको छ।
पाकिस्तानमा ग्यासको मूल्य ४५ प्रतिशतले बृद्धि,इस्लामावाद : पाकिस्तानमा एलपी ग्यासको मूल्यमा भारी बृद्धि भएको छ। अन्तर्राष्ट्रिय बजारमा इन्धनको मूल्य बृद्धि भएकाले ग्यासको पनि मूल्य बृद्धि गर्नु परेको पाकिस्तानका सरकारी अधिकारीहरुले जनाएका छन्। पाकिस्तानको तेल तथा ग्याँस नियमन प्राधिकरणले ग्यासको मूल्य बृद्धि गर्न उत्पादकहरूलाई अनुमति दिएको हो। प्राधिकरणले पाकिस्तानको कराँचीस्थित पाकिस्तानी प्राकृतिक ग्यास कम्पनी (एसएसजीसी) ग्यासको मूल्यमा ४५ प्रतिशतसम्म बृद्धि गर्दा अहिले बिक्री मूल्य १००७ पुगेको अधिकारीहरुले जानकारी दिएका छन्। नयाँ तय गरिएको मूल्य जुलाई १ देखिमात्रै लागू हुने पनि प्राधिकरणले जनाएको छ। त्यसैगरी विद्युत महशुलमा पनि बृद्धि गरिएको छ। विद्युत प्राधिकरणले प्रति युनिट विद्युतमा ७९१ प्रतिशत बृद्धि गरिएको जनाएको छ। दैनिक उपभोग्य ग्यास र विजुलीको मूल्य बढेकोप्रति आम नागरिकले आक्रोश व्यक्त गरेका छन्। उनीहरुले दैनिक उपभोग्य पदार्थको मूल्य बृद्धि गर्दा आम नागरिकको दैनिक जीवनमा नै नकारात्मक असर परेको भन्दै मूल्य बृद्धि फिर्ता लिन माग पनि गरेका छन्।  एएनआईरासस
आज हावाहुरीसहित पानी पर्ने,"काठमाडौं : देशभर आंशिकदेखि सामान्य बदली रही केही स्थानहरुमा मेघ गर्जन, चट्याङ र हावाहुरीसहित हल्कादेखि मध्यम वर्षाको सम्भावना हुने भएको छ। जल तथा मौसम विज्ञान विभागका अनुसार हाल नेपालमा स्थानीय वायु र भारतको उत्तर प्रदेशदेखि पूर्वी बङ्गलादेशसम्म पूर्वपश्चिम फैलिएको न्यून चापीय रेखाको प्रभाव रहेको छ। सो प्रणालीहरुको प्रभावले प्रदेश नं १, मधेस प्रदेशलगायत देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली भई प्रदेश नं १, मधेस प्रदेश, बागमती र गण्डकी प्रदेशका केही स्थानमा मेघ गर्जन, चट्याङ, हावाहुरीसहित हल्कादेखि मध्यम वर्षाको सम्भावना रहेको विभागले जनाएको छ। हाल देशको प्रदेश नं १, मधेस प्रदेश, बागमती र गण्डकी प्रदेशमा आंशिकदेखि सामान्य बदली भई प्रदेश नं १ र मधेस प्रदेश प्रदेशको थोरै स्थानमा मेघ गर्जन, चट्याङसहित हल्का वर्षा भइरहेको छ। देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रही प्रदेश नं १, बागमती र गण्डकी प्रदेशका केही स्थानमा तथा मधेस प्रदेशका एक वा दुई स्थानमा मेघ गर्जन, चट्याङ, हावाहुरीसहित हल्कादेखि मध्यम वर्षाको सम्भावना बताइएको छ। मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १९ दशमलव ८ डग्री र अधिकतम तापक्रम २९ दशमलव ५ डिग्री सेल्सियस रहेको छ। आज सबैभन्दा कम जुम्लाको न्यूनतम तापक्रम १२ दशमलव ८ डिग्री र सबैभन्दा धेरै दिपायलको अधिकतम तापक्रम ४० दशमलव चार डिग्री सेल्सियस रहेको छ।"
स्वर्गीय हाँसो,"तिम्रो पालामा तिमीले फिँजाएको तिम्रो अवसरवादको दोकानबाट मैले मेरै नैतिकता नामको खोटो सिक्काले न आफ्नो भाग्य किन्न सकें न बच्चाको भविष्य। घाटामा चलेको परिश्रमको हाटबजारबाट सस्तोमा उठाएको पसिनाको थोपाले मालिकको घाँटी त भिज्यो होला तर भिजेनन्, छोराको कापी केर्ने सपना छोरीको चुल्ठो बाट्ने चाहना र, पत्नीको पेट भर्ने रहर। कर्मको मैदानमा कर्तव्यको फुटबल पछार्दा पछार्दै खिइएका पैतालाको रुञ्चे छालाबाट हतास बनेको मेरो शरीरलाई न गणतन्त्रको टेकोले अड्याउन सक्यो न संघीयताको लौरोले थेग्न सक्यो टोलटोलको र घरघरको सिंहदरबार मात्र, घरको सिंहदरबार बन्दा बेकार बनेका आन्दोलनका उभारहरू र, बिचरा बनेका परिवर्तनका उचाइहरू नियालेर कुरीकुरी गर्दै हाँसिरहेछ डाँडापीपल। हुनेखानेहरूको पैतालाले हुँदा खानेहरूको स्वाभिमान लत्याइरहँदा रोएको गणतान्त्रिक दूधेबालक फकिन नपाउँदै पारिवारिक जामाले व्यक्तिगत बिरासत जोगाउन लालायित मेरो देश ! आमा ! आमा ! बाउ आए उखानको सापटी संस्करणमा बाँचिरहेको छ। गणतन्त्रको कोमल बिछ्याउनामा फिँजाएको गरिबीको बर्को झाँटझुट पारेर फेरफार गर्दा न छोपिएको सामाजिक असमानताको खाडल जातीय विभेदको उचाइ र, आर्थिक अवन्नतिका सूचकहरू जरैदेखि उखेल्न अघि बढेका एक हुल राता मान्छेहरू चौबाटोमा पथ हराएको यात्रुझैं अलमलमा देखिन्छन्। टोलटोलमा मान्छेमान्छेबाट त्रसित छन् गाउँँगाउँमा मान्छेमान्छेबाट त्रसित छन्। किनकि अपव्याख्याको आगोमा सभ्यताको सहर हुर्हुरी बलेको छ। हामी हुन नसकेको म र हाम्रो हुन नसकेको मेरोले संविधानको मुलायम पानामा स्वर्ण वर्णमा लेखिएको मेरो भाग्य हजुरकै निगाहमा हजुरकै खातिर हजुरकै आँगनमा बलिदानी गरेर सापटीको पुरानो जडौरी भाग्य तानतुन पारेर, च्यातिएको पर्खालबाट मातिएको हजुरको जीवनी नियाल्दै म पाजी स्वर्गीय हाँसो हाँसिरहेछु। व्यवस्थाको सुन्दर बगैंचामा कुशासनको कुरूप साँढे दौडाएर निरीह रमितेहरू अट्टहाँस हाँसिरहेछन् बिचरा हाम्रो सशस्त्र जनक्रान्ति बिचरा हाम्रो युगीन परिवर्तन, बिचरा हामी !"
नियति,"क्षणिक आनन्दमा रमाएको मन बन्दैन मन्दिरमा तुल ! माटोमै मिलेर जाने हो आखिर यो हाम्रो भौतिक स्थुल ! कतै पहिरोमा पुरिँदैछन् त कतै बाढीमा हराउँदैछन् स्वच्छ हुँदैनन् जीवनका भूल र प्रदूषणमा फुलेका फूल ! पूर्वजले सुम्पेको नासो हरियाली वन र उर्वर माटो बाँकी छ सन्ततिलाई सुम्पन नबिराउँ कसैले बाटो प्रदूषणमा फुलेको माया कहाँ स्वच्छ हुन्छ र ? प्रकृतिको उपहार सुन्दर जीवनमा हो कालो टाटो। थाहा छ हामी सबैलाई, हामी कहाँ र किन जाँदैछौं ? स्वार्थमा रुमल्लिएका पाइलाले संसार कहाँ लाँदैछौं ? जीवन पाएर मात्र हुँदैन बनाएर बाँच्न जान्नु पर्छ नियत हो या नियति हो किन जानीजानी विष खाँदैछौं ? सहनशीलताको शीतलतामा राप र ताप सेलाउँछन् जल्नेहरू नै खरानी बन्ने हुन् हावामा आफैं हराउँछन् आगो त पानीमा पनि बल्छ रे त ! समयलाई पर्खनेहरूले नै आगोमा बरफ जमाउँछन्। प्रदूषणको रंग नदलौं बेलैमा सोच बदलौं धेरै अबेर भइसक्यो, अब ढिला नगरौं खाँचो छ जलवायु परिवर्तनविरुद्धको सहकार्य दिगोपनका लागि एकता आजको अपरिहार्य।"
२ महिनामा ३७ अर्ब १८ करोड खर्च गर्दैै प्रदेश सरकार,"हेटौंडा : चालू आर्थिक वर्ष २०७८०७९ को वैशाख मसान्तसम्म कुल बजेटको ३५ प्रतिशत खर्च भएको छ। हालसम्म जम्मा २० अर्ब ५४ करोड ९२ लाख २९ हजार मात्र खर्च भएको हो। असार मसान्तभित्र थप ३७ अर्ब १८ करोड बजेट खर्च गर्नुपर्ने प्रदेश सरकारको दायित्व छ। चालू आर्थिक वर्षको बजेटमा चालूतर्फ ४३ प्रतिशत अर्थात १० अर्ब ७ करोड ६४ लाख रुपैयाँ बजेट खर्च भएको प्रदेश कोष तथा लेखा नियन्त्रण कार्यालयका प्रमुख हरिप्रसाद उपाध्यायले बताए। पुँजीगततर्फ २८ प्रतिशत अर्थात ९ अर्ब १७ करोड २७ लाख रुपैयाँ खर्च भएको उनले जानकारी दिए। वित्तीयतर्फ १ अर्ब ३० करोड खर्च भएको छ । प्रायः आर्थिक वर्षको अन्तिममा मात्र काम सकेर भुक्तानी माग्ने परिपाटीका कारण पनि अन्तिम समयमा धेरै भुक्तानी हुने देखिएको हो, प्रदेश लेखा नियन्त्रक उपाध्यायले भने। बागमती प्रदेश सरकारको चालू आर्थिक वर्षको जम्मा बजेट ५७ अर्ब ७२ करोड ९ लाख २७ हजार रुपैयाँ रहेको छ। तीमध्ये चालूतर्फ २६ अर्ब १ करोड ६६ लाख २३ हजार रुपैयाँ र पुँजीगत तर्फ २९ अर्ब ७० करोड ४३ लाख ४ हजार रुपैयाँ रहेको छ। त्यस्तै वित्तीय व्यवस्थापनतर्फ २ अर्ब रुपैयाँ विनियोजन गरिएको थियो। बागमती प्रदेश सरकारले गत आर्थिक वर्ष २०७७७८ को लागि ५१ अर्ब ४२ करोड ७४ लाख ९४ हजार रुपैयाँ विनियोजन गरेकोेमा कुल बजेटको ६९ दशमलव ३१ प्रतिशत खर्च भएको थियो। चालू आर्थिक वर्षमा कुल बजेटको करिब ७० प्रतिशत खर्च हुने आर्थिक ममिला तथा योजना मन्त्रालयको अनुमान छ। गत आर्थिक वर्षभन्दा बजेट खर्चमा सुधार बागमती प्रदेश सरकारले गत आर्थिक वर्ष २०७७७८ को १० महिना अर्थात् वैशाखसम्म कुल बजेटको जम्मा २२ दशमलव ९ प्रतिशत खर्च गरेको थियो। तीमध्ये पुँजीगततर्फ १८ दशमलव ३५ प्रतिशत अर्थात ४ अर्ब ८० करोड ६० लाख मात्रै खर्च भएको थियो। उक्त अवधिमा चालूतर्फ २७ दशमलव ४ प्रतिशत अर्थात् ५ अर्ब ७१ करोड ६७ लाख ८१ हजार मात्र खर्च भएको प्रदेश कोष तथा लेखा नियन्त्रण कार्यालयको तथ्यांक छ। प्रदेश सरकारको आर्थिक वर्ष २०७५७६ को ४० प्रतिशत बजेट फ्रिज भएको थियो। आगामी आर्थिक वर्षमा ६० अर्बको बजेट बागमती प्रदेश सरकारले नयाँ आर्थिक वर्ष २०७९८० को लागि करिब ६० अर्ब रुपैयाँ बराबरको बजेट ल्याउने तयारी गरेको छ। नयाँ आर्थिक वर्षको बजेट निर्माणमा व्यस्त रहेको प्रदेश सरकारले चुनाव केन्द्रित बजेट ल्याउन लागेको हो। आगामी असार १ गते प्रस्तुत हुने बजेटमा ठूला र महŒवाकांक्षी योजना नसमेटिएको आर्थिक मामिला तथा योजना मन्त्रालय स्रोतले बताएको छ। चालू अवस्थामा रहेका ठूला योजनाहरूको निरन्तरता र चुनाव केन्द्रित बजेट आउँछ, मन्त्रालय स्रोतले भन्यो, अघिल्ला बजेटमा जस्ता ठूला कार्यक्रम राखिएका छैनन्। आर्थिक ममिला तथा योजना मन्त्री शालिकराम जमकट्टेलले आधारभूत जनतालाई सम्बोधन हुनेगरी बजेट ल्याउने तयारी गरिरहेको बताए। विकास र पूर्वाधारका नियमित कामबाहेक आम नागरिकलाई छुने गरी बजेट ल्याउँदैछौं, उनले भने। खानेपानी, ऊर्जा तथा सिँचाइमन्त्री वसन्त मानन्धरले अघिल्ला सरकारहरूले जस्तै नारैनाराको बजेट नआउने बताए। काम र जनता केन्द्रित बजेट आउँछ, काम नहुने तर नारैनाराको बजेट यो पटक हुँदैन, उनले भने।"
रुसबाट इन्धन ल्याउन यूरोपेली संघले लगायो प्रतिवन्ध,रूस : यूरोपेली संघले रूसबाट इन्धन ल्याउन प्रतिवन्ध लगाउने औपचारिक निर्णय शुक्रबार गरेको छ। रूसले युक्रेनमाथि आक्रमण गरेको १०० दिन पुगे पनि आक्रमण नरोकिएकाले इन्धन आयात प्रतिवन्ध गरेर संघले दवाव दिएको हो। रूसबाट इन्धन आयातमा प्रतिवन्ध लगाउनु पर्ने बारेमा लामो छलफलपछि संघले शुक्रबार मात्रै औपचारिक निर्णय गरेको जनाइएको छ। यसअघि २७ देशले रुसी उच्च अधिकारीहरुलाई आफ्नो देश प्रवेशमा प्रतिवन्ध लगाएका छन्। त्यसको जवाफमा रूसले पनि कतिपय देशका उच्च अधिकारीहरूलाई आफ्नो देश प्रवेशमा रोक लगाएको छ। रूसले यूक्रेनमाथि आक्रमण गरेकोमा धेरै देशले विरोध जनाएका छन् भने अधिकांश अन्तर्राष्ट्रिय निकायहरूले वार्तामार्फत् विवाद अन्त्य गर्न आग्रह गर्दै आएका छन्। रूसले यूक्रेनमा आक्रमण सुरु गरेपछि विश्व राजनीति र अर्थतन्त्रमा समेत नकारात्मक असर परेको छ। इन्धन व्यापारमा प्रभाव परेकाले विश्वका धेरै देशको अर्थतन्त्रमा नकारात्मक असर परेको हो। रासस
हिलिहाङको ऐतिहासिक संग्रहालय,"फिदिम : गोरखाली राजा पृथ्वीनारायण शाह र लिम्बुहरूका राजा हिलिहाङ योङहाङको फौजबीच १७ पटक युद्ध भयो। नेपाल एकीकरणका क्रममा दुईवटा फौजबीच पटकपटक युद्ध त भयो नै तर पनि हारजित भने भएन। त्यसपछि, १८३१ सालमा गोरखाली र हिलिहाङ राजाबीच सम्झौता भयो। जसअनुसार केन्द्रीय राज्य गोरखालीको हुने र स्थानीय क्षेत्रको अधिकार हिलिहाङ राजालाई हुने सम्झौता भएको इतिहासका जानकार बताउँछन्। यसैगरी, दुई राजाबीच दाजुभाइको सम्बन्ध रहने सन्धि भएको थियो। अर्थात् शाहहरू र योङहाङहरू राजखानदानी दाजुभाइ रहने गरी नेपाल एकीकरणको खाका तयार गरिएको पनि इतिहासका जानकारहरूको भनाइ छ। तत्कालीन लिम्बु राजा हिलिहाङले लिम्बुहरूको उत्थान र विकासमा मात्र नभई, नेपाल एकीकरणमा पनि महत्त्वपूर्ण भूमिका निर्वाह गरेका थिए। एकीकरणपछि योङहाङ राजाको दरबारदेखि त्यसबेलाका ऐतिहासिक र पुरातात्विक महत्त्वका वस्तुहरू मासिँदै गए। हिलिहाङ राजाको दरबारको भग्नावशेष मात्र बाँकी छ। दरबार क्षेत्र जंगलमा परिणत भएको छ। हिलिहाङ फाउन्डेसन र सरोकारवालाको दबाब र अभियानपछि हिलिहाङ दरबार पुनर्निर्माणलगायतका कामले ठोस रूप लियो, २०७४ को स्थानीय तह निर्वाचनपछि मात्र। तीनै तहका सरकारले संग्रहालय, दरबार निर्माणलगायत हिलिहाङको विकासका लागि ६ करोड बजेट परिचालन गरेका छन्। स्थानीय सरकार र प्रदेश सरकारको संयुक्त पहलमा संग्रहालय निर्माणको काम भइरहेको छ। केन्द्र सरकारको लगानीमा दरबार पुनर्निर्माणको काम पनि भइरहेको छ। यसबाट हिलिहाङ राजा र लिम्बुवानकोे इतिहास जीवित रहने र उक्त क्षेत्र प्रदेशकै मुख्य पर्यटकीय केन्द्र बन्ने लिम्बु समुदायका अग्रजको विश्वास छ। सरकारले इतिहासमा पहिलोपटक हिलिहाङलाई सम्झिएर ऐतिहासिक र पुरातात्विक वस्तुहरूको संरक्षणमा लगानी गरेको छ, हिलिहाङ फाउन्डेसनका अध्यक्ष हर्कबहादुर योङहाङले भने, जंगलमा छोडिएको हिलिहाङको इतिहास झन्डै अढाई सय वर्षपछि क्रमशः उजागर हँुदै गएको छ। राज्यले चिनेको एक मात्र हिलिहाङ दरबार र लिम्बुहरूका अन्तिम राजा हिलिहाङ रहेकाले उहाँको योगदानलाई संस्थागत गर्न संग्रहालयसहित अन्य संरचना बनाएका छौं। प्राकृतिक रूपमा पनि सुन्दर रहेकाले पर्यटकको आकर्षणको केन्द्र बन्ने स्थानीयवासीको विश्वास छ। के भइरहेको छ, संग्रहालय पाँचथरको हिलिहाङ गाउँपालिका ४ पञ्चमीस्थित हिलिहाङ दरबार क्षेत्रमा संग्रहालय निर्माण भइरहेको छ। लिम्बुवानको अन्तिम राज्य याङवरक थुम (जिल्ला) को हस्तपुर गढीमा संग्रहालय निर्माण भइरहेको हो। तत्कालीन राजा हिलिहाङ योङहाङको दरबारनजिकै संग्रहालय निर्माण गरिएको हो। १ नम्बर प्रदेश सरकार र हिलिहाङ गाउँपालिकाको तीन करोड सहयोगमा संग्रहालय निर्माणको काम भइरहेको छ। समपूरक कार्यक्रमअन्तर्गत संग्रहालय निर्माणमा लगानी गरिएको प्रदेश सरकारले जनाएको छ। संग्रहालय निर्माणमा प्रदेशको ७० प्रतिशत र स्थानीय सरकारको ३० प्रतिशत लगानी छ। पाँचथरको हिलिहाङ गाउँपालिका४ हिलिहाङ दरबार क्षेत्रमा निर्माण गरिएको हिलिहाङ संग्रहालय। संग्रहालयको भवन निर्माण भइसकेको छ। भित्री संरचनाहरू बनिरहेको सरोकारवाला बताउँछन्। संग्रहालयमा हिलिहाङको दरबारमा प्रयोग भएका ऐतिहासिक र पुरातात्विक वस्तुहरू राखिनेछन्। संग्रहालयमा पुरातात्विक र ऐतिहासिक वस्तुहरू राख्न बाँकी छ, हिलिहाङ फाउन्डेसनका अध्यक्ष हर्कबहादुर योङहाङले भने, हामी हिलिहाङकालीन हातहतियार, ऐतिहासिक तथा पुरातात्विक वस्तुहरूको खोजी गर्दैछौं। यस्ता सामग्री संकलन कार्यमा जुटेका छौं। संग्रहालय सञ्चालनमा ल्याउन लागिपरेका छौं। संकलित हातहतियार र पुरातात्विक वस्तुहरू हिलिहाङका अग्रज सुब्बाको घरमा राखिएको बताइएको छ। हिलिहाङ राजाले प्रयोग गरेका अमाल, धमाल, सुभाङ्गी, तोप, बन्दुक, तरबार र झन्डाका अवशेषहरू संकलन गरिएका छन्। सुरक्षाका दृष्टिले ती सामान कहाँ राखिएको छ भनेर भन्न मिल्दैन, हर्कबहादुरले भने, सबै सामग्री संग्रहालयमा ल्याइनेछ। पृथ्वीनारायण शाहसँग गरिएका सन्धिका प्रमाण पनि संग्रहालयमा राखिने छ। संग्रहालयले हिलिहाङको मात्र होइन, लिम्बुवानको इतिहासलाई जीवित राख्नेछ। यहाँ संग्रहालयसहित अरू थुप्रै संरचना धमाधम निर्माण भइरहेका छन्। संग्रहालयलाई हिलिहाङको मात्र नभएर प्रदेश एककै दर्पणको रूपमा विकास गर्ने योजना हो। भवानी लिङ्देन  निवर्तमान अध्यक्ष, हिलिहाङ गाउँपालिका लिम्बु सभ्यताका जानकार ऐतिहासिक र पुरातात्विक वस्तुहरू खोजी गर्दै संकलन कार्यमा जुटेका छन्। संग्रहालय निर्माणमा प्रदेश र स्थानीय सरकारको संयुक्त लगानी छ, प्रमुख प्रशासकीय अधिकृत विक्रम लिम्बुले भने, संग्रहालयमा हातहतियार राख्न अहिले हिलिहाङकालीन हातहतियारको खोजी र संकलन भइरहेको छ। लिम्बुका तत्कालीन राजालाई राज्यले सम्झेपछि यो समुदायमा खुसी छाएको छ। संग्रहालय निर्माणले हिलिहाङ राजा र लिम्बुवानकोे इतिहास जीवित रहने लिम्बु समुदायका अग्रजहरूको तर्क छ। संग्रहालयले हिलिहाङको मात्र हैन, लिम्बुवानको इतिहासलाई जीवित राख्नेछ, हिलिहाङ गाउँपालिकाका निवर्तमान अध्यक्ष भवानी लिङ्देनले भने, इतिहास जीवित राख्न संग्रहालयसँगै अरू पनि थुप्रै संरचना निर्माण भइरहेका छन्। संग्रहालयलाई हिलिहाङको मात्र नभएर प्रदेश एककै दर्पणको रूपमा विकास गर्नुपर्छ। तत्कालीन राजा हिलिहाङको सहजीकरणले मात्र नेपाल एकीकरणले सार्थकता पाएको र नेपालले अहिलेको स्वरूप धारण गरेको लिम्बु समुदायका अग्रजहरूको दाबी छ। लिम्बुवान राज्यको इतिहासलाई नेपाल सरकारले बल्ल बुझेजस्तो महसुस भएको छ, फाउन्डेसनका अध्यक्ष हर्कबहादुरले भने, नेपाललाई अहिलेको स्वरूपमा राख्न लिम्बुवानी राजा हिलिहाङको ठूलो योगदान छ। संग्रहालयमा प्रदेश १ मा रहेका विभिन्न जाति र समुदायसँग सम्बन्धित ऐतिहासिक र पुरातात्विक वस्तुहरू पनि राख्ने तयारी छ। हिलिहाङ संग्रहालयलाई प्रदेश १ को ऐनाको रूपमा विकास गर्ने योजना छ, हिलिहाङ गाउँपालिकाका अध्यक्ष समरबहादुर अधिकारीले भने, संग्रहालयमा सबै जातजाति, भाषाभाषी र सम्प्रदायको इतिहास झल्कने गरी विकास गर्नेछौं। संग्रहालय चाँडो सञ्चालनमा ल्याउन गाउँपालिकाले पनि कदम चाल्ने उनले बताए। करिब २ सय ५० वर्षदेखि चासो नदिएको दरबार क्षेत्रमा आधा दर्जनभन्दा धेरै संरचना निर्माण भइरहेका छन्। दरबारको जीर्णोद्धार, उत्खननदेखि संग्रहालय निर्माण, दरबार निर्माण, हिलिहाङको सालिक निर्माण, हिलिहाङ रंगशाला निर्माण र सडक निर्माणका काम धमाधम भइरहेका छन्। हिलिहाङको इतिहास लिम्बु राज्यका अन्तिम राजा हिलिहाङको जन्म १७८३ कात्तिक १८ गते भएको थियो। तत्कालीन लिम्बुवानका १७ थुममध्येको एउटा थुम याङवरकको हस्तपुर (यक) गढीका उनी राजा थिए। ३१ वर्षको उमेरमा १८१४ सालमा उनले राजगद्दी सम्हालेका थिए। हिलिहाङले १८१४ देखि १८४२ सम्म २८ वर्ष शासन गरेको इतिहास छ। संग्रहालयलाई सबै जात, जाति, भाषाभाषी र सम्प्रदायको इतिहास झल्कने गरी विकास गर्नेछौं। यो संग्रहालय हाम्रो प्रदेशको ऐना हो। समरबहादुर अधिकारी  अध्यक्ष, हिलिहाङ गाउँपालिका हिलिहाङलाई १८औं पुस्ताको राजाको रूपमा लिइन्छ। उनी निकै दूरदर्शी र पराक्रमी राजा थिए भनेर स्थानीय पाकाहरू चर्चा गर्छन्। उनले नेतृत्व सम्हालेपछि गोरखाली सेनासँग पटकपटक युद्ध भएको थियो। युद्धमा कसैको पनि जितहार नभएपछि १८३१ साउन २२ गते सम्झौता (लालमोहर) भएको थियो। लडाइँ र संघर्षका बीचमा राजा पृथ्वीनारायण शाह र हिलिहाङबीच औपचारिक तथा अनौपचारिक गरी धेरै पटक सन्धिसम्झौता पनि भएका थिए। ती सम्झौतामध्ये १८१४, १८३१ र १८४२ मा भएका सन्धि सबैभन्दा धेरै चर्चामा छन्। त्यतिबेला तिब्बत तथा सिक्किमको सम्भावित आक्रमणबाट बच्न संयुक्त सैन्य दस्ता खडा गरी लड्नेसम्मका सम्झौता भएका थिए। ती सम्झौतापछि मात्र नेपाल एकीकरणले सार्थक रूप लिएको भनेर लिम्बु समुदायका अगुवाहरूको दाबी छ। सम्झौता गर्न हाङ हिलिहाङले नै बढी समन्वय गरेको इतिहास भेटिन्छ, फाउन्डेससनका अध्यक्ष हर्कबहादुर भन्छन्, नेपाल एकीकरणका लागि हिलिहाङको योगदानलाई बिर्सनु हँुदैन। सन्धिहरूमा स्थानीय क्षेत्रका अधिकार हिलिहाङ राजाले सञ्चालन गर्न पाउने र गोर्खालीलाई केन्द्रीय राज्य मान्ने तथा राजाबीच दाजुभाइको सम्बन्ध रहने सन्धि भएको थियो। सरकारले इतिहासमा पहिलोपटक हिलिहाङलाई सम्झिएर ऐतिहासिक र पुरातात्त्विक वस्तुहरूको संरक्षणमा लगानी गरेको छ। जंगलमा छाडिएको हिलिहाङको इतिहास झन्डै अढाई सय वर्षपछि क्रमशः उजागर हुँदै गएको छ। राज्यले चिनेको एक मात्र हिलिहाङ दरबार र लिम्बुहरूका अन्तिम राजा हिलिहाङको योगदानलाई संस्थागत गर्न कम्मर कसेर लागेका छौं। हर्कबहादुर योङ्हाङ  अध्यक्ष, हिलिहाङ फाउन्डेसन त्यतिबेला लिम्बुवानको आर्थिक, सामाजिक, सांस्कृतिक र प्रशासनिक अधिकार हिलिहाङमै रहेको बताइन्छ। तर, हिलिहाङको मृत्युपछि त्यो अधिकार खोसिएको र लिम्बुवान राज्यको अस्तित्व खोसिएको आरोप लगाइने गरिन्छ। हिलिहाङको सम्मानमा गाउँपालिकाको नाम नै राखिएको छ। साबिकका अमरपुर, सुभाङ, पञ्चमी र भारपालाई गाभेर हिलिहाङ गाउँपालिका नामकरण गरिएको हो। गाउँकै मुहार फेरिने विश्वास संग्रहालय निर्माणले धार्मिक, ऐतिहासिक तथा पुरातात्विक महत्त्वका सम्पदाको संरक्षणसँगै पर्यटन फस्टाउने स्थानीयवासीको विश्वास छ। ऐतिहासिक तथा पुरातात्विक क्षेत्र मात्र नभएर यो अब्बल पर्यटकीय गन्तव्य बनाउन थप कदम चाल्नुपर्छ, गाउँपालिका अध्यक्ष अधिकारीले भने। हिलिहाङ क्षेत्रको विकासमा सबैले हातेमालो गर्नुपर्ने स्थानीय अग्रज बताउँछन्। इतिहासमा सीमित हुन लागेको हिलिहाङ दरबार क्षेत्रलाई पुरातात्विक सम्पदा तथा पर्यटकीय गन्तव्य बनाउन थालिएकोमा स्थानीयवासी खुसी छन्। हिलिहाङ राजाको नाममा सरकारले ठूलो लगानी गरेपछि हामी खुसी छौं, हिलिहाङका स्थानीय डम्बर सुहाङ भन्छन्, संग्रहालय र दरबार निर्माण भएसँगै यो क्षेत्र पर्यटकीय गन्तव्यको रूपमा पनि विकास भइरहेको छ। हिलिहाङ दरबारसम्मको यात्रा हिलिहाङ दरबार पाँचथरको ग्रामीण भेगमा पर्छ। यहाँ पुग्न पाँचथर सदरमुकाम फिदिमदेखि मेची राजमार्ग भएर जानुपर्छ। मेची राजमार्गको हिलिहाङ चोक पुगेपछि राजमार्ग छाडेर कच्ची सडक भएर दरबार जानुपर्छ। हिलिहाङ चोकदेखि करिब दुई किलोमिटर कच्ची सडकको यात्रा गरेपछि दरबार क्षेत्र पुग्न सकिन्छ। अहिले दरबारसम्म पुग्न कच्ची सडक धमाधम निर्माण भइरहेको छ। साबिक पञ्चमी गाविसको अग्लो डाँडामा हिलिहाङको दरबार क्षेत्र पर्छ।"
चर्च ब्वाइज क्वार्टरफाइनलमा,"हेटौंडा : हेटौंडामा जारी स्थानीय तह सहिद स्मृति मकवानपुर गोल्डकपमा चर्च ब्वाइज क्लव क्वार्टरफाइनलमा प्रवेश गरेको छ। हेटौंडा ५ स्थित पिप्ले रंगशालामा शुक्रबार भएको खेलमा बीएफसी भरतपुरलाई ३० गोल अन्तरले हराउँदै चर्च ब्वाइज क्वार्टरफाइनलमा प्रवेश गरेको हो। खेलको पहिलो हाफ गोलरहित भएको थियो। चर्च ब्वाइजका लागि दोस्रो हाफको तेस्रो मिनेटमै आशिष चौधरीको गोल गरे। खेलको ५७औं मिनेटमा हेमन्त थापा मगरले थप एक गोल गर्दै टिमलाई अग्रता दिलाए। ७७औं मिनेटमा चौधरीले नै टिमको लागि तेस्रो तथा व्यक्तिगत दोस्रो गोल गर्दै खेलको म्यान अफ द म्याच घोषित भए। उनले नगद १० हजार रुपैयाँसहित ट्रफी प्राप्त गरे। प्रतियोगितामा शनिबार नेपाल एपीएफ क्लब र फ्रेन्ड्स क्लबको बीचमा खेल हुने आयोजक जिल्ला फुटवल संघ मकवानपुरले जनाएको छ। यही जेठ ३० गतेसम्म सञ्चालन हुने मकवानपुर गोल्डकपमा एक विदेशीसहित १२ क्लवको सहभागिता रहेको छ। प्रतियोगिताको विजेताले १५ लाख र उपविजेताले १० लाख रुपैयाँसहित ट्रफी प्राप्त गर्नेछ। यस्तै, सर्वोत्कृष्ट खेलाडीलाई बुलेट मोटरसाइकल तथा विधागत उत्कृष्ट खेलाडी र प्रशिक्षकले जनही २५ हजार रुपैयाँ प्राप्त गर्नेछन्।"
"मेयर बालेन्द्र साहको राजनीतिक भेटघाट तीब्र, देउवा र ओलीपछि प्रचण्ड भेट्न खुमलटारमा","काठमाडौं : काठमाडौं महानगरपालिकाका मेयर बालेन्द्र साह (बालेन) ले शीर्ष नेतासँग भेट तीब्र पारेका छन्। प्रधानमन्त्री एवं कांग्रेस सभापति शेरबहादुर देउवा र पूर्वप्रधानमन्त्री एवम् एमाले अध्यक्ष केपी शर्मा ओलीसँग भेट गरेका साहले पूर्वप्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्डसँग भेट गरेका हुन्। बालेन्द्रले शनिबार बिहान खुमलटारस्थित प्रचण्ड निवासमा पुगेर उनले छलफल गरेका छन्। भेटमा बालेन्द्रले प्रचण्डलाई सहयोग गर्न आग्रह गरेका थिए। जवाफमा प्रचण्डले बालेन्द्रलाई स्वतन्त्रबाट जितेर पनि सबैलाई मिलाएर सहकार्य गर्ने काम गरेको भन्दै आफूले पनि साथ दिने बताए। पहिलेका मेयरहरू स्वतन्त्रबाट जितेपनि पार्टीलाई गाली गर्ने प्रणाली थियो तर तपाईले पहिलो पटक सबैलाई मिलाएर सहकार्य गर्ने काम गरिरहनुभएको छ त्यो सह्रानिय छ हाम्रो साथ र सहयोग हुने छ प्रचण्डको भनाई उल्लेख गर्दै भेटमा सहभागी एक सदस्यले भने। स्वतन्त्रबाट उम्मेदवार दिएपछि लौरो चिन्ह लिएर निर्वाचनमा होमिएका उनले सत्ता गठबन्धनलाई पराजित गर्दै मेयरमा निर्वाचित भएका थिए। उनले महानगरमा परिवर्तन ल्याउन विभिन्न पक्षसँग सहकार्यको पहल थालिएको स्पष्ट पारेका छन्। उनले शीर्ष नेतासँग भेटेर काठमाडौँको फोहोर व्यवस्थापनको समस्या समाधानका लागि दबाब दिँदै आएका छन् । मेयर शाहले सपथग्रहण गरेकै दिन प्रधानसेनापति प्रभुराम शर्मासँग भेट गरेका थिए। आफू विजयी हुने निश्चित भएपछि मतगणनाको औपचारिक घोषणा अगाडि नै ओलीसँग भेटेका शाहले बुधबार प्रधानमन्त्री देउवासँग बालुवाटार पुगेर भेट गरेका हुन्। मेयर शाहले काठमाडौंको उन्नति, समृद्धि र सकारात्मक परिवर्तनका लागि धेरैभन्दा धेरै व्यक्तिसँग भेट गरेर छलफल गर्ने, सुझाव समेट्ने र सहकार्यका लागि पहल गरिरहेको बताउँदै आएका छन्। यो सिलसिला उम्मेदवारी घोषणा गर्नुभन्दा पहिलेदेखि सुरु भएर निकै पछिसम्म पनि रहिरहने छ, उनले भनेका छन्, समय अनुकूलताका कारण कसैसँग अघि वा पछि भेट हुन सक्छ। यसलाई अन्यथा नबुझिदिन अपिल गर्दछौँ।"
म्यानमारमा ३० वर्षपछि मृत्युदण्ड,"म्यानमार : म्यानमारको सैनिक सरकारप्रति बफादार बन्दै यहाँको एक अदालतले आङ सान सुकीको पार्टी नेशनल लिग फर डिमोक्रेसी पार्टी (एनएलडिपी) का पूर्व सदस्य र एक प्रतिष्ठित प्रजातन्त्रवादी अधिकारकर्मीलाई मृत्युदण्ड दिने सरकारी निर्णयलाई सदर गरेको छ। उनीहरू दुवैले आतंकवादलाई प्रश्रय गरेको भन्दै दोषी ठहर गरिएको हो। सन् १९९० देखि देशमा अदालतले मृत्युदण्डलाई सदर गरेको यो पहिलो घटना भएको आङ साङ सरकारी प्रवक्ताले एएफपीलाई शुक्रबार जानकारी गराए। प्रवक्ता जाउ मिन तुनले भने, 'पूर्व सांसद फियो जेया थाउ र प्रजातन्त्रवादी अधिकारकर्मी को जिम्मीसहित चार जनालाई मृत्युदण्डको सजाय सुनाइएको हो। उहाँहरूलाई जेलको प्रक्रिया अनुसार फाँसी दिइनेछ।' सैनिक सरकार, जुन्ताले गत वर्ष सत्ता कब्जा गरेपछि भएका झडप तथा दमनका क्रममा दर्जनौं सैनिक विद्रोह विरोधी कार्यकर्ताहरूलाई मृत्युदण्डको सजाय सुनाएको हो। म्यानमारले सन् १९९० पछि अदालती प्रक्रियाबाट मृत्युदण्डलाइ सदर गरेको थिएन। गत नोभेम्बरमा गिरफ्तार भएका आङ सान सुचीको नेशनल लिग फर डेमोक्रेसीका सदस्य फियो जेया थाउलाई आतंकवाद विरोधी कानून अन्तर्गत अपराधका लागि जनवरीमा मृत्युदण्डको सजाय सुनाइएको थियो। जिम्मी भनेर चिनिने प्रजातन्त्रवादी प्रसिद्ध अभियन्ता क्यो मिन युलाई पनि अर्थसैन्य न्यायिक निकायबाट सोही कसुरमा सजाय तोकिएको हो। जुन्ता प्रवक्ता जाउ मिन तुनले भने, 'उनीहरूलाई सजायमाथि पुनः अवलोकनका लागि निवेदन गर्ने र पठाउने कानुनी प्रक्रियालाई निरन्तरता दिएको तर अदालतले उनीहरूको मागलाई अस्वीकृत गरेको छ।' मृत्युदण्डको कुनै मिति नतोकिएको प्रवक्ता तुनले बताए। रासस"
"सेवा सुस्त, बिदा मस्त","काठमाडौं : सरकारी कर्मचारीले वर्षको ३ सय ६५ दिनमा कति दिन काम गर्लान् ? लाग्न सक्छ, आधा वर्ष त पक्कै गर्छन्। तर, सरकारी बिदाको तथ्यांकलाई हेर्दा १२ महिनामा झन्डै ७ महिना अर्थात् १६१ दिन बिदै बस्छन्। सार्वजनिक कार्यालयहरूको सेवा प्रवाह भने अति सुस्त अर्थात् ढिलासुस्तीयुक्त छ। सर्वसाधारणलाई सेवा लिन सहज छैन। कार्यालय लागेका दिन पनि अधिकांश कार्यालयका प्रायः कर्मचारी दत्तचित्त भएर काम गरेको पाइँदैन। त्यसमाथि इन्धन जोगाउने बहानामा सरकारले आइतबार पनि बिदा थपिदिएको छ। कर्मचारीलाई बिदैबिदा दिँदा राज्यलाई के फाइदा होला ? नागरिक प्रश्न गर्छन्। तर, यसमा सरकारले केही बबिबनाउ उत्तर तयार पारेको छ तेलको खपत घट्छ। सरकारी खर्च कटौती हुन्छ। यसलाई नै आधार मान्दै सरकारले जेठ १ गतेबाट लागू हुने गरी हप्तामा दुई दिन बिदा दिन थालेको हो। तर, त्यसभन्दा ठूलो कुरा कर्मचारीले अचाक्ली बिदा पाउँछन्। सेवाबिनै सुविधा भने नागरिकको करबाटै जान्छ। शिक्षा र स्वास्थ्य क्षेत्रमा दुई दिन बिदा हुँदैन। यो निर्णय नै भएको छ। अब कार्यान्वयन हुन्छ। यसभन्दा अगाडि जे थियो सोही हुनेछ। देवेन्द्र पौडेल  मन्त्री, शिक्षा, विज्ञान तथा प्रविधि कर्मचारीले अब शनिबार र आइतबार गरी १०४, बिरामी १२, पर्व ६ र भैपरी आउने बिदा ६ दिन पाउँछन्। यस्तै चाडपर्व र दिवसका नाममा सार्वजनिक बिदा त छँदै छन्। यो वर्ष मात्रै कम्तीमा ३१ वटा बिदा राजपत्रमा प्रकाशित छ। असाधारण बिदा र अध्ययन बिदा पाँच वर्षसम्म पनि पाउने व्यवस्था छ। असाधारण बिदा पनि तीन वर्षसम्म पाउने व्यवस्था निजामती सेवा ऐनमा छ। बेतलबी रूपमा पाँच वर्षसम्म कर्मचारीले बिदा पाउने व्यवस्था छ। बिदाको बोझ चाडपर्व र दिवसका नाममा सार्वजनिक बिदा धेरै छन्। ती बिदा कटौती गर्नु पर्नेमा हप्तामै दुईदिने बिदाले थप समस्या सिर्जना हुने विज्ञ बताउँछन्। जब कि यसको खासै अभ्यास नेपालमा भएको छैन। २०५८ सालमा दुई वर्ष अभ्यास गरेर फलदायी नभएपछि बिदाको निर्णय पुनः उल्टाइएको थियो। तत्कालीन समय प्रधानमन्त्री शेरबहादुर देउवाले त्यसलाई खारेज गरेका थिए। अहिले भने देउवाले नै यसको सुरुवात गरेका छन्। तर दुई दिन बिदाले कुन क्षेत्रमा कस्तो खालको असर गर्छ वा कुन क्षेत्रमा यो उपयुक्त ठहरिन्छ भन्ने निश्चित भने छैन। बिदा नपरेकै दिन शुक्रबार प्रमुख प्रशासनिक केन्द्र सिंहदरबारका कर्मचारीविहीन कार्यकक्ष। सार्वजनिक बिदाको दिनबाहेक पनि कार्यकक्षमा कर्मचारी नबस्दा सेवाग्राहीले दुःख पाउने गरेका छन् । शिक्षा र स्वास्थ्यमा यसको असर धेरै पर्ने देखिन्छ। उपचारका लागि सरकारी अस्पताल धाउने गरिबका लागि यो निर्णयले पीडा थपेको छ। उपचार सेवा २ दिन बन्द रहँदा निजी अस्पतालमा महँगो शुल्क तिर्नु पर्ने, होटलमा बस्नुपर्ने समस्या हुन थालेका छन्। त्यसैगरी, शिक्षा क्षेत्रमा पनि विद्यार्थीको पढाइमा यसले ठूलो असर पार्ने देखिएको छ। २ सय १० दिन मात्र पढाइ हुने विद्यालयमा ५२ दिन थप हुँदा १ सय ६८ दिन मात्र पढाइ हुन्छ। यसले शैक्षिक गुणस्तर घट्ने निश्चित छ। विकसित देशले सातामा दुई दिन बिदा दिने प्रचलनलाई हेरेर गरिएको यो अभ्यासमा धेरै चुनौती छन्। नेपाल चिकित्सक संघ केन्द्रीय अध्यक्ष डालोकचन कार्की दुई दिने बिदालाई व्यवस्थापन गर्न बिदाको दिनमा पनि सेवा प्रवाह गर्न चिकित्सक, स्वास्थ्यकर्मीको संख्या थप्नुपर्ने बताउँछन्। उनका अनुसार सरकारले चिकित्सक, स्वास्थ्यकर्मीको संख्या थप्ने र बिदाको दिनमा काम गरेबापत शुल्क दिएमा हरेक दिन सेवा दिन सकिन्छ। नेपाल सरकार स्वास्थ्य मन्त्रालयअन्तर्गत नेपालमा १३ सय मात्र चिकित्सक छन्। सरकारले बिरामीको नाममा राजनीति गर्न भएन नि। बिदा दियो तर जनशक्ति कम छ बिरामी थेग्नु पर्यो नि, वर्षौंदेखि सरकारले चिकित्सकको संख्या थपेको छैन, डाकार्की थप्छन्। चिकित्सक पनि नथप्ने, अनि बिदा पनि थप्ने कार्यले बिरामी मारमा पर्ने उनको भनाइ छ। एक करोड जनसंख्या हुँदा पनि तिनै चिकित्सक थिए, अहिले तीन करोड हुँदा पनि तिनै छन्। चिकित्सकको संख्यामा वृद्धि गर्नुपर्छ। उनले सरकारले परिस्थितिअनुसार बिदा दिने अनि काम पनि गराउने र पारिश्रमिक दिन तयार भएमा चिकित्सकलाई काम गर्न गाह्रो नहुने उनको भनाइ छ। दुईदिने बिदाले विद्यार्थीको पढाइमा पनि असर पुग्ने नेपाल शिक्षक संघका अध्यक्ष राजेन्द्र पौडेल बताउँछन्। नेपाल सरकारले गरेको निर्णय विद्यार्थीका लागि उपयुक्त नहुने उनको भनाइ छ। संसारभर चल्दै आएको दुईदिने बिदाको अभ्यासलाई गलत भन्न सकिएन, तर यो निर्णयले विद्यालय आउने समय ६० घण्टा घटेको छ। नपुगेको ६० घण्टालाई अन्य चाडपर्व बिदाहरूले पुनरावलोकन गर्नुपर्छ नत्र हामीलाई यो मान्य हुँदैन, उनले भने। विद्यालय बिदाको अधिकार पनि स्थानीय तहलाई दिएकाले यसमा पनि एकरूपता हुनुपर्ने पौडेल बताउँछन्। शिक्षा र स्वास्थ्यमा दुई दिन बिदा हुँदैन: मन्त्री शिक्षा, विज्ञान तथा प्रविधिमन्त्री देवेन्द्र पौडेलले शिक्षा क्षेत्रमा दुई दिन बिदा नदिने बताए। मन्त्री पौडेलले भने, शिक्षा र स्वास्थ्यजस्ता ठाउँमा दुई दिन बिदा नगर्ने निर्णय भएको छ। शिक्षा र स्वास्थ्यमा दुई दिन बिदा लागू हुँदैन। स्वास्थ्य तथा जनसंख्यामन्त्री विरोध खतिवडा पनि स्वास्थ्य क्षेत्रमा दुई दिन बिदा नहुने बताउँछन्। स्वास्थ्य क्षेत्रमा दुई दिन बिदा हुँदैन। यसभन्दा अगाडि जे थियो सोही हुन्छ, खतिवडाले भने। पहिले किन उल्टाइएको थियो २ दिने बिदाको निर्णय ? २०५६ साल साउन १ गतेबाट कृष्णप्रसाद भट्टराई प्रधानमन्त्री भएको समयमा पनि इन्धन जोगाउन सरकारले दुई दिन बिदा दिने निर्णय गरेको थियो। दुई वर्षसम्म यो अभ्यास चल्यो। प्रमुख प्रशासनिक केन्द्र सिंहदरबारको सुनसान गेट । तत्कालीन मुख्यसचिव तीर्थमान शाक्यले भने, म मुख्य सचिव थिएँ, इन्धनको भाउ बढेको थियो, लोडसेडिङ पनि थियो। बिजुली पनि बचाउनुपर्ने, चारपाँच महिनामै मन्त्रीहरू यो निर्णय हटाइदिनुपर्यो भनेर आउनुभयो। तर, मैले हटाउन मानिनँ। मन्त्रीका निवासमा कार्यकर्ताहरूको भीड लागेपछि कार्यालय समय हप्तामा ६ दिन नै कायम राख्न उनीहरूले आफूलाई दबाब दिएका थिए, उनले भने। स्वास्थ्य मन्त्रालयअन्तर्गत नेपालमा १३ सय मात्र चिकित्सक छन्। सरकारले बिरामीको नाममा राजनीति गर्न भएन नि। बिदा दियो तर जनशक्ति कम छ। बिरामी केले थेग्नु ? डा लोचन कार्की  अध्यक्ष, नेपाल चिकित्सक संघ यसका फाइदा बेफाइदा दुइवटै रहेको शाक्य बताउँछन्। त्यस समयमा पनि कर्मचारीले काम गरेनन्। शुक्रबार पनि समयमा आएनन्। छिटो घर गए जस्ता गुनासो सेवाग्राहीबाट आउँथे। यी नकारात्मक असरका कुरा भए। फाइदा पनि उत्तिकै रहेको शाक्य बताउँछन्। इन्धनको बचत भएको थियो। आन्तरिक टुरिजम पनि बढेको थियो, उनी भन्छन्, २०५८ साल चैत्रमा म रिटायर्ड भएँ। २०५९ मा यस अभ्यासलाई उल्टाइयो। सरकारी काम प्रभावित भएको गुनासो आउने गर्दथ्यो। दुर्गम जिल्लाका गुनासाहरू धेरै आउँथे। देउवाले नै उल्टाएका थिए निर्णय तत्कालीन समयमा वर्तमान प्रधानमन्त्री शेरबहादुर देउवा नै प्रधानमन्त्री थिए। उनले नै दुई दिन बिदा दिने निर्णय उल्टाएका थिए। तत्कालीन समयको सम्झना गर्दै शाक्य भन्छन्, यो अभ्यासलाई देउवाले नै उल्टाउनुभयो। अहिले पनि उहाँ नै प्रधानमन्त्री हुनुहुन्छ। म २०५८ चैतमा सेवानिवृत्त भएँ, वैशाखबाटै यो निर्णय उल्टिइहाल्यो। दुईदिने बिदाले विद्यार्थीको पढाइमा पनि असर पुग्छ। संसारभर चल्दै आएको यो अभ्यासलाई गलत भन्न सकिएन तर विद्यालय आउने समय ६० घण्टा घटेको छ। अन्य चाडपर्व बिदा पुनरावलोकन गर्नुपर्छ, नत्र हामीलाई यो मान्य हुँदैन। राजेन्द्र पौडेल अध्यक्ष, नेपाल शिक्षक संघ पर्यटन तथा नागरिक उड्डयन मन्त्रालयका उपसचिवसूचना अधिकारी टेकनारायण पौडेलले बिदाको विषयमा मन्त्रालयलाई खासै जानकारी नभएको बताए। एक वर्ष अगाडि दुई दिन बिदाले आन्तरिक पर्यटनमा टेवा पुग्ने भन्दै अध्ययन गरिएको उनको भनाइ छ। सरकारी र सार्वजनिक कार्यालयमा हप्तामा पाँच दिन मात्र कार्यालय जाँदा सवारीसाधन, इन्धन, बिजुली र पानीजस्ता वस्तुको खपत हुने आन्तरिक पर्यटन प्रवद्र्धनमा टेवा पुग्ने भनेर अध्ययन गरिएको उनले बताए। मुख्य सचिव शंकरदास बैरागी भने यस विषयमा केही बोल्न चाहेनन्। भने, यस विषयमा गृहमा सोध्नु, मेरो अर्को फोन आयो। गृह मन्त्रालयका प्रवक्ता फणीन्द्रमणि पोख्रेल भन्छन्, हामी १० टु ५ मा युज टु भइसकेका छौं। अब नयाँ निर्णय गाह्रो पनि लाग्न सक्छ। लगातार कार्यालय बन्द हुँदा समस्या हुन सक्छ। प्रधानमन्त्री कार्यालय तथा अर्थ मन्त्रालयले स्रोत र साधनको बचत गर्ने हिसाबले कुरालाई प्राथमिकता दिएर परीक्षणको रूपमा दुई दिन बिदा गर्ने भनेको होला। यो निर्णय खासै प्रभावकारी हुन नसक्ने उनको आशय छ। के भन्छन् कर्मचारी ? राष्ट्रियसभाका सचिव राजेन्द्र फुयाल सरकारले इन्धन खर्चसँग जोडेर दुई दिन बिदा दिन गरेको निर्णय उपलब्धिमूलक नभएको बताउँछन्। अति आवश्यक सेवा सातै दिन सञ्चालन गर्नुपर्ने उनको बुझाइ छ। भन्छन्, सिफ्ट छुट्याएर पनि अति आवश्यक सेवा हरेक दिन सञ्चालन गर्नुपर्छ। यसलाई इन्धन बचतसँग जोडेर मात्र हुँदैन। अनावश्यक बिदा कटौती गर्नुपर्छ। वर्षभरिको बिदालाई जम्मा गरी राष्ट्रिय दिन र राष्ट्रिय चाडबाहेक अतिरिक्त बिदा राख्नु हुँदैन। उदाहरण दिँदै फुयाल भन्छन्, जसरी पत्रपत्रिका टेलिभिजन रेडियो बन्द हुँदैनन्। त्यहाँ पनि त बिदा छ होला नि। त्यसरी नै सेवालाई बिदा पनि हुने र काम पनि नरोकिने हुनुपर्छ। प्रतिनिधिसभाका लेखा प्रमुख वसन्तराज सिग्देल प्रत्यक्ष जनतासँग जोडिएर सेवा प्रवाह गर्ने कार्यालयका कर्मचारी दुई दिन बिदामा बस्दा जनता मारमा पर्ने बताउँछन्। शुक्रबार प्रमुख प्रशासनिक केन्द्र सिंहदरबारका कर्मचारीविहीन कार्यकक्ष प्रतिनिधिसभा सचिवालयका प्रवक्ता रोजनाथ पाण्डे पनि दुई दिन बिदाले समस्या सिर्जना गर्ने बताउँछन्। निरपेक्ष रूपमा दुई दिन बिदा प्रभावकारी होला। तर, सापेक्ष रूपमा यसले समस्या सिर्जना गर्छ। जनताको अत्यावश्यक सेवा सधैं सञ्चालन गर्नुपर्छ, प्रवक्ता पाण्डेले भने। यसलाई कार्यान्वयनमा ल्याउन मितव्ययिता अपनाएर परिमार्जन र संशोधन गरेर जानुपर्ने उनको धारणा छ। महिला कर्मचारीका लागि उपयुक्त संघीय संसद् सचिवालयका सहसचिव बबिता मिश्र भने दुई दिन बिदा महिला कर्मचारीलाई उपयुक्त भएको ठहर गर्छिन्। महिला कर्मचारीले परिवारदेखि कार्यालयका थुपै्र जिम्मेवारी सम्हाल्नुपर्ने भएकोले दुई दिन बिदाले परिवारमा समय दिन सकिने उनको धारणा छ। मिश्र भन्छिन्, हामीलाई त ठीक लागेको छ। घरपरिवारको जिम्मेवारी धेरै हुन्छन्। सबै कुरा व्यवस्थापन गर्न निकै धपेडी हुन्छ। सरकारले दुई दिन बिदा दिनाले कुन क्षेत्रमा असर गर्छ भन्ने कुरा पहिचान गरी जनताको सेवा सुविधालाई असर नहुने गरी रिसर्च अध्ययन र निर्णयमार्फत व्यवस्थापन गर्नुपर्ने उनको भनाइ छ। सार्वजनिक बिदाको अन्तर्राष्ट्रिय अभ्यास विश्व श्रम संगठनको सन्धि ४७ ले श्रमिकलाई हप्तामा ४० घण्टा आधारभूत सेवाकार्य समय तोकेको छ। विश्लेषण गरिएका १ सय २७ देशहरूमध्ये १ सय १६ देशहरूमा हप्तामा ५ दिन कार्यालय सञ्चालन हुन्छन्। ११ देशमा मात्र हप्तामा ६ दिन कार्यालय सञ्चालन हुन्छन्। एसिया महादेशका ४३ देशमध्ये २८ देशहरूमा हप्तामा ५ दिन कार्य दिन छ। सार्क सदस्य राष्ट्रहरूमध्ये नेपालबाहेक सबैमा हप्तामा दुई दिन सार्वजनिक बिदा दिने प्रावधान छ। हालै विकसित र सम्पन्न देशहरूले कर्मचारी र मजदुरलाई हप्तामा निश्चित दिन वा घण्टा अनिवार्य तलबी बिदा बस्ने पर्ने व्यवस्था गरेको छ। तस्बिर : दीपेन श्रेष्ठ"
रूसयुक्रेन युद्धको १०० दिन कट्यो : एक करोड २० लाख विस्थापित,"किभ : रूसले युक्रेनमाथि आक्रमण गरेको शुक्रबार १०० दिन पूरा भएको छ। यो अवधिमा एक करोड २० लाख युक्रेनी नागरिक आन्तरिक तथा बाह्यरूपमा विस्थापित भएका संयुक्त राष्ट्रसङ्घको तथ्याङ्क उल्लेख छ। यो अवधिमा दुवै देशका हजारौं सैनिक मारिएका छन्। रूसी राष्ट्रपति भ्लादिमिर पुटिनले फेब्रुअरी २४ मा युक्रेन आक्रमणका लागि आफ्नो फौजलाई आदेश दिएका थिए। लाखौं मानिसहरू आफ्नो गाउँ, सहर वा बासस्थान छोडेर भाग्न बाध्य भएका छन्। युक्रेनी सहरहरू भग्नावशेषमा परिणत भएका छन्। एक करोड २० लाख युक्रेनी विस्थापित हुँदा करिब ६८ लाख मानिसले युक्रेन छाडेको संयुक्त राष्ट्रसंघले जनाएको छ। जसमध्ये करिब ३६ लाख मानिस पोल्याण्ड पुगेका छन् भने ८० लाख मानिस आन्तरिक रूपमै विस्थापित भएका छन्। ठूलो मानवीय संकटमा फसेको युक्रेनमा हरेक सेकेन्डमा एक बच्चा युद्ध शरणार्थी बनिरहेको बताइएको छ। रूसलाई घेराबन्दी गर्न पश्चिमा देशहरूले पनि लगातार नाकाबन्दी कडा गर्दै लगेको बताएका छन्। रूसले प्रत्यक्ष फाइदा नपाएसम्म तत्काल युद्ध रोक्ने लक्षण देखाएको छैन भने युक्रेन पनि आफ्ना सहयोगी पश्चिमी मुलुकहरूको बलमा रूससमक्ष लडिरहेको छ। आत्मसमर्पण गर्ने कुनै सङ्केत देखाएको छैन। गत फेब्रुअरी २४ मा युक्रेनमाथि तीनतिरबाट आक्रमण थालेको रूसले युद्धमा विजय नपाए पनि युक्रेनको जनजीवन भने अस्तव्यस्त बनेको छ। सुरूमा पूर्वी युक्रेनसँगै राजधानी किभलाई लक्षित गरी आक्रमण गरिएको थियो। केही दिनमै युक्रेन कब्जा गर्ने रूसको योजना सफल हुन नसकेपछि अहिले पूर्वी युक्रेनमा आक्रमण केन्द्रित छ। ठूलो संख्यामा सैन्य सामग्री र हातहतियार नष्ट भएको छ। शान्त र सुन्दर युक्रेन खण्डहरमा परिणत भएको छ। यस युद्धमा क्रमशः पूर्वी यूरोप र बाँकी विश्व पनि तानिएको छ। संसारभरकै जनजीवनमा असर पुग्न थालेको छ। युक्रेनले ३० देखि ५० प्रतिशत कुल गार्हस्थ्य उत्पादन गुमाउँदा बजेट घाटामात्रै ५ अर्ब अमेरिकी डलर पुगेको बताइएको छ। रूसी आक्रमणका कारण युक्रेनमा ६ खर्ब अमेरिकी डलर बराबरको संरचना ध्वस्त भएको छ।"
युक्रेनमा हरेक सेकेन्ड एक बच्चा युद्ध शरणार्थी,"कीभ : रूसले युक्रेनमाथि आक्रमण गरेको सय दिन पूरा भएको छ। यो अवधिमा एक करोड २० लाख युक्रेनी नागरिक विस्थापित भएको संयुक्त राष्ट्रसंघको तथ्यांकमा उल्लेख छ। यो अवधिमा दुवै देशका हजारौं सैनिक मारिएका छन्। रूसी राष्ट्रपति भ्लादिमिर पुटिनले फेब्रुअरी २४ मा यूक्रेन आक्रमणका लागि आफ्नो फौजलाई आदेश दिएदेखि हजारौं मानिसहरू मारिए। लाखौं मानिस आफ्नो गाउँ, सहर वा बासस्थान छोडेर भाग्न बाध्य बनेका छन्। युद्धकै कारण युक्रेनी सहरहरू भग्नावशेषमा परिणत भएका हुन्। एक करोड २० लाख युक्रेनी विस्थापित हुँदा करिब ६८ लाख मानिसले युक्रेन छाडेको संयुक्त राष्ट्रसंघले जनाएको छ। जसमध्ये करिब ३६ लाख मानिस पोल्याण्ड पुगेका छन्। ८० लाख मानिस आन्तरिक रूपमै विस्थापित भएको बताइएको छ। ठूलो मानवीय संकटमा फसेको युक्रेनमा हरेक सेकेन्डमा एक बच्चा युद्ध शरणार्थी बनिरहेको बताइएको छ। रूसलाई घेराबन्दी गर्न पश्चिमा देशहरूले पनि लगातार नाकाबन्दी कडा गर्दै लगेको बताएका छन्। रूसले प्रत्यक्ष फाइदा नपाएसम्म तत्काल युद्ध रोक्ने लक्षण देखाएको छैन भने युक्रेन पनि आफ्ना सहयोगी पश्चिमी मुलुकहरूको बलमा रूससमक्ष लडिरहेको छ। आत्मसमर्पण गर्ने कुनै संकेत देखाएको छैन। गत फेब्रुअरी २४ मा युक्रेनमाथि तीनतिरबाट आक्रमण थालेको रूसले युद्धमा विजय नपाए पनि युक्रेनको जनजीवन भने अस्तव्यस्त बनेको छ। सुरुमा पूर्वी युक्रेनसँगै राजधानी कीभलाई लक्षित गरी आक्रमण गरिएको थियो। केही दिनमै युक्रेन कब्जा गर्ने रूसको योजना सफल हुन नसकेपछि अहिले पूर्वी युक्रेनमा आक्रमण केन्द्रित छ। ठूलो संख्यामा सैन्य सामग्री र हातहतियार नष्ट भएको छ। शान्त र सुन्दर युक्रेन खण्डहरमा परिणत भएको छ। यस युद्धमा क्रमशः पूर्वी यूरोप र बाँकी विश्व पनि तानिएको छ। संसारभरकै जनजीवनमा असर पुग्न थालेको छ। युक्रेनले ३० देखि ५० प्रतिशत कुल गार्हस्थ्य उत्पादन गुमाउँदा बजेट घाटामात्रै ५ अर्ब अमेरिकी डलर पुगेको बताइएको छ। रूसी आक्रमणका कारण युक्रेनमा ६ खर्ब अमेरिकी डलर बराबरको संरचना ध्वस्त भएको छ।"
"विभेद र विकृतिले व्यक्ति, समाज र राष्ट्रलाई नकारात्मक प्रभाव पार्यो : प्रधानमन्त्री देउवा","काठमाडौं : प्रधानमन्त्री शेरबहादुर देउवाले मानव सृष्टि र सभ्यताको विकासक्रमसँगै प्रारम्भ भएको विभेद, विकृति र विसङ्गतिले व्यक्ति, परिवार, समाज र राष्ट्रलाई नकारात्मक प्रभाव पारेको उल्लेख गरेका छन्। नेपाल छुवाछूत मुक्त राष्ट्र घोषणाको १६ औँ वर्ष पूरा भएको अवसरमा शुभकामना दिँदै उनले समाजमा विद्यमान धर्म, परम्परा र संस्कृतिका नाममा मानव मानवकै बीचमा जातीय, क्षेत्रीय, लैङ्गिक विभेदका व्यवहार हुनु आफैंमा एक अपमानजनक कार्य बताएका हुन्। देउवाले जातीय भेदभाव र छुवाछूत सामाजिक रुपमा अनैतिक, अमानवीय र कानुनी रुपमा गम्भीर अपराधजन्य कार्य भएको स्पष्ट पारेका छन्। उनले हरेक नागरिकलाई न्याय समानता सहितको मर्यादित जीवनका लागि शुभकामनासमेत व्यक्त गरेका छन्। प्रधामन्त्री देउवाले जातीय भेदभाव र छुवाछूतको व्यवहार एक सभ्य समाजको कलङ्कका रुपमा रहेको बताएका छन्। उनले प्रत्येक नागरिकले न्याय, समानता र स्वतन्त्रताको अनुभूति हुनेगरी जीउन पाउने नैसर्गिक अधिकारको सुनिश्चित गर्न कानुन नै बनाएर समातामूलक समाज निर्माणको सार्थक प्रयास हुँदै आएको उल्लेख गरेका छन्। विसं २०६३ जेठ २१ गते नेपाललाई छुवाछूत मुक्त राष्ट्र घोषणा गरिएको हो। नेपालमा लोकतन्त्रको स्थापना र पुनर्बहालीसँगै सबै किसिमका विभेद अन्त्य गर्न पटकपटक सार्वजनिक घोषणा भएका छन्। विसं २०५८ साउन ३२ गते छुवाछूत अन्त्य गर्ने प्रतिबद्धता संसद्मा घोषणा गरी सोही वर्ष राष्ट्रिय दलित आयोगको स्थापना भएको हो। मुलुकको राजनीतिक परिवर्तनसँगै २०६३ सालको अन्तरिम संविधानबाट प्रारम्भ गरी नेपालको संविधानमा जातीय भेदभाव तथा छुवाछूत विरुद्धको हक र सामाजिक न्यायको हक जस्ता मौलिक हकको व्यवस्था गरिएको छ। तथापि जातीय भेदभाव र छुवाछूतकै आधारमा दलित समुदायका व्यक्तिको ज्यानै जाने समेतका गम्भीर घटनाहरू हुनु दुःखद् भएको उनले बताएका छन्। विभेद अन्त्य गर्न सरकार दृढ सङ्कल्पित रहेको उल्लेख गर्दै प्रधानमन्त्री देउवाले सभ्य र आधुनिक समाज निर्माण गर्ने हामी सबैको दायित्व भएको बताए। उनले सबै किसिमका विभेदको आआफ्नो ठाउँबाट प्रतिवाद गरेर भेदभाव विरुद्धका सबै कानुनको प्रभावकारी कार्यान्वयन गर्नुपर्ने बताएका छन्।"
जातीय विभेद तथा छुवाछुत प्रथा मानव सभ्यताको कलङ्क हो : राष्ट्रपति,"काठमाडौं : राष्ट्रपति विद्यादेवी भण्डारीले जातीय विभेद तथा छुवाछुत प्रथा मानव सभ्यताको कलङ्क भएको बताएकी छन्। जातीय भेदभाव तथा छुवाछुत उन्मूलन राष्ट्रिय दिवस, २०७९ को शुभकामना सन्देश दिँदै उनले जातीय विभेद सामाजिक, नैतिक तथा मानवीय गरिमा विरूद्धको अपराध भएको उल्लेख गरेकी छन्। जातीय विभेद तथा छुवाछुत प्रथा मानव सभ्यताको कलङ्क हो। यो सामाजिक, नैतिक तथा मानवीय गरिमा विरूद्धको अपराध हो। राष्ट्रपतिबाट जारी सन्देशमा भनिएको छ, हाम्रो समाजबाट यस प्रथाको समूल अन्त्य गर्न कानुनको प्रभावकारी कार्यान्वयन गर्दै सामाजिक चेतना र जागरण अभिवृद्धिका लागि निरन्तर क्रियाशील रहन म स्थानीय तह प्रदेश तथा संघीय सरकार सुरक्षा निकायका साथै राजनीतिक दल, नागरिक समाज सामाजिक संघ संस्था र सञ्चारकर्मीहरूमा हार्दिक आव्हान गर्दछु। भण्डारीले जातीय भेदभाव तथा छुवाछुत उन्मूलन राष्ट्रिय दिवसबाट रुढिवादी सोच, शैली, प्रथा र प्रचलनमा सकारात्मक परिवर्तनद्वारा जातीय भेदभाव र छुवाछुतरहित समतामूलक सभ्य र समुन्नत राष्ट्र निर्माण गर्ने दिशातर्फ अग्रसर हुन सबैलाई प्रेरणा मिलोस् भन्ने कामना गरेकी छन्। संविधानमा जातीय विभेद र छुवाछुतलाई दण्डनीय अपराधको रूपमा व्याख्या गरी सजायको कानुनी व्यवस्था गरेपनि अझै पनि अन्त्य हुन नसकेको उनको भनाई छ। नेपालको संविधानले सबै जातजाति, भाषाभाषी वर्ग र समुदायको हक अधिकार सुनिश्चित गर्दै समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने संकल्प गरेको छ। संविधानको यस मर्मलाई आत्मसात् गर्दै जातीय विभेद र छुवाछुतलाई दण्डनीय अपराधको रूपमा व्याख्या गरी सजायको कानुनी व्यवस्था समेत गरिएको छ। तथापि, समाजमा विद्यमान विभेदकारी पुरातन सोच, आर्थिक विषमता एवं न्यून चेतनाका कारणले गर्दा जातीय भेदभाव तथा छुवाछुत प्रथा अझै पनि अन्त्य हुन सकिरहेको छैन सन्देशमा भनिएको छ। सबै जातजाति र समुदायबीच आपसी एकता, मेलमिलाप र सहयोगको भावना अभिवृद्धि गरी राष्ट्रिय एकतालाई सुदृढ बनाउन आजको दिवसले सबैलाई अभिप्रेरित गर्ने राष्ट्रपति भण्डारीको विश्वास छ। विसं २०६३ साल जेठ २१ गतेका दिन नेपाल सरकारले मुलुकलाई जातीय छुवाछुत मुक्त राष्ट्र घोषणा गरेको थियो। सोही दिनको सम्झनामा प्रत्येक वर्ष जेठ २१ गतेलाई जातीय भेदभाव तथा छुवाछुत उन्मूलन दिवसका रूपमा मनाउन थालिएको छ।"
रुकुम पूर्वमा ट्याक्टर दुर्घटना : दुई जनाको मृत्यु,"रुकुम पूर्व : रुकुम पूर्वमा ट्याक्टर दुर्घटना हुँदा दुई जनाको ज्यान गएको छ। जिल्लाको सिस्ने गाउँपालिका४ स्थित दादीङमा ट्याक्टरमा सवार दुई जनाको ज्यान गएको प्रहरीले जनाएको छ। वडा नम्बर ४ कै कोम्बोटबाट गिट्टी लोड गरेर दादीङतर्फ आउँदै गरेको रा१त १६१६ नम्बरको ट्याक्टरमा सवार दुई जनाको शुक्रबार साँझ दादीङ रोडमा ज्यान गएको जिल्ला प्रहरी कार्यालय रुकुम(पूर्व) ले जानकारी दिएको छ। मृत्यु हुनेमा सिस्ने४ दादीङकै १५ वर्षका आकाश बुढा र सोही ठाउँकै ५० वर्षीया नन्दी बुढा रहेको जिल्ला प्रहरी कार्यालय रुकुम(पूर्व) का प्रहरी निरीक्षक एवं सूचना अधिकारी कृष्ण खत्रीले जानकारी दिए। उनका अनुसार दुई जना घाइते भएका छन्। घाइतेको रुकुम(पूर्व) अस्पतालमा उपचार भइरहेको प्रहरी निरीक्षक खत्रीले बताए। चालकको भने नाम ठेगाना नखुलेको र फरार रहेको प्रहरीले बताएको छ। प्रहरी निरीक्षक खत्रीले भने, 'ट्याक्टर सडकमै हाइड्रोलिक उठेको अवस्थामा छ। सडकदेखि तल पनि खसेको छैन तर दुईदुई जनाको ज्यान गएको छ। ट्याक्टरको पछाडिको भागमा बसेका उनीहरु आत्तिएर हाम फालेको नि हुनसक्छ, झर्ने बेलामा आत्तिएको नि हुनसक्छ।' घटनाको अनुसन्धान भइरहेको प्रहरी निरीक्षक खत्रीले बताए। रासस"
टिपर तथा ट्रक व्यवसायीका समस्या समाधान गर्न माग,"काठमाडौं : यातायात व्यवसायीले नेपालको टिपर तथा ट्रक क्षेत्रमा देखिएको समस्या तत्काल समाधान गर्न माग गरेका छन् । नेपाल यातायात व्यवसायी राष्ट्रिय महासङ्घका अध्यक्ष विजयबहादुर स्वाँरले नेपालको मालबाहक क्षेत्रमा थुप्रै समस्या रहेको भन्दै त्यसको समाधानका लागि महासङ्घले सम्बन्धित निकायमा निरन्तर आवाज उठाउँदै आएको बताए। 'समितिले नेपालको मालबाहक क्षेत्रलाई मर्यादित र सम्मानजनक बनाउनका लागि चालक तथा सहचालकलाई बेलाबेलामा प्रशिक्षण एवं तालिम प्रदान गर्नुपर्छ', उनले भने। नेपाल टिपर तथा ट्रक व्यवसायी समितिका पूर्वअध्यक्ष एवं धादिङको गजुरी गाउँपालिकाका अध्यक्ष गणेशलाल श्रेष्ठले टिपर तथा ट्रक क्षेत्रमा देखिएको समस्या समाधानका लागि आफू निरन्तर लाग्ने प्रतिबद्धता व्यक्त गरे । 'म अध्यक्ष भएदेखि नै यस क्षेत्रका समस्या ज्यूँका त्यूँ छन्, त्यसलाई समाधानका लागि आफू जनप्रतिनिधि भएको हिसाबले निरन्तर लाग्नेछु', उनले भने। महासङ्घका वरिष्ठ उपाध्यक्ष सरोज सिटौलाले मुलुकको विकासका लागि टिपर तथा ट्रक क्षेत्रको महत्वपूर्ण भूमिका रहेकाले यो व्यवसायलाई सम्मानित ढङ्गले सञ्चालन गर्न राज्यले सहयोग गर्नुपर्ने बताए । वरिष्ठ उपाध्यक्ष सिटौलाले भर्खरै सम्पन्न स्थानीय तहको निर्वाचनमा नेपालको यातायात क्षेत्रबाट २०० भन्दा बढी जनप्रतिनिधि विजयी भएको भन्दै विजयी जनप्रतिनिधले नेपालको यातायात क्षेत्रमा देखिएको समस्या समाधानमा लाग्ने विश्वास व्यक्त गरे । आर्थिक वर्ष २०७९०८० को बजेटले नेपालको यातायात क्षेत्रलाई यथोचित सम्बोधन गर्न नसकेको उनको भनाइ थियो । महासङ्घका वरिष्ठ उपाध्यक्षद्वय ऐनकुमार शाही, हरिशरण केसी, महासचिव डेकनाथ गौतमले अर्बौं लगानी भएको नेपालको मालबाहक क्षेत्रमा देखिएको समस्या समाधानका लागि लाग्ने प्रतिबद्धता व्यक्त गरे । समितिका संस्थापक अध्यक्ष एवं महासङ्घका मालबाहकतर्फका उपाध्यक्ष यादवलाल श्रेष्ठले भारतीय ट्रक क्षमताभन्दा बढी सामान बोकेर निर्वाधरुपमा नेपाल भित्रिँदा नेपाली ट्रक व्यवसायी मारमा परेको बताए । उनले मालबाहक क्षेत्रको समस्या समाधानका लागि आफूले निरन्तर आवाज उठाउँदै आएको बताए । सरोकारवालाहरुले बीमाको क्षतिपूर्ति रकम बढाउनुपर्ने, दुर्घटना उपचार रकम बढाउनुपर्ने, दुर्घटना भएको पुलिस रिपोर्ट तत्काल पाउनुपर्ने, टिपर तथा ट्रकका लागि छुट्टै पार्किङको व्यवस्था गर्नुपर्ने, बढेको रकम लिन पाउनुपर्नेलगायतका समस्या रहेकाले उक्त समस्या समाधानका लागि सम्बन्धित निकायको ध्यानाकर्षण गराएका छन्। हाल देशभर १५ हजार टिपर तथा ट्रक सञ्चालनमा रहेकोमा वाग्मतीमा मात्र झण्डै नौ हजार सञ्चालनमा रहेको बताइएको छ । रासस"
निर्वाचन प्रचार सामग्रीले कुरूप जनकपुर,"जनकपुरधाम : स्थानीय निर्वाचन सकिएको तीन साता बित्यो। मत परिणाम आएर जनप्रतिनिधि पनि चुनिए। कार्यपालिका गठन भयो। तर, जनकपुरधाममा निर्वाचनका समयमा टाँसिएकाटाँगिएका प्रचार सामग्री अझै छरपस्ट छन्। हटाइएका छैनन्। निर्वाचनमा दल र उठाइएका उम्मेदवारको घोषणापत्रमा एउटा मुख्य नारा थियो जनकपुरधामको फोहोर व्यवस्थापन र सुन्दरता। तर, उनीहरूले नै गरेको फोहोर अझै छरपस्ट छ। न जितेका जनप्रतिनिधिले यसको व्यवस्थापन गरे, न त नारा लिएर उठेका उम्मेदवारले नै। अहिले यही निर्वाचन सामग्रीले जनकपुर कुरूप बनेको छ। धार्मिक सम्पदा, मठमन्दिर, पार्टीपौवा र गुठीको सुन्दरता उडेको छ। निर्वाचन प्रचारका क्रममा जिल्लाका राजनीतिक दल र तिनका उम्मेदवारले मत माग्न प्रयोग गरेका प्रचार सामग्रीहरू हटाउने तर्फ भने कसैले ध्यान दिएका छैनन्। यसको धेरै असर मधेसको राजधानी सदरमुकाम जनकपुरधाम र मुख्य बजार क्षेत्रमा परेको छ। दलहरूले विभिन्न स्थानमा टाँगेका झन्डा, चुनाव चिह्न, पर्चा र पम्प्लेटहरू हटाएका छैनन्। आफ्नो पक्षमा माहोल सिर्जना गर्न र मतदातालाई आकर्षित गर्नका लागि निर्वाचन भन्दा अगाडि दलहरूले प्रचार सामग्रीमा चर्को प्रतिस्पर्धा नै गरे। सार्वजनिक स्थल, ऐतिहासिक तथा धार्मिकस्थल, बाह्रबिघा, तिरहुतिया गाछी, जानकी मन्दिरको पर्खाल मात्र होइन सार्वजनिक पार्टीपौवा र चौतारा पनि छाडेनन्। सरकारी कार्यालयका गेट र पर्खालहरूमा जथाभावी टाँसिएका पर्चा र अझै यत्रतत्र छन्। सार्वजनिक स्थलका रूखदेखि विद्युत्का पोल पनि पर्चाले बाँकी रहेनन्। लाखौं रकम खर्चेर प्रतिस्पर्धी पार्टीभन्दा दोब्बर प्रचारप्रसार गर्ने र जनताको मन जित्न दलहरूबीच रस्साकस्सी नै चल्यो। यसकारण प्रचार सामग्रीको प्रयोग बढी भयो। निर्वाचनको मत परिणाम सार्वजनिकपछि दलहरू समीक्षा र विजयी जुलुसमा देखिँदै कार्यकाल सुरु गरिसकेका छन्। केही दिनमा सर्वदलीय बैठक बोलाएर मेयरदेखि वडाध्यक्षसम्म र जिल्ला तहका नेताहरूको बैठकबाट सबैलाई आआफ्नो सामग्री हटाउन आग्रह गर्छौं। मनोजकुमार साह, मेयर निर्वाचनबाट विजयी भएका जनप्रतिनिधिहरूलाई आम मतदाताबाट बधाई थाप्न भ्याइनभ्याइँ छ। उनीहरू सहर बजार र गाउँगाउँमा पुगेर मतदातालाई धन्यवाद दिनमा समेत भ्याएका छन्। निर्वाचनमा पराजय भएका दलहरू यतिबेला पार्टी हार्नुको समीक्षा गरिरहेका छन्। तर, सार्वजनिक स्थल, पार्टी पौवा, चौतारा, विद्युत्का पोल तथा रुखहरूमा टाँसेका प्रचार सामग्रीहरू हटाइएका छैनन्। चुनाव सकिए पनि शिवचोक, भानुचोक, जानकी मन्दिर, बाह्रबिघा, तिरहुतिया गाछी, सडक वरिपरका पर्खाल, बिजुलीका खम्बा तथा नगरका टोलटोलमा राखिएका प्रचार सामग्री हटाइएको छैन। चुनाव परिणामलगत्तै घरदैलो अभियानमा मतदातासँगको भेटघाटमा व्यस्त सँगसँगै कार्यपालिकाको निर्वाचनमा व्यस्त भएकाले प्रचार सामग्री हटाउन नपाइएको नेपाली कांग्रेसबाट बागी स्वतन्त्र उम्मेदवार तथा जनकपुरधामका मेयर मनोजकुमार साह बताउँछन्। अहिले मतदातालाई धन्यवाद दिन, निर्वाचनको अन्तिम प्रक्रिया भर्खर सम्पन्न भयो, त्यसैले यताउताको काममै व्यस्त छौं, उनले भने, अबको केही दिनमा सर्वदलीय बैठक बोलाएर मेयरदेखि वडाध्यक्षसम्म र जिल्ला तहका नेताहरूको बैठकबाट सबैलाई आआफ्नो सामग्री हटाउन आग्रह गर्छौं। नभए कर्मचारी खटाएर प्रचार सामग्री हटाउनेछौं। नेकपा एमालेको तर्फबाट उम्मेदवार शिवशंकर साह (हीरा)ले आफूहरूले कुनै पनि हालतमा प्रचार सामग्री हटाउने भन्दै केही ढिला भएको स्वीकार गरे। नेकपा एमालेसँगै अन्य राजनीतिक दलको तर्फबाट प्रयोग भएका सामग्री हटाउन आफूहरू तयार रहेको उनले बताए। भने, मेरो स्वास्थ्य अस्वस्थ भएर उपचारको क्रममा छु। निर्वाचनपछि प्रचारसामग्री हटाउन प्रचार समितिलाई निर्देशन दिइसकेको छु। पार्टीको तल्लो तहसम्म, हामीले प्रचार सामग्रीलाई तत्काल हटाउन भनेका छौं नेकपा एमालेका धनुषा इन्चार्ज रामचन्द्र मण्डलले, कहीँ कतै छुटेका ठाउँमा केही दिनमा सफा पारिन्छ, यसमा हामी सचेत र तयारी हालतमा छौं। यता जिल्ला प्रशासन कार्यालयले भने चुनावमा मौन अवधि सुरु हुनुभन्दा पहिलेदेखि नै प्रचार सामग्री हटाउन निर्देशन दिइएको जनाएको छ। आफूहरूले मौखिक रूपमा निर्देशन दिएको भन्दै प्रशासनले दलहरूले भने अटेर गरेको बताएको हो। निर्वाचन सकिए पनि प्रचार सामग्री नहटाउँदा सार्वजनिक स्थलहरू फोहोरले कुरूप बनेका छन्।"
भारतमा किन गरिंदैछ भैंसीको डीएनए परीक्षण ?,"उत्तर प्रदेश : भारतको उत्तर प्रदेश शामली जिल्लाको अहमदगढ गाउँबाट भैंसी चोरी भएको विषयमा एक अनौठो घटना बाहिर आएको छ। सो गाउँबाट आएको उजुरीको आधारमा प्रहरीले भैंसी चोरीको मुद्दा दर्ता गरेको छ। सोही घटनाको छानविन गर्न प्रहरीले शामली र सहारनपुरमा भैंसी र पाडाको डीएनए परीक्षण गर्न आदेश दिएको छ। त्यसपछि पशु चिकित्सकको टोलीले दुवै जनावरको नमूना लिएर परीक्षणका लागि पठाएको छ । अहमदगढमा चन्द्रपालका छोरा दीपचन्द कश्यपको घरबाट २५ अगस्ट २०२० मा एउटा भैँसीको पाडा चोरी भएको थियो । उनीहरुले प्रहरीलाई खबर गरेका थिए । पाडा चोरी भएको केही समयपछि नै प्रहरीले फेला पारेको थियो । सो घटना पुष्टी भएपछि पीडकले झिंझाना प्रहरी चौकीमा उजुरी पनि दिएका थिए तर प्रहरीले उनीहरुको कुरा सुनेन । सोही घटनामा एसपीलेडीएनए परीक्षण गर्न निर्देशन दिइएका छन् । पीडितको उजुरीका आधारमा प्रहरीले शामली जिल्लाको अहमदगढ गाउँका भैंसी र सहारनपुर जिल्लाको बेनपुर गाउँका पाडाको रगतको नमूना लिएको छ । अब अनुसन्धानपछि के हुन्छ हेर्नु पर्ने भए पनि भैंसीको डिएनए परीक्षण अहिले चर्चाको विषय बनेको छ । यसै क्रममा पीडित चन्द्र पाल भन्छन्, भैंसीको बच्चा २५ अगस्ट २०२० मा चोरी भएको थियो। हामीले तुरुन्तै प्रहरीलाई लिखित जानकारी गराएका थियौं । पाडा भेटिए पनि त्यतिबेला प्रहरीले कारबाही नगरेकोले अहिले उच्च अधिकारीको निर्देशनमा शामली र सहारनपुरबाट भैंसी र पाडाको डीएनए परीक्षण गरिएको छ ।' एबीपी लाइभ"
एक थाल भुट्या मकै अर्थात् चुत्रवीर बज्यै,"एकसरो इँटाको गाह्रो लगाएर बनेको दुईकोठे घर। झ्यालमा खापा छैनन्। पुराना कपडा खाँदखुँद पारेर हावा र पानी छेकिएको छ। घर वरपर झार र घाँस उम्रिएर झाडीजस्तै भएको छ। अरू बेला मुस्किलले भित्रबाहिर गरिरहने बज्यै यो पटक भने देख्न पाइनँ। करेसाबारीमा तरकारी लटरम्म फल्थे। यसपटक भने वरपर बाँझै। नाम मात्रैको यो घर चुत्रवीर बज्यैको दरबार थियो। चुत्रवीर बज्यै अर्थात् सार्की समुदायकी तुलसी बौडेल। हाम्रो गाउँको माझमा रहेको यो घर बज्यैको निधनपछि सुनसान, खाली खाली र एक्लो भएको छ। घरको अलिपर बज्यैले पानी बोक्ने ग्यालेन लडिरहेको थियो, बेसहारा बनेर। निकै कष्टकर बुढ्यौली जीवन बाँचिरहेकी बज्यै केही महिनाअघि यस संसारबाटै बिदा भइछन्। जाडो मौसमको एक बिहान, आमाले गाउँबाट फोन गरेर सुनाउनु भयो, माथिकी बज्यै खसिछन् नि। को बज्यै नि ? नवीनको हजुरआमा के। ए हो र ? कस्तो नराम्रो। के भएर नि ? बिरामी भएको धेरै भएको थियो। हिजो राति खाना खाएर सुतेकोे रे। बिहान उठ्दा भुइँमा घोप्टिएको अवस्थामा देखे रे गाउँलेले। यति भनेर आमाले फोन काटी दिनुभयो। नवीनको हजुरआमा याने कि चुत्रवीर बज्यै। नागरिकतामा नाम के थियो कहिल्यै सोधिनँ। अलि कडा मिजासकी। बच्चा बेलामा म निकै डराउँथें उनीसँग। नजिक नै पर्दिनथें। आक्कलझुक्कल भेट हँुदा सन्चै हुनुहुन्छ भन्दै फिस्स हाँसिदिन्थें। कालले लग्या छैन भन्दै ठाडो जवाफ दिन्थिन् उनी। उनको रुखो र ठाडो जवाफमा विस्तारै बानी पर्दै गएँ। गाउँभरिका बालबालिकाले उनलाई बुबै भन्ने गर्थे। सायद त्यही सिको अपनाएँ। गाउँकै रेडियोमा काम गर्थें। हातमा रेडियो बोकेर बजाउँदै उकालो चढेर रेडियो स्टेसन जान्थें। बज्यैको घरमुनि बाटो निकै अप्ठ्यारो थियो, बर्खाको पानीले। आमाले फोन राखिसक्दा बज्यैसँगका सम्झना हुर्रिएर आउन थाले। गाउँको डाँडामा रहेको चिटिक्क परेको उनको घरको पिँढीमा मेरा लागि राखिदिएको एक थाल भुटेको मकै सम्झिएँ। मकैमा मिसाएको भटमास र चनाका दाना निकै मिठो लाग्थ्यो मलाई। रेडियोमा बोलेर फर्कने समयमा उनी घरवरपर झार उखेल्दै हुिन्थन्। कहिले भाँडा माझिरहेकी हुन्थिन् त कहिले गोठमा गाईबस्तुको गोबर सोहोरिरहेकी। केही न केही काम गरिरहन्थिन् चुत्रवीर बज्यै। कहिले परालको टौवामा पराल तानिरहेकी त कहिले कुखुरालाई चारो हालिरहेकी। बाहुलामा च्यातिएको चोली। धोतीलाई बेरेर कम्मरमा लगाएको पटुकी। खुम्चिएर मुजा परेको घुँडासम्म आउने गरी लगाइएको धोती। कपाल कहिले लरक्क कोरेर डोरीझैं बाटिएको हुन्थ्यो त कहिले असरल्ल छोडिएको। झ्याप्प हेर्दा चुत्रवीर बज्यैको बाहिरी रूप यही हो। चुत्रवीर बाजे भएको समयमा हातभरि राता चुरा लगाउँथिन्, निधारमा रातो टीका र सिन्दूर पनि। पछिल्लो समय भने उनी बेरंगको पहिरनमा हुन्थिन्। सायद भाग्यलाई दोष दिँदै बाँकी जिन्दगी निकै कष्टकर तरिकाले काटिरहेकी थिइन्। बाटोमा हिँड्दै गरेको देखिहालिन् भने बज्यै बोलाउँथिन्, ठुल्नानी पिँढीमा मकै राखिदिएको छु। गोजीमा हालेर जानू। इत्ती बोडी फलेको रैछ, चावडा कोसा छ। घर लगेर मिसाएर तिहुन पकाउनू। म जाने समयमा पिँढीमा केही न केही राखिदिन्थिन्। कहिले अम्बा, कहिले सुकेर कक्रक्क परेका सुन्तला। अनि कहिले भुटेर राखेको मकै भटमास। पिँढीमा केही देख्यो कि मेरै लागि हो भन्ने लाग्न थालेको थियो। कान्लाको अप्ठ्यारो बाटो हुँदै पुगिन्थ्यो उनको घर। जुन गाउँकै सबैभन्दा सिरानमा थियो। उनको आँगनमा पुगेर सुस्ताउनु, पानी खानु र पिँढीमा गएर एकछिन बस्नु र थकाइ मरेपछि पुनः उकालो चढ्नु मेरो दैनिकी बनेको थियो। वरिपरि फलेका काँक्राको चिचिला टिपेर खान पाउँदा एक खालको अपनत्व भेट्थें। किन किन मलाई केही न केही दिइरहन्थिन् उनी। स्कुल सकेर कलेज पढ्दै जागिर खाँदाको समयमा चुत्रवीर बज्यै कतिबेला मेरो नजिककी आमा भएर मनमा बसिन् पत्तै पाइनँ। भेट हँुदा बांगोटिंगो जवाफ दिने, सिधा नबोल्ने र कडा स्वभावकी बज्यैले मन चुँडेको पत्तै पाइनँ। उनको कडा मिजासभित्र आत्मीयताको न्यानोपन ! सम्भवतः बाहिर कडा बोक्रा भएको मीठो नरिवलजस्तै। बज्यैले अचार खान भुटुक टिपेर कोखिलामा लुकाएर ल्याइदिएको याद आलो भएर आयो। घरमा फलाएको चना, भट्मास र झिलंगीको दाल साना पोकोमा हालेर निकै दुःखले उकालो ओरालो गर्थिन्। एक मनले बोल्यो, चुत्रवीर बज्यैले दुःख लुकाइछन्। केही समयपछि गाउँ पुगें। मनले सबैभन्दा पहिले उनैलाई खोज्यो। किन किन गाउँमा उनको अभाव निकै खड्कियो। अन्तिम भेट रहेछ, निकै दिनदेखि केही नखाएको कमजोर शरीरमा भेटेकी थिएँ। बाथ रोगले गलाए हातखुट्टा। चल्दै चल्दैनन्। नातिसँग अस्पताल जान लागेकी भन्दै भुइँमा घिस्रिँदै उनले भनेकी थिइन्। त्यही गाउँमा मन्दिर जान स्कुटरमा निस्किएकी थिएँ। हाम्रै घरमुनिको बाटोमा उनी घस्रिँदै थिइन्। बुवै स्कुटरमा बस्न सक्नुहुन्छ ? हातखुट्टै चल्दैनन्, कसरी अडिनु ? कहिले आयौ ठुल्नानी ? सञ्चै छौ। सानी बालखको के छ ? उनले मेरी छोरीलाई सम्झँदै प्रश्न गरिन्। उपचार गर्नुस् है बज्यै भन्दै केही पैसा चोलोको गोजीमा हालिदिएर हिँडें। बोली र व्यवहार विपरीत ध्रुवझैं लाग्थ्यो। कड्किएर बोले पनि मनकी कोमल थिइन् बज्यै। मनले माया गर्ने तर नदेखाउने। बोली टाठो तर निर्धक्क बोल्ने। स्वाभिमानी। छोरा नजिकै घर बनाएर बसेका थिए। तर आमासँग कहिल्यै बोल्दैनथे। छोराबुहारीको सुख पाइनन् उनले। चुत्रवीर बुवा हुन्जेल माया पाएकै हुन्। त्यसपछि एक्लिइन्। दुःखका सारा पहाड खनिए उनको टाउकोमा। बिहे गरेर गएकी छोरी कहिलेकाहीँ आउँथिन्। भूकम्पले २०७२ मा डाँडाको घर भत्कियो उनको। जेनतेन झ्यालढोका नभएको एक तले घर बनाइन्। सँगैको छोराको घर झलमल हुँदा उनको घर अँध्यारो हुन्थ्यो। बुवाआमाको सम्पत्तिमा घर बनाएर बसेको भए पनि छोराले तार जोडेर आमाको घर उज्यालो बनाइदिएनन्। आफ्नैकोे माया नपाएर टुटेकी थिइन् चुत्रवीर बज्यै। खाना पकाउने चामल नभएर भोकै सुत्दी रहिछन् तर कसैसँग हात फैलाइनन्। थोत्रा च्यातिएका लुगा लगाएर हिँड्थिन् तर कसैसँग झुकिनन्। लकडाउनका बेला गाउँका साराले राहत पाए। तर कसैको सहारा नपाएकी उनले भने राहत पाइनन्। आफ्नो नाममा जग्गाजमिन भएकाले राहत पाइनछन्। लकडाउनमा एक साँझ खाने चामल सकियो भन्दै हाम्रो घरमा झरेकी थिइन् उनी। केही चामल, दाल तरकारी दिएर खाना खुवाएका थियौं। सम्भवतः विश्वास र अपनत्वले डोहोर्यायो उनलाई। भरअभर परेका बेला आमाले दुःखसुख टारी दिनुहुन्थ्यो बज्यैको। अनि चाडपर्वमा मिठोमसिनो पनि। गाउँमा सम्पन्न थिए, चुत्रवीर बाजे। सानैमा बाबा गुमाएकी म खै किन चुत्रवीर बाजेकहाँ पुग्दा बेग्लै अपनत्व महसुस गर्थें उसबेलै। फरक जात र उचोनिचो भन्दा माथि थियो बाजेबज्यैसँगको सम्बन्ध। पुगिसरी परिवारमा पनि दुःखसुखले जीवन गुजारा गरेकी बज्यैको जीवनको अन्तिम समय निकै कष्टकर बित्यो। बज्यै पनि बितेपछि छिमेकी गएर हेर्दा अँगेनाको कसौडीमा थोरै डढेको भात, छेउमा दुईचार दाना आलु र एक पसल जति चामल थियो रे। सुन्दा, निकै नमिठो लाग्यो। उनलाई सम्झँदा मन कुडिँएर आयो। थाहै नपाई आँसु टप्लक्क खसेछ, सायद बज्यैको बिदाइको हुनुपर्छ।"
