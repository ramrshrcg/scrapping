शीर्षक,विवरण
दृष्टिदातालाई नमन,"आँखामा हुने मोतीबिन्दुकै कारण धेरैले दृष्टि गुमाउँछन्। उपचार गरे दृष्टि फर्किन्छ। तर पैसा र पहुँचकै अभावमा हजारौं नेपालीले दृष्टि गुमाउनुपर्छ। त्यसमा क्रान्तिकारी परिवर्तन नेपालमा भएको छ, थुप्रै नेपालीले अचेल सरल, सहज र सुलभ आँखा उपचारमात्रै होइन दृष्टि पाएका छन्। त्यसैले त मोतीबिन्दुका कारण अन्धोपन भएको जनसंख्या शून्य दशमलव ८ बाट घटेर शून्य दशमलव ३ भएको छ। गएको ४० वर्षयताको यो उपलब्धिमा सबैभन्दा धेरै जस कसैलाई दिनुपर्छ भने त्यो नेत्र विशेषज्ञ डासन्दुक रुइतलाई नै दिनुपर्छ। नेपालमा मात्रै नभएर विश्वमै अन्धोपन निवारणमा डा रुइतले अतुलनीय योगदान पुर्याएका छन्। मानवताका खातिर उनले पुर्याएको योगदानकै कदरस्वरूप बहराइनको इसा अवार्ड फर सर्भिस टु ह्युमानिटी संस्थाले डा रुइतलाई अवार्ड घोषणा गरेको छ। १३ करोड रुपैयाँभन्दा धेरै राशिको यो पुरस्कारले वास्तवमा व्यक्तिगत रूपमा डारुइतलाई मात्रै होइन उनैले भनेझै सिंगो नेपाललाई नै विश्व मानचित्रमा सम्मान दिएको छ। डा रुइतले मोतीबिन्दुको शल्यक्रियामा जुन सरल विधि विकास गरे त्यसलाई विकासमात्रै नभनेर क्रान्ति नै मान्नुपर्छ। उनैले विकास गरेको इन्ट्राअकुलर लेन्स आज नेपालले विदेश निर्यात गर्छ। त्यसबाट लाखौं लाखले दृष्टि पाएका छन्। डारुइत स्वयंले लाखभन्दा बढीको आँखाको शल्यक्रिया गरी दृष्टि दिएका छन्, त्यो पनि नेपालभित्रमात्रै होइन, भुटान, बंगलादेश, कम्बोडिया, भारत, म्यान्मार, इन्डोनेसिया, उत्तरकोरिया हुँदै थुप्रै अफ्रिकी मुलुकमा पनि। डा रुइतको योगदान नेपाल र नेपालीका मात्रै नभएर विश्व मानवकल्याणका लागि छ। यो यथार्थको मूल्यांकन स्वरूप बहराइनका पूर्वराजा शेख इसा बिन सलमान अल खालिफाका नाममा स्थापित अवार्ड उनको पोल्टामा परेको हुनुपर्छ। जबकि विश्व स्वास्थ्य संगठन फाउन्डेसनजस्ता संस्था संक्षिप्त सूचीमा पर्दासमेत उनै रुइत पुरस्कार लागि योग्य ठहरिए। डा रुइतले प्राप्त गरेको अवार्ड उनले जीवनभरको तपस्याको प्रतिफल नै हो। उनले गरिबतम मुलुक नेपालमा बसेर यहाँको आँखा उपचार विधिलाई उकासे। नेपालमै बसेर विश्वलाई नै योगदान गर्न सकिन्छ भन्ने प्रेरणादायी उदाहरण प्रस्तुत गरे। आफूमात्रै पुरस्कृत भएनन्, मुलुकलाई पुरस्कृत गरे। यस्ता नेपालीपुत्रलाई लाखलाख नमन। बरु नेपाल राज्यले डा रुइतको प्रतिभा र योगदानको खास कदर गरेको छैन। जे जति प्रतिष्ठा आर्जन गरेका छन्, त्यो नागरिकहरूले गरेको सम्मान हो। सरकारले उनीसँग सहकार्य गर्दै सबै नेपालीलाई आँखा सेवाको सरल पहुँच पुर्याउने उनको लक्ष्य हासिलका लागि योगदान गर्न ढिला गर्नु हुँदैन।"
सरकार ! घोडा र पिठ्युँबाट खानेपानी कहिलेसम्म ओसार्ने ?,"गोरखा : गण्डकी प्रदेश सरकारले पाँच वर्षअघि एकघर एकधाराको कार्यक्रम लागू गर्यो। केही ठाउँमा यो कार्यक्रम सफल पनि भएको छ। तर, दुर्गममा रहेको चुमनुब्री गाउँपालिका२ स्योका बासिन्दा आधाघण्टाको बाटो पर गण्डकी पारिबाट घोडालाई बोकाएर ल्याएको खानेपानीले गुजारा गर्न बाध्य छन्। लामो समयदेखि हिउँदे वर्षा र हिमपात नभएर खानेपानीको मूल सुकेपछि गाउँलेले खानेपानीको अभाव झेल्न थालेका पूर्ववडाअध्यक्ष पेम्बारेता लामाले जानकारी दिए। स्यो गाउँमा ५५ घरधुरी छ। गाउँमा खानेपानी आयोजना नभएको र नजिकको प्राकृतिक मुहान पनि सुकेका कारण खानेपानी बूढीगण्डकी पारिको पुवाङबाट घोडालाई बोकाएर ओसार्न बाध्य भएको लामाको भनाइ छ। घोडा हुनेहरू पानी बोक्न पुवाङ जान्छन्। नहुनेहरू ठूलो ग्यालिनलाई नाम्लोले बाँधेर पानी बोक्छन्, लामा भन्छन्, घरमा छोरामान्छे हुनेहरूलाई त ठीकै भयो, महिला र बूढाबूढी मात्र हुने घरमा त धेरै समस्या भएको छ। सरकारले हाम्रो दुःख कहिले बुभ्छ। हामी त भनिरहन्छौं, सरकार घोडाबाट खानेपानी कहिलेसम्म ओसारेर खाने ? घोडामा पानी बोक्नेहरूले दयामाया गरेर बूढाबूढीलाई अलिअलि पानी दिने र त्यसैबाट गुजारा गर्ने गरेका उनले बताए। पानी पनि तेल जस्तै भएको छ, उनले भने। गाउँको खानेपानीको मुहान सात वर्षअघिको भूकम्पका कारण सुकेको उनले बताए। पहिले त नजिकै पानीको मुहान थियो। अहिले भूकम्पले गर्दा मुहान सुक्यो, वडा सदस्य छिरिङ सुम्बेल भन्छन्, घरमा बलियो छोरामान्छे हुनेले गण्डकी पारिको पुवाङबाट ग्यालिनमा भरेर घोडालाई बोकाएर पानी ल्याउने गरेका छन्। घरमा महिला, बूढाबूढी मात्र भएकालाई साह्रै समस्या छ। गण्डकी प्रदेशको जलस्रोत, ऊर्जा तथा खानेपानी मन्त्रालयले बृहत् चुमनुब्री खानेपानी आयोजना सञ्चालन गरेको थियो। तर, स्यो गाउँ आयोजनाबाट छुटेको छ। यहाँ खानेपानी ल्याउन स्याला खोलाबाट ल्याउनुपर्ने हुन्छ। त्यहाँबाट गाउँसम्मको दूरी करिब सात किलोमिटरभन्दा धेरै रहेको छ। गाउँपालिका तथा वडास्तरबाट यति धेरै टाढाबाट पानी ल्याउन नसक्ने र प्रदेश तथा संघ सरकारले दुर्गमको दुःख नदेखेको उनको भनाइ छ।"
नेपथ्यको सांगीतिक यात्रा अष्ट्रेलियामा,"काठमाडौं : लोकरक ब्यान्ड नेपथ्यले अस्ट्रेलियाको सांगीतिक यात्रा गर्ने भएको छ। यसअघि सन् २०१९ को डिसेम्बरमा नेपथ्यले आफ्नो शृंखलाबद्ध प्रस्तुतिसहित अस्ट्रेलियाको ६ सहरको सांगीतिक यात्रा गरेको थियो। यसपटकको यात्रामा भने नेपथ्यले आठ सहरमा आफूलाई प्रस्तुत गर्दैछ। मानवताका लागि संगीत नामको सांगीतिक अभियान यात्रामा नेपथ्यले हालै मात्र एक महिना लामो देशब्यापी यात्रा सफलतापूर्वक सम्पन्न गरेको थियो। त्यतिबेला मुलुकभर सडक आश्रितहरूको क्षेत्रमा सेवारत मानवसेवा आश्रमसँगको सहकार्यमा सात प्रदेशका १० सहरमा कार्यक्रम प्रस्तुत गरेको थियो। सोही यात्राबाट प्रेरित भएर हामीले सन् २०२३ भरि हाम्रा सबै प्रस्तुतीहरूलाई मानवताका लागि संगीत को नारासहित मानवता प्रबद्र्धन अभियानको शृंखलाका रुपमा प्रस्तुत गर्ने योजना बनाएका हौं, नेपथ्यका अगुवा अमृत गुरुङ भन्छन्। नेपथ्य म्युजिक फर ह्युम्यानिटी अस्ट्रेलिया टुर नाम दिइएको यो सांगीतिक यात्रा जनवरी २५ मा डर्बिनस्थित इन्टरटेनमेन्ट सेन्टरबाट प्रारम्भ हुनेछ। त्यसपछि जनवरी २८ मा एडिलेडस्थित हिन्डले म्युजिक हलमा र जनवरी ३१ मा ब्रिसबेनको फोर्टिच्युड म्युजिक हलमा सम्पन्न भएसँगै चौथो प्रस्तुतिका लागि राजधानी क्यानबेरामा पुग्नेछ। फेब्रुअरी ३ मा त्यहाँस्थित म्येनिङ क्लार्क हल, काम्ब्रीमा नेपथ्यले प्रस्तुति दिनेछ। यसअघि पाँचपटक अस्ट्रेलियाको भ्रमण गरिसकेको ब्यान्डका लागि राजधानी क्यानबेरामा भने यो पहिलो अनुभव हुनेछ। पाँचौं कन्सर्टका लागि ब्यान्ड वेस्टर्न अस्ट्रेलियाको राजधानी पर्थ पुग्नेछ। फेब्रुअरी ५ मा त्यहाँस्थित मेट्रो सिटी हलमा आफूलाई उभ्याउनेछ। त्यसपछिको नेपथ्यको यात्रा पृथ्वीको दक्षिणी गोलाद्र्धमै उसका सबैभन्दा धेरै प्रशंसकहरूले भरिएको सहर सिड्नीको हुनेछ। अस्ट्रेलियाकै आर्थिक केन्द्र सिड्नीमा ब्यान्डले फेब्रुअरी १० मा आफूलाई होडर्न पेभिलियनमा प्रस्तुत गर्नेछ। त्यसपछि नेपथ्यको यात्रा भिक्टोरिया राज्यतर्फ हुनेछ। उक्त राज्यको राजधानी मेलबर्नमा ब्यान्डले १३ फेब्रुअरीमा आफूलाई प्रस्तुत गर्नेछ। कन्सर्टका लागि त्यहाँस्थित फोरम मेलबर्न हलको छनोट गरिएको छ। सो हल मेलबर्नकै केन्द्र मानिने फ्लिन्डर्स रेलवे स्टेसन नजिकै छ। त्यसपछि अस्ट्रेलियाकै पुछारको टापु तास्मानियामा अन्तिम कन्सर्टको निम्ति नेपथ्य पुग्नेछ। त्यस राज्यको राजधानी होबार्टस्थित ओडियन थिएटरमा फेब्रुअरी १७ मा नेपथ्यका लोकभाकाहरू घन्कने छन्। ६ संगीतकर्मीसहित १३ सदस्यीय टोली शुक्रबार २० अस्ट्रेलिया प्रस्थान गर्दैछ। अमृतलाई यो यात्रामा पनि सँधैजस्तै ड्रमसेटमा ध्रुव लामा, किबोर्डमा सुरज थापा, गितारमा निरज गुरुङ, बेस गितारमा सुविन शाक्य र मादलमा शान्ति रायमाझीले साथ दिने छन्।"
काठमाडौंले पनि बचाउन सकेन आगोमा परेका राउटेलाई,"काठमाडौं : बुधबार दिउँसोको २ बज्न लागेको थियो। राष्ट्रिय ट्रमा सेन्टरबाट साइरन बजाउँदै एउटा एम्बुलेन्स निस्कियो। सो एम्बुलेन्समा अन्तिम श्वास फेर्दै थिए राउटे समुदायका ३३ वर्षीय नारायण शाही। उनैलाई लिएर एम्बुलेन्स दैलेखतर्फ हुइँकियो। नारायणका बुबा मैनबहादुर भन्दै थिए, छोरोले बोलेको मेरा कानले सुन्याँ छैन। यसो गरी अस्पताल बसी के गर्नु र ? काठमाडौंमा खतम भयो भन्या त उसको ममी दुनिलेले छोरो हेर्नै पाउँदैन। त्यही भएर लिएर घर हिँडेको। अस्पतालबाट निस्किएको केही समयमा नै नारायणले अन्तिम श्वास फेरे। नागढुंगा नपुग्दै उनको निधन भएको थियो। दैलेखबाट छोरा बचाउन काठमाडौं आएका बुबा मैनबहादुरको न सपना पूरा भयो, न त नारायणलाई जीवित भट्ने आमाको इच्छा नै। छोरा बचाउन जंगलको सानो झुप्रोबाट सहरको ठूलो अस्पताल आउँदा पनि मैनबहादुरले सकेनन्। मन गरुँगो पार्दै उनले छोराको शव लिएर गाउँसम्मको यात्रा गरे। राउटे लोपोन्मुख सीमान्तकृत वर्ग उत्थान प्रतिष्ठानका सचिवकुमार ओझा भन्छन्, नारायणलाई बचाउन जहाजबाट हतार हतार गरेर ल्यायौं। तर, सकिएन। शरीरका मुख्य भागमा धेरै असर गरेकाले उपचार गर्न गाह्रो भएको थियो। अस्पतालबाट निकालेको एक घण्टा पनि नहुँदै उनको निधन भएको उनले बताए। पुस २१ गते नारायणलाई उपचारका लागि राष्ट्रिय ट्रमा सेन्टरमा भर्ना गरिएको थियो। मध्यरातमा सुतेको ओछ्यानमै अचानक आगलागी हुँदा उनी जलेर सख्त घाइते भएका थिए। उपचारका लागि राम्रो ठाउँमा पनि ल्याइयो। तर, शरीरको ३० प्रतिशत भाग गहिरो रूपमा जलेकाले उनलाई बचाउन समस्या भएको उपचारमा संलग्न चिकित्सक बताउँछन्। चिकित्सा विज्ञान राष्ट्रिय प्रतिष्ठानका डीन तथा बोर्न एन्ड प्लास्टिक सर्जरी वाडका एचओडी डा पीयूष दाहाल चिकित्सकले सके जति प्रयास गर्दा पनि बचाउन गाह्रो भएको बताउँछन्। भन्छन्, अन्तिम समयसम्म आफ्नो ज्ञान, बुद्धि र विवेकले भ्याएसम्म उपचार गरेको हो। शरीरको २०३० प्रतिशत भाग गहिरो रूपमा जलेको थियो। छातीको अगाडिकै भाग त भित्रसम्म जलेको थियो। पछाडिको भाग पनि जलेको थियो। एक चरणको सर्जरी पूरा गरेका थियौं। अगाडिको भागका छाला प्रत्यारोपन गरेका थियौं। एक्कासि फोक्सोमा समस्या भयो। चार दिन आईसीयूमा राखेर उपचार गरिराखेका थियौं। उहाँ गम्भीर अवस्थाममै भर्ना हुनुभएको थियो। राष्ट्रिय ट्रमा सेन्टरमा ११ दिनसम्म उपचार गराउँदा पनि छोरो निको नहुने भएपछि एम्बुलेन्समा राखेर घर लैजान लाग्दै दैलेखका राउटे समुदायका अगुवा मैनबहादुर शाही । अस्पतालबाट हिँडेको १ घण्टापछि छोरा नारायणको निधन भएको थियो । तस्बिर : सुनिता डंगोल यसरी अकालमै ज्यान गुमाउने यो समुदायमा नारायण एक प्रतिनिधि पात्र मात्रै हुन्। यसरी जलेर बर्सेनि धेरै यो समुदायका नागरिकले ज्यान गुमाउँछन्। अव्यवस्थित बसोबास, जाडोको समयमा लगाउने र ओड्नेओछ्याउने लुगा तातो नहुँदा आगो बालेर सुत्नुपर्ने उनीहरूको बाध्यता छ। अनि, राति नै आगो सल्किएर धेरैले ज्यान गुमाउँछन् भने कति अंग, भंग नै हुन्छन्। यो जातिको विकास, व्यवस्थापन र जनचेताना कमीकै कारण लोप हुने अवस्था आएको यो जातिलाई नजिकबाट नियालिरहेकाहरू बताउँछन्। भन्छन्, यो समुदायको रक्षाका लागि सरकारले विशेष व्यवस्थापन समयमा नै गर्नुपर्छ। एउटै परिवारमा पनि बालबच्चालाई बचाउन नसकेर धेरै आमाबुबा छोराछोरीविहीन अवस्थामा पुगेका छन्। केही जन्मदै त केही बढ्दै जाँदा पनि मृत्युको मुखमा पुगेका छन्। मैनबहादुरकी भाञ्जी सत्यादेवी खड्का अनुसार ८ वर्ष अगाडि मैनबहादुरले सुत्केरी छोरी पनि गुमाएका थिए। उनले घरमै नातिको जन्म दिएकी थिइन्। कोरोना संक्रमणको समयमा उनको कान्छो छोरो शिवराजको पेटको समस्याको कारण ज्यान गएको थियो। अहिले जेठो छोरोको आगोमा जलेर मृत्युभयो। मैनबहादुरका ११ सन्तान थिए। कोसैको आमाकै कोखमा त कसैको विभिन्न कारणले मृत्यु भएको खड्का बताउँछिन्। अहिले ७८ वर्षको उमेरसम्म आइपुग्दा मैनबहादुरले सबै सन्तान गुमाएका छन्। उनको साथमा अब श्रीमती, बुहारी र सानी नातिनी मात्रै बाँकी छिन्। सबै छोराछोरी गुमाएका मैनबहादुर डाँडापारीको घाम जस्तै छन्। उमेर ढल्कँदै गएको छ। बुढेसकालमा टेक्ने लठ्ठी गुमाउनुको पीडा उनलाई थपिएको छ। बुधबार पनि अब छोराले छाड्छ भन्दै अस्पतालबाट रुँदै छोरोलाई एम्बुलेन्समा हालेर घर हिँडेका थिए। माघ १९ गते राति नारायण परिवारसहित पालमा सुतेका थिए। मध्यरातमा अचानक आगलागी भयो। नारायणले थाहा पाएका थिएनन्। जलेर सख्त घाइते भए। उनकी श्रीमतीको खुट्टाको केही भाग जल्यो। आगोले छोरो मात्रै जलाएन। उनको परिवारमा सधैंका लागि दुःख थप्यो। छोरो जलेर गम्भीर भयो। छोरा बुहारीको २४ हजार सामाजिक सुरक्षा पनि जलेर खतम भयो। पाल पनि जल्यो। खानेकुरा पनि जल्यो, मैनबहादुर पीडा पोख्दै भन्छन्, सरकारले पठाएको सबै आगोले खरानी भइसक्यो। मध्यरातमा चकमन्न थियो। ओछ्याउनमै कसरी आगो लाग्यो। कसरी नारायण र उनकी श्रीमती जलिन्। पीडित परिवारलाई थाहा छैन। कसोरी यस्तो भयो भने आगोलागीले भयो। सप्पै पोल्यो। ढाडदेखि मुखसम्म पोल्यो। जति दबाई हाले पनि लाग्दैन। हुँदैन, अस्पतालबाट छोरालाई लैजानु अघि अन्नपूर्णसँग मैनबहादुरले भनेका थिए, छोरो लान्छौं। सास पनि घरमा पुग्यो भने पनि भयो। नभए मरेकै भए पनि लैजानुपर्यो। यही खतम हुन्छ त बसाँलेपछि। यही खतम नगराउने। आफ्नो घर पुर्याउने भनिकन आजै लैजाने भनेको। चिकित्सा विज्ञान राष्ट्रिय प्रतिष्ठानका डीन डा पीयूष दाहालका अनुसार नारायणलाई बचाउनका लागि ट्रमा सेन्टरले ३ लाख ४ हजार बढीको निःशुल्क उपचार गरेको थियो। दाहालले भने, हाम्रो अस्पातलको सबै टोली उहाँको उपचारमा खटिएको थियो। हामीले सबै प्रकारका सकेको सहयोग गर्यौं। तर, बचाउने सम्भावना नभएपछि परिवारको जिम्मा लगायौं। आगोले जलेपछि नारायणलाई सुरुमा स्थानीय अस्पताल लगिएको थियो। आगोले सप्पै जलेपछि दैलेखको हस्पिटल ल्याँको। त्यहाँ भएन। सुर्खेत लैजानु भन्यो। सुर्खेत उपचार गर्न लाग्यो। त्यहाँ भएन। त्यहाँबाट सार्दै सार्दै काठमाडौं पुर्याइदियो यति टाढा, मैनबहादुरले सुनाएका थिए। राउटे जाति एउटै ठाउँमा बस्दैनन्। उनीहरू जंगल भएको खोला किनारतिर बस्ने गर्छन्। उनीहरूको काठको भाँडाकुँडा बनाएर जीवन चलाउँदै आएका छन्। उनीहरू दैलेख, सुर्खेत, जाजरकोट, सल्यान, कालिकोटलगायत जिल्लाहरूमा घुम्ते जीवन बाँच्दै आएका छन्। अहिले राउटेहरू दैलेखको चुप्रा बजार नजिकैको डाँडामा बसिरहेका छन्। उनीहरू स्याउलाको झाँडीले झुप्राहरू बनाएर बस्छन्। यसै ठाउँमा पाल बनाएर बसिहरेको अवस्थामा आगलागी हुँदा नारायण जलेका थिए। यता सरकारले राउटे जातिको संख्या घट्नुको कारण पत्ता लगाउन अहिलेसम्म ध्यान दिएको पाइँदैन। राउटे लोपोन्मुख सीमान्तकृत वर्ग उत्थान प्रतिष्ठानका अनुसार २०६२ मा राउटेहरूको जनसंख्या २ सय ६८ थियो। अहिले घटेर १ सय ४५ मा झरेको छ। विभिन्न कारणले मृत्यु हुनेको संख्या बढे पनि यसलाई रोक्न हालसम्म तीनै तहका सरकारले कुनै कदम चालेको पाइँदैन। राउटे समुदाय पुस्तौंदेखि जंगलमै बास बस्छन्। वर्षातको समयमा छाप्रो चुहिन्छ। हिउँद लागेपछि हावाहुण्डरीले चुलोको आगो सल्किएर आगलागी भएर ज्यानै लिने डर हुन्छ। पुस माघको चिसो छल्न आगोको सहारा लिन्छन्। झुपडी अगाडि न्यानोका लागि धुँनी लगाउँछन्। त्यहीबाट आगो सल्किएर ज्यानै लिने जोखिम हुन्छ। यस्तै जोखिममा परेका थिए २०७६ सालमा कान्छाराम शाही। सुतेकै बेला उनको हात र खुट्टा पालेको थियो। पोलाइको जल्नले उनलाई मन मात्रै पोलेनन् लामो समय पीडा भोग्नु पर्यो। २०७२ सालमा आगोले पोलेर घाइते भएका आछामका कपिल शाहीको जलनको पीडाले पाँच वर्षपछि उनलाई मृत्युको मुखमा पुर्यायो। घुम्ते जीवन बाँच्ने राउटेहरू आफूलाई जंगलको राजा ठन्छन्। उनीहरूले बाँदरको सिकार गर्छन्। कन्दमूल खाएर जीउने उनीहरूले धार्मिक, सांस्कृतिक र मौसमअनुसार बसाई सरिरहन्छ। हरेक ठाउँमा नयाँ छाप्रो बनाउँछन्। पछिल्लो समय आगलागीले ज्यान जान थालेपछि खरपत्ता, स्यालाको छाप्रो उनीहरूका लागि मृत्युको कारण बन्न पुगेको छ। एकीकृत बस्ती बनाएर राख्नुपर्छसत्यदेवी खड्का अध्यक्ष, राउटे लोपोन्मुख सीमान्तकृत वर्ग उत्थान प्रतिष्ठान राउटेको अन्य जाति जस्तो विकास भएको छैन। यो समुदायमा जनचेतना कम छ। यस्तै समस्याका कारण राउटे जातिले विभिन्न समस्या भोग्ने र अकालमै निधन हुने क्रम बढेको बताउँछिन् राउटे जातिको उत्थानमा काम गर्दै आएको राउटे लोपोन्मुख सीमान्तकृत वर्ग उत्थान प्रतिष्ठानकी अध्यक्ष सत्यदेवी खड्का। एनजीओ र आईएनजीओ राउटे जातिको दुःख देखाएर ठगी खाने भाँडो बने। उनीहरूले यो समुदायको विकासमा ध्यान दिएनन्, उनले भनिन्, त्यस्ता संस्थाले बस्तीमा गएर चकलेट खान दिन्छन्। उनीहरूको भिडियो र फोटो खिचेर विदेश पठाएर राउटेका नाममा डलर खान्छन्। यसरी ती संस्थाको विकास भयो। तर, राउटेको विकास भएन। अध्यक्ष खड्काका अनुसार यो जातिको विकासका लागि धेरै काम गर्न बाँकी छ। राउटे जातिको उत्थानका लागि सरकारले एकीकृत बस्ती निर्माण गरेर स्थायी बासको व्यवस्था गर्नुपर्छ। छाप्रो बनाएर बस्दा आगलागी हुन्छ। जाडोमा उनीहरू न्यायो लुगाको अभावमा आगो तापेर सुत्छन्। कहिलेकाहीँ आगो सल्किएर ज्यानै जान्छ। सरकारले गाँस, बास, कपासको व्यवस्था गर्नुपर्छ। उनीहरूलाई मासिक रूपमै सामाजिक सुरक्षा भत्ताको व्यवस्था गर्नुपर्छ। राउटेहरूको जनसंख्या घट्दो क्रममा रहेको तथ्यांकले देखाउँछ। सरकारले राउटेको व्यवस्थापन नगर्ने हो भने राउटे जाति नै लोप भएर जन सक्ने खड्का तर्क गर्छिन्। यस्तै अवस्था रहे उनीहरूको नाम इतिहासको पानामा सीमित हुन्छ। त्यसैले सरकारले समय अनुसारको आवश्यकता पूरा गर्न तिर ध्यान दिनुपर्छ, अध्यक्ष खड्काले भनिन्, राउटेहरूका लागि घरसहित शिक्षा, स्वास्थ्य, खानेपानी र सुरक्षाको प्रबन्ध मिलाउनुपर्छ। जलवायु परिवर्तनले जंगल क्षेत्रका पानीको मुहान सुक्दै गएको छ। उनीहरूले खाने कन्दमूल हराउँदै गएको छ। राउटेहरूलाई जीवन बाँच्न कठिन भएको छ। कतिपय संस्थाहरूले राउटेहरूलाई रक्सी खुवाएर मताउँछन्। अनि फोटो र भिडियो खिचेर लैजान्छन्। उनीहरूको अवस्था दैयनीय देखाएर खान्छन्। अहिले राउटेहरू कुलतमा फस्दै गएका छन्, अध्यक्ष खड्काले भनिन्, सरकारले राउटे समुदायको संरक्षणका लागि ठोस योजना ल्याउनुपर्छ।"
अझै कार्यान्वयन भएन निःशुल्क शिक्षाको हक,"काठमाडौं : संविधानको धारा ३१ (२) मा भनिएको छ प्रत्येक नागरिकलाई आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुनेछ। संविधानले नै आधारभूत तहको शिक्षा निःशुल्क हुने संवैधानिक ग्यारेण्टी गरेपनि सार्वजनिक विद्यालयले नै शतप्रतिशत निःशुल्क गरेका छैनन्। एक अध्ययनअनुसार सार्वजनिक विद्यालयले कुनै न कुनै रुपमा विद्यार्थीबाट शुल्क लिने गरेको पाइएको छ। एक्सन एड नेपालले ३५ वटा सार्वजनिक विद्यालयका प्रधानाध्यापक, विद्यार्थी अभिभावक, स्थानीय तहका जनप्रतिनिधि लगायतसँग गरेको नेपाल नागरिक शिक्षा प्रतिवेदनले अधिकांश विद्यालयले कुनै न कुनै बहानामा शुल्क लिएको देखाएको छ। नेपालका सार्वजनिक विद्यालयका शिक्षक, अभिभावक र विद्यार्थीले शिक्षासम्बन्धी अधिकारलाई प्रयोग गर्न सकेका छन् या छैनन् भन्नेबारे आधारित भएर प्रतिवेदन तयार पारेको छ। कम्तीमा पनि बालबालिकालाई शिक्षासम्बन्धी १० वटा अधिकार सुनिश्चित गर्नुपर्नेमा जोड दिइएको छ। जसअन्तर्गत अनिवार्य शिक्षा पाउनुपर्ने, भयरहित वातावरणमा पढ्न पाउने, सुरक्षित र पर्याप्त शैक्षिक तथा भौतिक पूर्वाधारसहित पढ्न पाउने र गुणस्तरीय शिक्षा पाउनुपर्ने लगायतका अधिकार रहेका छन्। हरेक विद्यालयका लागि विद्यालयस्तरीय नागरिक शिक्षा प्रतिवेदनका आधारमा राष्ट्रिय स्तरको नागरिक शिक्षा प्रतिवेदन बनाइएको त्रिभुवन विश्वविद्यालयका डाप्रमोद भट्ट बताउँछन्। समग्रमा सामूदायिक विद्यालयको स्थिती करीब उस्तै रहेको उनले बताए। डा भट्टका अनुसार विद्यालयहरूले विभिन्न वहानामा शुल्क लिइरहेकाले शतप्रतिशत निःशुल्क हुन नसकेको देखिएको छ। सो अध्ययन अनुसार १ कक्षादेखि ५ कक्षासम्मका विद्यालयमा करिब ३ प्रतिशतसम्म निःशुल्क नभएको देखिन्छ। यस्तै ६ देखि ८ कक्षासम्मका १० प्रतिशत र ९ देखि १२ कक्षासम्म पनि १० प्रतिशत स्कूलहरूमा निःशुल्क शिक्षा नभएको उनको दाबी छ। किनभने विद्यालयले कुनै न कुनै वहानाले शुल्कहरू उठाएको भेटिएकाले निःशुल्क हुन नसकेको डा भट्टको तर्क छ। अध्ययनलाई साक्षी मान्दै उनी भन्छन्, सार्वजनिक विद्यालयले मासिक शुल्क नलिए पनि अरु विभिन्न किसिममा विद्यार्थी तथा अभिभावकहरूले कुनै न कुनै नाममा अप्रत्यक्ष शुल्क तिरिरहनु परेको छ। सन् २०१२ र सन् २०१७ को प्रतिवेदन हेर्दा अहिले अलिकति बढेको जस्तो देखिन्छ। शिक्षाविद् प्राडाविनय कुसियत सरकारले ऐनबाट पाठ्यपुस्तक, परीक्षा शुल्क लिन नपाउने, शिक्षकलाई शुल्क दिनु नपर्ने र छात्रवृत्ति दिने भनेर निःशुल्क गरेको तर, यतिले नपुग्ने बताउँछन्। उनी भन्छन्, सरकारले निःशुल्क भने पनि पूर्ण निःशुल्क गर्न सकेको छैन। किनभने ऐनले तोकेभन्दा बाहेक विद्यार्थीको पोशाक, खाजा, झोला लगायतका अन्य स्टेशनरीहरूमा पनि खर्च हुने गरेको छ। आधारभूत शिक्षालाई साँच्चै निःशुल्क बनाउने हो भने सरकारले अहिले जति लगानी गरेको छ, त्यसको दोब्बर गरेमात्र निःशुल्क सम्भव हुने उक्त प्रतिवेदनले सुझाव दिएको छ। किनभने अझै थप रकम शिक्षक परिपूर्तिमै जरुरी छ। सरकारको प्रतिवेदनलाई नै आधार मान्ने हो भने ६० हजारभन्दा बढी दरबन्दी थप्न जरुरी छ। किनभने अहिलेसम्म विद्यालयमा भएको शिक्षक दरबन्दी अपुग छ। सरकारले २०५५५६ सालमा शिक्षक नियुक्त गरेपछि अरु थपेको छैन। जुन हिसावले विद्यालयमा भर्नादर सहभागिता बढेको छ। त्यो हिसावले शिक्षकहरू उपलब्ध गर्न सकेको छैन। बालबालिकाको उज्वल भविष्य निर्माण गर्ने शिक्षक दरबन्दी थप्नमा भने सरकारलाई हतार नभएको शिक्षाबिद्हरू टिप्पणी गर्छन्। राष्ट्रिय तथ्यांक अनुसार पनि अधिकांश विद्यालयमा शिक्षकविद्यार्थी अनुपात असन्तुलन छ। एक्सन एड नेपालले गरेको स्थलगत अध्ययनले पनि कुनै विद्यालयमा विद्यार्थी कम शिक्षक बढी र कुनैमा विद्यार्थी बढी तर शिक्षक कमको समस्या रहेको पाइएको छ। डा भट्ट भन्छन्, पाल्पाको एक विद्यालयमा एउटा शिक्षक बराबर ७ जना विद्यार्थी रहेको पनि देखियो। उता सिरहामा भने १ जना शिक्षक बराबर झण्डै ७८ जना विद्यार्थी देखियो। शिक्षकको तुलनामा विद्यार्थीको संख्या बढी रहेको छ। जबकी विद्यालयमा पर्याप्त शिक्षक दरबन्दी नहुँदा पठनपाठन प्रभावित बनेको छ। करिब २० प्रतिशत विद्यालयमा मात्रै पर्याप्त दरबन्दी देखिएको छ। यसबाहेकका विद्यालयले जसोतसो अस्थाइ, करार वा कम शिक्षकबाट अध्यापन सञ्चालन गरेका छन्। अन्तत ः यी सबैको असर विद्यार्थीको सिकाइमा गएर देखिन्छ। किनभने कम शिक्षकबाट धेरै विद्यार्थीलाई बुझाएर पठाउन गाह्रो हुने र विद्यार्थीको सिकाइ उपलब्धि कम हुन जान्छ। परिणामस्वरुप शैक्षिक गुणस्तर नै प्रभावित बनेको सरोकारवालाहरू बताउँछन्। यसैले शिक्षक विद्यार्थी अनुपात विद्यालय मर्ज गरेरै भएपनि मिलाउनुपर्ने शिक्षाविद् प्राडाविनय कुसियत सरकारलाई सुझाव दिन्छन्। २६ प्रतिशत विद्यालयमा छैन छात्रामैत्री शौचालय लामो समयदेखि छात्रा र छात्रका लागि शौचालय छुट्टाछुट्टै हुनुपर्ने भन्दै आएको छ। तर, अझै पनि २६ प्रतिशत सार्वजनिक विद्यालयमा छात्राका लागि छुट्टै शौचालय छैन। यससँगै विद्यालयमा खानेपानी छ तर सबैमा खानयोग्य शुद्ध पानीको अभाव भएको अध्ययनले देखाएको छ। उक्त अध्ययनअनुसार ५५ प्रतिशत विद्यालयमा खानयोग्य पानीको ब्यवस्था छैन। आधारभूत प्राथमिक उपचार विद्यालयमा बालबालिकालाई चोटपटक लाग्ने सम्भावना धेरै हुन्छ। यसैले विद्यालयमा आधारभूत प्राथमिक उपचारलाई प्राथमिकतामा राखिएको छ। तर, अध्ययनले भने ६ प्रतिशत सार्वजनिक विद्यालयमा मात्रै यसको ब्यवस्था भएको देखाएको छ। बाँकी ९४ प्रतिशत विद्यालयमा आधारभूत प्राथमिक उपचारको ब्यवस्था छैन। प्रधानाध्यापकलाई अपर्याप्त तालिम प्रधानाध्यापक भएपछि नेतृत्व गर्ने खालका तालिम दिन जरुरी छ। तर, अध्ययनले यस्तो अभ्यास कम भएको देखाएको छ। अध्ययन अनुसार करिब ६१ प्रतिशत प्रधानाध्यापकले नेतृत्वको तालिमबिनै काम गरिरहेका छन्।"
"सामान बरामद हुन्छ, किन पक्राउ पर्दैनन् तस्कर ?","परासी : नवलपरासीका सीमावर्ती नाकाबाट भित्रिने विभिन्न अवैध सामग्रीलाई हरेक दिनहुँजसो प्रहरीले बरामद गर्छ। त्यस्ता अवैध सामग्रीबारे जानकारी प्रहरीले हरेक दिन नै सार्वजनिक गर्छ । दिनहुँजसो बरामद हुने अवैध सामाग्री २० हजारदेखि एकडेढ लाखसम्मका हुन्छन्। ठूलो परिमाणको सामान भने प्रहरीले कमै मात्र बरामद गर्ने गरेको पाइन्छ। बरामद गरेका सामान सानो होस् वा ठूलो परिमाणको कारोबारमा संलग्न व्यक्तिहरू भने प्रहरीले फरार भएको देखाउँदै आएको छ। अधिकांश अवैध सामानलाई प्रहरीले बेवारिसे अवस्थामा बरामद भएको देखाउने गरेको छ। ओसारपसार गर्दै गरेको अवस्थामा मात्र होइन फर्म, घर र गोदाममा बरामद भएपनि प्रहरीले व्यक्तिलाई पक्राउ नगरी सामान भन्सार र राजश्व पठाउने गरेको छ। यसले आम सर्वसाधारणमा प्रहरीको मिलमतो भएको आशंकालाई बढाएको छ। कारोबारमा संलग्न व्यक्ति किन पक्राउ परेनन् भन्ने जवाफमा प्रहरीले सधैं भन्ने एउटै रेडिमेड जवाफ छ। कारोबारमा संलग्न व्यक्ति सामान छाडेर भागे। पछिल्लो पटक गत शनिबार मात्र प्रहरीले रामग्राम नगरपालिका८ लोसहडास्थित एक पोल्ट्री फर्मबाट ६३ लाख बढीको अवैध चिनी बरामद गयो। स्थानीय धर्मेन्द्र यादवको पाल्ही एग्रो फर्मबाट चिनी बरामद भएको हो। फर्म सञ्चालक भने अहिलेसम्म पक्राउ परेका छैनन्। यादव फरार रहेको र उनको खोजी कार्य भइरहेको जिल्ला प्रहरी कार्यालयका निमित्त प्रमुख डीएसपी भोजराज पाण्डेयले बताए। बरामद चिनी प्रहरीले व्यक्ति फरार रहेको जनाउँदै राजश्व अनुसन्धान कार्यालय बुटवल पठाएको छ। बरामद सामान बेवारिसे देखाउनुमा केही व्यवहारिक कारण र केही कानुनी झण्झट रहेको प्रहरी नै बताउँछ। अवैध सामान बरामदपछि पक्राउ परेका सवारीसाधन र व्यक्तिमाथि मुद्दा चलाउनु पर्ने हुन्छ। बेवारिसे देखाउँदा बरामद सामान सिधै भन्सार पठाएपछि प्रहरीलाई झन्झट कम हुन्छ। सामान थोरै र प्रकृया धेरै हुने भएकाले बेवारिसे देखाउने गरिएको प्रहरी स्रोत बताउँछ। सामान ओसारपसार गर्ने कारोबारी नभई अन्य व्यक्ति (क्यारिङ) लाई कमिशन दिएर पठाइने गरिन्छ। आर्थिक अवस्था कमजोर भएका व्यक्तिलाई पक्राउ गर्दा उसले जरिवाना तिर्न नसक्ने र ओसारपसारमा प्रयोग भएका सवारीसाधनसमेत जफत हुने र उसको उठीबासै हुने भएकाले व्यवहारिक हेरेर बेवारिसे देखाउने गरेको स्वयं प्रहरी बताउँछ। व्यक्ति पक्राउ परेमा बरामद सामानको बिगो बराबरको जरिवाना र सवारीसाधन जफत हुने प्रावधान छ। बिगो बराबरको जरिवाना हुने भएपछि त्यही त्रास देखाएर तस्करलाई छाड्ने गरेको प्रहरीमाथि आरोप लाग्ने गरेको छ। आरोपप्रति जिल्ला प्रहरी कार्यालयका निमित्त प्रमुख डिएसपी भोजराज पाण्डेले सामान्य बाहिरबाट हेर्दा त्यसो देखिएपनि वास्तविक सत्य नभएको तर्क गर्छन। अवैध सामान बरामद गर्न जाँदा अधिकांश कारोबारीहरू प्रहरी देख्नेबित्तिकै भाग्छन्। कमै मात्र पक्राउ पर्ने गरेका छन्। पक्राउ परेकालाई कानुनी कारबाहीका लागि पठाउने गरेका छौं, उनले भने। खेलौना, थोरै मात्राका बिस्कुट आदि ल्याउने सामान्य व्यक्ति पक्राउ गर्दा मारमा पर्ने र सवारीसाधनसमेत जफत भई आर्थिक बोझ पर्ने भएकाले कहिलेकाहीँ ड्युटीमा खटिएका प्रहरीले व्यवहारिकता पनि हेरेको हुन सक्ने उनको तर्क छ। गत साउनदेखि माघ २ गतेसम्म साढे तीन करोडको अवैध सामान र सवारीसाधन भन्सार र राजश्व कार्यालय पठाइएको पाण्डेयले बताए। यस अवधिमा अवैध सामानसहित २० सवारीसाधन र ६ जना व्यक्तिलाई कारबाहीका लागि पठाइएको प्रहरीले जनाएको छ। परासीको रामग्राम८ लोसहडास्थित एक पोल्ट्री फर्मबाट बरामद गरिएको ६३ लाखबढीको अवैध चिनी । हरि शर्मा"
दर्जन बैंकलाई कारबाही,"काठमाडौं : नेपाल राष्ट्र बैंकले नियम पालना नगरेको भन्दै १० वटा बैंक तथा वित्तीय संस्थालाई कारबाही गरेको छ। आर्थिक वर्ष २०७९०८० को पहिलो त्रैमासमा मात्रै ६ विकास बैंक र ४ वित्त कम्पनीलाई स्थलगल सुपरिवेक्षण गर्दा नियमानुसार पालना नगर्नेलाई कारबाही गरिएको हो। कर्णाली विकास बैंकले तीन पटक हर्जाना तिर्नु परेको छ। केन्द्रीय बैंकले तोकेअनुसार अनिवार्य नगद मौज्दात (सीआरआर), विपन्न कर्जा परिचालन र ९० प्रतिशतको कर्जा निक्षेप अनुपात (सीडी रेसियो) कायम नगरेका उक्त कम्पनीलाई हर्जाना लगाइएको हो। तोकेअनुसार अनिवार्य नगद मौज्दात (सीआरआर) कायम नगर्ने कर्णाली डेभलपमेन्ट बैंकले पहिलो त्रैमासमा दुई पटक सीआरआर कायम नगरेको र विपन्न वर्ग कर्जा तोकेअनुसार प्रवाह नगरेकाले हर्जाना तिराइएको छ। विपन्न कर्जा कम्तीमा ५ प्रतिशत अनिवार्य गर्नुपर्छ तर सो बैंकले सीमासम्म नगरेकाले १ लाख ५२ हजार ९ सय २८ रुपैयाँ जरिवाना लगाएको हो। उक्त विकास बैंकले सीआरआर कायम नगरेकाले प्रथम त्रैमासमै पहिलो पटक ७ सय ६ र दोस्रो पटक ३२ हजार ९ सय ६९ रुपैयाँ हर्जाना लगाइएको छ। यसैगरी सीआरआर कायम नगरेको भन्दै सालपा विकास बैंकलाई ३ सय ५३ रुपैयाँ जरिवाना लिइएको छ। कर्जा निक्षेप अनुपात (सीडी रेसियो) कायम नगरेको भन्दै कर्पोरेट, सिन्धु, नारायणी र सप्तकोसीलाई चालू आवको पहिलो त्रैमासमै दुई पटकसम्म जरिवाना लगाएको छ। १२१६० प्रतिशत सीडी रेसियो पुर्याएको भन्दै कर्पोरेट डेभलपमेन्ट बैंकलाई पहिलो त्रैमासमै पहिलोपटक २० लाख १३ हजार र दोस्रो पटक २३ लाख १४ हजार हर्जाना लगाएको छ। सीडी रेसियो कटाएर ९२१७ प्रतिशत पुर्याएको सिन्धु विकास बैंकले पहिलो पटक १ लाख २६ हजार र दोस्रो पटक १६ लाख ९९ हजार १५१ रुपैयाँ हर्जाना तिर्नु परेको छ। १०५८० प्रतिशत पुर्याएको नारायणी डेभलपमेन्ट बैंकलाई पहिलो पटक ४ लाख ६३ हजार र दोस्रो पटक ५ लाख १६ हजार रुपैयाँबराबरको जरिवाना लगाइएको छ। सप्तकोसी डेभलपमेन्ट बैंकलाई सबैभन्दा बढी हर्जाना लगाइएको छ। सो बैंकले सीडी रेसियोको सीमा कटाएर ९९७१ प्रतिशत पुर्याएको छ। यसैले कारबाहीस्वरूप पहिलो त्रैमासमा प्रथम पटक साउनमा २१ लाख ८० हजार र दोस्रो पटक भदौमा २८ लाख ९७ हजार रुपैयाँ जरिवाना तिराएको छ। यसैगरी गवर्गका ४ वित्त कम्पनी नेपाल फाइनान्स, जानकी फाइनान्स, समृद्धि फाइनान्स, प्रोग्रेसिभ फाइनान्स लिमिटेड कारबाहीको दायरामा आएका छन्। कर्जा निक्षेप अनुपात (सीडी रेसियो) कायम नगरेको अर्थात् सीमाभन्दा बढी ९१३६ प्रतिशत पुर्याएको भन्दै नेपाल फाइनान्स लिमिटेडलाई गत साउनमा १९ हजार ३ सय ३० र भदौमा १ लाख ६५ हजार ५८५ रुपैयाँ हर्जाना लगाइएको छ। जानकीलाई साउनमा ६ लाख ५५ हजार जरिवाना तिरेकोमा भदौमा पनि नियम पालना नगरेकाले पुनः ६ लाख ३७ हजार जरिवाना लिइएको छ। समृद्धि फाइनान्सलाई ८० हजार हर्जाना लगाइएको छ। प्रोग्रेसिभ फाइनान्सले अनिवार्य नगद मौज्दात (सीआरआर) कायम नगरेकोमा २३ हजार १ सय ८८ रुपैयाँ जरिवाना तिर्नु परेको छ।"
कुरूप बन्दै बुलबुले ताल,"सुर्खेत : सुर्खेतको पर्यटकीय स्थल बुलबुले ताल संरक्षणको अभावक कुरूप बन्न थालेको छ। तालको भूभाग अहिले घाँसे मैदानमा परिणत भएको छ। विकास र विस्तार गर्दा प्राकृतिक अवस्था तथा भूबनोटको ख्याल नगरिँदा बुलबुले उद्यानको मुख्य आकर्षण बुलबुले ताल नै नरहने अवस्थामा पुगेको हो। गत आर्थिक वर्षमा बुलबुले तालमा डोजरको प्रयोग गरेर तालको क्षेत्रफल विस्तार गरिएको थियो। तालको विस्तारसँगै तालमा रहेको पानी जमिनमुनिबाट छिरेर बाहिर बग्यो। अहिले यो ताल दिनानुदिन कुरूप बन्दै गएको छ। स्थानीय वसन्ती खनालले भनिन्, वीरेन्द्रनगर नगरपालिकाले ताल बनाउने नाममा तालकै विनाश गरेको छ। झन्डै १५ वर्ष पहिले हामी सुर्खेत आउँदा देखेको ताल सुन्दर थियो। अहिले त कुरूप बनेछ। यो देख्दा कति मन रुन्छ। ताल विस्तार गर्ने नाममा नगरपालिकाले तालमा डोजर लगाएर घाँसे मैदान बनाएको स्थानीयको आरोप छ। तत्काल यसको संरक्षण नगरिए ताल नै हराउने उनीहरूको चिन्ता छ। तालको क्षेत्र विस्तार गर्ने योजनाले पनि पूर्णता पाउन सकेको छैन। वीरेन्द्रनगर नगरपालिकाका प्रमुख प्रशासकीय अधिकृत नरहरि तिवारीले तालमा पानी जम्मा नहुने समस्या आएपछि आफूहरू पनि यसप्रति चिन्तित रहेको बताए। उनले भने, बुलबुले संरक्षणका लागि सुर्खेतस्थित जलाधार कार्यालयले ठेक्का प्रक्रिया गर्दैछ, नगरपालिकाले प्राविधिक खटाएर समस्याको पहिचान गर्ने काम गरेको छ। तालमा जम्मा भएको पानी जमिनमुनि छिरेकाले त्यसको अवस्था विश्लेषण गरेर मात्रै बाँकी कामहरू अघि बढाइने नगरपालिकाले जनाएको छ। यसै वर्ष ताललाई हेर्न लायक ताल बनाउने योजना नगरपालिकाको छ। उपत्यका नगर विकास समितिका सदस्य सचिवसमेत रहेका तिवारीले ताल क्षेत्रको सरसफाइलगायत व्यवस्थापनका कामहरू पनि भइरहेको बताए। भू तथा जलाधार व्यवस्थापन कार्यालय सुर्खेतका प्रमुख शिखर चपाईले बुलबुले संरक्षणको कामका लागि आफ्नो कार्यालयबाट ५० लाख बजेट रहेको जानकारी दिए। नगर विकास समितिले तालको उत्थानका लागि गुरुयोजना बनाएको छ।"
घरमा पसेको चितुवा नियन्त्रणमा,"बागलुङ : बागलुङ बजारको मानव वस्तीमा पसेको चितुवालाई नियन्त्रणमा लिइएको छ। बुधबार बिहान बागलुङ नगरपालिका३ नागरोडका रामु खड्काको घरमा पसेको चितुवालाई डिभिजन वन कार्यालय बागलुङ र प्रहरीको टोलीले नियन्त्रणमा लिइएको हो। खड्का परिवारले चितुवालाई घरभित्रै पसेको देखेपछि प्रहरीलाई खबर गरेका थिए। प्रहरी र डिभिजन वन कार्यालयको टोली उक्त घरमा पुग्दा चितुवा घरको एक कुनामा लुकेर बसेको अवस्थामा भेटिएको डिभिजन वन अधिकृत मुकुन्द अधिकारीले बताए। बुधबार बिहान ९:३० बजे घरभित्र चितुवा पसेको देखेपछि रामु खड्काले प्रहरीमा खबर गर्नुभएको थियो, अधिकृत अधिकारीले भने, प्रहरीले हामीलाई खबर गरेपछि त्यहाँ पुग्दा चितुवा घरको एक कुनामा लुकेर बसेको थियो। अधिकृत अधिकारीले चितुवा घरभित्र पसेपनि कसैलाई आक्रमण नगरेको बताए। उनले बिहान उज्यालो भएपछि जंगलबाट गाउँ पसेको चितुवाले सुरक्षित बासस्थानको खोजिमा घरमा पसेको अनुमान गरिएको बताए। चितुवालाई डिभिजन वन कार्यालयसँग रहेको सामान्य काठको खोरमा राखेर सुरक्षित तरिकाले घरबाहिर निकालिएको अधिकारीले बताए। उनले नियन्त्रणमा लिइएको चितुवा वन कार्यालयको परिसरमा राखिएको र बुधबार साँझ जंगलमा लगेर छोडिने बताए।"
दृष्टिदातालाई नमन,"आँखामा हुने मोतीबिन्दुकै कारण धेरैले दृष्टि गुमाउँछन्। उपचार गरे दृष्टि फर्किन्छ। तर पैसा र पहुँचकै अभावमा हजारौं नेपालीले दृष्टि गुमाउनुपर्छ। त्यसमा क्रान्तिकारी परिवर्तन नेपालमा भएको छ, थुप्रै नेपालीले अचेल सरल, सहज र सुलभ आँखा उपचारमात्रै होइन दृष्टि पाएका छन्। त्यसैले त मोतीबिन्दुका कारण अन्धोपन भएको जनसंख्या शून्य दशमलव ८ बाट घटेर शून्य दशमलव ३ भएको छ। गएको ४० वर्षयताको यो उपलब्धिमा सबैभन्दा धेरै जस कसैलाई दिनुपर्छ भने त्यो नेत्र विशेषज्ञ डासन्दुक रुइतलाई नै दिनुपर्छ। नेपालमा मात्रै नभएर विश्वमै अन्धोपन निवारणमा डा रुइतले अतुलनीय योगदान पुर्याएका छन्। मानवताका खातिर उनले पुर्याएको योगदानकै कदरस्वरूप बहराइनको इसा अवार्ड फर सर्भिस टु ह्युमानिटी संस्थाले डा रुइतलाई अवार्ड घोषणा गरेको छ। १३ करोड रुपैयाँभन्दा धेरै राशिको यो पुरस्कारले वास्तवमा व्यक्तिगत रूपमा डारुइतलाई मात्रै होइन उनैले भनेझै सिंगो नेपाललाई नै विश्व मानचित्रमा सम्मान दिएको छ। डा रुइतले मोतीबिन्दुको शल्यक्रियामा जुन सरल विधि विकास गरे त्यसलाई विकासमात्रै नभनेर क्रान्ति नै मान्नुपर्छ। उनैले विकास गरेको इन्ट्राअकुलर लेन्स आज नेपालले विदेश निर्यात गर्छ। त्यसबाट लाखौं लाखले दृष्टि पाएका छन्। डारुइत स्वयंले लाखभन्दा बढीको आँखाको शल्यक्रिया गरी दृष्टि दिएका छन्, त्यो पनि नेपालभित्रमात्रै होइन, भुटान, बंगलादेश, कम्बोडिया, भारत, म्यान्मार, इन्डोनेसिया, उत्तरकोरिया हुँदै थुप्रै अफ्रिकी मुलुकमा पनि। डा रुइतको योगदान नेपाल र नेपालीका मात्रै नभएर विश्व मानवकल्याणका लागि छ। यो यथार्थको मूल्यांकन स्वरूप बहराइनका पूर्वराजा शेख इसा बिन सलमान अल खालिफाका नाममा स्थापित अवार्ड उनको पोल्टामा परेको हुनुपर्छ। जबकि विश्व स्वास्थ्य संगठन फाउन्डेसनजस्ता संस्था संक्षिप्त सूचीमा पर्दासमेत उनै रुइत पुरस्कार लागि योग्य ठहरिए। डा रुइतले प्राप्त गरेको अवार्ड उनले जीवनभरको तपस्याको प्रतिफल नै हो। उनले गरिबतम मुलुक नेपालमा बसेर यहाँको आँखा उपचार विधिलाई उकासे। नेपालमै बसेर विश्वलाई नै योगदान गर्न सकिन्छ भन्ने प्रेरणादायी उदाहरण प्रस्तुत गरे। आफूमात्रै पुरस्कृत भएनन्, मुलुकलाई पुरस्कृत गरे। यस्ता नेपालीपुत्रलाई लाखलाख नमन। बरु नेपाल राज्यले डा रुइतको प्रतिभा र योगदानको खास कदर गरेको छैन। जे जति प्रतिष्ठा आर्जन गरेका छन्, त्यो नागरिकहरूले गरेको सम्मान हो। सरकारले उनीसँग सहकार्य गर्दै सबै नेपालीलाई आँखा सेवाको सरल पहुँच पुर्याउने उनको लक्ष्य हासिलका लागि योगदान गर्न ढिला गर्नु हुँदैन।"
सभामुखमा भिड्दै घिमिरे र न्यौपाने,"काठमाडौं : सत्ता गठबन्धनबाट एमालेका देवराज घिमिरे र विपक्षी दलबाट कांग्रेसकी ईश्वरीदेवी न्यौपाने सभामुखमा भिड्दै छन्। सभामुख चयन गर्न बिहीबार प्रतिनिधिसभा बैठकमा मतदान हुनेछ। जसका लागि बुधबार सत्तारुढ दल र विपक्षीबाट दुई जनाको उम्मेदवारी परेको हो। घिमिरेका प्रस्तावकमा सुवासचन्द्र नेम्बाङ, समर्थकमा हितराज पाण्डे, राजेन्द्रप्रसाद लिङदेन र रवि लामिछाने छन्। न्यौपानेको प्रस्तावकमा विश्वप्रकाश शर्मा, समर्थकमा प्रकाश ज्वाला छन्। घिमिरे झापा २ बाट प्रतिनिधिसभा सदस्य निर्वाचित भएका हुन्। कैलालीकी न्यौपाने कांग्रेसकी समानुपातिक सांसद हुन्। दुवै उम्मेदवारले आफूले जित्ने दाबी गरेका छन्। म त्यो जिम्मेवारीमा पुग्ने निश्चित नै छ, घिमिरेले भने, विगतबाट शिक्षा लिँदै आरोप, प्रत्यारोप, पूर्वाग्रहबाट टाढा रही यथार्थ ढंगले ठिक बाटोबाट सदनलाई अघि लग्ने विचार छ। सभामुखले खेल्ने भूमिकामा कुनै कमी हुन नदिई काम गर्नेछु। न्यौपानेले आफू निर्वाचनअघि कांग्रेसको नेता भए पनि सभामुख बनेपछि साझा रूपमा रहने बताइन्। भनिन्, निर्वाचनमा म हार्छु भनेर कोही पनि जाँदैन। म यो निर्वाचनमा जित्छु। विपक्षी दलबीचको सहमतिमा न्यौपानेलाई उम्मेदवार बनाउने निर्णय पार्टीले लिएको कांग्रेस महामन्त्री शर्माले बताए। बिहीबार संसद् बैठकमा नेम्बाङले घिमिरेको उम्मेदवारीसम्बन्धी प्रस्ताव गर्ने, पाण्डे, लिङदेन र लामिछानेले समर्थन गर्ने सम्भावित कार्यसूची बनेको छ। यस्तै, शर्माले न्यौपानेको उम्मेदवारीसम्बन्धी प्रस्ताव प्रस्तुत गर्ने, ज्वालाले समर्थन गर्ने सम्बभावित कार्यसूची संघीय संसद्का महासचिव डा भरतराज गौतमले निकालेका छन्। २ सय ७५ सदस्यीय प्रतिनिधिसभामा सभामुख पदमा जितका लागि १ सय ३८ मत आवश्यक पर्छ।"
राष्ट्रपतिमा मेरो ठूलो आकांक्षा छैन :सुवास नेम्वाङ,"काठमाडौं : नेकपा एमाले उपाध्यक्ष सुवास नेम्वाङले पार्टीले जसलाई चुन्न उही नै राष्ट्रपति बन्ने बताएका छन्। संसद भवन बाहिर सञ्चारकर्मीसँग कुरा गर्दै नेम्वाङले राष्ट्रपति उम्मेदवार पार्टीले चयन गर्ने र त्यही अन्तिम हुने बताए। सञ्चारकर्मीले तपाईं राष्ट्रपति हुनुहुन्छ भन्ने प्रश्नमा नेम्वाङले भने,'नेपाली जनताका छोराछोरी जोपनि राष्ट्रपति बन्न सक्छन्। व्यक्तिगतरुपमा मेरो ठूलो आंकाक्षा छैन।पार्टीले जे निर्णय गर्छ। त्यो सर्वोपरी हुन्छ।' सत्ता साझेदार दलबीच भएको भागण्डामा सभामुख र राष्ट्रपति एमालेको भागमा परेको छ। जसअनुसार एमालेले सभामुख पाइसकेको छ भने राष्ट्रपतिको पदावधि फागुनमा सकिदैछ। प्रतिपक्षी दल नेपाली कांग्रेसले पनि राष्ट्रपति पदका लागि उम्मेदवार उठाउने तयारी गरेको छ। यस्तै, आज बसेको संसद बैठकले प्रतिनिधि सभाको सभामुखमा एमालेका देवराज घिमिरेलाई चयन गरेको छ। सत्ता साझेदार दलका उम्मेदवार घिमिरेले १६८ मत प्राप्त गरी सभामुख बनेका हुन्। उनका प्रतिपक्षी नेपाली कांग्रेस उम्मेदवार ईश्वरीदेवी न्यौपानेले १०० मत प्राप्त गरिन्। घिमिरे झापा२ बाट प्रतिनिधिसभाको सदस्यमा निर्वाचित सांसद हुन्। उपसभामुखको निर्वाचन भने माघ ७ गतेलाई तोकिएको छ।"
सिडिओहरू आफ्नै जिल्लामा सरुवा हुन नपाउने,"काठमाडौं : गृह मन्त्रालयले प्रमुख जिल्ला अधिकारी (सिडिओ)हरूको सरुवाका लागि सुशासन (व्यवस्थापन तथा सञ्चालन) नियमावली २०६५ को नियम ९ ले दिएको अधिकार प्रयोग गरी पहिलोपटक कार्यविधि बनाई लागू गरेको छ। सबैलाई सबै ठाउँमा अवसर र अनुभव प्राप्त हुनेगरी मन्त्रालयले प्रमुख जिल्ला अधिकारीको पदस्थापन वा सरुवा गर्ने वा कामकाज गर्न खटाउनेसम्बन्धी कार्यविधि २०७९ तयार पारी लागू गरेको हो। उक्त कार्यविधिअनुसार अब भने कुनै पनि सिडिओले आफ्नो गृहजिल्लामा सरुवा हुन पाउने छैनन्। 'अब छिट्टै हुने सरुवा नै त्यही कार्यविधिमा टेकेर हुन्छ,' गृहसचिव विनोदप्रकाश सिंहले भने, 'सरुवालाई निष्पक्ष, पारदर्शी र व्यवस्थित गर्न कार्यविधि महत्वपूर्ण हुने विश्वास छ।' उनका अनुसार गृहमन्त्री रवि लामिछानेको निर्देशनमा उक्त कार्यविधि बनाई लागू गरिएको छ। यसअघि सरुवा बढुवामा राजनीतिक हस्तक्षप भएको भनी आरोप लाग्दै आएको थियो। 'विगतमा धेरै मान्छे एउटै क्षेत्रमा बस्ने अवस्था रह्यो सबैलाई सबै ठाउँको अवसर र अनुभव होस् भन्ने उद्देश्यले कार्यविधि बनाएर लागू गरिएको हो,' गृहप्रवक्ता फणिन्द्रमणि पोखरेलले भने। नेतृत्व, समन्वय, क्षमता, सुरक्षा व्यवस्थासम्बन्धी ज्ञान, स्थनीयस्तरको कार्य अनुभव, रुचि, दक्षता र वरिष्ठताका आधारमा सरल, पारदर्शी एवं अनुमानयोग्यरूपमा गर्न वाञ्छनीय भएकाले कार्यविधि ल्याइएको गृह मन्त्रालयले जनाएको छ। राजपत्राङ्कित प्रथम श्रेणीको प्रजिअको हकमा क वर्गको जिल्ला, मन्त्रालय, विभाग वा अन्तर्गत कम्तीमा एक वर्ष काम गरेको, राजपत्राङ्कित द्घितीय श्रेणीको अधिकृतलाई खटाउनुपर्ने अवस्थामा उक्त श्रेणीको पदमा कम्तीमा पाँच वर्षको प्रशासनिक क्षेत्रको कार्यानुभव भएको र कानुनमा स्नाताक तह उत्तीर्ण वा मान्यताप्राप्त संस्थाबाट कम्तीमा तीन महिनाको न्याय तथा कानुनसम्बन्धी तालिम प्राप्त गरेको हुनुपर्नेछ। त्यस्तै राजपत्राङ्कित द्वितीय श्रेणीको प्रजिअको हकमा राजपत्राङ्कित द्वितीय श्रेणीको सहायक प्रजिअ वा इलाका प्रशासन कार्यालयको प्रमुख भई वा मन्त्रालय विभाग वा अन्तर्गत कम्तीमा एक वर्ष काम गरेको हुनुपर्नेछ। यस्तै कानुनमा स्नातक तह उत्तीर्ण भएको वा मान्यताप्राप्त संस्थाबाट कम्तीमा तीन महिनाको न्याय तथा कानुनसम्बन्धी तालिम प्राप्त गरेको हुनुपर्नेछ। निर्देशिकामा पहिलोपटक प्रमुख जिल्ला अधिकारीको सरुवा गर्दा मन्त्रालय विभाग वा अन्तर्गत कार्यालयमा कार्यरत राजपत्राङ्कित प्रथम वा द्वितीय श्रेणीका अधिकृतमध्ये वरिष्ठ अधिकृतलाई खटाइने छ। काठमाडौं उपत्यकाका जिल्लामा खटाउँदा ख र ग वर्गका जिल्लामा प्रजिअ भई अनुभव हासिल गरेका अधिकृतलाई र प्रदेश राजधानी भएको जिल्लाको हकमा मन्त्रालय, विभाग वा अन्तर्गत कार्यालय वा प्रजिअ भई कार्य गरिसकेका अधिकृतलाई तथा गृहसचिव र प्रमुख जिल्ला अधिकारीबीच हुने कार्यसम्पादन सम्झौताको मूल्याङ्कनमा उत्कृष्ट हुने तीन जिल्लाका प्रजिअलाई प्राथमिकता दिइनेछ। कार्यविधिमा पदस्थापन वा सरुवा नगरिने अवस्थासमेत तोकिएको छ। जसअनुसार विभागीय सजाय पाएका, कारबाही प्रक्रिया सुरु भएकामा नटुङ्गिँदासम्म, कार्यसम्पादन सम्झौतामा ९० प्रतिशतभन्दा कम अङ्क ल्याई अन्तिम तीनमा रहने जिल्लाका अधिकारीलाई अर्को जिल्लामा जिम्मेवारी नदिइने उल्लेख छ। अधिकृतको स्थायी ठेगाना भएको जिल्लामा प्रजिअको रूपमा पदस्थापन सरुवा वा काजमा नखटाइने कार्यविधिको बुँदा ५ (ङ) मा उल्लेख छ। कुनै पनि एक प्रदेशमा एक अवधि पूरा गरेका अधिकृतलाई पुनः सोही प्रदेशको अर्को जिल्लामा पनि खटाइने छैन। पदस्थापनका लागि जिल्लाको वर्गीकरणलाई आधार मानिने उल्लेख छ। राजपत्राङ्कित प्रथम श्रेणीको प्रजिअलाई सरुवा गर्ने प्रयोजनका लागि ६१ जिल्लालाई क, ख र गमा वर्गीकरण गरिएको छ। राजपत्राङ्कित प्रथम श्रेणीको अधिकृतलाई पहिलोपटक प्रजिअको रूपमा खटाउँदा ख र ग वर्गका जिल्लामा खटाइने छ। तर मन्त्रालयको महाशाखा प्रमुख वा विभागमा महानिर्देशक भई न्यूनतम एक वर्ष कार्य गरेको अधिकृतलाई क वर्गको जिल्लामा खटाउन बाधा नपर्ने कार्यविधिमा उल्लेख छ। राजपत्राङ्कित द्वितीय श्रेणीको प्रजिअ रहने जिल्लामा प्रजिअ खटाउँदा मन्त्रालय, विभाग वा अन्तर्गतका कार्यालयमा कम्तीमा एक वर्ष काम गरेको हुनुपर्ने छ। ग वर्गको जिल्लामा प्रजिअ भएको अधिकृतलाई ख र क वर्गको जिल्लामा प्रजिअमा खटाइने छ। इच्छाविपरीत पुनः ग मा खटाइने छैन। कार्यविधिमा क वर्गको जिल्लामा भइरहेका अधिकृतलाई तत्काल क वर्गकै अर्को जिल्लामा खटाइने छैन। तर वार्षिक कार्यसम्पादन सम्झौताको मूल्याङ्कनमा उत्कृष्ट तीनवटा जिल्लामा प्रजिअलाई क बाट क वर्गकै जिल्लामा खटाउन बाधा नपर्ने उल्लेख छ। सरुवामा गृहसचिव र प्रजिअबीच हुने कार्यसम्पादन सम्झौताको अङ्कलाई समेत आधार मानिने उल्लेख छ। कुन जिल्ला कुन वर्गमा?कार्यविधिमा काठमाडौं, ललितपुर, कास्की, कैलाली, चितवन, झापा, पर्सा, बाँके, मकवानपुर, मोरङ, रुपन्देशी र सुनसरीलाई क वर्गको जिल्लामा राखिएको छ। त्यस्तै इलाम, उदयपुर, कञ्चनपुर, कपिलवस्तु, काभ्रे, गोरखा, तनहुँ, दाङ, धनुषा, धादिङ, नवलपरासीपूर्व र पश्चिम, नुवाकोट, पाल्पा, बर्दिया, भक्तपुर, बारा, महोत्तरी, रौतहट, सिन्धुपाल्चोक, बाग्लुङ, सप्तरी, सर्लाही, स्याङ्जा, सिरहा, सिन्धुली र सुर्खेतलाई ख वर्गमा राखिएको छ। त्यस्तै अछाम, अर्घाखाँची, ओखलढुङ्गा, खोटाङ, गुल्मी, जाजरकोट, जुम्ला, डडेलधुरा, डोटी, दैलेख, दोलखा, धनकुटा, पर्वत, पाँचथर, प्युठान, बैतडी, भोजपुर, रामेछाप, रोल्पा, लमजुङ, सल्यान र सङ्खुवासभालाई ग वर्गको जिल्लमा राखिएको छ।"
"एमालेले राष्ट्रपतिमा उम्मेदवार उठाउँछ, हाम्रो सहमति त्यही हो : ओली","काठमाडौं : नेकपा एमालेका अध्यक्ष केपी शर्मा ओलीले राष्ट्रपति एमालेले पाउनुपर्ने सहमति भएको बताएका छन्। उनले सोहीबमोजिम एमालेले राष्ट्रपतिको उम्मेदवार उठाउने बताए। संसद बैठकपछि बिहीबार सञ्चारकर्मीसँग कुरा गर्दै उनले एमालेको उम्मेदवारलाई नै राष्ट्रिय सहमति बनाउनुपर्ने बताए। 'राष्ट्रपतिमा नेकपा एमालेले उम्मेदवार उठाउँछ। हाम्रो सहमति त्यही हो। त्यसमा राष्ट्रिय सहमति हुनुपर्छ,' उनले भने। राष्ट्रपतिमा एमालेको उम्मेदवार को भन्ने जिज्ञासामा ओलीले कुनै जवाफ फर्काएनन्। यसअघि प्रधानमन्त्री पुष्पकमल दाहाल प्रचण्डले राष्ट्रपतिमा समझदारी गर्ने प्रयासमा आफू रहेको बताएका थिए। यता नेपाली कांग्रेसका महामन्त्री विश्वप्रकाश शर्माले सभामुख निर्वाचित हुन नसके पनि राष्ट्रपतिमा परिणाम आउनेगरी उम्मेदवार उठाउने बताएका थिए।"
राष्ट्रपतिमा परिणाम हासिल गर्ने ढंगले लाग्छौं : कांग्रेस महामन्त्री शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले परिणाम हासिल गर्ने हिसाबले राष्ट्रपतिमा उम्मेदवार उठाउने बताएका छन्। संसद बैठकपछि बिहीबार सञ्चारकर्मीसँग कुरा गर्दै उनले सभामुखमा उम्मेदवारी दिएको कांग्रेसले राष्ट्रपतिमा पनि उम्मेदवारी दिने बताए। 'राष्ट्रपतिका विषयमा अहिल्यै चर्चा गर्नुपर्छ जस्तो लाग्दैन। तर सभामुखमा उम्मेदवारी दिएको कांग्रेसले अवश्य राष्ट्रपतिमा पनि प्रतिस्पर्धा गर्छौं। त्यसबेला परिणाम हासिल गर्ने ढंगले गर्छौं। जनताले सरकार र शीतल निवासको नेतृत्वको अपेक्षा गरेर नै कांग्रेसलाई पहिलो दल बनाएको थियो,' उनले भने। उनले एमाले अध्यक्ष केपी शर्मा ओलीले सरकार गठनका लागि ढोक्सा थापेको बताए। पूर्वप्रधानमन्त्रीज्यूले हामीलाई ढोक्सा थापेको भन्नुहुन्थ्यो। तर, उहाँले चाहिँ थाप्नुभएको रहेछ,' उनले भने।"
लुम्बिनीका मुख्यमन्त्री गिरीलाई विश्वासको मत,"दाङ : लुम्बिनी प्रदेशका मुख्यमन्त्री लिला गिरीले विश्वासको मत पाएका छन्। बिहीबार दिउँसो बसेको प्रदेश सभाको चौथो बैठकमा मुख्यमन्त्री गिरीले विश्वासको मत लिएका हुन्। नेपालको संविधानको धारा १८८ को उपधारा (१) तथा लुम्बिनी प्रदेश नियमावली २०७९ को नियम १४५ को उपनियम(४) बमोजिम मुख्यमन्त्रीले विश्वासको मत लिएका हुन्। आठ राजनीतिक दल र दुई स्वतन्त्र सांसद गरी ५७ जनाले पक्षमा मतदान गर्दै गिरीलाई विश्वासको मत दिएका हुन्। मुख्यमन्त्री गिरीलाई एमालेका २९, माओवादी केन्द्रका ८, राप्रपा र नागरिक उन्मुक्ति पार्टीका ४४, जसपा, लोसपा र जनमतका ३३, नेकपा एकीकृत समाववादी १ र २ स्वतन्त्र सांसदसहित ५७ जनाले पक्षमा मतदान गरेका छन्। नेकपा माओवादी संसदीय दलका नेता जोखबहादुर महरा आमाको निधन भएपछि उपस्थित भएनन्। सभामुख मतदानमा सहभागी भएनन्। जसले गर्दा विश्वासको मतको पक्षमा ५७ र विपक्षमा २८ मत खसेको हो। सरकार गठनमा पक्षमा नरहेको एकीकृत समाजवादी पार्टीका प्रदेश सभा सदस्य भगवती अधिकारीले विश्वासको मत भने मुख्यमन्त्री लिला गिरीलाई दिएका छन्। छलफल र समझदारीका आधारमा उनले विश्वासको मत ल्याएका हुन्। मुख्यमन्त्री गिरीको विपक्षमा नेपाली कांग्रेसको २७ र राष्ट्रिय जनमोर्चाको एक गरी विपक्षमा २८ जनाले मतदान गरेका छन्। विश्वासको मत पाएपछि मुख्यमन्त्री लिला गिरीले प्रदेशलाई समृद्ध बनाउन साझा उद्देश्यका साथ अघि बढ्ने प्रतिबद्धता व्यक्त गरेका छन्।"
निष्पक्ष र तटस्थ ढंगले संसद चलाउँछु : सभामुख घिमिरे,"काठमाडौं : प्रतिनिधिसभाका निर्वाचित सभामुख देवराज घिमिरेले निष्पक्ष र तटस्थ ढंगले संसद चलाउने बताएका छन्। सभामुखमा निर्वाचित भएपछि संसद् भवनमा पत्रकारहरूसँग कुरा गर्दै उनले संसद्लाई निष्पक्षताका साथ सञ्चालन गर्ने बताए। यो प्रजातन्त्रमा राम्रो सुन्दर अभ्यास भएको छ। यो अभ्यासले म चुनावमा प्रतिस्पर्धा गरेको हुँ। सभाको प्रतिनिधित्व ठीक ढंगले अगाडि बढाउँछु, उनले भने। बिहीबारको संसद बैठकबाट उनी १६७ मतसहित सभामुखमा निर्वाचित भएका हुन्। उनका प्रतिस्पर्धी कांग्रेसका ईश्वरी न्यौपानेले १०० मत प्राप्त गरिन्। घिमिरे मंसिर ४ को निर्वाचनमा झापा २ बाट निर्वाचित भएका थिए।"
राष्ट्रपतिमा कुनै समझदारी भइदिए हुन्थ्यो भनेर प्रयास गर्दैछु : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड'ले राष्ट्रपतिमा समझदारीका लागि प्रयासरत रहेको बताएका छन्। संसद बैठकपछि बिहीबार सञ्चारकर्मीसँग कुरा गर्दै उनले त्यसका लागि सत्ता साझेदार दलहरूसँग छलफल गरिरहेको बताए। उनले आज सभामुख पदमा गठबन्धनकै उम्मेदवार निर्वाचित भएको भन्दै उपसभामुखमा पनि यसैगरी गठब्धनका उम्मेदवार निर्वाचित हुने बताए। 'आज हेर्नुभयो नै होला। सभाखुमा सत्ता साझेदाल दलबाट निर्वाचित हुनुभयो। भोलि यसैगरी उपसभामुखमा पनि निर्वाचित बन्नुहुनेछ,' उनले भने। उनले राष्ट्रपतिको निर्वाचनका लागि समय रहेको भन्दै त्यसका लागि समझदारीको प्रयास भइरहेको बताए। 'राष्ट्रपतिमा कुनै समझदारी भइदिए हुन्थ्यो भनेर म प्रयास गर्दैछु। यस विषयमा सत्ता साझेदार दलहरूसँग छलफल भइरहेको छ,' उनले भने।"
पार्टीका नेतालाई लिङ्देनले भने आर्थिक लेनदेनमा जोडिए कारबाही गर्छौं,"काठमाडौं : उपप्रधान एवं ऊर्जा, जलस्रोत तथा सिँचाइमन्त्री राजेन्द्र लिङ्देनले केन्द्रदेखि प्रदेशमा सार्वजनिक पदधारण गरेका कुनै पनि नेता आर्थिक लेनदेनमा जोडिएको प्रमाणित भएमा विलम्ब नगरी कारबाही गर्ने बताएका छन्। पार्टीको केन्द्रीय सचिवालयद्वारा आयोजित नवनियुक्त उपप्रधानमन्त्री, मन्त्री, राज्यमन्त्री, प्रदेश सभामुख, प्रदेशमन्त्रीको स्वागत तथा सम्मान कार्यक्रममा राष्ट्रिय प्रजातन्त्र पार्टी (राप्रपा)का अध्यक्षसमेत रहनुभएका लिङ्देनले घुस प्रकरणमा जोडिएमा ती नेतालाई सामाजिक जीवन र प्रतिष्ठाबाट उठ्न नसक्ने गरी कारबाही गर्ने बताए। जनताले राप्रपालाई सुशासनका लागि अपेक्षा गरेकाले उनीहरूलाई निरास नबनाउने उनको भनाइ थियो। 'हाम्रा प्रतिबद्धता पूरा गर्न सरकारमा सहभागी हुने कठोर अग्निपरीक्षामा होमिएका हौं। व्यवहारिकरूपमै कुनै पनि भ्रष्टाचार हुन नदिने प्रतिबद्धतालाई कार्यान्वयन गर्न र आफूलाई प्रमाणित गर्न हामी सरकारमा सहभागी भएका हौं। तपाईँहरूको सदाझैँ साथ, सहयोग, समर्थन र हौसलाको अपेक्षा राखेका छौं,' उनले भने। शुभेच्छुक, शुभचिन्तकको ठूलो पङ्क्तिले राप्रपा सरकारमा नजाओस् भन्ने चाहना राखेकाले उनीहरूलाई धैर्य गर्न आग्रह गर्दै अध्यक्ष लिङ्देनले हाम्राबारे अहिल्यै मूल्यांकन गर्न र कुनै धारणा बनाउन हतारो हुने बताए। उनले भने, 'मन्त्रीहरूको स्वागतमा फूलमाला होइन, सरकारबाट निस्कँदा फूलमाला लगाउने गरी परिणाममुखी काम गर्छौं। हामी आफ्नो जिम्मेवारीमा खरो उत्रन्छौं।' सरुवा, बढुवा र नियुक्तिको विषय लिएर नआउन अनुरोध गर्दै उपप्रधानमन्त्री लिङ्देनले विकास निर्माणका योजना ल्याउन भन्दै सरुवा, बढुवा र नियुक्तिको विषयका काम गर्न नसकिने बताए।"
सभामुख निर्वाचनमा पाँच सांसद् अनुपस्थित,"काठमाडौंः प्रतिनिधिसभा सभामुख निर्वाचनमा पाँच जना सांसद् अनुपस्थित भएका छन्। संसद् सचिवालयका अनुसार वर्षमान पुन, विनाकुमारी थनैत, मनोरमा शेरचन, सपना राज भण्डारी र लक्ष्मी महतो कोइरी अनुपस्थित भएका हुन्। प्रतिनिधिसभाको सभामुखमा नेकपा एमालेका देवराज घिमिरे निर्वाचित भएका छन्। सहभागी २६८ मध्ये १६७ मतसहित घिमिरे निर्वाचित भएका हुन्। प्रतिस्पर्धी कांग्रेस उम्मेदवार ईश्वरी न्यौपानेले १०० मत ल्याइन्। एक जना सांसद् तटस्थ बसे।"
प्रतिनिधि सभा उपसभामुखको निर्वाचन माघ ७ गते,काठमाडौंः प्रतिनिधि सभा उपसभामुख पद निर्वाचन कार्यतालिका सार्वजनिक भएको छ। उपसभामुखको निर्वाचन माघ ७ गते दिउँसो १ बजे हुने भएको छ। संसद सचिवालयले सार्वजनिक गरेका कार्यतालिका अनुसार भोलि उम्मेदवारी दर्ता गर्नुपर्नेछ। उम्मेदवारी दर्ता बानेश्वरस्थित संसद भवनमा हुनेछ। उमसभामुख पदको निर्वाचनका लागि संसद्का ज्येष्ठ सदस्य पशुपति शमशेर राणाले माघ ७ गते संसद् बैठक आह्वान गरेका छन् ।
"म्यानपावर व्यवसायमा श्रममन्त्रीको संलग्नता देखाइदिनुस्, मै कारबाही गर्छु : गृहमन्त्री लामिछाने","काठमाडौं : राष्ट्रिय स्वतन्त्र पार्टीका सभापति एवं गृहमन्त्री रवि लामिछानेले श्रममन्त्री डोलप्रसाद अर्यालको संलग्नता म्यानपावर कम्पनीमा देखिए सुरुमा आफैँले कारबाही गर्ने बताएका छन्। संसद बैठकपछि बिहीबार सञ्चारकर्मीसँग कुरा गर्दै उनले अर्यालको संलग्नता कतै देखिए आफूलाई बताउन आग्रहसमेत गरे। 'श्रममन्त्रीको संलग्नता रहेको भए सेयरलगत देखिन्छ। केही न केही कागजात हुन्छ। तर हामीले त्यस्तो पाएका छैनौं। उहाँले स्पष्टीकरणमा पनि आफ्नो संलग्नता नरहेको बताउनुभएको छ। तपाइँहरुले संलग्नता देख्नुभए खबर गर्नुहोला। सुरमा म आफैँले कारबाही गर्छु,' उनले भने। उनले उपराष्ट्रपति आफूहरुले पाउनु सहमति भएको बताए। त्यस विषयमा पार्टीको बैठक भोलि बस्ने र उम्मेदवार चयनबारे छलफल हुने उनले बताए।"
प्रतिनिधि सभा बैठक : सभामुखको निर्वाचन प्रक्रिया जारी (लाइभ),"काठमाडौं : संघीय संसदअन्तरगत प्रतिनिधि सभा बैठक सुरु भएको छ। नयाँ बानेश्वरस्थित संसद भवनमा बैठक सुरु भएको हो। यो सभाको तेस्रो बैठक हो। आजको बैठकबाट प्रतिनिधिसभाको सभामुख चयन हुनेछ। सभामुख पदका लागि सत्ता साझेदार दलबाट नेकपा एमालेका सांसद देवराज घिमिरे र नेपाली कांग्रेसबाट ईश्वरीदेवी न्यौपाने उम्मेदवार बनेका छन्। घिमिरेका प्रस्तावकमा सुवासचन्द्र नेम्बाङ,समर्थकमा हितराज पाण्डे,राजेन्द्र प्रसाद लिङदेन र रवि लामिछाने छन्। न्यौपानेको प्रस्तावकमा विश्वप्रकाश शर्मा, समर्थकमा प्रकाश ज्वाला छन्। घिमिरे झापा २ बाट प्रतिनिधिसभा सदस्य निर्वाचित भएका हुन्। कैलालीकी न्यौपाने कांग्रेसकी समानुपातिक सांसद हुन्।"
सभामुखमा जसपाले देवराज घिमिरेलाई मत दिने,काठमाडौं : जनता समाजवादी पार्टीले प्रतिनिधिसभाको सभामुखमा नेकपा एमालेका उम्मेदवार देवराज घिमिरेलाई मत दिने भएको छ। बिहीबार प्रतिनिधिसभाको सभामुख चयन गर्न बसेको संसद बैठकमा जसपा सांसद प्रकाश अधिकारीले घिमिरेलाई मत दिने बताएका हुन्। सांसद अधिकारीले सभामुखमा घिमिरे योग्य पात्र रहेको भन्दै सबै राजनीतिक दललाई मत दिने आग्रह गरे। उनले जनताका अपेक्षाहर र मुद्दाहरु अझै बाँकी रहेको भन्दै त्यसका लागि आफू सक्दो प्रयास गर्ने बताए। घिमिरेले प्रतिनिधिसभाको सभामुखमा घिमिरेले निष्पक्ष भूमिका निर्वाह गर्ने विश्वास व्यक्त गरे।
सभामुखमा एमालेका देवराज घिमिरे निर्वाचित,"काठमाडौं : प्रतिनिधिसभाको सभामुखमा नेकपा एमालेका देवराज घिमिरे निर्वाचित भएका छन्। सहभागी २६८ मध्ये १६७ मतसहित घिमिरे निर्वाचित भएका हुन्। प्रतिस्पर्धी कांग्रेस उम्मेदवार ईश्वरी न्यौपानेले १०० मत ल्याइन्। एक मत तटस्थ रहेको ज्यष्ठ सदस्य पशुपति शमशेर जबराले जानकारी दिए। घिमिरेको प्रस्तावकमा नेकपा एमालेका सुवासचन्द्र नेम्वाङ र समर्थकमा राप्रपाका अध्यक्ष राजेन्द्र लिङदेन्, राष्ट्रिय स्वतन्त्र पार्टीका रवि लामिछाने र नेकपा माओवादी केन्द्रका प्रमुख सचेतक हितराज पाण्डे रहेका थिए। घिमिरे झापा२ बाट निर्वाचित सांसद् हुन्। उनले स्वतन्त्र उम्मेदवार स्वागत नेपाललाई २ हजार २९७ मतले पराजित गर्दै निर्वाचित भएका थिए।"
सीके राउतको प्रश्न मधेसी र थारूलाई भित्तामा धकेलेर राष्ट्रिय सहमति हुन्छ?,"काठमाडौं : नेपाल जनमत पार्टीका अध्यक्ष सीके राउतले शीर्ष दलहरूले आफूहरूलाई वास्ता नगरेको बताएका छन्। प्रतिनिधिसभामा बोल्दै जनमत पार्टीका अध्यक्ष राउतले मधेसी र थारूविहीन राष्ट्रिय सहमति खोजेको भन्दै शीर्ष दलहरूलाई प्रश्न गरेका हुन्। राउतले भने, दलभन्दा माथि उठ्नुहोस भनेर आग्रह गर्नुभएको छ। तपाईँहरूले कस्तो खालको राष्ट्रिय सहमति खोज्नुभएको हो? पूरै मधेसी र थारू समुदाय, जसपा लोसपा, नागरिक उन्मुक्ति पार्टीलाई एक छेउमा राखेर भित्तामा धकेलेर मधेसी र थारूविहीन राष्ट्रिय सहमति खोज्नुभएको हो कि त्योचाहिँ स्पष्ट पारिदिनुपर्यो। धेरैले राष्ट्रिय सहमतिको कुरा ल्याए पनि यो राष्ट्रिय सहमति भनेको के का लागि हो? भनेर प्रश्न गरे। राउतले भने, पदको लागि मात्रै राष्ट्रिय सहमतिको कुरा आउँछ। तराईमा सित लहरका कारण मान्छे मरिरहेका छन्। किसानले मलखाद पाइरहेका छैनन्। देशको अर्थतन्त्र नाजुक अवस्थामा छ। त्यसको लागि राष्ट्रिय सहमतिको कुरा किन गरिँदैन।"
विश्व प्रकाशको आरोप : ओलीले उच्चस्तरीय संयन्त्रको नाममा प्रधानमन्त्रीलाई पिँजडामा राख्न खोजे,"काठमाडौं :नेपाली कांग्रेसका संसद विश्वप्रकाश शर्माले उच्चस्तरीय संयन्त्रको नाममा केपी ओलीले प्रधानमन्त्रीलाई पिँजडामा राख्न खोजको तर्क गरेका छन्। बिहीबार प्रतिनिधिसभा बैठकमा शर्माले ओलीले शंका गरेजस्तो कांग्रेसले कुनै ढोक्सा नथापेको उल्लेख गर्दै उल्टै ओलीले उच्चस्तरीय संयन्त्रको नाममा प्रधानमन्त्रीलाई पिँजडामा राख्न खोजको तर्क गरेका हुन्। कांग्रेसले माछा पर्छ भनेर ढोक्सा नथापेको बरु ओलीले नै माछा पर्ने पिँजडा कसिलो पारेको उनको भनाइ छ। त्यस्तै शर्माले सभामुख र शीतल निवासमा प्रतिपक्षीको उपस्थितिले जनताको मतको पनि प्रतिनिधित्व हुने र शक्ति सन्तुलन पनि हुने धारणा राखे। सांसद शर्माले पार्टीका संस्थापक नेता बीपी कोइरालाका अनुयायी न्यौपानेलाई सक्षय,योग्य र अनुभवका आधारमा सभामुख पदको उम्मेदवार बनाएको जिकिर गरे।"
जनमत पार्टीले सभामुखमा देवराज घिमिरेलाई मत दिने,काठमाडौंः नेपाल जनमत पार्टीले सभामुखमा एमालेका देवराज घिमिरेलाई मत दिने भएको छ । बिहीबार प्रतिनिधि सभा बैठकमा बोल्दै जनमत पार्टीका अध्यक्ष सीके राउतले सत्ता गठनबन्धनमै रहेकाले घिमिरेलाई मत दिने बताए । राउतले यो सरकार र संसदले नश्लबादी चिन्तन देखाएको आसय व्यक्त गरे। जनमत पार्टीका ६ सांसद छन्।
छातीमा मुड्कीले हानेर सभामुखमा ईश्वरी न्यौपानेलाई जनमोर्चाले समर्थन गर्छ : चित्रबहादुर केसी,"काठमाडौं : राष्ट्रिय जनमोर्चाले सभामुखमा नेपाली कांग्रेसका उम्मेदवार ईश्वरीदेवी न्यौपानेलाई समर्थन गर्ने भएको छ । राष्ट्रिय जनमोर्चाका अध्यक्ष चित्रबहादुर केसीले प्रतिनिधि सभामा बोल्दै न्यौपानेलाई मत दिने बताए । 'अहिले पनि मुलुकमा प्रतिगमन सच्चिएको छ भन्ने टुंगोमा छैन । यो स्थितीमा छातीमा मुड्की हानेर ईश्वरी न्यौपानेलाई जनमोर्चाले समर्थन गर्छ,'उनले भने। संसद्को तस्बिर असाध्यै डरलाग्दो देखिएको उनको भनाइ । केसीले भने,मुलुक संकटमा छ । सत्ताको लागि सिद्धान्त,इमान नहुने । सत्ताका लागि जो सँग पनि शरण पर्ने प्रवृत्ति छ । लोकतन्त्र धरापमा परेको छ । शक्ति केन्द्रहरुले आफूहरुले चाहेको खेल्न सक्छन् । लोकतन्त्र त ल्यायौं । यो उपलब्धीलाई संस्थागत गर्न सकेनौं ।"
नागरिक उन्मुक्ति पार्टीले सभामुखमा देवराज घिमिरेलाई मत दिने,काठमाडौंः नागरिक उन्मुक्ति पार्टीले प्रतिनिधि सभाको सभामुखमा देवराज घिमिरेलाई मत दिने भएको छ । बिहीबार संसद् बैठकमा बोल्दै नागरिक उन्मुक्ति पार्टीका प्रमुख सचेतक गंगाराम थारुले घिमिरेलाई सभामुखमा मत दिने बताएका हुन्। सात दलीय समर्थन कायम रहेको थारुको भनाइ छ।
को हुन् सभामुखमा निर्वाचित देवराज घिमिरे ?,"काठमाडौं : प्रतिनिधिसभाको सभामुखमा नेकपा एमालेका सांसद देवराज घिमिरे निर्वाचित भएका छन्। बिहीबार बानेश्वरस्थित संसद भवनमा सभामुख पदका लागि भएको निर्वाचनमा सत्ता साझेदार दलका उम्मेदवार घिमिरे बहुमतका साथ सभामुखमा निर्वाचित भएका हुन्। संसद भवनको ल्होसे हलमा भएको मत विभाजनमा घिमिरेले १६७ मत प्राप्त गरे। उनका प्रतिद्वन्द्वी नेपाली कांग्रेसका उम्मेदवार ईश्वरीदेवी न्यौपानेले १०० मत प्राप्त गरिन्। एकजना सांसद तटस्थ बसे। घिमिरेको प्रस्तावकमा एमालेका उपाध्यक्ष सुवास नेम्वाङ र समर्थकमा नेकपा (माओवादी केन्द्र)का संसदीय दलका प्रमुख सचेतक हीतराज पाण्डे, राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देन एवं राष्ट्रिय स्वजतन्त्र पार्टी (रास्वपा) का अध्यक्ष रवि लामिछाने थिए। बैठकमा कूल २६८ सांसद उपस्थित थिए। सभामुख घिमिरे झापा २ बाट प्रतिनिधिसभा सदस्यमा निर्वाचित सांसद हुन्। आफ्ना विचारहरु स्पष्ट रुपमा राख्ने नेताका रुपमा चिनिन्छन्। उनी २०१३ साल जेठ १३ गते सिरिजंघा गाउँपालिका वडा नम्बर ३ सिकैचा,ताप्लेजुङमा जन्मिएका हुन्। घिमिरेले स्नातक तहसम्मको अध्ययन गरेका छन्। २०३५ सालमा नेपाल कम्युनिष्ट पार्टीको सदस्यता प्राप्त गरेका घिमिरे २०५६ सालमा राष्ट्रिय सभा सदस्य र २०७९ मा प्रतिनिधि सभा सदस्य बनेका हुन्। व्यक्तिगत विवरण नाम : देवराज घिमिरेठेगाना : अर्जुनधारा नगरपालिका वडा नम्बर ६,झापाजन्मस्थान : सिरिजंघा गाउँपालिका वडा नम्बर ३ सिकैचा,ताप्लेजुङजन्ममिति : २०१३ साल जेठ १३ गतेबुवाको नाम : पदमप्रसाद घिमिरेआमाको नाम : भिमकुमारी घिमिरेवैवाहिक स्थिति : विवाहितश्रीमतीको नाम : टिकादेवी बस्नेत (घिमिरे)शैक्षिक योग्यता : स्नातक बाल्यकाल र शैक्षिक अवस्था ताप्लेजुङ जिल्ला सिरिजंघा गाउँपालिका वडा नं ३ मा बुवा पदम प्रसाद घिमिरे र आमा भिमकुमारी घिमिरेको कोखबाट १२ जना छोराछोरीमध्ये माइलो छोराको रुपमा विसं२०१३ साल जेठ १३ गते देवराज घिमिरेको जन्म भएको थियो । निम्न मध्मम परिवारमा जन्मिएका घिमिरेले गाउँकै श्री सिंहदेवी प्राथमिक विद्यालयबाट स्कुले शिक्षाको सुरुवात गरी ताप्लेजुङ सदरमुकामको भानु पब्लिक हाई स्कुलबाट विसं२०२९ सालमा एसएलसी उत्तीर्ण गरेका थिए। उनले धरानको महेन्द्र बहुमुखी क्याप्पसबाट आईएर त्रिचन्द्र क्याम्पस काठमाडौंमा स्नातक अध्ययन गरेका हुन्। राजनीतिमा प्रवेश विसं२०३१ सालमा झापा विद्रोहपछि नेपाल कम्युनिष्ट पार्टीको सम्पर्कमा रहेका घिमिरे २०३२ माघदेखि अखिल नेपाल कम्युनिष्ट क्रान्तिकारी कोअर्डिनेशन कमिटी (कोके)गठनपछि विद्यार्थी संगठनमार्फत पार्टी काममा होमिएका थिए। २०३३ सालमा आफ्नो शिक्षालाई थाती राखेर गाउँगाउँ पुगेर पार्टीको संगठन निर्माणमा खटिका घिमिरेले भूमिगत भएर कोकेमा काम गरेको ३ वर्षपछि २०३५ साल भदौमा नेपाल कम्युनिष्ट पार्टीको सदस्यता प्राप्त गरेका थिए। राजनीतिक जिम्मेवारी २०३५ सालमा नेपाल कम्युनिष्ट पार्टीको सदस्यता प्राप्त गरेका घिमिरेले आफ्नो ४५ वर्षे लामो औपचारिक राजनीतिक जीवनमा पाएका जिम्मेवारीहरु२०३५ साल पुस ११ गते कम्युनिष्ट घटकहरु मिलेर नेकपा माले बनेपछि तेह्रथुम र पाँचथर जिल्लाको संगठक,२०३९ सालमा इलाम जिल्लाको पार्टी प्रमुख,२०४९ सालमा नेकपा माले र नेकपा एकीकृतको एकीकरण पछि सम्पन्न नेकपा (एमाले) को पाँचौ राष्ट्रिय महाधिवेशनबाट केन्द्रीय सदस्य,२०५० सालमा नेकपा एमालेको मेची अञ्चल इन्चार्ज,२०५८ सालमा केन्द्रीय विभाग अन्र्तगत स्वास्थ्य विभागको इन्चार्ज । त्यसपछि इन्जिनियरिङ विभाग, युवा संघ नेपाल, नेपाल राष्ट्रिय शिक्षक संगठन, प्रगतिशील प्राध्यापक संघको इन्चार्ज,२०७५ सालमा नेकपाको प्रदेश १ अध्यक्ष, २०७८ सालमा सम्पन्न नेकपा एमालेको दसौं राष्ट्रिय महाधिवेशनबाट पार्टीको स्थायी कमिटी सदस्य तथा प्रदेश नम्बर १ इन्चार्ज,(भूमिगत राजनीतिमा पञ्चायती शासकले उहाँको राजनीतिक गतिविधि नियन्त्रणका लागि पटक पटक पक्राउ पूर्जी जारी गरेको) मोर्चाको जिम्मेवारी२०५६ सालमा राष्ट्रिय सभा सदस्य२०७९ मा प्रतिनिधि सभा सदस्य ।"
२०४७ सालदेखि उच्च ओहोदामा बसेकाहरुको सम्पत्ति छानबिन हुनुपर्छ : ज्ञानेन्द्र शाही,"काठमाडौंः राष्ट्रिय प्रजातन्त्र पार्टीका सांसद् ज्ञानेन्द्र शाहीले संविधान जनताको व्यवहारसँग जोडिनुपर्ने बताएका छन् । प्रतिनिधि सभामा बोल्दै सांसद् शाहीले संविधान सुन र चाँदीको अक्षरले लेखिए पनि जनताको व्यवहारमा लागू भएन भने संविधानको औचित्य नहुने बताए। शाहीले भने,हामी जस्ता हजारौं युवाहरु खाडीमा छन् । एक करोडमा ठेक्का हुन्छ तर,सडक अलपत्र पारिन्छ । खरिद नियमावली संशोधन गर्न आवश्यक छ । सदनले प्रतिपक्षीका कुरा पनि सुन्नुपर्ने माग गरे। शाहीले भने,अहिले पनि हामी भ्रष्टाचार छानबिनका कुरा गरिरहेका छौं । २०४७ सालदेखि अहिलेसम्म उच्च ओहोदामा बसेका सबै सार्बजनिक पदधारण गरेका व्यक्तिहरुको सम्पत्ति यहि सदनबाट छानबिन गरियोस ।"
सुनधारामा पेट्रोल छर्केर युवकले किन लगाए आफैँमाथि आगो?,काठमाडौं : काठमाडौंको सुन्धारास्थित सिभिल मलमा आफैँलाई पेट्रोल छर्केर आगो लगाएको अवस्थामा एक जनालाई प्रहरीले उद्धार गरेको छ। जिल्ला प्रहरी परिसर काठमाडौंका प्रवक्ता दिनेशराज मैनालीका अनुसार बिहीबार बिहान १११५ बजे काठमाडौं महानगरपालिका १६ बस्ने २१ वर्षीय विसन गुरुङले पेट्रोल छर्किएका हुन्। सिभिल मलमा एक युवाले पेट्रोल छर्किएर आत्महत्या गर्न लागेको खबर आएपछि प्रहरी टोली उद्धारका लागि पुगेको थियो। गुरुङले पेट्रोल छर्केर आगो लगाएको अवस्थामा स्थानीय र मलका सुरक्षा गार्डले आगो निभाएका थिए। प्रहरी बृत्त जनसेवाबाट खटिएको टोलीले ती युवालाई उद्धार गरी उपचारका लागि वीर अस्पतालको ट्रमा सेन्टर पुर्याएका थिए। ट्रमामा उपचार हुन नसकी उनलाई थप उपचारका लागि कीर्तिपुरस्थित बर्न अस्पतालमा रिफर गरिएको थियो। हालः कीर्तिपुरमा उपचार भइरहेको छ। घाइते गुरुङको अनुहार र शरीरको विभिन्न भागमा आगोले पोलेको छ। उनले किन आत्मदाह गर्न खोजे कारण खुल्न नसकेको प्रवक्ता मैनालीले बताए। घटनाको विषयमा प्रहरी वृत्त जनसेवाबाट अनुसन्धान भइरहेको छ।
शक्ति सन्तुलनका लागि कांग्रेसको उम्मेदवारलाई सभामुख बनाउनुपर्छ : विश्वप्रकाश शर्मा,"काठमाडौं :नेपाली कांग्रेसका महामन्त्री विश्वप्रकाश शर्माले शक्ति सन्तुलनका लागि नेपाली कांग्रेसको प्रस्तावित उम्मेदवारलाई प्रतिनिधि सभाको सभामुख बनाउन उपयुक्त हुने बताएका छन्। बिहीबार सभामुख चुन्न बसेको प्रतिनिधिसभा बैठकमा महामन्त्री शर्माले कांग्रेस उम्मेदवारलाई सभामुख बनाउँदा जनताको बहुमतको प्रतिनिधित्व हुने र शक्तिसन्तुलनको सिद्धान्त सम्बोधन हुने बताए। 'शक्ति सन्तुलनको दृष्टिले पनि नेपाली कांग्रेसको प्रस्तावित उम्मेदवारलाई सभामुख बनाउन उपर्युक्त हुन्छ,'उनले भने,'सबैभन्दा ठूलो दलले त्यो अपेक्षाका साथ उभिदाखेरी जनताको बहुमतको प्रतिनिधित्व पनि हुन्छ। त्यसबाट शक्तिसन्तुलनको सिद्धान्त सम्बोधन गर्छ।' नेता शर्माले सभामुखमा कांग्रेस उम्मेदवार ईश्वरीदेवी न्यौपाने उपयुक्त पात्र भएकाले सबै दलहरु मिलेर मत दिन आग्रह गरे। 'संविधानसभा सदस्यको रुपमा महत्वपूर्ण योगदान सचेतको रुपमा पनि उहाँले भूमिका निर्वाह गरिसक्नु भएको छ।परिपक्व, शालिन अनुभवी नेतृत्व देखेर प्रस्तावकमा रहेको र मत दिन सबै राजनीतिक दलसँग आग्रह गर्दछु।' नेता शर्माले आफूहरुले यही संसदमा सरकार सत्ता पक्षको र संसद प्रतिपक्षको मान्यतालाई विकसित गरेको दावी गरे। प्रधानमन्त्री प्रचण्डलाई विश्वासको मत दिएर पनि नेपाली कांग्रेस प्रतिपक्षको भूमिकामा रहेको स्पष्ट पारे।"
७७ वटै जिल्लामा मतदाता नामावली सङ्कलन र अद्यावधिक सुरु,"काठमाडौं : निर्वाचन आयोगले ७७ वटै जिल्ला निर्वाचन कार्यालयबाट अनलाइन प्रणालीमा आधारित मतदाता नामावली प्रिरजिष्ट्रेशन र अद्यावधिक सुरु गरेको छ । गत मङ्सिर ४ गतेका लागि प्रतिनिधिसभा र प्रदेशसभा सदस्यको निर्वाचन तय भएपछि गत साउन १९ गते स्थगन भएको मतदाता नामावली प्रिरजिष्ट्रेशन र अद्यावधिक प्रक्रिया यही माघ २ गतेबाट सुरु भएको आयोगका सहसचिव तुलसीबहादुर श्रेष्ठले बताए। आयोगले तोकिए बमोजिमको प्रमाण लिई मतदाता नामावलीमा नाम दर्ता गराउन आउने नागरिकको फोटोसहितको मतदाता नामावलीको विवरण मतदाता नामावली ऐन, २०७३ बमोजिम सङ्कलन गर्दै आएको छ । तर कुनै मतदाताले भुटा विवरण दिई मतदाता नामावलीमा नाम समावेश गरेको भनी त्यस्तो नाम मतदाता नामावलीबाट हटाउनको लागि कुनै पनि व्यक्तिले प्रमाणसहित उजुरी दिएमा निर्वाचन अधिकारीले छानबिन गरी त्यस्तो नाम हटाउने सम्बन्धमा निर्णय गर्नेछ । कुनै मतदाताले विवाह वा बसाइँ सरेको कारण मतदाता नामावलीमा रहेको आफ्नो ठेगाना परिवर्तन गर्न चाहेमा मतदाता नामवली ऐन, २०७३ को दफा नौ बमोजिम आयोगले निवेदन लिई मतदाताले साविकमा नाम दर्ता भएको जिल्ला वा नाम सार्न चाहेको जिल्लाको निर्वाचन कार्यालयमा दिन सक्ने व्यवस्था गरेको छ । कुनै मतदाताको मृत्यु भएको वा नागरिकता त्याग गरेको वा विवाह वा बसाई सरी गएका कारण मतदाता नामावलीबाट नाम हटाउनको लागि निवेदन प्राप्त भएमा नाम हटाउने सम्बन्धमा जिल्ला निर्वाचन अधिकारीले आवश्यक निर्णय गरी हटाइएका मतदाताको विवरण मतदाता नामावली ऐन, २०७३ को दफा १८ को उपदफा (३) बमोजिम अद्यावधिक गर्ने प्रयोजनको लागि प्रत्येक महिना निर्वाचन कार्यालय र सम्बन्धित वडा कार्यालयमा सात दिनको समय दिई सूचना टाँस गर्ने व्यवस्थासमेत मिलाउनेछ । रासस"
दुई वटा मन्त्रालय लिएर जसपा सरकारमा जाँदैन : प्रदीप यादव,"काठमाडौं : जनता समाजवादी पार्टीका सांसद प्रदीप यादवले दुई वटा मन्त्रालयका लागि सरकारमा नजाने बताएका छन्। संसद बैठकपछि बिहीबार सञ्चारकर्मीहरूसँग कुरा गर्दै उनले सम्मानजनक भागबण्डा नभएसम्म सरकारमा नजाने बताए। उनले जसपाले उपराष्ट्रपतिभन्दा पनि राजनीतिक संवैधानिक भागबण्डा सम्मानजनक हुनुपर्ने बताए। 'दुई वटा मन्त्रालय लिएर हामी सरकारमा जाँदैनौं। सम्मानजनक भागबण्डा नभएसम्म हामी सरकारमा जाँदैनौं,' सञ्चारकर्मीको प्रश्नमा उनले भने, 'यहाँ उपराष्ट्रपतिको कुरामात्रै हो। राजनीतिक र संवैधानिक कुराहरू पनि छन्। सबै कुरामा सम्मानजनक बाँडफाँड हुनुपर्छ भन्ने हाम्रो माग हो,' उनले भने।"
यातायात क्षेत्रलाई व्यवस्थित र मर्यादित बनाउन प्राधिकरण गठन गर्न माग,"काठमाडौं : नेपाल यातायात व्यवसायी राष्ट्रिय महासंघले अधिकार सम्पन्न यातायात प्राधिकरण गठन गर्न सरकारसँग माग गरेको छ । प्रधानमन्त्री पुष्पकमल दाहाल प्रचण्डलाई बालुवाटारमा महासंघका अध्यक्ष विजयबहादुर स्वाँरको नेतृत्वको टोलीले आज भेट गरेर सरोकारवाला निकायको सहभागितासहित प्राधिकरण गठन गर्न माग गरेको हो। महासंघले नेपालको यातायात क्षेत्रलाई व्यवस्थित र मर्यादित बनाउन प्राधिकरण गठन गर्न आग्रह गरेको छ । व्यवसायीले २० वर्षे पुराना सवारी साधनलाई यान्त्रिक परीक्षण गर्नुपर्ने, सवारीको अवस्था हेरेर मात्रै सञ्चालन गर्न दिनुपर्ने मागसमेत गरेको महासङ्घका वरिष्ठ उपाध्यक्ष पुण्यप्रसाद (सरोज) सिटौलाले जानकारी दिए । भेटमा प्रधानमन्त्री दाहालले मुलुकको यातायात क्षेत्रलाई व्यवस्थित बनाउनका लागि सरकारले साझा कार्यक्रमका रुपमा लिएकाले यातायात व्यवसायीले राखेका माग चाँडो पूरा हुने जानकारी दिए । उनले यातायात क्षेत्रको समस्याको समाधानका लागि प्रयासरत रहेको जनाउँदै समस्याको चाँडो निकास हुने बताए । महासंघले यसअघि देशको समग्र यातायात क्षेत्रको समस्यालाई लिएर उपप्रधानमन्त्री तथा भौतिक पूर्वाधार तथा यातायातमन्त्री नारायणकाजी श्रेष्ठ, उपप्रधानमन्त्री तथा गृहमन्त्री रवि लामिछाने, वाग्मती प्रदेशका मुख्यमन्त्री शालिकराम जमरकट्टेललगायतलाई भेट गरिसकेको महासचिव डेकनाथ गौतमले जानकारी दिए ।  रासस"
समृद्धि र राष्ट्रिय स्वाधिनताको रक्षा गर्न सभामुखमा घिमिरे योग्य : हितराज पाण्डे,"काठमाडौं : सत्तारुढ नेकपा (माओवादी केन्द्र) संसदीय दलका प्रमुख सचेतक हितराज पाण्डेले मुलुकको समृद्धि र राष्ट्रिय स्वाधिनताको रक्षा गर्न देवराज घिमिरे योग्य भएको बताएका छन्। बिहीबार प्रतिनिधिसभा बैठकलाई सम्बोधन गर्दै पाण्डेले सत्ता साझेदार दलका तर्फबाट सभामुख पदका उम्मेदवार एमाले सांसद घिमिरेको पक्षमा मतदान गर्न आग्रह गरेका हुन्। सभामुख पदमा घिमिरेलाई समर्थन गर्दै उनले पक्षमा मतदान गर्न सबै सांसदहरुलाई आग्रह गरे। उनले भने, नेपालको समृद्धि, राष्ट्रिय स्वाधिनताको रक्षाका साथ अगाडि बढनुपर्ने दायित्व छ। त्यसका लागि माननीय देवराज घिमिरे योग्य हुनुहुन्छ, सक्षम हुनुहुन्छ। पाण्डेले संसद्लाई व्यवस्थित र प्रभावकारी बनाउन घिमिरेलाई सभामुख पदमा निर्वाचित गराउनुपर्ने तर्क गरे।"
"कांग्रेसलाई विपक्षी दल भन्न मिल्दैन,नेमकिपालाई प्रमुख प्रतिपक्षी तोकियोस् : प्रेम सुवाल","काठमाडौंः नेपाल मजदुर किसान पार्टीका सांसद् प्रेम सुवालले कांग्रेसलाई प्रमुख प्रतिपक्षी दल भन्न नमिल्ने बताएका छन् । प्रतिनिधि सभामा बोल्दै सांसद् सुवालले कांग्रेसलाई प्रमुख प्रतिपक्षी दल मान्ने आधारनै नरहेको बताए । प्रतिपक्ष दल तोक्न सदनको ध्यानाकर्षण गराउँछु । प्रधानमन्त्रीमा विश्वासको मत दिने दलमध्ये नेमकिपा पहिलो दल हो ।कानुनविद्,राजनीतिज्ञहरुले पनि कांग्रेसलाई प्रतिपक्ष दल मान्न नसकिले बताएको उल्लेख गरे । संघीय संसद्का पदाधिकारी तथा सदस्यहरूको पारिश्रमिक र सुविधा सम्बन्धी ऐन,२०७३ अनुसार उपखण्ड (३) बमोजिम लिखित मञ्जुरी नभएमा वा मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दल बाहेकका प्रतिनिधि सभा वा राष्ट्रिय सभामा १० प्रतिशत वा सो भन्दा बढी सदस्यहरू भएको कुनै पनि दल नभएमा प्रतिनिधि सभा वा राष्ट्रिय सभाका लागि सभामुख वा अध्यक्षले तोकिदिएको दललाई विपक्षी दल मानिएको छ ।"
प्रतिनिधि सभा बिचमै विघटन त हुँदैन भन्ने शंका लागेको छ : विमलेन्द्र निधि,"काठमाडौं : सांसद् विमलेन्द्र निधिले देशमा राजनैतिक स्थीरता जरुरी रहेको बताएका छन् । संसद्मा बोल्दै निधिले संविधानको सफल कार्यान्वयनबाट नै राजनैतिक स्थीरता हुने बताएका हुन् । सांसद् निधिले भने, हामी झस्केका छौं । कहीं फेरि प्रतिनिधि सभा बीचमा विघटन त हुँदैन भन्ने शंका लागेको छ । प्रतिनिधि सभाको विघटन प्रतिगमन होइन भन्नुभएको छ सरकारलाई समर्थन गर्ने दलहरुले । प्रतिनिधि सभाको पूर्ण आयु सफलतापूर्वक कार्यान्वयन हुन सक्नुपर्ने बताए । निधिले ईश्वरीदेवी न्यौपाने सर्वाधिक योग्य, क्षमतावान, समन्वयकारी व्यक्तित्व रहेको भन्दै सभामुखमा मत दिन आग्रह गरे ।"
अर्थतन्त्रमा व्यापक सुधारको खाँचो छ : सांसद सापकोटा,"काठमाडौं : नेकपा माओवादी केन्द्रका सांसद माधव सापकोटाले मजवुत अर्थतन्त्र आजको अनिवार्य आवश्यकता भएको बताएका छन्। बिहीबार प्रतिनिधि सभाको बैठकलाई सम्बोधन गर्दै उनले देशको समग्र विकास र समृद्धिका लागि मजबुत अर्थतन्त्र अनिवार्य आवश्यकता भएको बताएका हुन्। उनले संसदबाट अभूतपूर्व, ऐतिहासिक विश्वासको मत प्रधानमन्त्री प्रचण्ड पाएको बताए। उनले वर्तमान अर्थतन्त्रमा व्यापक सुधारको खाँचो रहेको उल्लेख गरे। उनले तातोपानी नाकाबाट आयात निर्यातलाई पूर्ण रुपमा सुचारु गर्नुपर्ने माग गरे। उनले भने, 'सिन्धुपाल्चोक क्षेत्र नं १ को प्रतिनिधिका रुपमा यस सर्बोच्च जनप्रतिधि संस्थामा उभिएर बोलिरहँदा मैले छिमेकी चीनसँगको व्यापारिक तातोपानी नाकाबाट आयात निर्यातलाई पूर्ण रुपमा सुचारु गर्न सकिएमा सिन्धुपाल्चोकका साथै देशको अर्थतन्त्रमा दरिलो सहयोग हुने विषय यस सदन र सरकारको प्राथमिकतामा पर्ने छ भन्ने विश्वास लिएको छु । ऐतिहासिक तातोपानी नाका, भृकुटी मार्ग र मितेरी पुलको महत्वलाई यो सरकारले राम्ररी बुझेको छ भन्नेमा म पूर्ण विश्वस्त रहेको छु ।' सापकोटाले संसद लोकतन्त्रको अभ्यास गर्ने उच्चतम थलो भएको बताए। उनले भने, 'आजको बैठकमा हामी संघीय संसदको नेतृत्व, सभामुख निर्वाचित गर्दै छौं । संसद लोकतन्त्रको अभ्यास गर्ने उच्चतम थलो हो । सभामुखले त्यसको नेतृत्व लिनु हुने छ । सभामुख जस्तो गरिमामय पदमा सर्वसम्मतका ढंगले निर्णय लिन सक्दा राम्रो सन्देश जाने थियो । यद्यपी प्रक्रिया अघि बढिसकेको छ ।' माओवादी केन्द्रले देवराज घिमिरेका पक्षमा मतदात गर्ने जानकारी गराउँदै सापकोटाले अन्य सांसदसमक्ष पनि मतदान दिन अपील गरे।"
लोकतान्त्रिक समाजवादी पार्टीले सभामुखमा कांग्रेस उम्मेदवारलाई मत दिने,"काठमाडौं : लोकतान्त्रिक समाजवादी पार्टीले प्रतिनिधिसभाको सभामुखमा नेपाली कांग्रेस उम्मेदवार ईश्वरी न्यौपानेलाई मत दिने भएको छ। बिहीबार सभामुख चुन्न बसेको प्रतिनिधिसभा बैठकमा बोल्दै लोसपा नेता शरदसिंह भण्डारीले सभामुखमा न्यौपानेलाई मत दिने बताएका हुन। सभामुखको गरिमा र पदका निम्ति पनि प्रतिपक्षकै प्रतिनिधित्व हुनुपर्ने नेता भण्डारीको भनाइ छ। प्रधानमन्त्रीमा माओवादी केन्द्रका अध्यक्ष पुष्पकमल दाहाल प्रचण्डलाई विश्वासको मत दिए पनि सभामुखमा प्रतिपक्षको उम्मेदवारलाई मत दिने बताए। उनले भने,'संसदले सरकार जन्माउँछ। सरकारले संसद जन्माउने होइन। अनि संसदले जन्माएको सरकारलाई नियन्त्र गर्ने काम सदनले गरेको हुन्छ। त्यतिबेला सदनको नेता सरकारको लाचार छायामा पर्यो भने त्यतिबेला निरंकुशताको सुरुवात हुन्छ।' लोसपा प्रतिपक्षको भूमिमा रहने भन्दै सभामुखमा कांग्रेस उम्मेदवार न्यौपानेलाई मत दिन राजनीतिक दलसँग आग्रह गरे। लोसपाका ४ सांसद छन्।"
सभामुखको निर्वाचनअघि कांग्रेस नेता पौडेल प्रधानमन्त्री प्रचण्डलाई भेट्न पुगे बालुवाटार,"काठमाडौं : नेपाली कांग्रेसका नेता रामचन्द्र पौडेल प्रधानमन्त्री पुष्पकमल दाहाल प्रचण्डलाई भेट्न बालुवाटार पुगेका छन्। बिहीबार बिहान पौडेल नेकपा माओवादी केन्द्रका अध्यक्षसमेत रहेका प्रचण्ड भेट्न बालुवाटार गएका हुन्। सभामुख चयन गर्न बिहीबार प्रतिनिधिसभा बैठकमा मतदान हुन अगाडि पौडेल प्रचण्डसँग छलफल गर्न पुगेका हुन्। प्रधानमन्त्री प्रचण्ड र पौडेलबीच समसामयिक राजनीतिक घटनाक्रमबारे छलफल भएको पौडेलको सचिवालयले जनाएको छ। सर्वदलीय बैठकमा प्रचण्डले राष्ट्रपति र सभामुख निर्वाचनबारे सत्ता गठबन्धनसँग छलफल गर्न कांग्रेससँग पनि प्रस्ताव गरेका थिए। यो विषयमा छलफल गर्न कांग्रेस पनि तयार देखिएको थियो। दलबीच राष्ट्रपति, उपराष्ट्रपति, सभामुखसहितका पदमा सहमति गर्न सकिन्छ कि भनेर छलफल गर्न पौडेल बालुवाटार पुगेको बताइएको छ। सत्ता गठबन्धनबाट एमालेका देवराज घिमिरे र विपक्षी दलबाट कांग्रेसकी ईश्वरीदेवी न्यौपाने सभामुखमा भिड्दै छन्। घिमिरेका प्रस्तावकमा सुवासचन्द्र नेम्बाङ, समर्थकमा हितराज पाण्डे, राजेन्द्रप्रसाद लिङदेन र रवि लामिछाने छन्। न्यौपानेको प्रस्तावकमा विश्वप्रकाश शर्मा, समर्थकमा प्रकाश ज्वाला छन्। घिमिरे झापा २ बाट प्रतिनिधिसभा सदस्य निर्वाचित भएका हुन्। कैलालीकी न्यौपाने कांग्रेसकी समानुपातिक सांसद हुन्। यस अगाडि कांग्रेसले प्रधानमन्त्री प्रचण्डलाई विश्वासको मत दिएको थियो। तर सभामुख एमालेको भागमा परेपछि सभामुख निर्वाचनमा भने कांग्रेसले आफ्नै सांसदलाई उम्मेदवार बनाएको हो।"
एकीकृत समाजवादीले गर्यो सभामुखमा कांग्रेस उम्मेदवारलाई मत दिने निर्णय,"काठमाडौं : नेकपा (एकीकृत समाजवादी)ले सभामुखमा कांग्रेस उम्मेदवारलाई मत दिने निर्णय गरेको छ । पार्टी कार्यालय तीनकुनेमा बिहीबार बिहान बसेको सचिवालय बैठकले प्रतिनिधिसभाको सभामुख पदमा कांग्रेसका उम्मेदवारको पक्षमा मत दिने निर्णय गरेको अध्यक्ष माधव कुमार नेपालले जानकारी दिए। कांग्रेसबाट सभामुख पदमा उम्मेद्वारी दिएकी इश्वरी न्यौपानेको समर्थकमा नेकपा (एकीकृत समाजवादी) का सांसद प्रकाश ज्वाला रहेका छन्। सत्ता गठबन्धनबाट एमालेका देवराज घिमिरे सभामुखमा भिड्दै छन्। घिमिरेका प्रस्तावकमा सुवासचन्द्र नेम्बाङ, समर्थकमा हितराज पाण्डे, राजेन्द्रप्रसाद लिङदेन र रवि लामिछाने छन्।"
कर्णालीको संसद् नेतृत्वमा महिला,"सुर्खेत : कर्णालीमा प्रदेशसभाको नेतृत्व गर्ने अवसर महिलाले पाएका छन्। यसअघि सरकारमा महिलाको सहभागिता नहुँदा निकै आलोचना हुने कर्णालीमा यसपटक भने प्रदेश संसद्को नेतृत्वमा महिला पुगेका छन्। यस्तै बुधबार मात्र उपसभामुखमा माओवादीकी यशोदा न्यौपाने चयन भइन्। योसँगै संसद्लाई नेतृत्व गर्ने मुख्य दुवै पदमा महिला पुगेका छन्। संसद्को नेतृत्वमा महिला पुगेसँगै यसले संसद्लाई थप गतिशील बनाउने विश्वास गरिएको छ। सत्तारुढ गठबन्धनले सभामुख र उपसभामुख दुवै पदमा महिलालाई नै उम्मेदवार बनाएको थियो। यसकारण पनि संसद्ले महिला नेतृत्व पाएको दलहरूले बताएका छन्। एमाले संसदीय दलका नेता यामलाल कँडेलले संसद् बैठकमा भने, कर्णालीले नयाँ सन्देश दिएको छ, हामीले संसद् सञ्चालन गर्ने जिम्मेवारी महिलालाई दिएका छौं। यसले राजनीतिक रूपमा एउटा अवसर मात्र होइन, भोलिका दिनमा सकारात्मक परिवर्तनहरू पनि देखिने छन्। यस्तै माओवादीका सांसद कृष्णबहादुर जिसीले पनि संसद्को नेतृत्व महिलालाई दिएर आफूहरूले सामाजिक रूपान्तरणको सन्देश दिएको संसद् बैठकमै बताए। कर्णालीमा सरकारमा पनि महिलाको प्रतिनिधित्व गराउन दबाब बढेको छ। यसअघि मन्त्रिपरिषद्मा महिलाको सहभागिता नहुँदा उच्च अदालतमै रिट परेको थियो। दलहरूले महिलालाई नेतृत्वमा अवसर नदिने गरेको गुनानो बढिरहेका बेला संसद्को नेतृत्वमा महिलाले अवसर पाउनुलाई सुखद् सुरुवात भएको अधिकारकर्मीहरू बताउँछन्। नवनिर्वाचित सभामुख गुरुङ भन्छिन्, यो अवसर मात्र होइन, जिम्मेवारी पनि हो। हामी जिम्मेवारी इमानदार भएर निर्वाह गर्नेछौं, यसका लागि सबैको सहयोग चाहिन्छ। गुरुङ एमालेको तर्फबाट समानुपातिक सांसद बनेकी थिइन्। सुर्खेत निवासी उनी लामो समयदेखि एमाले सुर्खेतको राजनीतिमा सक्रिय थिइन्। यसैबीच प्रदेशसभामा बुधबार भएको उपसभामुख चयनको निर्वाचनमा नेपाली कांग्रेसका उम्मेदवार इन्द्राकुमारी शाहीलाई हराउँदै माओवादीकी यशोदा न्यौपाने उपसभामुख बनेकी हुन्। कालिकोटबाट समानुपातिक सांसदमा निर्वाचित न्यौपानेले प्रदेशसभामा भएको मत विभाजनमा २४ मत प्राप्त गरिन्। प्रदेशससभामा रहेका ४० सांसदमध्ये २४ जना सांसदले उनलाई मत दिएका हुन्। उनलाई एमालेका ९, माओवादीका १३, एकीकृत समाजवादीका र राप्रपाका एकएक जना सांसदले मत दिएका हुन्। यस्तै कांग्रेसको तर्फबाट उपसभामुखको उम्मेदवार बनेकी इन्द्राकुमारी शाहीले भने १४ मत मात्र प्राप्त गरिन्। मतदानमा प्रदेशसभाका ४० मध्ये ३८ जना सांसद सहभागी भएको सभामुख नन्दा गुरुङले जानकारी दिइन्। प्रदेशसभामा जुम्लाबाट निर्वाचित स्वतन्त्र सांसद देवेन्द्रबहादुर शाहीले कसैको पक्षमा पनि मतदान नगरी तटस्थ बसे। यस्तै सभामुख नन्दा गुरुङ पनि तटस्थ बसेका कारण मतदानमा ३८ जना सांसद मात्र सहभागी भए। प्रदेशसभामा माओवादीका १३, एमालेका सभामुखसहित १०, राप्रपा र एकीकृत समाजवादीका एकएक जना सांसद छन्। यस्तै प्रदेशसभाको सबैभन्दा ठूलो दल कांग्रेसका १४ जना सांसद छन् भने एक जनास्वतन्त्र सांसद छन्।"
नेपाल मजदूर किसान पार्टी विपक्षी दल भएको प्रेम सुवालको दाबी,"काठमाडौं : नेपाल मजदूर किसान पार्टीले विपक्षी दलको विषयमा प्रश्न उठाएको छ। प्रधानमन्त्रीमा पुष्पकमल दाहाल प्रचण्डलाई २६८ सांसद्ले विश्वासको मत दिएपछि विपक्षी दलको नेता को? भन्ने प्रश्न उब्जिरहेको समयमा नेमकिपाका सांसद प्रेम सुवालले संसदमा विषय उठाएका हुन्। उनले संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७५ को दफा २ खण्ड (ङ) ले विपक्षी दलको नेता को भनेर स्पष्ट व्यवस्था गरेको उल्लेख गरे। उनले कांग्रेस पार्टी प्रमुख विपक्षी दल रहन नसक्ने धारणा राखेका छन्। उनले विपक्ष दलको नेता नेमकिपा भएको दाबी गरे। सुवालले प्रधानमन्त्रीलाई विश्वासको मत नदिने दलमध्ये नेमकिपा सबैभन्दा ठूलो दलले भएकोले नियमानुसार सभामुखले नेमकिपा पार्टीलाई विपक्षी दल घोषणा गर्न माग गरे। उनले कानून बमोजिम दलको नेता तोकेर मात्र अरू प्रक्रिया अघि बढाउन संसद् सचिवालयको ध्यानाकर्षण गराएका छन् । सुवालले भने, संसद्को अधिकार सर्वोच्चमा पठाउनु हुँदैन। प्रधानमन्त्रीलाई विश्वासको मत दिने कांग्रेस विपक्षी दलको नेता हुन सक्दैन।सुवालले कांग्रेस सभापति शेरबहादुर देउवालाई विपक्षी दलको नेताको हैसियतमा राख्न नहुने बताए। यस्तो छ संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७५ २ परिभाषा (ङ) विपक्षी दलको नेता भन्नाले देहायबमोजिमका दलले संसदीय दलको नेताका रूपमा छानेको व्यक्ति सम्झनुपर्छ :(१) मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधिसभा वा राष्ट्रियसभामा दस प्रतिशत वा सोभन्दा बढी सदस्यहरू भएको दलहरूमध्ये सबैभन्दा बढी सदस्य भएको दल, (२) प्रतिनिधिसभा वा राष्ट्रियसभामा १० प्रतिशत वा सोभन्दा बढी सदस्यहरू भएका एकभन्दा बढी दलहरूको बराबर सदस्य भएमा ती दलहरूले पारस्परिक सहमतिको आधारमा आफूमध्येबाट मान्यता दिएको कुनै दल, (३) उपखण्ड (२) बमोजिम पारस्परिक सहमति हुन नसकेमा मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेकका प्रतिनिधिसभा वा राष्ट्रियसभाका सबैभन्दा बढी सदस्यहरूले विपक्षी दलको नेता छान्नका लागि लिखित मञ्जुरी गरेको दल, (४) उपखण्ड (३) बमोजिम लिखित मञ्जुरी नभएमा वा मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेकका प्रतिनिधिसभा वा राष्ट्रियसभामा दश प्रतिशत वा सोभन्दा बढी सदस्यहरू भएको कुनै दल नभएमा प्रतिनिधिसभा वा राष्ट्रियसभाका लागि सभामुख वा अध्यक्षले तोकिएको दल, वा (५) कुनै व्यक्ति विपक्षी दलको नेता भइरहेकोमा कुनै कारणबाट कुनै दलको प्रतिनिधिसभा वा राष्ट्रियसभामा १० प्रतिशतभन्दा बढी सदस्य पुग्न गई सबैभन्दा बढी सदस्य भएको दल बन्न पुगेमा त्यस्तो दल।(६) यस खण्डको प्रयोजनका लागि सम्बन्धित दल सदस्यले उपखण्ड (२) बमोजिमको पारस्परिक सहमति प्रतिनिधिसभा सदस्यको निर्वाचन भएको पहिलो पटक प्रतिनिधिसभा वा राष्ट्रियसभाको अधिवेशन बसेको मितिले १५ दिनभित्र र उपखण्ड (३) बमोजिमको लिखित मञ्जुरी पारस्परिक सहमति हुन नसकेको मितिलिे १५ दिनभित्र दिनुपर्नेछ।"
सभामुखमा घिमिरेलाई मत माग्दै नेम्वाङले भने प्रतिनिधिसभामा रेफ्रीको भूमिका खेल्नुहुनेछ,काठमाडौं :नेकपा एमालेका उपाध्यक्ष सुवास नेम्वाङले सभामुखमा देवराज घिमिरे उत्तम पात्र भएको बताएका छन्। बिहीबार प्रतिनिधिसभाको बैठकमा बोल्दै संसदीय दलका उपनेता समेत रहेका नेम्वाङले प्रतिनिधिसभाको सभामुखमा घिमिरेले अहम भूमिकाले खेल्ने विश्वास व्यक्त गरे। 'यो प्रतिनिधिसभाको निष्पक्ष रेफ्रीको उहाँले भूमिका खेल्नुसक्नु हुन्छ। उहाँलाई सबै दल मिलेर मनोनित गरौं।' घिमिरेको क्रियाशीलतालाई देखेर आफूले सभामुखमा निर्वाचित गरियोस् भनेर प्रस्ताव गरेको उनको भनाइ छ। नेता नेम्वाङले जनादेश लिएर निर्वाचित भएर घिमिरे सदनमा आएको भन्दै मत दिन सबै दलसँग आग्रह गरे।
शव पहिचानको काम छिटो गर्न प्रधानमन्त्रीको निर्देशन,"काठमाडौं :प्रधानमन्त्री पुष्पकमल दाहाल 'प्रचण्ड'महाराजगन्जस्थित टिचिङ अस्पतालमा पुगी यती एयरलाइन्सको जहाज दुर्घटनामा परेर ज्यान गुमाएका यात्रुका परिवारसँग भेट गरेका छन्। बिहीबार बिहान प्रधानमन्त्रीले शव पहिचानको स्थितिबारे जानकारी लिँदै शव पहिचानको काम छिटो गर्न,पहिचान वैज्ञानिक बनाउन र छिटो परिवारलाई हस्तान्तरण गर्न पनि आग्रह गरेका छन्। साथै प्रधानमन्त्रीले शव पहिचानको काम छिटो सक्न सरकारको तर्फबाट चाहिने सहयोग माग्न पनि अस्पतालका पदाधिकारीलाई आग्रह गरे। परिवारप्रति समवेदना प्रकट गर्दै प्रधानमन्त्रीले शव बुझाउने प्रक्रिया तीव्र बनाउन निर्देशन र आवश्यक सहयोगका लागि भनेको जानकारी गराए।"
कानुन भन्छकोही बन्न पाउँदैन विपक्षी नेता,"काठमाडौं : अहिले एउटा प्रश्न जबरजस्त खडा भएको छ, विपक्षी दलको नेता को ? कानुनी रूपमा भने यसका लागि कोही पनि योग्य देखिँदैनन्। संघीय संसद्का पदाधिकारी तथा सदस्यहरूको पारिश्रमिक र सुविधासम्बन्धी ऐन, २०७५ को दफा २ खण्ड (ङ) ले विपक्षी दलको नेता को भनेर स्पष्ट व्यवस्था गरेको छ। उपखण्ड (१) मा लेखिएको छ, मन्त्रिपरिषद् गठन गर्ने वा मन्त्रिपरिषद् गठन गर्न समर्थन गर्ने दलबाहेक प्रतिनिधिसभा वा राष्ट्रियसभामा १० प्रतिशत वा सोभन्दा बढी सदस्यहरू भएको दलहरूमध्ये सबैभन्दा बढी सदस्य भएको दल। यस हिसाबले प्रधानमन्त्रीलाई विश्वासको मत दिएपछि कांग्रेसले यो हैसियत गुमाइसकेको छ। सरकारको विपक्षमा मत दिएका नेमकिपा र राष्ट्रिय जनमोर्चालाई पनि कानुनले अयोग्य भन्छ। किनभने, यी दुई दलसँग विपक्षी नेता बन्न संसद्मा पुग्दो सदस्य छैन। अब संसद्मा विपक्षी नेता नै नरहने जटिल अवस्था बनेको छ। जबकि संविधानले धेरै ठाउँमा विपक्षी नेताको भूमिका अपेक्षा गरेको छ। संविधानको धारा २८४ को व्यवस्थाअनुसार संवैधानिक परिषद्मा प्रतिनिधिसभाको विपक्षी दलको नेता सदस्य हुन्छन्। परिषद्ले प्रधानन्यायाधीश वा संवैधानिक निकायका कुनै प्रमुख वा पदाधिकारी नियुक्तका लागि सिफारिस गर्छ। विपक्षी नेता नहुँदा परिषद्को कामकारबाही नै प्रभावित हुने अवस्था देखिन्छ। संविधानविद् भीमार्जुन आचार्य संविधानले कल्पना नै नगरेको अवस्था आएको बताउँछन्। संविधानले बलियो प्रतिपक्षीको कल्पना गरेको छ। सबैले सरकारलाई समर्थनको कल्पना गरेको छैन, आचार्य भन्छन्, संसदीय प्रणालीमा सरकारजत्तिकै महत्वपूर्ण प्रतिपक्ष हुन्छ। अहिले मनपरि भएको छ। सयांै वर्षमा यस्ता परिकल्पना नै गरिँदैन। पूर्वराजदूत लोकराज बराल कांग्रेस प्रतिपक्षमा रहने नैतिक अधिकार नरहेको टिप्पणी गर्छन्। प्रतिपक्षबिनाको कस्तो व्यवस्था ? राजनीतिमा अवसरवादिता बढी छ। त्यही अवसरको आशामा यस्ता काम हुन्छन्, बराल भन्छन्। संविधानविद्समेत रहेका कांग्रेस नेता राधेश्याम अधिकारी भने जसले कांग्रेस प्रतिपक्ष होइन भनेर चुनौती दिन्छ उसैले पुष्टि गर्नुपर्ने बताउँछन्। कांग्रेस सभापति शेरबहादुर देउवाले मंगलबार बसेको सर्वदलीय बैठकमा आफू नै प्रमुख प्रतिपक्षी दलको नेता भएको दाबी गरेका थिए। उनले भनेका थिए, हामी यहाँ प्रमुख प्रतिपक्षी दलको हैसियतमा उपस्थित भएका हौं। नेमकिपा सांसद प्रेम सुवालले आफ्नो पार्टी प्रमुख विपक्षी भएको दाबी गरे। यसको निर्णय संसद् सचिवालयले गर्छ। कांग्रेसले लिखित दिएको छैन। कानुनअनुसार जानुपर्छ। बोलेर हुँदैन, नेता सुवालले भने, सही गरेर सरकारलाई समर्थन गरेपछि प्रतिपक्ष हो भनेर हुँदैन। संसद्ले निर्णय गर्नुपर्छ। आफैंले बनाएको कानुन उल्लंघन गर्ने अपेक्षा हामीले गरेका छैनौं। राष्ट्रिय जनमोर्चाका अध्यक्ष चित्रबहादुर केसीले सरकारलाई समर्थन गर्ने पार्टी प्रतिपक्ष हुनै नसक्ने बताए। सरकारलाई समर्थन गर्ने पार्टी संविधान र कानुनअनुसार प्रतिपक्ष हुँदैन, नेता केसीले भने, सक्कली प्रतिपक्ष त हामी हो। संसदीय प्रणालीमा सरकारजत्तिकै महत्वपूर्ण प्रतिपक्ष हुन्छ। अहिले मनपरि भएको छ। सयौं वर्षमा यस्ता परिकल्पना नै गरिँदैन।भीमार्जुन आचार्य, संविधानविद्"
हवाई क्षेत्रलाई सुरक्षित र व्यवस्थित बनाइने : पर्यटनमन्त्री किराती,"काठमाडौं : संस्कृति, पर्यटन तथा नागरिक उड्डयनमन्त्री सुदन किरातीले हवाई क्षेत्रलाई सुरक्षित र व्यवस्थित बनाउन आवश्यक कार्ययोजना बनाइने बताएका छन्। बिहीबार प्रतिनिधिसभा बैठकमा मन्त्री किरातीले हवाई सुरक्षाप्रति सरकार गम्भीर रहेको बताउँदै हवाई क्षेत्रलाई सुरक्षित र व्यवस्थित बनाउन आगामी दिनमा आवश्यक कार्ययोजना बनाइने बताएका हुन्। उनले हवाई सुरक्षालाई उच्च प्राथमिकता दिन र दुर्घटना दोहरिन नदिनका लागि पद बहालीपश्चात नागरिक उड्ययन प्राधिकरणलाई आवश्यक निर्देशन दिएको जिकिर गरे। मन्त्री किरातीले यती एयरलाईन्सको दुर्घटनापश्चात तीव्र रुपमा उद्धारका काम भएको र आफन्तजनलाई आवश्यक सूचना दिने काम भएको बताए। उनले दुर्घटनामा ज्यान गुमाएकाहरुको पोखरा मेडिकल कलेज र शिक्षण अस्पतालमा पोष्टमार्टम भइरहेको र शव बुझाउने क्रम जारी रहेको जानकारी दिए। दुर्घटनापश्चात जाँच गर्न मन्त्रिपरिषद्को निर्णय अनुसार छानविन समिति गठन भएको र समितिलाई स्वतन्त्रपूर्वक काम गर्न सहयोग गर्ने उनले बताए। त्यसअघि बैठकमा कांग्रेस मुख्य सचेतक रमेश लेखकले दुर्घटनाका बिषयमा जानकारी गराउन माग गरेका थिए। उनले संसदको कार्यसूचीलाई स्थगन वा सारेर यस विषयमा सिंगो मुलुक र अन्तराष्ट्रिय जगतलाई जानकारी गराउनुपर्ने बताए। सरकार जनताको पीर मर्का र समस्या प्रति उदाशिन हुन नसक्ने उनको भनाइ छ। उनले दुर्घटनमा ज्यान गुमाएकाहरुप्रति समवेदना व्यक्त गर्दै शव बुझाउनका लागि ढिलाई नगर्न सरकारको ध्यानाकर्षण गरे। उनले दुर्घटनाले पर्यटन क्षेत्रमा पनि नराम्ररी असर पारेको बताए।"
यती एयरलाइन्स विमान दुर्घटनाबारे सदनमा जानकारी गराउन कांग्रेसको माग,"काठमाडौं : नेपाली कांग्रस सांसद रमेश लेखकले यती एयरलाइन्स विमान दुर्घटनामा निधन भएकाको शव आफन्तलाई बुझाउन ढिलाइ भएको भन्दै आक्रोश व्यक्त गरेका छन्। बिहीबार संसद बैठकमा बोल्दै प्रमुख सचेतक समेत रहेका लेखकले सरकार जनताप्रति उदासिन रहेको आरोप लगाए। उनले भने,' विमानमा मृत्यु भएका प्रायसबै जनाको शव फेला परिसकेको अवस्था छ। तर अझैंसम्म आफन्तहरुले शव बुझ्न पाएका छैनन्। यसले पीडितहरुमा झनै थप पीडा र आक्रोस बढेको छ।' नेता लेखकले विमान दुर्घनाले समग्र देशमा पीडाको अनुभूति भएको बताए। यो घटनाले नेपालको पर्यटकीय क्षेत्रलाई नराम्रो प्रभाव पारेको उनको भनाइ छ। विमान दुर्घटनाले अन्तराष्ट्रिय जगतमा पनि चिन्ता र चासोको विषय बनेकाले छानबिन समितिले छिटो प्रतिवेदन सार्वजनिक गर्न माग गरे। विमान दुर्घटनाबारे सरकाले सदनमा जानकारी गराउन समेत उनले आग्रह गरे। उनले भने,'आजको कार्यसूचीका विषय स्थगित गरेर वा केही समयलाई रोकेर यो विषयका बारेमा सदनलाई जानकारी गराउनुपर्छ।' उनले सरकार सदन र जनताप्रति उत्तरदायी हुनुपर्ने बताए। उनले भने,'सदनप्रति उदासिन,पीडित परिवारप्रति निरपेक्ष र जनताको कर्तव्यप्रति विमुख हुन सक्दैन।'"
देवराज घिमिरे सभामुखका लागि सुयोग्य र निष्पक्ष व्यक्ति : राजेन्द्र लिङ्देन,काठमाडौं : उपप्रधान तथा उर्जा जलस्रोत तथा सिँचाई मन्त्री अध्यक्ष राजेन्द्र लिङ्देनले सभामुखका उम्मेदवार देवराज घिमिरे सभामुखका लागि सुयोग्य र निष्पक्ष व्यक्ति भएको दाबी गरेका छन्। सुवास नेवाङले घिमिरेलाई सभामुखमा निर्वाचित गरियोस् भन्ने प्रस्तावको समर्थन गर्दै लिङ्देनले सबैलाई मिलाएर लैजान सक्ने क्षमता घिमिरेमा भएको बताए।
विधि र मान्यताबाहिर गएर गृहमन्त्रालयले कुनै काम गर्दैन : गृहमन्त्री लामिछाने,"काठमाडौं : गृहमन्त्री रवि लामिछानेले विधि र मान्यताबाहिर गएर गृहमन्त्रालयले कुनै काम नगर्ने बताए। बिहीबार संसद बैठकमा बोल्दै गृहमन्त्री लामिछानेले अपराध नियन्त्रण गर्न गृहमन्त्रालयले जुन प्रतिवद्धता गरेको छ त्यसबाट टसमस नहल्लिने बताएका हुन्। संसदमा नेपाली कांग्रेसका सांसद रामहरि खतिवडाले हत्या अभियोग लागेका सांसद पनि भएको भन्दै गृहमन्त्री रवि लामिछानेसँग जवाफ मागेका थिए। उनको प्रश्नलाई सम्बोधन गर्दै गृहमन्त्री लामिछानेले गृहमन्त्रालय र आफू विधिको शासन कायम गर्न नचुक्ने बताएका हुन्। उनले विधि स्थापीत गरेर कर्मचारीको सरुवा बढुवामा पनि विधिसम्मत ढंगले काम गर्ने र कसैको भनसुन नलाग्ने, अपराध नियन्त्रणमा यस्तै किसिमको व्यवस्था गर्ने प्रतिवद्धता गृहमन्त्रालय टसमस नहल्लिएको स्पष्ट पारे। गृहमन्त्री लामिछानेले आगामी दिनमा पनि यसलाई प्रभावित गर्नका लागि कसैबाट कुनै पनि दवाव र प्रभाव आउनेछैन भन्ने विश्वास व्यक्त गरे। त्यसअघि बैठकमा कांग्रेस सांसद रामहरि खतिवडाले हत्याको अभियोग लागेको संसदमा रहेको सुनिएको भन्दै उक्त सांसदको मतदान प्रक्रिया रोक्न आग्रह गरेका थिए। फरार अभियुक्तको सूचीमा रहेका सांसद कोइरी यसअघि प्रधानमन्त्री पुष्पकमल दाहाल प्रचण्डलाई विश्वासको मत दिन पनि संसदमा सहभागी भएका थिए।"
लुम्बिनी प्रदेशका मुख्यमन्त्री गिरीले आज विश्वासको मत लिँदै,"काठमाडौं : लुम्बिनी प्रदेशका मुख्यमन्त्री लिला गिरीले आज बिहीबार प्रदेशसभामा विश्वासको मत लिँदै छन्। दिउँसो १ बजे दाङको देउखुरीमा बस्ने प्रदेश सभाको बैठकमा गिरीले विश्वासको मत लिने कार्यसूची रहेको छ। एमाले पोलिटब्युरो सदस्य गिरी माओवादीसहितको समर्थनमा पुस २८ गते मुख्यमन्त्रीमा नियुक्त भएका थिए। लुम्बिनीमा एमाले, नेकपा माओवादी केन्द्र, राप्रपा, नागरिक उन्मुक्ति, जसपा, जनमत, लोसपा र २ स्वतन्त्र गरी ५८ प्रदेशसभा सदस्यको समर्थनमा गिरी मुख्यमन्त्री नियुक्त भएका हुन्। लुम्बिनी प्रदेशसभामा एमालेका २९, कांग्रेसका २७, माओवादी केन्द्रका १०, राप्रपा र नागरिक उन्मुक्तिका ४४, जसपा, जनमत र लोसपाका ३३, स्वतन्त्र २ र नेकपा एकीकृत समाजवादी र राष्ट्रिय जनमोर्चाका ११ सदस्य छन्। मुख्यमन्त्री गिरीले शपथ ग्रहणकै दिन तीन सदस्यीय मन्त्रिपरिषद् गठन गरेका थिए। यता विपक्षीमा रहेको नेपाली कांग्रेसले मुख्यमन्त्री गिरीलाई विश्वासको मत नदिने दलका नेता डिल्लीबहादुर चौधरीले जानकारी दिए। लुम्बिनी प्रदेशको सभामुखमा माओवादीका तुलाराम घर्ती र उपसभामुखमा राप्रपाकी मेनुका केसी खाँड मंगलबार निर्विरोध निर्वाचित भएका थिए। सभामुखमा माओवादी केन्द्रका तुलाराम घर्तीको एकल मनोनयन दर्ता भएको थियो। उपसभामुखमा तीनजनाको मनोनयन परेको थियो। नागरिक उन्मुक्तिले उपसभामुखका उमेदवार निर्मलादेवी चौधरी र कांग्रेसले विश्वप्रेम पाठकलाई उपसभामुखबाट उम्मेदवारी फिर्ता लिन निर्देशन दिएपछि राप्रपाकी मेनुका केसी खाँड निर्विरोध भएकी हुन्। संविधानको धारा १६८ को उपधारा ४ अनुसार मुख्यमन्त्री नियुक्त भएको ३० दिनभित्र विश्वासको मत लिनुपर्ने संवैधानिक व्यवस्था छ।"
सभामुखमा भिड्दै घिमिरे र न्यौपाने,"काठमाडौं : सत्ता गठबन्धनबाट एमालेका देवराज घिमिरे र विपक्षी दलबाट कांग्रेसकी ईश्वरीदेवी न्यौपाने सभामुखमा भिड्दै छन्। सभामुख चयन गर्न बिहीबार प्रतिनिधिसभा बैठकमा मतदान हुनेछ। जसका लागि बुधबार सत्तारुढ दल र विपक्षीबाट दुई जनाको उम्मेदवारी परेको हो। घिमिरेका प्रस्तावकमा सुवासचन्द्र नेम्बाङ, समर्थकमा हितराज पाण्डे, राजेन्द्रप्रसाद लिङदेन र रवि लामिछाने छन्। न्यौपानेको प्रस्तावकमा विश्वप्रकाश शर्मा, समर्थकमा प्रकाश ज्वाला छन्। घिमिरे झापा २ बाट प्रतिनिधिसभा सदस्य निर्वाचित भएका हुन्। कैलालीकी न्यौपाने कांग्रेसकी समानुपातिक सांसद हुन्। दुवै उम्मेदवारले आफूले जित्ने दाबी गरेका छन्। म त्यो जिम्मेवारीमा पुग्ने निश्चित नै छ, घिमिरेले भने, विगतबाट शिक्षा लिँदै आरोप, प्रत्यारोप, पूर्वाग्रहबाट टाढा रही यथार्थ ढंगले ठिक बाटोबाट सदनलाई अघि लग्ने विचार छ। सभामुखले खेल्ने भूमिकामा कुनै कमी हुन नदिई काम गर्नेछु। न्यौपानेले आफू निर्वाचनअघि कांग्रेसको नेता भए पनि सभामुख बनेपछि साझा रूपमा रहने बताइन्। भनिन्, निर्वाचनमा म हार्छु भनेर कोही पनि जाँदैन। म यो निर्वाचनमा जित्छु। विपक्षी दलबीचको सहमतिमा न्यौपानेलाई उम्मेदवार बनाउने निर्णय पार्टीले लिएको कांग्रेस महामन्त्री शर्माले बताए। बिहीबार संसद् बैठकमा नेम्बाङले घिमिरेको उम्मेदवारीसम्बन्धी प्रस्ताव गर्ने, पाण्डे, लिङदेन र लामिछानेले समर्थन गर्ने सम्भावित कार्यसूची बनेको छ। यस्तै, शर्माले न्यौपानेको उम्मेदवारीसम्बन्धी प्रस्ताव प्रस्तुत गर्ने, ज्वालाले समर्थन गर्ने सम्बभावित कार्यसूची संघीय संसद्का महासचिव डा भरतराज गौतमले निकालेका छन्। २ सय ७५ सदस्यीय प्रतिनिधिसभामा सभामुख पदमा जितका लागि १ सय ३८ मत आवश्यक पर्छ।"
सभामुखमा कांग्रेसका उम्मेदवारलाई भोट माग्दै प्रकाश ज्वालाले भने : माओवादी केन्द्रले गुन तिर्ला कि भन्ने छ,"काठमाडौं : नेकपा एकीकृत समाजवादीका प्रमुख सचेतक प्रकाश ज्वालाले महिला भएका कारण पनि सभामुखमा इश्वरीदेवी न्यौपानेलाई विजयी बनाउनुपर्ने बताएका छन्। उनले नेपाली कांग्रेसका सांसद् इश्वरी देवी न्यौपानेलाई सभामुखमा मत दिन आग्रह गरेका हुन्। ज्वालाले भने, न्यौपाने जी योग्य र सक्षम हुनुहुन्छ। अनुभवी पनि हुनुहुन्छ। संविधान सभामा कृयाशील रहेर बस्नुभयो। त्यो कुर्सीमा बस्ने व्यक्ति सदन बुझेको पनि हुनुपर्छ। उनले आग्रह पुर्वाग्रहबाट मुक्त हुने हो भने प्रधानमन्त्रीको पार्टीले गुन तिर्ला भन्ने आशा रहेको बताए। सदनलाई गरिमामय बनाउन पनि न्यौपानेलाई जिताउनुपर्ने उनको भनाइ छ। ५१ प्रतिशत जनमतको प्रतिनिधित्व गर्ने महिला नेतृलाई जिताउन आवश्यक रहेको ज्वालाको भनाइ छ। सभामुख रेफ्री मात्रै नभइ सदनको नेता पनि रहेको उनले बताए।"
सचिव डा रेग्मीद्वारा ललितपुर नापी र मालपोतमा आकस्मिक निरीक्षण,"काठमाडौं : भूमि व्यवस्था, सहकारी तथा गरिबी निवारण मन्त्रालयका सचिव डा दामोदर रेग्मीले मन्त्रालय र मातहतका कार्यालयबाट हुने सेवा प्रवाहलाई चुस्तदुरुस्त र गुनासोरहित बनाउने प्रयासलाई कडाइका साथ कार्यान्वयन गरिने बताए। नापी र मालपोत कार्यालय ललितपुरको बिहीबार आकस्मिक निरीक्षण गर्दै उनले सेवाग्राहीले व्यक्त गरेका गुनासो हटाउन तथा सदाचारितासहितको प्रभावकारी सेवा प्रवाह मिलाउन निर्देशन दिए। सचिव रेग्मीको नेतृत्वमा मन्त्रालयका सहसचिव निराजन घिमिरे, नापी विभागका महानिर्देशक जनकराज जोशी र भूमि व्यवस्थापन विभागका महानिर्देशक पद्मनिधि सोतीसहितको निरीक्षण टोलीले कार्यालयको सेवा प्रवाहको स्थिति, अभिलेख व्यवस्थापनको अवस्था, हेल्प डेस्कको अवस्था र सेवाग्राही मैत्री कार्य वातावरण भए नभएको जानकारी लिएको थियो। उक्त टोलीले दुवै कार्यालयमा सेवाग्राहीसँग गरेको अन्तरक्रियामा सेवाग्राहीहरूले मालपोत र नापी कार्यालयले समन्वयात्मकरूपमा काम गर्नुपर्ने भन्दै बिचौलियाको कारणले अतिरिक्त रकम बुझाउनुपरेको गुनासो गरेका थिए। सेवाग्राहीले कार्यालयको सरसफाइमा ध्यान दिन सुझाव दिए। त्यसअवसरमा टोलीले नापीतर्फ हाल साविकको प्रक्रियालाई झन्झटमुक्त बनाउन र मालपोत कार्यालयले अनलाइन प्रणालीबाट सेवाग्राहीले विना झन्झट अतिरिक्त शुल्क नतिरी सेवा पाउने व्यवस्था मिलाउन निर्देशन दिएको थियो। यसैबीच सचिव रेग्मीले बचतकर्ताको बचत फिर्ता नगर्ने सहकारीको पहिचान गरी तत्काल बचत फिर्ता गराउने व्यवस्था मिलाउन सहकारी विभाग राष्ट्रिय सहकारी महासंघ र नेपाल बचत तथा ऋण केन्द्रीय सहकारी संघका पदाधिकारीलाई निर्देशन दिएका छन्। उनले सहकारी संघ संस्थालाई सम्पत्ति शुद्धीकरण मुक्त क्षेत्र बनाउन पनि आग्रह गरेका छन्।"
मानव तस्कर रोक्न पहल गरिने,"काठमाडौं : गैरआवासीय नेपाली संघ (एनआरएनए) का अध्यक्ष त्रयसहितको प्रतिनिधिमण्डलले श्रम रोजगार तथा सामाजिक सुरक्षामन्त्री डोलप्रसाद (डीपी) अर्याललाई वैदेशिक रोजगारीको बहानामा पछिल्लो समय युरोपेली देशहरूमा बढ्दै गएको मानव तस्करी अन्त्य गर्न तत्काल ठोस कदम चाल्न आग्रह गरेका छन्। संघका प्रतिनिधिहरूले मन्त्री अर्याललाई टर्की, पूर्वी युरोपका बुल्गेरिया, क्रोएसिया, हंगेरी, रोमानिया, स्लोभाकियालगायतका मुलुकमा बढ्दो मानव तस्करीबारे जानकारी गराउँदै त्यसलाई रोक्न तत्काल पहल नगरे भयावह समस्या निम्तिनेतर्फ ध्यानाकर्षण गराए। संघकी कार्यकारी अध्यक्ष रविना थापासहित संघका दुई अध्यक्षद्वय डा बद्री केसी र कुल आचार्यले विभिन्न प्रलोभन देखाएका नेपालका श्रमिकलाई बिना कुनै सीप र अभिमुखीकरण युरोप पुर्याउने आश्वासनमा मानव तस्करी बढी रहेकोले नेपाल सरकारले त्यसतर्फ ध्यान दिनुपर्नेमा जोड दिए। अध्यक्षत्रयले टर्कीमा पछिल्लो समय नेपालीले नेपालीलाई नै फिरौतीका लागि अपहरण गर्ने, ज्यान मार्ने धम्की दिने र डराउनेलगायतका आपराधिक गतिविधिसमेत गरिरहेको भन्दै त्यसतर्फ सरकारले ध्यान दिई तत्काल प्रक्रियागत रूपमा समाधानका लागि पहल गर्नुपर्नेमा जोड दिए। अवैधानिक रूपमा युरोप छिर्न खोज्दा कयौं नेपालीको ज्यान जाने गरेको जानकारी गराउँदै अध्यक्षत्रयले संयुक्त रूपमा समस्याग्रस्त देशमा सरकारको उपस्थिति र त्यहाँको सरकारसँग संवाद अघि बढाउन आग्रह गरे। टर्कीलगायतका कतिपय देशमा राजदूतास र कन्सुलर सेवासमेत नहुँदा त्यहाँका नेपालीले ठूलो समस्या भोग्नु परेकोले त्यसबारे पनि अध्यक्षत्रयले मन्त्री अर्याललाई जानकारी गराए। गैरआवासीय नेपाली संघले लामो समयदेखि पहल गरिरहेका सामाजिक सुरक्षा कोष कार्यान्वयनमा आएकोप्रति खुसी व्यक्त गर्दै उक्त कोषमा विदेशमा रहेका सबै श्रमिकलाई आबद्ध गराउन सरकारले थप योजना बनाउनुपर्ने र कोषमा सरकारको तर्फबाट पनि आर्थिक योगदान हुनुपर्नेमा संघले जोड दिएको छ। रेमिट्यान्स वैधानिक मार्गबाट ल्याउन प्रोत्साहन गर्नुपर्ने, विदेशमा विभिन्न कारण ज्यान गुमाएका नेपालीको शव व्यवस्थापनमा ध्यान दिनुपर्ने, विदेशबाट फर्किएकालाई स्वरोजगार कार्यक्रम र पुनर्एकीकरण गर्नेपर्नेलगायतका विषयमा उनीहरूले संयुक्त रूपमा मन्त्री अर्यालमार्फत सरकारको ध्यानाकर्षण गराए। संघका उपाध्यक्ष राजेन्द्रकुमार शर्माले मध्यपूर्वमा रोजगारीमा जाने नेपाली श्रमिक सधैं सरकारको उपेक्षामा पर्ने गरेको बताए। सीपमूलक तालिमसहित गन्तव्य मुलुकको कानुन, भाषा र त्यहाँका पालना गर्नुपर्ने न्यूनतम नीति नियमका सम्बन्धमा सचेत बनाउन मात्रै विदेश पठाउनुपर्ने उनले बताए। विदेशबाट आउने रेमिट्यान्सलाई वैधानिक रूपमा बैंकिङ च्यानलमार्फत ल्याउन श्रम मन्त्रालयले अन्तरमन्त्रालयगत सहकार्य र समन्वय गर्नुपर्ने, गन्तव्य मुलुकमा रहेका एनआरएनएका प्रतिनिधिहरूसँग सहकार्य गरी सचेतनामूलक कार्यक्रम गर्नुपर्नेमा उपाध्यक्ष शर्माले जोड दिए। मन्त्री अर्यालले मानव तस्करीको जालो पन्छाउन नेपाल सरकारले ठोस कदम चाल्ने प्रतिबद्धता व्यक्त गरे। त्यसका लागि अध्ययन आवश्यक भएकोले पहिले अध्ययन गर्ने र अन्तरमन्त्रालयगत रूपमा सहकार्य र समन्वय गरेर अघि बढ्ने मन्त्री अर्यालको भनाइ थियो। तपाईंहरूले भनेको सबै विषयमा अध्ययन र अन्तरमन्त्रालयगत सहकार्य र समन्वयबाट छिट्टै मानव तस्करीलगायत श्रमिकका सबै समस्या समाधान गर्न पहल गर्छु। अन्तर्राष्ट्रिय श्रम बजारमा रहेका लाखौं नेपाली श्रमिकहरूको समस्याबारे जानकार रहेको र लामो समय विदेशमा रहँदा उनीहरूका समस्यालाई प्रत्यक्ष रूपमा देखेको, भोगेको भएकोले पनि उनीहरूको हक हितका लागि आफू प्रतिबद्ध रहेको उनले बताए।"
फिदिम नगर प्रज्ञा प्रतिष्ठान विधेयक पारित,"फिदिम : फिदिम नगरपालिकाको १२औँ नगरसभाले फिदिम नगर प्रज्ञा प्रतिष्ठान विधेयक २०७९पारित गरेको छ। नगर प्रमुख मित्रप्रसाद काफ्लेको अध्यक्षतामा सम्पन्न नगरसभाले उक्त विधेयक पारित गरेको हो। नगरपालिकाको भाषा, लिपि, लोककला, लोकसंवाद, साहित्य, संस्कृतिको संरक्षण र संबर्धन गर्दै कला सहित्य र संस्कृतिको अध्ययन अनुसन्धानका लागि प्रतिष्ठान विधेयक पारित गरिएको हो। यस क्षेत्रमा समर्पित प्रतिभाहरूको खोजी, सम्मान तथा कदर गर्न कानुनी व्यवस्था आवश्यक भएकाले विधेयक पारित गरिएको नगर प्रमुख काफ्लेले बताए। प्रतिष्ठानमा अध्यक्षसहित उपाध्यक्ष, सदस्य सचिव र एक महिलासहित दुई जना प्राज्ञ सदस्य हुने व्यवस्था छ। त्यस्तै १० जना अन्य परिषद् सदस्य हुने व्यवस्था गरिएको हो। उक्त समितिमा फिदिम नगरपालिकामा स्थायी बसोवास गरी नगरपालिकाको मतदाता नामावलीमा नाम भएकाहरुमध्ये भाषा, लिपि, लोकवार्ता, साहित्य, ललीतकता तथा संस्कृतिमा योगदान पुर्याएका व्यक्तिहरुबाट प्रतिनिधित्व गराईने विधेयकमा उल्लेख छ। प्रतिष्ठानको अध्यक्ष, उपाध्यक्ष र सदस्य सचिव नगर प्रमुख, उपप्रमुख र प्रमुख प्रशासकीय अधिकृतको संयुक्त बैठकले नियुक्त गर्ने विधेयकमा उल्लेख गरिएको छ।"
शुक्रबार दिउँसो देशका दुईवटा प्रदेशमा वर्षा हुने,"काठमाडौं : शुक्रबार दिउँसो देशका दुईवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम र कर्णाली प्रदेशको एकदुई स्थानमा हल्का वर्षाको सम्भावना छ। साथै सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भूभागका थोरै स्थानहरूमा र बाँकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। शुक्रबार राति सुदूरपश्चिम र कर्णाली प्रदेशका उच्च पहाडी तथा हिमाली भूभागका थोरै स्थानहरूमा र बाँकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
रसुवामा राहदानीको अनलाइन फारम निःशुल्क भर्ने व्यवस्था,"रसुवा : रसुवामा राहदानी प्राप्तिका लागि सेवाग्राहीको माग आवेदन अनलाइन फारम निःशुल्क भर्ने व्यवस्था गरिएको छ। सेवाग्राहीलाई बिना झमेला सहज तरिकाले राहदानी उपलब्ध गराउन जिल्ला प्रशासन कार्यालयका कर्मचारीले अनलाइन फारम भर्न सहयोग गर्न थालेका हुन्। हिमाली जिल्ला, भौगोलिक विकटता, कठ्याङ्ग्रिँदो चिसोको समस्यालाई ध्यानमा राख्दै आजको आजै सेवा प्रदान गर्न कर्मचारीमार्फत निःशुल्क रूपमा अनलाइन फारम भर्ने व्यवस्था गरिएको प्रमुख जिल्ला अधिकारी प्रकाशचन्द्र अधिकारीले जानकारी दिए। सरदरमा दैनिक १०१२ सेवाग्राहीले राहदानी प्राप्तिका लागि आवेदन अनलाइन फारम भराउने गरेका छन्। जिल्ला प्रशासन कार्यालयले निःशुल्क फारम भर्ने व्यवस्था मिलाएका कारण केही राहत मिलेको सेवाग्राहीले प्रतिक्रिया दिएका छन्। नियमसंगत तरिकाले जिल्ला प्रशासन कार्यालयमा पेश भएका माग पत्रलाई आजको आजै सम्बोधन गर्दै कार्यसम्पादन गर्ने गरिएको छ।"
वायु सेवा सञ्चालक संघले भन्यो पाइलटमाथि हातपात गर्ने जोकोहीलाई हदैसम्मको कारबाही गरियोस्,"काठमाडौं : वायु सेवा सञ्चालक संघले प्रभु हेलिकोप्टरका पाइलट रानेश डंगोलमाथि भएको कुटपिटप्रति आपत्ति जनाएको छ। ज्यानको प्रवाह नै नगरी रातदिन दुर्गम क्षेत्रमा खटिरहेका पाइलटमाथि कुटपिट गरी घाइेत बनाएको भन्दै संघले ध्यानाकर्षण जनाएको हो। राष्ट्रको गहनाका रूपमा रहेका क्याप्टेनमाथि कुटपिट गर्नेहरूलाई हदैसम्मको कारबाही गर्न संघले माग गरेको छ। 'ज्यानको प्रवाह नै नगरी अहोरात्र दुर्गम क्षेत्रका बासिन्दाहरूको सेवामा खटिरहेका र सुत्केरी, बिरामीलगायत अत्यन्तै संवेदनशील मानवीय तथा विकास निमार्णका कार्यमा संलग्न क्याप्टेनमाथि कुटपिट गर्नु निन्दनीय कार्य हो। यस प्रकारको संवेदनहीन कार्यको उचित छानविन गरी सत्यतथ्य पत्ता लगाई दोषीमाथि कडाभन्दा कडा कारबाही गर्न जोडदार माग गर्दछौं,' संघले बिहीबार विज्ञप्ति जारी गर्दै भनेको छ। संघले घाइते भएका क्याप्टेनको उचित उपचार प्रबन्ध मिलाउन र सुरक्षाको पूर्ण प्रत्याभूति गर्न सरोकारवाला पक्षसँग माग गरेको छ। क्याप्टेन डंगोलले बिहीबार करिब २:२४ बजे पोखराबाट स्याङ्जाको वालिङमा चार्टर उडान गरेका थिए। यात्रुबाट प्राप्त जीपीएसअनुसार नै खेल मैदानमा उनले हेलकोप्टर अवतरण गरेका थिए। अवतरण गरेलगत्तै उनीमाथि हातपात भएको थियो।"
मोटरसाइकलको ठक्करबाट एकजना घाइते,भक्तपुर : अरनिको राजमार्गअन्तर्गत मध्यपुर थिमि शंखधर चोकमा बिहीबार मोटरसाइकलबाट ठक्कर दिंदा एकजना एक जना महिला घाइते भएकी छिन्। भक्तपुरबाट काठमाडौतर्फ जाँदै गरेको बा ८४ प ८४११ नम्वरको मोटसाइकलले ठक्कर दिँदा पैदलयात्री २१ वर्षीया सुप्रिया सापकोटा घाइते भएकी हुन्। मकवानपुर हेटौडा नगरपालिका३ घर भई हाल चारदोबाटोमा डेरा गरी बस्ने प्रियाको अहिले नागरिक कम्युनिटी अस्पतालमा उपचार भइरहेको प्रहरीले जनाएको छ। मोटरसाइकल चालक भक्तपुर पाण्डुवजार वस्ने वर्ष १८ को धर्मेन्द्रकुमार कुसवाहलाई प्रहरीले पक्राउ गरेको छ।
भक्तपुरमा पुस्तक प्रदर्शनी (फोटोफिचर),भक्तपुर : भक्तपुरमा तीनदिने पुस्तक प्रदर्शनी सुरु भएको छ। बिहीबार भक्तपुरको महेश्वरी बैंक्वेटमा स्टुडेन्टस् बुक फेयरको आयोजनामा प्रदर्शनी सुरु भएको हो। बुक क्लब भक्तपुरले प्रदर्शनी आयोजना गरेको हो। अध्यक्ष दिनेश प्रधानले पुस्तक पढ्ने संस्कृति प्रवर्द्धन गर्ने लक्ष्यसहित पुस्तक प्रदर्शनी आयोजना गरेको बताए। उनले विद्युतीय किताबले कारण किताब किन्नेको संख्या घट्दै गएको बताए। पुस्तक प्रदर्शनीमा २० भन्दा बढी पुस्तक प्रकाशक तथा वितरण संस्थाको सहभागिता रहेको प्रधानले जानकारी दिए।
लागूऔषध नियन्त्रणमा शून्य सहनशीलता अपनाउँछौं : डिआईजी ज्ञवाली,"विराटनगर : प्रदेश १ का प्रहरी नायब महानिरीक्षक श्यामलाल ज्ञवालीले चूनौतीका रूपमा रहेको लागूऔषध नियन्त्रणलाई प्रमुख प्राथमिकतामा राखेर काम गर्ने बताएका छन्। कार्ययोजना बनाएर प्रदेश १ मा लागूऔषधको गतिविधि नियन्त्रण गर्ने तयारी रहेको उनले बताएका हुन्। त्रिभुवन अन्तराष्ट्रिय विमानस्थल काठमाडौंबाट सरुवा भई आएका डिआईजी ज्ञवालीले बुधबारदेखि प्रदेश प्रहरी कार्यालयको प्रमुखको रूपमा कार्यभार सम्हालेका छन्। कार्यालयमा बिहीबार आयोजित पत्रकार सम्मेलनमा बोल्दै डिआईजी ज्ञवालीले लागूऔषध नियन्त्रण प्रदेश प्रहरीको प्रमुख प्राथमिकतामा रहने बताएका हुन्। उनले प्रदेश प्रहरीका प्रहरी उपरीक्षक भीम दाहाललाई लागूऔषध नियन्त्रण सम्बन्धी विस्तृत कार्ययोजना निमार्णको जिम्मा दिइएको जानकारी दिए। लागूऔषधका साथै चोरी निकासी नियन्त्रण पनि प्रदेश प्रहरीको प्राथमिकताको सूचीमा छ, उनले भने, तस्करी नियन्त्रणमा हामी खरो रूपमा प्रस्तुत हुन्छौं। हामी शून्य सहनशीलताको नीतिबमोजिम अघि बढ्छौं। सुरक्षा र अपराध नियन्त्रणका लागि रणनीतिक योजना बनाएर अघि बढ्ने गृहकार्य भइरहेको बिषयप्रति डिआईजी गिरीले पत्रकारहरूको ध्यानकर्षण गरे। उनले सुरक्षासँग सम्बन्धित कार्ययोजना कडाईका साथ कार्यान्वयन गरिने बिषयमा जोड दिए। आफ्नो कार्यकालमा फरार अभियुक्तहरू पक्राउ गर्नुका साथै टुंगो नलागेका पुराना मुद्दाहरूलाई पनि रिओपन गर्ने तयारी रहेको उनले बताए। उनले प्रहरी संगठनप्रति बेलाबखत लाग्ने गरेका आक्षेपहरूलाई न्यूनीकरण गर्न संगठनभित्रै शुद्धीकरण अभियान चलाउने जिकिर गरे। उनले भने, आम नागरिकले भरोसा गर्न योग्य प्रहरी संगठन निमार्ण गर्ने हाम्रो चाहना हो। त्यसका लागि शुद्धीकरण आवश्यक छ। डिआईजी ज्ञवाली विशेष गरी अपराध अनुसन्धान, प्रहरी अपरेशन र कुशल नेतृत्व तथा प्रहरी व्यवस्थापन लगायत विषयमा राम्रो अनुभव भएका प्रहरी कर्मचारी हुन्। विभिन्न जिल्ला प्रहरी कार्यालय तथा जिल्ला प्रहरी परिसर काठमाडौंमा समेत सफल नेतृत्व निर्वाह गरिसकेका ज्ञवाली बुधबार १ नम्बर प्रदेश प्रहरी कार्यालय विराटनगरको प्रमुखका रूपमा हाजिर भएका हुन्। यसअघि उनी त्रिभुवन अन्तर्राष्ट्रिय विमानस्थल काठमाडौंमा कार्यरत थिए।"
खर्च विवरण बुझाउने म्याद बढाउन गाउँपालिका महासंघको प्रस्ताव,"सुर्खेत : गाउँपालिका महासंघले स्थानीय तह निर्वाचन २०७९ मा भाग लिएका उम्मेदवारहरूलाई तोकिएको जरिवाना घटाउन र खर्च विवरण पेश गर्ने अवधि बढाउन निर्वाचन आयोगलाई प्रस्ताव गरेको छ। गाउँपालिका महासंघका केन्द्रीय उपाध्यक्ष लक्ष्मणबहादुर शाहीले मुलुकको दुरदराजमा रहेका उम्मेदवारहरूले समयमै सूचना पाउन नसकेकोलगायतका कारणले समयमै निर्वाचन खर्च विवरण पेश गर्न नसकेको बताए। स्थानीय तहको निर्वाचनमा भाग लिएका तर समयमा निर्वाचन खर्च बुझाउन नसकेका उमेदवारहरूलाई तोकिएको जरिवानाको सम्बन्धमा तोकिएको जरिवाना घटाउन र खर्च विवरण पेश गर्ने अवधि बढाउने प्रस्ताव तयार पारी निर्वाचन आयोगलाई बुझाउन लागिएको उनले बताए। निर्वाचन आयोगले २०७९ भदौ ३१ को प्रेस विज्ञप्ति जारी गर्दै २०७९ साल वैशाख ३० गते सम्पन्न स्थानीय तहको निर्वाचनमा उम्मेदवार भई कानुनबमोजिम बुझाउनुपर्ने निर्वाचन खर्चको विवरण नबुझाउने उम्मेदवारलाई कारवाही गर्ने चेतावनी दिएको थियो। सोही विषयमा केन्द्रित रहि गाउँपालिका महासंघले उक्त प्रस्ताव तयार पारी पेश गर्ने तयारी गरेको हो। निर्वाचन आयोग, नेपालले निर्वाचन आयोग ऐन, २०७३, स्थानीय तह निर्वाचन ऐन, २०७३ र स्थानीय तह निर्वाचन नियमावली, २०७३ को व्यवस्था बमोजिमको स्थानीय तहको निर्वाचनमा उम्मेदवार भई कानुन बमोजिम बुझाउनुपर्ने निर्वाचन खर्चको विवरण नबुझाउने १ लाख २३ हजार ६२४ जना रहेका छन्।"
वीरगन्जमा बलिदानी दिवस : मधेसी शहिदलाई श्रद्धाञ्जली अर्पण,"वीरगन्ज : मधेस आन्दोलनका शहिदहरुको सम्झनामा आज माघ ५ गते वीरगन्जमा पनि बलिदानी दिवस मनाइएको छ। मधेस आन्दोलनका प्रथम सहिद रमेश महत्तो हुन्। पहिलो मधेस आन्दोलनका क्रममा सिरहाको लहानमा २०६३ माघ ५ गते महत्तोले शहादत प्राप्त गरेका थिए। मधेसीको हक अधिकार प्राप्तिका लागि २०६३ देखि २०७२ सम्म पटक पटक भएका मधेस आन्दोलनमा हालसम्म १०७ जनाले शहादत प्राप्त गरेका छन्। तीनै शहिदहरुको सम्झनामा हरेक माघ ५ गते मधेसी दलले बलिदानी दिवस मनाउँदै आएका छन्। बलिदानी दिवसमा मधेस प्रदेश सरकारले आज बिहीबार प्रदेशमा सार्वजनिक बिदा दिएको छ। वीरगन्जको घण्टाघर चोक नजिकैको मधेसी सहिद पार्कमा बिहीबार जनता समाजवादी पार्टी (जसपा) पर्साका नेता कार्यकर्ताले शहिदका शालिकमा फूलमाला चढाएर श्रद्धाञ्जली अर्पण गरे। त्यस क्रममा उनीहरुले मधेस आन्दोलन र मधेसी शहिदहरुकै त्याग र बलिदानीका कारण मधेसीले पहिचान , संघीयता , समावेशिता लगायतका अधिकार पाउन सफल भएको बताए। अझै पनि मधेस आन्दोलनका केही मुद्दा सम्बोधन हुन बाँकी नै रहेको भन्दै जसपाका नेताहरूले त्यसका लागि आफूहरुको संघर्ष जारी नै रहेको जिकिर गरे। जसपा पर्साका अध्यक्ष रामनरेशप्रसाद यादवको अध्यक्षता तथा प्रदेशसभा सदस्य प्रमोद जयसवालको प्रमुख आतिथ्यतामा भएको कार्यक्रममा जसपाका केन्द्रीय सदस्य फिरोज मन्सुर, केन्द्रीय परिषद सदस्य शिवजी सोनी,जसपा मधेस प्रदेश उपाध्यक्ष बृजमोहन तिवारी, जिल्ला सचिव तबरेज अहमद, युवा नेता सरोज यादव, अमित यादव, सफ्रोज आलम, विद्यार्थी नेताहरु एजाजबाबु रान्की, हरेन्द्र साह, सागिर आलम, नैमोदिन आलम, फरिद आलम, आबिद समानी लगमयतको सहभागिता थियो।"
सवारी नियम उल्लघंन गर्नेको लाइसेन्स निलम्बनका लागि सिफारिस,"काठमाडौं : उपत्यका ट्राफिक प्रहरी कार्यालयले सवारी सञ्चालनमा पाँच पटकभन्दा बढी ट्राफिक नियम उल्लघंन गर्ने ८६ जनाको सवारी चालक अनुमतिपत्र (लाइसेन्स) निलम्बनका लागि यातायात व्यवस्था विभागमा पठाएको छ। सवारी चालकले पालना गर्नुपर्ने सर्त तथा नियम पटकपटक उल्लघंन गरेकाले नियमको कडाइका लागि उपत्यका ट्राफिक प्रहरी कार्यालयले अनुमतिपत्र निलम्बनको सिफारिस गरेको हो। उपत्यका ट्राफिक प्रहरी कार्यालयका वरिष्ठ प्रहरी उपरीक्षक तथा प्रवक्ता राजेन्द्रप्रसाद भट्टलेसवारी तथा यातायात व्यवस्था ऐन २०४९ र नियमावली २०५४ बमोजिम चालकले पालना गर्नुपर्ने सर्त तथा नियम पाँच पटकभन्दा बढी उल्लघंन गरेको पाइएकाले सोही ऐनको दफा ६० बमोजिमको कसुर अन्र्तगत लाइसेन्स निलम्बनका लागि यातायात व्यवस्था विभाग पठाएको जानकारी दिए। उनका अनुसार पाँच पटकभन्दा बढीनियम उल्लघंन गर्नेको लाइसेन्स निलम्बन हुन्छ। उपत्यका ट्राफिक प्रहरी कार्यालयका अनुसार निलम्बनका लागि पठाइएका सवारी चालक अनुमतिपत्रमध्ये एक जना २९ पटक, एक जना २६ पटक, एक जना २४ पटक, एक जना २३ पटक, दुई जना १८ पटक, एक जना १७ पटक, दुई जना १६ पटक, दुई जना १५ पटक कारबाहीमा परेका छन्। यसैगरी दुई जना १३ पटक, तीन जना १४ पटक, चार जना १२ पटक, सात जना १० पटक, आठ जना ११ पटक, नौ जना नौ पटक, ११ जना आठ पटक, १३ जना छ पटक र १८ जना सात पटक ट्राफिक प्रहरीको कारबाहीमा परेका बताइएको छ। ट्राफिक नियम उल्लघंन गरिरहने चालकबाट नै धेरैजसो सवारी दुर्घटना हुने गरेकाले नियम पालना गर्दै सुरक्षित यात्राको होस् भन्ने उद्देश्यले लाइसेन्स निलम्बनका लागि यातायात व्यवस्था विभाग पठाइएको उपत्यका ट्राफिक प्रहरी कार्यालयले जनाएको छ।"
"सामान बरामद हुन्छ, किन पक्राउ पर्दैनन् तस्कर ?","परासी : नवलपरासीका सीमावर्ती नाकाबाट भित्रिने विभिन्न अवैध सामग्रीलाई हरेक दिनहुँजसो प्रहरीले बरामद गर्छ। त्यस्ता अवैध सामग्रीबारे जानकारी प्रहरीले हरेक दिन नै सार्वजनिक गर्छ । दिनहुँजसो बरामद हुने अवैध सामाग्री २० हजारदेखि एकडेढ लाखसम्मका हुन्छन्। ठूलो परिमाणको सामान भने प्रहरीले कमै मात्र बरामद गर्ने गरेको पाइन्छ। बरामद गरेका सामान सानो होस् वा ठूलो परिमाणको कारोबारमा संलग्न व्यक्तिहरू भने प्रहरीले फरार भएको देखाउँदै आएको छ। अधिकांश अवैध सामानलाई प्रहरीले बेवारिसे अवस्थामा बरामद भएको देखाउने गरेको छ। ओसारपसार गर्दै गरेको अवस्थामा मात्र होइन फर्म, घर र गोदाममा बरामद भएपनि प्रहरीले व्यक्तिलाई पक्राउ नगरी सामान भन्सार र राजश्व पठाउने गरेको छ। यसले आम सर्वसाधारणमा प्रहरीको मिलमतो भएको आशंकालाई बढाएको छ। कारोबारमा संलग्न व्यक्ति किन पक्राउ परेनन् भन्ने जवाफमा प्रहरीले सधैं भन्ने एउटै रेडिमेड जवाफ छ। कारोबारमा संलग्न व्यक्ति सामान छाडेर भागे। पछिल्लो पटक गत शनिबार मात्र प्रहरीले रामग्राम नगरपालिका८ लोसहडास्थित एक पोल्ट्री फर्मबाट ६३ लाख बढीको अवैध चिनी बरामद गयो। स्थानीय धर्मेन्द्र यादवको पाल्ही एग्रो फर्मबाट चिनी बरामद भएको हो। फर्म सञ्चालक भने अहिलेसम्म पक्राउ परेका छैनन्। यादव फरार रहेको र उनको खोजी कार्य भइरहेको जिल्ला प्रहरी कार्यालयका निमित्त प्रमुख डीएसपी भोजराज पाण्डेयले बताए। बरामद चिनी प्रहरीले व्यक्ति फरार रहेको जनाउँदै राजश्व अनुसन्धान कार्यालय बुटवल पठाएको छ। बरामद सामान बेवारिसे देखाउनुमा केही व्यवहारिक कारण र केही कानुनी झण्झट रहेको प्रहरी नै बताउँछ। अवैध सामान बरामदपछि पक्राउ परेका सवारीसाधन र व्यक्तिमाथि मुद्दा चलाउनु पर्ने हुन्छ। बेवारिसे देखाउँदा बरामद सामान सिधै भन्सार पठाएपछि प्रहरीलाई झन्झट कम हुन्छ। सामान थोरै र प्रकृया धेरै हुने भएकाले बेवारिसे देखाउने गरिएको प्रहरी स्रोत बताउँछ। सामान ओसारपसार गर्ने कारोबारी नभई अन्य व्यक्ति (क्यारिङ) लाई कमिशन दिएर पठाइने गरिन्छ। आर्थिक अवस्था कमजोर भएका व्यक्तिलाई पक्राउ गर्दा उसले जरिवाना तिर्न नसक्ने र ओसारपसारमा प्रयोग भएका सवारीसाधनसमेत जफत हुने र उसको उठीबासै हुने भएकाले व्यवहारिक हेरेर बेवारिसे देखाउने गरेको स्वयं प्रहरी बताउँछ। व्यक्ति पक्राउ परेमा बरामद सामानको बिगो बराबरको जरिवाना र सवारीसाधन जफत हुने प्रावधान छ। बिगो बराबरको जरिवाना हुने भएपछि त्यही त्रास देखाएर तस्करलाई छाड्ने गरेको प्रहरीमाथि आरोप लाग्ने गरेको छ। आरोपप्रति जिल्ला प्रहरी कार्यालयका निमित्त प्रमुख डिएसपी भोजराज पाण्डेले सामान्य बाहिरबाट हेर्दा त्यसो देखिएपनि वास्तविक सत्य नभएको तर्क गर्छन। अवैध सामान बरामद गर्न जाँदा अधिकांश कारोबारीहरू प्रहरी देख्नेबित्तिकै भाग्छन्। कमै मात्र पक्राउ पर्ने गरेका छन्। पक्राउ परेकालाई कानुनी कारबाहीका लागि पठाउने गरेका छौं, उनले भने। खेलौना, थोरै मात्राका बिस्कुट आदि ल्याउने सामान्य व्यक्ति पक्राउ गर्दा मारमा पर्ने र सवारीसाधनसमेत जफत भई आर्थिक बोझ पर्ने भएकाले कहिलेकाहीँ ड्युटीमा खटिएका प्रहरीले व्यवहारिकता पनि हेरेको हुन सक्ने उनको तर्क छ। गत साउनदेखि माघ २ गतेसम्म साढे तीन करोडको अवैध सामान र सवारीसाधन भन्सार र राजश्व कार्यालय पठाइएको पाण्डेयले बताए। यस अवधिमा अवैध सामानसहित २० सवारीसाधन र ६ जना व्यक्तिलाई कारबाहीका लागि पठाइएको प्रहरीले जनाएको छ। परासीको रामग्राम८ लोसहडास्थित एक पोल्ट्री फर्मबाट बरामद गरिएको ६३ लाखबढीको अवैध चिनी । हरि शर्मा"
जीवित शिशुलाई मृत घोषणा गर्ने तीन स्वास्थ्यकर्मी निलम्बित,"विराटनगर : उपचारका लागि कोशी अस्पताल ल्याइएकी १८ दिने जीवित शिशुलाई मृत घोषणा गर्ने स्वास्थ्यकर्मीलाई अस्पताल प्रशासनले निलम्बन गरेको छ। अस्पतालको आकस्मिक कक्षमा बुधबार उपचारका लागि ल्याइएकी जहदा३ भाथीगछका दिलीप मुखियाले शिशुलाई उपचारका लागि विराटनगरस्थित कोशी अस्पताल ल्याएका थिए। डाक्टर आकाश यादव नेतृत्वको स्वास्थ्यकर्मीको टोलीले शिशुको उपचार सुरु गरेका थिए। तर, सही उपचार नै नगरी डा यादवले जीवित शिशुलाई मृत घोषणा गरिदिएका थिए। जीवित शिशुलाई मृत घोषणा गर्ने स्वास्थ्यकर्मीहरूलाई अस्पताल प्रशासनले सात दिनका लागि निलम्बन गरेको हो। निलम्बनमा पर्नेमा अस्पतालका दुई पारामेडिकल अफिसर र एक जना चिकित्सक रहेका छन्। पारामेडिकल अफिसर टिका अधिकारी र लक्ष्मण माझी तथा चिकित्सक आकाश यादवलाई २४ घण्टे स्पष्टीकरण माग गर्दै ७ दिनका लागि निलम्बन गरिएको अस्पतालका निमित्त मेडिकल सुपरिटेण्डेन्ट डा लक्ष्मीनारायण यादवले बताए। उनले निलम्बनमा परेका स्वास्थ्यकर्मीहरूलाई आगामी ७ दिनसम्म अस्पतालबाट सेवा प्रवाह गर्न रोक लगाइएको जानकारी दिए। उनले भने, शिशुको उपचारमा संलग्न तीनैजना स्वास्थ्यकर्मीलाई स्पष्टीकरण सोधिएको हो। त्यतिन्जेल उहाँहरूलाई काम गर्न रोक लगाइएको छ। निलम्बनमा परेका स्वास्थ्यकर्मीहरूमाथि छानबिनका लागि अस्पतालले बिहीबार छानबिन समिति समेत गठन गरेको छ। अस्पतालका बालरोग विशेषज्ञ डा प्रविण झाको नेतृत्वमा तीन सदस्य छानबिन समिति गठन गरिएको अस्पतालले जनाएको छ। अस्पतालका अनुसार समितिमा बाल रोग विशेषज्ञ डा सूर्यकान्त चौधरी र रामप्रसाद नेपाल सदस्य रहेका छन्। समितिले घटनाको छानबिन गरी अन्तिम प्रतिवेदन नबुझाएसम्म स्वास्थ्यकर्मीहरूको निलम्बन फुकुवा नगरिने अस्पतालका निम्त्ति मेसु डा लक्ष्मीनारायण यादवले अन्नपूर्णलाई बताए। अस्पतालले मृत्यु भएको घोषणा गरिदिएपछि आफन्तले दाहसंस्कारको तयारीसहित शिशुलाई डिस्चार्ज गरी घर ल्याएका थिए। तर, ल्याएपछि १८ दिने खुसी जीवितै भेटिइन्। उनको साँस चलिरहेको थियो। उनले हातको औंला पनि चलाइन्। जीवितै रहेको चाल पाएपछि उनीहरूले पुनः शिशुलाई उपचारका लागि गोल्डेन हस्पिटल भर्ना गरे। शिशुलाई अस्पताल भर्ना गरेर देवर दिलीप, दाजु मनोज, माइजु जितनी मुखिया र दाजुको साथी सुभाष दाहाललाई साथमा लिएर गुनासो गर्न उमा अस्पताल पुगिन्। आकस्मिक कक्षका डा आकाश यादवलाई जीवित शिशलाई मृत घोषणा गर्नुको कारण माग गरेपछि यादवले गैह्रजिम्मेवारीपूर्ण जवाफ दिएका थिए। डा चौधरीको जवाफपछि आक्रोशित शिशुका आफन्तहरूले उनीमाथि हातपात समेत गरेका थिए। त्यसपछि सर्वसाधारणको भीड बढ्दै गएपछि ज्यान जोगाउन अस्पतालको पूर्व दक्षिणपट्टिको वाल नाघेर भागेका डा यादव हालसम्म पत्रकारहरूसँग सम्पर्कमा आउन चाहेका छैनन्। अस्पताल प्रशासनको उजुरीका आधारमा बुधबार दिलीप, मनोज र सुभाषलाई प्रहरीले नियन्त्रणमा समेत लिएको थियो। तर, करिब २ बजे मिलापत्र गरी उनीहरूलाई रिहा गरिएको छ। हाल शिशुको विराटनगरस्थित गोल्डेन अस्पतालमा उपचार भइरहेको छ। शिशुलाई अस्पतालको एनआईसियु कक्षमा राखिएको छ। शिशुको स्वास्थ्य अवस्था स्थिर रहेको अस्पतालका व्यवस्थापक सुनिल बाँनियाले बताए। शिशुलाई बेस्ट ट्रिटमेन्ट दिने प्रयास भइरहेको जनाइएको छ।"
पोखरा विमान दुर्घटना : १० नेपाली र दुई कोरियन नागरिकको शव बुझाइयो,काठमाडौं : गत आइतबार पोखरामा भएको विमान दुर्घटनामा मृत्यु भएकामध्ये ४९ को शव काठमाडौँ ल्याइएकामा १२ जनाको परीक्षण (पोष्टमार्टम) गरी आज परिवारलाई बुझाइएको छ। माघ १ गते आइतबार काठमाडौंबाट पोखरातर्फ उडेको यती एयरलाइन्सको नाइन एनएएनसीएटिआर७२५०० विमान दुर्घटनामा परेर मृत्यु भएका ७१ मध्ये २२ जनाको शव पोखरामा नै परीक्षण गरी आफन्तलाई बुझाइएको थियो। काठमाडौंस्थित त्रिभुवन शिक्षण अस्पताल महाराजगञ्जमा ल्याइएका ४९ मध्ये १२ जनाको शव परीक्षण गरी आज सम्बन्धित परिवार र नेपालस्थित कूटनीतिक नियोगमा जिम्मा लगाइएको यती एयरलाइन्सले जनाएको छ। जिम्मा लगाइएकामध्ये १० नेपाली र दुई शव कोरियन नागरिकको रहेको छ। पहिचान खुलेका बाँकी शव पनि परीक्षण गरेर सम्बन्धित परिवारलाई जिम्मा लगाउने तयारी भइरहेको छ। पहिचान नखुलेका शवको भने डिएनए परीक्षण गरेर मात्र परीक्षण गरी मृतकका परिवारलाई बुझाइने छ। चालक दलका सदस्यसहित ७२ जना सवार उक्त विमान दुर्घटनामा ७१ जनाको मृत्यु भइसकेको छ भने बाँकी एकको खोजी जारी रहेको छ।
अझै कार्यान्वयन भएन निःशुल्क शिक्षाको हक,"काठमाडौं : संविधानको धारा ३१ (२) मा भनिएको छ प्रत्येक नागरिकलाई आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुनेछ। संविधानले नै आधारभूत तहको शिक्षा निःशुल्क हुने संवैधानिक ग्यारेण्टी गरेपनि सार्वजनिक विद्यालयले नै शतप्रतिशत निःशुल्क गरेका छैनन्। एक अध्ययनअनुसार सार्वजनिक विद्यालयले कुनै न कुनै रुपमा विद्यार्थीबाट शुल्क लिने गरेको पाइएको छ। एक्सन एड नेपालले ३५ वटा सार्वजनिक विद्यालयका प्रधानाध्यापक, विद्यार्थी अभिभावक, स्थानीय तहका जनप्रतिनिधि लगायतसँग गरेको नेपाल नागरिक शिक्षा प्रतिवेदनले अधिकांश विद्यालयले कुनै न कुनै बहानामा शुल्क लिएको देखाएको छ। नेपालका सार्वजनिक विद्यालयका शिक्षक, अभिभावक र विद्यार्थीले शिक्षासम्बन्धी अधिकारलाई प्रयोग गर्न सकेका छन् या छैनन् भन्नेबारे आधारित भएर प्रतिवेदन तयार पारेको छ। कम्तीमा पनि बालबालिकालाई शिक्षासम्बन्धी १० वटा अधिकार सुनिश्चित गर्नुपर्नेमा जोड दिइएको छ। जसअन्तर्गत अनिवार्य शिक्षा पाउनुपर्ने, भयरहित वातावरणमा पढ्न पाउने, सुरक्षित र पर्याप्त शैक्षिक तथा भौतिक पूर्वाधारसहित पढ्न पाउने र गुणस्तरीय शिक्षा पाउनुपर्ने लगायतका अधिकार रहेका छन्। हरेक विद्यालयका लागि विद्यालयस्तरीय नागरिक शिक्षा प्रतिवेदनका आधारमा राष्ट्रिय स्तरको नागरिक शिक्षा प्रतिवेदन बनाइएको त्रिभुवन विश्वविद्यालयका डाप्रमोद भट्ट बताउँछन्। समग्रमा सामूदायिक विद्यालयको स्थिती करीब उस्तै रहेको उनले बताए। डा भट्टका अनुसार विद्यालयहरूले विभिन्न वहानामा शुल्क लिइरहेकाले शतप्रतिशत निःशुल्क हुन नसकेको देखिएको छ। सो अध्ययन अनुसार १ कक्षादेखि ५ कक्षासम्मका विद्यालयमा करिब ३ प्रतिशतसम्म निःशुल्क नभएको देखिन्छ। यस्तै ६ देखि ८ कक्षासम्मका १० प्रतिशत र ९ देखि १२ कक्षासम्म पनि १० प्रतिशत स्कूलहरूमा निःशुल्क शिक्षा नभएको उनको दाबी छ। किनभने विद्यालयले कुनै न कुनै वहानाले शुल्कहरू उठाएको भेटिएकाले निःशुल्क हुन नसकेको डा भट्टको तर्क छ। अध्ययनलाई साक्षी मान्दै उनी भन्छन्, सार्वजनिक विद्यालयले मासिक शुल्क नलिए पनि अरु विभिन्न किसिममा विद्यार्थी तथा अभिभावकहरूले कुनै न कुनै नाममा अप्रत्यक्ष शुल्क तिरिरहनु परेको छ। सन् २०१२ र सन् २०१७ को प्रतिवेदन हेर्दा अहिले अलिकति बढेको जस्तो देखिन्छ। शिक्षाविद् प्राडाविनय कुसियत सरकारले ऐनबाट पाठ्यपुस्तक, परीक्षा शुल्क लिन नपाउने, शिक्षकलाई शुल्क दिनु नपर्ने र छात्रवृत्ति दिने भनेर निःशुल्क गरेको तर, यतिले नपुग्ने बताउँछन्। उनी भन्छन्, सरकारले निःशुल्क भने पनि पूर्ण निःशुल्क गर्न सकेको छैन। किनभने ऐनले तोकेभन्दा बाहेक विद्यार्थीको पोशाक, खाजा, झोला लगायतका अन्य स्टेशनरीहरूमा पनि खर्च हुने गरेको छ। आधारभूत शिक्षालाई साँच्चै निःशुल्क बनाउने हो भने सरकारले अहिले जति लगानी गरेको छ, त्यसको दोब्बर गरेमात्र निःशुल्क सम्भव हुने उक्त प्रतिवेदनले सुझाव दिएको छ। किनभने अझै थप रकम शिक्षक परिपूर्तिमै जरुरी छ। सरकारको प्रतिवेदनलाई नै आधार मान्ने हो भने ६० हजारभन्दा बढी दरबन्दी थप्न जरुरी छ। किनभने अहिलेसम्म विद्यालयमा भएको शिक्षक दरबन्दी अपुग छ। सरकारले २०५५५६ सालमा शिक्षक नियुक्त गरेपछि अरु थपेको छैन। जुन हिसावले विद्यालयमा भर्नादर सहभागिता बढेको छ। त्यो हिसावले शिक्षकहरू उपलब्ध गर्न सकेको छैन। बालबालिकाको उज्वल भविष्य निर्माण गर्ने शिक्षक दरबन्दी थप्नमा भने सरकारलाई हतार नभएको शिक्षाबिद्हरू टिप्पणी गर्छन्। राष्ट्रिय तथ्यांक अनुसार पनि अधिकांश विद्यालयमा शिक्षकविद्यार्थी अनुपात असन्तुलन छ। एक्सन एड नेपालले गरेको स्थलगत अध्ययनले पनि कुनै विद्यालयमा विद्यार्थी कम शिक्षक बढी र कुनैमा विद्यार्थी बढी तर शिक्षक कमको समस्या रहेको पाइएको छ। डा भट्ट भन्छन्, पाल्पाको एक विद्यालयमा एउटा शिक्षक बराबर ७ जना विद्यार्थी रहेको पनि देखियो। उता सिरहामा भने १ जना शिक्षक बराबर झण्डै ७८ जना विद्यार्थी देखियो। शिक्षकको तुलनामा विद्यार्थीको संख्या बढी रहेको छ। जबकी विद्यालयमा पर्याप्त शिक्षक दरबन्दी नहुँदा पठनपाठन प्रभावित बनेको छ। करिब २० प्रतिशत विद्यालयमा मात्रै पर्याप्त दरबन्दी देखिएको छ। यसबाहेकका विद्यालयले जसोतसो अस्थाइ, करार वा कम शिक्षकबाट अध्यापन सञ्चालन गरेका छन्। अन्तत ः यी सबैको असर विद्यार्थीको सिकाइमा गएर देखिन्छ। किनभने कम शिक्षकबाट धेरै विद्यार्थीलाई बुझाएर पठाउन गाह्रो हुने र विद्यार्थीको सिकाइ उपलब्धि कम हुन जान्छ। परिणामस्वरुप शैक्षिक गुणस्तर नै प्रभावित बनेको सरोकारवालाहरू बताउँछन्। यसैले शिक्षक विद्यार्थी अनुपात विद्यालय मर्ज गरेरै भएपनि मिलाउनुपर्ने शिक्षाविद् प्राडाविनय कुसियत सरकारलाई सुझाव दिन्छन्। २६ प्रतिशत विद्यालयमा छैन छात्रामैत्री शौचालय लामो समयदेखि छात्रा र छात्रका लागि शौचालय छुट्टाछुट्टै हुनुपर्ने भन्दै आएको छ। तर, अझै पनि २६ प्रतिशत सार्वजनिक विद्यालयमा छात्राका लागि छुट्टै शौचालय छैन। यससँगै विद्यालयमा खानेपानी छ तर सबैमा खानयोग्य शुद्ध पानीको अभाव भएको अध्ययनले देखाएको छ। उक्त अध्ययनअनुसार ५५ प्रतिशत विद्यालयमा खानयोग्य पानीको ब्यवस्था छैन। आधारभूत प्राथमिक उपचार विद्यालयमा बालबालिकालाई चोटपटक लाग्ने सम्भावना धेरै हुन्छ। यसैले विद्यालयमा आधारभूत प्राथमिक उपचारलाई प्राथमिकतामा राखिएको छ। तर, अध्ययनले भने ६ प्रतिशत सार्वजनिक विद्यालयमा मात्रै यसको ब्यवस्था भएको देखाएको छ। बाँकी ९४ प्रतिशत विद्यालयमा आधारभूत प्राथमिक उपचारको ब्यवस्था छैन। प्रधानाध्यापकलाई अपर्याप्त तालिम प्रधानाध्यापक भएपछि नेतृत्व गर्ने खालका तालिम दिन जरुरी छ। तर, अध्ययनले यस्तो अभ्यास कम भएको देखाएको छ। अध्ययन अनुसार करिब ६१ प्रतिशत प्रधानाध्यापकले नेतृत्वको तालिमबिनै काम गरिरहेका छन्।"
कार दुर्घटनामा बेपत्ता भएका खत्रीको शव फेला,काठमाडौं : काठमाडौंको कीर्तिपुर नगरपालिका६ चोभारस्थित जलविनायक पुल नजिकै कार दुर्घटना हुँदा बागमती नदीमा खसेर बेपत्ता भएका राजकुमार खत्रीको शव सशस्त्र प्रहरीको गोताखोर टोलीले बिहीबार फेला पारेको छ। सशस्त्र प्रहरी बल नेपाल नम्बर १८ निलबाराही गण तथा नम्बर २० विपद् उद्धार गण काठमाडौंबाट गोताखोरसहितको टोलीले उनको शव दुर्घटनास्थलबाट करिब सय मिटर तल फेला पारेको हो। तीन दिनपछि फेला पारिएको उनको शवलाई आजै सशस्त्र प्रहरी बल नेपालको गोताखोर टोलीले नेपाल प्रहरीलाई बुझाएको छ। यही माघ २ गते बा५च ५६५४ नंको कार नदी किनारमा खसेको थियो। दुर्घटनामा कारमा सवार काठमाडौँ दक्षिणकाली नगरपालिका१ बस्ने अन्दाजी ४० वर्षीय राजकुमार खत्री बेपत्ता भएका थिए। उक्त दुर्घटनामा अम्बिका लामिछाने घाइते भएकी थिइन्।
आगलागीबाट घाइते भएका राउटे नारायणको मृत्यु,दैलेख : आगलागीमा परेर सिकिस्त घाइते भएका राउटे नारायण शाहीको मृत्यु भएको छ। पुस १९ गते राति दैलेखको नारायण नगरपालिका९ को चुप्रा नजिक जंगलमा बस्दै आएका लोपोन्मुख राउटे बस्तीमा आगलागी हुँदा शाही जलेका थिए। उपचारका लागि काठमाडौं लगिएका शाहीको आगोले जलेको १६ दिनपछि गएराति मृत्यु भएको हो। दैलेख र सुर्खेतमा उपचार सम्भव नभएपछि शाहीलाई काठमाडौंस्थित ट्रमा सेन्टरमा भर्ना गरिएको थियो। शरीरको ३० प्रतिशत भाग जलेका शाहीको उपचार सम्भव नहुने भन्दै ट्रमा सेन्टरले घर लैजान भनेको थियो। एम्बुलेन्सबाट दैलेख ल्याउँदै गर्दा बाटोमै उनको मृत्यु भएको नारायण नगरपालिका९ का वडाध्यक्ष महेन्द्रविक्रम खड्काले जानकारी दिए। चिसोका कारण न्यानो बनाउन बालेको आगोमा परी उनी जलेका थिए। नारायणको यो मृत्युसँगै ११ सन्तान रहेका राउटेका महामुखिया महिनबहादुर शाहीको सबै सन्तानको अकालमै मृत्यु भएको छ। एक सय ४३ जनसंख्या भएका राउटेहरू कर्णालीका विभिन्न जिल्लामा फिरन्ते जीवन बिताउँदै आएका छन। उनीहरू हाल दैलेखको नारायण नगरपालिका८ सालखर्कमा बसोबास गरिरहेका सो समुदायमा परियोजनामार्फत खटिएका अहेब लोकेन्द्र शाहीले बताए।
कछुवा र भ्यागुतो,"कछुवा र भ्यागुतो मिल्ने साथी थिए। एक दिन भ्यागुतोले समुन्द्रको कुरा उठायो। कछुवाले भन्यो हामी बस्ने समुन्द्र त विशाल हुन्छ नि। यो सुनेर कछुवालाई रिस उठ्यो। त्यसपछि भ्यागुतोले इनारको पाँच चक्कर लगायो। अनि, कछुवालाई सोध्यो के समुन्द्र इनारभन्दा पनि ठूलो हुन्छ भ्यागुतो फेरि इनारको चक्कर लगाउन थाल्यो। २५ चक्कर लगायो। फेरि कछुवालाई सोध्यो योभन्दा पनि ठूलो हुन्छ भ्यागुतो फेरि इनारको चक्कर लगाउन थाल्यो। सकी नसकी इनारको ७५ वटा चक्कर लगायो। यति गर्दां भ्यागुतो निकै थाकिसकेको थियो। मुटु ढुकढुक भएको थियो। श्वास फेर्न पनि गाह्रो भइरहेको थियो। यत्तिकमा फेरि उसले कछुवालाई सोध्यो के तपाईं बस्ने समुन्द्र योभन्दा पनि ठूलो छ ? कछुवाले फेरि भन्यो, योभन्दा पनि ठूलो हुन्छ। जति फन्का लगाए पनि भ्यागुतोले आफूले खोजेजस्तो जवाफ पाएन। त्यसपछि भ्यागुतो रिसाउन थाल्यो। अनि, कछुवालाई भन्यो, तपाईंले मसँग मजाक गर्नुभयो। तपाईंको दिमाग न ठीक छ। मैले इनारमा चक्कर लगाए जति ठूलो समुन्द्र हुन सक्दैन। त्यसपछि रिसले रन्थनिँदै भ्यागुतो इनारभित्र पस्यो। कछुवा भने के गर्ने, के गर्ने भन्ने रनभुल्लमा पर्यो। तर पनि भ्यागुतोको तर्कसँग सहमत हुन नसक्ने भन्द आफ्नो बाटो लाग्यो। नैतिक शिक्षा : जसको बुद्धि जति छ, उसले त्यति न कल्पना गर्ने हो। तर सत्यका विषयमा कसैसँग सम्झौता गर्नु हुँदैन।"
पर्यटकीय स्थलको बेहाल : कुरूप बन्दै सुर्खेत बुलबुल ताल,"सुर्खेत : सुर्खेत बुलबुल ताल, होईजाँउला परेवा जोडी नछुट् माया झाल भन्ने बोलको गीत सुर्खेतमा रहेको चर्चित पर्यटकीय गन्तव्य बुलबुले तालकै कारण केही वर्ष अगाडि चर्चामा थियो। बुलुबले ताल सुर्खेतको प्रमुख पर्यटकीय गन्तव्य नै हो। जिल्लाकै पहिचान र इतिहाससँग जोडिएको यो ताल यतिबेला अस्तित्वकै संकटमा परेको छ। क्षेत्र विस्तार गर्ने योजनाअनुरूप फराकिलो बनाउँदा बुलबुले पानीविनाको ताल भएको छ। तालको भूभाग अहिले घाँसे मैदानमा परिणत भएको छ। विकास र विस्तार गर्दा प्राकृतिक अवस्था तथा भूवनावटको ख्याल नगरिँदा बुलबुले उद्यानको मुख्य आकर्षण बुलबुले ताल नै नरहने अवस्थामा पुगेको छ। गत आर्थिक वर्षमा बुलबुले तालमा मेसिन डोजरको प्रयोग गरेर तालको क्षेत्रफल विस्तार गरिएको थियो। तालको विस्तारसँगै तालमा रहेको पानी जमिन मुनिबाट छिरेर बाहिर बग्यो। मेशिनले विस्तार गरिएको क्षेत्रमा पानी नरोकिने समस्या आयो। अहिले यो ताल दिनानुदिन कुरूप बन्दै गएको छ। १०१५ वर्ष अगाडि बुलबुले ताल हेर्न आएको मानिस फेरि अहिले हेर्न गयो भने ताल कहाँ गयो भनेर खोज्ने अवस्थामा पुगेको छ। स्थानीय बसन्ती खनालले भनिन्, वीरेन्द्रनगर नगरपालिकाले ताल बनाउने नाममा तालकै विनास गरेको छ। झण्डै १५ वर्ष पहिले हामी सुर्खेत आउदा देखेको बुलबुले ताल कति सुन्दर थियो। अहिले कुरूप बनेको छ। यो देख्दा कति मन रुन्छ। ताल बनाउने नाममा नगरपालिकाले तालमा डोजर लगाएर घाँसे मैदान बनाइदियो। तत्काल यसको संरक्षणका लागि नसोचिए ताल नै हराउने अवस्थामा छ।' वीरेन्द्रनगर नगरपालिकाका प्रमुख प्रशासकीय अधिकृत नरहरी तिवारीले तालमा पानी जम्मा नहुने समस्या आएपछि आफूहरू पनि यसप्रति निकै चिन्तित रहेको बताए। उनले भने, 'बुलबुले संरक्षणका लागि सुर्खेतस्थित जलाधार कार्यालयले ठेक्का प्रक्रिया अघि बढाएको छ। नगरपालिकाले प्राविधिक खटाएर समस्याको पहिचान गर्ने काम गरेको छ। जमिनमुनी पानी छिरेकाले त्यसको अवस्था विश्लेषण गरेर मात्रै बाँकी कामहरू अघि बढाइनेछ। यसै वर्ष ताललाई हेर्न लायक ताल बनाउने आफूहरूको योजना छ।' उपत्यका नगर विकास समितिका सदस्य सचिवसमेत रहेका तिवारीले ताल क्षेत्रको सरसफाइलगायत व्यवस्थापनका कामहरू पनि भइरहेको बताए। भु तथा जलाधार व्यवस्थापन कार्यालय सुर्खेतका प्रमूख शिखर चपाईंले बुलबुले संरक्षणको कामका लागि आफ्नो कार्यालयबाट ५० लाख बजेट रहेको जानकारी दिए। उनले भने, 'नगर विकास समितिले तालको उत्थानका लागि गुरु योजना बनाएको छ। त्यसैअनुसार हामीले काम गरिरहेका छौँ। झार र माटोले बुलबुले ताल पुरिएको छ। त्यो झार र माटो पन्छाएर सफा गरेपछि ताल राम्रो हुन्छ। तालको सफा गर्नुपर्ने काम नगरपालिकाले गछौँ भनेकाले हामीले नगरेका हौँ। एक ठाँउमा पानी बाहिरिने भागमा बन्द गरेर भित्रै भाग सफा गरेपछि हेर्न योग्य ताल बन्छ। पहिले ११ हजार वर्गमिटर थियो। २८ हजार वर्गमिटर बनेको छ।' तालको सरसफाई र तालबाट बाहिरीने पानी बन्द गरिसकेपछि चाँडै नै हेर्न लायक ताल बन्ने उनको भनाइ छ।"
उखु किसान आन्दोलित,"चन्द्रौटा : कपिलवस्तुका उखु किसानहरू आन्दोलित भएका छन्। उखु किसानले पाउनुपर्ने रकम नपाएको भन्दै बिहीबार इलाका प्रशासन कार्यालय चन्द्रौटामार्फत् सरकारलाई उनीहरुले ज्ञापनपत्र बुझाएका छन्। आव २०७१७२ मा प्रतिक्विन्टल नेपाल सरकारले दिने निर्णय गरेको रकम पनि अहिलेसम्म नदिएको भन्दै उक्त रकमको माग गरिएको छ। त्यस्तै महालक्ष्मी सुगर मिलले किसानको रकमबाट खरिद गरेको ड्रिल मेसिन आफ्नो नाममा गरेकाले उक्त मेसिन किसान संघको नाममा गरिदिने, विसं २०७३७४ मा सरकारले तोकेको मूल्यभन्दा महालक्ष्मी सुगर मिलले कम मूल्यमा उखु खरिद गरेकाले सो रकम उपलब्ध गराउनुपर्ने माग राखेका छन्। सरकारले उखुको मूल्य बर्सेनि तोक्ने तर स्थानीय व्यापारीले किसानाई रकम नदिने गरेकाले यसमा सरकारले ध्यान दिनुपर्ने कपिलवस्तु किसान संघका अध्यक्ष अनुपकुमार चौधरीले बताए। किसानको मागमा सिँचाइको व्यवस्था, किसानले ट्र्याक्टर खरिदमा भन्सारमा सहुलियत, चिनी मिलको स्थापनालगायतका नौ बुँदे माग गरेका छन्। पटकपटकको आन्दोलनपछि २०७७ साल पुस १३ गते नेपाल सरकारसँग अनुदान रकम दिने सम्झौता भए पनि कार्यान्वयन नहुँदा पुनः आन्दोलनको तयारी रहेको अध्यक्ष चौधरीले बताए। ज्ञापनपत्र दिँदै अध्यक्ष चौधरीले माघ २० गतेसम्म पनि कुनै सुनुवाइ नभएमा माइतीघर मण्डलामा धर्ना प्रदर्शन गर्ने जानकारी दिए। किसानहरूले जीविकोपार्जनका रूपमा उखुखेती गरे पनि सरकारले किसानलाई संरक्षण गर्नुपर्ने समयमा उद्योगलाई संरक्षण गरेको आरोप लगाए। पटकपटक आन्दोलन गर्दासमेत सुनुवाइ नभएकाले किसान पीडित बन्ने अवस्थामा रहेको चौधरीको भनाइ छ। विगतको तुलनामा उखु उत्पादन गर्ने किसानको सङ्ख्या पनि घटेकाले ध्यान दिनुपर्ने उनको भनाइ थियो।"
मोरङका सबै क्रसर कानुनविपरीत सञ्चालन,"विराटनगर : मोरङको केराबारी गाउँपालिका८ खदम खोलामा महादेव मिनरल्स इन्डष्ट्रिज नामको क्रसर उद्योग छ। विवादित व्यवसायी भीम पौडेलले खानीकै रूपमा सञ्चालन गरेको क्रसरले प्राकृतिक स्रोतमाथि अनियन्त्रित दोहन गरेको छ। पौडेल कोसी क्रसर व्यवसायी संघका अध्यक्षसमेत हुन्। जथाभावी र मनोमानी हिसाबले उत्खनन् गरिरहेको क्रसरका कारण करिब ४ सय परिवारको बसोबास रहेको आमजुंगीको बस्ती नै उठिबास हुने अवस्था छ। बस्तीको माथिल्लो भागमा सञ्चालित क्रसरले आमजुंगी आधारभूत विद्यालयलाई जोखिममा पारेको छ। क्रसरको मनलाग्दीको सिकार स्थानीय भएका छन्। पौडेलको लेटाङ नगरपालिका३ को चिसाङ खोलामा अर्को ओम श्री क्रसर उद्योग पनि छ। प्रतिवेदन अनुसार उद्योग परिषरभित्र र खोलाको किनारमा ठूलो परिणाममा उत्खनन् गरेर बिना अनुमति खानीको रूपमा क्रसर सञ्चालन गर्दा मानवीय जोखिम बढेको छ। अनुगमन टोलीले पौडेलले सञ्चालन गरेका दुवै क्रसर मापदण्ड र कानुनविपरीतका रहेको ठहर गरेको छ। कानुनविपरीतका क्रसरले भविष्यमा ठूलै विपत्ति निम्तिने अवस्था रहेको विज्ञहरू बताउँछन्। टोलीको प्रतिवेदन अनुसार अनुमति नलिइकन खोलाको किनारमा खानी सञ्चालन गरिरहेको महादेव क्रसरको नवीकरणसमेत गरिएको छैन। स्टक प्रमाणित तथा खरिदबिक्री अद्यावधिक नगरेको क्रसरले उदेश्यविपरीत बालुवा उत्पादन र प्रशोधन गरिरहेको पाइएको प्रतिवेदनमा उल्लेख छ। प्रतिवेदन अनुसार उद्योग परिषरभित्र र खोलाको किनारमा ठूलो परिणाममा उत्खनन् गरेर बिना अनुमति खानीको रूपमा क्रसर सञ्चालन गर्दा मानवीय जोखिम बढेको छ। उक्त क्रसर खोलादेखि २ सय मिटर र वन क्षेत्रबाट ५ सय मिटरको दूरीमा छ। पौडेलको ओम श्री क्रसरले पनि स्टक प्रमाणित र खरिदबिक्री खाता अद्यावधिक नगरेको पाइएको छ। प्रतिवेदन अनुसार वन, बस्ती र चिसाङ खोलासँगै जोडिएको क्रसरको खोला, खानी र उद्योगको अवस्थिति स्पष्ट छैन। क्रसरले खानीको रूपमा उत्खनन् गरिरहेको छ। क्रसर सञ्चालक बनेर पौडेलको प्रवेश भएपछि गाउँ नै खतरामा परेको गुनासो स्थानीय गर्छन्। थातथलो छाडेर विस्थापित हुनुपर्ने अवस्था आएको उनीहरू बताउँछन्। केराबारी८ खदम खोलामै नवीकरण नगरिकन देवु तामाङले शिवम् एग्रिगेट इन्डष्ट्रिज नामको क्रसर चलाइरहेका छन्। आमजुंगी बस्तीको माथिल्लो भागमा रहेको यो क्रसरले पनि स्टक प्रमाणित र खरिदबिक्रीको विवरण अद्याविधिक गरेको छैन। खोलाबाट २ सय र वनबाट ५ सय मिटरजतिको दूरीमा रहेको क्रसरले उदेश्यविपरीत बालुवा उत्पादन र प्रशोधन गरिरहेको छ। उद्योग परिषरभित्र र खोलाको किनारमा ठूलो परिणाममा उत्खनन् गरेर खानीको रूपमा क्रसर सञ्चालन गरेको निस्कर्ष अनुगमन टोलीको छ। अनुगमन प्रतिवेदन अनुसार महादेव, ओम श्री र शिवम् मोरङमा सबैभन्दा बढी प्राकृतिक स्रोतमाथि दोहन गर्ने क्रसर हुन्। मोरङमा २१ वटा क्रसर छन्। उर्लाबारी र लेटाङ नगरपालिकामा ३३, बेलबारीमा ५ र सुन्दरहरैँचा नगरपालिकामा ४ एवं केराबारी गाउँपालिकामा ४ र ग्रामथान तथा मिक्लाजुङ गाउँपालिकामा ११ वटा छन्। गृह मन्त्रालयले मापदण्ड र कानुनविपरीत सञ्चालनमा रहेकालाई बन्द गर्न निर्देशन दिएपछि मोरङमा क्रसरको स्थलगत अनुगमन गरिएको हो। निमित्त जिल्ला समन्वय अधिकारी हरिप्रसाद भट्टराई नेतृत्वको टोलीले अनुगमन प्रतिवेदन तयार पारी जिल्ला प्रशासन कार्यालयलाई बुझाइसकेको छ। कानुनविपरीत सञ्चालित सबै क्रसर बन्द गर्नुपर्ने निस्कर्ष टोलीको छ। उत्खनन् परिणाम तथा खरिदबिक्री, वातावरणीय अध्ययन प्रतिवेदन, खरिदबिक्री खाता अद्यावधिक र उद्योग दर्ता प्रमाणपत्रमा उल्लेख भएको वार्षिक उत्पादन क्षमतालगायतलाई आधार बनाएर क्रसरको अनुगमन गरिएको समितिका संयोजक भट्टराईले बताए। मन्त्रालयको कदम स्वागतयोग्य छ। तर, यसअघि पनि धेरैपटक क्रसरको अनुगमन भयो। तर, कारबाही भएन, मोरङको सुन्दरहरैँचाका मोहन कार्की प्रश्न गर्दै भन्छन्, सबैतिर सेटिङ मिलाउन क्रसर सञ्चालक सफल भएजस्तो देखियो। नियमको धज्जी उडाउदा राज्य रमिते बन्यो। अब चैँ क्रसर माथि कारबाही हुन्छ कि भन्ने आशा जागेको छ। उनले मोरङका सबै क्रसर कानुनविपरीत सञ्चालनमा रहेको जानकारी दिए। क्रसरहरू मापदण्ड पूरा नगरेको, प्रक्रिया पूरा नगरिकन सञ्चालन गरेको, नवीकरण नभएको, कागजपत्र अद्यावधिक नगरेको एवं खोला, घना बस्ती, विद्यालय तथा वन क्षेत्रनजिक रहेको अवस्थामा पाइएको भट्टराईको भनाइ छ। दर्ता र नवीकरण नगरिकन कानुनविपरीत रहेका क्रसर सञ्चालन गर्न उपयुक्त हुँदैन भनेर प्रतिवेदनमार्फत सुझाव दिएको उनले बताए। भट्टराईले ढुंगा, गिट्टी, बालुवा उत्खनन्, बिक्री तथा व्यवस्थापन सम्बन्धी मापदण्ड २०७७ ले तोकेका १३ वटा मापदण्ड क्रसरले पूरा नगरेको जानकारी दिए। मापदण्ड पूरा गर्ने सवालमा क्रसर चुकेका छन्, भट्टराई भन्छन्, तत्काललाई सञ्चालन नगर्न मौखिक निर्देशन दिएका छौँ। हुन त गृहमन्त्री रवि लामिछाने सञ्चारकर्मी हुँदा मोरङमा क्रसरको चरम दोहनलाई सार्वजनिक गरेका थिए। अहिले तिनै लामिछाने गृहमन्त्री बनेर आएपछि मन्त्रालय क्रसरविरुद्ध कठोर बनेको छ। ् मन्त्रालयको कदम स्वागतयोग्य छ। तर, यसअघि पनि धेरैपटक क्रसरको अनुगमन भयो। तर, कारबाही भएन, मोरङको सुन्दरहरैँचाका मोहन कार्की प्रश्न गर्दै भन्छन्, सबैतिर सेटिङ मिलाउन क्रसर सञ्चालक सफल भएजस्तो देखियो। नियमको धज्जी उडाउदा राज्य रमिते बन्यो। अब चैँ क्रसर माथि कारबाही हुन्छ कि भन्ने आशा जागेको छ। उनले स्थानीय तहका जनप्रतिनिधिकै मिलेमतोमा क्रसरले जथाभावी नदीजन्य पदार्थ (ढुंगा, गिट्टी र बालुवा)को उत्खनन् गर्दा विभिन्न बस्ती उठिबास हुने अवस्थामा पुगेको सुनाए। क्रसर वरपरको अवस्था हेर्दा बैराग लागेर आउने कार्की बताउँछन्। खोला बग्ने ठाउँमा १५ फिटभन्दा गहिरो खाल्डा बनाएर क्रसर चलिरहेको चुरेखदम संरक्षण समितिका अध्यक्ष बलबहादुर भुजेलले बताए। उनका अनुसार खोलानजिकको निजी जग्गामा पनि ठुल्ठूला खाल्डा बनाएर उत्खनन् गरिएको छ। क्रसरले बनाएको गहिरा खाल्डाका कारण खोलाको धार परिवर्तन भएको छ। बर्खाको बाढीले गाउँ बगाउने खतरा छ, भुजेल भन्छन्, विद्यालय पनि जोखिममा परिसक्यो। मुहान सुक्दै गएकाले गाउँघरमा खानेपानीको हाहाकार हुने अवस्था छ। सरकारी संयन्त्रले क्रसर सञ्चालकको पक्ष लिएका कारण मनोमानी उत्खनन् रोकेर बस्ती बचाउन माग गर्दै स्थानीयले पटकपटक आन्दोलन गरेपनि सुनुवाइ नभएको उनले बताए। अनाधिकृत उत्खनन् रोक्न माग गर्दा सुनुवाइ नहुनु र गाउँ तथा बस्ती जोखिममा पर्दैजानु दुर्भाग्यपूर्ण रहेको भुजेलले बताए। उनका अनुसार बस्तीनजिकका क्रसरले नियम नमिच्न गरेको आग्रह सुन्दैनन्। क्रसर सञ्चालकको ज्यादतीको मारमा सर्वसाधारण परेका छन्। ढुंगा र गिट्टीको अवैज्ञानिक उत्खनन् तीव्र छ, उनले भने, मुहान सुकेर पानी जमिनमुनि दबिने क्रम बढेको छ। चुरो आसपासमै खानेपानीको संकट निम्तिने स्थिति आइसक्यो। खोला गहिरिएर कुलो र पैनीमा पानी नचढ्दा किसानलाई सिँचाइको समस्या भएको जानकारी भुजेलले दिए। क्रसरका कारण पर्यावरणीय सन्तुलन बिग्रिएको छ। प्रदूषणले बालबालिका तथा वृद्धवृद्धामा श्वासप्रश्वास सम्बन्धी समस्या देखिने क्रम बढ्यो, उनी भन्छन्, क्रसरको धुलो र धुवाँले गाउँमा दीर्घरोगीहरू बढेका छन्। खोलानजिक रहेका कृषियोग्य जमिन मरुभूमिकरण हुने अवस्था आयो। कृषियोग्य जमिनको उत्पादन क्षमतामा ह्रास आएको र मापदण्डविपरीतको उत्खनन्ले खोला छेउमा जमिन कटान हुने क्रम बढेको छ। क्रसरका कारण निकट भविष्यमा चारकोशे जंगल र चुरे क्षेत्रले भयानक स्थितिको सामना गर्नुपर्ने भुजेल बताउँछन्। छानबिन र अनुगमन समितिले विगतदेखि नै क्रसर उद्योगका बारेमा व्यावसायिक अनुकूलता हेरेर प्रतिवेदन बनाइदिए, उनले भने, नदीजन्य पदार्थको सही तरिकाले स्टक प्रमाणित नगर्दा स्थानीय तहले उठाउनुपर्ने करोडौं राज्य गुम्यो। भुजेलका अनुसार नदी प्रणालीमा क्रसरको भयानक दोहन छ। क्रसर खोला, नदी, वन तथा चुरे क्षेत्रभन्दा टाढा सञ्चालन गरिनुपर्छ, उनले भने, कडा नियम बनाएर सरकारले निगरानी गर्नुपर्छ। विपद् तथा वातावरण विज्ञ रामकुमार दाहाल क्रसरका कारण तराई क्षेत्रमा भूक्षयय बढेको बताउँछन्। वैज्ञानिक ढंगले व्यवस्थापन नगरिएका क्रसरका कारण थुप्रिएको बालुवा र माटोले तराई क्षेत्रमा खोला उकास भइरहेको छ, उनले भने, अव्यवस्थित एवं अनियन्त्रित तरिकाले ढुंगा र बालुवा निकालिँदा खोलाको धार परिवर्तन भई बाढी तथा डुबानको समस्या बढ्यो। दाहालका अनुसार क्रसरको समस्याले चुरे तथा माथिल्लो क्षेत्र सबैभन्दा बढी जोखिममा छन्। पहाडको फेदीबाट उत्खनन् गर्दा पहिरोको समस्या बढ्यो। त्यहाँबाट बगेका गेग्रानले तराईमा नदी उकास हुन्छ, उनले भने, बाढीले कैयौं बस्ती र खेतीयोग्य जमिनमा क्षति पुगिरहेको छ। वन क्षेत्रपनि असुरक्षित भयो। क्रसरबाट निस्किएको आवाजले ध्वनी प्रदूषणदेखि धुलोले पूरै बस्ती र वातावरणलाई प्रदूषित गराइरहेको उनको भनाइ छ। दाहालले क्रसरलाई राज्यले तत्कालै नियमन गर्नुपर्ने बताए। अवैध रूपमा नदीजन्य पदार्थ निकालेपछि प्राकृतिक स्रोतको दोहन मात्रै भएको र राज्यलाई फाइदा नपुगेको उनको बुझाइ छ। असरको विश्लेषण नगरिकन क्रसर चलाउँदा वातावरणमा असर पर्यो। बाढी, पहिरो र भूक्षययको समस्या निम्तियो, उनले भने, अझ भोलिका दिनमा निम्तिने सम्भावित विपत्ति कल्पनाभन्दा बाहिर छ। अनियन्त्रित दोहनले बाढी र कटानको समस्या बढ्यो। मोरङका प्रमुख जिल्ला अधिकारी काशीराज दाहालले अनुगमन समितिबाट प्राप्त प्रतिवेदन गृह मन्त्रालयमा पठाइने जानकारी दिए। मोरङका सबै क्रसरको अनुगमन भइसकेको उनले बताए। दर्ता र नवीकरण बिनै चलेका क्रसर उद्योगले मापदण्ड पूरा नगरेको पाइएको प्रजिअ दाहालको भनाइ छ। क्रसर सञ्चालक पौडेल भने सबै क्रसर नियम अनुसार नै चलेको दाबी गर्छन्। सरकारले खानी सञ्चालनको अनुमति दिएको छैन, उनले भने, अहिले खोलाको ठेक्का नलागेका कारण स्टक गरिएका नदीजन्य वस्तु प्रमाणित गरेर मात्रै चलाइरहेका छौँ। २०७२ सालअघिका सबै क्रसर नवीकरण नभएको र क्रसर नवीकरणका विषयमा सरकारसँग वार्ता भइरहेको उनको भनाइ छ। मापदण्डको विषयले हामी पनि समस्यामा छौँ। परिवर्तित मापदण्डमा हाम्रो असन्तुष्टि हो, पौडेलले भने, क्रसर चलाउन सरकारले लाइसेन्स दिने तर, मापदण्ड परिवर्तन गरिरहने समस्या छ। मुलुकभरका धेरै क्रसर नवीकरण गरिएका छैनन्। उनका अनुसार २०६५ सालदेखि २०७२ सम्म एउटा मापदण्ड र त्यसपछि अरु नै मापदण्ड आएका कारण क्रसर सञ्चालकहरू मारमा परेका छन्। प्रक्रिया पूरा नगरिकन कसैले क्रसर नचलाएको र नियमविपरीतका क्रसरलाई आफूहरूले पनि प्रोत्साहन नगरेको पौडेलको जिकिर छ। यस्तो छ मापदण्ड ढुंगा, गिट्टी, बालुवा उत्खनन् बिक्री तथा व्यवस्थापन सम्बन्धी मापदण्ड, २०७७ को दफा ११ बमोजिम क्रसर उद्योग राजमार्ग, पक्की पुल, ऐतिहासिक ताल, तलैया, जलशाय एवं पोखरी र खोला वा नदी किनारबाट ५ सय मिटर टाढा हुनुपर्छ। हाइटेन्सन लाइनबाट २ सय मिटर तथा चुरे पहाडको फेदी तथा सिमसारबाट १ हजार ५ सय मिटर टाढा हुनुपर्छ। शिक्षण संस्था, स्वास्थ्य संस्था, धार्मिक, सांस्कृति एवं पुरातात्विक महत्वका स्थान तथा सुरक्षा निकाय, अन्तर्राष्ट्रिय सीमा, वन, निकुञ्ज, आरक्ष तथा घना बस्तीबाट २ किलोमिटर टाढा मात्रै क्रसर चलाउन पाइन्छ। कम्पनी ऐन २०६३, औद्योगिक व्यवसाय ऐन २०७६, वातावरण संरक्षण ऐन २०७५ र औद्योगिक व्यवसाय ऐन २०७६ अनुसार क्रसर दर्ता गर्नुपर्ने व्यवस्था छ। मोरङका क्रसरले उल्लंघन गरेका मापदण्ड १, पूर्वेली क्रसर उद्योग। उर्लाबारी १ : खरिदबिक्री विवरण अद्याविधिक नगरेको। विद्यालयबाट १५ सय मिटर तथा धार्मिकस्थल र विद्यालयबाट नजिक एवं बस्तीसँगै जोडिएको। २, पञ्चेश्वर क्रसर उद्योग। उर्लाबारी१ : स्टक प्रामाणित नरहेको। बस्तीदेखि १ सय मिटरको दूरीमा रहेको। ३, शिद्धार्थ एग्रिगेट प्रालि। उर्लाबारी १ : बस्तीसँगै जोडिएको। ४, विराट कंक्रिट उद्योग। ग्रामथान६ : फरक उदेश्य राखेर २०७७ पुस ५ गते सञ्चालन गरेको। स्टक प्रमाणित र खरिदबिक्री विवरण अद्याविधिक एवं नवीकरण नगरेको। उदेश्यविपरीत बालुवा उत्पादन र प्रशोधन गरेको। मोरिया खोलासँगै जोडिएको छ। ५, शिवम् एग्रिगेट इन्डष्ट्रिज। केराबारी८ : नवीकरण, स्टक प्रमाणित र खरिदबिक्री विवरण अद्याविधिक नगरेको। खोलाबाट २ सय मिटर र वनबाट ५ सय मिटरभन्दा कम दूरीमा रहेको। उदेश्यविपरीत बालुवा उत्पादन र प्रशोधन गर्दै उद्योग परिषरभित्र तथा खोलाको किनारमा ठूलो परिणाममा उत्खनन् गरेर खानीको रूपमा सञ्चालन गरेको। ६, महादेव मिनरल्स इन्डष्ट्रिज। केराबारी८ : नवीकरण, स्टक प्रमाणित र खरिदबिक्री विवरण अद्याविधिक नगरेको। उदेश्यविपरीत बालुवा उत्पादन र प्रशोधन गरी बिना अनुमति उद्योग परिषरभित्र र खोलाको किनारमा ठूलो परिणाममा उत्खनन् गरेर खानीको रूपमा सञ्चालन गरेको। मानवीय जोखिम रहेको। खोलादेखि २ सय मिटर र वन क्षेत्रबाट ५ सय मिटर दूरीमा रहेको। ७, जय माता दी सम्राट उद्योग प्रालि। केराबारी८ : उद्योग स्थापनाको अनुमति प्राप्त गरे पनि तोकिएको शर्तअनुसार उद्योग दर्ता र आईई नगरेको। खोला किनार तथा वनबाट १५ सय मिटरमा रहेको। खरिदबिक्रीको अभिलेख र स्टक प्रमाणित नरहेको। ८, कृष्ण क्रसर इन्डष्ट्रिज प्रालि। केराबारी८ : स्टक प्रमाणित नगरेको। उद्योगको उदेश्यविपरीत बालुवा उत्पादन र प्रशोधन गरेको। वन क्षेत्रबाट ५० मिटर र घना बस्तीबाट सय मिटरको दूरीमा रहेको। ९, इष्ट्रन एग्रिगेट उद्योग प्रालि। बेलबारी६ :उद्योग विभागमा दर्ता भए पनि कागजात प्राप्त नगरेको। बाहुनी स्वास्थ्य केन्द्रदेखि ५ सय मिटरको दूरीमा रहेको। १०, सूर्य एग्रिगेट प्रालि। बेलबारी८ : स्टक प्रमाणित छैन। चिसाङ खोलादेखि २ सय र विद्यालयदेखि ८ सय मिटरमा रहेको। ११, एमएआई एग्रिगेट इन्डष्ट्रिज प्रालि। बेलबारी८ : स्टक प्रमाणित छैन। चिसाङ खोलाको किनारमा रहेको। वनदेखि ५ सय मिटर दूरी। १२, धनपाल क्रसर उद्योग। बेलबारी५ :कम्पनी रजिष्ट्रारको कार्यालयबाट नाम संशोधन गरेको। साविकको नाम जलजल क्रसर उद्योग रहेको। लोहोन्द्रा खोलादेखि ३ सय मिटर दूरीमा। धनपालथान धार्मिक तथा पुरातात्विक क्षेत्रबाट ५ सय मिटरमा। स्टक प्रमाणित नगराएको। १३, पाथीभरा वासिङ एण्ड क्रसर उद्योग। बेलबारी५ : खोलाबाट ४ सय मिटरमा। स्टक प्रमाणित छैन। भण्डारण १ सय ५० मिटर दूरीमा रहेको। १४, जय श्री तिरुपति क्रसर उद्योग प्रालि। सुन्दरहरैँचा६ : साविकको पथरीशनिश्चरेबाट स्वीकृति नलिइकन ठाउँसारी गरेको। आईईमा उल्लेख भएको भन्दा बढी उत्खनन् गरेको। गछिया खोलाको किनारमा। वन क्षेत्रबाट ३ सय ४६ र बस्तीबाट सय मिटरको दूरीमा रहेको। उद्योगको उदेश्यविपरीत बालुवा उत्पादन र प्रशोधन। १५, पशुपति स्टोन क्रसिङ उद्योग। सुन्दरहरैँचा६ : स्टक प्रमाणित नगरेको। गछिया खोलासँगै जोडिएको। वन क्षेत्रबाट ३ सय ४६ तथा बस्तीबाट १ सय मिटरमा रहेको। आईई क्षमताभन्दा बढी उत्खनन्। उद्योगको उदेश्यविपरीत बालुवा उत्पादन र प्रशोधन। १६, पूर्वाञ्चल क्रसर उद्योग। सुन्दरहरैँचा६ : स्टक प्रमाणित नगरेको। गछिया खोलाको किनारमा रहेको। गछिया आधारभूत विद्यालयबाट ७ सय मिटर तथा वन क्षेत्रबाट २ सय र बस्तीबाट १ सय मिटरको दूरीमा। कारोबारको विवरण अद्यावधिक नगरेको। बढी परिणाम उत्खनन् गरेको। १७, सलोनी वासिङ प्लान्ट। सुन्दरहरैँचा४ : उद्योग दर्ता प्रमाणपत्रको छायाँ प्रति अभिलेखमा नभेटिएको। गछिया खोला किनारमा तथा जनचेतना माविदेखि १ सय ४२ मिटरको दूरीमा रहेको। घन बस्तीसँगै जोडिएको। १८, उत्तरी मोरङ क्रसर उद्योग। लेटाङ२ : चिसाङ खोलादेखि अन्दाजी २ सय ९३ मिटर टाढा रहेको। १९, चिसाङ क्रसर उद्योग। लेटाङ३ :स्टक प्रमाणित नगरेको। चिसाङ खोलासँग जोडिएको। घना बस्तीबाट २ सय मिटरको दूरीमा रहेको। २०, ओम श्री क्रसर उद्योग एण्ड सप्लायर्स प्रालि। लेटाङ ३ : स्टक प्रमाणित र खरिदबिक्री खाता अद्यावधिक नगरेको। वन, बस्ती र चिसाङ खोलासँगै जोडिएको। खोला, खानी र उद्योगको अवस्थिति स्पष्ट नभएको। खानीको रूपमा उत्खनन् गरेको। २१, देवीथान कंक्रिट उद्योग। मिक्लाजुङ७ : स्टक प्रमाणित नगरेको। मावा खोलादेखि ४ सय ५८ मिटर र वन क्षेत्रबाट १ सय ६५ तथा बस्तीदेखि ५० मिटर दूरीमा। बालुवा उत्पादन गर्ने अनुमति रहेकोमा ढुंगासमेत उत्पादन गर्ने गरेको।"
प्रतियोगिता सञ्चालन भइरहेकै बेला हेलिकोप्टर अवतरण गरेपछि कुटिए पाइलट,स्याङ्जा : स्याङ्जाको वालिङस्थित फुटबल मैदानमा प्रतियोगिता सञ्चालन भइरहेको समयमा हेलिकोप्टर अवतरण गरेपछि स्थानीयले पाइलटमाथि हातपात गरेका छन्। पाँच दिनदेखि जारी प्रथम वालिङ् गोल्ड कप प्रतियोगिताअन्तर्गत बिहीबार अपराह्नन सेमिफाइनलतर्फ आयोजक वालिङ रातो र एभनिर एफसी बीचको खेल चलिरहेको थियो। सोही समयमा प्रभु हेलिकोप्टर ल्याण्ड गरेपछि क्याप्टेन रमेश डंगोलमाथि हातपात भएको हो। चार्टर गरेर ल्याइएको हेलिकोप्टरमा यहाँका केही युवाहरू आक्रोशित बन्दै हातपात गरेका हुन्। वालिङ नगरपालिकाका चार जना युवाले सो हेलिकोप्टर ४० हजार रुपैयाँमा चार्टर गरेर वालिङ ल्याएका हुन्। हेलिकोप्टर ल्यान्डपछि मैदानका खेलाडी र दर्शकहरूको भागाभाग भयो। अनुमति बिना खेल मैदानमा ल्याण्ड गरिएको हेलिकोप्टरका बारेमा पोखरा अन्तर्राष्ट्रिय विमानस्थलमा जानकारी गराएको र थप अनुसन्धान सुरु गरिएको स्याङ्जाका प्रमुख जिल्ला अधिकारी गंगाबहादुर क्षेत्रीले जानकारी दिए।
यती एयरलाइन्सको विमान दुर्घटनासम्बन्धी शोक पारित,"काठमाडौंः प्रतिनिधिसभाको आजको बैठकले पोखरामा गत आइतबार बिहान भएको यती एयरलाइन्सको विमान दुर्घटनासम्बन्धी शोक पारित गरेको छ। बैठकमा ज्येष्ठ सदस्य पशुपति शमशेर जबराले प्रस्तुत गगरेका उक्त प्रस्ताव सर्वसम्मतिले पारित भएको हो। काठमाडौंबाट पोखराका लागि प्रस्थान गरेको यती एयरलाइन्सको विमान आइतबार बिहान पोखरामा दुर्घटनाग्रस्त हुँदा चालक दलका चारसहित ७२ जनाको निधन भएको थियो। दुर्घटनामा निधन भएकाप्रति श्रद्धाञ्जली व्यक्त गर्दै बैठकमा मौनधारण गरिएको थियो। यसअघि आजकै बैठकमा संस्कृति, पर्यटन तथा नागरिक उड्डयनमन्त्री सुदन किराँतीले विमान दुर्घटनाका बारेमा सदनलाई जानकारी गराएका थिए। प्रतिनिधिसभाको अर्को बैठक यही माघ ७ गते शनिबार दिउँसो १ बजे बस्नेछ।"
मौलिक स्वरुपका घरहरूको संरक्षण गर्नुपर्छ : नारायणमान बिजुक्छे,"भक्तपुर : नेपाल मजदुर किसान पार्टी (नेमकिपा)का अध्यक्ष नारायणमान बिजुक्छेले परम्परागत र मौलिक स्वरुपका घरहरूको संरक्षण गर्नुपर्ने बताएका छन्। २५ औं राष्ट्रिय भूकम्प सुरक्षा दिवसका अवसरमा ख्वप इञ्जीनियरिङ कलेज र ख्वप कलेज अफ इञ्जीनियरिङले संयुक्तरूपमा बिहीबार दत्तात्रयमा आयोजना गरेको जनचेतनामूलक शैक्षिक प्रदर्शनी कार्यक्रममा बिजुक्छेले परम्परागत र मौलिक स्वरुपका घरहरूको लोप हुन लागेकामा चिन्ता व्यक्त गर्दै त्यस्ता घरहरूको संरक्षण गर्नुपर्ने बताएका हुन्। उनले भवन निर्माणमा आधुनिक तथा नयाँनयाँ प्रविधि प्रयोग बढेसँगै मौलिक घर लोप हुँदै गएको बताए। उनले देखावटीका निम्ति मात्र पुरानो शैलीको घर निर्माण गर्नु गलत भएको धारणा राखे। उनले माटो जोडाइ, ढुङ्गा र काठ तथा प्राकृतिक स्रोतको प्रयोगबाट मौलिक शैलीमा घर निर्माण गर्नेतर्फ अनुसन्धानको आवश्यकता रहेको खाँचो औँल्याए। बिजुक्छेले माटो जोडाइ, ढुंगा र काठ तथा प्राकृतिक स्रोतको प्रयोगबाट मौलिक शैलीमा घर निर्माण गर्नेतर्फ अनुसन्धानको आवश्यकता रहेको बताउँदै मौलिक कला र सीपयुक्त प्रविधिबाट निर्माण भएका संरचनाले ठूल्ठूला भूकम्पहरुमा कम क्षति भएको बताए। 'भवन निर्माणमा आधुनिक तथा नयाँ नयाँ प्रविधि प्रयोग बढेसँगै मौलिक घरहरु लोप हुँदै गएको छ', उनले भने, 'देखावटीको निम्ति मात्र पुरानो शैलीको घर निर्माण गर्नु गलत छ।"
सरकार ! घोडा र पिठ्युँबाट खानेपानी कहिलेसम्म ओसार्ने ?,"गोरखा : गण्डकी प्रदेश सरकारले पाँच वर्षअघि एकघर एकधाराको कार्यक्रम लागू गर्यो। केही ठाउँमा यो कार्यक्रम सफल पनि भएको छ। तर, दुर्गममा रहेको चुमनुब्री गाउँपालिका२ स्योका बासिन्दा आधाघण्टाको बाटो पर गण्डकी पारिबाट घोडालाई बोकाएर ल्याएको खानेपानीले गुजारा गर्न बाध्य छन्। लामो समयदेखि हिउँदे वर्षा र हिमपात नभएर खानेपानीको मूल सुकेपछि गाउँलेले खानेपानीको अभाव झेल्न थालेका पूर्ववडाअध्यक्ष पेम्बारेता लामाले जानकारी दिए। स्यो गाउँमा ५५ घरधुरी छ। गाउँमा खानेपानी आयोजना नभएको र नजिकको प्राकृतिक मुहान पनि सुकेका कारण खानेपानी बूढीगण्डकी पारिको पुवाङबाट घोडालाई बोकाएर ओसार्न बाध्य भएको लामाको भनाइ छ। घोडा हुनेहरू पानी बोक्न पुवाङ जान्छन्। नहुनेहरू ठूलो ग्यालिनलाई नाम्लोले बाँधेर पानी बोक्छन्, लामा भन्छन्, घरमा छोरामान्छे हुनेहरूलाई त ठीकै भयो, महिला र बूढाबूढी मात्र हुने घरमा त धेरै समस्या भएको छ। सरकारले हाम्रो दुःख कहिले बुभ्छ। हामी त भनिरहन्छौं, सरकार घोडाबाट खानेपानी कहिलेसम्म ओसारेर खाने ? घोडामा पानी बोक्नेहरूले दयामाया गरेर बूढाबूढीलाई अलिअलि पानी दिने र त्यसैबाट गुजारा गर्ने गरेका उनले बताए। पानी पनि तेल जस्तै भएको छ, उनले भने। गाउँको खानेपानीको मुहान सात वर्षअघिको भूकम्पका कारण सुकेको उनले बताए। पहिले त नजिकै पानीको मुहान थियो। अहिले भूकम्पले गर्दा मुहान सुक्यो, वडा सदस्य छिरिङ सुम्बेल भन्छन्, घरमा बलियो छोरामान्छे हुनेले गण्डकी पारिको पुवाङबाट ग्यालिनमा भरेर घोडालाई बोकाएर पानी ल्याउने गरेका छन्। घरमा महिला, बूढाबूढी मात्र भएकालाई साह्रै समस्या छ। गण्डकी प्रदेशको जलस्रोत, ऊर्जा तथा खानेपानी मन्त्रालयले बृहत् चुमनुब्री खानेपानी आयोजना सञ्चालन गरेको थियो। तर, स्यो गाउँ आयोजनाबाट छुटेको छ। यहाँ खानेपानी ल्याउन स्याला खोलाबाट ल्याउनुपर्ने हुन्छ। त्यहाँबाट गाउँसम्मको दूरी करिब सात किलोमिटरभन्दा धेरै रहेको छ। गाउँपालिका तथा वडास्तरबाट यति धेरै टाढाबाट पानी ल्याउन नसक्ने र प्रदेश तथा संघ सरकारले दुर्गमको दुःख नदेखेको उनको भनाइ छ।"
गोङ्गबुको होटलमा बसेका ३ जनाबाट ७३१ राहदानी जफत,काठमाडौं : काठमाडौं महानगरपालिका२६ गोङ्गबुस्थित दुई होटलमा बसेका तीनजनाको साथबाट प्रहरीले सात सय ३१ थान राहदानी बरामद गरेको छ । त्यहाँको वीरेन्द्र ऐश्वर्य मार्गस्थित होटल सोना र होटल पल्लिकोटबाट ७ सय ३१ थान राहदानीसहित कञ्चनपुर बेतकोट नगरपालिका३ घर भई टोखा नगरपालिका९ म्याग्दी चोक बस्ने ४८ वर्षीय लोकजङ खड्कासहित तीन जनालाई प्रहरीले पक्राउ गरेको हो । उक्त होटलमा शङ्कास्पद व्यक्ति छन् भन्ने सूचनाका आधारमा गोंङगबु प्रहरी प्रभागबाट अनुसन्धानका लागि प्रहरी टोली खटाइएको थियो । उक्त टोलीले होटेल सोनाबाट शङ्कास्पदरुपमा रहेको ७ सय १७ थान र होटल पल्लिकोटबाट १४ थान गरी जम्मा ७ सय ३१ थान राहदानी बरामद गरेको प्रहरी प्रधान कार्यालयले जानाएको छ । गएराति पक्राउ परेका उनीहरुका सम्बन्धमा प्रहरीबाट थप अनुसन्धान भइरहेको जनाइएको छ । यसैबीच काठमाडौँ महानगरपालिका९ त्रिभुवन अन्तर्राष्ट्रिय विमानस्थलबाट साउदी रियाल १४ हजार चार सयसहित धनुषाका ४५ वर्षीय एमडि नजिमलाई गएराति प्रहरीले पक्राउ गरेको छ । कतार एअरवेजद्वारा दोहा हुँदै साउदी जान लागेका उनलाई अन्तर्राष्ट्रिय उडानतर्फको प्रस्थान क्षेत्रमा ह्याण्ड ब्यागेज चेकिङ एरियामा तलासी गर्ने क्रममा लुकाइ लैजान लागेको ५ सय दरको २४ थान र दुई सय दरको १२ थान गरी जम्मा १४ हजार चार सय साउदी रियाल फेला पारिएको प्रहरीले जनाएको छ । उनलाई नियन्त्रणमा लिई आवश्यक अनुसन्धान भइरहेको बताइएको छ । रासस
सडक खन्ने क्रममा ढुंगाले लागेर बालकको मृत्यु,उदयपुर : उदयपुरको ताप्लि गाउँपालिकामा बुधबार साँझ सडक खन्ने क्रममा ढुंगाले लागेर एक बालकको घटनास्थलमा नै ज्यान गएको छ। ताप्लि १ स्थित रुपाटारठानागाउँ सडकखण्डको माथिल्लो मादलेमा बा२क३६३० नम्बरको जेसिवीले बाटो बनाउने क्रममा ढुंगा खसेर लाग्दा बाख्रा चराउन गएका १२ वर्षीय अभिशेक राईको ज्यान गएको हो। बाख्रा चराउँदै गरेका बालकलाई सडक माथिको ढुंगा झरेर लाग्दा ज्यान गएको जिल्ला प्रहरी कार्यालयका प्रमुख ज्ञानेन्द्रप्रसाद फुँयालले बताए। घटना लगत्तै चालक त्रियुगा नगरपालिका ६ लालपत्ताका ३३ वर्षीय शम्भु थापा फरार रहेकाले खोजी कार्य जारी राखिएको उनले बताए। घटनास्थलमा रहेको जेसिवी प्रहरीचौकी रुपाटारमा राखी थप अनुसन्धान भईरहेको उनले बताए। प्रहरीका अनुसार उक्त जेसिवी रौता कस्ट्रक्सनको नाममा रहेको छ।
कुरूप बन्दै बुलबुले ताल,"सुर्खेत : सुर्खेतको पर्यटकीय स्थल बुलबुले ताल संरक्षणको अभावक कुरूप बन्न थालेको छ। तालको भूभाग अहिले घाँसे मैदानमा परिणत भएको छ। विकास र विस्तार गर्दा प्राकृतिक अवस्था तथा भूबनोटको ख्याल नगरिँदा बुलबुले उद्यानको मुख्य आकर्षण बुलबुले ताल नै नरहने अवस्थामा पुगेको हो। गत आर्थिक वर्षमा बुलबुले तालमा डोजरको प्रयोग गरेर तालको क्षेत्रफल विस्तार गरिएको थियो। तालको विस्तारसँगै तालमा रहेको पानी जमिनमुनिबाट छिरेर बाहिर बग्यो। अहिले यो ताल दिनानुदिन कुरूप बन्दै गएको छ। स्थानीय वसन्ती खनालले भनिन्, वीरेन्द्रनगर नगरपालिकाले ताल बनाउने नाममा तालकै विनाश गरेको छ। झन्डै १५ वर्ष पहिले हामी सुर्खेत आउँदा देखेको ताल सुन्दर थियो। अहिले त कुरूप बनेछ। यो देख्दा कति मन रुन्छ। ताल विस्तार गर्ने नाममा नगरपालिकाले तालमा डोजर लगाएर घाँसे मैदान बनाएको स्थानीयको आरोप छ। तत्काल यसको संरक्षण नगरिए ताल नै हराउने उनीहरूको चिन्ता छ। तालको क्षेत्र विस्तार गर्ने योजनाले पनि पूर्णता पाउन सकेको छैन। वीरेन्द्रनगर नगरपालिकाका प्रमुख प्रशासकीय अधिकृत नरहरि तिवारीले तालमा पानी जम्मा नहुने समस्या आएपछि आफूहरू पनि यसप्रति चिन्तित रहेको बताए। उनले भने, बुलबुले संरक्षणका लागि सुर्खेतस्थित जलाधार कार्यालयले ठेक्का प्रक्रिया गर्दैछ, नगरपालिकाले प्राविधिक खटाएर समस्याको पहिचान गर्ने काम गरेको छ। तालमा जम्मा भएको पानी जमिनमुनि छिरेकाले त्यसको अवस्था विश्लेषण गरेर मात्रै बाँकी कामहरू अघि बढाइने नगरपालिकाले जनाएको छ। यसै वर्ष ताललाई हेर्न लायक ताल बनाउने योजना नगरपालिकाको छ। उपत्यका नगर विकास समितिका सदस्य सचिवसमेत रहेका तिवारीले ताल क्षेत्रको सरसफाइलगायत व्यवस्थापनका कामहरू पनि भइरहेको बताए। भू तथा जलाधार व्यवस्थापन कार्यालय सुर्खेतका प्रमुख शिखर चपाईले बुलबुले संरक्षणको कामका लागि आफ्नो कार्यालयबाट ५० लाख बजेट रहेको जानकारी दिए। नगर विकास समितिले तालको उत्थानका लागि गुरुयोजना बनाएको छ।"
काठमाडौंले पनि बचाउन सकेन आगोमा परेका राउटेलाई,"काठमाडौं : बुधबार दिउँसोको २ बज्न लागेको थियो। राष्ट्रिय ट्रमा सेन्टरबाट साइरन बजाउँदै एउटा एम्बुलेन्स निस्कियो। सो एम्बुलेन्समा अन्तिम श्वास फेर्दै थिए राउटे समुदायका ३३ वर्षीय नारायण शाही। उनैलाई लिएर एम्बुलेन्स दैलेखतर्फ हुइँकियो। नारायणका बुबा मैनबहादुर भन्दै थिए, छोरोले बोलेको मेरा कानले सुन्याँ छैन। यसो गरी अस्पताल बसी के गर्नु र ? काठमाडौंमा खतम भयो भन्या त उसको ममी दुनिलेले छोरो हेर्नै पाउँदैन। त्यही भएर लिएर घर हिँडेको। अस्पतालबाट निस्किएको केही समयमा नै नारायणले अन्तिम श्वास फेरे। नागढुंगा नपुग्दै उनको निधन भएको थियो। दैलेखबाट छोरा बचाउन काठमाडौं आएका बुबा मैनबहादुरको न सपना पूरा भयो, न त नारायणलाई जीवित भट्ने आमाको इच्छा नै। छोरा बचाउन जंगलको सानो झुप्रोबाट सहरको ठूलो अस्पताल आउँदा पनि मैनबहादुरले सकेनन्। मन गरुँगो पार्दै उनले छोराको शव लिएर गाउँसम्मको यात्रा गरे। राउटे लोपोन्मुख सीमान्तकृत वर्ग उत्थान प्रतिष्ठानका सचिवकुमार ओझा भन्छन्, नारायणलाई बचाउन जहाजबाट हतार हतार गरेर ल्यायौं। तर, सकिएन। शरीरका मुख्य भागमा धेरै असर गरेकाले उपचार गर्न गाह्रो भएको थियो। अस्पतालबाट निकालेको एक घण्टा पनि नहुँदै उनको निधन भएको उनले बताए। पुस २१ गते नारायणलाई उपचारका लागि राष्ट्रिय ट्रमा सेन्टरमा भर्ना गरिएको थियो। मध्यरातमा सुतेको ओछ्यानमै अचानक आगलागी हुँदा उनी जलेर सख्त घाइते भएका थिए। उपचारका लागि राम्रो ठाउँमा पनि ल्याइयो। तर, शरीरको ३० प्रतिशत भाग गहिरो रूपमा जलेकाले उनलाई बचाउन समस्या भएको उपचारमा संलग्न चिकित्सक बताउँछन्। चिकित्सा विज्ञान राष्ट्रिय प्रतिष्ठानका डीन तथा बोर्न एन्ड प्लास्टिक सर्जरी वाडका एचओडी डा पीयूष दाहाल चिकित्सकले सके जति प्रयास गर्दा पनि बचाउन गाह्रो भएको बताउँछन्। भन्छन्, अन्तिम समयसम्म आफ्नो ज्ञान, बुद्धि र विवेकले भ्याएसम्म उपचार गरेको हो। शरीरको २०३० प्रतिशत भाग गहिरो रूपमा जलेको थियो। छातीको अगाडिकै भाग त भित्रसम्म जलेको थियो। पछाडिको भाग पनि जलेको थियो। एक चरणको सर्जरी पूरा गरेका थियौं। अगाडिको भागका छाला प्रत्यारोपन गरेका थियौं। एक्कासि फोक्सोमा समस्या भयो। चार दिन आईसीयूमा राखेर उपचार गरिराखेका थियौं। उहाँ गम्भीर अवस्थाममै भर्ना हुनुभएको थियो। राष्ट्रिय ट्रमा सेन्टरमा ११ दिनसम्म उपचार गराउँदा पनि छोरो निको नहुने भएपछि एम्बुलेन्समा राखेर घर लैजान लाग्दै दैलेखका राउटे समुदायका अगुवा मैनबहादुर शाही । अस्पतालबाट हिँडेको १ घण्टापछि छोरा नारायणको निधन भएको थियो । तस्बिर : सुनिता डंगोल यसरी अकालमै ज्यान गुमाउने यो समुदायमा नारायण एक प्रतिनिधि पात्र मात्रै हुन्। यसरी जलेर बर्सेनि धेरै यो समुदायका नागरिकले ज्यान गुमाउँछन्। अव्यवस्थित बसोबास, जाडोको समयमा लगाउने र ओड्नेओछ्याउने लुगा तातो नहुँदा आगो बालेर सुत्नुपर्ने उनीहरूको बाध्यता छ। अनि, राति नै आगो सल्किएर धेरैले ज्यान गुमाउँछन् भने कति अंग, भंग नै हुन्छन्। यो जातिको विकास, व्यवस्थापन र जनचेताना कमीकै कारण लोप हुने अवस्था आएको यो जातिलाई नजिकबाट नियालिरहेकाहरू बताउँछन्। भन्छन्, यो समुदायको रक्षाका लागि सरकारले विशेष व्यवस्थापन समयमा नै गर्नुपर्छ। एउटै परिवारमा पनि बालबच्चालाई बचाउन नसकेर धेरै आमाबुबा छोराछोरीविहीन अवस्थामा पुगेका छन्। केही जन्मदै त केही बढ्दै जाँदा पनि मृत्युको मुखमा पुगेका छन्। मैनबहादुरकी भाञ्जी सत्यादेवी खड्का अनुसार ८ वर्ष अगाडि मैनबहादुरले सुत्केरी छोरी पनि गुमाएका थिए। उनले घरमै नातिको जन्म दिएकी थिइन्। कोरोना संक्रमणको समयमा उनको कान्छो छोरो शिवराजको पेटको समस्याको कारण ज्यान गएको थियो। अहिले जेठो छोरोको आगोमा जलेर मृत्युभयो। मैनबहादुरका ११ सन्तान थिए। कोसैको आमाकै कोखमा त कसैको विभिन्न कारणले मृत्यु भएको खड्का बताउँछिन्। अहिले ७८ वर्षको उमेरसम्म आइपुग्दा मैनबहादुरले सबै सन्तान गुमाएका छन्। उनको साथमा अब श्रीमती, बुहारी र सानी नातिनी मात्रै बाँकी छिन्। सबै छोराछोरी गुमाएका मैनबहादुर डाँडापारीको घाम जस्तै छन्। उमेर ढल्कँदै गएको छ। बुढेसकालमा टेक्ने लठ्ठी गुमाउनुको पीडा उनलाई थपिएको छ। बुधबार पनि अब छोराले छाड्छ भन्दै अस्पतालबाट रुँदै छोरोलाई एम्बुलेन्समा हालेर घर हिँडेका थिए। माघ १९ गते राति नारायण परिवारसहित पालमा सुतेका थिए। मध्यरातमा अचानक आगलागी भयो। नारायणले थाहा पाएका थिएनन्। जलेर सख्त घाइते भए। उनकी श्रीमतीको खुट्टाको केही भाग जल्यो। आगोले छोरो मात्रै जलाएन। उनको परिवारमा सधैंका लागि दुःख थप्यो। छोरो जलेर गम्भीर भयो। छोरा बुहारीको २४ हजार सामाजिक सुरक्षा पनि जलेर खतम भयो। पाल पनि जल्यो। खानेकुरा पनि जल्यो, मैनबहादुर पीडा पोख्दै भन्छन्, सरकारले पठाएको सबै आगोले खरानी भइसक्यो। जलेर बर्सेनि राउटे जातिका धेरै नागरिकले ज्यान गुमाउँछन्। विकास, व्यवस्थापन र जनचेताना कमीकै कारण राउटे जाति लोप हुने अवस्थामा पुगेको विज्ञको भनाइ। २०६२ मा राउटेहरूको जनसंख्या २ सय ६८ थियो, अहिले घटेर १ सय ४५ मा झरेको छ। मध्यरातमा चकमन्न थियो। ओछ्याउनमै कसरी आगो लाग्यो। कसरी नारायण र उनकी श्रीमती जलिन्। पीडित परिवारलाई थाहा छैन। कसोरी यस्तो भयो भने आगोलागीले भयो। सप्पै पोल्यो। ढाडदेखि मुखसम्म पोल्यो। जति दबाई हाले पनि लाग्दैन। हुँदैन, अस्पतालबाट छोरालाई लैजानु अघि अन्नपूर्णसँग मैनबहादुरले भनेका थिए, छोरो लान्छौं। सास पनि घरमा पुग्यो भने पनि भयो। नभए मरेकै भए पनि लैजानुपर्यो। यही खतम हुन्छ त बसाँलेपछि। यही खतम नगराउने। आफ्नो घर पुर्याउने भनिकन आजै लैजाने भनेको। चिकित्सा विज्ञान राष्ट्रिय प्रतिष्ठानका डीन डा पीयूष दाहालका अनुसार नारायणलाई बचाउनका लागि ट्रमा सेन्टरले ३ लाख ४ हजार बढीको निःशुल्क उपचार गरेको थियो। दाहालले भने, हाम्रो अस्पातलको सबै टोली उहाँको उपचारमा खटिएको थियो। हामीले सबै प्रकारका सकेको सहयोग गर्यौं। तर, बचाउने सम्भावना नभएपछि परिवारको जिम्मा लगायौं। आगोले जलेपछि नारायणलाई सुरुमा स्थानीय अस्पताल लगिएको थियो। आगोले सप्पै जलेपछि दैलेखको हस्पिटल ल्याँको। त्यहाँ भएन। सुर्खेत लैजानु भन्यो। सुर्खेत उपचार गर्न लाग्यो। त्यहाँ भएन। त्यहाँबाट सार्दै सार्दै काठमाडौं पुर्याइदियो यति टाढा, मैनबहादुरले सुनाएका थिए। राउटे जाति एउटै ठाउँमा बस्दैनन्। उनीहरू जंगल भएको खोला किनारतिर बस्ने गर्छन्। उनीहरूको काठको भाँडाकुँडा बनाएर जीवन चलाउँदै आएका छन्। उनीहरू दैलेख, सुर्खेत, जाजरकोट, सल्यान, कालिकोटलगायत जिल्लाहरूमा घुम्ते जीवन बाँच्दै आएका छन्। अहिले राउटेहरू दैलेखको चुप्रा बजार नजिकैको डाँडामा बसिरहेका छन्। उनीहरू स्याउलाको झाँडीले झुप्राहरू बनाएर बस्छन्। यसै ठाउँमा पाल बनाएर बसिहरेको अवस्थामा आगलागी हुँदा नारायण जलेका थिए। यता सरकारले राउटे जातिको संख्या घट्नुको कारण पत्ता लगाउन अहिलेसम्म ध्यान दिएको पाइँदैन। राउटे लोपोन्मुख सीमान्तकृत वर्ग उत्थान प्रतिष्ठानका अनुसार २०६२ मा राउटेहरूको जनसंख्या २ सय ६८ थियो। अहिले घटेर १ सय ४५ मा झरेको छ। विभिन्न कारणले मृत्यु हुनेको संख्या बढे पनि यसलाई रोक्न हालसम्म तीनै तहका सरकारले कुनै कदम चालेको पाइँदैन। दुःखै दुःखमा राउटे जाति राउटे समुदाय पुस्तौंदेखि जंगलमै बास बस्छन्। वर्षातको समयमा छाप्रो चुहिन्छ। हिउँद लागेपछि हावाहुण्डरीले चुलोको आगो सल्किएर आगलागी भएर ज्यानै लिने डर हुन्छ। पुस माघको चिसो छल्न आगोको सहारा लिन्छन्। झुपडी अगाडि न्यानोका लागि धुँनी लगाउँछन्। त्यहीबाट आगो सल्किएर ज्यानै लिने जोखिम हुन्छ। यस्तै जोखिममा परेका थिए २०७६ सालमा कान्छाराम शाही। सुतेकै बेला उनको हात र खुट्टा पालेको थियो। पोलाइको जल्नले उनलाई मन मात्रै पोलेनन् लामो समय पीडा भोग्नु पर्यो। २०७२ सालमा आगोले पोलेर घाइते भएका आछामका कपिल शाहीको जलनको पीडाले पाँच वर्षपछि उनलाई मृत्युको मुखमा पुर्यायो। घुम्ते जीवन बाँच्ने राउटेहरू आफूलाई जंगलको राजा ठन्छन्। उनीहरूले बाँदरको सिकार गर्छन्। कन्दमूल खाएर जीउने उनीहरूले धार्मिक, सांस्कृतिक र मौसमअनुसार बसाई सरिरहन्छ। हरेक ठाउँमा नयाँ छाप्रो बनाउँछन्। पछिल्लो समय आगलागीले ज्यान जान थालेपछि खरपत्ता, स्यालाको छाप्रो उनीहरूका लागि मृत्युको कारण बन्न पुगेको छ। एकीकृत बस्ती बनाएर राख्नुपर्छ सत्यदेवी खड्का अध्यक्ष, राउटे लोपोन्मुख सीमान्तकृत वर्ग उत्थान प्रतिष्ठान राउटेको अन्य जाति जस्तो विकास भएको छैन। यो समुदायमा जनचेतना कम छ। यस्तै समस्याका कारण राउटे जातिले विभिन्न समस्या भोग्ने र अकालमै निधन हुने क्रम बढेको बताउँछिन् राउटे जातिको उत्थानमा काम गर्दै आएको राउटे लोपोन्मुख सीमान्तकृत वर्ग उत्थान प्रतिष्ठानकी अध्यक्ष सत्यदेवी खड्का। एनजीओ र आईएनजीओ राउटे जातिको दुःख देखाएर ठगी खाने भाँडो बने। उनीहरूले यो समुदायको विकासमा ध्यान दिएनन्, उनले भनिन्, त्यस्ता संस्थाले बस्तीमा गएर चकलेट खान दिन्छन्। उनीहरूको भिडियो र फोटो खिचेर विदेश पठाएर राउटेका नाममा डलर खान्छन्। यसरी ती संस्थाको विकास भयो। तर, राउटेको विकास भएन। अध्यक्ष खड्काका अनुसार यो जातिको विकासका लागि धेरै काम गर्न बाँकी छ। राउटे जातिको उत्थानका लागि सरकारले एकीकृत बस्ती निर्माण गरेर स्थायी बासको व्यवस्था गर्नुपर्छ। छाप्रो बनाएर बस्दा आगलागी हुन्छ। जाडोमा उनीहरू न्यायो लुगाको अभावमा आगो तापेर सुत्छन्। कहिलेकाहीँ आगो सल्किएर ज्यानै जान्छ। सरकारले गाँस, बास, कपासको व्यवस्था गर्नुपर्छ। उनीहरूलाई मासिक रूपमै सामाजिक सुरक्षा भत्ताको व्यवस्था गर्नुपर्छ। राउटेहरूको जनसंख्या घट्दो क्रममा रहेको तथ्यांकले देखाउँछ। सरकारले राउटेको व्यवस्थापन नगर्ने हो भने राउटे जाति नै लोप भएर जन सक्ने खड्का तर्क गर्छिन्। यस्तै अवस्था रहे उनीहरूको नाम इतिहासको पानामा सीमित हुन्छ। त्यसैले सरकारले समय अनुसारको आवश्यकता पूरा गर्न तिर ध्यान दिनुपर्छ, अध्यक्ष खड्काले भनिन्, राउटेहरूका लागि घरसहित शिक्षा, स्वास्थ्य, खानेपानी र सुरक्षाको प्रबन्ध मिलाउनुपर्छ। जलवायु परिवर्तनले जंगल क्षेत्रका पानीको मुहान सुक्दै गएको छ। उनीहरूले खाने कन्दमूल हराउँदै गएको छ। राउटेहरूलाई जीवन बाँच्न कठिन भएको छ। कतिपय संस्थाहरूले राउटेहरूलाई रक्सी खुवाएर मताउँछन्। अनि फोटो र भिडियो खिचेर लैजान्छन्। उनीहरूको अवस्था दैयनीय देखाएर खान्छन्। अहिले राउटेहरू कुलतमा फस्दै गएका छन्, अध्यक्ष खड्काले भनिन्, सरकारले राउटे समुदायको संरक्षणका लागि ठोस योजना ल्याउनुपर्छ।"
घरमा पसेको चितुवा नियन्त्रणमा,"बागलुङ : बागलुङ बजारको मानव वस्तीमा पसेको चितुवालाई नियन्त्रणमा लिइएको छ। बुधबार बिहान बागलुङ नगरपालिका३ नागरोडका रामु खड्काको घरमा पसेको चितुवालाई डिभिजन वन कार्यालय बागलुङ र प्रहरीको टोलीले नियन्त्रणमा लिइएको हो। खड्का परिवारले चितुवालाई घरभित्रै पसेको देखेपछि प्रहरीलाई खबर गरेका थिए। प्रहरी र डिभिजन वन कार्यालयको टोली उक्त घरमा पुग्दा चितुवा घरको एक कुनामा लुकेर बसेको अवस्थामा भेटिएको डिभिजन वन अधिकृत मुकुन्द अधिकारीले बताए। बुधबार बिहान ९:३० बजे घरभित्र चितुवा पसेको देखेपछि रामु खड्काले प्रहरीमा खबर गर्नुभएको थियो, अधिकृत अधिकारीले भने, प्रहरीले हामीलाई खबर गरेपछि त्यहाँ पुग्दा चितुवा घरको एक कुनामा लुकेर बसेको थियो। अधिकृत अधिकारीले चितुवा घरभित्र पसेपनि कसैलाई आक्रमण नगरेको बताए। उनले बिहान उज्यालो भएपछि जंगलबाट गाउँ पसेको चितुवाले सुरक्षित बासस्थानको खोजिमा घरमा पसेको अनुमान गरिएको बताए। चितुवालाई डिभिजन वन कार्यालयसँग रहेको सामान्य काठको खोरमा राखेर सुरक्षित तरिकाले घरबाहिर निकालिएको अधिकारीले बताए। उनले नियन्त्रणमा लिइएको चितुवा वन कार्यालयको परिसरमा राखिएको र बुधबार साँझ जंगलमा लगेर छोडिने बताए।"
आज सुदूरपश्चिम र कर्णाली प्रदेशमा पानी पर्ने,"काठमाडौं : पश्चिमी न्युन चापीय प्रणालीको प्रभावले देशभर आंशिकदेखि सामान्य बदली हुने भएको छ । सो प्रणालीको प्रभावले सुदूरपश्चिम र कर्णाली प्रदेशका केही पहाडी भूभागमा वर्षाको सम्भावना रहेको जल तथा मौसम विज्ञान विभागले जनाएको छ। विभागका अनुसार सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका थोरै स्थान तथा बाँकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । विभागका अनुसार राति सुदूरपश्चिम र कर्णाली प्रदेशका पहाडी भूभागमा आंशिकदेखि सामान्य बदली हुने सम्भावना छ । काठमाडौँ उपत्यकाको आजको न्यूनतम तापक्रम ४२ डिग्री र अधिकमत तापक्रम १५७ डिग्री सेल्सियस छ । आज सबैभन्दा कम जिरीको न्यूनतम तापक्रम४३ डिग्री सेल्सियस तथा सबैभन्दा बढी जनकपुरको अधिकतम तापक्रम २१६ डिग्री सेल्सियस छ ।"
धौलागिरी क्षेत्रमा बेपत्ता सोलुका कार्कीको शव ३ महिनापछि भेटियो,सोलुखुम्बु : सोलुखुम्बुको थुलुङ दुधकोशी गाउँपालिका २ काँगेल बोगलका बाल कुमार कार्कीको शव भेटिएको छ । गत असोज २१ गते धौलागिरी हिमालको खरपासमा खसेर बेपत्ता भएका २७ वर्षीय कार्कीको शव मंगलबार फेला परेको हो । हिमपात भएको बेला बेपत्ता बनेका कार्कीको शव हिउँ पग्लदै गएपछि देखिएको मृतकका आफन्त सुर्यबहादुर बस्नेतले बताए । उनको शव हेलिकप्टरमार्फत पोखरा ल्याई त्यहाँबाट गाडीमार्फत काठमाडौ पठाइएको छ। शवलाई हाल पोष्ट मार्टमका लागि शिक्षण अस्पताल महाराजगञ्जमा राखिएको बताइएको छ । फुल सिजनल माउन्टेन ट्रेक्स प्रालिबाट पदयात्रामा निस्किएका गाईड कार्की बेसक्याम्पको खरपासमा खसेर बेपत्ता भएका थिए ।
विराटनगरमा आगो ताप्दा जलेर वृद्धाको मृत्यु,विराटनगर : विराटनगरमा आगो ताप्ने क्रममा जलेर एकजनाको मृत्यु भएको छ । विराटनगर१० स्थित लालीगुँरास चौककी ८० वर्षीया बेभी यादवको आगो ताप्ने क्रममा जलेर मृत्यु भएको हो । बिहीबार बिहान कोठाबाहिर आगो सेक्ने क्रममा उनले लगाएको साडी र प्लास्टिकको कुर्सीमा आगो सल्किँदा घटना भएको थियो। घटनाको अनुसन्धानका लागि हाल विराटनगरस्थित वडा प्रहरी कार्यालयको टोलीलाई घटनास्थलमा खटाइएको छ । वडा प्रहरी कार्यालय क का डिएसपी दिपेन्द्र पञ्जियारको नेतृत्वमा गएको टोलीले अहिले घटनास्थलबाट मुचुल्का उठाउने कार्य गरिरहेको छ । कानुनी प्रक्रिया पुर्याएर पोष्टमार्टमपश्चात् मात्रै वृद्धाको शव आफन्तलाई हस्तान्तरण गरिने तयारी रहेको डिएसपी पञ्जियारले बताए । उनले घटनाबारे थप अनुसन्धान भइरहेको जानकारी दिए । बिहीबार बिहान अत्याधिक जाडोका कारण अप्ठ्यारो भएपछी ८० वर्षीया यादवले पराल र रुखको हाँगा बालेर आगो सेकिरहेकी थिइन्। सोही क्रममा अचानक आगो साडीमा सल्किएपछि प्लास्टिकको कुर्सीसहित उनी जलेकी हुन् ।
"सुनसरीमा हात्ती आत्तंक : एकजनाको मृत्यु, दर्जनौं घर भत्कायो","धरान : सुनसरीको धरान उपमहानगरपालिका र बराहक्षेत्र नगरपालिकामा जङ्गली हात्तीले आत्तंक मच्चाउन थालेपछी स्थानीय बासिन्दा त्रसित भएका छन्। हात्तीको आक्रमणबाट एकजनाको ज्यान गएको छ भने दर्जनौं घरमा क्षति पुर्याएको छ। भारतबाट दुई दर्जनभन्दा बढिको संख्यामा आएका जङ्गली हात्तीको आक्रमणबाट बराहक्षेत्र नगरपालिका५ सिमरवनका ६५ वर्षीय धनबहादुर माझिको मृत्यु भएको जिल्ला प्रहरी कार्यालय सुनसरीका प्रवक्ता डिएसपी राजकुमार राईले बताए। उनले हात्तीले दर्जन बढी सर्वसाधारणका घर, गोठ र कृषि फर्ममा क्षति पुर्याएको जानकारी दिए। त्यस्तै धरान १७ मा पनि जङ्गली हात्तीले आत्तंक मच्चाउन थालेको वडाअध्यक्ष मनोज भट्टराईले बताएका छन्। उनले धरान १७ को कुम्भिआहाल, पटनाली क्षेत्रमा सर्बसाधारणको घर, कृषि फर्ममा हात्तीले आक्रमण गर्दा लाखौं रुपैयाँ बराबरको धनमालमा क्षति पुगेको बताए। धरानको चारकोसे जङ्गलभरी छरिएर बसेका हात्तीको समुह मानव बस्तीमा प्रवेश गरी बालीइ नष्ट गरिदिने, घर गोठ भत्काउने गरेका कारण सर्वसाधारणलाई आवत जावतमा समेत समस्या भएको छ। जङ्गली हात्तीको समुह सुनसरीको धरान, चतरा, नडाहा, चक्रघट्टी, बयरवन लगायतका स्थानमा हुल बाधेर मानव बस्तीमा प्रवेश गरी आत्तंक मच्चाउन थालेको बराहक्षेत्र नम्बर १ का स्थानीय तीर्थ सिंदेलले बताए। उनले समयमा नै हात्ती नियन्त्रणको काम गर्न नसकिए ठूलो जनधनको क्षति पुर्याउन सक्ने चिन्ता व्यक्त गरेका छन्। स्थानीय वासिन्दाले तत्काल हात्ती आत्तंक नियन्त्रण गरि शान्ति सुरक्षा कायम गर्न स्थानीय प्रशासनसमक्ष माग गरेका छन्। बराहक्षेत्र नगरपालिकाका मेयर रमेश कार्कीले हात्ती आतंक नियन्त्रण गर्न नगर प्रहरी सहितका सुरक्षाकर्मी परिचालन जनधनको क्षति नियन्त्रण गर्न दैनिक हात्ती धपाउने काम भैरहेको बताए। सुनसरीका प्रमुख जिल्ला अधिकारी इन्द्रदेव यादवले जङ्गली हात्तीको आत्तंक नियन्त्रण गर्न जनपथ, सशस्त्र र नेपाली सेना परिचालन गरिएको बताए। उनले जङ्गली हात्तीको आक्रमणबाट बच्नका लागि हात्ती प्रभावित क्षेत्रका सर्वसाधारणलाई सचेत हुनसमेत आग्रह गरिएको बताए।"
