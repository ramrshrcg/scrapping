शीर्षक,विवरण
छ सडक पूर्ण र २२ आंशिक रूपमा अवरुद्ध,"काठमाडौं : दसैँ नजिकिँदै गर्दा हाल देशभरका महत्वूर्ण छ सडक पूर्णरूपमा र २२ आंशिकरूपमा अवरुद्ध भएका छन्। साँफेबगरमार्तडीकोल्टी, सिद्धार्थ राजमार्ग, डुम्रेबेँसीसहरचामे सडक, कर्णाली राजमार्ग र सुर्खेत तल्लो डुङ्गेश्वरदुल्लु र पिपलकोटखुलालुमान्मानाग्माजुम्ला सडक अवरुद्ध भएका छन्। वर्षाका कारण आएको बाढीपहिरोले गर्दा अवरुद्ध २२ सडक एकातर्फी खुलाएर आंशिक रूपमा सवारीसाधन सञ्चालनमा रहेका छन्। साँफेबगरमार्तडीकोल्टी सडक बाजुराको अम्कोटबल्दे खण्डमा अवरुद्ध रहेको छ। अवरुद्ध रहेको स्थानमा लोडर र स्काभेटरको प्रयोग गरेर खुलाउने प्रयास भइरहेको र सँगसँगै वैकल्पिक सडकका लागि स्थानीयवासीसँग छलफल भइरहेको डिभिजन सडक कार्यालय साँफेबगरले जनाएको छ। कर्णाली राजमार्गको हर्रे, सेतो भिर, दरबारे, पदुका, रामघाट, किट्टुलगायतका स्थानमा सडक अवरुद्ध रहेको छ। सिद्धार्थ राजमार्ग पाल्पाको हिउँदे खोलामा अवरुद्ध रहेकामा सडक सञ्चालन गर्न प्रयास भइरहेको छ। जुम्लाको श्रीढुस्कामा सडक अवरुद्ध रहेकामा स्काइभेटरको प्रयोग गरी खुलाउने प्रयास जारी रहेको छ। हाल कोसी राजमार्ग, पृथ्वी राजमार्ग, डुम्रेबेंसीशहरचामे, पुष्पलाल (मध्यपहाडी) राजमार्ग, सिद्धार्थ राजमार्ग, कर्णाली राजमार्ग, अरनिको राजमार्ग, भेरी करिडोरका विभिन्न स्थानमा एकातर्फबाट मात्रै चालु रहेको छ। यस वर्ष नै वर्षाका कारण अवरुद्ध सडकमध्ये हाल एक सय ४५ सडक पूर्णरूपमा सञ्चालनमा आइसकेको विभागले जनाएको छ। विगत केही वर्षयता वर्षाका कारण धेरै सडकमा क्षति पुगिरहेको छ। गत वर्ष वर्षामा मात्रै होइन कात्तिकसम्म वर्षा हुँदा धेरै सडकमा क्षति पुगेको थियो। यस वर्ष पनि देशभरका सडकका चाप बढी रहेका सडकखण्डसमेत पटकपटक अवरुद्ध भइरहेका छन्। अवरुद्ध सडक तत्काल खुलाउनका लागि जनशक्ति र उपकरण तयारी अवस्थामा राखिएको विभागले जनाएको छ। विभागले डिभिजन सडक कार्यालयलाई वर्षा आउनु पहिलेदेखि नै उपकरणसहित तयारी अवस्थामा राख्ने गरेको जनाएको छ।"
"दोस्रो बडादसैं कप फुटबल सुरु, विजेतालाई ४० किलोको खसी","नुवाकोट : नुवाकोटको पिपलटारमा दोस्रो बडादसैं कप जिल्लास्तरीय फुटबल प्रतियोगिता सुरु भएको छ। खेलाडीहरूको पहिचान तथा खेलको प्रवर्द्धन गर्ने उद्देश्यले लामिबगैंचा सामाजिक युवा क्लबको आयोजनामा सोमबारदेखि प्रतियोगिता सुरु भएको हो। प्रतियोगिताको पूर्वमन्त्री तथा नेपाली कांग्रेसका केन्द्रीय सदस्य अर्जुननरसिंह केसीले उद्घाटन गरे। उनले खेलले मानव जीवनलाई अनुशासित बनाउने भएका कारण यसको विकास तथा संवर्द्धनको जरुरी रहेको बताए। लामिबगैंचास्थित खेल मैदान पिपलटारमा सञ्चालित प्रतियोगिताको उद्घाटन खेलमा कोलोनी युथ सर्कलले आयोजक लामिवगैचा सामाजिक युवा क्लवलाई पराजित गरेको छ। कोलोनीले लगातार २ गोल गरेर आयोजकलाई उद्घाटन खेलमै पराजित गरेर आफ्नो अंक तालिका माथि उकालेको हो। दोस्रो खेलमा एनारपाटी युवा कलवले माझीगाउँ युवा क्लवलाई ०५ गोलले पराजित गरेको छ। यससँगै इनारपाटीले खेलमा आफ्नो अंक बढाएको छ। प्रतियोगितामा नुवाकोटका विभिन्न नौ क्लबको सहभागिता रहेको आयोजक लामिबगैंचा सामाजिक युवा क्लबका अध्यक्ष सुजन गजुरेलले जानकारी दिए। प्रतियोगिताका विजेताले ४० किलोग्रामको एउटा खसी, मेडल र प्रमाणपत्र पाउने आयोजक लामिबगैचा सामाजिक युवा क्लबले जनाएको छ। प्रतियोगितामा दोस्रो हुनेले २५ किलोग्रामको एउटा खसी, मेडल र प्रमाणपत्र पाउने छन्। प्रतियोगिता उद्घाटनका क्रममा विदुर नपाकी उपमेयर प्रभा वोगटीले खेल जगतको विकास र विस्तारका लागि नपाले आवश्यक कदम चाल्ने बताइन्। कार्यक्रममा बेलकोटगढी नपाका उपमेयर शिवप्रसाद दाहालले खेलबाट मानवलाई अनुशासन, सभ्यता तथा स्वास्थ्य रहन सिकाउने भएको हुँदा विद्यार्थी जीवनदेखि नै यसको विस्तारमा गरिनुपर्ने बताए। यसैगरी वडादसैंको अवसर पारेर नुवाकोटको लिखु गाउँपालिकामा असोज ११ गते मंगलबारदेखि वडा कप फुटबल प्रतियोगिता आयोजना गरिएको छ। लिखुको गड्खार जनजागरण युवा क्लबको आयोजनामा प्रतियोगिताको विजेताले एउटा घोर्ले खसी, मेडल र प्रमाणपत्र पाउने छन्। यस्तै दोस्रो हुनेले दाह्री बोका, मेडल र प्रमाणपत्र पाउने आयोजकले जनाएको छ। क्षेत्रपाल क्याम्पसको मैदानमा आयोजित प्रतियोगिताको उत्कृष्ट गोलरक्षक र सर्वाधिक गोलकर्तालाई समेत मेडल र प्रमाणपत्र वितरण गरिने आयोजक गड्खार जनजागरण युवा क्लबले जानकारी दिएको छ।"
कोरला नाका बन्द हुँदा भेंडाच्यांग्राको मूल्य बढ्यो,"जोमसोम : नेपाल र चीन बीचको कोरला नाका बन्द हुँदा यसवर्ष पनि दसैंका लागि झरेका भेंडाच्यांग्रा मुस्ताङमै महंगिएको छ। तिब्बतबाट भेंडाच्यांग्रा कम आएपछि मुस्ताङमै भेंडाच्यांग्राको थोक मूल्य ३५ हजारदेखि ४३ हजारसम्म पर्ने गरेको छ। कोभिड१९ का कारण विगत तीन वर्षदेखि उत्तरी कोरला नाका बन्द छ। नाका बन्द भएपछि मुस्ताङ र डोल्पाका पशुपालक तथा व्यापारीले च्यांग्रा खरिद गर्न नपाउँदा यस वर्ष पनि भेंडाच्यांग्राको संख्या न्यून भएको हो। जोमसोमका स्थानीय पशुपालक किसान भुपेन्द्र शेरचनले उपल्लो मुस्ताङबाट तीन हजार पाँच सय र डोल्पाबाट पनि उही संख्यामा आयात भएको जानकारी दिए। 'यसपटक दसैंका लागि डोल्पा र मुस्ताङबाट भेंडाच्यांग्रा कम आए, च्यांग्रा खरिद गर्न व्यापारीको पनि चहलपहल देखिएन,पशुपालक किसान शेरचनले भने, 'जोमसोम झरेका च्यांग्राको थोक औसत मूल्य ३५ देखि ४३ सम्म भने,तिब्बतबाट भेंडाच्यांग्रा नआउदा मूल्य आकासिएको हो।' मुस्ताङबाट बाहिरिने भेंडाच्यांग्राको पशु निरोगिताको भेटेनरी प्रमाणपत्र आवश्यक पर्छ। तर मुस्ताङबाट बाहिरिएका भेंडाच्यांग्राको भेटेनरी परिक्षणको तथ्यांक हेर्दा जम्मा तीन हजार ६ सय मात्र छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाई मुस्ताङका पशु चिकित्सक डा सुधिर थापाका अनुसार जोमसोममा जम्मा करिब तीन हजार भेंडाच्यांग्राको पशु निरोगिताको प्रमाणपत्र सिफारिस गरिएको जानकारी दिए। यस्तै, थासाङ गाउँपालिका३ लेते स्थित धौलागिरी प्राविधिक शिक्षालयकी पशु चिकित्सक सान्त्वना शेरचनका अनुसार लेते प्राविधिक शिक्षालयबाट जम्मा ६ सय भेंडाच्यांग्राको मात्र प्रमाणपत्र बनाई दिएको बताइन्। उनले जोमसोम र लेते गरी दुई ठाउँबाट मात्रै पशु भेटेनरी परीक्षण गरिने गरेको जनाइन्। मुस्ताङबाट बजार झारिने भेंडाच्यांग्राको भेटेनरी परीक्षण गर्दा व्यापारीले एकिन तथ्यांक पेश नगर्दा भेंडाच्यांग्रा कति झरे भन्ने ठ्याक्कै तथ्यांक निकाल्न समस्या पर्ने गरेको पशु चिकित्सक शेरचनले उल्लेख गरिन्। 'फिल्डमै गएर पशु परीक्षण गर्न सम्भव छैन, उनले भनिन्, 'पशु निरोगिताको प्रमाणपत्र बनाउँदा तोकिएको शुल्क लाग्ने भएकाले व्यापारीले एकिन विवरण दिदैनन्।' कोरोनाअघि कोरला नाकामा हुने व्यापार मेला हुँदा मुस्ताङ र डोल्पाका स्थानीय व्यापारी तथा पशुपालकले भेंडाच्यांग्रा खरिद गर्थे। तर, कोरोनाकै कारण चीनले नाका खुला नगर्दा मुस्ताङ र डोल्पामै भेंडाच्यांग्राको अभाव खट्किएको हो। दसैंमा जोमसोममा करिब २३ हजारको संख्यामा भेंडाच्यांग्रा झर्ने गरेको रेकर्ड छ।"
मिल्स भेट्रान : दमक च्याम्पियन,"विराटनगर : झापाको दमकलखनपुर भेट्रान क्लब विराटनगरमा सम्पन्न प्रथम टुबोर्ग मिल्स भेट्रान गोल्डकप च्याम्पियन बनेको छ। विराटनगर जुट मिल्सको मैदानमा सोमबार भएको फाइनल खेलमा टाइब्रेकरमार्फत विराटनगर हाटखोलाको मर्निङ भेट्रान क्लबलाई स्तब्ध बनाउँदै दमकलखनपुरले उपाधि उचालेको हो। निर्धारित समय २२ गोलको बराबरीमा सकिएपछि खेलको छिनोफानो गर्न टाइब्रेकरको मद्धत लिँदा पाहुना टोली दमकलखनपुर ४३ गोल अन्तरले विजयी बन्यो। खेलको पहिलो हाफ गोलरहित बराबरीमा सकिएको थियो। दुवै टिमले मध्यान्तरपछि गोल गरेका हुन्। खेलको अन्तिम समयसम्म दमकलखनपुर २१ गोलको स्थितिमा रहेको थियो। दमकलखनपुरले आफूलाई ३० सेकेण्ड समाल्न नसक्दा निर्धारित समय २२ गोलको स्थितिमा सकियो। टाइब्रेकरमा भने हाटखोलामाथि ४३ गोल अन्तरले हाबी बन्दै दमकलखनपुर च्याम्पियन बनेको हो। दमकलखनपुरका देउमान लिम्बू, विशाल राई, पुष्कर धिमाल र सुवास आङ्थुपोले गोल गरे। एलबी आलेको प्रहार गोलरक्षकको हातमा पुग्यो। हाटखोलाका सुरेन्द्र तामाङ, अंकुर खड्गी, सुरज श्रेष्ठले गोल गरे। नवीन्द्र लिम्बूको प्रहारले विपक्षी बार भत्काउन सकेन। अन्तिममा प्रहार गरेका लाक्पा लामाको प्रहार पोष्टमाथिबाट बाहिरियो। खेलको ४९औं मिनेटमा दमकलखनपुरका देउमान लिम्बूले पाएको क्रसपासमा हेडमार्फत गोल गर्दै अग्रता दिलाएका थिए। लगत्तै ५०औं मिनेटमा हाटखोलाका सुरेन्द्र तामाङले जावाफी गोल फर्काउँदै खेललाई बराबरीमा ल्याए। ५८औं मिनेटमा सुवास आङ्थुपोले सेन्टरबाट ट्याक्ल अघि बढाएको बललाई वान भर्सेस वानको स्थितिमा जाली चुमाउँदा दमकलखनपुर २१ गोल अन्तरले अघि बढ्यो। खेल सकिन ३० सेकेण्ड बाँकी हुँदा हाटखोलाका सुरज श्रेष्ठले गोल गर्दै खेललाई बराबरीमा ल्याए। फाइनल खेलको म्यान अफ दी म्याच दमकका गोलरक्षक सुनील तामाङ भए। सर्वाधिक गोलकर्ता विराटनगरका सुरज श्रेष्ठ र उत्कृष्ट खेलाडी सुवास आङ्थुपो भए। प्रतियोगिताको विजेताले ५१ हजार १ सय ११ रुपैयाँ र उपविजेताले ३१ हजार १ सय ११ रुपैयाँका साथै ट्रफी प्राप्त गरेको खेल संयोजक मनोज खड्काले बताए। उनका अनुसार व्यक्तिगततर्फ प्रति खेलाडी २ हजार १ सय रुपैयाँ पुरस्कार प्रदान गरियो। फाइनल खेलका अवसरमा पूर्व खेलाडी ललित थापा, गोर्वद्धन आले, गम्भीर लामा र अन्नतराज थापालाई सम्मान गरियो। खेलाडीहरूलाई कार्यक्रमका प्रमुख अतिथि नेपाल खेलकुद महासंघका केन्द्रीय अध्यक्ष पर्शुराम बस्नेत, उद्योगी तथा समाजसेवी अरुण राठी, वडाध्यक्ष उद्धव भुजेल, किशोर शाही, खेल संयोजक मनोज खड्कालगायतले पुरस्कार वितरण गरे।"
नागरिकता विधेयक रोकेर राष्ट्रपतिले असंवैधानिक कदम चाल्नुभयो : गृहमन्त्री,"काठमाडौं : गृहमन्त्री बालकृष्ण खाणले नागरिकता विधेयक रोकेर राष्ट्रपतिले असंवैधनिक कदम चालेको आरोप लगाएका छन्। बुटवलमा आयोजित कार्यक्रममा गृहमन्त्री खाणले संविधान मान्नुपर्ने अधिकारीबाटै यसको उल्लंघन हुनु दुखद भएको बताएका हुन्। कुनै पनि नागरिक नागरिकताबाट बञ्चित हुने छैन भनी संविधानमै उल्लेख भएकाले त्यसैका आधारमा सरकारले नागरिकता विधेयक तयार पारेको बताए। गृहमन्त्री खाणले नागरिकता विधेयक पारित नहुदाँ लाखौं नेपाली अनागरिक भएर बस्नुपर्ने अवस्था आएको र नागरिकता नहुँदा एउटा सिमकार्ड किन्न समेत समस्या सिर्जना भएको बताए। खाणले मुलुकमा सुशासन कायम गर्न सबैले संविधानको पालना गर्नुपर्नेमा जोड दिँदै मन र मस्तिष्क जोडेर काम गर्न सके मानवीय विकास सम्भव रहेको बताए। उनले स्वच्छ भयरहित निर्वाचन गर्न सरकार तयार रहेको बताए। लुम्बिनी प्रदेशका आन्तरिक मामिला, कानुन तथा सञ्चार मन्त्री तिलकराम शर्माले संघीयता कार्यान्वयनमा गठबन्धन सरकारको भूमिका राम्रो हुन नसकेको टिप्पणी गरे।"
वातावरणमैत्री विकासमा जोड,"बुटवल : तीन तहकै सरकार मातहत हुने विकास निर्माणका योजनाहरू समाजलाई प्रतिकुल असर नहुने गरी वातावरणमैत्री हुनुपर्नेमा सरोकारवाला निकायले जोड दिएका छन्। अन्नपूर्ण मिडिया नेटवर्कले सोमबार बुटवलमा आयोजना गरेको 'जलवायु परिवर्तन र शासन' सम्बन्धी लुम्बिनी प्रदेश स्तरीय सम्मेलनमा बोल्ने अधिकांश वक्ताहरूले वातावरणमैत्री विकासमा जोड दिएका हुन्। कार्यक्रममा बोल्दै प्रमुख अतिथि लुम्बिनी प्रदेशका अर्थ तथा सहकारी मन्त्री कृष्णध्वज खड्काले विकास वातावरणमैत्री हुनुपर्नेमा समर्थन जनाएपनि वातावरणकै मुद्दाले कतिपय विकासको गति सुस्ताएको धारणा राखे। 'दर्जनौ सडक, हाइड्रोपावरहरू वातावरणमैत्री भएनन् भनेर रोकिएका छन्',उनले भने,'नेपालले अन्तर्राष्ट्रिय सन्धी सम्झौतामा हस्ताक्षर गरेको छ, त्यसैले पनि हामी वातावरणमैत्री बन्नुपर्ने बाध्यकारी व्यवस्था छ। यूरोप, अमेरिकाको मापदण्ड नेपालमा लागू गर्नु व्यवहारिक छैन।' उनले लुम्बिनी प्रदेश सरकारले वातावण संरक्षण ऐन२०७७ जारी गरी प्रदेशका हरेक विकासका गतिविधिलाई वातावरणमैत्री बनाउन खोजिएको जानकारी गराए। वातावरण प्रतिकुल विकासकै कारण जलवायु परिवर्तनको सिकारमा नागरिकहरू परेको सुनाउँदै खड्काले यसतर्फ प्रदेश सरकार नागरिकप्रति चिन्तित रहेको सुनाए। बाढीपहिरो लगायत विपतका घटना हुनुपूर्व नागरिकहरूलाई पूर्व सूचना दिने, अर्गानिक उत्पादनमा किसानलाई प्रोत्साहन गर्ने, एक वडा एक पोखरी, वृक्षारोपण लगायतका कार्यक्रम संघीय र स्थानीय सरकारको सहकार्यमा गरिएको खड्काले जानकारी दिए। राष्ट्रपति चुरे तराई मधेश संरक्षण विकास समितिका सदस्य डासुस्मिता ढकालले 'जलवायु परिवर्तन र लुम्बिनी प्रदेश' विषयक कार्यपत्र प्रस्तुत गर्दै जलवायु परिवर्तनका हिसावले लुम्बिनी प्रदेशका १५ वटा स्थानीय तह संवेदनशील रहेको जानकारी दिइन्। जलवायु परिवर्तनको जोखिमका हिसावले रोल्पा, प्यूठान, नवलपरासी मध्यम जोखिम, कपिलवस्तु, गुल्मी, प्यूठान, अर्घाखाँची र दाङ कम जोखिम, बाँके, पाल्पा र रुपन्देही धेरै कम जोखिममा रहेको उल्लेख गरिन्। उनले स्थानीय तहले गाउँगाउँमा भ्यू टावर बनाउनतर्फ जोड गर्नुभन्दा जोखिम व्यवस्थापन केन्द्र स्थापना गरेर नागरिकको सुरक्षामा ध्यान दिन आग्रह गरिन्। कोरोना, डेंगु लगायतका रोगहरू जलवायु परिवर्तनकै उपज रहेको उनको निष्कर्ष छ। लुम्बिनी प्रदेशका वन तथा वातावरण समितिका पूर्व सभापति जाल्पा भुसालले पहाडी जिल्लाका रोल्पा र रुकुम भूक्ष्यको उच्च जोखिममा रहेको जानकारी गराइन्। ४५ दिनमात्र समितिको सभापति भएर काम गरेको अनुभव सुनाउँदै उनले प्रदेश सरकारले जलवायु परिवर्तनको विषयलाई चासोका साथ नलिएको समेत विगत सुनाइन। जलवायु परिवर्तन र यसले समाजमा पारेको प्रभावका विषयमा राजनीतिक नेतृत्वले मुख्य एजेण्डा नबनाउँदासम्म यो विषय सधैं ओझेलमा परिरहने प्रदेश योजना आयोगका सदस्य डादामोदर भुसालले धारणा राखे। 'राजनीतिक दलका नेतृत्वले जलवायु परिवर्तनको मुद्दालाई अपनत्व लिएर जनतामाझ जानुपर्छ', उनले भने, 'दलको प्राथमिकतामा नपर्दासम्म अरू कराउनु मात्र हो।' जलवायु परिवर्तन र यसले नागरिकमा पारेको असरलाई अध्ययन गरी वार्षिक नीति, कार्यक्रम र बजेट विनियोजन गरिने सुनवल नगरपालिकाका नगरप्रमुख बिमला अर्यालले प्रतिवद्धता सुनाइन्। उनले नगरक्षेत्रमा पोखरी निर्माण र बाँझो जमिनलाई उत्पादनमा जोड्ने काममा किसानलाई प्रोत्साहन गर्ने खालका कार्यक्रम तय गर्ने बताइन्। वन तथा वातावरण मन्त्रालय लुम्बिनी प्रदेशका वन व्यवस्थापन योजना तथा अनुगमन महाशाखा प्रमुख नारायणदेव भट्टराइले वैज्ञानिक वन व्यवस्थापनमार्फत जलवायु परितर्वनको मुद्दालाई सार्थक बनाउने विचार व्यक्त गरे। उनले प्रदेशका १२ वटै जिल्लामा छिटो हुर्कने खालको विरुवा वृक्षारोपण गरेर बृहत् हरियाली बनाउने योजना रहेको जानकारी गराए। वातावरणको क्षेत्रमा कमल चलाउँदै आएका पत्रकार यूवराज कँडेलले नेता, सांसद् र मन्त्रीहरू जनताप्रति उत्तरदायी नबन्दा जलवायु परिवर्तन अनुकुलका गतिविधिहरूले बढुवा पाउँदै जान थालेको आरोप लगाए। उनले नेता, सांसद् र मन्त्रीहरू कुनै तथ्य तथ्यांकमा आधारित नभएर विकासका नीति, योजना र बजेट विनियोजन गर्ने गरेको बताए। 'मोटरबाटो उद्घाटन गर्न पुग्ने मन्त्रीले विकासपछि हुने विकासको किन अध्ययन गर्दैनन् ?', उनले प्रश्न गर्दै भने, 'किनकी, उनीहरू जलवायु अनूकुलनमा कुनै ध्यान दिदैनन्।' सरकारले नीति र योजना तय गर्दा सम्वन्धित क्षेत्रका विषयविज्ञहरूलाई वेवास्ता गर्दा नागरिकमैत्री नीति बन्न नसकेको मानव अधिकार आयोग लुम्बिनी प्रदेशका प्रमुख सोमनाथ सुवेदीको भनाइ छ। उनले दिगो विकासका लागि शासन व्यवस्थामा जनतालाई मनत्व, अपनत्व र स्वामित्व हुनुपर्नेमा जोड दिए। जलवायु परिवर्तनको बढी मार कृषि क्षेत्रले खेप्नुपरेको अनुभव सुनाउँदै पैचो पसलका निर्देशक धुर्व न्यौपानेले तीन तहकै सरकार किसानप्रति चिन्तित हुन आग्रह गरे। गाउँ गाउँमा जथाभावी खनिएका सडकहरूको कारण पछिल्लो समय जलवायु परिवर्तनको असर पृथ्वीमा परिरहेको सहभागीहरूको जोड छ। स्थानीय सरकार आइसकेपछि गाउँमा विकासको लहर चलेपनि नागरिकहरू सहरमा बसाइ सर्ने क्रम नरोकिएको कार्यक्रममा बोल्ने सहभागीहरूले जोड दिए। अन्नपूर्ण पोष्टका प्रधान सम्पादक अखण्ड भण्डारीले जलवायु परिवर्तनको मुद्दालाई अन्नपूर्ण मिडिया नेटवर्कले राष्ट्रिय दायित्वको रुपमा लिएको जानकारी गराए। 'दिगोपनको लागि एकता' पत्रिकाको मुल एजेण्डा बनेको उनको भनाइ छ। नागरिकका आम चासोमध्ये जलवायु परिवर्तन र वातावरणीय अनुकूलन सम्बन्धी मुद्दा विशेष प्राथमिकतामा परेको सुनाए। अन्नपूर्ण मिडिया नेटवर्कले छवटै प्रदेशमा प्रदेशस्तरीय सम्मेलन गर्ने र वागमती प्रदेशमा राष्ट्रिय स्तरको सम्मेलन गरी सरकारको ध्यानाकर्षण गराउने जानकारी गराए। कार्यक्रमको सहजीकरण अन्नपूर्ण पोष्टका लुम्बिनी प्रदेश व्यूरो प्रमुख लक्ष्मण पोखरेलले गरेका थिए।"
रात्रिबसमा हतियारसहित गस्ती गर्ने मकवानपुर प्रहरीको तयारी,"हेटौंडा : मकवानपुर प्रहरीले चाडपर्व लक्षित सुरक्षा योजनाअन्तर्गत रातिको समयमा यात्रुबाहक बस तथा सार्वजनिक सवारीमा हतियारसहित गस्ती गर्ने भएको छ। चाडपर्वको समयमा सार्वजनिक सवारीमा लुटपाट हुनसक्ने आँकलन गर्दै प्रहरीले नागरिकलाई सुरक्षित र आरामदायी यात्राको अनुभूति गराउन सार्वजनिक सवारीमा हतियारसहित गस्ती गर्ने भएको हो। पूर्वपश्चिम राजमार्ग भएर चल्ने लामो तथा छोटो दूरीका सार्वजनिक सवारीमा बर्दीसहितको प्रहरी खटाइने जिल्ला प्रहरी कार्यालय मकवानपुरका प्रहरी उपरीक्षक बामदेव गौतमले बताए। उनले मकवानपुरको सीमामा पर्ने पश्चिममा लोथरदेखि दक्षिणमा चुरियामाई मन्दिरसम्ममा छवटा प्रहरी टोलीले रात्री बसमा हतियारसहित गस्ती गर्ने बताए। 'चाडपर्वको समयमा धेरै सवारी आउजाउ हुन्छ। प्रहरी बसमा भएपछि यात्रुलाई पनि सहज र सुरक्षित महसुस हुन्छ। सवारीले धेरै भाडा असुल्न पनि सक्दैन। त्यसकारण हामीले गस्ती गर्न लागेका हौँ।', गौतमले भने। प्रहरीले जिल्लाभर नौ स्थानमा नागरिक सहायता कक्ष स्थापना गरी लामो दूरीका यात्रुलाई आवश्यक सहजीकरणसमेत सु? गरिसकेको उनले बताए। जिल्लाभर दैनिकजसो सवारी चालकहरूको मादक पदार्थ र लागूपदार्थ सेवनको परीक्षण गर्ने व्यवस्था प्रहरीले गरेको छ। उनले बैंक तथा वित्तीय संस्था र भीड हुने स्थानमा बर्दी र सादा पोशाकमा प्रहरी खटाइसकिएको जानकारी दिए।"
खप्तडशैलेश्वरी गोल्डकपको उपाधि कैलालीलाई,"डोटी : सुदूरपश्चिम प्रदेश स्तरीय खप्तडशैलेश्वरी गोल्डकप २०७९ को विजेता कैलाली र उपविजेता भैरव प्रसाद गण भएको छ। सोमबार कैलाली र भैरव प्रसाद गणबीच भएको फाइनल खेलमा कैलालीले उपाधि जित्न सफल भएको हो। कैलालीको टिमले शून्यकाविरूद्ध २ गोल हान्दै बिजेता भएको हो। बिजेता भएसँगै कैलालीले एक लाख नगदसहित ट्रफी र प्रमाणपत्र हात पारेको छ भने उपविजेताले ५० हजार नगद तथा ट्रफी, प्रमाणपत्र पाएको छ। असोज ८ देखि १० गतेसम्म सञ्चालन भएको गोल्डकप फुटबल प्रतियोगितामा छवटा टिम सहभागी भएका थिए। पहिलो सेमिफाइनलमा डोटीको टिमलाई हराउँदै भैरव गणको टिम फाइनलमा पुगेको थियो भने दोस्रो सेमिफाइनलमा लैलालीले डडेल्धुरालाई हराउँदै फाइनलमा आएको थियो। दिपायल सिलगढी नगरपालिका वडा नम्बर ६, भैरव प्रसाद गण सिलगढी र जिल्ला अस्पताल डोटीको संयुक्त आयोजनामा सञ्चालन भएको प्रतियोगितामा उत्कृष्ट खेलाडीको उपाधि कैलालीका सुरेन्द्र रानाले प्राप्त गरेका छन्। प्रतियोगितामा कैलाली, डोटी, बाजुरा, डडेल्धुरा, उद्योग बाणिज्य संघ डोटी, भैरव प्रसाद गणका टिम सहभागी थिए।"
अनेरास्ववीयूले भन्यो 'हाम्रै पहलमा संघीय अस्पतालको ओपीडी सेवामा ५० प्रतिशत छुट',काठमाडौं : नेकपा एकीकृत समाजवादी निकट विद्यार्थी संगठन अनेरास्ववियूले विद्यार्थीहरूलाई स्वास्थ्य संस्थाको ओपीडी सेवामा ५० प्रतिशत छुट दिने निर्णय भएको जानकारी दिएको छ। सोमबार काठमाडौंमा पत्रकार सम्मेलन गर्दै अनेरास्ववियूले आफूहरूको पटक पटकको दवाव र ध्यानाकर्षणपछि स्वास्थ्य तथा जनसंख्या मन्त्रालयसँग विद्यार्थीहरूलाई परिचय पत्रका आधारमा ओपीडी सेवामा ५० प्रतिशत छुट दिने सहमतिसहित निर्णय भएको जानकारी दिएको हो। अनेरास्ववियूको पहलकदमी र संघर्षले केही महत्वपूर्ण उपलब्धी प्राप्त गरेको अनेरास्ववियूका अध्यक्ष सुदेश पराजुलीले बताए। असोज ९ गते स्वास्थ्य मन्त्रालयको मन्त्रीस्तरीय निर्णय अनुसार सरकारी अस्पतालको ओपिडी सेवामा विद्यार्थी परिचय पत्रको आधारमा ५० प्रतिसत छुटको व्यवस्था लागू हुने निर्णय भएको बताए। पराजुलीले नेपाली विद्यार्थी आन्दोलन माथि विभिन्न खालका प्रश्नहरू उठिरहेको बेला आम विद्यार्थी समुदायको पक्षमा भएको यो निर्णयले विद्यार्थी आन्दोलनको औचित्य पुनः पुष्टि भएको बताए।
परियोजनाले सडक नबनाउँदा दुर्घटना बढ्यो,"विराटनगर : सप्तरी र सुनसरी सिमा भएर बग्ने सप्तकोशी नदीको पश्चिमी नहर अन्तर्गतको नहरस्थित पुलको सडक नबनाउँदा दैनिक दुर्घटना हुने गरेको छ। कोसी परियोजनाअन्तर्गत रहेको सप्तकोसी नदीको मर्मत सम्भारको काम आफूखुसी गर्दै आएको भारतीय पक्षले पश्चिमी नहर अन्तर्गतको सडक निर्माणमा बेवास्ता गर्दा दुर्घटना निम्तिरहेको हो। सप्तकोसी नदीबाट कोसी परियोजनाले निकालेको नहरको पुलमाथि गहिरा खाल्डा पुर्न भारतीय पक्षले बेवास्ता गर्दा दैनिक दुर्टर्टना हुने गरेको स्थानीयले गुनासो गरेका छन्। महेन्द्र राजमार्गअन्तर्गत पर्ने सो सडकखण्ड विगत एक वर्षदेखि आधा किलोमिटर पुलभरि खाल्डैखाल्डा बनेका छन्। पटक पटक आग्रह गर्दा पनि भारतीय पक्षले अदेख गरिरहेको बताइएको छ। साना गाडी पल्टिने र ठूला गाडीहरू अनियन्त्रित भएर पुलमा ठोक्किने समस्याले पैदलयात्री र मोटरसाइलमा सवार यात्रुहरू दैनिक घाइते हुने गरेको स्थानीय रमेश माझीले बताए। स्थानीय श्याम राउतका अनुसार परियोजनामा भन्न जाँदा 'हेर्छु' भन्दै बेवास्ता गरिरहेको छ। दुई दिनमा मात्रै आधा दर्जन सिटी सफारी पल्टिएको उनले बताए। मालबाहक ठूला सवारीसाधन दैनिक अनियन्त्रित हुने गरेको र कुनै बेला नहरमा खस्ने समस्या भएको स्थानीयहरूले बताए। नेपाल र भारतबीच भएको कोसी सम्झौताविपरीत कोसी परियोजनाको काममा भारतले एक पक्षीय रूपमा काम अघि बढाउने गरेको छ। सम्झौताअनुसार कोसी परियोजनाको कामको लेखाजोखा राख्न र कामका लागि नेपाल र भारत सरकारबीच सवन्वय र सम्पर्क गराउन भारतले विराटनगरमा सम्पर्क तथा भूआर्जन कार्यालयको स्थापना गरेको छ। तर परियोजनाका भारतीय अधिकारीहरूले सम्पर्क तथा भूआर्जन कार्यालयको काम, कर्तव्य र अधिकारमाथि हस्तक्षेप गरी आफूखुसी नेपाली भूभागमा परियोजनाका काम सञ्चालन गरिरहेका छन्। यसका कारण कोसीको पश्चिमी तटबन्ध आसपासका बासिन्दा प्रत्येक वर्ष डुबानको समस्यामा पर्दै आएका छन्। कोसी सम्झौताअनुसार कोसीको नेपाल भूभागमा हुने कामको जानकारी दिन र लेखाजोखा गर्न सन् १९५५ मा नेपालमा दुई सम्पर्क कार्यालयहरू स्थापना गरिएको थियो। तर, विराटनगमा रहेको सम्पर्क कार्यालयको जानकारी बिना परियोजनाका भारतीय अधिकारीहरूले गर्ने गरेका छन्। सम्पर्क अधिकारीले नै सम्झौता अनुसार दुवै देशका अधिकारीहरूलाई काम गर्ने वातावरण बनाउनुका साथै सहजीकरण गर्ने प्रावधान कोसी सम्झौतामा उल्लेख गरिएको छ। विराटनगरस्थित जनसम्पर्क कार्यालयमा नेपाली भूभागमा भइरहेको कामको जानकारी माग्दा बिहार सरकारको जलसंशाधन विभाग अन्तर्गतको बाढी नियन्त्रण एवम् जल निस्सरणको कार्यालय वीरपुरले नेपाली नागरिकका लागि सूचना समेत नदिने गरेको छ। तर नेपाली सूचनाको हक अनुसार सबै नेपालीले कोसी परियोजनाको नेपाली भूभागमा हुने कामको सूचना राख्नुपर्ने प्रावधान गरेको छ। कोसीको कटान र डुबानले नेपाली जनता प्रभावित भएपछि सम्पर्क कार्यालयमा बुझ्न स्थानीय आउने गरेका छन्। सन् १९५४ मा भएको नेपालभारत कोसी सम्झौताविपरीत भारतले कोसी ब्यारेजमा एकलौटी ढंगले पाइलट च्यानल बनाएको विषयमा विरोध गर्दा नेपाली कर्मचारीहरूलाई ६ महिना तलब रोकेर 'सजाय' दिइएको थियो। कोसी बाँध योजनाका बेला अधिग्रहण गरिएको जमिनको हकमा अहिलेसम्म क्षतिपूर्ति प्रदान गरिएको छैन। कोसी नदीको पश्चिमी तटबन्धअन्तर्गत २०१८ सालदेखि २०२८ बीचमा कटान भएको झन्डै ७ हजार ६ सय ६४ बिघा जमिनको मुआब्जा झन्डै ८१ करोड रूपैयाँ निर्धारण भएको छ। यो रकम तत्काल दिइने भनेर दुवै पक्षबीच सहमति भए तापनि पीडितले पाएका छैनन्। पटकपटक पीडितहरू आन्दोलनमा समेत उत्रिएका छन्। दुई वर्षअघि काठमाडौंमा सम्पन्न कोसीगण्डक योजनाको संयुक्त समितिको नवौं बैठकमा सहमतिअनुसार भारतीय पक्षले दिनुपर्ने क्षतिपूर्ति रकमबारे लिखित रूपमा नेपालले धारणा राखे पनि अर्को बैठकमा छलफल गर्ने भन्दै भारत पन्छिएको थियो। सो बैठकमा विराटनगरस्थित सम्पर्क तथा भूआर्जन कार्यालयमा एउटा गाडी तत्काल उपलब्ध गराउनुका साथै कार्यालयको भवन मर्मतसम्भार गर्ने सहमति भए पनि हालसम्म सम्झौता कार्यान्वयन भएको छैन।"
बंगलादेशविरुद्धको मैत्रीपूर्ण खेलमा किरणको कप्तानी उत्रदै नेपाल,काठमाडौं : नेपाली राष्ट्रिय फुटबल टिमले मंगलबार दक्षिण एसियाली प्रतिद्वन्दी बंगलादेशविरुद्ध एक मैत्रीपूर्ण खेल खेल्दैछ। घरेलु मैदान दशरथ रंगशालामा नेपालले फिफा इन्टरनेसनल विन्डोअन्तर्गत बंगलादेशविरुद्ध मैत्रीपूर्ण खेल खेल्न लागेको हो। खेलमा राष्ट्रिय टोलीको कप्तानी पुनः किरण चेम्जोङले नै गर्ने भएका छन्। मैत्रीपूर्ण खेलअघि सोमबार आयोजित प्रीकम्फ्रेन्समा राष्ट्रिय फुटबल टिमका कार्यवाहक प्रशिक्षक प्रदीप हुमागाईका साथमा किरण प्रस्तुत भएका थिए। प्रीकम्फ्रेन्स कार्यवाहक प्रशिक्षक हुमागाईले मैत्रीपूर्ण खेलका लागि नेपाली टोलीले निरन्तर प्रशिक्षण गरेको र राम्रो नजिता आउने विश्वास व्यक्त गरे। उनले यो निकै महत्वपूर्ण खेल भएकाले जीतको लक्ष्यका साथ नेपाली टीम मैदान उत्रने बताए। उनले आफूले पाएको जिम्मेवारी गम्भीरताका साथ पूरा गर्ने बताए। त्यस्तै किरण चेम्जोङले खेलाडीहरुले देशका लागि खेल्ने भएकाले कोहीमाथि भेद्भाव गर्न नहुने बताए। यसअघि नेपाल नआएको विषयमा उनले आफूलाई राष्ट्रिय फुटबल टिमबाट बाहिर राखेकाले नै नआएको स्पष्ट पारे। उनले तीन दिन प्रशिक्षण गर्ने मौका पाएको र टीमलाई बलियो बनाएर अघि बढ्ने जिकिर गरे। यसअघि किरणसहित ११ सिनियर खेलाडी तत्कालीन प्रशिक्षक अब्दुल्ला अल्मुताइरीसँगको विवादपछि टोलीमा थिएनन्। त्यस्तै बंगलादेशका प्रशिक्षक र कप्तालले मैत्रीपूर्ण खेलका लागि निरन्तर अभ्यास गरेको र राम्रो नतिजा ल्याउने विश्वास गरे। नेपाल र बंगलादेशबीचको खेल मंगलबार साँझ ५:३० बजे सुरु हुनेछ। बंगलादेशविरुद्धको हेड टु हेड मा नेपाल निकै पछि रहेको छ। नेपालले बंगलादेशविरुद्ध हालसम्म २४ पटक प्रतिस्पर्धा गरेको छ। जसमा बंगलादेशले १२ खेल जितेको छ भने नेपालले ७ खेलमात्रै जितेको छ। ५ खेल बराबरीमा सकिएको छ।
मन्त्री श्रेष्ठको दाबी गठबन्धनभित्र १३५ सिटमा कुरा मिलिसक्यो,"काठमाडौं : संघीय मामिला तथा सामान्य प्रशासनमन्त्री राजेन्द्र श्रेष्ठले आगामी मंसिर ४ गते हुने निर्वाचनको लागि गठबन्धनमा अहिलेसम्म १३५ निर्वाचन क्षेत्रमा सहमति जुटिसकेको दाबी गरेका छन्। राजधानीमा आयोजित कार्यक्रममा उनले निर्वाचनलाई अग्रगामी निर्वाचनका पक्षधर र परिवर्तनलाई रोक्न खोज्ने पक्षधरबीच ठूलो संघर्षको रुपमा समेत चित्रण गरे। आफूहरुले गरेको गठबन्धनको राजनीति प्रारम्भमा भएको र संस्थागत रुप लिन नसकेको उनले बताए। श्रेष्ठले आगामी मंसिरमा हुने संघीय चुनावमा आफूले काठमाडौं७ बाट उम्मेदवारी दिनेसमेत बताए। विद्यालयदेखि शिक्षा, स्वास्थ्य, पर्यटकीय विकास, बाटो निर्माणदेखि खानेपानीको सम्बन्धमा साथ दिँदै आएको उनको भनाइ छ। उनले आगामी निर्वाचनका लागि व्यवस्थापनको सन्दर्भमा आफ्नो मन्त्रालयले आवश्यक कर्मचारी निर्वाचन आगोगमा पठाइसकेको जानकारी दिए।"
'नेपाल अन्तर्राष्ट्रिय नाट्य महोत्सव' को दोस्रो संस्करण हुँदै,"काठमाडौं : 'सामाजिक रूपान्तरणका लागि रङ्गमञ्च : विविधताको उत्सव' नारासहित 'नेपाल अन्तर्राष्ट्रिय नाट्य महोत्सव, २०२२' को दोस्रो संस्करण आयोजना हुने भएको छ। सन् २०१९ मा पहिलो संस्करण सम्पन्न भएको महोसत्व दुई वर्षको अन्तरालमा आयोजना गर्ने बताइए पनि विविध कारणले दोस्रो संस्करण आउँदो मङ्सिर ९ देखि १७ गतेसम्म मण्डला थिएटरमा आयोजना हुनेछ। नाटक हेर्ने परम्परालाई बढाउन यस किसिमको महोत्सवको आयोजना गर्न लगिएको मण्डला नाटक घरका संस्थापक अध्यक्ष दयाहाङ राईले पत्रकार सम्मेलनमार्फत जानकारी दिए। उनले भने, 'हामी विदेशमा विभिन्न फेस्टिभलमा सहभागी हुन्छौं। तर, हामीकहाँ किन यस्ता महोत्सव भइरहेका छैनन् भनेर यसलाई सुरु गरेका हौं। किनकी हामी नाटकलाई महोत्सवका रूपमा मनाउन चाहन्छौं।' नाटक घर नै व्यस्थापन गर्न अप्ठ्यारो स्थिति रहेकाले यसलाई दुई वर्षको अन्तरालमा आयोजना गर्ने तयारी अनुरूप सुरुआत गरिएको उनले बताए। अभिनेता राईले अग्रजबाट लिएको नाटकको संस्कारलाई नयाँ पुस्तासम्म पुर्याउन महोत्सव गर्नुपर्ने दायित्व रहेको बताए। नौ दिनसम्म चल्ने महोत्सवमा १६ देश सहभागी हुने र २३ नाटक मञ्चन हुने महोत्सवकी संयोजक विजया कार्कीले जानकारी दिए। उनले भने, 'हामीले यसलाई उत्सवका रूपमा मनाउने तयारी गरेका छौं। हामी नाटकको दर्शक बढाउन चाहन्छौं। यसले नियमित दर्शकभन्दा फरकलाई पनि आकर्षित गर्छ।' अन्तर्राष्ट्रिय र राष्ट्रिय प्रस्तुतिहरू गर्ने योजनासहित आयोजना हुने महोत्सवमा रङ्गमञ्चअन्तर्गतका विविध शैलीका प्रदर्शन, कलाकारसँग अन्तरक्रिया, खुला छलफल, सेमिनारलगायत अन्य क्रियाकलापहरू हुनेछन्।"
एमालेका सल्लाहकार गंगाराम यादवले छाडे पार्टी,"जनकपुरधाम : नेपाल कम्युनिष्ठ पार्टी एमालेका केन्द्रीय सल्लाहकार समिति सदस्य गंगाराम यादवले पार्टी परित्यागको घोषणा गरेका छन् । निर्वाचनको मुखमा पार्टी छोड्ने र प्रवेश गराउने लर्कोका बीच एमालेका प्रभावशाली नेता गंगाराम यादवले एमालेका परित्यागको घोषणा गरेका हुन्। जनकपुरधाममा सोमबार पत्रकार सम्मेलन गरी एमाले पार्टी परित्यागको घोषणा गरेका हुन् । एमाले कम्युनिष्टको विचार, नीति र सिद्धान्त विपरीत व्यक्तिवादी भएर चल्न थालेकाले आफू पार्टी परित्याग गरेको बताए । गंगाराम धनुषा क्षेत्र नं २ का एमालेका पुराना र प्रभावशाली नेता मानिन्छ । २०३६ सालदेखि नै एमालेको राजनीतिमा सक्रिय एमालेबाट प्रतिनिनिधिसभा सदस्य उम्मेदवारका आकांक्षी थिए । तर एमालेले धनुषा क्षेत्र नं २ बाट प्रतिनिधि सभाका लागि लोकतान्त्रिक समाजवादी पार्टीका प्रमुख सचेतक उमाशंकर अरगरियालाई पार्टी प्रवेश गराएपछि यादव रुष्ट बने र पार्टी परित्याग गरेको हो । जनता समाजवादी पार्टीले धनुषा क्षेत्र नं २ बाट यादवलाई प्रतिनिधिसभा सदस्यको उम्मेदवार बनाउने आश्वासन दिएर एमाले छाडन लगाएको श्रोतले जनाएको छ । यसै हप्ता नेकपा एमालेका अध्यक्ष केपी शर्मा ओली धनुषाको तिनकौरिया आएर उमाशंकर अरगरियालाई पार्टी प्रवेश गराएपछि उनले असन्तुष्ट हुँदै एमाले परित्याग गरेका हुन्।"
सुपा देउरालीलाई स्वच्छ राख्न सरसफाई,"सन्धिखर्क : अर्घाखाँचीको सन्धिखर्क नगरपालिका७, खाँचीकोटमा रहेको नेपालकै प्रसिद्ध धार्मिक तथा ऐतिहासिक महत्व बोकेको सुपा देउराली मन्दिरमा सरसफाई अभियान सञ्चालन भएको छ। महत्वपूर्ण धार्मिक पर्यटकीयस्थल सुपा देउराली मन्दिरलाई नमुना बनाउन सन्धिखर्क नगरपालिकाले सरसफाई अभियान सञ्चालन गरेको हो। मन्दिर आसपासका स्थानीयले सरसफाई समिति बनाएर आसपासको सरसफाई गर्न र ध्यान दिन नगर प्रमुख कृष्ण प्रसाद श्रेष्ठले आग्रह गरे। नेपालकै प्रसिद्ध धार्मिकस्थल सुपा देउरालीमा आउने धार्मिक पर्यटकको संख्यामा वृद्धि भएको छ। एक वर्ष पहिलाको तुलनामा आजभोलि दोब्बरले वृद्धि भएको छ। विगतका वर्षहरूमा दैनिक दुई सयदेखि एक हजार जनाले दर्शन तथा पूजाआजा गर्ने गरेकोमा अहिले आएर दैनिक एक हजारदेखि दुई हजार जनासम्मले दर्शन गर्ने गरेका छन्। सुपा देउरालीमा आउने पर्यटकलाई निर्धक्कका साथ खाना तथा नास्ता खाने वातावरण बनाउन स्थानीय नै जाग्नुपर्ने नगर उपप्रमुख मिश्रा आचार्यको भनाइ छ। हामीले चाहेको मनोकामना पूरा हुने यस मन्दिरमा आउने धार्मिक पर्यटकलाई स्वच्छ वातावरणमा बस्ने वातावरण बनाउन सबैलाई आग्रह गरिन्। मन्दिरको दर्शन गर्न अर्घाखाँची, कपिलवस्तु, दाङ, प्युठान, गुल्मी, रुपन्देहीबाट बढी मात्रामा पर्यटक आउने गर्छन। भारतको उत्तर प्रदेस, विहारबाट समेत धार्मिक पर्यटक सुपा देउरालीमा दर्शन गर्न आउने गरेका छन्। यो नेपालकै प्रसिद्ध मन्दिर बन्दैछ। नगरपालिकाका प्रमुख प्रशासकीय अधिकृत खुमलाल भुसालले मन्दिर आसपासमा फोहर गर्नेलाई जरिवाना समेत गर्ने गरी अगाडी बढ्न स्थानीयलाई आग्रह गरे। पहिलो चरणमा घर पछाडीको फोहरलाई व्यवस्थित गर्नुपर्ने बताए। फाल्नेलाई नगरपालिकाले निगरानीका साथ हेर्ने र सीसीटीभी क्यामेरा राखेर भएपनि फोहर फाल्नेलाई कडा कारबाही गरिने प्रमुख प्रशासकीय अधिकृत भुसालले बताए। सुपा देउराली पर्यटकीय गन्तव्य बनिसकेको छ। सन्धिखर्क गोरुसिङ्गे सडक खण्डसँगै जोडिएकाले पनि यसको महत्व बढ्दो छ। सुपा देउरालीको दर्शन गरेपछि मनले चिताएको पुग्ने धार्मिक विश्वास छ। कडा चट्टानका बीच निर्माण भएको सडक र त्यही सडकको छेउमा मन्दिर छ। कुनै अप्ठ्यारो समस्या आएको बेलामा सुपा देउरालीलाई भाकल गरे समस्या टर्ने विश्वास छ। त्यसैले यहाँ पाठी, बोका, भाकल गरी बली चढाइन्छ।"
स्वास्थ्य सेवा प्रवाह र व्यवस्थापनमा जाजरकोट प्रथम,"जाजरकोट : सेवा प्रवाह र व्यवस्थापनमा स्वास्थ्य सेवा कार्यालय जाजरकोट कर्णाली प्रदेशमा प्रथम भएको छ। कर्णालीका १० वटै जिल्लाको समीक्षाबाट जाजरकोट ६४४ प्रतिशत अकं ल्याएर प्रथम भएको हो। कुनै बेला स्वास्थ्य सेवा प्रवाह र व्यवस्थापनमा अन्य जिल्लाको तुलनामा पुछारमा रहेको कार्यालय नेतृत्व र चुस्त व्यवस्थापनका कारण अब्बल बन्न सफल भएको हो। स्वास्थ्य सेवा निर्देशनालय सुर्खेतले आयोजना गरेको वार्षिक समीक्षा गोष्ठीमा सेवा प्रवाह, व्यवस्थापन, वार्षिक प्रतिवेदन, वेरुजु फछ्यौट, समन्वय, सहभागिता, भौगोलिक विकटता लगायतका विभिन्न ३१ सूचकमा गरिएको मूल्यांकनमा सबैभन्दा बढी ६४ दशमलब ४ अंक प्राप्त गरेर प्रथम भएको स्वास्थ्य सेवा व्यवस्थापक नवराज कडेलले बताए। त्यसका साथै नवप्रर्वनात्मक कार्यक्रमअन्तर्गत जिल्ला अस्पतालमा सञ्चालित फिजियोथेरापी सेवा, विभिन्न पालिकाले सुत्केरीलाई दिएको निःशुल्क एम्बुलेन्स सेवा, गर्भवती र सुत्केरीलाई दिइने पोषण सेवालगायत जिल्लाका ९३ वटै स्वास्थ्य संस्थाले गरेको उत्कृष्ट कार्यका आधारमा स्वास्थ्य सेवाका विभिन्न सूचक सुधार गर्न सफल भएको उनले बताए। 'यसका लागि स्थानीय तह, स्वास्थ्य शाखा र स्वास्थ्यकर्मी धन्यवादका पात्र छन् स्वास्थ्य सेवा व्यवस्थापक कडेलले भने 'स्वास्थ्य सेवा सुधार गर्न सरोकारवालाको साथ र सहयोगले नै हामी सफलता उन्मुख भएका हौ हामी अझै राम्रो गर्न चाहन्छौं।' स्वास्थ्य सेवा कार्यालय कालिकोट ५८ दशमलब ७ अंकका प्राप्त गरेर दोस्रो भएको छ भने स्वास्थ्य सेवा कार्यालय सुर्खेत ५८ दशमलब २ अंक प्राप्त गरेर तेस्रो भएको छ। १० जिल्ला रहेको कर्णालीमा ४५ दशमलब २ अंक मात्र प्राप्त गरेर १०औं स्थानमा डोल्पा परेको छ। कार्यक्रममा प्रथम, द्वितीय र तृतीय स्थान हासिल गर्ने कार्यालयलाई मुख्यमन्त्री जीवनबहादुर शाहीले प्रशंसापत्र प्रदान गरेका छन्।"
बाहिरिन भक्तपुरकी कुमारी,"भक्तपुर : तलेजु भवानीको प्रतीक मानिने भक्तपुरकी जीवित देवी एकान्त कुमारीलाई सोमबार बाहिर ल्याइएको छ। उनलाई भक्तपुर नगरपालिका१० क्वाठण्डौंस्थित प्रसन्न विहार नजिकैको कुमारी घरबाट पूजाका लागि निकालिएको हो। एकान्तकुमारीलाई कुमारी घरबाट निकालेर बजार परिक्रमा गर्दै भक्तपुर दरवार स्क्वायरस्थित चर्तुब्रम्ह महाविहारमा लगिएको थियो। त्यसपछि भक्तपुरको तलेजुबाट लगेर पूजा गरिएको छ। प्रत्येक वर्ष दसैंको पहिलो दिन प्रतिपदा घटस्थापनाका लागि कुमारीलाई यसरी नै बाहिर ल्याउने परम्परा अनुसार बाहिर ल्याइएको हो। पहिलेदेखि चल्दै आएको प्रचलन अनुसार कुमारीलाई कुमारी घरबाट निकालेर बजार परिक्रमा गराउँदै दरवार स्क्वायरस्थित चर्तुब्रम्ह महाविहारमा लगेर पूजाआजा गरिएको हो। कुमारीलाई बाहिर निकालेर नगर परिक्रमा गराउने क्रममा कुमारीका दलबलसमेत सहभागी हुने जनाइएको छ। कुमारीका सुसारे, कुम्ह नकीं (नाइके) लगायतका व्यक्तिहरू कुमारीलाई बोकेर ल्याइएको हुन्छ। घटस्थापनाको दिन भक्तपुरकी एकान्त कुमारी लुनिभा बज्राचार्यलाई नगर परिक्रमा गराइएको हो। अन्य स्थानका कुमारीहरूको दसैंसँगै जात्रा तथा पर्व विशेषमा पूजा हुन्छ भने भक्तपुरकी कुमारीलाई दसैंमा मात्र पूजा गरेर नगर परिक्रमा गराइन्छ। काठमाडौँ र पाटनका कुमारीहरू विशेष दिनबाहेक अन्य समयमा बाहिर निस्कन पाउँदैनन्। तर, भक्तपुरकी कुमारी अन्य दिन पनि हिँडडुलका लागि स्वतन्त्र हुन्छिन्। कुमारीका पुजारी नरेन्द्रप्रसाद जोशीले प्रत्येक वर्ष जस्तै यो वर्ष पनि दसैंको प्रतिपदा घटस्थापनाको दिन कुमारीलाई बाहिर ल्याइएको जनाए। उनका अनुसार यसअघि कुमारी कुमारीघरमा हुन्छन्। अन्य बेला आफनो घरमै रहने कुमारीलाई दसैको घटस्थापना आउनुअघिको आइतबार वा बुधबार घरबाट कुमारीघरमा ल्याइन्छ। कुमारी दसैं अवधिभर कुमारी घरमै बस्छिन्। दसैंभरि सुसारे नाइकेले एकान्तकुमारीको नित्यपूजा र रेखदेख गर्ने गर्छन्। कुमारीलाई प्रतिपदा घटस्थापनादेखि महाअष्टमीसम्म यसरी नै प्रत्येक दिन कुमारी घरबाट बजार परिक्रमा गराउँदै दरवार स्क्वायरस्थित चर्तुब्रम्ह महाविहारमा लगेर पूजाआजा गरिन्छ। पूजाआजापछि कुमारी प्रत्येक दिन त्यहाँबाट फर्केर कुमारी घरमै वास बस्ने हुन्छन्। महानवमीको दिन भने कुमारीलाई कुमारी घरबाट भक्तपुर दरवार स्क्वायरस्थित तलेजु घर भित्रको कुमारी चोकमा कुमारीका पूजारी नरेन्द्रप्रसाद जोशीले पूजाआजा गर्ने हुन्छ। तलेजुको तर्फबाट राजोपाध्याय, जोशी, कर्माचार्य पुजारी नाइकेलगायतले पूजाआजा गरेको हुन्छ। कुमारी बनेकी बालिकाले कुमारी बनेको अवधिभर कुखुराको मासु र अण्डा खान नहुने प्रचलन रहेको छ। त्यस्तै अरूको जुठोसमेत खान नहुने मान्यता छ। कुमारी घरमा भक्तजन आएका बेलाबाहेक अन्य बेला स्कुल जान पाउँछिन् तर दसैं अवधिभर भने कुमारी आगमछें कुमारी घरमै बस्नुपर्ने भएकाले स्कुल जानबाट बञ्चित हुन्छिन्। इतिहासविद्हरूका अनुसार भक्तपुरमा नेपाल संवत् ६११ मा राय मल्लले कुमारी पुज्ने चलन चलाएका हुन्। भक्तपुरको बज्राचार्य तथा शाक्य वंशीय कन्यामात्र एकान्त कुमारी हुनुपर्ने प्रावधान छ। कुमारी हुने सुकन्या सबै गुणले युक्त, कुनै दाग, घाउ, चोटपटक नभएको, अपाङ्गता नभएको हुनुपर्ने प्रचलन रहेको छ।"
"सरकारी ढुकुटीमा सांसदका छोराछोरी, भाइबुहारी र नन्दभदैको रजाइँ (सूचीसहित)","विराटनगर : नामकरण नगरी पाँच वर्ष बिताएका प्रदेश १ सांसदहरुले स्वकीय सचिवमा आफन्त नियुक्ति गरेर सरकारी तलबभत्ता झ्वाम्म पारेका छन्। संसद अधिवेशनको अन्तिम बैठकमा हात जोडेर माफी माग्दै विदा भएका सांसदहरुले परिवारका सदस्य र आफन्तलाई स्वकीय बनाएर सरकारी ढुकुटी रित्याएका हुन्। यसरी अनैतिक ढङ्गले सरकारी सेवासुविधा बुझ्नेमा प्रदेशको प्रमुख प्रतिपक्ष र प्रतिपक्षका कूल २० जना सांसद छन्। जसमा नेकपा एमालेका ९, नेकपा माओवादी केन्द्रका ४ र नेपाली कांग्रेसका ७ जना सांसदले छोरा, छोरी, श्रीमती, बहिनी, ज्वाइँ, भतिज, नन्द, बुहारी र नाती लगायतलाई स्वकीय सचिव राखेका छन्। २०७९ भदौ मसान्तसम्म तलबभत्ता र अन्य सेवासुविधा बापत उनीहरूलाई ३ करोडभन्दा बढी रकम भुक्तानी गरिएको प्रदेशसभा सचिवालयले जनाएको छ। सचिवालयका अनुसार पछिल्लो ५ वर्षमा स्वकीयहरूको तलबभत्ता बापतमात्रै ३ करोड २३ लाख १ हजार रुपैयाँ खर्च भएको छ। मन्त्री तथा सांसद र कर्मचारीहरुको पारिश्रमिकसमेत जोड्ने हो भने यो अवधिमा कूल ७६ करोड ६६ लाख ९३ हजार ९४२ रुपैयाँ खर्च भएको सचिवालयका सूचना अधिकारी प्रमोद विक बताउँछन्। यस अवधिमा चालु तथा पुँजीगत गरी प्रदेशसभा सचिवालयले गरेको कूल खर्च भने ९८ करोड २३ लाख ५० हजार ६६७ रुपैयाँ रहेको उनको भनाइ छ। प्रदेशसभाका पदाधिकारी तथा सदस्यको पारिश्रमिक र सुविधासम्बन्धी ऐन, २०७५ मा हरेक प्रदेशसभा सदस्यले राजपत्र अंनकित प्रथम श्रेणी सरहको तलब पाउने गरी स्वकीय सचिव नियुक्त गर्न पाउने व्यवस्था छ। सोही ऐन बमोजिम नायब सुब्बा सरहको तलब सुविधा पाउने गरी नियुक्ति पाएका स्वकीयहरुले मासिकरुपमा सानिमा बैंकमा रहेको आफ्नो खातामा सरकारी पारिश्रमिक बुझ्दै आएका छन्। यसरी स्वकीय नियुक्ति गरिएका सांसदका २० जना आफन्तहरुलाई आर्थिक वर्ष २०७४७५ मा सरकारले एकमुष्ठ रु १८ लाख, ०७५०७६ मा ५६ लाख ४० हजार, ०७६७७ मा ६७ लाख ६८ हजार, ०७७८८ मा ६७ लाख ६८ हजार, ०७८७९ मा ७८ लाख ५२ हजार र ०७९८० मा ३४ लाख ७३ हजार भुक्तानी गरेको छ। पार्टीमा दुःख, संघर्ष गरेकाहरुलाई मौका नदिएर आफ्नै मान्छे नियुक्ति गरेर सरकारी ढुकुटी रित्याउन खोज्नु नैतिक आचरण विपरीत बिषय भएको राजनीतिक विश्लेषक डा बद्रीविशाल पोखरेल बताउँछन्। उनी भन्छन्, बतासे कुरामै कार्यकाल बिताएका सांसदहरु कहिल्यै अघाएनन्। नैतिकता बिर्सिएकाहरुसँग अरु के नै आश गर्न सकिन्छ र? आफन्त नियुक्ति गरी सेवासुविधा बुझ्नेमा सबैभन्दा बढी प्रमुख प्रतिपक्षी नेकपा एमालेका सांसदहरु रहेका छन्। एमाले सांसद आशारत्न जवेगुले बहिनी विजयादेवी जवेगु गुरुङ्गलाई स्वकीय राखेकी छन्। यस्तै सांसद उषाकला राईले भाई गोपाल राई, काजिमान कागतेले छोरा लोक्पादोर्जे कागते, श्रीप्रसाद मैनालीले भतिज धनपति मैनाली, विनादेवी राईले भतिजी पूर्णिमा राई, तुलसी प्रसाद न्यौपानेले छोरी बिन्दु न्यौपाने, निरन राईले बहिनी सरिता राई, वसन्तीदेवी यादवले छोरा अरविन्द कुमार यादव र बृख बहादुर प्रधानले छोरीकी नन्द पुष्पा उप्रेतीलाई स्वकीयमा नियुक्ति गरेर सरकारी तलबभत्ता बुझेको देखिएको छ। छोरीलाई स्वकीय सचिव राखेका एमाले सांसद तुलसीप्रसाद न्यौपाने स्वकीय नियुक्ति गर्नु व्यक्तिगत स्वतन्त्रताको कुरा रहेको बताए। नियुक्ति सम्बन्धमा उनले थप केही खुलाउन चाहेनन्। अन्नपूर्ण पोस्टसँग कुरा गर्दै उनले भने, पास्ट इज पास्ट। थप कुरा नगरौँ। प्रदेशसभा सचिवालयले दिएको विवरण अनुसार नेकपा माओवादी केन्द्रबाट सांसद उमिता विश्वकर्माले भाइ धिरज विश्वकर्मा, कुसुम कुमारी श्रेष्ठले भाइ सिमन श्रेष्ठ, पुर्णप्रसाद राई (याम्फु)ले भान्जा भरतकुमार राई र सिता थेवेले बहिनी शर्मिला थेवेलाई स्वकीय सचिवमा नियुक्त गरेकी छन्। त्यस्तै नेपाली कांग्रेसबाट सांसद प्रतापप्रकाश हाङगामले भतिज डम्बर हाङगाम, मोहम्मद ताहिर मियाँले नाती अस्लम आलम, सन्जाकुमार दनुवारले भदै ज्ञानी दनुवार, शान्ता पौडेलले छोरी प्रतिमा पौडेल, शिवनारायण सिंह गन्गाईले छोरा विनायक सिंह र बिन्दिया कार्कीले छोरा रबिन सिंह कार्कीलाई स्वकीय नियुक्त गरी तलबभत्ता बुझेको प्रदेशसभा सचिवालयको विवरणले देखाएको छ। प्राप्त विवरण अनुसार सवारी ज्यान मुद्दामा जेल चलान भएका प्रदेश सांसद बिन्दिया कार्कीका छोरा रोबिनले भने प्रहरी हिरासतमै रहेर पनि सरकारी तलबभत्ता बुझेका छन्। मापसे गरी सवारी चलाएको ठहरसहित २ हजार जरिवाना र ६ महिना १५ दिनको जेल सजाय पाएका रोबिन भनिने रविन सिहं कार्कीले प्रहरी हिरासतमै रहेर पनि सरकारी सेवा सुविधा बुझेको देखिएको छ। नेपाली कांग्रेसबाट निर्वाचित समानुपातिक सांसद कार्कीले २०७५ जेठ १ गतेदेखि अर्को व्यवस्था नहुन्जलेसम्मका लागि राजपत्र अनंकित प्रथम श्रेणीको कर्मचारी सरह सेवा सुविधा पाउने गरी रोबिनलाई आफ्नो स्वकीय सचिव नियुक्त गरेकी थिइन्। तर, सवारी ज्यान मुद्दामा प्रहरी हिरासतमा रहेर पनि रोबिनले आर्थिक वर्ष २०७७०७८ र ०७८०७९ मा गरी कूल ७ लाख ७७ हजार ३४८ रूपैयाँ बुझेका छन्। २०७८ जेठ २० गते बिहीबार राती करिब साढे ७ बजे रोबिनले चलाएको प्रदेश ३०१००२च२१३९ नम्बरको कारले दुई पैदलयात्रीलाई ठक्कर दिएको थियो। कारको ठक्करबाट भारत बस्ने वर्ष ३५ का मुकेश शर्माको मृत्यु भएको थियो भने मोरङको कटहरी गाउँपालिका२ का २७ वर्षीय राजकुमार राजवंशी गम्भीर घाइते भएका थिए। दुर्घटना भएको ३ दिनपछि मात्रै पक्राउ परेका रोबिनलाई जिल्ला अदालत मोरङका न्यायाधीश सुदर्शन लामिछानेको इजलासले २०७८ असोज १३ गते मादक पदार्थ सेवन गरी सवारी चलाएको ठहरसहित ३ वर्ष कैद र ३५ हजार हजार रुपैयाँ जरिवानाको फैसला सुनाएको थियो। ३ महिनापछि २०७८ पौष २० गते जिल्लाको फैसला उल्टाउँदै उच्च अदालत विराटनगरले रोबिनलाई ६ महिना १५ दिन कैद र २ हजार रुपैयाँ जरिवानाको अर्को फैसला गर्यो। तर, उनी कारागार चलान भएनन्। स्वास्थ्यमा समस्या देखिएको भन्दै प्रहरी हिरासतको समयदेखि नै नोबेल मेडिकल कलेजको सेमी डिलक्स रुममा बसेका कार्की अदालतको आदेशपछि केहीदिन मात्र कारागार बसे। २०७८ भदौ २९ गते पुनः उनी नोबेल नै फर्किए। प्रदेशसभा सचिवालयबाट रोबिनले सो अवधिको तलबभत्ता समेत बुझेका छन्। प्रदेश १ प्रदेशसभा सचिवालयका प्रवक्ता चन्द्रमणि पोखरेलका अनुसार सरकारका स्थायी कर्मचारीको हकमा कुनै अपराध पुष्टि भई कानुनीरुपमा दण्ड सजाय भुक्तान गर्नुपर्ने अवस्था देखिए सम्पूर्ण सरकारी सेवा सुविधा रोक्का हुने व्यवस्था छ। तर, प्रदेशसभा सदस्यहरुलाई दिइएको स्वकीय सचिवसम्बन्धी सुविधा हकमा त्यो कानुन आकर्षित हुँदैन। माननीयहरुले नियुक्त गर्नुभएका स्वकीयको मापदण्ड निर्धारण सचिवालयको अधिकार क्षेत्रभित्र पर्दैन। हाम्रो जिम्मेवारी कानुनबमोजिम सेवा सुविधा प्रदान गर्नेमात्रै हो, उनी भन्छन्, दण्ड सजाय पाएका व्यक्तिलाई पुनः राख्न वा नराख्ने विषय सम्बन्धित माननीयज्युहरुले गर्नुभएको सम्झौता र नैतिकतामा भर पर्ने विषय हो। यो हामीसँग सम्बन्धित हुँदैन। नियमानुसार नियुक्ति पाएका स्वकीयहरुले प्रदेशसभाबाट मासिकरुपमा राजपत्र अंनकित प्रथम श्रेणी अर्थात् नायब सुब्बा सरहको तलब र सेवासुविधा बुझ्दै आइरहेका छन्। हरेक महिनाको अन्तिम साता सानिमा बैंकमा रहेको खातामा सांसदका स्वकीयहरुको तलब जम्मा गर्ने गरिएको छ। तर, नैतिकता विपरीत स्वकीयमा आफन्त नियुक्ति गरेर सरकारी ढुकुटी रित्याउन खोज्नु गलत अभ्यास रहेको अर्थशास्त्री अर्जुन बराल बताउँछन्। उहाँहरुलाई पार्टीलेजनताले विश्वास गरेको हो। उहाँहरुले त्यसो गर्नुहुँदैन थियो, उनी भन्छन्, भोलिका दिनमा भोट माग्न त्यही जनता माझ जाने हो। के जवाफ दिनुहुन्छ उहाँहरु? ९३ सदस्यीय प्रदेशसभामा हालः कायम ९० सदस्यमा नेकपा (एकीकृत समाजवादी)का १०, नेकपा एमालेका ४२, माओवादी केन्द्रका १५, नेपाली कांग्रेसका २१, जनता समाजवादीका ३, राप्रपाको १ र संघीय लोकतान्त्रिक राष्ट्रिय मञ्चको १ जना सांसद छन्। जसमा सरकार सञ्चालनका निम्ति चुनिएर गएका मन्त्री र राज्यमन्त्री समेतको पारिश्रमिक र सेवा सुविधामात्रै पनि पछिल्लो ५ वर्षमा प्रदेशसभा सचिवालयले आधा अर्बभन्दा बढी रकम खर्च गरेको छ। सचिवालयका अनुसार एक जना स्वकीयको तलब सुविधा बापतमात्रै पछिल्लो ५ वर्षमा १६ लाख रुपैयाँभन्दा बढी रकम खर्च भएको छ। मुख्यमन्त्री, मन्त्री, राज्यमन्त्री, संसदीय समितिका सभापति, विपक्षी दलका नेता, प्रमुख सचेतक र सचेतकलाई सवारीसाधन उपलब्ध गराउन भएको खर्चसमेत जोड्ने हो भने प्रदेश सरकारको अर्बौं रकम खर्च भएको सचिवालयले जनाएको छ। सचिवालयका अनुसार औसत हिसाब गर्दा प्रदेश १ का एक जना सांसदको पारिश्रमिक तथा सेवा सुविधाबापत मात्रै पछिल्लो ५ वर्षमा करिब ३ करोड बढी रकम खर्च भएको छ। एक जना सांसदको तलब भत्ता तथा निजी स्वकीय सचिवकको पारिश्रमिकसमेत जोड्दा मासिक १ लाख ६ हजार ३०० रुपैयाँ खर्च हुन्छ। सांसदको स्वकीय सचिवले सुब्बासरह मासिक ३० हजार २०० रुपैयाँ बुझ्छन्। प्रतिसांसद ६३ लाख ७८ हजार रुपैयाँ न्युनतम खर्च हुँदा पनि पाँच वर्षमा प्रदेश १ सरकारको ५९ करोड ३१ लाख ५४ हजार खर्च भएको देखिएको छ।"
"हिमपहिरामा परेका चार जनाको उद्धार, दुईलाई उपचारका लागि काठमाडौं पठाइयो","गोरखा : उत्तरी गोरखाको मनास्लु हिमालको तेस्रो आधार शिविरमा गएको हिमपहिरामा पुरिएकामध्ये चार जनाको उद्धार गरिएको छ। हिमपहिरामा परेका दुई जनाको हेलिकप्टरमार्फत उद्धार गरी उपचारका लागि काठमाडौं पठाइएको र दुई जनालाई तेस्रो आधार शिविरबाट उद्धार गरी पहिलो आधार शिविरमा ल्याइएको जिल्ला प्रहरी कार्यालय गोरखाका प्रहरी नायब उपरीक्षक लीलाराज लामिछानेले जानकारी दिए। उद्धार गरिएका चारै जनाको पहिचान खुल्न नसकेको उनले बताए। घटनास्थलबाट उद्धार गरिएका दुई घाइतेलाई भने सिम्रिक एयरको हेलिकप्टरमार्फत सामागाँउ ल्याएर र लगत्तै कैलाश एयरमार्फत राजधानी लगिएको उनले बताए। ढिलो गरी उद्धार गरिएका थप दुईलाई भने मौसम खराबी कारण सामागाउँसम्म पनि ल्याउन नसकिएको उनको भनाइ छ। उनीहरुको अनुहार चिन्न नसक्ने अवस्थामा रहेको प्रहरीले जनाएको छ। 'थप दुईको पनि तेस्रो आधार शिविरबाट उद्धार भएको छ, प्रनाउ लामिछानेले भने, 'अहिले पहिलो आधार शिविरमा ल्याएको भए पनि मौसम खराबीका कारण सामागाउँसम्म पनि ल्याउन सक्ने अवस्था छैन, आज अब पहिलो आधार शिविरमै रहन्छ।' अन्य बेपत्ता भएकाको खोजी कार्य भइरहेको प्रहरीले जनाएको छ। पहिलो आधार शिविरबाट विभिन्न चार एजेन्सीमार्फत १३ जना तेस्रो आधार शिविरतर्फ गएकाले उनीहरु सबै पहिरोमा परेको हुनसक्ने आङ्शका गरिएको प्रनाउ लामिछानेले जानकारी दिए। मनास्लु हिमालको तेस्रो आधार शिविरमा आज बिहान हिमपहिरो गएको हो। गोरखा प्रहरीका अनुसार शनिबारसम्म मात्रै पनि मनास्लु हिमाल चढ्न गएका तीन सय ३३ विदेशी पर्यटक आधार शिविर पुगिसकेका छन्।"
२० नवउद्यमीलाई जनही २५ हजार अनुदान,"स्याङ्जा : वालिङ नगरपालिकाले नवउद्यमीलाई २५ हजार रुपैयाँ अनुदान उपलब्ध गराएको छ। यहाँका २० जनाले जनही २५ हजारका दरले अनुदान पाएका छन्। वालिङ नगरपालिका र संयुक्त राष्ट्रसंघीय विकास कार्यक्रम (युएनडिपी) को साझेदारी तथा दियालो संस्थाको समन्वयमा सञ्चालित परियोजना अन्तर्गतको 'स्टार्ट अपमै' २५ हजार नगद अनुदान दिने भएको हो। 'हरित पुनःउत्थान तथा कोभिड१९ उद्धार र सामाजिक आर्थिक प्रतिकार्य पहल कार्यक्रमअन्तर्गत 'उद्यमशीलता तथा नवप्रवर्तन कोषमार्फत 'स्टार्ट अप' मा २० जनालाई जनही २५ हजारका दरले नगद उपलब्ध गराइएको नगरप्रमुख कृष्ण खाणले जानकारी दिए। कृषक र उद्यम सञ्चालन गर्न चाहनेलाई सो रकम प्रदान गरिएको हो। रोजगार गुमेका एवं नयाँ सोच र योजनासहित उद्यम व्यवसाय गर्न आउने युवालाई उद्यमी बनाउनका लागि अनुदान सहयोग गर्ने कार्यक्रमको लक्ष्य हो। रकम प्रदान गर्दै नगर प्रमुख खाणले नवीनतम् सोचलाई उत्पादनमा लगानी गरेर आर्थिकोपार्जन गर्न सुझाव दिए। उनले भने, 'कृषक तथा उद्यमी बन्न नगरपालिकाले थप सहयोग र अनुकुल वातावरण बनाउनेछ।' यसैगरी नगर उपप्रमुख कविता तिवारीले उद्यमशीलता, व्यवसायमा प्रवर्द्धन तथा नवप्रवर्तनमार्फत रोजगार सिर्जना गर्ने जस्ता कार्य गर्ने तर्फ पालिकाको सहयोग गरेको जनाउँदै पालिकाको लगानीलाई सही सदुपयोग गर्दे उद्यमी बन्न सुझाव दिइन्। दियालोका कार्यबाहक अध्यक्ष सीता गैह्रैले इबिक सञ्चालन कार्यविधि २०७७' अनुरूप स्थापित कोषबाट आर्थिक सहयोग गर्दै आएको जनाए। विगत तीन वर्षदेखि यो कार्यक्रम पालिकामा सञ्चालनमा छ।"
सांस्कृतिक नगरी मटिहानीमा दूर्गा पूजाको स्वर्ण जयन्ती (फोटो फिचर),काठमाडौं : घटस्थापनासँगै साँस्कृतिक नगरी महोत्तरीको मटिहानीमा दूर्गा पूजाको उल्लास छ। आदर्श दूर्गा पूजा समिति मटिहानीद्वारा आयोजना हुँदै आएको दूर्गा पूजा ५०औ वर्षको प्रवेश गरेको छ। यस खुसीयालीको अवसरमा मटिहानीबासीले दूर्गा पूजाको स्वर्ण जयन्ती मनाएको छ। बाजागाजाको धुनले माहौललाई उल्लासमय बनायो। झाँकी प्रदर्शन गरियो। देशमा शान्ति एवं मानव कल्याणको कामना गर्दै कलश यात्राको आयोजना गरिएको मटिहानी नगरपालिका मेयर हरिप्रसाद मण्डलले बताए। घरघरका कन्याकुमारीहरू कलश यात्रामा सहभागी भएका छन्। नदीबाट माटोको घैंटोमा जल ल्याइ दूर्गा मन्दिरमा राखिन्छन्। त्यसपछि विधिपूर्वक जमरा राखिन्छ। कलश यात्रामा हजारौं स्थानीयको उपस्थिति रहेको थियो।
प्रेम गीत ३ ले तीन दिनमा कमायो १७ करोड बढी,"काठमाडौं : प्रेम गीत ३ ले तेस्रो दिनसम्म विश्वभरि १७ करोड बढी कमाइ गरेको छ। बलिउड हंगामाका अनुसार प्रेम गीत ३ ले भारतमात्रै आइतबार ६४ लाख भारतीय रुपैयाँ कमाएको छ। नेपालमा भने आइतबार यो फिल्मले डेढ करोडको कमाइ गरेको छ। भारतबाहेक यो फिल्मले २ करोड ३९ लाख भारतीय रुपैयाँ कमाएको छ। यो फिल्मले पहिलो दिन ७ करोड ७५ लाख बढी कमाइ गरेको थियो। नेपाली फिल्म पहिलो पटक भारतीय वितकरले हिन्दी डबसहित विश्वबजारमा प्रदर्शनमा ल्याएको छ। फिल्ममा प्रदीप खड्का, क्रिस्टिना गुरुङ, शिव श्रेष्ठ, सुनिल थापा, मनिषा राउतलगायतको अभिनय रहेको छ। फिल्मलाई सन्तोष सेन र चेतन गुरुङले संयुक्त निर्देशन गरेका हुन्।"
सन्दीप लामिछानेविरुद्ध डिफ्युजन नोटिस जारी,"काठमाडौं : बालिकामाथि जबरजस्तीकरणीको आरोप लागेका नेपाली क्रिकेट टोलीका निलम्बित कप्तान सन्दीप लामिछानेविरुद्ध इन्टरपोलमा डीफ्युजन नोटिस जारी भएको छ। नेपाल प्रहरीको आग्रहमा अन्तर्राष्ट्रिय प्रहरी संगठन (इन्टरपोल)ले डीफ्युजन नोटिस जारी गरेको हो। नेपाल प्रहरीका प्रवक्ता डीआइजी टेकप्रसाद राईले तीन दिनअघि नै इन्टरपोलमा डीफ्युजन नोटिस जारी भएको बताए। 'नेपाल प्रहरीको आग्रहमा इन्टरपोलले तीन दिनअघि नै डीफ्युजन नोटिस जारी गरेको हो। यो प्रक्रियाअन्तर्गत नै नोटिस जारी भएको हो,' उनले अन्नपूर्णसँग भने। क्रिकेटर लामिछानेले आइतबारमात्रै समाजिक सञ्जालमार्फत् आफू मानसिक तनावका कारण आइसोलेसनमा रहेको बताएका थिए। उनीविरुद्ध प्रहरी वृत्त गौशालामा जबरजस्तीकरणी कसुरमा जाहेरी परेको छ।"
म्याग्दीमा बालक बेपत्ता,"बेनी : बेनीमा सोमबार साँझ म्याग्दी नदीले बगाएर एक बालक बेपत्ता भएका छन्। जिल्ला प्रहरी कार्यालयका अनुसार बेनी नगरपालिका७ मंगलाघाटका ६ वर्षीय यसन पुर्जालाई म्याग्दी नदीले बगाएर बेपत्ता बनाएको हो। साँझ सवा ५ बजे मंगलाघाटको पुरानो झोलुङ्गे पुल नजिकैबाट पुर्जालाई खोलाले बगाएको प्रहरी निरीक्षक राजन ढकालले बताए। 'खेल्ने क्रममा नदी किनारमा पुगेका पुर्जाको खोजतलास जारी छ,' उनले भने 'हालसम्म फेला पार्न सकिएको छैन।' प्रहरी र आफन्तले खोजी जारी राखेका छन्। म्याग्दी नदी मंगलाघाटदेखि करिब एक किलोमिटर तल आएर कालीगण्डकीमा मिसिन्छ।"
हनुमान ढोकाको दसैं घरमा जमरा राखियो,काठमाडौं : यस वर्षको वडा दसैं सोमबारबाट सुरु भएको छ । नवरात्रको पहिलो दिन घरघरमा देवी दुर्गाको प्रतीमा स्थापना गरी घटस्थापना गरिएको छ । हुनमान ढोकास्थित दसैं घरमा पनि विधिवत रुपमा घटस्थापना गरिएको छ । विधिवत् मन्त्रोच्चारणसहित घटस्थापनाको शुभ साइत १०:२३ बजे जमरा राखिएको हो । सो अवसरमा नेपाली सेनाले मंगल धुन बजाएको थियो भने बन्दुक पड्काएर बढ्याइँ गरिएको थियो । बिहानै नित्यकर्म समाप्त गरी नजिकको नदी वा चोखो स्थलबाट बालुवा वा माटो ल्याइ गाईको गोबरले लिपपोत गरिएको पूजा कोठा अथवा दसैं घरमा विधिपूर्पक राखेर त्यसमाथि यव अर्थात् जौं रोप्ने गरिएको मूल पुजारी सागर खरेलले जानकारी दिए। यस कार्यलाई जमरा राख्ने पनि भनिन्छ । यव अङ्कुर दुर्गा देवीको प्रिय वस्तु भएकाले यव रोपण गरी दुर्गालाई चढाएर विजयादशमीको दिन टीका प्रसादसितै समृद्धिको प्रतीक पहेलो जमरा पनि ग्रहण गरिन्छ । जमरालाई आयुर्वेदिक औषधिका रूपमा समेत प्रयोग गरिन्छ ।
पछिल्लो दुई महिनामै डेंगुबाट मृत्यु हुनेको संख्या ३२ पुग्यो,"काठमाडौं : देशभरि डेंगुबाट मृत्यु हुनेको संख्या ३२ पुगेको छ। स्वास्थ्य तथा जनसंख्या मन्त्रालयका अनुसार पछिल्लो दुई महिनामा डेंगुका कारण ३२ जनाको मृत्यु भएको हो। २०७९ साउनदेखि हालसम्म २५ हजार ५४३ जनामा डेंगु देखिएको छ। बिसं २०६१ मा पहिलोपटक नेपालमा डेंगुको विरामी देखिएका थिए। यसअघि आइतबारसम्म २४ हजार ४९२ जनामा डेंगु संक्रमण भएको थियो। सबैभन्दा धेरै बागमती प्रदेशमा १९ हजार ९१० जनामा डेंगु देखिएको छ। त्यस्तै प्रदेश एकमा ७७५, मधेस प्रदेशमा ३८०, गण्डकीमा ५५६, लुम्बीनीमा २८ सय ८७, कर्णालीमा २३१ र सुदुरपश्चिममा ८०४ जनामा डेंगु संक्रमण भएको छ।"
"दैनिक ५० हजार यात्रु बाहिरिदै, दसैंमा २० लाखले उपत्यका छोड्ने","काठमाडौं : दसैंको चहलपहल सुरु भएसँगै काठमाडौं उपत्यकाबाट आआफ्नो घर फर्कने यात्रुको सङ्ख्या ह्वात्तै बढेको छ । अहिले दैनिकरुपमा नागढुंगा, साँगाभञ्जाङ, मुड्खु र फर्पिङ हुँदै उपत्यका छोड्नेको सङ्ख्या दैनिक ५० हजार भन्दामाथि छ । यसपटक दसैंमा करिब २० लाख मानिसले उपत्यकाबाट बाहिर जाने अनुमान गरिएको महानगरीय ट्राफिक कार्यालयका प्रवक्ता राजेन्द्रप्रसाद भट्टले बताए। अघिल्लो दुई आर्थिक वर्षमा कोरानालगायत कारणले दसैंका बेला पनि उपत्यकाबाट बाहिर जानेको सङ्ख्या न्यून थियो । तीन वर्षअघि उपत्यकाबाट दसैंको समयमा घर फर्कनेको सङ्ख्या २० लाखको हाराहारीमा रहेको तथ्याङ्क छ । दसैंमा घर जाने यात्रुलाई सहजीकरण गर्न ट्राफिक प्रहरीले गोंगबु, चाबहिल, कोटेश्वर, कलङ्कीलगायत उपत्यकाका विभिन्न स्थानमा १४ यात्रु सहायता कक्ष स्थापना गरेको छ । यातायात व्यवस्था कार्यालय, यातायात व्यवसायी र ट्राफिक प्रहरी सवारीको समन्वयमा स्थापना गरिएका त्यस्ता कक्षबाट गन्तव्यस्थल जान सवारीसाधन नपाउने तथा विभिन्न कारणले अप्ठ्यारोमा परेका यात्रुलाई सहजीकरण गर्नेछ । सवारी चाप र भिडभाडका कारण हुनसक्ने चोरी र पाकेट मार नियन्त्रण, क्षमताभन्दा बढी चढाउने सवारी साधनलाई कारवाही गर्न सादा पोशाकमा प्रहरी खटिने प्रवक्ता भट्टले जानकारी दिए। महानगरीय ट्राफिक प्रहरी कार्यालयले दसैं मनाउन घर फर्कने यात्रुको बढी चापलगायतका कारणले सवारी दुर्घटना हुनसक्ने भएकाले चालकले तीव्र गति वा मादक पदार्थ सेवन गरी सवारीसाधन चलाएमा खबर गर्न आग्रह गरेको छ । यातयात व्यवसायीले पनि दसैंका लागि पर्याप्त सवारीसाधन उपलब्ध हुने प्रतिबद्धता जनाउँदै सवारी साधनको अभाव नहुने भएकाले यात्रुलाई ढुक्क भएर टिकट लिएर मात्र गन्तव्यतर्फ प्रस्थान गर्न सुझाव दिएको छ । अहिले उपत्यका भित्रने सवारी साधनको तुलनामा बाहिर जाने सवारी साधन र यात्रुको सङ्ख्या उल्लेख्यरुपमा वृद्धि भएको छ । प्रहरीले छतमा नचढ्न, सवारीसाधनमा नझुण्डिन र कसरी यात्रा गर्दा सुरक्षित हुन्छ त्यसतर्फ आफैं सचेत रहन सबै यात्रुसँग आग्रह गरेको छ । रासस"
"थप ५३ जनामा कोरोना पुष्टि, सक्रिय संक्रमित ११७८",काठमाडौं : थप ५३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट २६२४ नमूना परीक्षण गर्दा ५३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ८२५ र एन्टिजेनबाट १७९९ नमूनाको परीक्षण गर्दा पीसीआरबाट ३९ र एन्टिजेनबाट १४ नमूनाको रिपोर्ट पोजिटिभ आएको हो। मन्त्रालयका अनुसार थप ८४ जना कोरोनामुक्त भएका छन्। हाल सक्रिय कोरोना संक्रमितको संख्या ११७८ पुगेको छ।
दसैं सुरु भएसँगै देवी मन्दिरमा दर्शनार्थीको भीड,"काठमाडौं :सोमबारबाट नवरात्र सुरु भएसँगै देवी मन्दिरमा दर्शनार्थीको भीड लागेको छ । काठमाडौंका भगवती मन्दिरमा पनि दर्शनार्थीहरूको घुइँचो लागेको छ । भद्रकाली, शंकटा, दक्षिणकाली, रक्ताकाली, इन्द्रायणी, चामुण्डा, श्रीमहालक्ष्मीदेवी मन्दिर, गुह्येश्वरी, मैतीदेवी, नक्साल भगवती, शोभा भगवती, कालिका स्थान, पलाञ्चोक भगवतीलगायत देशभरका शक्तिपीठमा पूजाआराधना एवं दर्शन गर्ने भक्तजनको घुइँचो लागेको हो । दुर्गाको प्रतीकका रूपमा नवरात्रको पहिलो दिनदेखि महानवमीसम्म प्रत्येक दिन छुट्टाछुट्टै नव कन्याको पूजा समेत गर्ने गरिन्छ । बडादसैंको सातौं दिन धार्मिक विधि अनुसार फूलपाती भित्र्याउने, महाअष्टमी र महानवमीका दिन बली पूजा गर्नेहरुले दसैं घर, कोत र शक्तिपीठमा बलिसहित विशेष पूजा गर्छन् । नवरात्रभर दुर्गा सप्तशती चण्डी, श्रीमद्देवीभागवत र अन्य देवी स्तोत्रको पाठ पारायण पनि गरिन्छ । पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्री देवीको पूजा आराधना गरिन्छ । दानवी प्रवृत्तिबाट मानिसलाई जोगाएकाले समस्त मानव जातिले नै दुर्गादेवीको पूजा आराधना गर्ने शास्त्रोक्त कथन छ ।"
प्रदेश सांसदका पकेटका आयोजनाका लागि तीन करोड,"जाजरकोट : जाजरकोटबाट कर्णाली प्रदेश सभामा प्रतिनिधित्व गर्ने निवर्तमान प्रदेश सभा सदस्यहरूले कृषिमा मात्र आफ्ना पकेट (गोजी)का आयोजनाका लागि तीन करोड रुपैयाँ स्वीकृत गराएको पाइएको छ। कृषि विकास कार्यालय जाजरकोटमार्फत कर्णाली प्रदेश भूमि व्यवस्था, कृषि तथा सहकारी मन्त्रालयबाट तीन करोड ६ लाख रुपैयाँका ४७ वटा साना सिँचाइ आयोजना स्वीकृत गराएका हुन्। चार लाख रुपैयाँदेखि १२ लाख रुपैयाँसम्मका साना टुक्रे सिँचाइ आयोजना कार्यकर्ता खुसी बनाउन छनौट गरिएका हुन्। 'चुनाव लक्षित ती आयोजनाबाट खासै उपलब्धी हुने देखिँदैन। आयोजना छनौटमा हामीलाई कुनै जानकारी छैन। सांसद ज्युहरूले नाम टिपाएका आधारमा प्रदेश मन्त्रालयबाट सिधै बजेट र आयोजनाको नाम लिस्ट पठाइएको छ। हाम्रो काम ती आयोजना कार्यान्वयन गर्ने मात्र हो', कृषि विकास कार्यालयका निमित्त प्रमुख रविन धितालले भने। यसअघि यस्तै प्रकृतिका साना सिँचाइ आयोजनाहरू आवश्यकता र औचित्यका आधारमा कृषि प्राविधिकको सिफारिसमा जिल्लास्थित कृषि विकास समितिले छनौट गर्ने गर्दथ्यो। तर केही वर्षयता सिधै मन्त्रालयबाट सांसदहरूका गोजीका आयोजना तोकेरै पठाउने गरिएको कार्यालयले जनाएको छ। जाजरकोटमा प्रदेश 'क' मा माओवादी केन्द्रका गणेशप्रसाद सिंह र 'ख' मा एमालेका करवीर शाही तथा समानुपातिकमा माओवादी केन्द्रकी कृष्णा शाह र एमालेकी कौशिलावती खत्री प्रदेश सांसद थिए। उनीहरूकै सिफारिसमा ती आयोजना स्वीकृत भएर आएका हुन्। कृषि विकास कार्यालय जाजरकोटको चालु आर्थिक वर्षमा स्वीकृत बार्षिक नौ करोड ८५ लाख ३३ हजार रुपैयाँको बजेटमध्ये कृषि सिँचाइ कार्यक्रमअन्तर्गत प्रदेश सांसदहरूको गोजीका ४७ वटा आयोजनामा तीन करोड ६ लाख रुपैयाँ स्वीकृत भएको हो। यी आयोजना अधिकांस पूरा हुँदैनन्। पूरा भएपनि गुणस्तरीय हुँदैनन्। कार्याकर्ता खुसी बनाउन सांसदको खल्तीबाट पहुँचका भरमा हालिएका यी आयोजनाको रकम बर्सेनि दुरुपयोग हुने गरेको स्थानियको भनाइ छ। वार्षिक कार्यक्रम सार्वजनिकीकरण तथा अन्तर्क्रिया कार्यक्रमका सहभागीले कृषिमा हरेक वर्ष अनुदान तथा बजेट वृद्धि हुँदै गएको तर प्रतिफल निस्कन नसकेको गुनासो गरेका थिए। आयोजना छनौटमा राजनैतिक हस्तक्षेप हुने गरेको, वास्तविक किसानसम्म अनुदान रकम पुग्न नसकेको र बर्सेनि टाठाबाठाकै हालिमुहाली हुने गरेको, प्रायः एउटै सहकारी, समूह र फर्मले लिने गरेको पत्रकार महासंघका जिल्ला अध्यक्ष बालकुमार शर्माले बताए। उनले दोहरोपना हुन नदिन कृषि क्षेत्रमा काम गर्ने सबै सरकारी तथा गैरसरकारी संघसंस्थाबीच समन्वयको खाँचो रहेको बताए। कार्यक्रममा उठेका जिज्ञासा तथा सुझावका बारेमा कार्यालय प्रमुख धितालले जवाफ दिएका थिए। 'सबैको निगरानी, खबरदारी र विगतका सिकाइबाट आगामी दिनमा राम्रो गर्ने हाम्रो लक्ष्य छ', उनले भने। बीउ उत्पादन तथा बीउमा अनुदान, कृषि औजार खरिद अनुदान, व्यावसाय प्रवर्द्धन, व्यवसायिक तरकारी खेती प्रवर्द्धन, फलफूल तथा मौरी पालन व्यावसायमा सहयोग लगायतका लोकप्रिय कार्यक्रम बजेट तथा वार्षिक कार्यक्रममा समेटिएको कार्यालय प्रमुख धितालले जानकारी दिए।"
एकैस्थानमा राखे बाहुन र दलितले जमरा,"नुवाकोट : नेपाली समाजमा अहिले पनि छुवाछुत प्रथा कायमै छ । तर, नुवाकोटको वेलकोटगढीले आफूलाई छुवाछुतमुक्त गाउँको रुपमा परिचय थपिरहेको छ। ग्रामीण समाजमा अझै पनि जातीय छुवाछुत र भेदभाव हुने गरे पनि नुवाकोटको वेलकोटगढी भने धार्मिक सहिष्णुताको नमूना गाउँ बन्दै गएको छ । उँचो तथा निचो जात नभनी सबै मिलेर एकै स्थानमा गरेको धार्मिक कार्यको सबैतिर चर्चा हुने गरेको छ। नुवाकोटको ऐतिहासिक वेलकोटगढीमा यसवर्ष वडादसैंको लागि बाहुन र दलित समुदायले एकैस्थानमा जमरा राखेका छन्। वेलकोटगढी नगरपालिका १० स्थित निरञ्जना भगवतीको मन्दिरमा घटस्थापनाको दिन सोमबार साइतको समयमा सामूहिक जमरा राखिएको हो। नेपाल एकीकरणपछि नुवाकोटवाटै सुरुवात गरेका पृथ्वीनारायण शाहको पालादेखि वेलकोटगढीस्थित निरञ्जला भगवतीको मन्दिरमा सामूहिक जमरा राख्ने परम्परालाई यसपटक वेलकोट र आसपासका दुई सय ४० घरधुरीका ब्राम्हण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका मुल पुरोहित नरनाथ पौडेलले अन्नपूर्णलाई बताए । ३१ वर्षदेखि मूल पुरोहितको रुपमा रहेका पौडेलका अनुसार सो मन्दिरमा दुईसय ४२ वर्षभन्दा लामो समयदेखि सामूहिक रुपमा जमरा राखिदै आएको हो । निरन्जना भगवतीको मन्दिरमा सामूहिक जमरा राख्न तथा पूजाका लागि वेलकोटगढी नपाले यसवर्ष आवश्यक रकम उपलब्ध गराउने प्रतिवद्धता जनाएको छ । यसअघि नपाले सो मन्दिरमा पूजाका लागि गत २०७८ सालमा दुई लाख, २०७७ मा दुई लाख, २०७६ मा दुई लाख, २०७५ मा एकलाख ४० हजार र २०७४ मा एकलाख २० हजार रुपैयाँ उपलब्ध गराएको थियो । सामूहिक रुपमा जमरा राख्ने कार्यले स्थानीय र समुदायबीच नमूनाको अभियान भइरहेको वडाध्यक्ष प्रल्हादप्रसाद थपलियाले बताए । वेलकोटगढी ऐतिहासिक स्थल र धार्मिक पर्यटनको केन्द्रसमेत भएका कारण सोही स्थानको नामबाट वेलकोटगढी नपाको नामांकरण भएको मेयर जगतबहादुर गुरुङले बताए। मन्दिर संरक्षण, विस्तार तथा पहिचानको संरक्षणका लागि आफूहरु क्रियाशील रहेको मेयर गुरुङले बताए । घटस्थापनादेखि मन्दिरमा सामूहिक रुपमा राखिएको जमराले गाउँमा छुवाछुत प्रथाविरुद्ध नमूनायुक्त सन्देश दिएको निरन्जना भगवती मन्दिर तथा गढी संरक्षण समितिका अध्यक्ष दिलबहादुर मानन्धरले बताए । यसैगरी नुवाकोटको भैरवी, तुलजा भवानी, साततले दरबार तथा विभिन्न मठमन्दिरमा पनि सामूहिक रुपमा जमरा राखिएको छ । रसुवाको कालिकास्थान, धुन्चेलगायतका स्थानमा पनि जमरा राखिएका छन् ।"
"केरुङको गोदाम रित्तियो, रसुवागढी नाकाबाट ५० टेलर सामग्री आउन बाँकी","काठमाडौं : नेपाल र चीनबीच सञ्चालनमा रहेको व्यापारिक नाका रसुवागढीबाट चिनियाँ सामग्रीको आयात बढ्दै गएको छ। तिब्बतका विभिन्न सहरमा कोरोना देखिएपछि नाका बन्द हुँदा रोकिएको सामग्रीका कारण नाकामा आयातको चाप बढेको हो। अहिले नाकाबाट दसै लक्षित सामग्री आयात भइरहेको छ। रसुवा भन्सारका सूचना अधिकारी भरतराज अधिकारीले दैनिक सातवटा चिनियाँ टेलरमा सामान आइरहेको बताए। अहिले दैनिक रूपमा सामग्री आयात भइरहेको छ। लोड गरिएका सामग्री पठाउनका लागि चिनियाँ पक्षले एक दिनमा तिन सिफ्टसम्म सामान पठाएको छ। 'चीनले रोकिएका सामग्री पठाउनका लागि एक दिनमा २३ वटा टेलरसम्म सामान पठाएको थियो', उनले भने, 'तर अहिले केरुङमा सामान सकिएपछि एक सिफ्ट मात्र सामान आइरहेको छ।' अहिले केरुङको गोदाममा सामान सकिएको छ। चीनको केरुङमा सामान सकिएपनि ल्हासा तथा विभिन्न सहरमा करिब ५० वटा चिनियाँ टेलरमा आयात हुन पुग्ने सामग्री छ। यी रसुवागढी नाकाबाट आउने सामानको परिमाण हो। चिनियाँ एक टेलरको सामग्री नेपाली दुई कन्टेनरमा लोड गरिन्छ। यसरी हेर्दा नेपाली एक सय वटा कन्टेनरमा लोड गर्न पुग्ने सामग्री आउन बाँकी छ। रसुवागढी नाकाबाट अहिले लत्ताकपडा, जुत्ताचप्पल, रेडिमेट, कपडाको रोल लगायतका सामग्री आइरहेका छन्। नाकाबाट अहिले नेपाली व्यापारीले खरिद गरेका चिनियाँ गाडी पनि भित्रिरहेका छन्। २ वर्षदेखि नै नाका पूर्ण रूपमा सञ्चालनमा नआएका कारण नेपाल र चीनबीच व्यापार प्रभावित हुँदै आएको छ। भूकम्प जानुअघिसम्म तातोपानी नाकाबाट आयात तथा निर्यात ठूलो परिमाणमा हुने गरेको थियो। तातोपानी नाका बन्द भएपछि मात्र रसुवागढीबाट नियमित कारोबार सुरु भएको थियो। कोरोना महामारीका कारण २०७६ माघ २५ देखि २०७७ जेठ २२ सम्म रसुवागढी नाका बन्द भएको थियो। रसुवागढी नाकाबाट तयारी कपडा, स्याउ, विद्युतीय, निर्माण, जुत्ताचप्पल, चस्माको फ्रेमलगायत सामग्री आयात हुने गरेको छ। यस्तै नेपालबाट बाँसको मुडा, काठका सामग्री, हस्तकलाका सामग्री निर्यात हुने गरेको छ। तर पछिल्लो समय नाकाबाट निर्यात भएको छैन।"
कोरोना बिमा भुक्तानी गर्न १ अर्ब निकासा,"काठमाडौं : कोरोना बिमा दाबी गर्नेहरूले लामो समयपछि अब क्रमशः दाबीअनुसारको रकम पाउने भएका छन्। अर्थ मन्त्रालयले कोरोना दाबी भुक्तानीका लागि आइतबार एक अर्ब रुपैयाँ निकासा गरेको छ। करिब एक वर्ष अघिदेखि कोरोना बिमा दाबी गरेका बिमितहरूले भुक्तानी पाएका थिएनन्। किनभने कोरोना बिमालेख बिक्री गरेका निर्जीवन बिमा कम्पनीहरूले आफूहरूले नसकेको भन्दै सरकारसँगको सम्झैताअनुसार सरकारको दायित्व भन्दै गत साउन १४ गतेदेखि रोकेका थिए। भुक्तानी नपाएपछि पीडित बिमितबाट चर्को आलोचनादेखि मुद्दासमेत परेको थियो। यद्यपि गत भदौ तेस्रो सातातिर बसेको मन्त्रिपरिषद्ले कोरोना बिमा दाबी भुक्तानीका लागि एक अर्ब रुपैयाँ निकासा गर्ने निर्णय गरेको थियो। सोही निर्णयअनुसार अर्थ मन्त्रालयले आइतबार रकम निकासा गरेको हो। दाबी भुक्तानीका लागि बिमाको नियामक निकाय बिमा समितिको खातामा आइतबार रकम निकासा गरेको अर्थ मन्त्रालयका प्रवक्ता आनन्द काफ्लेले जानकारी दिए। उनका अनुसार रकम निकासाबारे अस्ति (शुक्रबार) निर्णय गरिसके पनि आइतबार प्रक्रियामा गएको हो। मन्त्रिपरिषद्बाट निर्णय भएपछि स्रोतको जोहो जसरी पनि गर्नै पर्यो। अर्थ मन्त्रालयले पनि छिट्टै एक अर्ब रुपैयाँ निकासा गर्न अस्ति निर्णय गरेको थियो। तर, बिमा समितिको कुन खातामा पैसा पठाउने भन्ने अलमलले गर्दा केही दिन रोकिन पुग्यो। यद्यपि हामीले आइतबार रकम पठायौं, प्रवक्ता काफ्लेले अन्नपूर्णसँग भने। कोरोना रोग लागेपछि पर्न आएको दाबी समयावधिलाई प्राथमिकतामा राखेर भुक्तानी गर्ने भएको छ। तर, यस्तो भुक्तानी दसैंपछि मात्रै प्रक्रियामा लैजाने बिमा समितिका अध्यक्ष सूर्य सिलवालले जानकारी दिए। अर्थले रकम खातामा पठाएको भनिए पनि अर्थबाट रकम पठाएको जानकारी पत्र भने अझै हात नपरेको र सो पत्र आएपछि छलफल अगाडि बढाइने उनले बताए। यो लटमा दसैंपछि करिब १५ हजारसम्मले भुक्तानी पाउने गरी योजना बनाइने उनले बताए । सरकारले कोरोना बिमाबापत तिर्ने दायित्व धेरै छ। तर, कसरी बाँड्ने भन्ने मोडालिटीबारे एकपटक अर्थ मन्त्रालयसँग बसेर छलफल गर्न जरुरी भएको उनले बताए। यद्यपि सामान्यतया जसलाई पहिला रोग लागेको छ र दाबी गर्न आएको छ उसैले पाउने अध्यक्ष सिलवालले जानकारी दिए। उनी भन्छन्, पैसाले खामेसम्म जसलाई पहिला कोरोना लागेको थियो उसलाई भुक्तानी दिने भन्ने हो। यसो नगरे झगडा हुन्छ। यसर्थ रकम निकासा भएपछि समितिले पनि सोही प्राथमिकताको आधारमा दिन कम्पनीलाई भन्ने छ। तर, सरकारको दायित्व करिब ११ अर्बभन्दा माथि छ। यतिले सबैलाई दिन पुग्दैन। फेरि रकम निकासा भयो भने मात्रै दिँदै जान सम्भव हुने उनको भनाइ छ। यद्यपि अहिलेको एक अर्बमा पुनर्बिमा र बिमा कम्पनीबाट ५० करोड रुपैयाँ थप्न भन्ने हो। यसो भएपछि साढे एक अर्ब हुन्छ। यसले करिब १५ हजारलाई भुक्तानी गर्न पुग्छ, उनले भने। डेढ अर्ब पुर्याएर १५ हजारलाई भुक्तानी गरिने भुक्तानी प्रक्रिया दसैंपछि मात्रै निर्जीवन बिमा कम्पनीहरूले पूर्वघोषणा गरेर अघिल्लो असार मसान्तदेखि दाबीको निवेदन लिन छाडेका थिए। सो अवधिसम्म १ लाख ६१ हजार ५ सय ४९ जनाको दाबी परेको थियो। हालसम्म सो बिमाबापतको दाबी ४ अर्ब ७८ करोड ८१ लाख ७१ हजार ५ सय ५२ अर्ब रुपैयाँ भुक्तानी भइसकेको छ। तर, सरकारको दायित्वमा रहेको बाँकी ११ अर्ब ८२ करोड २० लाख ९२ हजार ६ सय ३६ रुपैयाँ हाराहारीको दाबी रकम रहेको बिमा समितिको तथ्यांक विभागले जानकारी दिएको छ। समितिका अनुसार बिमा जारी अवधिभर कोरोना बिमा गर्नेको संख्या १७ लाख ५८ हजार ३ सय ४३ जनाले खरिद गरेका थिए। उक्त बिमालेखबापत कम्पनीले १ अर्ब ५ करोड ५ लाख २७ हजार ६ सय ७६ रुपैयाँ बिमाशुल्क संकलन गरेका थिए। तर, दाबी भने बिमाशुल्क संकलनको तुलनामा अधिक नै पर्न गयो। असार मसान्तसम्म कम्पनीहरूमा १५ अर्ब ३२ करोड २० लाख ९२ हजार रुपैयाँ हाराहारीमा दाबी परेको छ। यस्तो दाबी पर्ने बिमा कम्पनीहरूले पूर्वअनुमान पनि गरेका थिएनन्। यसलाई निरन्तरता गर्न सरकारले सम्झौता गरेको थियो। तर, भुक्तानीमा रकम निकासा गर्न सकस भए पनि हाल एक अर्ब भए पनि आएको छ। अब विकल्पहरू खोजेर विस्तारै तिर्दै जाने योजनासमेत छ। सुरुमा बिमा कम्पनीले कोरोना बिमा हौसिएर गरे। तर, यसमा घाटा लाग्ने देखिएपछि स्थगित गरे। यसलाई सरकारले नै निरन्तरता दिन र दायित्व पनि बाँटफाँट गर्ने भनेर कार्यविधि बनाएरै सम्झौता भएपछि फेरि सञ्चालनमा ल्याइयो। यसअनुसार नेपाल सरकारले ३ अर्ब ५० करोडभन्दा बढीको दायित्व व्यहोर्ने लिखित कार्यविधिमार्फत ल्याएको थियो। यसैअनुरुप बिमा समितिले अर्थ मन्त्रालयलाई बिमा दाबीबापतको बक्यौता भुक्तानीको विकल्पसहितको सुझावसमेत बुझाएको थियो। समितिले सरकारसमक्ष चार वटा विकल्प पेस गरेको थियो। जसअन्तर्गत बिमा कम्पनीहरूलाई राज्यले निश्चित समयसम्मका लागि कर छुट गर्ने र सरकारी बिमा कम्पनीले राष्ट्रसेवक कर्मचारीहरूको बिमा गरेबापत प्राप्त हुने रकमबाट तिर्न सकिने, कोभिड बिमा ऋणपत्र जारी गर्न सकिने र नेपाल पुनर्बिमा कम्पनीको संस्थापक सेयर बिक्री गरेर भुक्तानी गर्न सकिनेलगायतका सुझाव पेस गरेको बिमा समितिले बताएको छ।"
भक्तपुरमा नौ राते मेला सुरु,"भक्तपुर : दसैको सुरुवातसँगै भक्तपुरमा नौ रात मेला सोमबारदेखि सुरु भएको छ। प्रत्येक वर्ष दसैंको घटस्थापनासँगै सुरु हुने नौ राते मेला यहाँका विभिन्न नौ शक्तिपीठहरुमा लाग्ने गर्दछ । रातको समयमा मेला लाग्ने भएकाले स्थानीयहरु यसलाई नवरात अर्थात् नौ राते मेला भनेर बुझ्छन् । तथापि बिहान पनि मेला नलाग्ने होइन । तर बिहानको तुलनामा साँझको समयमा मेला भर्न सयौं बाजागाजाका साथ टोलटोलबाट हजारौं भक्तालुहरु सहभागी हुने गर्दछन् । त्यसकारण यसलाई नवरात भनेर धेरै बुझ्ने गर्दछन् । नवरातको नौ दिन नौ छुटाछुटै शक्तिपीठहरुमा बिहान र साँझ दिनमा दुई पटक मेला लाग्ने गर्दछ । यस अनुसार पहिलो दिन भक्तपुरको ब्रम्हायणीमा मेला लाग्छ । अन्तिम दिन पनि यही ठाउँमा मेला लाग्ने गर्दछ । परम्परा अनुसार पहिलो दिन प्रतिपदामा ब्रम्हायणी, दोस्रो दिन द्वितीयामा महेश्वरी, तृतीया अर्थात् तेस्रो दिन कुमारी, चतुर्र्थी अर्थात् चौथो दिन भद्रकाली, पञ्चमीको पाचौं दिन बाराही, षष्ठी छैटौं दिन इन्द्रयणी, सप्तमी सातौं दिन महाकाली, महाअष्टमी आठौं दिन महालक्ष्मी, महानवमी नवौं दिन त्रिपुरासुन्दरी र अन्तिम दिन विजया दशमीको दिन फेरि ब्रम्हायणीमै मेला लाग्ने गर्छ । अन्तिम दिन ब्रम्हायणीमा सबैभन्दा ठूलो मेला लाग्ने गर्छ । यस दिन यस ठाउँमा दिनभर मेला लाग्ने गर्दछ । यस दिन यो ठाउँमा भक्तपुरसहित काठमाडौं, ललितपुर, काभ्रेपलान्चोकलगायतका नजिकका जिल्लाहरुबाट दसौं हजार जात्रालु ब्रम्यहाणी जाने गर्दछन् । दसैंको यी दिनहरुमा बिहान र बेलुका भक्तपुर दरबार स्क्वायरस्थित तलेजु मन्दिरमा पनि दैनिक विशेष मेला लाग्ने परम्परा छ । यी मेलाहरुमा नगरभरिका दसौं भक्तजनहरु बजागाजाकासाथ उल्लासमय रुपमा सहभागी हुने गर्दछन् । नवरातको क्रममा बालकालिकादेखि वृद्धवृद्धासम्म सहभागी हुने गर्दछन् । तर पनि युवा उमेरका युवायुवती बढी रमाउने गर्दछन् । यो बेला तन्नेरी उमेरका युवायुवती एक आपसमा जिस्किएर रमाउने परम्परा अझै छ । यसबाहेक भक्तपुरको दसैंका विभिन्न विशेष आकर्षणहरु रहेका छन् । खम्ये जात्रा (रांगो दौडाउने जात्रा) , कुछी भ्वय (दुई माना चिउरा नापेर खानुपर्ने विशेष भोज), पायोन्हायाकेगू (भागी विवाह) लगायतका विशेष आकर्षणहरु यहाँको दसैंका आकर्षणहरु हुन् । यीबाहेक पनि दसैंको दस दिन भक्तपुर नगरका ठाउँठाउँमा विभिन्न मेला जात्रा हुने गर्दछन् । इतिहासविद् डा वीरेन्द्रप्रसाद कायस्थका अनुसार मुल दसैं देशभरि मनाउने गरे पनि भक्तपुरको दसै विशेष आकर्षण रहने सुनाउँछन् । उनका अनुसार दसैको दस दिनमा भक्तपुरमा विशेष भोज, जात्रा, मेला लाग्ने गर्दछन् । प्रत्येक दिन एकएक शक्तिपीठमा जात्रा हुने गर्दछ । उनका अनुसार विजयादशमीको दिन तलेजुमा खड्गको पूजा हुन्छ । यसलाई नेवारीमा पायोन्हायाकेगू भन्ने चलन छ । यो दिन प्रेम सम्बन्धमा बसेका जोडीहरुले भागेर विवाह गर्ने गरिन्छ । यसरी यो दिनको विवाहलाई कानुनी मान्यता दिइन्छ । यस दिन भागी विवाह बाहेक मागी विवाह, ब्रतबन्ध आदि शुभ कार्यहरु गर्ने चलन छ । यो दिनलाई शुभ साइतको रुपमा लिने गरिन्छ । यस दिन साइत नजुडेका जोडीहरुको विवाह गरिदिने चलन छ ।"
मनास्लु हिमपहिरोमा कम्तिमा १५ जना घाइते,"गोरखा : चुमनुब्री गाउँपालिका१ स्थित मनास्लु हिमालको हिमपहिरोमा १५ जनाभन्दा धेरै घाइते भएका छन्। सोमबार अपरान्ह १२ बजे झरेको हिमपहिरो परी उनीहरु घाइते भएको इमेजिन नेपाल एक्स्पिडिशन प्रालिका राजेन्द्र ठकुरीले जानकारी दिए। चौथो शिविरमा अक्सिजनलगायतका आत्यावश्यकीय सामान पुर्याउन गएका इमेजिन नेपालका पाँच जनासहित १५ जनाभन्दा बढी घाइते भएका उनले बताए। सो कम्पनीका दावा शेर्पा, फुरिता शेर्पा, निमा दोर्जे शेर्पा, लाक्पा तामाङ र जीतबहादुर शेर्पा छन्। उनीहरुमध्य जीतबहादुर र निर्मा दोर्जेको गम्भीर घाइते छन्। घाइतेको उद्धारका लागि सिम्रिक र कैलाश एयरका दुईवटा हेलिकोप्टर तयारी अबस्थामा रहेका छन्, तर मौसम प्रतिकुलताका कारण उद्धार गर्न नसकिएको प्रहरी चौकी सामागाउँले जानकारी दिएको छ। किलर माउण्टेन भनेर चिनिने ८,१६३ मिटर अग्लो मनास्लु आरोहणका लागि यस सिजनमा पर्यटन विभागबाट चारसय भन्दा धेरै आरोहीले अनुमति लिएका छन्। केहीले सफल आरोहण गरिसकेका छन् भने अधिकांश आरोहीहरु आरोहण गर्ने क्रममा छन्। मनास्लु हिमालमा केहीदिनदेखि ठूलो हिमपहिरो झर्न थालेको छ। (नोट : हिमपहिरोमा कसैको पनि मृत्यु भएको छैन। यसअघिको समाचार सच्याइएको छ सम्पादक)"
मुख्यसचिव शंकरदास बैरागी अस्पतालमा भर्ना,"काठमाडौं : सरकारका मुख्यसचिव शंकरदास बैरागी अस्पताल भर्ना भएका छन्। उनी गत शनिबार अस्पताल भर्ना भएको सिभिल अस्पतालले जानकारी दिएको छ। भर्ना हुँदा ज्वरो आएको र परीक्षणका क्रममा डेंगु संक्रमण पुष्टि भएको छ। उनको स्वास्थ्य अवस्था सामान्य रहेको अस्पतालले जनाएको छ। २०७९ साउनदेखि हालसम्म २५ हजार ५४३ जनामा डेंगु देखिएको छ। बिसं २०६१ मा पहिलोपटक नेपालमा डेंगुको विरामी देखिएका थिए। यसअघि आइतबारसम्म २४ हजार ४९२ जनामा डेंगु संक्रमण भएको थियो। सबैभन्दा धेरै बागमती प्रदेशमा १९ हजार ९१० जनामा डेंगु देखिएको छ। त्यस्तै प्रदेश एकमा ७७५, मधेश प्रदेशमा ३८०, गण्डकीमा ५५६, लुम्बीनीमा २८ सय ८७, कर्णालीमा २३१ र सुदुरपश्चिममा ८०४ जनामा डेंगु संक्रमण भएको छ।"
"मनास्लु हिमालको क्याम्प ३ मा हिमपहिरो, पर्यटकहरू हताहाती भएको आशंका","गोरखा : गोरखाको मनास्लु हिमाल क्षेत्रमा हिमपहिरो गएको छ। चुमनुव्री गाउँपालिका१ का पूर्व वडाध्यक्ष वीरबहादुर लामाले घटनाको पुष्टि गरेका छन्। उनले हिमपहिरोमा ७८ जना परेको हुनसक्ने आशंका गरे। 'हिमपहिरो गएको पक्का हो। ७८ जना बेपत्ता भएको अनुमान गरिएको छ। आधिकारिक पुष्टि हुन सकेको छैन,' अन्नपूर्णसँग उनले भने। उनका अनुसार उद्धारका लागि त्यसतर्फ हेलिकोप्टर पठाइए पनि मौसम प्रतिकूलताका कारण घटनास्थलमा जान सकिएको छैन। उक्त घटना मनास्लु हिमालको क्याम्प ३ भएको हो। उक्त हिमालमा ४०४ जना आरोहणका लागि गएको बताइएको छ।"
पर्यटनमन्त्री श्रेष्ठ क्यानडा प्रस्थान,"काठमाडौं : संस्कृति, पर्यटन तथा नागरिक उड्डयनमन्त्री जीवनराम श्रेष्ठ अन्तर्राष्ट्रिय नागरिक उड्डयन संगठन (आइकाओ) को ४१ औं त्रैवार्षिक महासभामा भाग लिन क्यानडा प्रस्थान गरेका छन्। क्यानडाको मड्रियल सहरमा भोलिदेखि सुरु हुने महासभामा १ सय ९३ देशका मन्त्री तथा उच्चपदस्थ अधिकारीहरु सहभागी हुनेछन् । सम्मेलनमा मन्त्री श्रेष्ठले उड्डयन सुरक्षा क्षमता अभिवृद्धिमा नेपालले गरिरहेको प्रयासबारे विश्व समुदायलाई जानकारी गराउनेछन्। साथै उनले हवाई सम्पर्क विस्तार, विमानस्थल स्तरोन्नती तथा नयाँ विमानस्थल निर्माण लगायत नेपालले उड्डयन क्षेत्रमा हाँसिल गरेका उपलब्धीबारे पनि महासभालाई जानकारी गराउने कार्यसूची छ। महासभामा पर्यावरण संरक्षण, उड्डयन सुरक्षा र सहजीकरण, उड्डयन क्षमता र दक्षता अभिवृद्धिका साथै हवाई यातायात र आर्थिक विकास लगायत उड्डयन नीति, रणनीति तथा यस क्षेत्रमा रहेका समस्या समाधानबारे छलफल हुनेछ । महासभा अक्टोबर ७ सम्म चल्नेछ ।"
देउवा पक्षले मनोमानी गरेको भन्दै शेखर कोइराला समूहले गर्यो आन्दोलनको घोषणा,"काठमाडौंः नेपाली कांग्रेस संस्थापन पक्षले प्रतिनिधि सभा र प्रदेश सभा निर्वाचनमा वेवास्ता गरेको भन्दै शेखर कोइराला समूहले आन्दोलन घोषणा गरेको छ । नेतृत्वले हरेक गतिविधिमा मनोमानी गरेको भन्दै समान अवसर र न्यायका लागि आन्दोलनको घोषणा गरिएको हो। समानुपातिक निर्वाचन प्रणालीको बन्दसूचीमा नेतृत्वले एकलौटी गरेको उनीहरुको आरोप छ । आगामी असोज १२ गते पार्टी कार्यालय सानेपामा धर्ना कार्यक्रम तय गरिएको पार्टीका नेता जगदिश्वर नरसिंह केसीले जानकारी दिए। उनले भने,' हामीले ४० प्रतिशत टिकट नपाए शेरबहादुर देउवा पक्ष एक्लै चुनाव लडोस्। गठबन्धनका पाँच दल मिलाउन १८ घन्टा समय दिने निरन्तर छलफल ६० दिनसम्म गर्न सक्ने सभापतिज्यूले पार्टीलाई एकतावद्ध बनाउन १८ मिनेट पनि समय नदिने।यस्तो पनि हुन्छ ? यसरी एकलौटी तरिकाले अघि बढे गठबन्धनलाई असहयोग गर्छौं।' सोमबार बिहान बसेको असन्तुष्ट समूहको बैठकले असोज १३ गते खबरदारी सभा गर्ने पनि निर्णय गरेको छ। सो क्रममा शेखर समूहका शीर्ष नेताहरु सहभागी हुनेछन्। माग सम्बोधन नभए अनसन, धर्ना र निर्वाचन बहिष्कारसम्मको योजनामा शेखर समूह छ। संस्थापन इतर समूहका दोस्रो तहका नेताहरु प्रतिनिधिसभा र प्रदेशसभा निर्वाचनको टिकट वितरणमा ४० प्रतिशत भाग पाउनुपर्ने माग गर्दै दबाबमुलक कार्यक्रम गर्दै आएका छन् ।"
"मनाश्लु हिमालमा हिमपहिरो : १५ जना घाइते, दुई जना गम्भीर","गोरखा : मानस्लु हिमालमा हिमपहिरो जाँदा कम्तिमा १५ जना घाइते भएका छन्। घाइते हुनेमा अधिकांश सहयोगी शेर्पाहरु रहेको राजेन्द्र ठकुरीले जानकारी दिए। उनका अनुसार दुई जना गम्भीर घाइते छन्। इमेजिन नेपालको टोलीका लागि क्याम्प ३ देखि क्याम्प ४ मा सामान पुर्याउन जाँदा हिमपहिरो गएको हो। गम्भीर घाइते हुनेमा निमा दोर्जे शेर्पा र जितबहादुर शेर्पा रहेका छन्। मौसम प्रतिकूलताका कारण घटनास्थलमा हेलिकोप्टर जान नसकेको ठाकुरीको भनाइ छ। 'घाइतेको उद्धारका लागि हेलिकोप्टर बोलाइए पनि मौसम प्रतिकूलताका कारण आउन सकेको छैन,' उनले भने।"
टिकटका लागि गठबन्धनभित्र खैलाबैला,"बझाङ : नेपाली कांग्रेसका नेता तथा पूर्वराज्यमन्त्री अर्जुनजङ्गबहादुर सिंहले बझाङमा केन्द्रीय सर्कुलरअनुसार नै गठबन्धन हुने तर गठबन्धनले पराजय भोगेमा त्यसको जिम्मा आफू नलिने बताएपछि गठबन्धनमा हलचल मच्चिएको छ। शनिबार सामाजिक सञ्जालमा एक विज्ञप्ति प्रकाशित गर्दै उनले आफू केन्द्रीय सर्कुलर मान्न तयार भएकाले गठबन्धनलाई आफ्नो पूर्ण समर्थन रहने तर गठबन्धनका उम्मेदवारले पराजय भोगेमा यसमा जिम्मेवार नरहने बताएपछि बझाङका गठबन्धित दलभित्र हलचल मच्चिएको हो। आसन्न चुनावमा बझाङलाई प्रतिनिधिसभाको प्रत्यक्ष सिटका लागि कांग्रेसले आफ्नो भागमा पार्ने धेरै कोशिस गरे पनि असफल भएपछि नेता सिंहको यस्तो विज्ञप्ति सार्वजनिक भएको हो। नेता सिंहको यो विज्ञप्तिले सबैभन्दा बढी नेकपा एकीकृत समाजवादी झस्किएको छ भने कांग्रेसभित्रैबाट स्वतन्त्र उम्मेदवार उठ्न सक्ने पनि आशंका गरिन थालिएको छ। कांग्रेसभित्रै पनि बझाङका केन्द्रीयस्तरसम्म पहुँच भएको मानिएका नेता अर्जुनजंगबहादुर सिंह, सत्यराज भण्डारी, पृथ्वीबहादुर सिंह, नरेशबहादुर सिंह आदिले प्रतिनिधिसभामा प्रत्यक्ष तर्फको टिकट ल्याउन नसकेको भन्दै आलोचना हुन थालेको छ। यसले गर्दा कांग्रेसका नेता कार्यकर्तामा निरासा मात्रै होइन कतिपयको राजनीति नै धरापमा परेको भन्दै टिकाटिप्पणी भइरहेको छ। गुटगत राजनीतिले आक्रन्त कांग्रेसमा आसन्न चुनावमा कतिपय तटस्थ बस्ने बताइरहेका छन् भने कतिपय विपक्षी नेकपा एमालेलाई सहयोग गर्ने खुलेयाम बताइरहेका छन्। गठबन्धनका कारण स्थानीय तह निर्वाचनमा हार व्यहोर्नुपरेको बझाङ कांग्रेसको निष्कर्ष छ। एमालेबाट दुई पटकसम्म निर्वाचित भएर मन्त्री भइसकेका पुराना नेता भानुभक्त जोशी अहिले नेकपा एसमा छन्। जोशीलाई टिकट दिनुपर्ने दबाबसहित बझाङमा नेकपा एसको दाबी गरिरहेको छ। टिकटमा नेकपा एसले बझाङ पाउने सम्भावना बढेलगत्तै कांग्रेसले पनि आफ्नो दाबी नछाड्ने निर्णय गर्दै आएको भए पनि सम्भावना टरेपछि कांग्रेसभित्र पनि हलचल मच्चिएको छ। बझाङ कांग्रेसले यसअघि पनि नेकपा एससँग तालमेल नगर्ने संकेत गरेको थियो। गत सोमबार एक विज्ञप्ति जारी गर्दै नेपाली कांग्रेस जिल्ला कार्यसमितिले माओवादीसँग गठबन्धन गर्ने र नेकपा एससँग मित्रवत् प्रतिस्पर्धा गर्ने जनाएको थियो तर फेरि नेता सिंहले गठबन्धन मान्ने बताएपछि गठबन्धनभित्र हलचल मच्चिदै जान थालेको छ। 'गठबन्धन नभएको भए जित पक्का थियो तर गठबन्धनका कारण कांग्रेसका उल्टै दुई उम्मेदवारले छबिसपाथिभेरामा हार व्यहोर्नुपर्यो। अझैं हामीले गठबन्धनलाई सहयोग गरि बस्नु?,' नेपाली कांग्रेस छबिसपाथिभेराका गाउँकार्यसमिति सभापति पाण्डव थापा भन्छन्। यस्तै नेविसंघ जिल्ला कार्यसमिति बझाङ सभापति दिपक भण्डारी भने गठबन्धनका नेताहरूले आगामी दिन युवा पंक्तिलाई कसरी आश्वस्त पार्छन त्यसैमा चुनावी नतिजा निर्भर रहने बताउँन्। उनी थप्दै भन्छन्, 'अहिले गठबन्धनका साझा उम्मेदवार भएर आउने भानुभक्त जोशी हिजोका एमाले हुन्। अब समाजवादी भएर लड्दैछन्। उनले विगतमा मौका पाउँदा के गरे भन्ने महत्वपूर्ण हुन्छ। कांग्रेसभित्र उम्लिएको ज्वालाजस्ता नेता कार्यकर्ता छन् कतिखेर के गर्छन् थाहा हुँदैन। त्यसैले गठबन्धनका उम्मेदवार जित्ने हार्ने हामी अहिले आँकलन गर्न सक्दैनौं।' नेकपा माओवादीले भने पाँच दलीय गठबन्धनकै सर्कुलर अनुसार अगाडी बढ्ने जनाएको छ। माओवादीका युवा नेता तथा जयपृथ्वी नगरकमिटी इन्चार्ज नरेन्द्र खड्का भन्छन्। 'कांग्रेसभित्र के हुन्छ थाहा छैन तर नेकपा माओवादी केन्द्रका ९० प्रतिशतले गठबन्धनलाई नै सघाउँछन् पार्टीले निर्णय गरिसकेपछि।' यता नेकपा एकीकृत समाजवादी भने प्रतिनिधिसभाको लागि प्रत्यक्षतर्फ लगभग टिकट पाइसकेका नेता तथा पूर्व वनराज्यमन्त्री भानुभक्त जोशी एक्लै पनि बलिया उम्मेदवार भएको दाबी गर्छन्। समाजवादीका एक नेता भन्छन्, 'जुन लक्ष्य उद्देश्य राखेर गठबन्धन गरियो। त्यसलाई पुरा गर्न र संविधानको रक्षार्थ एक हुनैपर्छ। केन्द्रीय सर्कुलर अनुसार अघि बढ्नैपर्छ तर हैन हामी विद्रोह गर्छौ। हामीले टिकट पाएनौं किन सहयोग गर्ने भन्ने भयो भने पनि समाजवादी भर्खरै स्थापना भएको पार्टी भए पनि जितेर छोड्छ। विगतमा समाजवादीले सबैभन्दा इमानदारिता देखाएकै हो। अझैं देखाउँछ।' यता बझाङमा एक्लै चुनावी मैदानमा होमिन लागेको नेकपा एमाले भने अहिले चुनावी विषयमा मौन बसेको छ। एमालेबाट विद्यार्थी राजनीतिबाट उदाएका युवा नेता ऐन महर र निवर्तमान प्रतिनिधिसभा सदस्य समेत रहेकी आशा कुमारी बिक मध्ये एक जनाले टिकट पाउने लगभग पक्का भएको बालकोट स्रोत बताउँछ। महरले स्थानीय तह चुनाव अघिबाट गृह जिल्लामा निकै सक्रियता देखाएका छन्। विध्यार्थी राजनीतिबाट विगतमा देशभरि चिनिए पनि जिल्लाभित्र उनको कमजोर पहुँच रहेको भन्ने टिकाटिप्पणी भइरहेका बेला उनले आफूलाई जनस्तरमा लैजान प्रयास गरिरहेका छन्। आफू युवा भएको र केन्द्रस्तरमा आफ्नो राम्रो पहुँच भएकाले आफूले जित्ने पक्का भएको महर दाबी गर्छन्। यता आशा कुमारी बिकले पनि आफ्नो जिल्लामा राम्रै पहुँच भएको र जनस्तरमा आफू पहिले देखिनै राम्रो पहिचान भएको नेताका रूपमा स्थापित भएको बताउछिन्। बझाङमा गठबन्धन र एमालेमा को बलियो ? संघीय लोकतान्त्रिक गणतन्त्रलाई सुदृढ गर्न र संविधान बचाउनको लागि भन्दै नेपालमा गत जेठदेखि नेपाली कांग्रेसको नेतृत्वमा पाँच दलीय गठबन्धन बन्यो। तर गठबन्धनले कसरी हुन्छ एमाले अध्यक्ष केपी ओलीलाई विलय गराउनुपर्छ भन्ने मात्रै उद्देश्य राखेको नागरिक समाजका अगुवा डाक्टर सुन्दरमणी दिक्षीत बताउँछन्। बझाङमा २०४८ यता यहाँ कांग्रेसले २ पटक निर्वाचन जितेको यो क्षेत्रमा नेकपा एमाले भने चार पटक विजयी भएको छ। २०४८ र ०५६ मा कांग्रेस विजयी हुँदा २०५१, ०६४, ०७० र ०७४ मा एमाले विजयी भएको थियो। एमाले पटक पटक विजयी हुनु र बझाङमा सबैभन्दा बलियो ठानिएको नेपाली कांग्रेसले हार खानुलाई बझाङमा सामान्य हिसाबले लिइन्छ। सामान्य हिसाबले यसकारणले लिइन्छ कि कांग्रेसभित्र चरम गुटबन्दी हुनु र जनअपेक्षित काम गर्न नसक्नु। अझै पनि गठबन्धनमा पुरानै नेताहरू आउनु र नयाँ पुस्तालाई स्थान नदिइनुले जनस्तरमा निराशा छाएको बझाङका युवा नेता दिलबहादुर खातीको भनाइ छ। संघीय लोकतान्त्रिक गणतन्त्रलाई सुदृढ गर्न र संविधानमा बहुमतको सरकार हटेपछि हाल गठबन्धनको सरकारले मुलुक चलाइरहेको छ। राजनीतिमा सुधार नआएका कारण नेताको ध्यान सुशासनतर्फ भन्दा पनि भ्रष्टाचार र कुशासनतर्फ अग्रसर भइरहेको अर्का युवा दिपेन्द्र भण्डारीले बताएका छन्। नेताहरूले आफू अनुकूल वातावरण बनाउने र चुनाव जित्ने मात्र लक्ष्य राखेको उनको बुझाइ छ। जसअनुरुप पाँच दलीय गठबन्धन सरकारले चुनावमा पनि गठबन्धनकै रूपमा जाने निर्णय गरेको अर्का युवा रमेश धामीको भनाइ छ। राजनीतिक दलहरू आफ्ना सिद्धान्तभन्दा पनि परिस्थिति अनुकूलको सिद्धान्तमा अभ्यस्त रहन थालेका कारण सबैजसो राजनीतिक दलमा असन्तुष्टि बढिरहेको उनको बुझाइ छ। युवाको रोजाइमा युवा नेता आसन्न निर्वाचनमा बझाङका जनतामा फरक धारणा आएको छ। विगतमा दुईदुई पटक प्रतिनिधि सभा सदस्य भइसकेका एकीकृत समाजवादीका नेता भानुभक्त जोशी, नेपाली कांग्रेसका नेता अर्जुनजंङ्ग बहादुर सिंहले जिल्लाका लागि आफ्नो कार्यकालमा उपलब्धीमुलक काम नगरि आफू र आफन्त मात्रै मोटाउने काम गरेको बेलाबेला आरोप खेप्दै आएका छन्। अहिले सामाजिक सञ्जालमार्फत धेरैजसो युवाहरूले आफ्नो धारणा व्यक्त गर्दै युवा पुस्तालाई बझाङको नेताका रूपमा स्थापित गर्न युवालाई नै अगाडी सार्नु पर्ने धारणा राखेका छन्। अब आउँदो ४ मंसिरमा संघ र प्रदेशको निर्वाचनमा पनि एकातिर क्षमताविहीन र वृद्ध नेतालाई बिदाइ गर्ने र सक्षम, सवल र युवा नेतालाई निर्वाचित गराउने बहस पनि चलेको छ। 'बझाङमा युवा नेता प्रजातन्त्रमा सवल नेतृत्व चुन्ने जनताको दायित्व हो। यदि सही नेतृत्व चुन्न नसके फेरि पनि अर्को पाँच वर्ष पछुताउनुपर्ने अवस्था हुनेछ। वर्तमान राजनीतिक दलको पुरानो नेतृत्वबाट जनता आजित भइसकेका छन्।,' शिक्षक शेर बहादुर ओलीले भने। जनताले विकल्प खोजेका छन्।' विकल्प रोज्ने उत्तम समय चुनाव नै भएको गठबन्धनका नेताहरूले नै बताएका छन्। बझाङबाट युवा पुस्तामा एमालेबाट ऐन महर अघि सारिएका छन् भने गठबन्धनले पुराना नेताहरूलाई निरन्तरता दिएको छ। विध्यार्थी राजनीतिबाट एमालेको राजनीतिमा होमिएका महरलाई पछिल्लो समय युवाहरूले बझाङमा युवाको नेतृत्वमा विकास तथा समाज रुपान्तरण गर्ने भएकाले महरलाई अघि सार्नुपर्नेमा युवाहरूले जोड दिन थालेका छन्। जिल्लाबाट युवा नेतृत्व आउनुपर्नेमा गठबन्धन दलका युवाहरूले समेत समर्थन गर्न थालेका छन्। पार्टीमा युवा भन्नाले उमेरको आधारमा होइन, विचारको आधारमा युवा हुनुपर्छ भन्ने जमात पनि बढ्न थालेको छ। गठबन्धनको चुनावी रणनीति गठबन्धन दलले सुत्र प्रयोग गरेर आफ्नो पोल्टामा संघीय चुनावको मतपरिणाम पार्न खोजेको छ। प्रतिपक्ष दल एमालेबाट संघमा प्रत्यक्षतर्फ जिल्लाबाट सिफारिस भएकी आशा विकलाई सहयोग गर्ने आश्वासन दिएर उस्काउन थालेको स्रोतले बताएको छ। ऐन महरले टिकट पाउँदा सिंगो गठबन्धनलाई चुनौती हुने भएकाले गठबन्धनले केन्द्रमा राम्रो पहुँच भएको मानिएकी निवर्तमान सांसद आशा विकलाई उस्काएर महरलाई पछाडी पार्ने प्रयास भइरहेको उक्त स्रोतले बताएको हो। गठबन्धन दलका युवा नेताहरूले नै खुलेर सामाजिक सञ्जालमा महरलाई सहयोग गर्ने भनेपछि गठबन्धनले उक्त सुत्र प्रयोग गरेको छ। कांग्रेसले टिकट नपाएको खण्डमा युवा नेता महर गठबन्धन दलका केहि नेताहरूसंग निकट भएकाले र महरका बुवा केहि समय अघिसम्म कांग्रेसमा आवद्ध भएकाले पनि महरलाई गठबन्धनका नेताहरूले सहयोग गर्ने देखिन्छ। टिकटका लागि रस्साकस्सी प्रतिनिधि सभाका लागि प्रत्यक्ष तर्फ सिटबाँडफाँट गठबन्धन दलले करिब टुंङ्गो लगाई सकेको अवस्था छ भने, प्रदेश सभाका लागि छलफलमा जुटिरहेको अवस्था छ। नेकपा एमालेले पनि प्रतिनिधिसभा र प्रदेश सभाको सिट बाँडफाँट यसै असोज महिनामा सिध्याउने गरी तयारी भइरहेको जनाएको छ। बझाङका लागि गठबन्धनबाट नेकपा एकीकृत समाजवादीका नेता भानुभक्त जोशीले टिकट पाउने लगभग निश्चित छ भने नेकपा एमालेमा ऐन महर र आशा कुमारी विकको नाम चर्चामा छ। प्रदेश सभातर्फ गठबन्धनका कांग्रेसका पृथ्वीबहादुर सिंह, माओवादी केन्द्रका मिन बहादुर कुँवर र भिम भण्डारीको नाम चर्चामा रहेको छ। त्यस्तै एमालेबाट दमन भण्डारी र अफिलाल ओखेडाको नाम चर्चामा छ।"
"सुर्तिजन्य पदार्थ सेवनले निम्त्याउँदैछ जोखिम, नियमन ऐन बन्छ कार्यान्वयन फितलो","काठमाडौं : सुर्तिजन्य पदार्थ नियन्त्रण र नियमन गर्न ऐन बनेपनि प्रभावकारी कार्यान्वयन हुन सकेको छैन। सुर्तिजन्य पदार्थ (नियन्त्रण र नियमन गर्ने) ऐन २०७६,सुर्तिजन्य पदार्थ नियन्त्रण तथा नियमन निर्देशीका २०७१ जारी भएपनि प्रभावकारी कार्यान्वयन हुन नसकेको हो। अहिलेपनि सुर्तिजन्य पदार्थ सेवनको क्रम रोकिएको छैन। ऐनमा कडा व्यवस्था गरिएपनि सचेतना र अनुगमन नहुँदा सुर्तिजन्य पदार्थ सेवन गर्नेको क्रम नरोकिएको सरोकारवालाहरू बताउँछन्। ऐन अनुसार सार्वजनिक स्थलमा धूम्रपान तथा सुर्ती सेवन गर्न मिल्दैन। व्यवस्थापकले कारागार, विमानस्थल, रेष्टुरेन्ट वा होटल वा तोकिएको अन्य कुनै खास ठाउँमा अन्य व्यक्तिलाई प्रतिकूल असर नपर्ने गरी धूम्रपान तथा सुर्तिजन्य पदार्थ सेवन गर्ने सम्बन्धमा आवश्यक व्यवस्था गर्न सक्ने ऐनमा उल्लेख छ। तर, ऐन बनेको लामो समय वितिसक्दा समेत अनुगमन प्रभावकारी नहुँदा अहिलेपनि सार्वजनिक स्थलमै सुर्तिजन्य पदार्थ सेवन रोकिएको छैन। सुर्तिजन्य पदार्थ (नियन्त्रण र नियमन गर्ने) ऐन २०७६ मा भनिएको छ, 'कसैले पनि अठार वर्ष उमेर नपुगेका व्यक्ति र गर्भवती महिलालाई सुर्तिजन्य पदार्थ बिक्री वितरण गर्न वा गर्न लगाउन वा निःशुल्क उपलब्ध गराउन पाउने छैन।' ऐन बमोजिम कसैले पनि शिक्षण तथा स्वास्थ्य संस्था, बाल कल्याण गृह, शिशु स्याहार केन्द्र, जेष्ठ नागरिक आश्रम, पुनर्स्थापना केन्द्र, अनाथालय र नेपाल सरकार तथा प्रदेश सरकारले राजपत्रमा सूचना प्रकाशन गरी तोकिदिएको सार्वजनिक स्थलबाट कम्तीमा एक सय मिटरभित्रको घर, पसलबाट सुर्तिजन्य पदार्थ बिक्री वितरण गर्न गराउन पाउने छैन। विद्यालय तथा विश्वविद्यालयको पोशाक लगाई सुर्तिजन्य पदार्थ खरिद गर्न जाने जुनसुकै उमेरको विद्यार्थीलाई सुर्तिजन्य पदार्थ बिक्री वितरण गर्न पाइने छैन। कसैले ऐनविपरीत सार्वजनिक स्थलमा धूम्रपान वा सुर्ती सेवन गरे वा नगरेको वा उत्पादक वा व्यवस्थापकले यस ऐन बमोजिम गर्नु पर्ने कुराहरू पूरा गरे वा नगरेको सम्बन्धमा निरीक्षकले आफ्नो क्षेत्राधिकारभित्रको जुनसुकै सार्वजनिक स्थलको निरीक्षण गर्न सक्ने स्पष्ट व्यवस्था छ। निरीक्षण गर्दा कसैले सार्वजनिक स्थलमा धूम्रपान वा सुर्ती सेवन गरेको वा उत्पादक वा व्यवस्थापकले यस ऐन बमोजिम गर्नु पर्ने कुराहरू पूरा गरेको नदेखिएमा निरीक्षकले त्यस्तो ठाउँमा धूम्रपान वा सुर्ती सेवन गर्न रोक लगाउन वा यस ऐन बमोजिम गर्नुपर्ने कुराहरू पूरा गर्न सम्बन्धित उत्पादक वा व्यवस्थापकलाई निर्देशन दिन वा ध्यानाकर्षण गराउन सक्ने ऐनमा भनिएको छ। तर, ऐन बनेपनि अनुगमन निष्प्रभावि छ। स्वास्थ्य तथा जनसंख्या राज्य मन्त्री हिराचन्द्र केसीले सुर्तिजन्य पदार्थको नियन्त्रण र नियमनका लागि पहल भइरहेको बताए। उनले भने, 'स्वास्थ्य मन्त्रालयको एक प्रयासले मात्र ऐन कार्यान्वयन सम्भव हुँदैन। अन्तरमन्त्रालय र सरोकारवालाको पनि भूमिका हुन्छ। मुख्य कुरा जनचेतना नै हो।' स्वास्थ्य मन्त्रालयका प्रवक्ता डासञ्जय ठाकुरले सुर्तिजन्य पदार्थ नियन्त्रण र नियमनका लागि बनेका ऐन तथा नियमहरू कार्यान्वयनमा आउनुपर्ने बताए। उनले भने, 'सुर्तिजन्य पदार्थ नियन्त्रण र नियमनका लागि मन्त्रालय गम्भीर छ। समिति पनि गठन भएको छ। त्यसले पनि आफ्नो तर्फबाट काम अघि बढाइरहेको छ।' सुर्तिजन्य पदार्थमा लगाइएको करबाट बर्सेनि करिब १६ अर्ब राजश्व संकलन हुने गर्छ। जसमध्ये २५ प्रतिशत रकम स्वास्थ्य कर कोषमा राख्नुपर्ने ऐनमा व्यवस्था भएपनि १६ अर्बको २५ प्रतिशतले स्वास्थ्य कर कोषमा बर्सेनि ४ अर्ब आउनुपर्ने हुन्छ। तर, निकै कम मात्रामा स्वास्थ्य कर कोषमा रकम आउने गरेको छ। बिशेषज्ञहरूका अनुसार बर्सेनि बढ्दो नसर्ने रोगको मुख्य कारकमध्ये सुर्तिजन्य पदार्थको प्रयोग एक हो। सुर्तिजन्य पदार्थको प्रयोग गर्नेमा मुटु सम्बन्धी रोग प्रकोप जस्तै देखा परेको छ। विज्ञहरूका अनुसार हृदयघात, मस्तिष्कघातको मुख्य कारण नै सुर्तिजन्य पदार्थ हो। मुटु रोग विशेषज्ञ डाओममुर्ति अनिलले हृदयघातको मुख्य कारणमध्ये धुम्रपान एक रहेको बताए। उनले भने, 'धुम्रपानले हृदयघातको खतरा दुइदेखि ४ गुणा बढाउँछ। जति धेरै धुम्रपान गर्नुहुन्छ, हृदयघातको खतरा त्यति धेरैनै हुन्छ। सानै उमेरदेखि धुम्रपान गरेमा खतरा झन् बढि हुन्छ। मधुमेह, उच्चरक्तचाप र उच्च कोलेस्ट्रोल भएका व्यक्तिले चुरोट, बिडीको सेवन गरेमा खतरा अत्यन्त धेरै हुन्छ।' विशेषज्ञहरूका अनुसार सुर्तिजन्य पदार्थ सेवनले विभिन्न नसर्ने रोगहरूः क्यान्सर, मुटु रोग, दीर्घ श्वासप्रश्वाससम्बन्धी रोग र मधुमेह लाग्ने गर्छ। नेपाल स्टेप्स सर्वेक्षण २०१९ अनुसार हाल सुर्तिजन्य पदार्थ सेवन गर्नेको प्रतिशत २८ दशमलब ९ रहेको छ। त्यसैगरी पहिलोपटक धुम्रपान सुरु गर्दाको औसत उमेर १७ दशमलब ८ रहेको छ। नेपालमा बर्सेनि सुर्तिजन्य पदार्थको सेवनले निम्त्याएका रोगहरूको उपचारार्थ खर्च, रोगीहरूको उत्पादकत्वमा आएको ह्रास, अकाल मृत्यु र अशक्ततालाई जोड्दा करिब ४७ अर्ब रुपैयाँ आर्थिक क्षति हुने स्वास्थ्य मन्त्रालयले जनाएको छ। धुमपान तथा सुर्तिजन्य पदार्थ त्याग गरेको २० मिनेट भित्रमा मुटुको धड्कनमा सुधार आउने बताइएको छ। १२ घण्टाभित्र रगतमा कार्बोनमोनोअक्साईडको मात्रा कम भइ रक्तचाप सामान्य अवस्थामा फर्किन्छ।"
नेपाल एयरलाइन्सको अन्तर्राष्ट्रिय उडानको टिकट अनलाइनबाटै,"काठमाडौं : नेपाल एयरलाइन्सले अन्तर्राष्ट्रिय उडानका लागि अनलाइन टिकट बुकिङ सेवा सुरु गरेको छ। सोमबारदेखि सबै अन्तर्राष्ट्रिय सेक्टरहरुमा इन्टरनेट बुकिङ इन्जिन (आइबीई) मार्फत् टिकट बुकिङ सुरु गरेको नेपाल एयरलाइन्सकी प्रवक्ता अर्चना खड्काले जानकारी दिइन्। उनका अनुसार एयरलाइन्सको वेवसाइटबाट विश्वको जुनसुकै कुनाबाट टिकट बुकिङ गर्न सकिनेछ। एयरलाइन्सले हाल दिल्ली, मुम्बई,बैंगलौर,दुवई,दोहा, हङकङ,क्वालालाम्पुर,बैंकक,नारिता र रियादमा सेवा प्रदान गर्दै आएको छ। अनलाइनमार्फत यात्रुहरुलाई टिकट खरिदमा सहजता हुने विश्वास निगमले लिएको छ।"
एकीकृत खानेपानी तथा ढल व्यवस्थापनको तयारीमा हेटौंडा,"हेटौंडा : हेटौंडा उपमहानगरपालिका एकीकृत खानेपानी तथा व्यवस्थित ढल निर्माणका लागि योजना बनाउने तयारीमा जुटेको छ। एसियाली विकास बैंकको सहयोगमा नेपाल सरकार खानेपानी विकास मन्त्रालयमार्फत् उपमहानगरपालिकाले खानेपानी तथा ढल व्यवस्थापन आयोजनामार्फत् हेटौंडामा व्यवस्थित खानेपानी वितरण र ढल व्यवस्थापनको तयारी गरेको हो। आयोजना अन्तर्गत २०५५ सम्मको डीपीआर योजनासहित हेटौंडाको सहरी ढल व्यवस्थापन, भूमिगत ढल र सहरी लेदोजन्य फोहर व्यवस्थापन सम्बन्धी सोमबार उपमहानगरपालिकामा छलफल गरिएको हो। सहरी क्षेत्रमा विस्तारै बढ्दै गएको ढलजन्य लेदो तथा अन्य फोहर व्यवस्थापन गर्न सकिने काम र व्यवस्थापनका विषयमा छलफल भएको हो। कार्यक्रममा हेटौंडा उपमहानगरपालिकाकी प्रमुख मीनाकुमारी लामाले उपमहानगरपालिकाले गर्दै आएको जमिन बाढ्ने कामलाई रोक्दै एकीकृत एवम् व्यवस्थित सहरको निमार्ण र विकासमा अघि बढ्ने बताइन्। उनले सरकारी क्षेत्रबाट हुने गुरुयोजना र आवधिक योजनाको काम कहिले सकिन्छ भन्ने टुंगो नभएका कारण कार्यान्वयनमा जान समस्या हुने बताइन्। व्यवस्थित ढल र खानेपानीको व्यवस्थापनमा आएको परामर्शदाता सहितको टोलीले नयाँ विकास हुँदै गरेका वडाहरूमा प्रदेश सरकारले निर्माण गर्ने भवन र पूर्वाधारलाई सहयोग पुग्ने गरी काम गर्न सुझाव दिए। छलफलमा सहभागीहरूले एकीकृत खानेपानी तथा व्यवस्थित ढल निर्माणका सन्दर्भमा सुझाव दिएका थिए।"
खोटो लालपुर्जा,"नेपालमा राजनीतिकर्मीले गर्ने राजनीति धेरै झुट र कम सत्यमा आधारित हुन्छ भन्ने धेरैको बुझाइ छ। राजनीति भनेकै जनतालाई सपना देखाउने, आश्वास दिने र भोट बटुल्ने हो भन्नेजस्तो भइसकेको छ। सरकारमा त्यस्तो राजनीतिको छायाँ झन् गाढा देखिन्छ। सरकार पनि जनतालाई आस देखाउँछ र झुक्याउँछ। कामको नाममा माखो मार्दैन। जुन सरकार आए पनि आश्वासनको भारी चाहिँ बोकाएर छोड्छ। यस्तो धेरैजसो भूमिहीनका नाममा धेरै भएको छ। आखिर हरेक नेपालीको सपना जीवनमा एउटा बास हुन्छ। नहोस् पनि किन गाँस, बास र कपास आधारभूत आवश्यकता नै हो। तर, बासका हकमा एउटा परम्परागत मान्यता के छ भने हरेक व्यक्तिले घर बनाउन सक्नुपर्छ। चाहे जीवनभर जे जति कमाइ होस्, सारा लगानी घरमै खर्चिन्छ सक्नेले। नसक्ने चाहिँ घरकै सपनाको भारीले जीवनभर थिचिन्छ। त्यस्तो सपनामाथि इमोसनल ब्ल्याकमेल गर्न राजनीतिकर्मी र हाम्रा सरकारहरू खप्पिस भइसकेका छन्। जस्तो कि भूमिहीनलाई भूमि दिने आश्वासन र योजना हाम्रा नेताहरूले हरेक चुनावमा दिन्छन्, कतिलाई बाँडेजस्तो पनि गर्छन्। तर, आजसम्म ठोस रूपमा भूमिहीनको समस्या समाधान भएको छैन, जुन प्रकारले हाम्रा राजनीतिकर्मी र सरकारले आश्वासन दिने गरेका छन्। हाम्रो सरकारले दिने आश्वासन र गर्ने कामको शैली सम्बन्धमा धनकुटाको साँगुरीगढी गाउँपालिका तातोपानीका केही परिवार एउटा उदाहरण हुन्। छिन्ताङमा बसाइ उठेपछि तातोपानी पुगेका परिवारहरू तातो तावाबाट उम्केर पनि पानी नपाएको माछोको हालतमा छन्। त्यहाँ २०४७ सालमा आएयता उनीहरूले भूमिको आश्वासन पाए। केही जमिनमा बास पनि ठड्याए। खेतीपाती पनि गरे। सरकारले लालपुर्जा पनि बाँड्यो। तर सरकारी काम अपूर्णमात्रै रहेनछ। छलछामपूर्ण पो रहेछ। जजसका हातमा लालपुर्जा पर्यो, तिनलाई थाहा भयो कि सरकारले बाँडेको जमिनको स्वामित्व भने मालपोत कार्यालयको मोठस्रेस्तामा चढेकै रैनछ। कतिपयको मालपोतको मोठमा पनि नाम छ तर नापीबाट नापजाँच भएकै छैन। अति नै कच्चा तवरले भएको त्यो कामबाट झन्डै सय परिवार प्रभावित छन्। कसैका कुनै समस्या छन्, कसैका कुनै। मुख्य समस्या चाहिँ लालपुर्जा भएर पनि जग्गाको स्वामित्व सरकारी रेकर्डमा उनीहरूको नाममा छैन। जब सरकारी रेकर्डमै स्वामित्व छैन भने लालपुर्जा हुनुको अर्थ के हुन्थ्यो ! लालपुर्जा भनेर बाँडिएको कागज वास्तवमा खोटो सावित भयो। त्यसैले न जग्गा कित्ताकाट हुन्छ न धितो राखेर ऋण लिन मिल्छ, न बेचबिखन गर्न। आखिर खोटो लालपुर्जा कहाँ चल्नु ? त्यसो भएको त सरकारकै नियत खोटो भएर हो। नेपालको संविधानले नै हरेक नेपाली नागरिकलाई आवासको सुविधा हुने सुनिश्चित गरेको छ। त्यसैले आफ्ना नागरिकलाई भूमिहीन वा आवासविहीन बनाउने छुट उसलाई छैन। त्यो दायित्वबाट उसलाई उन्मुक्ति त मूल कानुनले नै दिँदैन। धनकुटाको समस्या एकातिर छ, अर्काेतिर मुलुकभरका हजारौं भूमिहीनले न भूमि पाएका छन् न लालपुर्जा। सरकार पटकपटक भूमि समस्या समाधान गर्न अनेकथरी आयोग र समिति गठन गरिरहन्छ। तर, देशमा भूमिको स्वामित्व हरेक नागरिकमा भएको सुनिश्चितता कहिल्यै हुँदैन। बरु भूमिहीन बर्सेनि बढेकै छन्। २०४६ सालमा प्रजातन्त्र आएयता विभिन्न सरकारले भूमिका नाममा १७ थरी आयोग र समिति बनाए। त्यसयताको अवधिमा ४६ हजारभन्दा बढी बिघा जमिन बाँडिएको सरकारी तथ्यांकले नै भन्छ। सरकारी तथ्यांकलाई नै आधार मान्दा मुलुकमा भूमिहीनको संख्या १५ लाख छ। त्यतिका आयोग र समिति बनाएर पनि अझै लाखौं नागरिक भूमिको स्वामित्वविहीन छन् भने प्रश्न गम्भीर छ सरकार वा राजनीतिकर्मीहरू आयोग किन गठन गर्छन् ? साँच्चिकै जनतालाई आवास दिलाउन, जमिन दिलाउन वा आफ्नै राजनीतिको रोटी सेक्न ? यस्तो झुटो आश्वासनको राजनीतिको अन्त्य तत्काल हुनुपर्छ। बरु सरकारले आवास सुनिश्चित गर्न जमिनै बाँड्ने परम्परावादी शैली बदल्नुपर्छ। अब भूमि वितरणबाट मात्रै आवासको अधिकार स्थापित हुँदैन। संसारका बडेबडे राष्ट्रले आवासका लागि ठूलाठूला अपार्टमेन्ट र एकीकृत बस्तीको अवधारणा स्थापित गरेका छन्। बरु रोजगारी र सीपलाई प्राथमिकता दिएर नागरिकलाई रोजगार, स्वरोजगार र उद्यमी बन्न नीति निर्माण गर्नुपर्छ, जस्तो विकसित राष्ट्रहरूले गरिरहेका छन्।"
शुभकामना,"आदरणीय पाठकवर्ग, विज्ञापनदाता, वितरकहरू, विभिन्न क्षेत्रबाट योगदान गर्नुहुने महानुभावहरू तथा सम्पूर्ण नेपाली दाजुभाइ तथा दिदीबहिनीहरूमा महान् चाडबाड र उत्सवको यस उल्लासमय मौसम सुरु भएसँगै खास गरी यो नजिकिँदै गरेको विजया दशमी, शुभदीपावली, न्हू दँया भिन्तुना एवं छठ पर्वको शुभ उपलक्ष्यमा म र मेरो संस्थाको तर्फबाट हार्दिक मंगलमय शुभकामना व्यक्त गर्दछु । प्रजातान्त्रिक मूल्यमान्यता, आर्थिक उन्नति, राष्ट्रिय सम्प्रभुता, क्षेत्रीय तथा विश्वव्यापी सहिष्णुतासहितको बहुपक्षीय सम्बन्ध तथा राष्ट्रियतामा अडिग रहेर नेपाल र नेपाली जनताको समृद्धिका लागि अन्नपूर्ण मिडिया नेटवर्क सदा लागिपरिरहेको र लागिपरिरहने पुनः प्रतिबद्धता जाहेर गर्दछु। विसं २०५८ सालदेखि पत्रकारिताका हरेक सिद्धान्तहरूको पूर्णपालन गर्दै राजनीतिक तथा आर्थिक क्षेत्रमा सीमित नरही सामाजिक आयामका सम्पूर्ण पक्षहरूलाई समग्रतामा परिपक्व हिसाबले अगाडि बढाउँदै भ्रष्टाचार तथा कूरीतिलाई उजागर गर्ने मात्र नभई शुभ समाचार र भूगोल वा अवस्थाको छायामा परेका नागरिकहरूका सफलताका उल्लेखनीय कथाहरू पनि अन्नपूर्ण पोस्ट्का पृष्ठहरूमा पूर्णजिम्मेवार र सन्तुलित गरी प्रकाशित भएका छन्, भइरहने छन्। देशका कुनाकन्दराका, छायामा परेका हरेक समाचारलाई सम्पूर्ण तह र तप्कामा बसोबास गर्ने जनतासम्म पुर्याउने र जनजीविकाका हरेक मुद्दालाई सरोकारवालाहरूको ध्यानाकर्षण गराउने पत्रिकाका रूपमा अन्नपूर्ण पोस्ट् स्थापित छ। अन्नपूर्ण पोस्ट्ले राष्ट्रिय दैनिक पत्रिकाका रूपमा प्रेस काउन्सिलजस्तो गरिमामय संस्थाले प्रदान गरेको आचारसंहिता पुरस्कार प्राप्त गर्नु र सम्माननीय राष्ट्रपतिज्यूमार्फत प्रदान गरिनु भनेको हाम्रो लागि गौरवको विषय हो। अन्नपूर्ण पोस्ट्का अन्य पत्रकारहरू विभिन्न पुरस्कार तथा पदकमार्फत विभूषित हुनु अन्नपूर्ण पोस्ट्को कार्यकुशलता र देशप्रतिको कर्मबोधको प्रमाण हो। आगामी दिनहरूमा पनि यस अन्नपूर्ण पोस्ट्बाट थप पृथक् तथा अझ परिमार्जनसहित सूचना तथा सञ्चारलाई सम्प्रेषण गर्दै जानेछौं। निर्वाचन, सुशासन, समृद्धि र सामाजिक सचेतनामा अन्नपूर्ण पोस्ट्का समाचार तथा विचार र प्रत्येक चिजहरूमा नवीनता एवं नवप्रवर्तन साथमा अगाडि रहनेछ। यस उद्देश्यलाई अझ प्रभावकारी बनाउन समूहलाई अझ क्रियाशील र संस्थालाई थप सक्षम बनाउने सिलसिलाकै रूपमा २५ वर्षभन्दा बढीदेखि सशक्त पत्रकारिता र प्रभावकारी सम्पादन गर्दै आएका यस अन्नपूर्ण पोस्ट् दैनिकका सम्पादक अखण्ड भण्डारीलाई आजको दिनदेखि नै प्रधान सम्पादकको जिम्मेवारी दिइएको छ। यस दैनिकलाई नयाँ उचाइमा लैजाने उनको र उनको टिमको कार्यलाई यस नयाँ जिम्मेवारीले थप प्रोत्साहन गर्नेछ भन्ने हामीले विश्वास लिएका छौं। आजको डिजिटल युगमा प्रिन्ट मिडियाको आयतन अल्लि घटे पनि यसको ओज भने झन् बढ्दै गएको हाम्रो बुझाइ छ। विश्वसनीय पत्रिकाको पर्याय अन्नपूर्ण पोस्ट्लाई यहाँहरूले निरन्तर प्रेम तथा प्रतिक्रियाको ऊर्जा प्रदान गरिरहनु हुन विनम्रतापूर्वक अनुरोध गर्दछु।हार्दिक शुभकामना !! क्याप्टेन रामेश्वर थापाअध्यक्ष, अन्नपूर्ण मिडिया नेटवर्क २०७९ ६ ९"
"बडा दसैं सुरु, आज घटस्थापना","काठमाडौं : नेपालीहरूको महान् चाड विजया दशमी अर्थात् बडा दसैं सोमबार सुरु भएको छ। यो पर्व १५ दिन धूमधामका साथ मनाइन्छ। पहिलो दिन घरका पूजाकोठा र दसैं घरमा विधिपूर्वक दियो, कलश एवं गणेश स्थापनासहित घटस्थापना गरिन्छ। पूजाकोठा वा दसैं घरमा वैदिक विधिपूर्वक शक्तिकी अधिष्ठात्री देवी दुर्गाको आह्वान गरी पूजा आरम्भ हुन्छ। बिहानै नित्य कर्म सकेर नजिकको नदी वा चोखो स्थलबाट बालुवा वा माटो ल्याई गाईको गोबरले पूजाकोठा वा दसैंघर लिपपोत गरिन्छ। त्यसमाथि यव अर्थात् जौ रोपिन्छ। यस कार्यलाई जमरा राख्ने पनि भनिन्छ। यव अंकुुर दुर्गा देवीको प्रिय वस्तु भएकाले आज यव रोपण गरी दुर्गालाई चढाएर विजयादशमीको दिन टीका प्रसादसितै समृद्धिको प्रतीक पहेंलो जमरा लगाउने चलन छ। जमरामा जौबाहेक अरू अन्न रोप्ने शास्त्रीय विधि नभएको धर्मशास्त्रविद् प्राडा रामचन्द्र गौतम बताउँछन्। कुल परम्पराअनुसार कसैले अन्य अन्न पनि जौसितै रोप्ने गरेका छन्। जमरालाई आयुर्वेदिक औषधिका रूपमा समेत प्रयोग गरिन्छ। जमराको जुस विभिन्न रोगमा औषधीका रूपमा सेवन गर्ने गरिएको छ। विधिपूर्वक घट अर्थात् घडा स्थापना गरी त्यहीमाथि शक्तिस्वरूपा दुर्गाको पूजा आराधना गरिने भएकाले यसको दिनलाई घटस्थापना भन्ने गरिएको हो। यस दिन स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गर्ने गरिन्छ। घटस्थापनाको साइत बिहान १०ः२३ बजे रहेको नेपाल पञ्चांग निर्णायक विकास समिति अध्यक्ष श्रीकृष्ण अधिकारीले बताए। उनका अनुसार सूर्योदयकालमा प्रतिपदा भएका दिन घटस्थापना गर्नुपर्छ भन्ने शास्त्रीय मान्यताअनुसार नै समितिले यस दिनलाई घटस्थापना भनी निर्णय गरेको हो। विजयादशमीको साइत असोज १९ गते ११ : ५१ बजे विधिपूर्वक घरघरमा आह्वान गरी पूजा आराधना गरिने दुर्गा देवीलाई असोज १९ गते विजयादशमीका दिन विसर्जन गरी मान्यजनबाट प्रसादका रूपमा टीका, जमरा र फूल प्रसाद ग्रहण गर्ने गरिन्छ। असोज १९ गते देवी विसर्जनको साइत बिहान १०ः३४ बजे रहेको समितिले जनाएको छ। टीका प्रसाद ग्रहणका लागि साइत खोज्नेका लागि भने ११ः५१ बजेको साइत उत्तम छ। विजयादशमीदेखि कोजाग्रत पूर्णिमा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। घटस्थापना गरेर राखेको जमरा कोजाग्रत पूर्णिमाकै दिन चोखो स्थानमा लगी विसर्जन गरिन्छ। यस वर्ष असोज २३ गते आइतबार कोजाग्रत पूर्णिमा पर्व परेको समितिले स्वीकृति दिएका पात्रोमा उल्लेख छ।"
निर्वाचन प्रचार गर्न मन्त्रीलाई आयोगले देला ?,"काठमाडौं : निर्वाचन आचारसंहिताको परिच्छेद३ को ५ नम्बर बुँदामा लेखिएको छ नेपाल सरकार, प्रदेश सरकार तथा नेपाल सरकार वा प्रदेश सरकारका मन्त्री र स्थानीय कार्यपालिका, सोका पदाधिकारीले कुनै राजनीतिक दल वा उम्मेदवारको पक्ष या विपक्षमा प्रचारप्रसारमा संलग्न हुन वा प्रचारप्रसार गर्न नहुने। तर, आफंै उम्मेदवार भए आफ्नो क्षेत्रमा प्रचारप्रसार गर्नमा नरोक्ने सुविधा आचारसंहिताले दिएको छ। सुरुमा दलहरूले यो आचारसंहितामा सहमति जनाउँदै हस्ताक्षर पनि गरे। तर, अहिले यसलाई व्यावहारिक बनाउन प्रधानमन्त्रीसहित मन्त्रीहरूले निर्वाचन आयोग समक्ष आग्रह गरिरहेका छन्। आइतबार निर्वाचन आयोगमा नै पुगेर प्रधानमन्त्री तथा कांग्रेस सभापति शेरबहादुर देउवाले पनि यो व्यावहारिक नभएको भन्दै पुनर्विचार गर्न आयोगका पदाधिकारी समक्ष माग गरे। कुनै मन्त्री कुनै दलको प्रमुख पनि हुन सक्ने भएकाले यसरी आफ्नो क्षेत्रमा मात्रै खुम्च्याउँदा पार्टीगत रूपमा असर पर्ने प्रधानमन्त्री र अन्य मन्त्रीको आशय थियो। हामीले यो प्रवधान पहिले नै नराख्न आयोगलाई सुझाव दिएका थियौं, माओवादी नेता लीलामणि पोखरेलले आयोगसँगको छलफलमा भने । उनले भने, मन्त्रीहरूलाई निर्वाचनमा सरकारी स्रोतसाधनको प्रयोग गर्न दिनुहुँदैन। पाइँदा पनि पाइँदैन। तर, उनीहरूलाई मन्त्री भएका कारण अथवा कार्यकारी पदमा रहेका नाताले निर्वाचन प्रचारमा आयोगले रोक्ने काम गर्नु भनेको राजनीतिक अधिकार विरुद्धको कुरा हो। आचारसंहितालाई संशोधन गरेर प्रधानमन्त्रीसहित सरकारमा रहेका कुनै पार्टीको प्रमुखलाई आफ्नो क्षेत्रबाहेक अन्य निर्वाचन क्षेत्रमा पनि प्रचारप्रसार गर्न दिनुपर्नेमा माओवादी नेता पोखरेलको माग थियो। प्रधानमन्त्री तथा कांग्रेस सभापति देउवासहितका शीर्षस्थ नेताहरूले बहालवाला प्रधानमन्त्री, मन्त्री, कार्यपालिका प्रमुखसहितले निर्वाचनको प्रचारप्रसार गर्न पाउनुपर्नेमा जोड दिएका थिए। सरकारमा वहाल रहेका र पार्टीको सक्रिय भूमिकामा रहेकाहरूको एउटै माग थियो, निर्वाचन आचारसंहितालाई संशोधन गरेर व्यावहारिक बनाऊँ। मंसिर ४ गते हुने प्रदेशसभा र प्रतिनिधिसभा सदस्य निर्वाचनका लागि आयोगले भदौ १३ गते राजपत्रमा आचारसंहिता प्रकाशन गरेको थियो। आचारसंहिता कार्यान्वयनका लागि प्रमुख दलहरूसँग लिखित प्रतिबद्धताका लागि आयोगले आइतबार प्रधानमन्त्रीसहित १२ वटा दलका पार्टी सभापति तथा अध्यक्षलाई बोलाएको थियो। आयोगको निमन्त्रणामा प्रधानमन्त्री देउवा, एकीकृत समाजवादी पार्टी अध्यक्ष तथा पूर्वप्रधानमन्त्री माधवकुमार नेपाल, गृहमन्त्री बालकृष्ण खाँण, एमाले उपाध्यक्ष सुभास नेम्बाङलगायत आयोग पुगेका थिए। आचारसंहिता कार्यान्वयनमा हस्ताक्षर गर्नुअघि दलका नेताहरूले आचारसंहिताको सफल कार्यान्वयनका लागि केही पक्षहरू संशोधन गर्न आयोगलाई सुझाव दिएका थिए। यहाँलाई चल्नै नपाउने, कहीँ जानै नपाउने खालको त्यस्तो अर्थ लाग्छ भने आचारसंहितालाई केही व्यावहारिक बनाउँछौं ।दिनेशकुमार थपलिया, प्रमुख निर्वाचन आयुक्त लोकतान्त्रिक समाजवादी पार्टीका केन्द्रीय कार्यकारिणी सदस्य केशव झाले उम्मेदवारी दर्ता गराउन जाँदा र घरदैलोमा पुग्दा २५ जनाको संख्या मात्रै लैजान पाउने आचारसंहितको प्रवधान परिवर्तन गर्नुपर्ने बताए। सामाजिक सञ्जाललाई नियन्त्रितभन्दा व्यवस्थित बनाउनुपर्ने उनको माग थियो। एकीकृत समाजवादी पार्टीका उपमहासचिव गंगालाल तुलाधरले आचारसंहिता परम्परावादी भएको टिप्पणी गरे। अधिकांशले आचारसंहिताका केही बुँदामा असहमति राखे पनि हस्ताक्षर भने गरेका छन्। प्रमुख निर्वाचन आयुक्त दिनेशकुमार थपलियाले आचारसंहितालाई व्यावहारिक बनाउने प्रधानमन्त्रीसहितका नेता समक्ष विश्वास दिलाए। यहाँलाई चल्नै नपाउने, कहीँ जानै नपाउने खालको त्यस्तो अर्थ लाग्छ भने आचारसंहितालाई केही व्यावहारिक बनाउँछौं। यस पक्षमा फेरि एक पटक हामी मनन गर्छौं, उनले भने। आयोगले सबै राजनीतिक दलहरूको परामर्शमा आचारसंहिता निर्माण गरेको थियो। यद्यपि राजनीतिक दलका फरकफरक मतहरू आएको आयोगका प्रवक्ता शालिग्राम शर्मा पौडेलले बताए। आचारसंहितामा केही संशोधन गर्नुपर्ने देखिएमा आचारसंहिता संशोधन गर्न सकिने छ, प्रवक्ता पौडेलले भने, शीर्षस्थ नेताहरूबाट आएका कुराहरूलाई आयोगले मनन गर्छ। आयोगले आवश्यकताआनुसार संशोधन गर्छ। राष्ट्रपति विद्यादेवी भण्डारीले मंसिर ४ गते हुने प्रतिनिधिसभा तथा प्रदेश सभासदस्य निर्वाचनको सुरक्षाका लागि नेपाली सेना परिचालन गर्न स्वीकृति प्रदान गरेकी छन्। मन्त्रिपरिषद्को भदौ २७ गतेको निर्णय तथा प्रधानमन्त्रीको त्यही दिनको पत्रका आधारमा चुनावमा सेना खटाउन संविधानको धारा ६६ (२) बमोजिम स्वीकृति प्रदान गरिएको राष्ट्रपति कार्यालयका प्रवक्ता सागर आचार्यले विज्ञप्तिमा जनाएका छन्। एकीकृत सुरक्षा कार्य योजना, २०७९ को व्यवस्थाअनुसार सुरक्षा निकायहरूबीच एकीकृत तथा समन्वयात्मक रुपमा सुरक्षा प्रदान गर्ने कामका लागि राष्ट्रिय सुरक्षा परिषद्ले सिफारिस गरेको थियो। परिषद् बैठक भदौ १७ गते बसेको थियो।"
विधेयक रोकेकामा कारण देखाउ आदेश,"काठमाडौं : संविधान उल्लंघन गरेको भन्दै राष्ट्रपति कार्यालय, सभामुख र उपसभामुखविरुद्ध परेका छुट्टाछुट्टै रिट निवेदनमा सर्वोच्च अदालतले आइतबार कारण देखाउ आदेश जारी गरेको छ। यसमा के कसो भएको हो ? निवेदन मागबमोजिमको आदेश किन जारी हुनु नपर्ने हो ?, उत्प्रेषण परमादेश मुद्दाको आदेशमा लेखिएको छ। आदेश जारी हुन नपर्ने भए आधार र कारणसहित बाटाका म्यादबाहेक १५ दिनभित्र महान्यायाधिवक्ताको कार्यालयमार्फत लिखित जवाफ पेस गर्न अदालतले भनेको छ। यो विषय सार्वजनिक महत्वको देखिएको विषयवस्तुको प्रकृतिबाट चाँडो निर्णयमा पुग्नुपर्ने देखिएको अग्राधिकार प्रदान गरिएको आदेशमा उल्लेख छ। राष्ट्रपति भण्डारीले संविधानको धारा ११३ (४०) बमोजिम संवैधानिक दायित्व पूरा नगरेको दाबी गर्दै धारा १३३ (२) (३) बमोजिम विधेयक प्रमाणीकरणका लागि परमादेश आदेश जारी गर्न रिट निवेदकले माग गरेका छन्। प्रमाणीकरणका विषयमा राष्ट्रपतिलाई संविधानले स्वविवेकको अधिकार नदिएको दाबी उनीहरूले गरेका छन्। अदालतले सभामुख अग्निप्रसाद सापकोटा र उपसभामुख पुष्पा भुसाल विरुद्धको रिटमा पनि कारण देखाउ आदेश जारी गरेको छ। अधिवक्ताहरू किशोर पौडेल, अनुपम भट्टराई र जगन्नाथ दुलालले दायर गरेको रिट निवेदनलाई पनि इजलासले अग्राधिकार दिएको छ। अन्तरिम आदेश दिन भने अदालतले अस्वीकार गरेको छ। प्रतिनिधिसभाको निर्वाचनका लागि बन्दसूची दलहरूले निर्वाचन आयोगमा पेस गरिसकेपछि संविधानको धारा ९१ (६) (क)को व्यवस्था आकर्षित हुने वा नहुने भन्ने सम्बन्धमा व्याख्या गर्नुपर्ने देखिएको आदेशमा उल्लेख छ। र, यस सम्बन्धमा निवेदकलाई अपूरणीय क्षति हुने अवस्था विद्यमान नदेखिएकाले निवेदकको मागबमोजिम अन्तरिम आदेश जारी गरिररहन परेन, आदेशमा लेखिएको छ। संविधानको धारा ९१ (६) (क) मा लेखिएको छ निज प्रतिनिधिसभाको सदस्य नरहेमा, तर प्रतिनिधिसभा विघटन भएको अवस्थामा आफ्नो पदमा बहाल रहेका प्रतिनिधिसभाका सभामुख र उपसभामुख प्रतिनिधिसभाका लागि हुने अर्काे निर्वाचनको उम्मेदवारी दाखिल गर्ने अघिल्लो दिनसम्म आफ्नो पदमा बहाल रहनेछन्। राजनीतिक दलले प्रतिनिधिसभा निर्वाचन २०७९ का लागि समानुपातिकतर्फ उम्मेदवारको बन्दसूची पेस गरिसकेको अवस्थामा पनि सभामुख र उपसभामुखले धारा ९१ (६) (९) (क)को मर्म र भावनाविपरीत आआफ्नो पदबाट राजीनामा नगरेको रिट निवेदनमा जनाइएको छ। राष्ट्रपति कार्यालय, सभामुख र उपसभामुखविरुद्ध गत बिहीबार छुट्टाछुट्टै ६ वटा रिट निवेदन परेका थिए। राष्ट्रपतिलाई विपक्षी बनाउन नहुने संवैधानिक व्यवस्था भएकाले राष्ट्रपति कार्यालयलाई विपक्षी बनाउने गरिन्छ।"
निजगढको टांगिया बस्तीमा बल्ल बिजुली,"सिमरा : दोस्रो अन्तर्राष्ट्रिय (निजगढ) विमानस्थल निर्माण गर्ने सरकारी योजनाका कारण लामो समयदेखि अन्धकारमा रहेको बाराको जितपुरसिमरा उपमहानगरपालिका१६ स्थित टांगिया बस्तीमा शनिबारबाट बिजुली बत्ती बल्न सुरु भएको छ। विमानस्थल निर्माण योजनाका कारण सरकारी सेवासुविधाबाट वञ्चित रहँदै आएको टांगिया बस्तीमा बिजुली पुगेको हो। विद्युत् अभावमा लामो समयदेखि टुकी र सोलारको सहारा लिँदै आएका बस्तीका स्थानीय गाउँमा बिजुली पुगेपछि हर्षित भएका छन्। चाडपर्वको समयमा गाउँमा बत्ती पुग्दा स्थानीयमा उत्साह थपिएको छ। उक्त कार्यक्रम २०४६ सालमा बनेको कृष्णप्रसाद भट्टराई नेतृत्वको अन्तरिम सरकारले स्थगित गरेपछि अलपत्र परेका नागरिक सरकारकै आग्रहमा टांगियामा बसोबास गर्न थालेका हुन्। करिब डेढ सय घरपरिवारबाट सुरु भएको टांगियाको बस्ती अहिले करिब दुई हजार पुगिसकेको छ। सरकारकै अनुरोधमा अस्थायी बसोबास गर्दै आएका टांगियावासी त्यसयता भने सरकारी सुविधाबाट वञ्चित रहँदै आएका छन्। वन क्षेत्रभित्रको अव्यवस्थित बसोबास र विमानस्थल निर्माण गर्ने सरकारी योजनाका कारण टांगिया बस्तीलाई सरकारले प्राथमिकतामा राखेको छैन। तर, सरकारी योजनाकै कारण नागरिकले प्राप्त गर्ने सेवासुविधाबाट वञ्चित राख्न नहुने भन्दै टांगियावासी आन्दोलित हुँदै आएका छन्। राज्यले आफूहरूको उचित व्यवस्थापन गरेर अन्यत्र स्थानान्तरण पनि नगर्ने र न्यूनतम सेवासुविधा पनि नदिँदा पीडित हुनु परेको टांगियावासीको भनाइ छ। टांगियावासीको आन्दोलन र पटकपटकको आग्रहपछि नेपाल विद्युत् प्राधिकरणले झन्डै अढाइ करोडको लगानीमा विद्युतीकरण गरेको हो। उज्यालो टांगिया अभियानअन्तर्गत गाउँमा पुगेको बिजुलीको बारा क्षेत्र नं ३ का निवर्तमान सांसद रामबाबु यादव, जितपुरसिमराका नगर प्रमुख राजन पौडेल, उपप्रमुख भोलाप्रसाद अधिकारी, वडाध्यक्ष हरिदेव खरेलले उद्घाटन गरेका हुन्। बिजुली उद्घाटन गर्दै निवर्तमान सांसद यादवले विमानस्थल निर्माण गर्ने सरकारी योजनामा अवरोध नपुग्ने गरी टांगिया बस्तीमा बिजुली ल्याइएको बताए। तत्काललाई विद्युत् सुविधा उपलब्ध गराउने र सरकारले चाहेको खण्डमा विमानस्थलका लागि टांगियावासी अन्यत्र स्थानान्तरण हुने गरी विद्युतीकरण गरिएको यादवको भनाइ थियो। टांगिया बस्तीमा विद्युतीकरण गरिएकोप्रति सिमरास्थित डिभिजन वन कार्यालय असन्तुष्ट रहँदै आएको छ। वन क्षेत्रभित्र विद्युतीकरण गर्न नमिल्ने वन कार्यालयको तर्क छ। तर, निवर्तमान सांसद यादवले भने लामो समयदेखि बसोबास गर्दै आएका नागरिकलाई सुविधा दिनका लागि विद्युतीकरणको योजना अगाडि बढेको बताए। विमानस्थलको योजनाकै कारण अन्धकारमा बस्नुपर्छ भन्ने छैन। विमानस्थल बन्ने भएपछि बस्तीलाई अन्यत्र लैजान सकिन्छ, यादवले भने त्यसैले गाउँमा बत्ती बालिएको छ। अब यहाँका अव्यवस्थित बसोबासको समस्या समाधान गर्न जरुरी छ। कार्यक्रममा जितपुरसिमराका नगर प्रमुख पौडेलले उपमहानगरपालिकाभित्र पिछडिएको बस्तीका रूपमा रहेको टांगियाबस्तीको अव्यवस्थित बसोबासको समस्या समाधान गर्ने कार्य भइरहेको बताए। यसैगरी उपप्रमुख अधिकारीले टांगियाबस्तीलाई उपमहानगरपालिकाको नागरिक भएको अनुभूति हुने गरी काम हुने बताएका छन्। उक्त कार्यक्रममा करैयामाई गाउँपालिकाका अध्यक्ष शम्भुप्रसाद यादव, नेपाल विद्युत् प्राधिकरण सिमरा वितरण केन्द्रका प्रमुख रामु श्रेष्ठ, निवर्तमान वडाध्यक्ष केदारनाथ बजगाईं, टांगियाबस्तीका अगुवा रमेश सापकोटालगायत सहभागी थिए। गाउँमा बिजुली बलेपछि स्थानीय लक्ष्मी तामाङले भनिन् टुकीको सहारामा जीवन बिताइयो, अब वृद्ध अवस्थामा बिजुली आएको छ । योभन्दा खुसीको कुरा अरू के हुन सक्छ र ? उनले विमानस्थल निर्माणको कुरा अन्योलमा रहेकाले अझै छटपटी भने भइरहने बताइन्। विमानस्थल निर्माण गर्ने भए समयमै आफूलाई अन्यत्र लगेर व्यवस्थापन गरिदिए राम्रो हुने उनको भनाइ थियो। टांगियामा विद्युतीकरणका लागि नेपाल विद्युत् प्राधिकरणले २ करोड ३४ लाख रकम खर्चिएको छ। प्राधिकरणले ११ केभीको लाइन करिब सात किमि र एलटी लाइन करिब २० किलोमिटर विस्तार गर्दै विद्युतीकरण गरेको हो। रुख कटान गर्नु नपर्ने गरी विद्युतीकरण गर्दा प्राधिकरणले वन क्षेत्रमा इन्सुलेटेड कभर्ड कन्डक्टरको प्रयोग गरेको छ। प्राधिकरणले उक्त क्षेत्रमा ११ मिटरको बिजुली पोल १ सय ६१ थान र ४ सय १३ थान ८९ मिटरको पोलबाट विद्युतीकरण गरेको हो। उक्त कार्यका लागि १०० केभिएको चार वटा ट्रान्सफर्मर प्रयोग भएको छ। प्राधिकरणले चैत्र महिनामा विद्युतीकरणको काम सुरु गरेर भदौमा सम्पन्न गरेको हो। विद्युतीकरण भएपछि १ हजार ४ सय ७६ घरधुरी रहेको टांगियाबस्तीमा हालसम्म ४ सय ५० घरमा मिटर जडान भइसकेको छ।"
गहुँमा परनिर्भरता कहिलेसम्म ?,"काठमाडौं : कुनै समय नेपालबाट भारतलगायतका मुलुकमा गहुँ निर्यात हुन्थ्यो। भन्सारका तथ्यांकले मुलुक गहुँमा आत्मनिर्भर भएको देखाउँथ्यो। तर, अहिले अवस्था ठ्याक्कै उल्टो छ। उत्पादनले बजार धान्दैन। अन्य मुलुकबाट आयात गर्नुपर्ने बाध्यता छ। यसकै असर अहिले बजारमा देखिएको छ। भारतले गहुँ निर्यातमा रोक लगाएपछि बजारमा गहुँ र यसबाट उत्पादन हुने वस्तु महँगिएका छन्। उपभोक्ताको भान्छामा गहुँजन्य वस्तु घट्दैछन्। भारतबाट मासिक हजारौं मेट्रिक टन गहुँ र तयारी मैदा आयात हुँदै आएकोमा विगत ३ महिनादेखि ठप्प छ। निर्यात बन्द गरेपछि नेपालमा यसको मूल्य प्रतिकिलो १० रुपैयाँले बढेको छ। किराना पसलमा अहिले आमसर्वसाधारणले प्रतिकिलोग्राम ७० रुपैयाँ हाराहारी तिर्नुपरेको छ। यससँगै गहुँ तथा मैदाजन्य सबै प्रकारको वस्तुको मूल्यसमेत बढेको छ। बजारमा उत्पादन हुने धेरै तयारी खाद्य वस्तु गहुँबाट बन्ने मैदा नै हो। चाउचाउ, बिस्कुट, चाउमिन, पाउरोटी, केक, पिज्जा, मःमलगायतका वस्तुका लागि मैदा अत्यावश्यक कच्चापदार्थ हो। मुलुकभर करिब साढे दुई दर्जन अर्थात् ३२ वटा मैदा उद्योग रहेको उद्योग विभागले जनाएको छ। यसर्थ बजारमा यी वस्तुको आयात नहुँदा मूल्य बढ्नु स्वाभाविक हो। तर, लामो समय यसको अभाव भएमा अधिकांश उद्योग, व्यापार व्यवसायी धराशायी हुनुपर्ने स्थिति आउन सक्छ। अझ अब चाडपर्व पनि धमाधम सुरु हुँदैछन्। यस्तो अवस्थामा गहुँ तथा मैदाका परिकारहरू बढी प्रयोग हुने भएकाले खपत पनि हुने देखिन्छ। यसबीच नेपालसँग भएको गहुँ, मैदा सकिँदै जाने, अर्कोतर्फ आयात ठप्प हुँदा भोलिको दिनमा समस्या आउनसक्ने उपभोक्ता अधिकारकर्मी बताउँछन्। उपभोक्ता हित संरक्षण मञ्च नेपालका उपाध्यक्ष सुवर्ण प्रभा राज्य सञ्चालन गर्नेहरूको दूरदृष्टि नभएका कारण यस्तो समस्या आउने गरेको बताउँछिन्। राज्य चलाउन हामीले पठाएका प्रतिनिधिसँग अर्को मुलुकले निर्यात रोक्दा अफ्ठ्यारो पर्ने जस्तो दिन आउँछ भन्नेबारे दूरदृष्टि हुन जरुरी छ, उनले भनिन्। उनका अनुसार भारतले गहुँमा प्रतिबन्ध लगाउनु उसको अधिकार हो। यसमा हामीले केही भन्न मिल्दैन। भारतले जनताका लागि खाद्य सुरक्षण गर्नु उसको दायित्व हो। तर, नेपाल सरकारले पनि आफ्ना नागरिकको खाद्य सुरक्षा गर्न जरुरी छ। नेपाल सरकारले पनि नागरिकप्रतिको दायित्व निभाउनुपर्छ। तह, तप्कामा बस्नेहरूले निजी स्वार्थमात्रै पूरा गर्नु भएन, उनले भनिन्, ३ करोड नेपालीको खाद्य सुरक्षाको ग्यारेन्टी सरकारले लिनुपर्छ। नगरकोटमा मेसिनबाट गहुँ झाट्दै किसान । तस्बिर : सुनीता डंगोल निर्यात रोकिए अब सरकारले विकल्प खोज्नुपर्ने उनको अडान छ। अहिले तत्काल उत्पादन क्षमता बढाउन सम्भव नहुने भएकाले यसको विकल्पका रूपमा खाद्य अभावको स्थिति आउन नदिन सरकारले कदम चाल्नुपर्ने उनको सुझाव छ। अब होटल, रेष्टुराँ नचलाउने होकी, मैदाजन्य पदार्थको प्रयोग घटाउने हो कि लगायतका विकल्प राज्यले सोच्न जरुरी छ। सरकारले कहिल्यै पनि नागरिकमाथि दायित्व पूरा नगरेकोमा हामी विरोध गर्छौं, उपाध्यक्ष प्रभाले थपिन्। यता व्यवसायीहरू तत्काल अभाव नदेखिए पनि भारतले लामो समयसम्म निर्यातमा रोक लगाइरहे समस्या पर्ने बताउँछन्। अहिले नै यसको असर मूल्यमा परिसकेको उनीहरू बताउँछन्। नेपाल खुद्रा व्यापार संघका महासचिव अमुलकाजी तुलाधर भारतले गहुँ निर्यातमा रोक लगाएपछि बजारमा यसको मूल्य प्रतिकेजी १० रुपैयाँले बढेर गुणस्तरअनुसार प्रतिकेजी ६५ देखि ७० रुपैयाँसम्म खुद्रा मूल्य पर्न गएको बताउँछन्। खुद्रा व्यापारीले आयातकर्ताबाट सामान लिने गरेको तर उनीहरूले भारतले बन्द गरेकाले अन्य मुलुकबाट सामान ल्याउँदा लागत बढी पर्ने गरेको बताउँछन्। यसैले खुद्रा पनि महँगो पर्न गएको हो। अझै गहुँ, मैदाको पिठोको अभाव भने भएको छैन, उनले भने। भारत सरकारले गहुँमा प्रतिबन्ध लगाएसँगै नेपालमा अन्य मुलुकबाट समेत गहुँको आयात भएको छैन। भन्सार विभागको तथ्यांकआुसार साउन महिनामा कुनै पनि मुलुकबाट आएको छैन। जबकी यसअघि असारमसान्तसम्ममा मेक्सिकोबाट ३ सय २६ केजी गहुँको दाना आयात भएको थियो। यस्तै अष्ट्रेलियाबाट ७ केजी र टर्कीबाट २ केजी गहुँको दाना आयात भएको भन्सार विभागले बताएको छ। तर, व्यवसायीहरूले केही महिनाअघि नै माग प्रतितपत्र (एलसी) मार्फत माग गरिसकेकाले भारतबाट साउनमा मैदा भने १ लाख ३२ हजार ६५ किलोग्रामको आयात भएको छ। यो राजस्वबाहेक ५४ लाख ३६ हजार रुपैयाँ बराबरको हो। यद्यपि भारतले निर्यात प्रतिबन्ध गर्नुअघि वैशाख मसान्तसम्ममा १९ करोड १५ लाख ५६ हजार ८ सय ५४ केजी आयात गरेको थियो। यो ६ अर्ब ३२ करोड ४९ लाख ३९ हजार रुपैयाँ बराबरको थियो। सोही अवधिमा मैदा ३ लाख १० हजार ७ सय ५२ किलो भारतबाटै आयात भएको थियो। यो १ करोड ६४ लाख ८९ हजार रुपैयाँ बराबरको थियो। महोत्तरीको बर्दिबास नगरपालिका१३, बिजपुराका किसानले लगाएको गहुँ खेती । तस्बिर : राजकरण महतो भन्सार विभागका सूचना अधिकारी पुण्यविक्रम खड्का भारतले निर्यात प्रतिबन्ध लगाएकै कारण तथ्यांकमा उल्लेख नभएको बताउँछन्। उनकाअनुसार विगतका आर्थिक वर्षको तुलनामा पछिल्लो आर्थिक वर्षमा भारतबाट गहुँको आयातमा कमी भएको पनि थियो। सबैभन्दा बढी आयात भारतबाटै गर्दै आएकोमा पछिल्लो वर्षमा अझै क्रमशः घट्दै गएको र अन्य मुलुकबाट पनि ल्याउन थालेको देखिन्छ, उनले भने। मुलुकभर सबैभन्दा बढी गहुँ उत्पादन गर्ने देशमा रूस, युक्रेन, क्यानाडा, फ्रान्स, अमेरिका र भारत पर्छन्। यसमध्ये विश्व बजारमा करिब ३० प्रतिशत गहुँको आपूर्ति रूस र युक्रेनले गर्दै आएको देखिन्छ। साथै, रूसको उत्पादनमध्ये आधा गहुँ मिश्र, टर्की र बंगलादेशले खरिद गर्ने गरेका छन्। युक्रेनको गहुँ नेपाल, इन्डोनेसिया, फिलिपिन्स, टर्कीलगायतका देशले खरिद गर्ने गरेका छन्। उक्त दुई देश युद्धमा पुगेपछि भारतले ती देशबाट भइरहेको निर्यातको अवसर लिएको देखिन्छ। भारतबाट गत वर्षको तुलनामा झन्डै तेब्बर बढी गहुँ विभिन्न मुलुकमा मूल्य बढाएर निर्यात गर्यो। यसअघि नेपालले पनि प्रायःजसो गहुँ युक्रेनबाट नै आयात गथ्र्यो। युद्धका कारण अहिले त्यहाँबाट गहुँ आउने अवस्था नभएकाले नेपालले भारतबाट धेरै गहुँ आयात गर्दै आएको थियो। तर, यो पनि ठप्प भयो। यता गहुँ निर्यात खुलाउन १ महिनाअघि भारतलाई पठाएको नेपाल सरकारको पत्रको जवाफ अझै आएको छैन। उद्योग, वाणिज्य तथा आपूर्ति मन्त्रालयका प्रवक्ता डा नारायणप्रसाद रेग्मी भारतसँग नेपालका लागि गहुँ निर्यात गर्न अनुरोध गरिरहेको र कूटनीतिक पहल भएको बताउँछन्। सरकारले पनि खुला गरिदिन एक महिनाअघि अनुरोधसहित पत्र पठाएको उनले जानकारी दिए। छिमेकी मुलुक हो छोड्न सक्छन। किनभने आफूर्तिका लागि भारतलाई पत्र पठाएरै अनुरोध गरिएको १ महिना भयो। ढिलाइ किन भयो भन्ने कुरा भारतलाई नै थाहा होला। तर, उनीहरू सकारात्मक छन्। कहिल्य खुलाउँछ भन्ने चाहिँ ठेगान भएन। हामी प्रतिक्षामा छौं, उनले भने। नेपालमा सकभर संकट स्थिति आउन नदिने उनको आश्वासन छ। पछिल्लो समय आयातमा कमी हुँदा गहुँ तथा मैदा र यसबाट बनेका वस्तु महँगो हुँदै छ। यसलाई नियन्त्रण गर्न र उत्पादन बढाउन सरकारले विशेष मधेस र १ नम्बर प्रदेलाई केन्द्रित गरेर गहुँको विशेष कार्यक्रम गर्दै आएको डा श्रेष्ठले जानकारी दिए। गहुँको उत्पादन बढाउन र क्षेत्रफल विस्तार गर्न विशेष कार्यक्रममार्फत सहयोग पुर्याउन संघले प्रदेश र स्थानीय तहमा बजेट पठाएको छ। खासगरी सिराहा, सप्तरी र मधेसतिर धान काटेपछि लगातार ३ वर्षसम्म गहुँ नलगाएको ठाउँमा प्रोत्साहन स्वरूप पैसा दिएर गहुँ खेती गर्न लगाउने कार्यक्रम छ। यसका लागि सिँचाइ, मल, बीउ सबैको व्यवस्था छ। साथै उत्पादन भइसककेपछि उद्योगसँग जोड्ने व्यवस्था छ। तर, यसमा समस्या के छ भने यो कार्यक्रम स्थानीय तहले गर्नुपर्छ। तर, स्थानीय तहमा जनशक्तिको कमी, बुझाइको कमी, हामीले एउटा काममा पठाएको खर्च त्यसैमा खर्च नगर्दिने समस्या छ, उनले सुनाए। यद्यपि संघीय सरकारले गहुँ बाली उत्पादनलाई विशेष ध्यान दिएको यस्तो कार्यक्रमहरू मन्त्रालयले ल्याएको बताएको छ। यससँग सरकारले गहुँका बीउमा अनुदानको कार्यक्रम ल्याएको छ। मनत्रालयले स्रोत बीउ, उन्नत बीउलगायतका बीउ उत्पादन गर्नेलाई अनुदान दिन यसपटक सूचना निकालीसकेको छ। उच्चस्तरको बीउका लागि सहकारीमार्फत अनुदान दिएको छ। अनुदानको करोडौं रकम पठाइसकेको छ। यसर्थ, सरकारले बीउमा अनुदानमार्फत लागत घटाउने र गुणस्तरीय बीउ उपलब्ध गराउने गरेको छ। साथै यो बालीको क्षेत्रफल विस्तार गर्ने, उत्पादन बढाउने र आयात कम गर्न यस्तो विशेष कार्यक्रम सञ्चालनमा ल्याएको उनले बताए। पहिला निर्यात गर्ने देश अहिले आयातमा भर पर्नु भनेर टिप्पणी गर्नु समयसापेक्ष नभएको मन्त्रालयका बाली विकास तथा जैविक विविधता विभाग प्रमुख डारामकृष्ण श्रेष्ठको तर्क छ। किनभने ५० वर्षअघिको तुलनामा ३ गुणा जनसंख्या बढेको छ। उत्पादन क्षेत्रबाँझो हुनेक्रम बढेको छ। अधिकांश सहरमा झर्ने खेती नगर्ने प्रवृत्तिले आयात गर्नब बाध्य हुनुपरेको उनले बताए। गहुँ निर्यात गर्न भारतसँग अनुरोध गरिरहेका छौं। सरकारले खुला गरिदिन एक महिनाअघि अनुरोधसहित पत्र पठाएको थियो। ढिलाइ किन भयो भन्ने कुरा भारतलाई नै थाहा होला। हामी प्रतीक्षामा छौं। डा नारायणप्रसाद रेग्मी, प्रवक्ता, उद्योग, वाणिज्य तथा आपूर्ति मन्त्रालय भारतले निर्यात प्रतिबन्ध लगाएकै कारण भन्सारको तथ्यांकमा गहुँ आयात भएको देखिँदैन। नेपालले सबैभन्दा बढी आयात भारतबाटै गर्ने हो। पुण्य विक्रम खड्का, सूचना अधिकारी, भन्सार विभाग खाद्यान्नको उपलब्धता राज्यको सुरक्षा हो। त्यसैले सरकारले यसको सुनिश्चितता गर्नुपर्छ। नेपालले अन्न भण्डारण बढाउन जरुरी छ। डा पोषराज पाण्डे, विज्ञ, वैदेशिक व्यापार अधिकांश सञ्चारमाध्य र राजनीतिज्ञहरूले कुनै जवानामा गहुँको निर्यात हुन्थ्यो भन्दै आएको तर यसको वास्तविकता फरक भएको वैदेशिक व्यापार विज्ञ डा पोषराज पाण्डेको तर्क छ। उनकाअनुसार आजभन्दा करिब ४०५० वर्षअघि निर्यात हुन्थ्यो भन्नु अर्थपूर्ण छैन। किनभने त्यतिबेला तराईमा भएको उत्पादन पहाडसम्म पुर्याउन बाटो थिएन। त्यतिबेला तराईमा मलेरियाले गर्दा जनसंख्या पनि कम थियो। जनसंख्या कम र उत्पादन बढी भएकाले यसलाई नेपालको पहाडी भूभागमा पनि लैजान सम्भव नभएकाले बाध्य भएर निर्यात गर्नु परेको स्थिति बनेका थियो, व्यापार विज्ञ डा पाण्डेले भने। सरकारले उपभोक्ताहरूलाई गहुँलगायतका खाद्यवस्तुको अभाव हुन नदिन खाद्य सुरक्षा राष्ट्रिय सुरक्षाको एउटा अंग भनेर बुझ्न जरुरी भएको सरोकारवालाहरू औंल्याउँछन्। खाद्यान्नको उपलब्धता राज्यको सुरक्षा हो। यसैले सरकारले यसको सुनिश्चितता गर्नुपर्ने वैदेशिक व्यापार विज्ञ डा पोषराज पाण्डेको भनाइ छ। यसैले उनी भनछन्, सरकारले खाद्यान्नको भण्डारणको काम गर्नुपर्यो। खाद्य संस्था त छ तर कति गर्छ भन्ने हो। खाद्यान्न भण्डारणका लागि वेयर हाउस चाहियो। यससँगै कृषि उत्पादनमा वास्तविक किसानलाई उत्पादनमा सपोर्ट पुर्याउनुपर्छ। नेपालमा पनि बर्सेनि लाखौं टन गहुँ उत्पादन हुने गरेको छ। नेपालको कुल भूभागमध्ये गहुँ खेती मात्रै ७ लाख ११ हजार ६७ हेक्टर क्षेत्रफलमा लगाइँदै आएको कृषि तथा पशुपन्छी विकास मन्त्रालयले जानकारी दिएको छ। मन्त्रालयका अनुसार उक्त भूभागबाट करिब २१ लाख २७ हजार २ सय ७६ मेट्रिक टन गहुँ बाली उत्पादन भएको छ। पछिल्लो वर्ष गहुँ बालीको क्षेत्रफल र उत्पादन क्षमता बढ्दै गएको तथ्यांकले देखाउँछ। किनभने आर्थिक वर्ष २०७४७५ मा ७ लाख ६ हजार हेक्टरमा बाली लगाइएकोमा करिब ४ वर्षपछि ४ हजार २ सय २४ हेक्टरले क्षेफल बढेर ७ लाख ११ हजार ६७ हेक्टर पुगेको छ। क्षेत्रफलको विस्तार भएसँगै उत्पादन क्षमता पनि बढ्दै जाने अपेक्षा गरिएको छ। प्रदेशगत रूपमा सबैभन्दा बढी मधेसमै उत्पादन हुँदै आएको छ। पछिल्लो समयको तथ्यांकअनुसार मधेसमा वार्षिक करिब ६ लाख ८ हजार २ सय २८ मेट्रिक टन उत्पादन भएको छ। यसपछि लुम्बिनी प्रदेशमा ५ लाख २८ हजार मेट्रिक टन, सुदूरपश्चिममा ३ लाख ६५ हजार मेट्रिक टन, कर्णालीमा १ लाख ७३ हजार, बागमतीमा १ लाख ७२ हजार ७ सय, प्रदेश १ मा १ लाख ७२ हजार ४ सय र सबैभन्दा कम गण्डकी प्रदेशमा १ लाख ३ हजार मेट्रिक टन उत्पादन हुँदै आएको छ। नेपालको आन्तरिक बजारमा पनि कुल खपतको करिब ६० प्रतिशत स्वदेशकै उत्पादनले धान्ने कृषि तथा पशुपन्छी विकास मन्त्रालयको दाबी छ। बाँकी ३० प्रतिशत हाराहारीमा आयात गर्ने गरिएको बताएको छ। मन्त्रालयका बाली विकास तथा जैविक विविधता विभाग प्रमुख डारामकृष्ण श्रेष्ठ पछिल्लो समय गहुँबाली लगाउने क्षेत्रफल पनि बढिरहेकाले उत्पादन क्षमता पनि विस्तार हुँदै गएको बताउँछन्। यद्यपि यससँगै गहुँको माग पनि अत्याधिक बढेको छ। खासगरी औद्योगिक प्रयोजनमा छ। अधिकांश गहुँलाई रिफाइन गरेको मैदाबाटै विभिन्न खाद्यवस्तु बनाउने गरिएकाले माग बढेको उनको भनाइ छ। पछिल्लो समय ह्वाइब्रेड खाने, पिज्जा, चाउमिन, मःम खाने प्रचलन बढेको छ। साथै चाउचाउ, बिस्कुट लगायतको औद्योगिक उत्पादन बढ्दै गएको छ। यसैले हाम्रो आवश्यकताको ३० प्रतिशतभन्दा बढी आयातमै भर पर्नु परेको छ, उनले अन्नपूर्णसँग भने।"
आर्थिक समृद्धिको एजेण्डा सबै दलले अघि सारौं : कमल थापा,"हेटौंडा : राष्ट्रिय प्रजातन्त्र पार्टी (राप्रपा) नेपालका अध्यक्ष कमल थापाले मुलुकलाई आर्थिकरुपमा समृद्ध बनाउन अब सबै राजनीतिक दलहरुले साझा एजेण्डा तय गर्नुपर्ने बताएका छन् । मकवानपुरगढीमा आज आयोजित एक कार्यक्रमलाई सम्बोधन गर्दै थापाले मुलुक आर्थिक रुपमा समृद्ध हुन नसक्दा पटकपटक फेरिएको व्यवस्था आम नेपाली जनताका लागि निरर्थक सावित भएको बताए । उनले अब सबै दलले आर्थिक समृद्धिको साझा एजेण्डा बनाएर आगामी निर्वाचनमा जानुपर्ने सुझाव दिए । उनले भने,' मुलुकलाई आर्थिकरुपमा समृद्ध बनाउन सबै राजीतिक दलहरुले एजेण्डा तय गरौं।' विभिन्न वाद, सिद्धान्त र क्रान्तिको चर्को नाराले मात्रै जनताको जीवनस्तरमा सुधार नआउने भन्दै थापाले मुलुकलाई असफल राष्ट्र हुनबाट जोगाउन सबै गम्भीर र जिम्मेवार हुनुपर्नेमा जोड दिए । भ्रस्टाचार ,कुशासन र बेरोजगारीको दलदलमा मुलुक भाँसिएको भन्दै उनले यो डरलाग्दो चक्र तोड्नका निम्ति दुरदर्शी नीति र योजना आवश्यक भएको बताए । सत्ता र स्वार्थ केन्द्रित नेता र पार्टीले मुलुकलाई निकास दिन नसक्ने भन्दै थापाले राष्ट्रवादी सोच र चिन्तन लिन सबैलाई आग्रह गरे ।"
घटस्थापनाको साइत पारेर प्रचण्ड नयाँ घरमा (तस्बिर),"चितवन : नेकपा (माओवादी केन्द्र) का अध्यक्ष पुष्पकमल दाहाल प्रचण्डगृह प्रवेश गरेका छन् । भरतपुर महानगरपालिका१४ स्थित भिमसेननगरमा नयाँ बनाएका हुन् । सोमबार घटस्थापनाको साइत पारेर उनले गृह प्रवेश गरेका हुन् । करिब १० कट्ठा क्षेत्रफलमा कम्पाउण्ड गरेर ढलान गरेको भुँइ तलाको घर बनाएका छन् । बाजागाजासहित गृह प्रवेश गरेका हुन् । प्रचण्डसहित उनकी पत्नी सीता दाहाल, छोरीहरु रेनु दाहाल, गंगा दाहाल र पार्टीका नेता कार्यकर्ता थिए । प्रचण्डले आफू गाँउमै फर्किएको बताएका छन् । उनी चुनाव लड्ने चितवन क्षेत्र नम्बर ३ मै घर बनाएका हुन् । यसअघि उनी चितवन आउँदा छोरी भरतपुर महानगरपालिकाको प्रमुख रेनु दाहालको घरमा बस्थे । अब आफ्नै घरमा बसेर राजनैतिक गतिविधि सक्रिय बनाउनेछन् । मंसिर ४ मा निर्वाचन नजिकिँदै जाँदा प्रचण्ड चितवन केन्द्रित बन्न थालेका छन् । विगत तीन दिनदेखि उनी चितवनमै रहेका छन् । उनी विभिन्न कार्यक्रममा व्यस्त छन् ।"
दसैंमा सिमावर्ती बजार सुनसान,"इलाम : लाखौं रुपैयाँको कारोबार हुने पशुपतिनगर नाका दसैंको समयमा पनि सुनसान छ । पहिलेपहिले एक महिनादेखि भारतीय ग्राहकले भरिने पशुपतिनगरमा यसपटक सुनसान बनेको हो । विगतका दसैंमा दार्जीलिङबाट दैनिक आउने सयौं भारतीय पर्यटकहरु पशुपतिनगर आएर कपडा, जुत्ता कस्मेटिक सामाग्री खरिद गर्ने र यसबाट लाखौंको कारोबार हुने गरेको सूर्योदय नगर उद्योग वाणिज्य संघका अध्यक्ष प्रमोद राईले बताए । उनले भने, 'हाम्रो लागि दसैंका सबैभन्दा खराब सिजन बन्यो यो वर्ष ।' भारतको पश्चिम बंगाल, सिक्किम र भुटानसम्मका व्यापारीहरुको कारोबार हुने पशुपतिगनर बजारमा भारततर्फको भन्सारले आयात निर्यातको कारोबार नगर्दा व्यापरिको कारोबार पनि ठप्प छ । भारतीय पक्षले भन्सारको कारोबार नगर्दा नेपालका उत्पादन वैधानिक रुपमा भारततर्फ निकासी हुन सकेको छैन । सूर्योदय उद्योग वाणिज्य संघका अध्यक्ष प्रमोद राईले भने, 'गत वर्ष यो अवधीमा दैनिक ५० लाखको कारोबार हुने व्यपारीक केन्द्रमा अहिले मुस्किलले १० लाखसम्मको कारोबार हुने गरेको छ । २०३६ सालमा स्थापना भएको पशुपतिनगर बजारमा ९० प्रतिशत ग्राहक भारतीय पर्यटक, व्यपारी र सर्वसाधारण हुने गरेका थिए । चीनबाट सोझै सामान भारतका विभिन्न सहरमा जाने गरेकाले पनि पशुपतिनगरको व्यापार घट्न थालेको संघका अध्यक्ष प्रमोद राईले बताए । उनले चीनले नुथला बोर्डर हुँदै भारततर्फ आफ्ना उत्पादन हुँदै निर्यात गर्न थालेपछि पशुपतिनगर बजार थलिन थालेको हो । पशुपतिनगरमा व्यपार गर्ने ७ सय व्यपारीहरुमध्ये अहिले ३५० हाराहारीमा मात्र व्यापारीहरु पशुपतिनगरमा छन् । व्यापार सुक्दै जाँदा अधिकांश व्यापारीहरु विस्थापित भइ भारतको सिलिगुडी, काठमाडौं, विराटनगर, विर्तामोड लगायतका सहरमा जाने गरेका छन् । इलाम, पाँचथर र ताप्लेजुङ क्षेत्रमा उत्पादित सामग्री निर्यात गर्न सहज र छोटो बाटो हुने पशुपतिनगर नाकामा भारततर्फ अध्यागमन, प्लान्ट क्वाराइन्टेन खोल्न पहल गर्न सरकारलाई आग्रह गरेपनि सुनुवाइ नभएको अध्यक्ष राईले बताए ।"
"संविधानको रक्षा मेरो प्राथमिकता हो, प्रधानमन्त्री पद होइन : प्रचण्ड","चितवन : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफू प्रधानमन्त्री बन्ने दौडमा नरहेको बताएका छन्। मंसिरमा हुने संघिय र प्रदेशको निर्वाचनपछि को प्रधानमन्त्री बन्ने भन्ने चर्चा भइरहँदा प्रचण्डले आफ्नो लागि प्रधानमन्त्रीभन्दा पनि लोकतन्त्र र संविधानको रक्षा मुख्य प्राथमिकता भएको बताएका हुन्। प्रेस सेन्टर नेपाल चितवनले आयोजना गरेको कार्यक्रममा अध्यक्ष प्रचण्डले राजनैतिक स्थिरताको लागि आफू लागि परेको बताए। म प्रधानमन्त्रीको रेसमा होइन, लोकतन्त्रको रक्षा, राष्ट्र र संविधानको रक्षा मेरो पहिलो प्राथमिकता हो ,उनले भने, मैले चाहेको भए २०७४ को निर्वाचनपछि पाँचै वर्ष प्रधानमन्त्री हुने अफर मलाई थियो, त्यसपछि पनि पटकपटक भयो, अहिले भर्खर पनि छ। प्रधानमन्त्री मुख्य कुरा होइन राजनैतिक स्थिरता हो। उनले लोकतन्त्रको सुदृढिकरण र आर्थिक विकासको वातावरण बनाउन आफूलाई समर्पित गरेको बताए। उनले जनताको आर्थिक विकास र समृद्धिमा आफू लागेको बताए। आउँदो निर्वाचन लोकतन्त्रको लागि परीक्षा भएको उनको भनाई छ। लोकतन्त्रको नयाँ परीक्षा मंसिर ४ को चुनाव हो, लोकतन्त्रको एउटा नयाँ खुड्किलो हो , उनले भने, फैसला तपाईहरुको हातमा छ। जनताले दिएको फैसला मान्य हुने उनले बताए। उनले मंसिर ४ मा आफ्नो फैसला दिने वातावरण बनाउन सबैलाई आग्रह गरे। प्रचण्डले नपाली पत्रकारिता जगतले मुलुकको राजनैतिक परिवर्तनको लागि अतुलनिय भूमिका निर्वाह गरेको भन्दै प्रसंसा गरे। उनले राजनैतिक परिवर्तनमाथि हुने षड्यन्त्रप्रति चनाखो रहन पत्रकारलाई आग्रह गरे। निर्वाचन लक्षित गरेर प्रचण्ड अहिले चितवन केन्द्रित छन्।"
राष्ट्रियसभा अध्यक्षको निर्देशन : पदमुक्त सभामुखले गराएका निर्णय कार्यान्वयन नगर्नू,"काठमाडौं : राष्ट्रियसभाका अध्यक्ष गणेश तिमल्सिनाले कानून बमोजिम पदमुक्त भइसकेका प्रतिनिधि सभाका सभामुख र उपसभामुख गरेका निर्णय कार्यन्वयन नगर्न संसद सचिवालयलाई निर्देशन दिएका छन्। अध्यक्ष तिमल्सिनाले पदमुक्त भएका सभामुख अग्नि सापकोटा र उपसभामुख पुष्पा भुसालसहित गत भदौ ५ गते १ बजे बसेको संघीय संसद सचिवालयको सचिवालय सञ्चालन तथा व्यवस्थापन समितिको बैठकले गरेका निर्णय कार्यान्वयन गर्न गराउन उपयुक्त नभएकाले नगर्न निर्देशन दिएका हुन्। तिमल्सिनाको निजी सचिवालयबाट उपसचिव सुशीला आचार्यले आइतबार संसदका महासचिव डा भरतराज गौतमलाई लेखेको पत्रमा भनिएको छ, २०७४ सालमा प्रतिनिधि सभाको निर्वाचनको लागि समानुपातिक निर्वाचन प्रणाली बमोजिम उम्मेदवारको बन्दसूची पेश हुने अघिल्लो दिनसम्म मात्र व्यवस्थापिका संसद कायम रहेको विगतको अभ्यास रहेको, निर्वाचन आयोगबाट निर्वाचनको सघन रुपमा तयारी भइरहेको सन्दर्भ समेतलाई आधार मानी प्रतिनिधि सभाका पदाधिकारी तथा सदस्यहरूको कार्यावधि नेपालको सविधान, प्रचलित कानून र विगतको अभ्यास वमोजिम निश्चित हुने व्यहोरा प्राप्त भएको सन्दर्भमा मिति २०७२०६०५ गते दिनको १:०० बजे वसेको संघीय संसद सचिवालयको सचिवालय सञ्चालन तथा व्यवस्थापन समितिको बैठकले गरेका निर्णय कार्यान्वयन गर्न गराउन उपयुक्त नदेखिएको सम्माननीय अध्यक्षज्यूबाट निर्देश भएकोले सोही बमोजिम गर्नु गराउनु हुन निर्देशानुसार अनुरोध छ। यस अगाडि तिमल्सिनाले सभामुख र उपसभामुखको कार्यकाल कहिलेसम्म हो जानकारी गराउन निर्वाचन आयोगलाई समेत पत्राचार गरेका थिए। सचिवालयको पत्रमा भनिएको छ, मंसिर ४ गते निर्वाचनको मिति घोषणा भई सम्मानित निर्वाचन आयोगले तालिका समेत घोषणा गरिसकेको सन्दर्भमा नेपालको संविधान बमोजित २०७४ मा गठन भएको प्रतिनिधि सभाका पदाधिकारी तथा सदस्यको कार्यावधि कहिलेसम्म रहने हो ? खुलाई पठाईदिनुहुन निर्देशानुसार अनुरोध छ। जवाफमा राष्ट्रिय सभाका सचिवालयलाई सम्बोधन गर्दै निर्वाचन आयोगका उपसचिव लक्ष्मी शर्माले आयोगको भदौ ३० गतेको बैठकबाट असोज १ गते राति १२ बजेदेखि बन्दसूची कायम नरहने र सो को जानकारी संघीय संसद सचिवालयलाई पत्राचार भइसकेको जानकारी गराएकी थिइन्। प्रतिनिधि सभाको निर्वाचन २०७२ मंसिर ४ गतेका लागि घोषणा भएको छ। उक्त कार्यक्रमका लागि निर्वाचन आयोगमा दलहरुले समानुपातिक उम्मेदवारको नामावली समेत बुझाइसकेका छन्। प्रत्यक्षतर्फको उम्मेदवारको भने असोज २३ गते दर्ता गर्ने कार्यतालिका छ।"
"निर्वाचनका लागि मधेशमा २३ हजार म्यादी प्रहरी खटाइने, कुन जिल्लामा कति ?","जनकपुरधाम :आसन्न प्रतिनिधिसभा र प्रदेशसभा निर्वाचनको सुरक्षाका लागि मधेश प्रदेशमा २३ हजार म्यादी प्रहरी खटाइने भएको छ । मधेशको आठवटै जिल्लामा २३ हजार ७ सय ७१ म्यादी प्रहरी खटाइने मधेश प्रदेश प्रहरी कार्यालयले जनाएको छ । जसमा सबभन्दा बढी धनुषामा ३ हजार ८ सय ८६ र सबैभन्दा कम पर्सामा २ हजार ७ जना खटाइनेछ । मधेश प्रदेश प्रहरी प्रवक्ता सुमनकुमार तिमिल्सिनाका अनुसार सप्तरीमा ३ हजार २ सय ७८, सिरहामा २ हजार ८ सय ९, धनुषामा ३ हजार ४ सय ८६, महोत्तरीमा २ हजार ८ सय १ म्यादी प्रहरी खटाइने तयारी गरेको छ । यस्तै सर्लाहीमा ३ हजार ३ सय ७, रौतहटमा २ हजार ९ सय ३९, बारामा ३ हजार १ सय ४४ र पर्सामा २ हजार ७ जना म्यादी प्रहरी खटाने संख्या निर्धारण गरिएको छ । मधेश प्रदेशमा २३ हजार ७७१ म्यादी प्रहरीको लागि खोलेको भर्नामा ६२ हजार भन्दा बढीले आवेदन दिएका छन् ।"
