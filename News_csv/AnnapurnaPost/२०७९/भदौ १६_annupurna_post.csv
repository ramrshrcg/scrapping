शीर्षक,विवरण
डिजेल र मट्टितेलको मूल्यमा वृद्धि,काठमाडौं : नेपाल आयल निगमले डिजेल र मट्टितेलको मूल्यमा वृद्धि गरेको छ। निगमले डिजेल र मट्टितेलमा प्रतिलिटर ६ रुपैयाँले वृद्धि गरेको हो। यो मूल्य बिहीबार रातिदेखि लागू हुने छ। यससँगै डिजेल र मट्टितेलको मूल्य १७८ पुगेको छ। यसअघि १७२ रुपैयाँ कायम थियो। निगमले पेट्रोल र ग्यासको मूल्य भने यथावत राखेको छ। आजमाजै भारतीय ओयल कर्पोरेशनले पेट्रोलिय पदार्थको नयाँ मूल्य सूची पठाएको थियो। निगमले मूल्य समायोजनपश्चात पनि १५ दिनमा करिब २० करोड ५२ लाख घाटा रहेको जनाएको छ।
"थकाली समितिको अध्यक्षमा गजेन्द्र तुलाचन चयन, सबै केन्द्रीय सदस्य निर्विरोध","जोमसोम : थकाली सेवा समिति नेपाल (केन्द्र) अध्यक्षमा गजेन्द्र तुलाचन निर्विरोध चयन भएका छन्। मुस्ताङमा बिहिबार सम्पन्न १३ औ महाधिवेशनले तुलाचनसहित २७ जना केन्द्रीय सदस्य निर्विरोध निर्वाचित गरेको हो । महाधिवेशनबाट काठमाडौं क्षेत्रका तुलाचनलाई आगामी ३ वर्षीय कार्यकालका लागि निर्विरोध चयन गरिएको हो। केन्द्रअन्तर्गत कुल २३३ जना महाधिवेशन प्रतिनिधिमध्ये तुलाचनको मात्र एकल उम्मेदवारी परेको थियो। यसअघि चितवनमा भएको ११औं महाधिवेशनमा झिनो मतान्तरले उनी अध्यक्ष पदमा पराजित भएका थिए। यसपटक भने उनी सर्वसम्मत भएका हुन्। समितिको संशोधित विधान २०७५ अन्तर्गत भूगोल र क्षेत्रगत समावेशीताको आधारमा भएको निर्वाचनमा १९ क्षेत्रका २६ जना केन्द्रीय सदस्य निर्विरोध भएको निर्वाचन समितिका संयोजक डा ज्योति शेरचनले जानकारी दिए। डाशेरचनका अनुसार महाधिवेशनले काठमाडौं क्षेत्रबाट ५,पोखराबाट ३, बुटवलबाट २, थासाङबाट २ दुई जना र जोमसोमबाट, दाना तातोपानी, वुर्तिवाङ, बेनी, दरवाङ, बाग्लुङ, भरतपुर, मुग्लिङ, भैरहवा, नेपालगञ्ज, बिरेठाँटी, कुस्मा, गल्कोट र स्याउलीवाङबाट एकएक जना केन्द्रीय सदस्यमा निर्विरोध चयन भएका हुन्। यस्तै महाधिवेशनले समितिको केन्द्रीय सभा सदस्यमा १३ जनालाई निर्विरोध चयन गरेको छ। निर्वाचन समितिको संयोजक डा ज्योति भट्टचन र सदस्यहरू ज्ञानेन्द्र शेरचन, राजु गौचन र मिनबहादुर गौचनले सहजीकरण गरेका थिए। थकाली सेवा समितिका नवनिर्वाचित अध्यक्ष गजेन्द्र तुलाचनले सन्तुलित र क्षमतावान व्यक्तिको छनौट गरी कार्यसमितिलाई पूर्णता दिने बताए। उनले थकाली समुदायको उत्थान, कलासंस्कृति र मौलिकताको संरक्षण, संगठन सुदृढीकरण र समग्र थकाली समुदायको उत्थान र विकासलाई प्राथमिकतामा राखेर काम गर्ने प्रतिवद्धता जनाए। महाधिवेशनले विधान संशोधन समिति गठन गरेको छ। समितिले १९ वटै क्षेत्रबाट प्राप्त सुझावलाई लिपीवद्ध गर्दै विधान संशोधन गर्ने अधिकार समितिलाई प्रदान गरेको छ। अधिवेशनले ३ वर्षे कार्यकालमा भएका कार्यप्रगति, आर्थिक प्रतिवेदन, विधान संशोधन र सांगठनिक प्रतिवेदन सर्वसम्मत पारित गरेको छ। थकालीहरुको उद्गमस्थल थाक सात सय क्षेत्रको कोवाङमा भएको महाधिवेशनले थकालीहरुलाई एकतावद्ध रुपमा अघि बढाउन ऊर्जा प्रदान गरेको पूर्व महासचिव रवीन्द्र शेरचनले उल्लेख गरे। थकाली सेवा समितिको माध्यमबाट थकालीहरुको धर्मसंस्कृति र मौलिकतालाई जगेर्ना गर्ने सन्देश प्रवाह गरेको बताए।"
भाजपा नेताको गोली हानी हत्या,गुरुग्राम : भारतको हरियाणाको गुरुग्राममा कपडाको शोरूममा गएका भाजपा नेता सुखवीरलाई करिब पाँच जनाको समूहमा आएको अज्ञात बन्दुकधारीहरूले गोली हानेका छन्। पश्चिम गुरुग्रामका डीसीपी दीपक सहारनले सो घटनाको पुष्टि गरेका छन्। उनी कपडा किन्न सो पसलमा गएका थिए। भाजपा नेता तथा सोहना मार्केट कमिटीका पूर्व अध्यक्ष सुखबीरको उपचारको क्रममा मृत्यु भएको प्रहरीले जनाएको छ। सुखवीर मुख्यमन्त्री मनोहरलाल खट्टरको निकटका व्यक्ति रहेको बताइएको छ। गुडगाउँ प्रहरीले सीसीटीभी फुटेज र अन्य प्रमाणका आधारमा अनुसन्धान सुरु गरेको छ।
"नाका नखुल्दा निर्माण सामग्री चीनमै रोकिए, आयोजनाको काम प्रभावित","काठमाडौं : सामग्री आयात गर्न नपाउँदा रसुवामा निर्माणाधीन माथिल्लो सान्जेन जलविद्युत् आयोजनाको काम प्रभावित भएको छ। आयोजनाले चीनबाट निर्माण सामग्री आयात गर्दै आएको छ। तर अहिले चीन तर्फका रसुवागढी र तातोपानी दुवै नाका बन्द हुँदा सामग्री आयात ठप्प छ। आयोजना प्रमुख सुदनसिंह महतका अनुसार आयोजनाको निर्माण सामग्री चीनस्थित कम्पनी, केरुङ र ल्हासामा रोकिएको छ। 'सामग्री आयात नहुँदा आयोजनाको काम सुस्त गतिमा सञ्चालन भइरहेको छ,' उनले भने, 'उपकरण नहुँदा कामदारले काम नियमित गर्न पाएका छैनन्।' नियमित काम भएको खण्डमा तीन महिनामा काम सकिने उनको भनाइ छ। 'नियमित काम हुन पाए त तीन महिनाको मात्र काम बाँकी छ', उनले भने, 'सामग्री आयात कहिलेबाट हुन्छ भन्ने समस्या भयो।' उनका अनुसार कोरोना सुरु भएपछि काम नियमित हुन पाएको छैन। अहिले आयोजनामा इलेक्ट्रोमेकानिकलतर्फ उपकरण जडानको काम भइरहेको छ। यसका लागि १५ जना चिनियाँले काम गरिरहेका छन्। तर सामग्री आयात हुन नसक्दा उनीहरूले कामलाई गति दिन पाएका छैनन्। आयोजना निर्माण अन्तिम चरणमा पुगेको छ। रसुवाको आमाछोदिङ्मो गाउँपालिका५, चिलिमेमा निर्माण भइरहेको आयोजनाको ९९ प्रतिशत भौतिक प्रगति भएको छ। इलेक्टोमेकानिकलतर्फ उपकरण जडानको काम भइरहेको छ। यसको पनि ८० प्रतिशत काम सकिएको छ। उपकरण जडानको काम चिनियाँ ठेकेदार तोनफाङ इलेक्ट्रिक इन्टरनेशन कर्पोरेसनले गरिरहेको छ। १४८ मेगावट क्षमताको आयोजनाको इलेक्ट्रोमेकानिकलतर्फ ८० र हाइड्रोमेकानिकलतर्फ ९५ प्रतिशत काम सम्पन्न भएको छ। आयोजनाको २०६८ असोज २३ गते आयोजनाको पीपीए भएको थियो। आयोजनाको २०७२ साउन १५ गते निर्माण सम्पन्न गर्ने लक्ष्य थियो। निर्धारित समयमा निर्माण सम्पन्न गर्न नसक्दा तीन पटकसम्म म्याद थप गरिएको छ। आयोजनाको भूमिगत सुरुङ एक हजार तीन सय मिटर रहेको छ। सिभिल ठेकेदार इसिआई बज्रगुरुले आयोजना निर्माण गरिरहेको छ। सिभिल कार्यमा इसिआई बज्रगुरु जेभी, इलेक्ट्रोमेकानिकलमा चिनियाँ ठेकेदार तोनफाङ इलेक्ट्रिक इन्टरनेशन कर्पोरेसन, हाइड्रोमेकानिकलमा नेपाल हाइड्रो एण्ड इलेक्ट्रिक लिमिटेड र प्रसारण लाइन निर्माणमा मुडभरी एण्ड जोशी कन्स्ट्रक्सन प्रालिले काम गरिरहेको आयोजनाले जनाएको छ। आयोजनाले पावर हाउसदेखि चिलिमे हबसम्म ७ किलोमिटर प्रसारण लाइन निर्माण गर्नुपर्छ। मुडभरी एण्ड जोशी कन्स्ट्रक्सन प्रालिले १३२ केभी क्षमताको प्रसारण लाइन निर्माण गरिरहेको आयोजनाले जनाएको छ। २०७२ सालमा गएको भूकम्प र विश्वव्यापी फैलिएको कोरोना भाइरसका कारण आयोजना निर्माणमा ढिलाइ हुन पुगेको हो। कोरोनाको कारण कामदार तथा उपकरण नआएपछि करिब २ वर्ष काम इलेक्ट्रोमेकानिकलको काम अवरुद्ध भएको थियो।"
नागरिकता विधेयकमाथिको छलफल अर्को बैठकमा पनि जारी,काठमाडौं : राष्ट्रपतिबाट पुनःविचारका लागि फिर्ता भइ प्रतिनिधिसभाबाट सन्देशसहित प्राप्त नेपाल नागरिकता (पहिलो संशोधन) विधेयक २०७९ माथिको छलफल राष्ट्रियसभाको अर्को बैठकमा पनि जारी रहने भएको छ। आजको बैठकमा सभाध्यक्ष गणेशप्रसाद तिमिल्सिनाले छलफलमा भाग लिन नाम उपलब्ध गराउने सांसदको बोल्नेक्रम नसकिएकाले राष्ट्रियसभाको अर्को बैठकमा पनि छलफल जारी रहने जानकारी दिए। अर्को बैठक भदौ १७ गते शुक्रबार अपराह्न २ : ५९ बजे बस्नेगरी आजका लागि स्थगित भएको छ । उक्त विधेयकमाथिको छलफलमा भाग लिएर सांसद जीतेन्द्रनारायण देवले प्रमुख प्रतिपक्षी दलले नागरिकता विधेयकका सन्दर्भमा राजनीति गरेको आरोप लगाए। अघिल्लो सरकारले अध्यादेश ल्याउँदा वैवाहिक अङ्गीकृत नागरिकताको विषय किन ल्याइएन भनी उनले प्रश्न गरे। उनले त्यसको जवाफ दिन पनि माग गरेका छन्। सांसद देवले अहिलेको विधेयक संविधानसम्मत रहेको पनि स्पष्ट पारेका छन्।
गर्भवती पर्यटकको मृत्यु भएपछि पोर्चुगलका स्वास्थ्यमन्त्री दिइन् राजीनामा,लिस्बन : आपतकालीन प्रसूति सेवाहरू अस्थायीरूपमा बन्द गर्ने र एक भारतीय गर्भवती महिलालाई जबरजस्ती अस्पताल सार्ने निर्णयको व्यापक आलोचना भएपछि पोर्चुगलका स्वास्थ्य मन्त्री मार्टा टेमिडोले मङ्गलबार राजीनामा दिएकी छन्। पोर्चुगलको राष्ट्रिय सार्वजनिक प्रसारक आरटीपी न्युजले जनाएअनुसार टेमिडोले एक वाक्यमा उनीसँग पदमा रहिरहन कुनै शर्त बाँकी नरहेको भन्दै राजीनामा दिएकी छन्। लिस्बनमा एक गर्भवती महिलाको मृत्यु भएको खबर आएको पाँच घण्टापछि उनको राजीनामाको घोषणा गरिएको हो। राष्ट्रपतिको आधिकारिक वेवसाइटमा प्रकाशित एक नोटमा राष्ट्रपतिले स्वास्थ्य मन्त्रीको राजीनमा स्वीकृत गरेको उल्लेख गरिएको छ। एक गर्भवती भारतीय महिलाको डे सान्ता मारिया अस्पतालको नवजात शिशु वार्डमा बेड खाली नभएका कारण अर्को साओ फ्रान्सिस्को जेभियर अस्पतालमा सारिएको थियो। अस्पताल सार्ने क्रममा हृदयाघात भई उनको शनिबार मृत्यु भएको थियो। यही कारण जनाउँदै स्वास्थ्यमन्त्रीले राजीनामा दिएकी हुन्।
दाउद इब्राहिमबारे सूचना दिनेलाई २५ लाखको पुरस्कार,"नयाँ दिल्ली : भारतको राष्ट्रिय अनुसन्धान निकाय (एनआईए)ले फरार अन्तर्राष्ट्रिय आतङ्कवादी दाउद इब्राहिम र उनी निकट सहयोगीबारे सूचना दिने व्यक्ति वा संस्थालाई २५ लाख भारतीय रूपैयाँ नगद पुरस्कार दिने घोषणा गरेको छ। एनआईएले १८ अगस्ट २०२२ मा जारी गरेको विज्ञप्तिमा भनिएको छ, 'संयुक्त राष्ट्रसङ्घ सुरक्षा प्रस्ताव १२६७ अन्तर्गत संयुक्त राष्ट्रसङ्घले अन्तर्राष्ट्रिय आतङ्कवादी घोषित गरेको र भारतको गैरकानुनी गतिविधि ऐन १९६७ को चौथो अनुसूचीअन्तर्गत सूचिकृत दाउद इब्राहिमले डीकम्पनी नामको अन्तर्राष्ट्रिय आतंकवादी सञ्जाल चलाइरहेका छन्।' विज्ञप्तिमा भनिएको छ, इब्राहिम र उनका अन्य सहयोगीहरू विभिन्न आतङ्कवाद, हतियार तस्करी, लागुऔषध कारोबार, आपराधिक संगठन सञ्चालन, सम्पत्ति शुद्धिकरण, जाली भारतीय नोट (एफआईसीएन) को प्रचलन, अनधिकृतरूपमा कब्जा र आतङ्कवादी धन सङ्कलनका लागि प्रमुख सम्पत्तिहरू प्राप्त गर्नेजस्ता आपराधिक गतिविधिहरूमा संलग्न छन् र लश्करएतैएबा, जैशएमोहम्मद, र अल कायदासहित अन्तर्राष्ट्रिय आतङ्कवादी संगठनसँग सक्रिय सहकार्यमा काम गरिरहेका छन्।' एनआईएले सूचना दिने व्यक्ति वा संस्थाको सुरक्षाको लागि सुनिश्चितता गर्दै उनीहरूको नाम सार्वजनिक नगरिने पनि बताएको छ।"
"एक महिनाबाटै चोरीको योजना, प्रहरी देखेर भाग्न खोज्दा पक्राउ","खाँदवारी : सङ्खुवसभाको खाँदवारी नगरपालिका३ मानेभञ्ज्याङमा चोरीको प्रयास गर्ने तीन जनालाई प्रहरीले सार्वजनिक गरेको छ। धराने साहु भनिने वीरेन्द्र भगत श्रेष्ठको घरमा चोरी गर्ने क्रममा परिवारका तीन जनालाई घाइते बनाई उनीहरू फरार रहेका थिए। आरोपितहरूलाई पक्राउ गरी जिल्ला प्रहरी कार्यालय सङ्खुवासभाले बिहीबार सार्वजनिक गरेको हो। पक्राउ पर्नेमा सिलिचोङ गाउँपलिका१ का ४२ वर्षीय नन्दुराज राई, ३४ वर्षीय जगत राई र सिलिचोङ३ का २३ वर्षीय अंकित राई रहेका छन्। उनीहरूले गत मंगलबार राति पसल भएको घरभित्र पसेर वीरेन्द्रको श्रीमती तारादेवी, छोरी निता र छोरा सन्दीप भगतलाई आक्रमण गरी घाइते बनाएका थिए। घाइतेहरूको जिल्ला अस्पतालमा उपचार गरिएको छ। मंगलबार राति २ बजेतिर घरको ढोका फुटाएर भित्र छिरेका थिए। छोरा सन्दीपले ढोका खोल्नासाथ चोरी गर्न आएकाहरूले उनलाई आक्रमण गरेका थिए। आक्रमणपछि सन्दीप चिच्याउन थालेपछि उनकी आमा र दिदी आइपुगे। आमाछोरीलाई पनि रडले आक्रमण गरेको प्रहरीले जनाएको छ। उनीहरू चिच्याएपछि चोरी गर्नेहरू भागेका प्रहरीले जनाएको छ। फरार रहेका उनीहरूलाई मंगलबार दिउँसो प्रहरीले पक्राउ गरेको हो। चोरीमा संलग्न नन्दुराजको मोबाइल घटनास्थलमा नै छोडिएका कारण उनीहरूलाई पक्राउ गर्न सहज भएको डिएसपी गोदारले बताए। डिएसपी गोदारले भने 'मुख्य योजनाकार नन्दुराज ठेकेदार रहेको र पैसाको अभाव भएपछि उनले एक महिना अघिबाट चोरीको योजना बनाएको खुलेको छ।' वीरेन्द्रले पसलको रकम कहिलै बैंकमा नराख्ने थाहा पाएपछि उनीहरूले चोरीको योजना बनाउन थालेको डिएसपी गोदार बताउँछन्। श्रेष्ठको पसलमा एक करोड रुपैयाँसम्म नगद रहेको आशंकामा उनीहरू चोरी गर्न पुगेका थिए। उनीहरूले सोमबार दिनभर पसलको अवस्था अध्ययन गरेको खुलेको छ। सामान किन्ने बाहानामा पैसा राख्ने ठाउँ, ढोका, सीसी क्यामेरा लगायतको जानकारी लिएपछि उनीहरू मध्यरातमा चोरी गर्न गएको डिएपी गोदार बताउँछन्। ताला फोर्नका लागि नन्दुराजले सोही ठाउँको एक ग्यारेजमा गएर टुप्पोमा धार भएको रड ल्याएर आवश्यक सामानहरू जम्मा गरेको अनुसन्धानमा खुलेको छ। नकाबसहित गएका उनीहरूले लुकेर सीसी क्यामेरामा छोपेको फुटेजमा देखिन्छ। घरवालाले थाहा पाएपछि उनीहरूले आक्रमण गरेका हुन्। उनीहरूले हत्याको योजनासमेत बनाएर तीन वटा खुकुरी साथमा लिएर गएको डिएसपी गोदारले बताए। चोरको पहिचान नहोस् भनेर उनीहरूले नकाव र हातमा पन्जासमेत लगाएका थिए। खाँदबारीमा नै बस्दै आएका उनीहरू आफ्नो पहिचान नखुल्नेमा ढुक्क भएर खुल्ला रूपमा हिँडिरहेको अवस्थामा प्रहरीले पक्राउ गरेको हो। माक्स लगाएर हिँडिरहेका उनीहरूलाई प्रहरीले सोधपुछ गर्न लाग्दा भाग्न खोजेपछि पक्राउ गरिएको थियो। पक्राउ परेकाहरूलाई जिल्ला अदालतबाट 'डाका चोरी तथा ज्यान मार्ने उद्योग' मा म्याद थप गराई थप अनुसन्धान भइरहेको डिएसपी गोदारले बताए। उनीहरूको साथबाट बरामद गरिएको रड, खुकुरी, फलाम काट्ने कैची, कपडाको नकाव, पञ्जा लगायतका सामग्री पनि सार्वजनिक गरेको छ।"
भारतबाट आयो पेट्रोलियम पदार्थको नयाँ मूल्य सूची,"काठमाडौं : भारतीय आयल कर्पोरेसनले पेट्रोलियम पदार्थको नयाँ मूल्य सूची पठाएको छ। अंग्रेजी महिलाको पहिलो दिन भारतले नेपाल आयल निगमलाई नयाँ मूल्य सूची पठाएको हो। भारतको नयाँ मूल्यसूची अनुसार पेट्रोलको प्रतिलिटर मूल्य १३९ रुपैयाँ र डिजेलको प्रतिलिटबर ६१२ रुपैयाँ बढाइएको छ। यो मूल्य निगमले आजदेखि नै तिर्नुपर्ने हुन्छ। नयाँ मूल्य सूचीसँगै पेट्रोलमा दुई रुपैयाँ नाफा घटेको छ भने डिजेलमा १२ रुपैयाँ नोक्सानी हुने नेपाल आयल निगमले जनाएको छ। त्यस्तै हवाइ इन्धनमा समान्य मूल्य बढाइएको छ भने ग्यासको मूल्य प्रतिसिलन्डर एक रुपैयाँले घटेको छ। नेपालमा हालः पेट्रोलको मूल्य १८१, डिजेल र मट्टितेलको मूल्य १७२ र ग्यास प्रतिसिलिन्डर १८ सय रहेको छ।"
बस्ती पहिरोको जोखिममा परेपछि रातभर जाग्राम,"जाजरकोट : जाजरकोटको नलगाड नगरपालिका४ को पिपलचौरका प्रेमबहादुर रावल ठुलो पानी परेको दिन रातभर सुत्दैनन्। पहिरो खस्ने डरले जाग्राम बसेर रात काट्ने गरेको उनले सुनाए। उनले भने 'पहिरोले बस्ती नै जोखिममा छ। छोडेर काहाँ जाउँ अन्त जाने ठाउँ पनि छैन। जोखिम मोलेरै बस्न बाध्य छौ।' बस्ती पहिरोको उच्च जोखिममा परेको छ। बस्ती नजिकैको गाँरेखोलाको कटान भएको र पहिरोले एक साथ क्षति गर्न थालेपछि पिपलचौर बस्ती उच्च जोखिममा परेको हो। त्यहाँ दर्जन बढी घर पहिरोको उच्च जोखिममा छन्। पहिरो तथा खहरे खोलाको कटानले गर्दा बस्ती जोखिममा परेको स्थानीय रविन्द्र गौतमले बताए। कालिमाटी सिर्के सडक निर्माण गर्दा यसको असर परेको गौतमले बताए। 'सडक निर्माणको समयमा थुपारेको माटो पानीले बगायो, खोलो बन्यो र कटान थाल्यो, त्यसले गर्दा अहिले आएर बस्ती नै धरापमा परेको छ, उनले भने। पहिरो रोकथाम तथा नियन्त्रण समयमै गरिएन भने यसबाट ठुलो क्षति पुग्ने गौतमले बताए। सानो पानी पर्दा पहिरो जान्छ। यसबाट यहाँका मकबहादुर सिंह, सन्देश रावल, प्रेमबहादुर रावल, कलम रावल, सत्यलालगौतम, कल्पनापन्त, मनबहादुर खत्री लगायतका घर जनकल्याण आधारभूत विद्यालय जोखिममा रहेका छन। 'पहिरो रोकथाम तथा नियन्त्रणतर्फ कतैबाट पनि पहल हुन सकेको छैन', पिपलचौरका राजेन्द्र रावलले भने। यो पहिरो रोकथाम नगरिए उब्जाउ जमिन बगेर जाने खतरा हुने रावलले बताए। पहिरोले गर्दा यहाँका मान्छेहरू त्रासमा छन। स्थानीय सत्यलाल गौतमले पहिरोले आफ्नो जग्गा नै गइसकेको बताए। यो सबै रोडका कारणले सिर्जना भएको उनले बताए। 'यो रोकथाम र नियन्त्रण कसरी हुन्छ सबैले एक पटक सोचौं। जालीको व्यवस्थापन गर्न सकेमा बस्ती जोगाउन सकिन्छ होइन भने गाह्रो छ', उनले भने। वडा तथा नगर सरकारले पिपलचौर पहिरोका विषयमा आवश्यक पहल लिनुपर्ने देखिन्छ।"
"शिक्षा विमर्श भाग १, २ र ३ पुस्तक शृङ्खला विमोचन","काठमाडौं : शिक्षाविद् राजकुमार बरालको शिक्षा विमर्श भाग १, २ र ३ पुस्तक शृङ्खलाको विमोचन भएको छ। शिक्षा विमर्श प्रालिद्वारा प्रकाशित उक्त पुस्तक बिहीबार राजधानीमा विमोचन गरिएको हो। पुस्तकको हरेक भागमा शैक्षिक गतिविधिका सबै पाटोलाई केलाइएको लेखक बरालले बताए। उनका अनुसार शिक्षा विमर्शको भाग १ ले सार्वजनिक शिक्षाको चिरफार गरेको छ भने भाग २ मा शिक्षाको इतिहास, जङ्गी शिक्षा, शिक्षा आयोगका रस्साकस्सीलगायत र भाग ३ मा विश्वको आधुनिक शिक्षा, विश्वकै उत्कृष्ट शिक्षाविद्को योगदानलाई समेटिएको छ। यसर्थ पुस्तकले समग्रमा शिक्षक, शिक्षासँग सम्बद्ध सबैलाई उपयोगी हुनेछ, लेखक बरालले भने। यसैक्रममा पुस्तक विमोचन गर्दै वरिष्ठ शिक्षाविद् डा विद्यानाथ कोइरालाले शिक्षा विमर्शका ३ वटै भाग संवेग र विवेक मिलाएर लेखिएको बताए। हरेक भागमा भूमिका लेख्ने जिम्मेवारी पाएका शिक्षाविद् डा कोइराला लेखकसँग चिन्तन, चिन्ता र शान्त भएर लेख्ने क्षमता भएको टिप्पणी गर्छन्। पुस्तकको हरेक भागले धेरै पक्षलाई समेटेको छ। भाग १ ले सार्वजनिक शिक्षा, शिक्षक आन्दोलन, शिक्षण तालिम, शिक्षण विधि परीक्षणलगायत, भाग २ ले शिक्षाको ऐतिहासिक शिक्षा आयोगको अनुभूति र स्साकस्सी, नेतृत्व, नियम, कार्य व्यवस्थापन, द्वन्द्व व्यवस्थापन कसरी गर्ने भनेर व्यख्या गरेको छ। भाग ३ ले प्रध्यापकले गर्नसक्छ भन्ने विश्लेषण पनि छ। जस्मा नमूना विद्यालय, संघीयतामा शिक्षा, अभिभावक शिक्षालगायतबारे विश्लेषण गरिएको छ, उनले भने। यसैगरी कार्यक्रममा वरिष्ठ पत्रकार राजेन्द्र दाहालले विश्वका शिक्षाका विभिन्न अभ्यास, प्रवृत्ति, चिन्तन गरिनुपर्छ भनेरै लेखकको उदय भएको बताए। सार्वजनिक शिक्षामा निरन्तर खोज तथा अनुसन्धान गर्ने कम भएको औंल्याउदै उनले भने, यो पुस्तकले राष्ट्रिय तथा अन्तर्राष्ट्रिय शैक्षिक अभ्यास, खोज तथा विमर्श गरेको छ। शिक्षा विमर्श प्रालिका अधयक्ष बाबुराम थापा प्रकाशति पुस्तकको भाग २ मा आफ्नैबारे टिप्पणी उल्लेख भएको बताए। पुस्तकले नेपालको सार्वजनिक शिक्षालाई बलियो बनाउने स्रोतको राष्ट्रिय तथा अन्तर्राष्ट्रिय खोजी गरेको प्रष्ट्ए। यसर्थ पुस्तक पढेर लागू गर्नमा समेत रुची जाग्ने अध्यक्ष थापाको भनाइ छ।"
"अटो पल्टिँदा १५ महिने बालकको मृत्यु, चार घाइते","रोल्पा : रोल्पाको सदरमुकाम लिबाङरेउघा सडक खण्डमा अटो रिक्सा पल्टिदा १५ महिने बालकको मृत्यु भएको छ। मृत्यु हुनेमा माडी गाउँपालिका२ कि ललिता घर्तीको छोरा अनमोल रहेका छन्। बिहीबार बेलुका ५:३० बजे रोल्पाको लिबाङबाट रेउघा जाँदै गरेको रा १ ह ३०२२ अटो घट्ट खोला सडकमा पल्टिँदा घाइते भएका उनको उपचारका क्रममा मृत्यु भएको प्रहरीले जनाएको छ। दुर्घटनामा अनमोलकी २८ वर्षीया आमा ललिता, रोल्पा नगरपालिका१ कि ३३ वर्षीया मनकुमारी कवर, मनकुमारी कै छोरी ११ वर्षीया रोशनी र रोल्पा नगरपालिका१ हरिगाटिना कि १८ वर्षीया जानकी रावत समेत घाइते भएका छन्। उनीहरूको रेउघा अस्पतालमा उपचार भइरहेको छ। रोल्पा नगरपालिका२ मुलपानीका ५२ वर्षीय श्यामकुमार बुढाले चलाएको अटो अनियन्त्रित भई सडक छेउमा पल्टिएको जिल्ला प्रहरी कार्यालयले जनाएको छ। अटोमा ६ जना सवार थिए। उद्दारका लागि जिल्ला प्रहरी कार्यालयबाट एक टोली खटिएको थियो।"
एकमात्र निर्वाचन क्षेत्र रहेको डडेलधुराबाट शेरबहादुर देउवा सर्वसम्मत,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा प्रतिनिधिसभा निर्वाचनका लागि डडेलधुराबाट सर्वसम्मत भएका छन्। एकमात्र क्षेत्र रहेको डडेलधुराबाट उनी सर्वसम्मत भएको कांग्रेस नेताहरुले जानकारी दिएका छन्। डडेलधुराको प्रदेश क र ख क्षेत्रीय समितिलाई देउवालाई सर्वसम्मत उम्मेदवार बनाउने निर्णय गरेको हो। 'नेपाली कांग्रेस डडेलधुरा प्रदेश क र ख क्षेत्रीय समितिले देउवालाई सर्वसम्मत रुपमा प्रतिनिधिसभाको उम्मेदवार बनाउने निर्णय गरेको हो छ,' डडेलधुराका एक नेताले भने। डडेल्धुरामा देउवाले २०४८ सालदेखि निरन्तर चुनाव जित्दै आएका छन्।"
जिउँदै मान्छे जलाएको आरोप लागेका अफताब आलम रौतहट २ बाट सिफारिस,काठमाडौं : निलम्बित सांसद अफताब आलम रौतहट क्षेत्र नं २ बाट सिफारिस भएका छन्। इटा भट्टामा मान्छेलाई जिउँदो जलाएको आरोप लागेका उनी अहिले थुनामा रहेका छन्। अघिल्लो प्रतिनिधिसभा निर्वाचनमा पनि सोही क्षेत्रबाट विजयी भएका आलमलाई रौतहटको क्षेत्रीय कमिटीले पुनः प्रतिनिधिसभा उम्मेदवारका लागि सिफारिस गरेको हो। उनीविरुद्ध विसं २०६४ चैत २७ गते शेख इद्रिसको घरमा बम विस्फोट गराएको आरोप छ। सो घटनामा त्रिलोक प्रताप सिंह र ओसी अख्तरको मृत्यु भएको थियो। घाइतेहरुलाई भने जिउँदै जलाएको आरोप उनीमाथि लागेको छ।
चिया क्षेत्रको समस्या समाधान गर्न सात प्रतिबद्धता,"झापा : प्रदेश १ लाई चिया विशेष क्षेत्र घोषणा गर्नुका साथै चिया निर्यातमा भारतीय अवरोध हटाउन सङ्घीय सरकारसँग समन्वय गरी कूटनीतिक पहल गर्न सरोकारवाला पक्ष सहमत भएका छन्। पूर्वका चिया क्षेत्रमा लामो समयदेखि देखिएका समस्यालाई दिगो रूपमा समाधान गर्न संवाद समूह प्रदेश १ को आयोजनामा बिहीबार झापाको बिर्तामोडमा भएको छलफलमा मन्त्रीहरू सहितका सरोकावालाहरूले चियाको पक्षमा पहल गर्न सात बुँदे साझा प्रतिबद्धता पत्रमा हस्ताक्षर गरेको छ। वार्षिक चार अर्ब रुपैयाँ विदेशी मुद्रा आर्जन गर्ने प्रदेश १ को मुख्य नगदे बाली प्रवर्द्धन, विकास र विस्तारका लागि प्राथमिकता दिन प्रदेश सरकारमार्फत प्रदेश १ लाई चिया विशेष क्षेत्र घोषणाको पहल गर्ने, चिया क्षेत्रका समग्र समस्या सम्बोधन गर्न प्रदेशमा चिया नीतिनिर्माण गर्ने र तत्काल पहल थाल्ने प्रतिबद्धता छ। चिया निर्यातमा भारतीय अवरोध हटाउन सङ्घीय सरकारसँग समन्वय गरी प्रदेश सरकारले कूटनीतिक पहल गर्ने, श्रम ऐन र योगदानमा आधारित सामाजिक सुरक्षा कोष ऐन सरकारी तथा नीति चिया क्षेत्रमा कार्यान्वयन गर्नेगराउने, यस प्रदेशमा चियाको गुणस्तर प्रशिक्षण गर्ने ल्याबको स्थापना गर्न, आवश्यकता बमोजिम प्रदेश १ मा चिया विकास बोर्ड स्थापनाको लागि पहल गर्ने र चिया अक्सन बजारको व्यवस्थापन गर्न प्रदेश सरकारमार्फत तत्काल पहल गर्ने साझा प्रतिबद्धता जनाएको हो। उक्त सात बुँदे साझा प्रतिबद्धता पत्रमा सरोकारवालाको हस्ताक्षरपछि बिहीबार नै कृषि मन्त्री झलकबहादुर मगर (सन्देश)मार्फत प्रदेश सरकारलाई बुझाइएको छ। छलफलमा कृषि मन्त्री मगर, भूमि व्यवस्था सहकारी तथा गरिबी निवारण मन्त्री ओमप्रकाश सरावगी, सांसद जसमाया गजमेर लगायतका सरोकारवालाले प्रदेश १ लाई चिया विशेष क्षेत्र घोषणा गर्दै देखिएका समस्या नीतिगत र व्यवहारिक रुपमा समाधान गर्नेमा जोड दिएका छन्। छलफलमा प्रदेश १ कृषि मन्त्रालयका सचिव मेघनाथ तिम्सिना, राजनीतिक दलहरूका तर्फबाट नेपाली कांग्रेसका सभापति देउमान थेबे, झापाका प्रमुख जिल्ला अधिकारी छविलाल रिजाल, प्रदेश १ कृषि मन्त्रालयका योजना महाशाखा प्रमुख पशुपति पोखरेल, अखिल नेपाल ट्रेड युनियन महासंघ प्रदेश १ का इन्चार्ज भूपाल सापकोटा र नेपाल चिया बगान श्रमिक संघका अध्यक्ष दीपक तामाङ, चिया किसान तथा चिया सहकारीको तर्फबाट पर्वत डाँगी, नेपाल चिया उत्पादक संघका अध्यक्ष सुरेशकुमार मित्तल र राष्ट्रिय चिया तथा कफी विकास बोर्डका तर्फबाट इन्द्र अधिकारीले चिया क्षेत्रको अवस्था र विषयगत क्षेत्रका समस्याबारे जानकारी गराएका थिए।"
"उम्मेदवार सिफारिस साना दललाई सहज, ठूलालाई सकस","ओखलढुंगाः आसन्न मंसिर ४ को संसदीय निर्वाचनमा दलहरू उम्मेदवार चयन गर्ने क्रममा जुटेका छन्। सत्तारूढ गठबन्धनका साना दलहरूले उम्मेदवारी चयन गरीसकेका छन् भने कांग्रेस र माओवादी केन्द्र उम्मेदवार सिफरिस गर्ने तयारीमा छन्। गठबन्धनमा रहेका साना दलहरूले जिल्लामा गठबन्धनको तर्फबाट कम्तिमा एक सिट मागिरहेका छन्। उनीहरूले केन्द्रमा दवाव दिन पहिले नाम सिफारिस गरेर सिट नपाए एक्लै चुनावी मैदानमा जाने भन्दै गठबन्धनलाई चुनौति दिएका छन्। गठबन्धनको मुख्य दल नेपाली कांग्रेसले जनतासँग कांग्रेस अभियान चलाइरहेको छ। जिल्ला अभियान सकेर तत्कालै उम्मेदवार सिफारिसको काम गर्ने कांग्रेसले जनाएको छ। उम्मेदवार सिफारिसका लागि निर्वाचन क्षेत्रीय कमिटी र जिल्लाको बैठकबाट गर्ने तयारी गरीएको कांग्रेस जिल्ला सचिव राजकुमार ढुंगाना बताउँछन्। गठबन्धन हुने र ठूलो पार्टी भएकाले कांग्रेसलाई उम्मेदवार छान्न सकस छ। मुख्य गरी संघमा केन्द्रीय सदस्यहरू प्रदीप कुमार सुनुवार र रामहरि खतिवडाको दावी छ। प्रदेश क मा बालकृष्ण दाहाल नविन राई, लिला भन्दभ दाहाललगायत नेताहरू छन्। प्रदेश ख मा कुमार लुईटेल, रुद्र अधिकारी लगायतको मुख्य दावी छ। 'आकांक्षी सबैको नाम सिफारिस हुन्छ, सिफारिसमा कञ्जुस्याई हुँदैन। टिकट त केन्द्रीय संयन्त्रबाट मूल्यांकनका आधारमा निर्णय भइहाल्छ नि' केन्द्रीय सदस्य रामहरि खतिवडा भन्छन्। गठबन्धनको अर्को घटक नेकपा माओवादी केन्द्रले भदौ १८ मा उम्मेदवार छनौट गर्दै छ। जिल्लामा गठबन्धनको तर्फबाट उसले प्रदेश मा १ सिट दावी गरेको छ। उम्मेदवार सिफारिस गर्दा उसले संघमा समेत गर्ने तयारी गरेको छ। माओवादीको मुख्य माग प्रदेश सभामा १ सिट छ। नेताहरू प्रदेशको सिटमा 'क' कि 'ख' भन्ने लविङमा रहेका छन्। जिल्ला समन्वय समितिको बैठकले उम्मेदवार सिफारिस गर्ने कार्यालय सचिव नवराज खड्काले बताए। गठबन्धन भएमा प्रदेश क बाट रामकुमार कार्की मुख्य दावेदार हुन्। उनी यसअघि जिल्ला नेतृत्वमा रहिसकेका नेता हुन्। गुणकुमार राई, खुद बहादुर खत्री र चम्पक सुनुवार समेत प्रदेशको उम्मेदवारीमा दावी गर्दै आएका छन्। त्यस्तै प्रदेश ख मा वर्तमान सांसद मोहन कुमार खड्का र केन्द्रीय सदस्य बाबुराम गौतम मुख्य दावेदार हुन्। चम्पा कार्की र खड्ग योगी पनि प्रदेशमा सभामा दावी गर्ने मुख्य नेता हुन्। साना दलले गरे सिफारिस नेकपा एकिकृत समाजवादी र जनता समाजवादी पार्टीले जिल्लाबाट प्रदेश तथा संघमा उम्मेदवार सिफारिस गरेका छन्। समाजवादीले संघमा प्रत्यक्षतर्फ नेत्रप्रसाद भट्टराई, मेख बहादुर खड्का, छत्रबहादुर कार्कीलाई उम्मेदवार सिफारिस गरेको छ। प्रदेश क मा राजन खत्री, संजीव गुरुङलगायत छन्। प्रदेश ख मा कमल खड्का, यमचन्द्र कट्वाल, पूर्णकुमारी सुवेदी रहेको जिल्ला ईञ्चार्ज नेत्रप्रसाद भट्टराईले बताए। समानुपातिकतर्फ संघमा निर्मला श्रेष्ठ र प्रदेशमा शारदा निरौला, तिलक लोहनी, अम्बीका प्रसाद भट्टराई छन्। त्यस्तै अर्को गठबन्धन घटक जनता समाजवादीले पनि उम्मेदवार सिफारिस गरेको छ। संघतर्फ केन्द्रीय सदस्य जुद्धबहादुर राईलाई उम्मेदवार सिफारिस गरेको छ। त्यस्तै, प्रदेश क मा खेमराज खड्का र नवराज गुरुङ र प्रदेश ख मा प्रभुराम श्रेष्ठ र दीपेन्द्र रुम्दालीलाई उम्मेदवार सिफारिस गरेको छ। संघमा समानुपातिकतर्फ जानुका राई, अञ्जु श्रेष्ठ, नेत्रबहादुर नेम्बाङ, धीरेन्द्र रुम्दाली, शान्त बहादुर घतानी, रामकृष्ण मगर र प्रकाश तामाङ सिफारिस भएका छन्। यसैगरी, प्रदेश समानुपातिकतर्फ आङछेपाल शेर्पा, दीर्गमान तामाङ, छिरिङदोर्जे शेर्पा, केशव रम्तेल, निमा शेर्पा, स्विटी कुमारी साह, टेक कुमारी राई, मान कुमारी तामाङ, योगमाया राई र खडानन्द तिमिल्सिनाको नाम सिफारिस गरिएको छ। जसपामा एकै परिवारका दुई दुई जना सिफारिस भएका छन्। संघमा प्रत्यक्षमा सिफारिस भएका जुद्धबहादुर राईकी बहिनी जानुका राई र प्रदेश ख मा प्रत्यक्षमा सिफारिस भएका प्रभुराम श्रेष्ठकी पत्नि अञ्जु श्रेष्ठ संघको सामानुपातिकमा सिफारिस भएका छन्। एक जिल्ला सदस्यले पार्टीमा योगदानभन्दा परिवारवाद हावी भएको भन्दै आक्रोश पोखे। एक्लै भिड्दै एमाले प्रमुख प्रतिपक्षी नेकपा एमाले ओखलढुंगामा एक्लै चुनावी मैदानमा उत्रिने तयारीमा छ। एमालेबाहेक जिल्लामा क्रियाशील दलहरू एकापट्टि लागेपछि एमालेले एक्लै मैदानमा जाने तयारीमा लागेको हो। नेताहरू जिल्ला दौडाहामा लागेका छन्। एमालले भदौ २१ म उम्मेदवार चयन गर्ने जनाएको छ। २० गतेसम्म निर्वाचन क्षेत्रीय कमिटीबाट उम्मेदवार सिफारिस मागेर जिल्लाबाट प्रदेशमा एक सिटमा बढीमा ३ जना हुने गरी जिल्लाले उम्मेदवार सिफारिस गर्ने एमालेका जिल्ला सचिव कमलप्रसाद न्यौपानेले बताए। एमालेमा संघमा केन्द्रीय सदस्य किशोर अधिकारी र यज्ञराज सुनुवार तथा प्रदेश सांसद अम्बीरबाबु गुरुङ मुख्य दावेदार छन्। प्रदेश क मा पूर्व जिल्ला अध्यक्ष मोहनकुमार श्रेष्ठ, जिल्ला अध्यक्ष शंकर कट्वाल, उपाध्यक्ष हर्कबोल राई प्रदेश सदस्य केदारबाबु बस्नेत लगायत दावेदार छन्। प्रदेश ख मा नानीबाबु बुढाथोकी, तीर्थ सुवेदी, जिबी खड्का लगायत दावेदार देखिएका छन्। एमालेले १ संघ र २ प्रदेशमा ३३ जनाका दरले प्रदेश कमिटीमा नाम पठाउने जनाएको छ।"
राष्ट्रिय सभाबाट योगमाया आयुर्वेद विश्वविद्यालय विधेयक २०७९ स्वीकृत,"काठमाडौं : राष्ट्रिय सभाको बैठकले योगमाया आयुर्वेद विश्वविद्यालय विधेयक, २०७९लाई स्वीकृत गरेको छ । शिक्षा, विज्ञान तथा प्रविधिमन्त्री देवेन्द्र पौडेलले प्रस्तुत गरेको सो विधेयकमा प्रतिनिधिसभाबाट भएको संशोधन स्वीकारसहित पुनः पारित गरेको हो । बैठकले भौतिक पूर्वाधार तथा यातायातमन्त्री मोहम्मद इश्तियाक राईले प्रस्तुत गरेको सहरी क्षेत्र सार्वजनिक यातायात (व्यवस्थापन) प्राधिकरण विधेयक, २०७६ माथि प्रतिनिधिसभाबाट भएको संशोधनमाथि विचार गरियोस् भन्ने प्रस्तावलाई स्वीकृत गरेको छ ।"
सम्पत्ति शुद्धीकरणमा पनि तानिए इच्छाराज तामाङ,काठमाडौं : सहकारी ठगीमा कारागार जीवन बिताइरहेका इच्छाराज तामाङ सम्पत्ति शुद्धीकरणमा तानिएका छन्। गैरकानुनी सम्पत्ति आर्जन गरेको आरोपमा इच्छाराज तामाङ र उनका परिवारका विरुद्ध सम्पत्ति शुद्धीकरण अनुसन्धान विभागले विशेष अदालतमा मुद्दा दायर गरेको छ। ४ अर्ब ४२ करोडभन्दा बढी गैरकानुनी तथा अकुत सम्पत्ति आर्जन गरेको भन्दै विभागले बिहीबार विशेष अदालतमा मुद्दा दायर गरेको हो। तामाङसँग ३ अर्ब ३१ करोड र उनको श्रीमती सिर्जना तामाङ शाक्यसँग १ अर्ब ३ करोड अकुत सम्पत्ति रहेको भन्दै मुद्दा दायर गरेको विभागले जनाएको छ। त्यस्तै छोरीहरू प्रतिक्षा तामाङविरुद्ध ६ करोड ६६ लाख र प्रतिशा तामाङविरुद्ध १ करोड ८९ लाख रुपैयाँ सम्पत्ति गैरकानूनी ढंगले आर्जन गरेको विभागको दावी छ। विभागले सहकारीका अध्यक्ष केशवलाल श्रेष्ठविरुद्ध पनि विशेष अदालतमा मुद्दा दायर गरेको छ। उनका विरुद्ध २६ करोड रुपैयाँ बिगो दावी गरिएको छ। गत साउनमा सिर्जना पनि पक्राउ परेकी थिइन्। सिभिल सहकारीका निक्षेपकर्ताको ५ अर्ब ५७ करोड ठगी गरेको आरोपमा तामाङ र श्रेष्ठ जेलमै छन्। उनीहरूलाई प्रहरीको केन्द्रीय अनुसन्धान ब्यूरोले गत असोजमा पक्राउ गरेको थियो। संस्थाका १ हजार ५ सय ३० जना निक्षेपकर्ताले तीन वर्षअघिदेखि निक्षेप फिर्ता नपाएको गुनासो गर्दै उजुरी दिएका थिए।
एमालेले बहुमत ल्याउने उपमहासचिव गुरूङको दावी,"बेंसीसहर : नेकपा एमालेका उपमहासचिव पृथ्वीसुब्बा गुरुङले मंसिर ४ गते हुने प्रतिनिधिसभा र प्रदेश सभा निर्वाचनमा आफ्नो पार्टी बहुमतका साथ विजयी हुने दावी गरेका छन्। एमाले मनाङको चौथो जिल्ला अधिवेशनलाई बिहीबार सदरमुकाम चामेमा उद्घाटन गर्दै गुरुङले पार्टीले बहुमत प्राप्त गरी अध्यक्ष केपी शर्मा ओलीको नेतृत्वमा सरकार गठन गर्ने योजनाका साथ तयारी गरिरहेको बताए। गण्डकी प्रदेशका संस्थापक मुख्यमन्त्री समेत रहेका गुरुङले आगामी निर्वाचनमा एकल बहुमतसहित विजय प्राप्त गर्न पार्टीले 'एक संगठित सदस्य दुई नयाँ भोट वृद्धि र पाँच भोटको सुरक्षा' अभियान अगाडि सारेको बताए। यो अभियान सफल बनाएर पार्टीले बहुमत प्राप्त गर्ने उनको दावी थियो। एमाले विकास र समृद्धिका विस्तृत योजनाका साथ चुनावमा जाने तयारी गरेको बताउँदै उनले भने, 'गठबन्धनभित्र विश्वासको कमी छ। कुन बाटो जाने भन्नेमा अलमल छ। नेपाली जनताले त्यस्तालाई विश्वास गर्दैनन्। उनीहरूको जित्ने आधार नै छैन।' देश बनाउने मार्गचित्र, विचार, संगठन एमालेसँग मात्र भएको उनको भनाइ थियो। उनले भने, 'यसपटकको निर्वाचन बहुमतका साथ जित्नेमा हामी ढुक्क छौं।' स्थानीय तह निर्वाचनमा पनि एमाले एक्लै लड्दा सबैभन्दा ठूलो र बलियो पार्टी बनेको र अब पनि जनताले एमाले नै छान्ने उनले बताए। उनले पार्टीको विचार, नीति राम्रो रहेको र अझ निखारेर जानुपर्नेमा जोड दिए। नेकपा एमाले मनाङका अध्यक्ष पोल्देन छोपाङ गुरुङको अध्यक्षतामा भएको कार्यक्रममा केन्द्रीय सदस्य तथा मनाङ इन्चार्ज तथा लमजुङका सहइन्चार्ज जमिन्द्रमान घले, गण्डकी प्रदेश सचिव धनञ्जय दवाडी, लमजुङका अध्यक्ष कृष्णप्रसाद अधिकारी, जिल्ला समन्वय समिति मनाङका अध्यक्ष चिनबहादुर घलेलगायतले शुभकामना दिएका थिए।"
गठबन्धनको पोल खोलिने डरले प्रधानन्यायाधीशको बयान रोकिन सक्छ : ओली,"झापा : नेकपा एमालेका अध्यक्ष केपी शर्मा ओलीले सत्तारूढ गठबन्धनले प्रधानन्यायाधीश चोलेन्द्र शमशेर जबराको बयान महाअभियोग सिफारिस समितिमै रोक्नसक्ने आशंका व्यक्त गरेका छन्। गृहजिल्ला झापा आएका एमाले अध्यक्ष ओलीले भद्रपुरस्थित चन्द्रगढी विमानस्थलमा बिहीबार दिउँसो पत्रकारहरूसँग गरेको संक्षिप्त कुराकानीमा यस्तो आशंका व्यक्त गरेका हुन्। 'प्रधानन्यायाधीश जबराको बयान सिद्धिएको छैन। गठबन्धनले प्रधानन्यायाधीशलाई बयानका लागि रोक्न पनि सक्छन्, किनभने उहाँ गठबन्धनविरुद्ध बयान दिँदै हुनुहुन्छ, पोल खोलिने डर सबैमा छ,' उनले भने। यता महाभियोग लागेका निलम्बित प्रधानन्यायाधीश जबराको बयान बिहीबार दुईवटा प्रश्न सोधेर रोकिएको छ। महाभियोग समितिको बैठकले आइतबार पुनः बयानका लागि उनलाई बोलाएको छ। आगामी चुनावमा एमालेसँग राप्रपाको तालमेल हुने प्रशंसामा बोल्दै ओलीले भने, 'राप्रपासँग चुनावी तालमेल हुनसक्छ, एकता हुँदैन।' गृह जिल्ला आएका ओली शुक्रबार दिनभर आफ्नो निर्वाचन क्षेत्रको विभिन्न कार्यक्रममा व्यस्त रहने जनाइएको छ। ओली शनिबार काठमाडौं फर्किने कार्यक्रम छ।"
भासिएको पाल्पा बुटवल सडक शुक्रबार साँझबाट सञ्चालन हुने,"तानसेन : सिद्धार्थ राजमार्गको पाल्पा बुटवल सडक खण्ड भासिएको छ। पाल्पा बुटवल सडकको तिनाउ गाउँपालिका५, हिउँदे खोला क्षेत्रमा सडक भासिएको हो। दुई दिनसम्म परेको अविरल वर्षाका कारण ४० मिटर सडकको अधिकांश भाग भासिएको छ। बिहीबार बिहान केही समय अवरुद्ध भएको सडक केही मर्मतपछि सवारी साधन सञ्चालन भएको थियो। तर दिउँसो ३ बजेदेखि सडक पूर्ण रूपमा अवरुद्ध बनेको छ। भासिएको सडक क्षेत्रमा अहिले केही सानो बाटो बनाई हलुका सवारी साधन जीप, कार, मोटरसाइकललाई आवतजावत गराएको छ। ठुला सवारी साधन भने भित्ताबाट डाइभर्सन गर्ने र ठुलो बाटो निर्माण गरेर सञ्चालन गर्न सकिने सडक डिभिजन कार्यालय पाल्पाका डिभिजन प्रमुख प्रदीपमणी निरौलाले जानकारी दिए। ससाना सवारी साधन पास गराएपछि बेलुकादेखि बाटो पूर्ण रूपमा बन्द गरिने छ। तीनवटा मेशिन परिचालन गरी रातभरि काम गर्ने र पानी नपरेमा भोलि दिउँसोसम्म अवरुद्ध सडक सञ्चालन गर्न सकिने कार्यालयका सूचना अधिकारी इन्जिनियर महेश्वर लम्सालले जानकारी दिए। सडक पुर्ण रूपमा सञ्चालन नहुँदासम्म तानसेन बुटवल सडकमा यात्रा नगर्न सर्वसाधारणलाई जिल्ला प्रहरी कार्यालय पाल्पाले अनुरोध गरेको छ। हिउँदे खोला क्षेत्रमा सयौं सवारी साधन अलपत्र परेका छन। यो राजमार्गमा पाल्पा, गुल्मी, अर्घाखाँची, स्याङ्जा, बाग्लुङ, कास्की, पर्वत क्षेत्रका यातायात सञ्चालन हुँदै आएको छ। हिउँदेखोलाको क्षेत्रमा चुनढुंगा खानी सञ्चालनमा रहेको र यस सडक खण्ड हुँदै अत्यधिक भार भएका सवारी साधन सञ्चालन हुँदा सडक भासिने गरेको छ।"
कांग्रेस उपसभापति खड्का सुर्खेत१ बाट सर्वसम्मत सिफारिस,"वीरेन्द्रनगर : नेपाली कांग्रेसका केन्द्रीय उपसभापति पूर्णबहादुर खड्का सुर्खेत१ बाट प्रतिनिधिसभा सदस्य उम्मेदवारका लागि सिफारिस भएका छन्। क्षेत्रीय कार्य समिति क्षेत्र नं १ को आज छिञ्चुमा बसेको बैठकले प्रत्यक्षतर्फ खड्काको नाम एकल सिफारिस गरेको हो। क्षेत्रीय कार्यसमिति सचिव मोहन रानाले प्रतिनिधिसभाका साथै प्रदेशसभा समितिबाट सिफारिस भई आएका नाम बैठकले अनुमोदन गरी जिल्ला कार्य समितिमा पठाउने निर्णय भएको जानकारी दिए। उनका अनुसार सुर्खेत१ बाट समानुपातिकतर्फ नरहरि भट्टराई र ज्ञानु भुसालको नाम सिफारिस गरिएको छ। क्षेत्र नं १ प्रदेशसभा (क) बाट प्रत्यक्षमा जिल्ला सभापति खड्कबहादुर पोखरेल, केशर वली, चित्रबहादुर रेग्मी र टेकबहादुर सिंह तथा समानुपातिकतर्फ अनन्तप्रसाद पौडेल, खिमानन्द ढकाल, तेजबहादुर खत्री, धनसरा शाही, नरबहादुर सुनार, नारायण सापकोटा, बलिमाया बुढा, यामलाल पङ्गाली र सुशीला कार्कीको नाम सिफारिस गरिएको छ। त्यस्तै प्रदेशसभा (ख) मा प्रत्यक्षतर्फ प्रदेशसभा सदस्य अमृता शाही, भूपेन्द्र चन्द, भूपेन्द्रबहादुर सुवेदी, मानबहादुर बुढामगर, हरिप्रसाद शर्मा र लक्ष्मीदत्त पौडेलको नाम सिफारिस गरिएको छ। समानुपातिकमा खगीसरा आचार्य, झकबहादुर डाँगी, रेणु आचार्य, लिलामती विक, प्रेमबहादुर विक, टोपबहादुर टङ्लामी मगरको नाम सिफारिस गरिएको छ।"
विराटनगरमा बढ्दै डेंगु संक्रमण,"विराटनगर : मोरङको विराटनगरमा पछिल्लो समय डेंगु संक्रमणको जोखिम बढ्दै गएको छ। फोहोर व्यवस्थापन र लामो समयदेखि लामखुट्टे मार्ने विषादी छर्किने कार्य नहुँदा डेंगु संक्रमणको जोखिम बढ्दै गएको हो। व्यवस्थित उपचार र जोखिम पूर्वानुमानको कार्यसमेत नभएपछि यसले थप चुनौती थपेको छ। विराटनगरस्थित कोशी अस्पतालले दिएको तथ्यांक अनुसार पछिल्लो हप्ता दुई जनामा डेंगुको संक्रमण पुष्टि भएको छ। भदौ ८ गतेदेखि १६ गतेसम्म आरिडिटी प्रविधिबाट १९ जनामा रगतको सेरोलोजी परीक्षण गर्दा विराटनगरकै दुई जनामा डेंगु पोजिटिभ देखिएको हो। हाल उनीहरूको उपचार भइरहेको अस्पतालकी कन्सल्टेन्ट प्याथोलोजिष्ट डा प्रतिक्षा कार्कीले बताइन्। कोशी अस्पतालमा केही दिनयता दिनहुँ डेंगुसँग मिल्दोजुल्दो लक्षण लिएर आउने बिरामीको चाप समेत बढेको छ। अस्पतालको आकस्मिक कक्षमा टाउको तथा मांसपेसी दुख्ने, वाकवाक लाग्ने, वान्ता हुने र ग्रन्थी सुन्निने लगायतका समस्या लिएर आउने बिरामीहरू बढेको अस्पतालका औषधि विभाग प्रमुख डा दिपक सिग्देलले बताए। उनले बुधबार मात्रै काठमाडौंबाट आएका चार जनामा डेंगु देखिएको जानकारी दिए। उनले भने, 'उपत्यकामा डेंगुको प्रकोप उच्च छ। उताबाट फर्किएका ७० प्रतिशतमा डेंगु देखिएको छ।' डेंगुको रोकथामका निम्त्ति भेक्टर लक्षित उपायहरू अपनाउनु पर्ने चिकित्सकको सल्लाह छ। लामखुट्टेको प्रजनन रोकथाम तथा सरसफाईमा विशेष ध्यान पुर्याउनु पर्ने उनीहरू बताउँछन्। डेंगुको प्रकोपबाट जोगिन झुलको प्रयोग गर्ने, बाहुला छोप्ने गरी लुगा लगाउने, घर वरिपरि पानी जम्न नदिने, किटनाशक औषधिको प्रयोग गर्ने तथा लोशनहरू लगाउने बानीको विकास गर्नुपर्ने डा सिग्देलको भनाइ छ। प्रदेश सरकारको स्वास्थ्य मन्त्रालयका अनुसार साउन मसान्तसम्म मात्रै प्रदेश १ मा ८४ जना डेंगुका बिरामी भेटिएका छन्। त्यसयता मन्त्रालयले तथ्यांक अद्यावधिक गरेको छैन।"
प्यूठान प्रदेश (ख) मा कांग्रेसबाट तीन जना सिफारिस,"बुटवल : नेपाली कांग्रेस प्यूठान क्षेत्र नम्बर (ख) को बिहीबार बसेको क्षेत्रीय समिति बैठकले मंसिर ४ गते हुने निर्वाचनका लागि प्रत्यक्षतर्फ तीन जनाको नाम सिफारिस गरेको छ। क्षेत्रीय पार्टी सभापति रोज राणा, पूर्व जिल्ला पार्टी सभापति शालिकराम पण्डित र महाधिवेशन प्रतिनिधि मेनका घिमिरेको नाम सिफारिस गरिएको हो। पहिलो नम्बरमा राणा, दोस्रोमा घिमिरे र तेस्रोमा पण्डितको नाम सिफारिस भएको क्षेत्रीय सभापति राणाले जानकारी दिए। तीन जनामध्ये पार्टी केन्द्रीय समितिले एक जनालाई उम्मेदवारका लागि टिकट दिने छ। प्रदेश (क) मा ६ जना सिफारिस प्रदेशसभा सदस्यका लागि प्यूठान (क) मा नेपाली कांग्रेसले प्रत्यक्षतर्फ ६ जनाको नाम सिफारिस गरेको छ। बिहीबार बसेको क्षेत्रीय समिति वैठकले उम्मेदवारको सिफारिस गरेको हो। पार्टी पूर्व जिल्ला उपसभापति हुकुम बहादुर विष्ट, पूर्व जिल्ला कोषाध्यक्ष एवं महासमिति सदस्य मान वहादुर वली, वर्तमान जिल्ला सहसचिव नारायण ज्ञवाली, कोषाध्यक्ष दिपक केसी, जिल्ला समिति सदस्य रामचन्द्र पौडेल, क्षेत्रीय समिति सदस्य जेन्टिल गौतम र भरत कुमार श्रेष्ठको नाम सिफारिस भएको कांग्रेस जिल्ला सभापति विष्णु कुमार गिरीले जानकारी दिए। प्रतिनिधी सभा सदस्यको सिफारिस शनिबार निर्णय हुने गिरीले बताए।"
गिरिको निधनले विश्व समाजवादी आन्दोलनलाई क्षति : प्रधानमन्त्री,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले प्रदीप गिरिको निधनले सिङ्गो पार्टी पङ्क्ति र नेपालका लागि मात्र नभई विश्व समाजवादी आन्दोलनलाई अपूरणीय क्षति पुगेको बताएका छन्। नेपाली कांग्रेसका नेता एवं समाजवादी चिन्तक प्रदीप गिरिको निधनको १३औँ दिनको पुण्य तिथिमा आज कांग्रेस केन्द्रीय कार्यसमिति एवं कांग्रेस जिल्ला कार्यसमिति काठमाडौंले संयुक्तरुपमा आयोजना गरेको शोकसभालाई सम्बोधन गर्दै उनले गिरिको विचार र उनका कृतिलाई अध्ययन र अनुसरण गर्न सकेका खण्डमा समाजवादी आन्दोलनलाई ठूलो सहयोग पुग्ने विश्वास व्यक्त गरे। प्रधानमन्त्री देउवाले भने, 'गिरीको निधनले कांग्रेस पार्टी, नेपाललाई मात्रै नभई विश्व समाजवादी आन्दोलनलाई समेत अपूरणीय क्षति पुगेको छ। हामीले गिरिको कृति पढेर त्यसलाई अनुसरण गरेमा समाजवादी आन्दोलनलाई धेरै ठूलो सहयोग पुग्छ।' समाजावादी मात्रै नभई दार्शनिक व्यक्तित्व भएको उल्लेख गर्दै उनले गिरिले लेखेका कृति र विचारलाई अनुसरण गर्न सकेका खण्डमा उनीप्रति सच्चा श्रद्धाञ्जली हुने विश्वास व्यक्त गरे। 'गिरी विद्वान व्यक्तित्व हुनुहुन्थ्यो। उहाँलाई थाहा नभएको विषय नै हुँदैनथ्यो। बिपी कोइरालापछि गिरि नै हो प्रजातान्त्रिक समाजवादप्रति गहिरो ज्ञान भएको व्यक्ति हो। उहाँको विषयमा जति वर्णन गरे पनि अपुरो हुन्छ,' प्रधानमन्त्री देउवाले भने। गिरिले आफूलाई भारतका धेरै समाजवादी चिन्तकसँग परिचित गराएको प्रधानमन्त्री देउवाले स्मरण गरेका थिए। उनले भने, 'गिरिको संसद्मा केही कुरा राख्ने चाहना थियो तर त्यो राख्न पाउनुभएन। उहाँ अत्यन्तै भर्साटाइल व्यक्ति हुनुहुन्थ्यो। उहाँमा धेरै विषयको ज्ञान थियो, किताबप्रेमी, किताब पल्टाएपछि पूरै नपढी नछोड्ने बानी थियो।' प्रधानमन्त्री देउवाले गिरिले लेखेका पुस्तक र विचारलाई पार्टीले देशभर पुर्याएर समाजवादी चेतना अभिवृद्धिमा सहयोग पुग्ने विचार व्यक्त गरे। निष्ठावान्, त्यागी नेता, समाजवादी चिन्तक, कांग्रेसका पूर्वकेन्द्रीय सदस्य एवं प्रतिनिधिसभा सदस्य गिरीको २०७९ भदौ ४ गते निधन भएको थियो।"
पहिरोले बेसीसहरचामे सडक क्षतविक्षत,"बेंसीसहर : मनाङ सदरमुकाम चामे जोड्ने एकमात्र बेंसीसहरचामे सडक बाढीपहिरोले क्षतविक्षत बनाएको छ। लगातार भइरहेको वर्षाले बेसीसहरचामे सडक अन्तर्गत बेसीसहर नगरपालिका६ खरखरे र दलदलेमा करिब एक किलोमिटर सडकमा पहिरो गएको छ। सो क्षेत्रमा भासिएको सडक मर्मत र आएको पहिरो हटाउन नसक्दा गत जेठ महिनादेखि सडक अवरुद्ध छ। लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एकमात्र यो सडक अवरुद्ध हुँदा सिङ्गो मर्स्याङ्दी गाउँपालिका र मनाङबासी समस्यामा परेका बेसीसहर चामे सडक सरोकार समितिका संयोजक सूर्यप्रकाश कतिलाले बताए। वर्षाका कारण विभिन्न स्थानमा सडक बगाउनुका साथै पहिरोले सडक पुरेको छ। पहिरोले सडकसँगै स्थानीयको खेतीयोग्य जमिन पनि बगाएको छ। सोही सडक अन्तर्गत मर्स्याङ्दी गाउँपालिका९, सिम्पानी सिम्ले नजिकै करिब एकसय मिटर लम्बाइ सडक भासिएको छ। सो सडक भासिएर पहिरो गएमा खुदीबजार वारपार गर्ने झोलुङ्गे पुलमा समेत क्षति पुग्नेछ। सडक भासिएपछि सवारीसाधन चल्न सकेका छैनन् भने स्थानीय जोखिम मोलेर हिँडडुल गरिरहेका छन्। मर्स्याङ्दी गाउँपालिकाका अध्यक्ष अर्जुन गुरुङले मौसमका कारण सडक खुलाउन समस्या भएको बताए। भौगोलिक अवस्थाको अवलोकन गरी सडक डिभिजन कार्यालयलाई सडक खुलाउन अनुरोध गरिएको उनले बताए। डुम्रे बेसीसहर चामे सडक परियोजनाका प्रमुख अच्युतविलास पन्तले अवरुद्ध सडक खुलाउन पटक पटक प्रयास गरिएपनि सफल हुन नसकेको बताए। लगातार पानी परिरहेको र पहिरो जान नरोकिएकाले सडक खुलाउन कठिन भएको उनले बताए। मुख्य सडक अवरुद्ध भएपछि ठुला सवारी चल्न सकेका छैनन भने साना सवारी साधन बेसीसहरदेखि बाझाखेत, लेते, सिमलचौर हुँदै भुलभुले निस्कने वैकल्पिक बाटो हिँडेका छन्।"
"थप २६९ जनामा कोरोना पुष्टि, एकको मृत्यु",काठमाडौं : थप २६९ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ३५५७ नमूना परीक्षण गर्दा २६९ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट १७३२ र एन्टिजेनबाट १८३५ नमूनाको परीक्षण गर्दा पीसीआरबाट १८० र एन्टिजेनबाट ८९ नमूनाको रिपोर्ट पोजिटिभ आएको हो। मन्त्रालयकाअनुसार पछिल्लो २४ घन्टाको अवधिमा थप २१५ जना कोरोनामुक्त भएका छन्। कोरोनाबाट एक जनाको मृत्यु भएको छ। हाल सक्रिय कोरोना संक्रमितको संख्या ३१५८ पुगेको छ।
अफ सिजन : सगरमाथा क्षेत्रमा पर्यटकबाट ३२ लाख राजस्व,"सोलुखुम्बु : सगरमाथा राष्ट्रिय निकुञ्ज नाम्चेले 'अफ सिजन'मा पनि पर्यटक प्रवेश शुल्कबाट ३२ लाख बढी राजस्व संकलन गरेको छ। 'अफ सिजन'मा सगरमाथा क्षेत्र भ्रमण गर्ने पर्यटकहरूबाट निकुञ्जले ३२ लाख ७० हजार १०० रुपैयाँ राजस्व संकलन गरेको हो। निकुञ्जका सूचना अधिकारी विष्णु रोकायका अनुसार गत असारदेखि हालसम्म १२९९ विदेशी र १७६ नेपाली पर्यटकबाट सो राजस्व संकलन भएको हो। असारमा ८५७ विदेशी, १८ नेपाली, साउनमा ३२३ विदेशी, ६२ नेपाली र भदौको हालसम्म ५७ विदेशी र १८ जना नेपालीले सगरमाथा क्षेत्रको भ्रमण गरेको निकुञ्जको तथ्यांक छ। 'अफ सिजन' मा भारत, युके, स्पेन, चीन लगायतका देशबाट आएका छन्। निकुञ्जले सार्क मुलुकका पर्यटकलाई प्रतिव्यक्ति १५००, अन्य मुलुककालाई ३००० र नेपालीलाई १०० रुपैयाँ शुल्क लिने गरेको छ। मनसुन सिजनमा पर्यटक आवगमन ठप्प नै हुने गरेको सो क्षेत्रमा यस वर्ष भने 'अफ सिजन'मा १५ देखि २० जनासम्म पर्यटक आइरहेका सूचना अधिकारी रोकायले बताए। जसका कारण निकुञ्जका कर्मचारीहरूमा व्यस्तता बढेको छ भने खुम्बुका होटल, पसल तथा पर्यटन व्यवसायहरू समेत चलायमान बन्दै गएको नाम्चेका लामाकाजी शेर्पाले बताए। लामो समय कोरोनाका कारण घर तथा कोठाभित्रै सीमित बन्नु परेकाले पछिल्लो समय भ्रमण गर्ने स्वदेशी तथा विदेशीको संख्या बढ्न थालेको अनुमान गरिएको छ। सगरमाथा क्षेत्रमा वर्षको दुई सिजन चैत्र अन्तिमबाट जेठसम्म र असोजदेखि मंसिरसम्मलाई मुख्य पर्यटकीय सिजन मानिन्छ।"
जबराले आफ्नो बचाउ गर्न खोज्नु स्वभाविक : मीन विश्वकर्मा,"काठमाडौं : निलम्बित प्रधानन्यायाधीश चोलेन्द्र शम्शेर जबराले महाभियोग सिफारिस समितिको औचित्यमाथि नै प्रश्न उठाएका छन्। सिंहदरबारमा बिहीबार बसेको समिति बैठकमा दोस्रो दिन बयान दिने क्रममा जबराले महाभियोगमा प्रस्तावक रहेका सांसद छानविन समितिमा रहनु न्यायोचित नभएको भन्दै समितिको औचित्यमाथि नै प्रश्न उठाएका छन्। त्यस्तै उनले समितिको असक्षम र पूर्णतः विफल भएको भन्ने आरोप पनि उचित नभएको बताए। बिहीबार जबरामाथि दुईवटा प्रश्न सोधिएको थियो । समितिका सभापति रामबहादुर विष्टले अर्को बैठक आइतबार बस्ने र थप प्रश्न सोधिने जानकारी दिए। उनले प्रश्नको जवाफ जबराले दिइरहेको भन्दै जबाफका बारेमा पछि छलफल हुने र निष्कर्षमा पुगिने बताए । मंसिर ४ गते चुनाव रहेकाले त्यसअघि नै सबै प्रक्रिया पुरा हुने उनको भनाइ छ। छलफलपछि कांग्रेस सांसद मीन विश्वकर्माले बिहीबार ५ र ६ नम्बरको प्रश्न सोधेका थिए। बयानका क्रममा जबराले आफ्नो बचाउ गर्न खोज्नु स्वभाविक भएको बताए। त्यस्तै, माओवादी केन्द्रकी सांसद रेखा शर्माले समितिको प्रक्रियाका बारेमा नै प्रश्न उठाएको धारणा राखिन्। संविधानअनुसार नै समिति गठन भएको उनले जानकारी दिइन्। समितिले जबरालाई सोध्नका लागि ४३ वटा प्रश्न तयार गरेको छ । गत फागुन १ गते जबराविरुद्ध विभिन्न २१ वटा आरोप लगाएर प्रतिधिधिसभामा महाभियोग दर्ता भएको थियो ।"
"जबराको दोस्रो दिनको बयान सकियो, भदौ १९ मा फेरि बोलाउने","काठमाडौं : महाभियोग समितिको बैठक सकिएको छ। बिहीबार बिहान बसेको दोस्रो दिनको बैठकमा निलम्बित प्रधानन्यायाधीश चोलेन्द्र शमशेर जबरालाई थप दुईवटा प्रश्न सोधिएको थियो। बुधबार समितिले जबरालाई ४ प्रश्न सोधेको थियो। बाँकी बयानका लागि समितिले १९ भदौमा जबरालाई बोलाउने भएको छ। महाभियोग समितिले ४३ वटा प्रश्न तयार गरेको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। समितिले बुधबारबाट जबरासँग बयान लिन सुरु गरेको हो। बयानका क्रममा जबराले आफूले न्यायलय सुदृढीकरणका लागि लागि परेपनि काम गर्ने वातावरण नभएको बताएका छन्। न्यायाधीश दीपककुमार कार्कीलाई प्रधानन्यायाधीश बनाउन आफूविरुद्ध महाभियोग प्रस्ताव ल्याइएको बताएका छन्। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
लमजुङको ढोडेनीबेंसीमा पहिरोले १० घरपरिवार विस्थापित,"बेंसीसहर : अविरल वर्षासँगै आएको बाढीपहिरोले लमजुङको दोर्दी गाउँपालिका६, ढोडेनीबेंसीका १० घरपरिवार विस्थापित भएका छन्। जिल्ला प्रहरी कार्यालय लमजुङका अनुसार पहिरोले दुई घरमा पुरै क्षति बनाएको छ। अन्य दुई घरमा लेदो पसेको छ भने चार घर जोखिममा छन्। पहिरोले १० घरपरिवार विस्थापित बनाउनुका साथै ४० रोपनी खेतबारी नोक्सान बनाएको दोर्दी गाउँपालिका६, का वडाअध्यक्ष नन्दराज गुरुङले बताए। स्थानीयका अनुसार करिब डेढसय मिटरमाथि पहराबाट पहिरो खसेको छ। गाउँपालिका अध्यक्ष युवराज अधिकारीले विस्तापित बनाएका र जोखिममा पारेकाहरूलाई उद्धार र राहतको काममा जुटेको बताए। पहिरोले एउटा बोर्डिङ स्कुलको बस, स्थानीयको ट्याक्टरमा पनि क्षति पुर्याएको छ। विद्युतका पोलहरू पनि ढलेका छन्। पहिरोले दोर्दी गाउँपालिका केन्द्र नौथर शेराबाट सिमीताँजे जाने सडक बन्द भएको छ। सो सडक बन्द भएपछि १२ मेगावाटको दोर्दी १ आयोजना, २५ मेगावाटको माथिल्लो दोर्दी 'ए' र ५४ मेगावाटको सुपरदोर्दी 'ख' जलविद्युत् आयोजना प्रभावित भएका छन्। माथिल्लो क्षेत्रको सिमी, ताँजेलगायतका गाउँ पनि पहिरोले प्रभावित भएका छन्। यस्तै, सुन्दरबजार नगरपालिका४, दुराडाँडामा पहिरोले धन्सार भत्किँदा एउटा भैंसी र एउटा पाडो मरेको छ। अर्चल्यानीको पोखरीटाउका भन्ने स्थानमा डिलबहादुर भुजेलको धन्सार पहिरोले भत्काउँदा दुईवटा पशुचौपाया क्षति भएको जिल्ला प्रहरी कार्यालयका सूचना अधिकारी इन्सपेक्टर जगदिश रेग्मीले जानकारी दिए।"
चोरी भएका २१ वटा दुईपाङग्रे सवारी साधन हस्तान्तरण,काठमाडौं : विभिन्न समयमा चोरी भएका २१ वटा सवारी साधन काठमाडौं उपत्यका ट्राफिक प्रहरी कार्यालयले आज बिहीबार सवारी धनीलाई हस्तान्तरण गरेको छ। आज दिउँसो आयोजित कार्यक्रममा कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले सवारी साधन धनीलाई हस्तान्तरण गरेका हुन्। कार्यालयमा आर्थिक वर्ष २०७९०८० को साउन र भदौको मध्यसम्ममा दुई पाङ्ग्रे सवारी साधन हराएको २२१ ओटा निवेदन प्राप्त भएका थिए। प्राप्त निवेदनका आधारमा चोरी भएका सवारी साधन खोजी गर्दा साउन र भदौको मध्यसम्ममा १०१ सवारी साधन फेला परेका थिए। फेला परेकामध्ये साउनमा ७३ र भदौको मध्यसम्ममा १० वटा सवारी साधन धनीलाई जिम्मा लगाइसकिएको छ। थप २१ वटा सवारीसाधन सम्बन्धित धनीलाई हस्तान्तरण गरेसँगै यस आवको भदौ १६ गतेसम्म १०४ ओटा सवारी साधन धनीको जिम्मा लगाइएको छ। यसै आर्थिक वर्षमा चोरीका ८ वटा दुईपाङ्गे सवारी साधनसहित ९ जना पक्राउ परेका थिए। उनीहरूलाई आवश्यक कारबाहीका लागि परिसर तथा वृतमा पठाइएको छ।
उम्मेदवारीमा सम्पत्ति विवरण अनिवार्य,"काठमाडौं : प्रदेशसभा र प्रतिनिधिसभा सदस्य निर्वाचनमा उम्मेदवारी दर्ता गराउँदा उम्मेदवारले अनिवार्य रूपमा सम्पत्ति विवरण पेस गर्नुपर्ने भएको छ। साथै व्यक्तिगत विवरण बुझाउँदा शैक्षिक योग्यताको भने स्वघोषणा गर्नुपर्ने प्रवधान राखिएको निर्वाचन आयोगले जनाएको छ। निर्वाचनलाई स्वच्छ, निष्पक्ष र मर्मादित बनाउन पहिलेभन्दा अहिले फरक ढंगले आचारसंहिता ल्याइएको आयोगका आयुक्त रामप्रसाद भण्डारी बताउँछन्। जनप्रतिनिधिहरूले पदमा पुगेपछि गर्ने भ्रष्टाचार नियन्त्रणका लागि नै मनोनयन दर्ता गराउँदा अनिवार्य रूपमा सम्पत्ति विवरण बुझाउनु पर्ने व्यवस्था ल्याइएको आयुक्त भण्डारीको भनाइ छ। निर्वाचित भएर पदमा पुगेपछि जनप्रतिनिधिहरूले पदीय हैसियतले बदमासी गरेर सम्पत्ति नजोडोस्। राष्ट्रको सम्पत्तिमा संरक्षण होेस् भनेर सम्पत्ति विवरण पेस गर्नुपर्ने प्रवधान ल्याइएको छ, आयुक्त भण्डारीले भने, उम्मेदवार भएर जित्नेहरूको सम्पत्तिको विवरण सार्वजनिक गर्छौं। पराजित हुने उम्मेदवारहरूको सम्पत्ति विवरण फिर्ता पठाउँछौं। सम्पत्ति विवरणले सबै उम्मेदवारहरूलाई अनुशासित बनाउने विश्वास छ। उम्मेदवारी दर्ता गराउनु अघि सम्पत्ति विवरण बुझाउनु पर्ने प्रवधानलाई दलहरूले स्वागत गरेका छन्। तर, यसको कार्यान्वयन पक्षमाथि शंकासँगै प्रश्न पनि उठाएका छन्। नेकपा एमाले पार्टीका निर्वाचन विभागका उपप्रमुख निरज आचार्यले आयोगले ल्याएको नयाँ प्रवधानलाई सबैले पालना गर्नुपर्ने बताए। उम्मेदवारहरूले मनोनयनदर्ता गराउँदा सम्पत्ति विवरण पेस गर्नुपर्ने जुन नयाँ व्यवस्था गरिएको छ, त्यो निर्वाचनको स्वच्छता र पारदर्शिताको हिसाबले ठीक छ, उनले भने। उम्मेदवारले मनोनयन दर्ता गर्दा उसको सम्पत्ति विवरण राज्यले खोज्नु एकदमै राम्रो पक्ष रहेको नेकपा माओवादी केन्द्रका केन्द्रीय सदस्य राजु खड्काले बताए। आयोगले एकदम जरुरी विषयलाई उठायो। जनप्रतिनिधि हुनुभन्दा पहिले उसको निजी सम्पत्ति र प्रतिनिधि भएर बसुन्जेलसम्म उसको सम्पत्तिमा प्रभाव परे कि परेनन् भन्ने विषयमा राज्यले ध्यान राख्नु त स्वाभाविक हुन्छ, उनले भने, मुलुकको अहिलेको मुख्य समस्या भनेकै भ्रष्टाचारको समस्या हो। सम्पत्ति विवरण बुझाउने नाममा नाम मात्रैको बुझाउने र त्यसउपर पनि कारबाही नहुने हो भने कुनै अर्थ रहँदैन। कार्यकाल सकिएपछि जनप्रतिनिधिको सम्पत्ति छानबिन गरिनुपर्छ। जनता समाजवादी पार्टीका मधेस प्रदेश सदस्य तथा पूर्वआन्तरिक मामिला तथा कानुनमन्त्री ज्ञानेन्द्र यादवले उम्मेदवारको सम्पत्ति विवरण लिनु राम्रो पक्ष भए पनि कार्यान्वयन पक्षमाथि प्रश्न उठाएका छन्। उम्मेदवारहरूको सम्पत्ति विवरण पहिले नै माग गर्नु ठीक हो। तर, यो सँगसँगै कार्यान्वयन हुन्छ कि हुँदैन भन्ने शंका छ, उनले भने, अहिले पनि जनप्रतिनिधिहरूको सम्पत्ति विवरण माग गरिन्छ। तर, त्यसको कार्यान्वयन भएको देखिँदैन। सांसदहरू पदमा गएर कमाउ धन्धामा लाग्दा पनि राज्यको निकाय मौन भएर बसेको उनको भनाइ छ। चुनाव जित्नु अघि एउटा सांसदको मोटरसाइकल चढ्ने क्षमता हुँदैन। उ सांसद हुनेबित्तिकै ५० लाखको पजेरो चढ्न थाल्छ, उनले भने, आखिर कहाँबाट त्यो सम्पत्ति आयो ? इमान्दारितापूर्वक काम गर्ने सांसदको भान्सा चल्न मुस्किल पर्छ। तर, यस्ता पनि नेताहरू छन् जितेपछि घरमाथि घर, जमिनमाथि जमिन कसरी किन्दै जान्छ ? अहिलेसम्म त्यसको छानबिन भएको पाइँदैन। जनप्रतिनिधिहरूले बुझाउने सम्पत्ति विवरणमाथि छानबिन नगर्ने प्रवृत्तिले देशमा भ्रष्टाचार बढेको पूर्वमन्त्री यादवले बताए। स्थानीय तहको चुनावमा वडाध्यक्ष जित्न ५० लाख खर्च गरे। मेयर उपमेयरले २४ करोड खर्च गरेका छन्। जसले यतिको खर्च गर्छ उसले कहीँ न कहीँ भ्रष्टाचार गर्छ नै, उनले भने, जनप्रतिनिधिहरूले प्रत्येक वर्ष सम्पत्ति विवरण बुझाउँछन्। तर, कुन जनप्रतिनिधिको सम्पत्तिका कति प्रगति भयो भनेर सम्पत्ति शुद्धीकरणसम्बन्धी कार्यक्रम खै सञ्चालन भएको ? आयोगले औपचारिकता पूरा गर्न उम्मेदवारी अघि सम्पत्ति विवरण माग्न लागेको हो भने त्यसको कुनै अर्थ नरहने पूर्वमन्त्री यादवले बताए। के छन् आचारसंहितामा नयाँ व्यवस्था ? मन्त्रीले उम्मेदवारी दिएको निर्वाचन क्षेत्रमा मात्रै चुनाव प्रचारप्रसार गर्न पाउने। प्रत्यक्षतर्फको उम्मेदवारले उम्मेदवारी दिँदा शिलबन्दी रूपमा सम्पत्ति विवरण बुझाउनुपर्ने। मनोनयनपत्र दर्ता गर्दा निर्वाचनमा खर्च गर्ने अनुमानित रकम र स्रोत खुलाउनु पर्ने। मनोनयनपत्र पेस गर्न जाँदा र घरदैलोमा जाँदा २५ जनाको संख्यामा मात्रै जानुपर्ने। चुनावमा बाजागाजा तथा झाँकी प्रदर्शनमा रोक। निर्वाचन प्रचारप्रसारको समय १७ दिन मात्रै। आमसभा, जुलुस, घरदैलो र भेटघाटमा बढीमा १० वटा झन्डा मात्रै प्रयोग गर्नुपर्ने। विजयी उम्मेदवारले भोजभतेर गर्न नपाउने। नाटकबाट चुनाव प्रचार गर्न नपाइने। कोणसभा वा आमसभा गर्दा लागेकोे खर्च विवरण सात दिनभित्र निर्वाचन कार्यालयमा पेस गर्नुपर्ने। गर्भवती महिला, सुत्केरी, किरियापुत्री, शारीरिक रूपले अशक्त वा अपांगता भएका मतदाताका लागि मतदान केन्द्र पुग्न सवारीसाधनका लागि पासको व्यवस्था।"
भक्तपुर २ मा प्रतिनिधिसभा र प्रदेशसभाका लागि कांग्रेसका ५३ आकांक्षी,"काठमाडौं : आगामी मङ्सिर ४ गतेका लागि घोषित प्रतिनिधिसभा र प्रदेशसभा निर्वाचनमा भक्तपुर क्षेत्र नं २ को प्रतिनिधिसभा र प्रदेशसभा क र ख को सदस्यका लागि नेपाली कांग्रेसका ५३ जनाले उम्मेदवार बन्ने आकांक्षा व्यक्त गरेका छन्। कांग्रेसका अनुसार प्रतिनिधिसभाका लागि पाँच प्रत्यक्ष र आठ जना समानुपातिक, प्रदेशसभातर्फ क्षेत्र नं। २ (क) मा नौ प्रत्यक्ष र ११ जनाले समानुपातिक उम्मेदवारका लागि आकांक्षा व्यक्त गरेको जनाइएको छ । त्यस्तै क्षेत्र नं। २ (ख) का लागि १० प्रत्यक्ष र १० समानुपातिक गरी २० जनाले उम्मेदवार बन्ने आकांक्षा व्यक्त गरेका हुन्। क्षेत्र नं २ को प्रतिनिधिसभा सदस्यका लागि प्रत्यक्षतर्फका आकांक्षीमा जिल्ला सभापति दुर्लभ थापा, केन्द्रीय सदस्य मदनकृष्ण श्रेष्ठ, सुनिल ठकुरी, कविर राणा र विनोदप्रकाश कायस्थ छन्। त्यस्तै समानुपातिकतर्फ जिल्ला नेता अष्ट कवे, नारायणभक्त खायमली, अच्युतप्रसाद मिश्र, रमा कोइराला पौडेल, जयराम श्रेष्ठ, मीना ढकाल, सविन ढुङ्गेल र माथवरसिंह बस्नेतले उम्मेदवारको आकांक्षा व्यक्त गरेको जनाइएको छ । त्यसैगरी प्रदेशसभा क्षेत्र नं। २ (क) मा प्रत्यक्षतर्फ विष्णुराज कार्की, भेषबहादुर कार्की, कृष्णमुरारी न्यौपाने, उद्धव सिलवाल, सुमन कार्की, दिपेन्द्र थापामगर, कविन्द्र मिश्र, अङ्गत खड्का र सुरेन्द्र केसीले उम्मेदवार बन्ने आकांक्षा राखेको नेपाली कांग्रेस भक्तपुर क्षेत्र नं। २ का सचिव सविन ढुङ्गेलले जानकारी दिए। त्यस्तै समानुपातिकतर्फ दिपक थापा, राजन बके, राजनकाजी त्वाती, विदुरमानसिं बस्नेत, सङ्गीता थापा, शिवराम न्यौपाने, सुवास कार्की, जीवन श्रेष्ठ, रामगोपाल न्यौपाने, रामेश्वर ध्वजु र सुनिता खत्री छन्। यस क्षेत्रमा सूर्यविनायक नगरपालिका वडा नं १ देखि १० सम्मको भूगोल समेटिएको छ । गत स्थानीय निर्वाचनमा यहाँका १० वडामध्ये नेपाली कांग्रेसले पाँचमा वडाअध्यक्ष जितेको थियो भने पाँचमा वडाअध्यक्षसहित नगरप्रमुख तथा उपप्रमुखमा नेकपा (एमाले)विजयी भएको थियो । प्रदेश सभा क्षेत्र नं। २ (ख) मा प्रत्यक्षतर्फको उम्मेदवारका लागि दुई जना पूर्वसभापतिहित १० जनाले आकांक्षा व्यक्त गरे । मध्यपुरथिमि नगरपालिकाको पूरै भाग समेटिएको यस क्षेत्रको प्रत्यक्षतर्फको उम्मेदवारका लागि पूर्वजिल्ला सभापति गणेशमान चक्रधर र महेश श्रेष्ठसहित नगरसभापति हरिदास प्रजापति, प्रदेशसभा क्षेत्रिय सभापति ओमप्रकाश श्रेष्ठ, महाधिवेशन प्रतिनिधि सन्तोष भट्टराई, केदार खड्का, ओम जिमा, रामचन्द्र (आरसी) श्रेष्ठ, गोकुल शर्मा र महासमिति सदस्य उमेश खड्काले उम्मेदवारको दाबेदारी प्रस्तुत गरेका छन्। त्यसैगरी समानुपातिकतर्फ मुरारीप्रसाद आचार्य, उर्मिला बन, बच्चुकैलास बुढाथोकी, सुबर्णजङ्ग सिजापति, अन्जनादेवी मधिकर्मी, ईन्द्रबहादुर प्रजापति, बुद्धिकुमार श्रेष्ठ, कंसबहादुर कोजु, शुसिलाकुमारी सिग्देल र लक्ष्मीशोभा प्रजापतिले उम्मेदवारको दाबेदारी दिएका छन्। रासस"
झापा १ बाट विश्वप्रकाश शर्मा सर्वसम्मत सिफारिस,"झापा : झापा क्षेत्र नम्बर १ बाट प्रतिनिधि सभाका लागि नेपाली कांग्रेसका महामन्त्री विश्वप्रकाश शर्माको नाम सर्वसम्मत सिफारिस भएको छ । बिहीबार बिहान बसेको क्षेत्र नम्बर १ को बैठकले शर्माको नाम सर्वसम्मत सिफारिस गरेको क्षेत्रीय सभापति इन्द्र बुढाथोकीले बताए । बुढाथोकीले भने, झापा १ मा प्रतिनिधिसभाका लागि शर्माबाहेक कसैको पनि निवेदन नपरेकाले सर्वसम्मत सिफारिस गरिएको हो । इच्छुकहरूबाट कांग्रेसले आवेदन लिँदा शर्माको मात्रै निवेदन परेको हो । शर्मा यसअघि झापा क्षेत्र नम्बर १ बाटै २०७० र २०७४ मा पनि प्रतिनिधि सभाको निर्वाचनमा प्रतिस्पर्धी थिए । शर्माको प्रतिनिधिसभामा यसपालि उम्मेदवार भए भने यो तेस्रो पटकको उम्मेदवारी हुनेछ । यसअघि २०७४ सालमा झिनो मतले शर्मा माओवादीका नेता राम कार्की पार्थसँग पराजित भएका थिए । त्यतिबेला कांग्रेस एक्लै निर्वाचनको प्रतिस्पर्धामा थियो भने माओवादी राप्रपासहितको गठबन्धनमा थियो ।"
संस्थागत काम नगरेपछि धरानका मेयर विवादमा,"धरान : विधि र प्रक्रिया मिचेर धरान उपमहानगरपालिकाको विकास र समृद्धिमा जुटेका नवनिर्वाचित मेयर हर्कराज राई (हर्क साम्पाङ) विवादमा तानिएका छन्। उपमहानगरबाट गर्नुपर्ने संस्थागत कामलाई आफूखुसी व्यक्तिगत ढंगले अगाडि बढाउन थालेपछि उनी विवादमा मुछिएका छन्। विधि र प्रक्रिया मिचेर हरेक गतिविधि गर्न थालेपछि अन्य जनप्रतिनिधिहरू र स्थानीयबासीन्दाले समेत मेयर राईको चर्को आलोचना गर्न थालेका छन्। धरानकी पूर्व उपमेयर मञ्जु भण्डारीविरुद्ध सामाजिक सञ्जालमा बनावटी स्टाटस सेयर गरेर साइबर अपराधको अभियोग लागेर विवादमा तानिएका मेयर राई पछिल्लो समय आफ्नै गैरकानुनी काम र सामाजिक सञ्जालमा लेखेका अपमानजनक स्टाटसका कारण विवादमा तानिएका हुन्। मेयर निर्वाचित भएपछि विभिन्न अभियान चलाएर धरानको विकास निर्माणमा जुटेका राईका हरेक गतिविधि विवादित बन्न थालेका छन्। धरानबासीलाई सप्तकोसीबाट पानी ल्याएर खुवाउने प्रतिवद्धता जनाएका उनले धरानको पकुवा, सर्दु, खर्दु र निशाने खोलाबाट थप पानी उत्पादन गरेका छन्। सर्दु जलाधार क्षेत्रमा वृक्षारोपण अभियान चलाएका मेयरका हरेक गतिविधि उपमहानगरको संस्थागतभन्दा व्यक्ति केन्द्रित अभियान बनेको छ। मेयर राईका पछिल्ला गतिविधिले गर्दा उनकै समर्थकहरू समेत विरुद्धमा उत्रिएका छन्। मेयर राईका कट्टर समर्थक नईन्द्र चाम्लिङ राईले आफूले समर्थन गरेका मेयरका पछिल्ला गतिविधिले आफूलाई दुखित तुल्याएको बताए। उनले मेयर राईको अभियान राम्रो भएपनि सामाजकि सञ्जालमा गरीएका टिकाटिप्पणी खेदजनक रहेको बताएका छन्। मेयर राई कार्यालयमा समेत समय दिएर बस्ने गरेका छैनन्। उपमहानगरपालिकाबाट बनाइनु पर्ने नीति नियम समेत नबनाउँदा उपमहानगरपालिका सञ्चालनमा समेत समस्या परेको छ। धरान उपमहानगरपालिकामा जनप्रतिनिधि आएको सय दिन बितिसक्दासमेत विभिन्न समितिहरू चयन नगरीएको उपमहानगरपालिका श्रोतले जानकारी दिएको छ। धरानको विकास र समृद्धिमा राम्रो काम अगाडि बढाएका मेयर राईले विना प्रक्रिया विकास निर्माणको काम अगाडि बढाउन थालेपछि उनीमाथि कानुनी प्रश्न खडा भएको छ। धरानको सर्दु जलाधार क्षेत्रमा ६ लाख बिरुवा रोपेको मेयर राईले बताए। उनले पकुवा, सर्दु, खर्दु र निशाने खोलाबाट पानी उत्पादन गरीएको खानेपानी ट्यांकी निर्माण गरीएको बताए। खानोपानी उत्पादनमा सबै जनश्रमदान र देशविदेशमा रहेका नेपालीले आर्थिक सहयोग गरेको उनले जानकारी दिए। राईले हालसम्म जनताले गरेको सहयोग रकमको हिसाबकिताब पनि सार्वजनिक गरेका छैनन्। यस विषयमा प्रश्न गर्दा जनश्रमदान गर्न आउनेले निर्माण सामग्री आफैं ल्याउने गरेको उनले बताए। स्थानीय सरकार प्रमुखले कुनै पनि विकास निर्माण वा उपमहानगरबाट गरीने काम अगाडि बढाउनुपर्दा नीतिगत निर्णय गरी आवश्यक बजेट समेत विनियोजन गर्नुपर्छ। नगरको विकास गर्दा कार्यपालिका बैठकबाट अनुमोदन गर्नुपर्ने अनिवार्य प्रावधान छ। तर, मेयर राईले कार्यपालिका बैठकको निर्णयबेगर नै व्यक्तिगत काम सुरु गरेका छन्। यसको धरानबासीले चौतर्फी विरोध गरेका छन्। मेयर राईले अगाडि बढाएको काम राम्रो भएपनि प्रक्रिया गलत भएको भन्दै अन्य जनप्रतिनिधिहरूले कडा विरोध जनाएका छन्। मेयर राईले उपमहानगरको संस्थागत निर्णय बेगर विभिन्न गतिविधि सञ्चालन गर्नु अत्यन्तै गलत काम भएको धरान १५ का वडाअध्यक्ष नरेशकुमार इवारमले बताए। 'धरानको विकासमा हामी सबै जनप्रतिनिधिहरूले मेयरलाई सहयोग गर्छौं भनेकै छौं,' उनले भने 'मेयर सावको संस्थागत निर्णय बेगर आफूखुसी काम गरिनु परिपक्क र नियम विपरीत छ।' मेयर राईले प्रत्येक हप्ता धरानका विभिन्न चोकहरूमा लागूऔषध विरुद्धको अभियान पनि सञ्चालन गर्ने गरेका छन्। यो अभियानमा पनि राईले उपमहानगरपालिकाबाट संस्थागत निर्णय नगरेको पाइएको छ। यस सम्बन्धमा विधि र प्रक्रियाको कुरा गर्दा मेयर राईले सामाजिक सञ्जालमा विभिन्न गाली गर्दै सिंगो धरानलाई बद्नामी बनाएको नगरबासीको भनाइ छ। नागरिक दवाव सञ्जाल धरानका संयोजक डाक्टर राजेन्द्र शर्माले २०४६ सालको आन्दोलनपश्चात् विना कार्ययोजना दलहरू सत्तामा पुगेझै हर्कराज राई पनि आन्दोलनको मैदानबाट विना कार्ययोजना मेयर भएकाले धरानको विकास निर्माणका काम विना योजना अगाडि बढाइएको बताए। मेयर राईले इमान्दारितापूर्वक काम गर्ने भएपनि विना प्लान गरिएका कामले धरानलाई कुहिरोको काग बनाउने उनको भनाइ छ। धरान बनाउने मेयर राईको अभियानको विषयमा उपमेयर अईन्द्रविक्रम बेघा र प्रमुख प्रशासकीय अधिकृत उद्धव रिजाललाई सोध्दा उपमहानगरपालिकाबाट संस्थागत निर्णय र कार्यपालिका बैठकबाट अनुमोदन नगरिएको बताए। बेघाले समृद्ध धरान बनाउने अभियानमा संस्थागत निर्णय गरेरै अगाडि बढ्ने बताए। प्रमुख प्रशासकीय अधिकृत रिजालले उपमहानगरपालिकाबाट हुने सबै काम संस्थागत निर्णयबाट गर्दा उत्तम हुने बताए। उनले आफू भर्खर उपमहानगरको कार्यालय प्रमुख भएर आएकाले उपमहानगरका सबै कामलाई विधि र प्रक्रियाको माध्यमबाट संस्थागत गर्दै लैजाने बताएका छन्।"
"संसदीय समितिले सोधेका प्रश्न औचित्यहीन, प्रमाणका साथ बोलिरहेको छु : जबरा","काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराले आफू सर्वोच्च अदालतमा स्वार्थपूर्ण लाभतिर नलागेको दावी गरेका छन्। प्रतिनिधि सभा, महाभियोग सिफारिस समितिमा बयान दिने क्रममा निलम्बित जबराले आफू न्यायलयको सुदृढीकरणका लागि काम गर्दागर्दै विवादमा मुछिनुपरेको बताएका छन्। बयान लिने क्रममा समिति सदस्यहरुले तपाईं असक्षम हुनु भयो भन्ने प्रश्न सोधेका थिए। जवाफमा जबराले प्रश्नहरु औचित्यहीन भएको र आफू प्रमाणका साथ बोलिरहेको बताए। उनले भने,' तपाईंहरुले सोधेका प्रश्नहरु औचित्यहीन छन्।म प्रमाणका साथ जवाफ दिइरहेको छु।' संविधान र नियमावलीविपरीत महाभियोगको प्रस्ताव ल्याइएको उनको दावी छ। उनले आफू सर्वोच्चमा हुँदा जनताको न्यायका लागि नै काम गरेको बताए। स्वार्थ पूरा गर्न केही व्यक्तिहरुले विवादमा तानेको उनको भनाइ छ। महाभियोग समितिको बैठकले जबरालाई थप बयानका लागि बिहान ११ बजे बोलाएको थियो। बैठकमा निलम्बित प्रधानन्यायाधीश जबरालाई थप दुईवटा प्रश्न सोधिएको थियो। बुधबार समितिले जबरालाई ४ प्रश्न सोधेको थियो। बाँकी बयानका लागि समितिले १९ भदौमा जबरालाई बोलाउने भएको छ। महाभियोग समितिले ४३ वटा प्रश्न तयार गरेको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। समितिले बुधबारबाट जबरासँग बयान लिन सुरु गरेको हो। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
पहिरोले अवरुद्ध नारायणगढमुग्लिन सडक साढे आठ घण्टापछि खुल्यो,चितवन : पहिरोले अवरुद्ध नारायणघाट मुग्लिन सडक सञ्चालनमा आएको छ। अविरल वर्षाका कारण आएको पहिरोले आठ घण्टाअघि सडक अवरुद्ध भएको थियो। बिहान ६ बजे खसेको पहिरो दिउँसो साढे दुई बजे हटाइएको हो। दुईवटा डोजरले लगातार पहिरो पन्छाएका थिए। भरतपुर महानगरपालिका२९ मा रहेको केराबारीमा बिहान ६ बजे लेदोसहितको पहिरो खसेको हो। पहिरो हटाएपनि सवारी जाम भएको छ। त्यस्तै उक्त सडक खण्डको १८ किलो र ५ किलोमा खसेको पहिरो भने पहिलै हटाइएको थियो। पहिरोले सडक अवरुद्ध हुँदा गाडी र यात्रु अलपत्र परेका थिए।
"बजार अनुगमन: व्यवसायी दर्ता, नविकरण, मुल्य सूची भेटिएन","बाजुरा : बुढीगंगा नगरपालिकाअन्तरगत साफे मार्तडी सकड खण्डमा पर्ने मुख्य बजारको अनुगमन गरिएको छ । बुढीगंगा नगरपालिका र घरेलु तथा साना उद्योग विकास समितिको आयोजना जिल्ला प्रशासन कार्यालयको समन्वयमा बजार अनुगमन गरिएको सहायक प्रमुख जिल्ला अधिकारी लोकेन्द्र बिष्टले बताए । साफे मार्तडी सडक अन्र्तगत मुख्य बजारहरु रिठा बजार, बेलामांडौं , बाम्का , फालासेन र ताँप्रीसेरा लगायतका बजारमा अनुगमन गरिएको हो । अनुगमनका क्रममा फेला पारिएका म्याद सकिएका अखाद्य वस्तु घर निर्माण गर्दा प्रयोग हुने पेन्ट गैर कानुनीरुपमा बिक्री वितरण गर्दै भेटिएको छ। सोही क्रममा अवैध घरेलु मदिरालगायत ४६ हजार ५ सय ५० रुपैयाँ बढीका सामान फेला पारेर नष्ट गरिएको प्रमुख जिल्ला अधिकारी विष्टले बताए । बुढीगंगा नगरपालिकाका उपप्रमुख माया खड्का कुवरका अनुसार साफे मार्तडी सडक अन्र्तगत बजारका विभिन्न किराना पसल, मदिरा पसल हाडवयर, औषधि पसल, कपडा पसल तथा होटेलहरुमा अनुगमन गरिएको हो। कालोबजारी नियन्त्रण गर्ने, म्याद गुज्रेका सामग्री बिक्री वितरणमा रोक लगाउने र उपभोक्ता अधिकारका विषयमा जानकारी दिने उद्देश्यले अनुगमन गरिएको कुवरले बताइन् । व्यापारीलाई म्याद गुज्रेका सामग्री बिक्री नगर्न र उपभोक्तालाई उपभोग्य मिति तथा लेबल हेरेर मात्र खरिद गर्न आग्रह गरिएको उनले बताइन् । बुढीगंगा नगरपालिकाकी उपप्रमुख माया खड्का कुवरको संयोजनमा बजार अनुमगन गरिएको हो। अनुगमनका क्रममा अधिकांश व्यापारीहरुले व्यवसायी दर्ता, नविकरण, मुल्य सूची र बिलजस्ता कुराहरु लागू नगरेको पाइएको अनुगमन टोलीका संयोजक तथा नगर उपप्रमुख माया खड्का कुवरले बताइन् । सबै व्यवसायीहरुलाई यो महिनाभित्र नगरपालिकामा आएर व्यवसायी दर्ता गराउनको लागि निवेदन दिन जानकारी दिएको कुवरले बताइन् । सबै व्यापारीहरुलाई दर्ता नविकरणका लागि सुझाव र जानकारी दिएको र दोस्रो पटक पनि अटेर गरेको पाइएमा कानुनी कारवाही अगाडि बढाउने बताइन्।"
नागरिकता विधेयक अस्थायी मात्रै,"काठमाडौं : सत्तारुढ दलका शीर्ष नेताले नै नागरिकता विधेयक पूर्ण नभएको स्वीकार गरेका छन्। माओवादी केन्द्र र एकीकृत समाजवादीका नेताले यो विधेयकले सबै समस्या समाधान नगर्ने बताएका छन्। यो विधेयक अस्थायी मात्रै हो। यसले सबै समस्या समाधान गर्दैन, दुवै दलका शीर्ष नेताले बुधबार राष्ट्रपतिसँगको भेटमा भने। तर, राष्ट्रपति विद्यादेवी भण्डारीले पुनर्विचार गर्न पठाएको विधेयक प्रतिनिधिसभाले पुनः हुबहु पारित गरी राष्ट्रियसभामा पठाएको छ। राष्ट्रियसभाले सिधै पारित नगरी विधायन व्यवस्थापन समितिमा पठाएको थियो। समितिले पनि औपचारिकता मात्रै पूरा गर्दै बुधबार बिनासंशोधन बहुमतबाटै पारित गरेको छ। सत्तारुढ दलकै नेताले भने राष्ट्रपतिको कदम संवैधानिक र देशकै हितमा रहेको बताएको स्रोतले बताएको छ। उनीहरूले यो विषयमा राजनीति नगरिदिन राष्ट्रपतिसमक्ष आग्रह थिए। विधेयककै विषयमा छलफल गर्न राष्ट्रपति भण्डारीले माओवादी केन्द्र र एकीकृत समाजवादीका नेतालाई बोलाएकी थिइन्। ती नेतासँग उनले छुट्टाछुट्टै भेट गरेको राष्ट्रिपति कार्यालयले जनाएको छ। पुनर्विचारका लागि फिर्ता पठाएको नागरिकता विधेयक जस्ताको त्यस्तै पठाएपछि राष्ट्रपतिको मर्यादामा चोट पुगेको महसुस भएको छ। उनले राजनीतिक दलहरूसँग संवाद गरिरहेकी छन्। त्यसै क्रममा बुधबार माओवादी केन्द्र र एकीकृत समाजवादीका नेतासँग छलफल गरेकी हुन्। नागरिकताका विषयमा राष्ट्रिय सहमति कायम गर्नुपर्ने उनको सन्देश छ। बुधबार भएको भेटमा माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपालले राष्ट्रपति नागरिकताका विषयमा राष्ट्रिय सहमति कायम गर्ने प्रयासमा रहेको बताएका छन्। उनीहरूले राष्ट्रपतिलाई नागरिकताको विषयमा राष्ट्रिय सहमति कायम गर्ने प्रयास जारी राख्न आग्रह गरेका थिए। उनीहरूको एउटै स्वर थियो राजनीतिक दलसँग संवाद पनि जारी राख्नुपयो। यो प्रयासमा हाम्रो साथ र समर्थन नै रहनेछ। राष्ट्रपतिका सञ्चार सल्लाहकार टीका ढकालका अनुसार नागरिकताको विषयमा राष्ट्रपतिले राष्ट्रिय सहमतिको निर्माणमा गर्ने प्रयास र पहलमा आफ्नो साथ र समर्थन रहेको दुवै दलका नेताहरूलाई बताएकी थिइन्। उनले यो प्रयासलाई जारी राख्न पनि उनीहरूले आग्रह गरेको ढकालले बताए। ढकालका अनुसार उनीहरूले अहिलेको नागरिकता विधेयकले नागरिकताका समस्या सबै समाधान नगर्नेमा सहमति जनाउँदै नयाँ नागरिकता कानुन ल्याउनुपर्ने पनि बताएका थिए। यो विधेयकले सबै समस्या समाधान गर्दैन भन्नेमा हामी एक छांै। यसका लागि नयाँ नागरिकता कानुन ल्याउनुपर्छ। तर, यसका लागि समय लाग्छ। त्यसैले यो विधेयक आएको हो, उहाँहरूले भन्नुभयो, उनले भने। यता माओवादी अध्यक्ष दाहालले आफूले नागरिकताका विषयमा आफ्नो अडान नछोडेको पनि दाबी गरेका थिए। दाहालले आफ्नै अग्रसरतामा राज्य व्यवस्था तथा सुशासन समितिमा रहेको नागरिकतासम्बन्धी विधेयकमा वैवाहिक अंगीकृतमा ७ वर्षे प्रावधानको व्यवस्था राखिएको बताएका थिए। तर, उनले यो विधेयक पनि अहिल्यै पास गर्नुपर्ने बाध्यता पनि सुनाए। तत्काल जन्मसिद्ध नागरिकका सन्ततिहरू राज्यविहीन बन्ने अवस्था अन्त्य गर्नका लागि यो विधेयक ल्याइएको हो, उनले भनेका थिए। माओवादी केन्द्रका अध्यक्ष दाहाल, वरिष्ठ उपाध्यक्ष नारायणकाजी श्रेष्ठ, उपाध्यक्ष कृष्णबहादुर महरा र उपमहासचिव जनार्दन शर्मा राष्ट्रपतिको बोलावटमा शीतल निवास पुगेका थिए। यस्दै समाजवादीका अध्यक्ष माधवकुमार नेपाल, महासचिव बेदुराम भुसाल र उपाध्यक्षद्वय प्रमेश हमाल र जयन्ती राईको पनि उपस्थिति थियो। यसअघि राष्ट्रपति भण्डारीले नेपाली कांग्रेस, नेकपा एमाले, राष्ट्रिय प्रजातन्त्र पार्टी र नेपाल लोकतान्त्रिक समाजवादी पार्टीका नेताहरूसँग छलफल गरेकी छन्। एमालेको फरक मत संसदीय समितिमा रहेका एमाले सांसद देवेन्द्र दाहाल, भैरवसुन्दर श्रेष्ठ र भगवती न्यौपानेले भने विधेयकमा फरक मत राखेका थिए। एमालेले नेपाली नागरिकसँग वैवाहिक सम्बन्ध कायम गरेको ७ वर्षपछि वैवाहिक अंगीकृत नागरिकता दिने, यसरी नागरिकता लिँदा जन्म भएको देशको नागरिकता त्यागेको प्रमाण पेस गर्नुपर्ने फरक मत राखेको छ। विवाहपछि भने राजनीतिक र प्रशासनिक बाहेकका अधिकार उपभोग गर्न परिचयपत्र दिने र त्यो परिचयपत्र नागरिकता प्राप्तिको आधार हुने पनि एमाले सांसदहरूको फरक मतमा उल्लेख छ। एमालेले प्रादेशिक पहिचानसहितको नागरिकता दिने, आमाको नामबाट नागरिकता लिँदा गर्नुपर्ने स्वघोषणालाई बाध्य बनाउन नहुने पनि फरक मतमा राखेको छ। समितिले आफ्नो प्रतिवेदनसहित राष्ट्रियसभामा पेस गर्नेछ।"
डेङ्गु रोकथाममा ध्यान दिन सरकारसँग माग,"काठमाडौं : राष्ट्रियसभाको बैठकमा सांसदहरुले मुलुकको विभिन्न क्षेत्रमा डेङ्गु रोगको समस्या बढ्दै गएको जनाउँदै यसको रोकथामका लागि सरकारसँग माग गरेका छन्। बैठकको शून्य समयमा सांसद सुरेश आले मगरले काठमाडौं उपत्यकामा समेत दैनिक डेङ्गु सङ्क्रमण बढ्दो देखिएकाले तत्काल रोकथामको कार्य अघि बढाउन स्वास्थ्य तथा जनसंख्या मन्त्रालयसँग आग्रह गरे। बैठकमा सांसद उदयबहादुर बोहराले राप्ती राजमार्ग अवस्था कमजोर भएको उल्लेख गर्दै तुलसीपुर कपुरकोट सडकखण्ड कन्तबिजोग बनेको बताए। सांसद उर्मिला अर्यालले रासायनिक मल अझै राम्ररी आपूर्ति हुन नसक्दा र सिंचाइको अभावका कारण मधेसका किसान चिन्तित रहेको बताइन्। सांसद तुलप्रसाद विश्वकर्माले भेटेरेनरी चिकित्सकबाहेकका अन्य भेटेरेनरी सेवामा लागेका जनशक्तिलाई समेट्ने भएकाले पशु स्वास्थ्य तथा पशु सेवा विधेयकलाई छिटो पारित गर्न आग्रह गरे। सांसद नारायणदत्त मिश्रले मलखादको अभाव हुन नदिन सरकारसँग आग्रह गरे।सांसद भुवनबहादुर सुनारले गाउँगाउँमा सहकारी घरघरमा भकारी भन्ने नाराका साथ अघि बढेको सहकारी पछिल्लो समयमा बदनाम हुँदै गएकामा चिन्ता प्रकट गरे। सांसद मदनकुमारी शाहले कैलालीका पथैया, मोहना कान्द्र काँडा र कर्णाली नदीलाई डल्फिन संरक्षित क्षेत्र घोषणा गर्न माग गरिन्। बैठकमा सांसद मोहम्मद खालिदले गत वर्ष सुक्खा मौसमका कारण पीडित किसानका लागि सरकारले घोषणा गरेको राहत सिरहाका किसानले अझै नपाएको गुनासो गरे। सांसद राजेन्द्रलक्ष्मी गैरेले आगामी निर्वाचनमा महिलालाई उचित प्रतिनिधित्व दिन दलहरूसँग आग्रह गरे। रासस"
एमालेका प्रदेश सांसद रेशम चौधरीको पार्टीमा प्रवेश,काठमाडौं : सुदूरपश्चिम प्रदेशसभा सदस्य रतन थापा नागरिक उन्मुक्ति पार्टीमा प्रवेश गरेका छन्। बिहीबार काठमाडौंमा आयोजित एक कार्यक्रमकाबीच एमाले कैलालीका पूर्व अध्यक्षसमेत रहेका थापालाई अध्यक्ष रञ्जिता श्रेष्ठ चौधरीले नागरिक उन्मुक्ति पार्टीमा स्वागत गराएकी हुन्। थापासँगै त्यस्तै एमालेका पूर्वसांसद हिमाञ्चल भट्टराई लगायतका नेता तथा कार्यकर्ताहरु पनि नागरिक पार्टीमा प्रवेश गरेका छन्। नागरिक पार्टीमा प्रवेश गर्दै सुदूरपश्चिम प्रदेशसभा सदस्य थापाले जनताको भाग्य र भविष्य बदल्नको लागि एमालेले केही पनि गर्न नसकेको आरोप लगाए। उनले संघीयता नमान्ने र अखण्ड सुदूरपश्चिम भन्ने दुई नेताहरु एमालेमा रहेको बताए। त्यस्तै नागरिक उन्मुक्ति पार्टीका अध्यक्ष रञ्जिता श्रेष्ठ चौधरीले जनताको आवश्यकता अनुसार नीति निर्माण गर्न संगठित भएको बताइन्। उनले छिट्टै आफ्नो पार्टीलाई देशव्यापी बनाउने दाबी गरिन्। यसअघि चौधरीले कैलालीको क्षेत्र नम्बर १ बाट प्रतिनिधिसभाको चुनावमा उम्मेदवारी दिने घोषणा गरिसकेकी छन्। रञ्जिता २०७४ को प्रतिनिधिसभा सदस्य निर्वाचनमा सोही क्षेत्रबाट निर्वाचित रेशम चौधरीकी पत्नी हुन्। टीकापुर घटनामा दोषी रहेको अभियोगमा रेशम चौधरी भने कारागारमा छन्।
राप्रपा नेपालले मेचीमहाकाली राष्ट्रिय स्वाभिमान यात्रा गर्ने,"काठमाडौं : राप्रपा नेपालले मंसिर ४ मा हुने निर्वाचनलाई लक्षित गरेर मेचीमहाकाली राष्ट्रिय स्वाभिमान यात्रा गर्ने भएको छ। राप्रपा नेपालको बिहीरबार बसेको सचिवालय बैठकको निर्णयअनुसार मेचीको काँकडभिट्टाबाट हुने मेचीमहाकाली राष्ट्रिय स्वाभिमान यात्रा महाकालीको वनवासमा पुगी काठमाडौं आएर समापन हुनेछ। यस्तै विभिन्न समान विचारधारा भएका राजनीतिक दल, समूह तथा व्यक्तिहरुसँग आवश्यक परामर्श गर्ने जिम्मेवारी पार्टीका उपाध्यक्ष एवं राजनीतिक विभाग प्रमुख दिलनाथ गिरीलाई दिने निर्णय बैठकले गरेको छ । बैठकमा महामन्त्री सुशिल कुमार श्रेष्ठले राष्ट्रिय स्वाभिमान यात्रा तयारी, महामन्त्री भास्कर भद्राले प्रत्यक्ष र समानुपातिक उम्मेद्वारी, महामन्त्री केशवराज श्रेष्ठले सञ्चार, प्रवक्ता सुरेश आचार्यले प्रचारप्रसार र सहमहामन्त्री दमन वस्नेतले स्रोत परिचालनसम्बन्धी कार्य प्रगति विवरण प्रस्तुत गरेका थिए।"
निर्वाचनमा झण्डै तीन लाख जनशक्तिले सुरक्षा प्रदान गर्ने,"काठमाडौं : आगामी मंसिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन तथा समानुपातिक निर्वाचनमा झण्डै तीन लाख जनशक्तिले सुरक्षा प्रदान गर्ने भएका छन्। निर्वाचनमा नेपाल प्रहरीका ७१ हजार छ सय ९३ जनशक्तिका साथै एक लाख १५ हजार म्यादी प्रहरी परिचालन गरिने भएको छ। नेपाली सेनाले विगतकै हाराहारीमा ७१ हजार जनशक्ति खटाउने आन्तरिक रणनीति तयार पारेको छ। सशस्त्र प्रहरीले भने ३५ हजार जनशक्ति परिचालन गर्ने जनाएको छ। राष्ट्रिय अनुसन्धान विभागका दुई हजार बढी परिचालन हुनेछन्। सबै गरेर दुई लाख ९४ हजार सात सय बढीले निर्वाचनको पहरा दिने योजना बनाइएको छ। यद्यपि केन्द्रीय सुरक्षा योजनाअनुसार सङ्ख्यामा केही हेरफेर हुनसक्ने सुरक्षा अधिकारीहरूको भनाइ छ। गृह मन्त्रालयले निर्वाचनको केन्द्रीय सुरक्षा योजनालाई अन्तिम रूप दिइनसके पनि नेपालका चारवटै सुरक्षा निकायका विगतका अनुभव र यसपालि आउनसक्ने सुरक्षा चुनौती आकलन गरेर आन्तरिक रणनीति निर्माण गरी निर्वाचनको तयारी थालेको छ। नेपाली सेनाको एक फौज भने मतपत्र छपाइको सुरक्षामा खटिइसकेको छ। नेपाल प्रहरी, सशस्त्र प्रहरी र राष्ट्रिय अनुसन्धान विभाग पनि आफ्नो जिम्मेवारीमा लागिसकेका छन्। निर्वाचनको पहिलो घेरामा नेपाल प्रहरी रहने छ। त्यसपछि सशस्त्र प्रहरी र तेस्रो घेरामा नेपाली सेनाले पहरा दिनेछ। विभाग भने सूचना सङ्कलनमा खटिनेछ। गत वैशाख ३० मा भएको स्थानीय तहको निर्वाचनमा भन्दा यसपटक नेपाल प्रहरीका १० हजार र म्यादीका १५ हजार जनशक्ति थप गरिएको छ। त्यसबेला नेपाल प्रहरीका ६१ हजार र म्यादी प्रहरी एक लाख खटाइएको थियो। सशस्त्र प्रहरीतर्फ निर्वाचनका लागि तीन हजार जनशक्ति थप गर्दै कुल ३५ हजार जनशक्ति खटाइने सशस्त्र प्रहरी नायब महानिरीक्षक विदुर खड्काले जानकारीदिए। यसअघि स्थानीय तहको निर्वाचनमा ३२ हजार सशस्त्र प्रहरी कर्मचारीले सुरक्षा प्रदान गरेका थिए। 'अहिले निर्वाचन केन्द्रित अनुशिक्षण तथा तालिम सञ्चालन गरिरहेका छन्, पहिलो तालिममा १७ हजार पाँच सय जनशक्तिले तालिम लिइरहेका छन्, दोस्रोपटक बाँकीलाई तालिम प्रदान गरिने छ', खड्काले भने। अन्य बजेटलगायतका विषयमा प्रस्ताव पेश गरिएको भए पनि स्वीकृत हुन बाँकी रहेको उनले जानकारी दिए। नेपाली सेनाले आफ्नो आन्तरिक तयारी तीव्र पारेको जानकारी दिँदै नेपाली सेनाका प्रवक्ता सहायक रथि नारायण सिलवालले मतपत्र छपाइमा एक गुल्मभन्दा केही बढी फौज सुरक्षार्थ खटिइसकेको उल्लेख गरे। 'आफ्नो आन्तरिक तयारी, विगतको अनुभव र सुरक्षा चुनौतीसमेतलाई आकलन गरेर रणनीति तय गरिरसकेका छौँ', प्रवक्ता सिलवालले भने, 'केन्द्रीय सुरक्षा योजना र सबै सुरक्षा निकायको एकीकृत सुरक्षा योजना नआउँदासम्म ठ्याक्कै यकिन भनेर भन्न सकिन्न।' उनका अनुसार वितगको निर्वाचनमा ७१ हजार फौज खटिएकाले अहिले पनि सोही हाराहारीमा खटिने अनुमान गरिएको छ। राष्ट्रिय अनुसन्धान विभागका भने दुई हजार हाराहारीमा जनशक्ति परिचालन हुने जनाइएको छ। विभाग निर्वाचन पूर्व, निर्वाचनको समय र निर्वाचनपछिका समग्र सूचना सङ्कलनमा केन्द्रित हुनेछ। यस्तै सम्भावित चुनौतीका विषयमा समेत सरकारलाई सूचना उपलब्ध गराउने जिम्मेवारी विभागलाई छ। विभागका एक जना सुरक्षा अधिकृतले अन्य सुरक्षा निकायले जसरी तयारी गरिहेका छन् विभागको पनि सोही रूपमा तयारी जारी रहेको जानकारी दिए। सबै गतिविधि र जनशक्ति गोप्य रहने उनले बताए। यसपटक मतदानस्थल, मतदान केन्द्र र मतदातासमेत थपिनेछन्। त्यसैले सुरक्षाकर्मी थप गरिएको नेपाल प्रहरीका प्रवक्ता प्रहरी नायब महानिरीक्षक टेकप्रसाद राईले जानकारी दिए। स्थानीय तहमाभन्दा यसपटक समानुपातिक निर्वाचन प्रणाली थप हुन्छ, सङ्घ र प्रदेशको चुनाव पनि सँगसँगै छ, कारागारका कैदीबन्दीले पनि मताधिकार प्रयोग गर्न पाउने व्यवस्था गरिएकाले पनि सुरक्षा जनशक्ति थप्नुपरेको उनले बताए। यसपालि झण्डै पाँच लाख मतदाता थपिने अनुमान पनि गरिएको छ। प्रतिनिधिसभा निर्वाचनमा प्रत्यक्ष र समानुपातिक तथा प्रदेशसभा निर्वाचनमा पनि प्रत्यक्ष र समानुपातिक निर्वाचन हुने भएकाले पनि एक ठाउँमा मत खसालिसकेपछि पुनः अर्को ठाउँमा मत खसाल्नुपर्ने हुन्छ। सबै सुरक्षा निकायलाई समेटेर एकीकृत सुरक्षा रणनीति तयार गर्ने क्रममा रहेको जनाइएको छ। गृह मन्त्रालयले केन्द्रीय सुरक्षा योजना निर्माण गरेपछि त्यसलाई नै आधार मानेर सुरक्षा योजना सार्वजनिक गरिने जनाइएको छ। रासस"
मदन भण्डारी राजमार्ग : पुल नहुँदा जोखिम मोलेर यात्रा,"गुल्मी : सडक कालोपत्रे भएपनि खोलाहरुमा पक्कीपुल नहुँदा सर्वसाधरण नागरिकहरु बर्खामा जोखिम मोलेर यात्रा गर्न बाध्य छन् । पुलबीनाको कालोपत्रे सडकले मदन भण्डारी राजमार्गलाई गिज्जाइरहेको छ । सामान्य झरी पर्दा पनि खोला बढेर यात्रुहरु गन्तव्यमा पुग्न सक्दैनन् । गुल्मीको भित्री सडक अन्तर्गत पर्ने मदाने गाउँपालिका, धुर्कोट गाउँपालिका, इस्मा गाउँपालिका र रेसुंगा नगरपालिकाका बस्तीहरुमा सडक भएर दैनिक सयौँ गाडीहरु ओहोरदोहोर गर्छन् । सदरमुकाम तम्घाससहित बुटवल, काठमाडौं पुग्नका लागि पनि यस क्षेत्रका मानिसको सजिलो गन्तव्य यही मार्ग हो । ढुक्कसँग यात्रा गर्ने नागरिकहरुको चाहना पूरा हुन कम्तीमा अझै डेढ वर्ष लाग्ने छ । मदन भण्डारी राजमार्ग अन्तर्गत पर्ने गुल्मीको तम्घाससिमलटारी खण्डमा सडक कालोपत्रे भएको चार वर्षपछि बल्ल पक्की पुल बन्ने तरखर भएको छ । छिमेकी जिल्ला प्यूठान र अर्घाखाँचीका नागरिकहरु समेत यसै सडक भएर आउजाउ गर्ने गर्छन् । सडक कालोपत्रे भएर हौसिएका नागरिकहरु पुल नबन्दा वर्षौसम्म निराश भएका थिए । चार वर्षपछि भएपनि पुल बन्ने प्रक्रियाले गति लिन थालेपछि यस क्षेत्रका नागरिकहरु उत्साहित हुन थालेका हुन् । तम्घासदेखि सिमलटारीसम्मको दुरी २८ किलोमिटर हो । मदन भण्डारी राजमार्ग योजना कार्यालय तम्घास गुल्मीका इन्जिनियर दुर्गा गौतमले तम्घासदेखि सिमलटारीसम्मका चारवटा खोलाहरुमा पक्की पुल बन्ने प्रक्रिया अघि बढिसकेको जानकारी गराए । फूलवारी खोला अर्जै, घमीर खोला, हुलाके खोला र धनार्जे खोलामा ११ मिटर चौढाइको पक्कीपुल बन्ने उनले बताए । फूलवारी र घमीर खोला पुल निर्माणका लागि पन्थ निर्माण सेवा प्रालि गुल्मीसँग ठेक्का सम्झौता भएको छ भने हुलाके र धनार्जे खोला पुल निर्माणका लागि शुनिल समिर निर्माण सेवा प्रालिसँग सम्झौता भएको छ । यी चारवटा पुल निर्माणका लागि भ्याटसहित १९ करोड २६ लाख ५५ हजार २ सय रुपैयाँ निर्माण कम्पनीसँग सम्झौता भएको इन्जिनियर गौतमले जानकारी दिए । उनका अनुसार निर्माण कम्पनीले आगामी ०८० भदौ, मंसीर र माघ महिनाभित्र पुल बनाइसक्नुपर्ने सम्झौता छ । मदन भण्डारी राजमार्ग कुन ठाउँबाट जाने भन्ने विषय नटुंगिदा बिचमा कामले गति लिन नसकेको र पुल निर्माणमा ढिलाई भएको आयोजना कार्यालयका प्रमुख शशांक मिश्रले जानकारी दिए । यसबीचमा डीपीआर तयार भए,उनले भने,अहिले मदन भण्डारी राजमार्गको सडकमा विवाद छैन् । अब कामले गति लिन्छ । गुल्मीको सिमलटारीहुँदै पुर्कोटदह, प्यूठानको सौतामारेबाट मच्छि हुँदै एउटा खण्ड र अर्घाखाँचीको बलकोट, रतनमारे, गोखुंगाहुँदै प्यूठानको मजुवासम्म जाने अर्को खण्ड तय भएको छ । मदन भण्डारी राजमार्ग पहाडी जिल्लाका नागरिकहरुको जीवनस्तर माथि उकास्ने महत्वपूर्ण योजना हो । पुल नहुँदा बर्खामा जोखिम मोलेर यात्रा गर्नुपरेको मालिका गाउँपालिका ५ छापहिलेका गाडी चालक बसन्त श्रीसले गुनासो गरे । पुल बीनाको कालोपत्रे सडकको के काम,'उनले भने,यो त मान्छे बाहिर हेर्दा चिटिक्क तर भित्र भित्रै रोगी जस्तै भएन र ?' उनले पुल निर्माणको कामलाई तत्काल सुरु गरि तोकिएकै समयमा पूरा गर्न माग गरे । हिउँदमा हिँड्न सजिलै भएपनि बर्खामा निकै कष्ट पर्ने गरेको उनको दुःखेसो छ । हुलाकेबाट तम्घास २५ मिनेटमै पुग्न सकिने भएपनि बर्खामा खोलाले बाटो छेक्दा इस्मा गाउँपालिका कार्यालय, मैदान र दर्लामचौर हुँदै घुमेर जाँदा करिब डेढ घण्टा लाग्ने गरेको उनले सुनाए ।"
"झापाको देउनियाँमा हात्ती आतंक, स्थानीय त्रसित","झापा : झापामा रैथाने जंगली हात्तीको कारण वन क्षेत्र आसपासका स्थानीयवासी त्रासमा बाच्न बाध्य छन्। रात परेपछि आहारको खोजीमा निस्किने जंगली हात्तीले दिनहुँ स्थानीयको घरगोठ भत्काउनुका साथै अन्नबालीमा क्षति पुर्याउँदै आएको छ। यसै क्रममा बुधबार मध्यराति चारआली जंगलबाट निस्किएको सातवटा हात्तीले बिर्तामोड नगरपालिका८ देउनियाँस्थित गौतम राइस मिल भत्काएको छ। हात्तीले मिलको पर्खाल भत्काउँदै मेसिनरी औजारमा समेत क्षति पुर्याएको मिल सञ्चालक अनिल गौतमले जानकारी दिए। मिलभित्र रहेको धान र मकै पनि हात्तीले नष्ट गरिदिएको छ। हात्तीले करिब १ लाख ४१ हजार मूल्य बराबरको क्षति पुर्याएको उनले बताए। 'चारआली जंगलबाटै निस्किएको हात्ती पहिला हाम्रो गाउँमा आउँछ, हात्तीका कारण गाउँवासी त्रसित छन्,' उनले भने, 'दिनहुँजसो हात्तीले गाउँमा कसैको न कसैको घरमा क्षति पुर्याउँदै आएको छ।' सात दिनअघि मात्र आफ्नो घरको फलामको ढोका हात्तीले भत्काएको उनले बताए। हात्तीले पवित्रा आचार्य, देवराज उप्रेतीको धान खेतमा क्षति पुर्याएको छ। लक्ष्मी घिमिरेको ग्वाली र केशव घिमिरेको घर र शौचालय हात्तीले भत्काएको छ। हात्ती नियन्त्रण तथा रोकथामका लागि सरकारसँगै ठोस योजना नहुँदा स्थानीयवासी वर्षौंदेखि पीडित बनेका छन्।"
सेयर बजारमा गिरावट कायमै : १ अर्ब ३८ करोडको मात्रै कारोबार,काठमाडौं : सेयर बजारमा गिरावट कायमै छ। बिहीबार नेप्से १०८ अंकले घटेर १९७२२९ विन्दुमा पुगेको छ। सेन्सेटिभ इण्डेक्स ०६६ प्रतिशतले ओरालो लागेको छ। बुधबार नेप्से २१ अंकले घटेको थियो। सो दिन १ अर्ब १२ करोड ६२ लाख ४७ हजार ८६२ रुपैयाँको सेयर कारोबार भएको थियो। आज सेयर कारोबार रकम बुधबारको तुलनामा सामान्य बढेको छ। १ अर्ब ३८ करोड ३४ लाख ६२ हजार १६२ रुपैयाँको सेयर कारोबार भयो। २२५ कम्पनीको ३९ लाख ५५ हजार ८८६ कित्ता सेयर खरिदबिक्री भयो। सामान्य अंकले घटेको सेयर बजारमा दुई कम्पनीको मूल्यमा सकारात्मक सर्किट लागेको छ। हिमालय एभरेस्ट इन्स्योरेन्स र हिमालयन एभरेस्ट इन्स्योरेन्स (प्रमोटर) को सेयर मूल्य १० प्रतिशतले बढेको हो। कारोबारमा आएका १३ समूहमध्ये ७ को सूचक बढ्यो भने ६ को घट्यो। फाइनान्स समूहको सूचक सर्वाधिक १३१ प्रतिशतले बढ्दा अदर्श समूहको १९२ प्रतिशतले ओरालो लाग्यो।
१४ लाख ऋणको ४४ लाख तिरिसक्दा पनि जेलमा,"वीरगन्ज : मिटरब्याजीको चंगुलमा फसेर छोरो ३ महिनादेखि जेलमा परेपछि आमा ७३ वर्षीया सुनैनादेवी यादव बिलखबन्दमा परेकी छन्। घर व्यवहार चलाउन भन्दै रौतहटको मौलापुर नगरपालिका२ सोनरनियाकी सुनैनाका छोरा दयाशंकरप्रसाद यादवले २०७६ असोजमा नातामै पर्ने बाराको कलैया उपमहानगरपालिका५ घुसुकपुरका अनिल यादव प्रियदर्शीसँग १४ लाख रुपैयाँ ऋण लिएका थिए। अनिल बाराकै प्रसौनी गाउँपालिका३ नौतन गण्डकस्थित रामजानकी आधारभूत विद्यालयमा कार्यरत शिक्षक पनि हुन्। उक्त ऋणको ब्याजबापत दयाशंकरका परिवारले अनिललाई ४४ लाख रुपैयाँ तिरिसकेका छन्। तर, ऋण लिँदाका बखत पटकपटक गरी दिएको चेक बाउन्सको मुद्दामा दयाशंकर गत जेठदेखि गौर कारागारमा कैदी जीवन बिताइरहेका छन्। बुधबार वीरगन्जमा पत्रकार सम्मेलन गरेकी वृद्धा सुनैनादेवीले गहभरि आँशु पार्दै भनिन्, १४ लाखको कर्जाको ब्याज ४४ लाख रुपैयाँ तिरिसकेका छौं। तैपनि छोरो ३ महिनादेखि जेलमा छ। अनिललाई ब्याजबापत आफूहरूले १० लाख, ८ लाख र २६ लाख गरी तीनपटकमा ४४ लाख रुपैयाँ बुझाइसकेको भए पनि ऋण लिँदाका बखत धितो स्वरूप दिएको चेक बाउन्सको मुद्दा हालेर अनिलले छोरालाई जेलमा हालेको सुनैना बताउँछिन्। उनी भन्छिन्, ऋण लिँदा धितो भनेर अनिलको आफ्नै साला रामदिनेश यादवको नाममा २८ लाखको चेक काट्यांै। अनिलको भान्जी रुबी कुमारीको नाममा पनि ११ लाखको चेक काटेर दियौं। दुईवटा चेक बाउन्स गराएर अनिलले मुद्दा हाल्यो अहिले छोरो जेलमा छ। पीडित सुनैनाको परिवारले १४ लाख रुपैयाँ ऋणको ब्याज तिर्ने क्रममा १२ कट्ठा खेत बेचेर र २ बिघा खेत दृष्टिबन्धकमा राखेर ऋण लिई अनिललाई तीनपटकमा गरी ४४ लाख रुपैयाँ बुझाइसकेका हुन्। पत्रकार सम्मेलनमा सुनैनाकी बुहारी सन्ध्या यादवले भनिन्, ऋण लिने बेलामा अनिल आफ्नै नातामा पर्ने र सरकारी विद्यालयको शिक्षक पनि भएकाले विश्वास गर्यौं। तर, अहिले आएर १४ लाख ऋणको ४४ लाख रुपैयाँ तिरिसक्दा पनि चेक बाउन्स गराएर मेरो श्रीमान्लाई जेलमा हालेको छ। हालै सरकारले मिटरब्याजीविरुद्ध उजुरी हाल्न आह्वान गरेपछि शिक्षक अनिलविरुद्ध जिल्ला प्रशासन कार्यालय बारामा सुनैनासँगै तीन जनाको उजुरी परेको छ। अनिलविरुद्ध सुनैनासँगै बाराकै कलैया उपमहानगरपालिका१ का युगलकिशोर यादव र महागढीमाई नगरपालिका७ का किशोरीप्रसाद यादवले पनि उजुरी हालेका छन्। तीनै जनाको उजुरीमा शिक्षक अनिलले आफ्ना सालासमेत रहेका सिम्रौनगढ नगरपालिका८ का वडाध्यक्ष रामदिनेशप्रसाद यादव र साथी कलैया उपमहानगर८ का सुनिलकुमार ठाकुरसँगै मिलेर मिटरब्याजीको धन्दा चलाउँदै आएको उल्लेख छ। उजुरीकर्ता युगलकिशोरका अनुसार शिक्षक अनिल, उनका साला वडाध्यक्ष रामदिनेश र साथी सुनिलले गरी २७ लाख रुपैयाँ ऋण दिएर ८१ लाख रुपैयाँको कपाली तमसुक बनाएका छन्। ऋणबापत लिएको सावाँ र त्यसको ब्याजबापतको सबै रकम चुक्ता गरिसकेको भए पनि ती तीनै जनाले कपाली तमसुकको कागज भने फिर्ता नगरेको पीडित भनिएका युगलकिशोरको आरोप छ। युगलकिशोर भन्छन्, ऋणमा लिएको सावाँ र ब्याज सबै चुक्ता गरिसकें तर उल्टै उनीहरूले ऋण तिरेको छैन भनेर कपाली तमसुक गराएको कागज फिर्ता नगरि अदालतमा मुद्दा हालि दिएका छन्। अर्का उजुरीकर्ता किशोरीप्रसाद यादवका अनुसार उनले अनिलसँग मिटरब्याजमा ७५ लाख रुपैयाँ ऋण लिएका थिए। तर, उक्त ऋणको ब्याज मात्रै ५ करोड रुपैयाँ तिरिसक्दा पनि अनिलले ऋणको सावाँ र ब्याज अझै तिर्न बाँकी रहेको भन्दै आएका छन्। किशोरी भन्छन्, १ दिनको १ लाख रुपैयाँ ब्याज तिर्ने सर्तमा ७५ लाख लिएको थिएँ। अहिलेसम्म ५ करोड रुपैयाँ बुझाइसकेको छु। तैपनि उसले अझै सावाँ र ब्याज तिर्नुपर्छ भन्दै आएको छ। किशोरीले वडाध्यक्ष रामदिनेशको नाममा १ करोड १० लाखको र उसको साथी सुनिलको नाममा ४२ लाख रुपैयाँको चेक काटेर दिएको प्रमाण आफूसँग सुरक्षित रहेको पनि बताए। यसका अतिरिक्त अनिलको श्रीमती रम्भादेवीको नाममा आफूले तीन कट्ठा जग्गा पास गरिदिएको पनि किशोरीले बताए। किशोरी भन्छन्, अनिलले रामदिनेश र साथी सुनिलसँग मिलेर वर्षांैदेखि मिटरब्याजीको धन्दा चलाउँदै आएको छ। यता शिक्षक अनिलले भने आफू मिटरब्याजीको धन्दा चलाउने व्याक्ति नै नभएको दाबी गरेका छन्। बुधबार अन्नपूर्णकर्मीसँग कुरा गर्दै यादवले आफूलाई बदनाम गर्न केही व्याक्तिहरूले जिल्ला प्रशासन कार्यालयमा उजुरी हालेको बताए। अनिलले भने, दयाशंकरलाई मैले ८ लाख रुपैयाँ सापटीको रूपमा दिएको थिएँ। पछि उसले रकम फिर्ता गर्यो। मैले उसँग एक रुपैयाँ पनि ब्याज लिएको छैन। सबै आरोप निराधार हुन्। अर्का उजुरीकर्ता युगलकिशोर र किशोरीका सम्बन्धमा अनिलले भने, उनीहरू त आफै ठग हुन्। गाँउका मान्छेको करोडौं रुपैयाँ ठगी गरेर बसेका छन्। मलाई बदनाम गर्न उनीहरूले झुटा उजुरी हालेका छन्। अनिलले आफूविरुद्ध लगाइएका आरोपको खण्डन गर्न आफूले पनि केही दिनमै पत्रकार सम्मेलन गर्ने बताए। उनले भने, म पनि पत्रकार सम्मेलन गरेर उनीहरूको पर्दाफास गर्छु। उनले पीडित भनिएकाहरूले जिल्ला प्रशासन कार्यालयमा उजुरी हालिसकेकाले प्रहरी प्रशासनले गर्ने छानबिनबाटै सत्यतथ्य बाहिर आउने पनि बताए।"
जबराले लगाए उल्टै गम्भीर आरोप,"काठमाडौं : निलम्बित प्रधानन्यायाधीश चोलेन्द्रशमशेर जबराले संसद्को महाभियोग सिफारिस समितिमा बयान दिँदै न्यायालयमा राजनीतिक हस्तक्षेप कसरी हुन्छ र राजनीतिको फेर समातेर न्यायालय कसरी लरबराउँछ भन्ने पोल खोलेका छन्। उनले राजनीतिक स्वार्थसिद्धि नहुने देखेपछि आफूमाथि महाभियोग लगाइएको जिकिर गरेका छन्। महाभियोगको सामना गरिरहेका जबरा बुधबार मध्याह्न यसरी संसदीय कठघरामा उभिएका हुन्। न्यायिक इतिहासमै पहिलो पटक संसदीय समितिमा बयान दिन पुगेका जबराले चारवटा प्रश्नको जवाफ झन्डै चार घण्टा लगाएर दिए। न्यायालयभित्रको पोल खोले। न्यायालयमा बाह्य हस्तक्षेपको अवगत गराए। सहकर्मी न्यायाधीशदेखि पूर्वप्रधानन्यायाधीशको आलोचना गरे। कानुन व्यवसायीको छाता संगठन नेपाल बार एसोसिएसनका पूर्वपदाधिकारी र राजनीतिक दलका नेताहरूविरुद्ध खनिए। नागरिक समाजदेखि मिडियासमेत लागेको गुनासो गर्दै आफू एक्लो बृहस्पति भएको टिप्पणी गरे। समिति सभापति रामबहादुर विष्टले ४३ वटा प्रश्नको तयारी गरिए पनि जबराले जवाफमा लामो समय लगाएकाले चारवटामा सीमित भएको बताए। उनका अनुसार जबराले एउटै प्रश्नको जवाफ दिन करिब एक घण्टा लगाए। ६ महिनासम्म आफूविरुद्धका आरोप सुनिरहेका जबरालाई उनले गरेका फैसला, आचरण, न्यायालयमा बिचौलियाको प्रवेशलगायत विषयमा समिति सदस्यले प्रश्न गरेका थिए। जबराले आफूमाथि लगाइएको महाभियोग प्रस्ताव निस्क्रिय भएको जिकिर गरे। महाभियोग प्रस्ताव निस्क्रिय भइसकेको छ। यो प्रस्ताव संविधान र नियमावलीअनुसार संसद्ले पारित गरेन। म संसद्को सम्मानका लागि नागरिकका हिसाबले आएको हुँ, उनले भने, मैले यहाँबाट न्याय पाउनुपर्छ। चारवटा प्रश्नको उत्तार दिन झन्डै चार घण्टा आफूमाथि लगाइएको महाभियोग प्रस्ताव निस्क्रिय भएको जिकिर गरे संयुक्त इजलासबाट फैसला हुने भएकाले अन्य न्यायाधीशहरू पनि दोषी रहेको औंल्याए जबराले आफूमाथिका अभियोगलाई प्रतिनिधिसभा विघटन र नयाँ सरकारको नियुक्तिसँग जोडे। संसद् विघटनको फैसला आउनुअघि महाभियोग सिफारिस किन आएन ? संसद् विघटनअघि म ठीक र संसद् विघटनपछि म बेठीक कसरी भएँ ? उनले प्रश्न गरे। आफूमाथिको महाभियोग प्रतिवाद गर्ने क्रममा उनले प्रतिनिधिसभा पुनःस्थापनामा सहकर्मी न्यायाधीशलाई आश्वासन दिएको खुलासा गरे। जबरासहित न्यायाधीशहरू दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराईको इजलासले २०७८ असार २८ गते प्रतिनिधिसभा विघटनको निर्णय बदर गरेको थियो। सर्वाेच्च अदालतले त्यस बेला शेरबहादुर देउवालाई प्रधानमन्त्री नियुक्त गर्न परमादेश जारी गरेको थियो। फैसलाका क्रममा केही न्यायाधीशलाई आश्वासन दिएको उनले खुलासा गरे। २८ गतेअघि मैले के गरें ? २८ गतेपछि मैले के गरेँ ? र ममाथि प्रस्ताव (महाभियोग) आयो ? उनले प्रश्न गरे। उनले कायममुकायम प्रधानन्यायाधीश कार्कीमा महत्वाकांक्षा जागेपछि आफूविरुद्ध लागेको जिकिर गरे। त्यसपछि सर्वोच्चमा न्यायाधीशबीच गुटबन्दी सुरु भएको दाबी उनले गरे। देउवा नेतृत्वको सरकार बनाउने गरी जारी गरिएको परमादेशकै कारण महाभियोग लगाइएको भए त्यसमा मेरो कमजोरी देखाउनुहोस्, उनले भने, महाभियोग प्रस्ताव एमालेबाट आउनुपथ्र्यो। गठबन्धनबाट आयो। तत्कालीन प्रधानमन्त्री केपी शर्मा ओलीले दोस्रो पटक गरेको प्रतिनिधिसभा विघटनविरुद्ध फैसलामा अन्य न्यायाधीशलाई आश्वासन दिइएको दाबी उनले गरे। कायममुकायम प्रधानन्यायाधीश दीपक कार्कीप्रति उनी खनिए। समिति सदस्य मीन विश्वकर्माका अनुसार बयानमा जबराले संयुक्त इजलासबाट फैसला हुने भएकाले अन्य न्यायाधीशहरू पनि दोषी रहेको औंल्याए। जबराको भनाइ उद्धृत गर्दै सांसद विश्वकर्माले सञ्चारकर्मीसँग भने, संयुक्त इजलासबाट फैसला भएको हो। त्यसमा दोषी सबै हुनुपर्ने हो। म मात्र किन भएँ ? जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए। त्यस्तै पूर्वप्रधानन्यायाधीश, न्यायाधीश र पूर्वन्यायाधीश फोरमले समेत विरोध गर्दै विज्ञप्ति जारी गरेका थिए। जबराले पूर्वप्रधानन्यायाधीशलाई पनि लाञ्छना लगाए। कर्मचारीको सरुवा बढुवालगायत अन्य पक्षमा समेत हस्तक्षेप हुने गरेको उल्लेख गरे। रिटायर्ड (अवकाश) भएपछि पनि उहाँहरूले विभिन्न कोणबाट न्यायपालिकामा डिक्टेट गर्न खोज्नुभयो, उनले भने, पूर्वप्रधानन्यायाधीशहरूले संरक्षक हौं भन्दै भाग खोज्छन्। आफ्नो स्वभाव त्यस्तो नभएको उनको जिकिर थियो। सर्वोच्च अदालतका पूर्वन्यायाधीश बलराम केसीले जबराले पूर्वप्रधानन्यायाधीशहरूलाई समेत आरोप लगाएकाले समितिले बयान लिनुपर्ने बताए। प्रतिरक्षाका लागि जबराले आफ्नो कुरा राख्न पाउँछन्, पूर्वन्यायाधीश केसीले भने, यसअघि कहिल्यै पनि नसुनिएको विषय सार्वजनिक भएको छ। कोको हुन् ? ती प्रधानन्यायाधीशको नाम खुलाउन भन्नुपर्छ। संसदीय समितिले थप खोजबिन गर्नुपर्छ। बार पदाधिकारीमाथि आरोप सर्वसाधारणले निष्पक्ष न्याय पाउने बलियो आधार भनेकै न्यायाधीश र कानुन व्यवसायीको उपस्थिति हो। तर, जबराले बारका पदाधिकारीलाई न्यायाधीश पद मागेको आरोप लगाए। उनले बारका तत्कालीन अध्यक्ष चण्डेश्वर श्रेष्ठले न्यायाधीश पद मागेको दाबी गरे। त्यस्तै तत्कालीन महासचिव लीलामणि पौडेलले चेम्बरमै पुगेर न्यायाधीश पद मागेको जिकिर गरे। सर्वोच्च अदालत बार एसोसिएसनका अध्यक्ष पूर्णमान शाक्यमा मुद्दामा स्वार्थ भएको उनले बताए। मैले मानिनँ। विधि र शासनको पालना गर्छु भनेँ। त्यही भएर उहाँहरू मेराविरुद्ध लाग्नुभएको हो, उनले भने। बारले जबरालाई महाभियोग पुष्टि गर्ने कागजात एवं विवरणसहितको ३४ बुँदेपत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १ सय ९ दिन आन्दोलन गरेको थियो। ललिता निवास प्रकरण फैसला गर्न रोकियो जबराले ललिता निवासको सरकारी जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध पनि मुद्दा चलाउनुपर्ने माग गर्दै सर्वोच्च अदालतमा दायर मुद्दा विचाराधीन छ। उक्त मुद्दामा पूर्वप्रधानमन्त्रीद्वय नेपाल र भट्टराईलाई पनि मुद्दा चलाउनुपर्छ भन्ने फैसला पनि सुनाउने तयारी गर्दा आफूविरुद्ध आन्दोलन सुरु गरिएको जिकिर जबराले गरे। उनले २०७८ कात्तिक १५ गते फैसला सुनाउने तयारी भएको खुलासा गरे। तर, फैसला हुन नदिने गरी आफूविरुद्ध योजनाबद्ध आन्दोलन सुरु गरिएको दाबी उनले गरे। सर्वोच्चबाटै मलाई पटकपटक अट्याक भयो। फैसला रोक्ने गरी मविरुद्ध योजनाबद्ध आन्दोलनको सुरुवात गरियो, उनले भने, त्यति बेला बार एसोसिएसनका केही पदाधिकारीलाई पनि प्रयोग गरियो। बालुवाटारस्थित ललिता निवासको सरकारी जग्गा व्यक्तिका नाममा दर्ता गर्न संलग्न रहेको अभियोगमा पूर्वउपप्रधानमन्त्री विजयकुमार गच्छदार, पूर्वभूमिसुधारमन्त्री चन्द्रदेव जोशी र डम्बर श्रेष्ठसहित १ सय ७५ जनाविरुद्ध दायर भ्रष्टाचार मुद्दा विशेष अदालतमा विचाराधीन छ। अख्तियार दुरुपयोग अनुसन्धान आयोगले ललिता निवास जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध मुद्दा नचल्ने निर्णय गरेको थियो। मन्त्रिपरिषद्बाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र नपर्ने हुँदा तत्कालीन प्रधानमन्त्रीद्वय नेपाल र भट्टराईका हकमा केही गरिरहनु नपर्ने निष्कर्षमा अख्तियार पुगेको थियो। अख्तियारले उनीहरूसँग बयान भने लिएको थियो। जबराविरुद्ध महाभियोग प्रस्ताव पेस गर्ने आधार र कारण विद्यमान भएनभएको छानबिन गरी सिफारिस गर्न गठित महाभियोग सिफारिस समितिका पदाधिकारीले उनीमाथि केही दिन थप सोधपुछ गर्ने भएका छन्। उनले चारवटा प्रश्नलाई लामो गरी झन्डै चार घण्टा लगाए। बैठक बिहीबार पनि बस्ने तय भएको छ। संविधानको धारा १०१ (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एकचौथाइभन्दा बढी सदस्यले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेकोलगायत अभियोग जबराविरुद्ध लगाइएको छ। जबरालाई सफाइ पेस गर्ने मौका दिएको समितिले आवश्यक अनुसन्धान गर्नुपर्नेछ। प्रतिनिधिसभा नियमावली २०७५ अनुसार समितिले आफ्नो सिफारिससहितको प्रतिवेदन सदनसमक्ष पेस गर्नेछ। समितिले आफ्नो कारबाही प्रारम्भ गरेको मितिले बढीमा तीन महिनाभित्र सिफारिससहितको प्रतिवेदन पेस गर्नुपर्ने हुन्छ। सत्तारुढ दल कांग्रेस, माओवादी केन्द्र र एकीकृत समाजवादीका ९८ सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुसाल, माओवादी केन्द्रका प्रमुख सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक थिए। उक्त प्रस्तावमा ९५ सांसदले समर्थन जनाएका थिए। प्रतिनिधिसभामा हाल २ सय ७५ सदस्य छन्। संविधानको धारा १०१ अनुसार संघीय संसद्को दुवै सदनको तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित हुनुपर्छ। महाभियोग प्रस्तावक सत्तारुढ नेपाली कांग्रेस, नेकपा माओवादी केन्द्र र नेकपा समाजवादीको मात्र दुईतिहाइ पुग्दैन। महाभियोग पारित गर्न गठबन्धनको दुईतिहाइ नपुग्दा एमाले निर्णायक बनेको छ। संसद्मा प्रतिपक्षी नेकपा एमालेको एकतिहाइभन्दा बढी सांसद छन्। एमालेको समर्थन नभएसम्म महाभियोग पारित गर्न आवश्यक पर्ने दुईतिहाइ मत पुग्दैन। कहिले के भयो ? प्रधानन्यायाधीशले कार्यपालिकामा भागबन्डा खोजेको भन्दै जबराले आलोचना खेपेका थिए। उनका जेठान गजेन्द्र हमाल २०७८ असोज २२ गते उद्योग, वाणिज्य तथा आपूर्तिमन्त्री नियुक्ति भएपछि विरोध भएको थियो। तब हमालले त्यसकै भोलि राजीनामा घोषणा गरेका थिए। २०७८ असोज २४ गते उनको राजीनामा स्वीकृत भएको थियो। तर, जबराको आलोचना रोकिएन। पूर्वन्यायाधीश समाजले जबराको राजीनामा माग गर्दै राजीनामा नदिए महाभियोग लगाउन २०७८ कात्तिक ५ गते आह्वान गर्यो। सर्वोच्चका १४ न्यायाधीशले २०७८ कात्तिक ८ गते फुलकोर्ट बैठक बस्न अस्वीकार गरे। नेपाल बार एसोसिएसनले लगत्तै कात्तिक १२ गते राजीनामा गर्न पाँचदिने अल्टिमेटम दियो। त्यसपछि पुस ११ गते जबराले संवैधानिक नियुक्तिमा पनि भागबन्डा लिएको आरोपमा रिट नै पर्यो। अन्ततः फागुन १ गते महाभियोग प्रस्ताव संसद्मा दर्ता भएको थियो। फागुन २२ मा महाभियोग सिफारिस समिति बनाइएको थियो।"
साउदीबाट ११ वर्षपछि चण्डेश्वरको उद्धार,"साउदी : नेपाली दूतावास रियादले ११ वर्षदेखि साउदीमा अलपत्र परेका धनुषा९ का चण्डेश्वर मुखियाको उद्धार गरेको छ। वैदेशिक रोजगारको क्रममा २०१० मा साउदी पुगेका मुखिया सडक दुर्घटनामा परी विगत ११ वर्षदेखि साउदी अरेबियाको सहरस्थित मौवासत अस्पतालमा उपचारार्थ थिए। सडक दुर्घटना लगत्तै २०११ देखि अस्पतालमा रहेका मुखियाको उपचार खर्च स्वाथ्य बिमा कम्पनीले दिन छोडेको थियो। कम्पनीले टाउकोमा गम्भीर चोट लागेका उनलाई धेरै लामो समयसम्म अस्पतालमा राखेर उपचार गराउँदा पनि खासै सुधार नआएपछि कम्पनीले उनको परिवारलाई राहत स्वरूप केही आर्थिक सहयोग गरेर नेपाल पठाउन चाहेको थियो। तर, परिवारले आफ्नो आर्थिक अवस्था निकै कमजोर रहेकोले उनलाई नेपालमा लगेर अस्पतालमा राख्ने अवस्था नरहेको बताएको थियो। र, सम्बन्धित कम्पनीले स्वेदश फिर्ताका लागि २०१८ सम्म नेपाली राजदूतावासको सम्पर्कमा थियो। पछि कम्पनीले साउदीको श्रम कानुनबमोजिम रोजगारदाताले पूरा गर्नुपर्ने सम्पूर्ण दायित्व पूरा गरेको र निज मुखियाको उपचारमा बिमाले कभर नगरेको धेरै ठूलो रकम समेत अस्पताललाई तिरेको तथा परिवारलाई केही आर्थिक सहयोग गर्छु भन्दा पनि बिरामी लिन नमानेको अवस्थामा सम्बन्धित कम्पनीले सहयोग दिन छाडेको थियो। सम्बन्धित कम्पनीले सम्पर्क गर्न छाडेपछि बिरामी अर्धचेत अवस्थामा रहेको हुँदा कसैले जिम्मा नलिँदासम्म अस्पतालले डिस्चार्ज पनि गर्न सकेन। परिवारले पनि निजको जिम्मा लिएन र बीचबीचमा राजदूतावासले बिरामीको परिवारलाई मनाउने प्रयास गरिरह्यो। तर, कम्पनी सम्पर्कमा आउन छोडेपछि बिरामीको उपचार खर्च स्वरूप अस्पतालको बिल पनि ४० लाख साउदी रियाल नाघिसकेको थियो। अस्पतालले मुखियाको अस्पतालको बिल जिम्मा लिन र निजलाई नेपाल लैजानका लागि नेपाली दूतावास समक्ष अनुरोध गर्यो। राजदूत निज चण्डेश्वर मुखियाको अस्पतालको बिल मिनाहाका लागि अस्पतालको उच्च व्यवस्थापनसँग नियोग उपप्रमुख प्रमुख दिलीपकुमार पौडेललगायत दूतावासका अन्य कर्मचारीस्तरमा धेरैपटक बैठक र छलफल पनि गर्यो। अस्पतालले चण्डेश्वर मुखियाको उपचार, बेड तथा नर्सिङ केयरबापत तिर्न बाँकी रहेको सम्पूर्ण रकम मिनाहा गर्यो। निरन्तर छलफलपछि दूतावासको अनुरोधमा उपचारार्थ मुखियालाई स्वेदश फिर्ताका लागि एक जना नर्ससहित स्ट्रेटचरमा राखेर नेपाल लैजाँदा लागेको सम्पूर्ण खर्च नेपाल सरकारले व्यहोर्ने भएको छ। र, दूतावासले उपचार्थ मुखियालाई सहयोग गर्ने विभिन्न व्यक्ति तथा हस्पिटलले देखाएको मानवीयताप्रति धन्यवाद समेत व्यक्त गरेको छ। मुखिया २६ अगस्ट २०२२ का दिन नेपाल एयरलाइन्सबाट स्वेदश फिर्ता भएको वैदेशिक रोजगार बोर्डका कल्याण, पुनस्र्थापना तथा सञ्चार शाखा निर्देशक दीपक ढकालले बताए। उनले भने, निकै मिहेनत गरी २६ अगस्टमा उद्धार गरेर चण्डेश्वरलाई स्वदेश ल्याएका छौं। अहिले उनलाई वीर अस्पतालमा भर्ना गरिएको छ। स्वास्थ्य अवस्था स्थिर नै छ। खासै सुधार आएको छैन। उपचार जारी छ।"
गोरखामा तिब्बती भाषाको पढाइ,"गोरखा : उत्तरी गोरखाको चुमनुब्री गाउँपालिकामा तिब्बती भाषा, संस्कृति पढाइ हुने गरेको छ। गाउँपालिकाका विभिन्न विद्यालयहरूमा तिब्बती भाषा, लिपि, संस्कार, संस्कृतिको पढाइ हुने गरेको हो। वडा नं १ को गौरीशंकर आधारभूत विद्यालयमा कक्षा १ देखि ६ सम्मका विद्यार्थीले तिब्बती भाषामा पढ्ने गरेको प्रधानाध्यापक योजबहादुर गुरुङले जानकारी दिए। उनीहरूलाई भाषा पढाउने दुई जना शिक्षकका लागि लामा गुरुहरूले तलबभत्ताको व्यवस्था गरेका छन्। खेम्पो लामा गुरुहरूले पाठ्यक्रम र पाठ्यपुस्तकको पनि व्यवस्था गरेको उनले बताए। त्यस्तै वडा नं २ को ल्हो माध्यमिक विद्यालयमा पनि तिब्बती भाषा, संस्कृतिको पढाइ हुने गरेको छ। यहाँ विद्यालय खुलेदेखि नै तिब्बती भाषा, संस्कार, संस्कृतिको पढाइ हुने गरेको छ, प्रधानाध्यापक सञ्जय ढकालले भने, विद्यालय निर्माण गर्न सहयोग गर्ने सोनाम रिम्पोछेले दुईजना शिक्षक राख्न सहयोग गर्नुभएको छ। विद्यार्थीहरूमा स्थानीय पाठ्यक्रमको धेरै महत्व रहेको उनले बताए। स्थानीय भाषाको पाठ्यक्रम र पाठ्यपुस्तक काठमाडौंमा पाइने रहेछ, प्रअ ढकालले भने, त्यो पाठ्यपुस्तकमा तिब्बती भाषा, संस्कार, संस्कृतिको बारेमा लेखिएको हुन्छ। स्थानीय भाषा, संस्कार, संस्कृतिको संरक्षणका लागि यसले धेरै टेवा पुर्याउँछ। वडा नं ४ को नुब्री आधारभूत विद्यालयका कक्षा १ देखि ७ सम्म तिब्बती भाषाको पाठ्यपुस्तक पढाइ हुने प्रधानाध्यापक गणेश ढकालले बताए। यसअघि भोटभाषामा पढाउने शिक्षकलाई माउण्टेन चाइल्ड नामक संस्थाले तलबभत्ताको व्यवस्था गरेको थियो। सो संस्था नवीकरण नभएपछि विद्यालयको निजीस्रोतबाट तलबभत्ता दिनेगरी शिक्षक राखिएको प्रअ ढकालले बताए। कक्षा ६ सम्म पढाइ हुने सेराङ्गी आधारभूत विद्यालयका ८८ जना विद्यार्थीले तिब्बती भाषामा पठनपाठन गर्ने गरेको प्रअ इन्दबहादुर गुरुङले बताए। त्यहाँ स्थानीय भोट भाषामा पढाउन सोलुखुम्बुबाट शिक्षक आएका छन्। शिक्षकलाई सिड नेपाल नामक संस्थाले तलबभत्ताको व्यवस्था गरेको प्रअ गुरुङले जानकारी दिए। चुमनुब्री भोटे तथा लामा समुदायको बसोबास भएको गाउँपालिका हो। यहाँका वडा नं १, २, ४, ५, ६ र ७ मा सतप्रतिशत भोटे र लामा समुदायको बसोबास छ। बुद्ध धर्म अवलम्बन गर्ने उनीहरू तिब्बती भाषा, संस्कार र संस्कृतिका अनुयायी हुन्। यहाँका विद्यालयमा तिब्बती भाषा पठनपाठन गर्ने कार्यक्रमलाई प्रवद्र्धन गर्न गाउँपालिका कार्यालयले सहयोग गर्ने प्रमुख प्रशासकीय अधिकृत भीमसेन श्रेष्ठले बताए। चारवटा वडामा यसअघिदेखि नै पठनपाठन भइरहेको र अब वडा नं ६ र ७ मा पनि पठनपाठन सुरु गर्ने गाउँपालिकाका अध्यक्ष निमा लामा बताउँछन्।"
बालुवाटारमा सत्ता गठबन्धनको बैठक : सिट बाँडफाँटको टुंगो लाग्दा त ?,"काठमाडौं : आगामी निर्वाचनमा सिट बाँडफाँटको टुंगो लगाउन सत्ता गठबन्धनको बैठक बालुवाटारमा बसिरहेको छ। प्रधानमन्त्री निवास बालुवाटारमा बैठक केहीबेर अघिदेखि बसिरहेको कांग्रेस सभापति एवं प्रधानमन्त्री शेरबहादुर देउवाको सचिवलायले जनाएको छ। बैठकले मंसिर ४ मा हुने प्रतिनिधि सभा र प्रदेश सभा निर्वाचनमा सिट बाँडफाँटको विषयमा आज टुंगो लगाउने बताइएको छ। बुधबार गठबन्धनको कार्यदलसहित बसेको गठबन्धनका शीर्ष नेताहरुको बैठकमा सिट बाँडफाँटबारेमा गम्भीररुपमा छलफल भए पनि कुनै निष्कर्षमा पुग्न सकेको थिएन। यसअघि बैठकमा नेपाली कांग्रेसले एक सय, नेकपा (माओवादी केन्द्र)ले ६०, नेकपा (एकीकृत समाजवादी)ले ४०, जनता समाजवादी पार्टी नेपालले ३२ र जनमोर्चाले दुई सिटको दाबी गरेका थिए। सो विषयमा सहमतिका लागि शीर्ष नेतासहितको बैठकमा नियमित छलफल हुँदै आएको छ।"
दुर्घटनामा हात गुमाएका केसी र राई नेपाल फर्किने पर्खाइमा,"साउदी : साउदी अरेबियामा रोजगारीको क्रममा सडक दुर्घटनामा परी १ हात गुमाएका दाङका हेमराज केसी र मोरङका अरुण राई नेपाल फर्किने पर्खाइमा छन्। साधारण कामदारको रुपमा साउदी पुगेका दाङ ५ का हेमराज केसी काठमाडौंमा रहेको नासिर हाउसिङ मेनपावरबाट २२ मार्च २०२२ का दिन साउदी उडेका थिए । साउदीको अजमल कम्पनीमा बेकरीको रुपमा कार्यरत उनी २५ अप्रिलको दिन कम्पनीको गाडीमा रुम फर्कने क्रममा सडक दुर्घटनामा परेका थिए। दुर्घटनामा परी झापाका एक नेपालीको मृत्यु भएको र अन्य घाइते भएका थिए। सोही घटनामा केसीले एक हात गुमाएका थिए । दुर्घटनासँगै हात गुमाएका केसीको कम्पनीले साधारण उपचार गरेर अहिले बेवास्ता गरेको छ। उनले कम्पनीले आवश्यक उपचार पनि नगरेको भन्दै गुनासो गरेका छन्। साथै मेनपावरले समेत सहयोग नगरेको उनको भनाइ छ। उनी साउदीमा सप्लायर्स कम्पनीमा कार्यरत रहेका थिए । ड्राइभर भिषामा साउदी अरेबिया पुगेका मोरङ बेलबारी६ का अरुण राईले पनि सडक दुर्घटनामा एक हात गुमाएका छन्। राई वैदेशिक रोजगारीको क्रममा १ जुन २०१९ मा नेपालमा रहेको नारायणी मेनपावरबाट साउदीस्थित अल मसार कम्पनीमा ड्राईभरको लागि गएका थिए । ड्राईभर कामको लागि नेपालमा गरिएको सम्झौता अनुसार १८ सय रियल प्रतिमहिना दिने सर्तमा साउदी पुगे तापनि उक्त कम्पनीले १२०० मात्र दिने सर्तमा काम दिएको र सोही काम गरेका थिए। काम गर्दै जाँदा २५ जनावरी २०२० मा सडक दुर्घटना भयो । दुर्घटना भएलगत्तै हस्पिटल लाँदै गर्दा उनीसँगै रहेका सहचालक भारतीय नागरिकको मृत्यु भयो। दुर्घटनामा उनले एक हात गुमाए। कम्पनीका अनुसार स्वदेश फिर्ताको लागि आवश्यक काम भइरहेको र पाउनु पर्ने सेवा सुविधा र सडक दुर्घटनामा देखिएको गल्तीलाई मध्यनजर गर्दै स्वदेश फिर्तामा केही ढिलाइ हुने भनेता पनि २ वर्षदेखि राई साउदीमा नै बिना काम अलपत्र परेका छन्। सम्बन्धित मेनपावर पनि यो अवस्थामा बेखबर रहेको जानकारी राईले दिए। राईले सडक दुर्घटनामा आफ्नो गल्ती पुलिस केसमा देखाएको बताए। केश तनफिज कोटमा रहेको र हालसम्म पनि कुनै सुनाई नभएको उनको भनाइ छ। हात गुमाएका पिडित केसी र राईको बारेमा दुतावासमा जानकारी दिए लगत्तै दूतावास रियादले सम्बन्धित कम्पनी, मेनपावर, र पीडितसँग छलफल गरी आवश्यक सहयोगको लागि सम्बन्धित निकायको ध्यानाकर्षण गराएको छ। पीडितले पाउनुपर्ने सेवा सुविधा जोड दिएको छ । राईको पक्षमा देखिएको पुलिस केसलाई तनफिज कोटको फैसला अनुसार स्वदेश फिर्ताको लागि एक्जिट प्रकिया गरी आवश्यक सहयोग गर्ने जानकारी दुतावासले दिएको छ। साथै केसीले पाउनु पर्ने इन्सुरेन्स रकम लगाएत अन्य कुराको सहयोग गर्ने बताउँदै विना उपचार र सेवा सुविधा नदिइ कम्पनीले स्वदेश फिर्ता गर्न लाग्ददा दुतावासले उडान रद्द गराएको छ । राईले साउदी अरेबिया जाने क्रममा काठमाडौंको गंगबुमा रहेको नारायणी मेनपाव १ लाख २५ हजार तिरेको थिएँ भने केसीले नासिर हाउजिङ मेनपावलाई १ लाख ८५ हजार बुझाएका थिए । स्वदेश फिर्ता हुने आशामा रहेका राईको अवस्थालाई मध्यनजर गर्दै साउदीमा कार्यरत नेपालीहरुले सि डी सी ग्रुपले आयोजना गरेको सांस्कृतिक कार्यक्रममा रकम संकलन गरी ६ हजार साउदी रियल सहयोग गरेका थिए भने केसीले सम्बन्धित कम्पनीले आवश्यक उपचार नगरेकोले थप उपचारका लागि आवश्यक सहयोग गरिदिनु आग्रह समेत गरेका छन्।"
ऋषिपञ्चमी मनाइँदै : टेकुको ऋषेश्वर मन्दिरमा भक्तालुको भीड,"काठमाडौं : भाद्र शुक्ल पञ्चमीका दिनमा मनाइने ऋषिपञ्चमी हिन्दु नेपाली नारीले अरुन्धतीसहित सप्तऋषिको पूजा आराधना गरी मनाएका छन् । महिलाले बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई ३६५ वटा दत्तिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । अरुणन्धतीसहित सप्तऋषि कस्यप, अत्री, भारद्वाज, वशिष्ठ, जमदग्नी, गौतम र विश्वामित्रको पूजा आराधना गरी तीज व्रत समापन गर्ने प्रचलन छ । रजस्वला भइसकेका नारीहरुले भविष्य पुराणका अनुसार ब्रह्म हत्याको पापमुक्ति तथा रजस्वला भएका अवस्थामा जानी नजानी भए गरेका पापजन्य कार्यबाट मुक्ति मिलोस भन्नाका लागि सप्तऋषिको पूजा गर्ने प्रचलन रहेको कथन छ । ऋषिपञ्चमीका अवसरमा काठमाडौँको टेकुस्थित ऋषेश्वर मन्दिरमा सप्तऋषिको दर्शन तथा ऋषिपञ्चमी मेला भर्न आएका महिला भक्तजनहरुले ऋषेश्वरको दर्शन तथा पूजा आराधना पछि नाचगान पूजा अर्चना गरेका छन । मन्दिरमा प्रत्येक वर्ष ऋषिपञ्चमीका अवसरमा विशेष मेला सहित दशनार्थी महिलाहरूको भीड लाग्ने गर्दछन् ।"
"प्रदीप गिरीको विचार, सिद्धान्त र आदर्शलाई कांग्रेसले सधैं अनुशरण गर्नुपर्छ : गगन थापा","काठमाडौं : नेपाली कांग्रेस महामन्त्री गगन कुमार थापाले स्व नेता प्रदीप गिरीको विचार, सिद्धान्त र आदर्शलाई कांग्रेसले सधैं अनुशरण गरेर अगाडि बढ्ने बताएका छन्। कांग्रेस नेता एवं प्रतिनिधिसभा सदस्य स्व प्रदीप गिरीको स्मृतिमा वृक्षरोपण कार्यक्रममा बोल्दै नेता थापाले यस्तो बताएका हुन्। उनले भने, 'स्व गिरीको भौतिक शरीर हामीमाझ नरहे पनि उनको विचार, सिद्धान्त र आदर्शलाई कांग्रेसले सधैं अनुशरण गरेर अगाडि बढ्नेछ।' उनले गिरी प्रकृतिप्रेमी भएकाले उनको आत्माको शान्तिका लागि सामूहिक वृक्षरोपणको आयोजना गरिएको हो बताए। 'स्व गिरी जहाँ गएपनि रुखको छहारीमा बस्नुहुन्थ्यो, प्रकृतिसँग रमाउने उहाँको बानी थियो, उहाँको आत्माको शान्तिका लागि हामीले उहाँको पुण्यतिथिका अवसर पारेर सामूहिक वृक्षरोपण आयोजना गरेका हौं,' उनले भने। स्व गिरीको १३ औँ पुण्यतिथिका अवसरमा काठमाडौँ क्षेत्र नं ४ का सांसदको कार्यालयको आयोजनामा गौशालास्थित भण्डारखाल चौरमा एक सय आठ बिरुवा वृक्षरोपण गरिएको हो । घाँटीको क्यान्सरबाट पीडित गिरिको उपचारका क्रममा मेडिसिटी अस्पताल, ललितपुरमा यही भदौ ४ गते निधन भएको थियो । सिरहाको वस्तीपुरमा २००४ सालमा जन्मिएका गिरि चार पटक सांसद बनेका थिए । उनी पछिल्लो पटक २०७४ सालमा प्रतिनिधिसभा सदस्यमा सिरहा क्षेत्र नं १ बाट निर्वाचित भएका थिए।"
भरुवा बन्दुकसहित एकजना पक्राउ,बेंसीसहर : लमजुङ प्रहरीले भरुवा बन्दुकसहित एकजनालाई पक्राउ गरेको छ । क्व्होँलासोथर गाउँपालिका८ घाम्राङ घर भइ हाल वडा नम्बर९ साल्मेका २७ वर्षीय यमबहादुर राना मगरलाई प्रहरीले दुई थान भरुवा बन्दुकसहित पक्राउ गरेको हो । लमजुङका प्रहरी प्रमुख डीएसपी प्रकाश श्रीमलका अनुसार अवैध भरुवा बन्दुक लुकाई छिपाई राखेको तथा स्थानीय मानिसलाई धाक धम्की दिने गरेको भन्ने विषेश सूचनाको आधारमा प्रहरी टोलीले मंगलबार १ थान लोड गरेको र १ थान अनलोड गरेको अवस्थामा २ थान भरुवा बन्दुकसहित प्रहरीले नियन्त्रणमा लिएको हो। पक्राउ परेका राना मगरलाई जिल्ला अदालत लमजुङबाट हातहतियार तथा खरखजनासम्बन्धी कसुरमा बुधबार ७ दिनको म्याद थप अनुमति लिइ थप अनुसन्धान कार्य भइरहेको प्रहरीले जनाएको छ । संघ तथा प्रदेश निर्वाचन नजिकिएसँगै प्रहरीले अवैध रुपमा राखिएका हातहतियारबाट हुनसक्ने घटनालाई रोक्न सक्रियता बढाएको छ ।
पर्सामा सुकुम्बासीलाई जग्गा वितरण गर्न नापनक्साको काम सुरु,"वीरगन्ज : पर्सामा सुकुम्बासीलाई जग्गा वितरणका लागि जग्गाको नापनक्साको काम सुरु भएको छ। पर्साका भूमिहीन दलित, भूमिहीन सुकुम्बासी र अव्यवस्थित बसोबासीलाई जग्गाधनी पुर्जा वितरण गर्ने उद्देश्यले बुधबारदेखि नापनक्साको काम सुरु गरिएको हो। पर्साको पर्सागढी नगरपालिका२ को कटानीमा बुधबार डिजिटल प्रविधिबाट मेसिनको स्विच थिचेर राष्ट्रिय भूमि आयोग पर्साका अध्यक्ष तबरेज अहमद र पर्सागढी नगरपालिकाका मेयर गोकर्ण पाठकले नापनक्सा कार्यको शुभारम्भ गरेका हुन्। जिल्लाका १४ वटै पालिकामा लगत संकलनको काम जारी रहेको बताउँदै भूमि आयोग पर्साका अध्यक्ष अहमदले त्यही अनुसार बुधबार कटानीबाट यसको सुभारम्भ गरेको जानकारी दिए। भूमि आयोग पर्साका सदस्य सचिव एवं प्रमुख नापी अधिकृत नारायणकुमार श्रेष्ठले पर्साका सबै पालिकामा रहेका भूमिहीन सुकुम्बासीका लागि नापी कार्यालयले भूमि आयोगसँगको सहकार्यमा नापनक्साको कार्य अगाडि बढाएको र चाँडै भूमि सम्बन्धी समस्यामा परेका सबै नागरिकको जग्गाधनी पुर्जाको लागि प्रकृया सुरु हुने जानकारी दिए। श्रेष्ठका अनुसार सहरी क्षेत्रमा करिव ७ धुर घडेरी, ग्रामीण भेगमा करिव एक कठ्ठा घडेरी र कृषि प्रयोगका लागि करिव एक कठ्ठा १८ धुर खेत जनही उपलब्ध गराइनेछ। कार्यक्रममा पर्सागढी नगरपालिकाका मेयर गोकर्ण पाठकले पर्सागढी नगरपालिकामा रहेका भूमिहीन, भूमिहीन सुकुम्बासी लगायत भूमि सम्बन्धी समस्यामा रहेका हरेक जनताका लागि भूमि आयोगसँगको सहकार्यमा कार्य अगाडि बढाइएको र यसका लागि कर्मचारी नियुक्ति गर्नेदेखि गाउँमा आफू खटिएर भए पनि समयमै कार्य सम्पन्न गर्ने बताउँदै आवश्यक सहयोग समन्वय तथा सहकार्यका लागि आग्रह गरे। कटानीका स्थानीय बालकृष्ण श्रेष्ठले करिब ४३ वर्षदेखि भूमिहीन अव्यवस्थित भूमिमा बाउबाजेको पालादेखि बस्न बाध्यलाई भूमि आयोगले थालेको यो कार्यले राहत मिल्ने भन्दै खुशी व्यक्त गरे। यस्तै स्थानी सुस्मा श्रेष्ठले वर्षौंदेखि बस्दै आएको जग्गाजमिनको लालपुर्जा नहुँदा सुकुम्बासी जीवन बिताउनुपरेको गुनासो गरिन्। हालसम्म आश्वासनबाहेक केही पनि प्राप्त नभएको अवस्थामा बारम्बार यसरी लगत संकलन गरेर लैजाने गरिए पनि काम भने कसैले नगरेको गुनासो गर्दै उनले तर अहिले भूमी आयोगको सक्रियता र कामले जग्गाको लापूर्जा पाउने आशा पलाएको बताइन्। अध्यक्ष अहमदका अनुसार यसपटक करिव १५ हजार घरपरिवारको हाराहारीमा जिल्लामा जग्गा प्राप्तिका लागि लगत संकलन हुने प्रारम्भिक अनुमान छ। भूमि आयोग पर्साका अध्यक्ष तबरेज अहमदको अध्यक्षतामा भएको नापनक्सा उद्घाटन कार्यक्रममा पर्सागढी नगरपालिकाकी उपमेयर पूजा चौधरी, भूमि आयोगका कर्मचारी, स्थानीयवासी लगायत संचारकर्मीको उपस्थिति रहेको थियो।"
यौनदुर्व्यवहारको आरोपमा गैसस अध्यक्ष ढकाल पक्राउ,"विराटनगर : गैर सरकारी संस्था महासंघ मोरङका अध्यक्ष राजेन्द्र ढकाललाई अप्राकृतिक यौनदुर्व्यवहारको आरोपमा प्रहरीले बुधबार साँझ पक्राउ गरेको छ । विराटनगर महानगरपालिका१२ बाट ५५ वर्षीय ढकाललाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । १३ वर्षीय बालकलाई अप्राकृतिक यौनदुर्व्यवहार गरेको आरोप ढकालमाथि लागेको छ । बालकलाई यौन दुव्यवहार गरेको आरोपमा ढकालविरुद्ध किटानी जाहेरी परेको छ । सोधपुछ र अनुसन्धानका लागि नियन्त्रणमा लिइएको हो, डीएसपी श्रेष्ठले भने, बालकलाई धम्की दिएर पटकपटक दुर्व्यवहार गरेको आरोप छ । यस विषयमा थप बुझ्ने काम भइरहेको छ । ढकाल शिक्षा क्षेत्रमा क्रियाशील एजुकेशन हेल्पलाइनका अध्यक्ष पनि हुन् ।"
माटो जोगाउन अभियान चलाइँदै,"काठमाडौं : कृषि मन्त्रालय र माटो जोगाऔं (जागरूक धर्ती) बीच सम्झौता हुने भएको छ। संस्थाका अनुसार माटो जोगाऔं अभियान माटोको विनाशलाई सम्बोधन गर्नका लागि ईशा फाउन्डेसनका संस्थापक सद्गुरुद्वारा पहल गरिएको विश्वव्यापी अभियान हो। सो अभियानको उद्देश्य माटोलाई स्वस्थ राखिरहनका लागि विश्वभरिका मानिसलाई एकजुट गर्ने साथै उब्जाउयोग्य माटोमा जैविक पदार्थको मात्रा वृद्धि गर्नका लागि हरेक राष्ट्रमा राष्ट्रिय नीति निर्माण र कार्यान्वयन गर्न सबै राष्ट्रका नेतृत्वकर्तालाई सहयोग गर्नु हो। ८० राष्ट्रले माटो जोगाऔं अभियानलाई समर्थन गरेका छन्। ६ क्यारिबियन राष्ट्र, अजरबैजान, यूएईलगायतका राष्ट्रले माटो जोगाउन सम्झौता ज्ञापनपत्रमा हस्ताक्षर गरेका छन्। पर्यावरणीय कार्यको नेतृत्व गरिरहेका अन्तर्राष्ट्रिय संस्था पनि यस अभियानसँग साझेदारी गर्न अग्रसर भएका छन्। नेपालमा आयोजना हुने उक्त माटो जोगाऔं अभियानको कार्यक्रममा नेपाल सरकारका विभिन्न मन्त्रालयअन्तर्गतका मन्त्री तथा पाँच हजारभन्दा बढी मानिस उपस्थित हुने अपेक्षा गरिएको छ।"
विराटनगरमा साइकलबाट लडेर मृत्यु,विराटनगर : साइकलबाट लडेर विराटनगर महानगरपालिका१८ पेट्रोल पम्पनजिकको भित्री सडकखण्डमा बुधबार राति एक जनाको मृत्यु भएको छ । साइकलमा पश्चिमबाट पूर्वतर्फ जाँदै गर्दा निर्माणाधीन कल्भर्टमा लडेर जहदा गाउँपालिका१ का ४६ वर्षीय दीपचन शर्माको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार राति ८ बजेतिर लडेर घाइते भएपछि उपचारका लागि कोसी अस्पतालतर्फ ल्याउने क्रममा बाटैमा शर्माको मृत्यु भएको हो । निर्माणाधीन कल्भर्टमा रातको समयमा दुर्घटना भएको प्रहरीले जनाएको छ । प्रहरीले घटनाका बारेमा अनुसन्धान सुरु गरिएको जनाएको छ ।
"सुदूरपश्चिममा गौरापर्व सुरू, आज बिरुडा भिजाइदै","बैतडी : सुदूरपश्चिमेलीहरुको महान पर्व गौरा बिहीबारदेखि सुरु भएको छ । बिहीबार पञ्चमीका दिनदेखि गौरा पर्व सुरु भएको हो । विवाहित महिलाहरुले बिहानै स्नान गरी घरघरमा बिरुडा राखिसकेका छन् । घरको एक कोठामा लिपपोत गरी तामा र पितलका भाँडाको बाहिरपट्टि पाँच ठाउँमा गाईको गोबर र दुबो लगाई टीका र अक्षताले सिङ्गारेर पञ्चअन्न गहुँ, मास, गहत, गुरौस र केराउ भिजाएर राख्ने गर्दछन् । जसलाई बिरुडा भिजाएको भनिन्छ । गौरा सुदूरपश्चिम क्षेत्रको महत्वपूर्ण धार्मिक एवं सांस्कृतिक पर्व हो । गौरा पर्वको पहिलो दिन महिलाहरूले निराहार वर्त रही आआफ्नो घरमा तामा वा पित्तलको भाँडोमा बिरुडा अर्थात् पाँचथरीका गेडागुडी भिजाउने गर्छन्। महादेव वर पाउन देवी पार्वतीले गरेको कठोर तपस्या र व्रतको सम्झना गर्दै सुदूरपश्चिममा पौराणिककालदेखि गौरा मनाइँदै आएको धर्म संस्कृतिका जानकार हरिप्रशाद जोशीले बताए । बैतडीको सुर्नया ५ मा तामाको भाँडोमा बिरुडा भिजाउन तयार पारिएको। विगत ३ वर्षदेखि कोरोनाले प्रभावित बन्दै आएको गौरा यस वर्ष चहलपहल बढेको छ । विदेशिएका दाजुभाहरु पनि गौराका लागि घर फर्किसकेका छन् । गौराको पहिलो दिन पञ्चमी तिथि भाद्र सुक्ल पक्षको पञ्चमी तिथिदेखिनै गौरा पर्व प्रारम्भ भएको मानिन्छ । शुक्रबारदेखि सुरु भएको छ । सुदूरपश्चिम प्रदेशको सबैभन्दा महत्वपूर्ण पर्वको रुपमा मानिने गौरा पर्व भाद्र सुक्ल पञ्चमीको दिन तामाको भाडामा गहुत, मास, गहु गुरौस र केराउ पाँच अन्न मिसाएर महिलाले फाग गाउँदै भिजाउने गर्दछन् । ति भिजाएको ५ अन्नलाई बिरुडा भनिन्छ । दोस्रो दिन सूर्य सष्टी पञ्चमिको दास्रो दिन सुर्य सष्टी पर्दछ । त्यसदिन पञ्चमिको दिन भिजाएको बिरुडालाई नजिककैको पानीको न्वाला (पँधेरी)मा लगेर फाग गाउँदै धुने चलन रहेको छ । बिरुडा सफा गरिसकेपछि सबैले एउटै ठाउँमा देव घरमा राख्ने चलन पनि रहेको छ । तेस्रो दिन सप्तमी तिथि गोरा पर्वको तेस्रो दिन सप्तमी तिथि पर्दछ । सप्तमीको दिन साँझको समयमा दिनभरि उपासना बसेका महिला नुहाइ धुवाइ गरेर देव घरमा जम्मा हुने गर्दछन् । यस दिन देवघरमा पवित्र मानिएको पिपल जामुन, पङ्यिो, आँप, औलोका स्याउलालाई एक ठाउमा जम्मा गरी कलस स्थापन गरिन्छ । जसलाई स्थानीय भाषामा पञ्चबल्लव पनि भन्ने गरिन्छ । यो पञ्चबल्लवसँगै सौ,बल, धान, गोरेफल मिलाएर एउटा गोरा देविको मूर्ति बनाइन्छ त्यो मूर्तिलाई गौरा देवीको संज्ञा दिइन्छ । गौरा सँगसँगै एउटा काठको मूर्ति पनि बनाइन्छ जसलाई महेश्वरको संज्ञा दिइन्छ । गौराको र महेश्वरको मूर्तिमा विवाहित महिलाले घाँटीमा लगाउने पहेलो र रातो रंगको दुवधागो झुन्ड्याइएको हुन्छ । सोहि दिन साँझ सबै महिला पूजा आज गरी अस्टमी अर्थात् भोलिको दिन गौरा पर्वको महत्वपूर्ण दिनको तयारी गर्ने गर्छन् । पाँचौ दिन अष्टमी तिथि अर्थात् अठेवाली गौरा पर्वको महत्वपूर्ण दिन हो अस्टमी अर्थात् अठेवाली । यसदिन उपासना बसेका विवाहित महिलाले देवघरबाट गौरा निकालेर गोराखला (गोरा खेलाउने स्थल) मा लिएर जान्छन् । महिला यसदिन समयमा गौरा देवी र महेश्वरको मूर्तिलाई पूजा आजा गरी अस्टमीको दिन गाइने अठेवाली गीत गाउँने गर्दछन् । पुरुषहरुले दमाहा बजाउने, देवताको थानमा पूजाआजा गर्ने र देउडा खेल्ने गर्दछन् । महिलाले पुजाआजासँगै अठेवाली गाइसकेपछि बिरुडाले आफन्तजन, श्रीमान, छोराछोरीको शीरमा चढाउने गर्दछन् । त्यसैदिनदेखि एक हप्तादेखि १० दिनसम्म गौरा पर्व पूजापाठसँगै देउडा खेलेर यो पर्व मनाइन्छ । छैठौं दिन गौरा सेलाउने ठाउँ अनुसार गौर पर्व फरक फरक दिन बिर्सजन गरिन्छ जस्लाई गौरा सेलाउने भनिन्छ । यसदिन बाजागाजाका साथ सजाएर राखेको गौराको मूर्तिलाई जंगलको पवित्र रुखमुनि पूजाआजासहित बिर्सजन गरिन्छ । यस दिनलाई नै गौरा सेलाउने भनिन्छ ।"
मट्टीतेल ट्यांकमा अब पेट्रोल भण्डारण,"विराटनगर : मट्टीतेलको माग र आपूर्ति दुवैमा कमी आएपछि नेपाल आयल निगमले यसका भर्टिकल ट्यांकलाई पेट्रोल ट्यांकमा परिणत गर्ने भएको छ। जमिनमाथि बनाइएका मट्टीतेलका दुईवटा ट्यांकलाई पेट्रोल ट्यांकमा रूपान्तरण गर्ने भएको हो। निगमको विराटनगरस्थित कार्यालयमा हाल मट्टीतेलको ७५० किलोलिटरको एक र ७१० किलोलिटरका दुईवटा ट्यांक छन्। जसमा निगमले ७५० र ७१० किलोलिटरका दुई भर्टिकल ट्यांकलाई पेट्रोल भण्डारणका निम्ति प्रयोग गर्ने तयारी गरिरहेको छ। विद्युतीय चुल्हो र एलपीजी ग्यासको बढ्दो प्रयोगका कारण पछिल्लो समय मट्टीतेलको माग र आपूर्ति दुवै घटेपछि आयल निगमले यसका दुई ट्यांकलाई खाली राख्दै आएको थियो। तर, हाल मट्टीतेलको माग घटेर पेट्रोलियम पदार्थको माग बढ्दै गएकाले निगमले ट्यांक कन्भर्सनको प्रक्रिया अघि बढाएको विराटनगरस्थित नेपाल आयल निगमका प्रदेश १ प्रमुख इन्जिनियर अशोक साहले बताए। मट्टीतेलका दुईवटा भर्टिकल ट्यांकलाई पेट्रोल ट्यांकमा बदल्न गोपीगंगा एनसी जेभी काठमाडौंले पारेको छ। निगमका अनुसार ९२ लाख रुपैयाँ लागतमा ट्यांकको कन्भर्सन अघि बढाइएको हो। हाल निगमको विराटनगरस्थित डिपोमा पेट्रोल भण्डारणका निम्ति ७० किलोलिटर क्षमताका आठ वटा भूमिगत ट्यांक छन्। डिपोसँग डिजेल भण्डारणका निम्ति कुल ७११० किलोलिटर क्षमताको पाँच वटा भर्टिकल ट्यांक छ। जसले प्रदेश १ को १४ जिल्लासाथै मधेसको सिराहा र सप्तरीको समेत माग आपूर्ति गर्दै आएको छ।"
समाजवादी क्रान्तिमा प्रविधिको प्रभाव,"२१ औं शताब्दी सूचना र प्रविधिमैत्री युग हो। सिंगो विश्वलाई नै एउटा सानो गाउँको रूपमा बाँधेको छ। सानो चिप्समा विश्वलाई केन्द्रित गर्दै गइरहेको छ। विश्वका लगभग हरेक व्यक्तिहरू इन्टरनेट र प्रविधिसँग कुनै न कुनै रूपमा जोडिँदै गएकोले मानव जीवन र समाजको एउटा अभिन्न हिस्सा बन्न पुगेको छ। आज विज्ञानप्रविधि र सूचना सञ्चारबिना बाँच्नै नसक्ने जीवनशैली निर्माण भएको छ। यसले पछिल्लो समय मानिसको अर्थ सम्बन्ध सँगसँगै व्यक्तिको निजी, पारिवारिक तथा सामाजिक सम्बन्धहरूलाई समेत नयाँ ढंगबाट पुनर्गठित गर्दैछ। हिजो वर्षौं लाग्ने कार्य पनि आज क्षणभरमै सम्भव हुन पुगेको छ। यसको प्रयोगले समय, श्रम र लागतमा समेत उल्लेखनीय ह्रास (कमी) ल्याई श्रम, उत्पादन, वितरण, बजारीकरण तथा अर्थ सम्बन्धमा समेत व्यापक बदलाव ल्याएको छ। आज विज्ञान प्रविधिमा भएको अद्भुत विकास एवं वित्तीय पुँजीको निर्माणले गर्दा एकाधिकार पुँजीवाद भूमण्डलीकृत पुँजीवादमा परिणत भएको छ। हिजो एकाधिकार पुँजीवादलाई साम्राज्यवादको रूपमा व्याख्या गर्दै लेनिनले साम्राज्यवाद र सर्वहारा क्रान्तिको युग बताएका थिए। त्यो कुरा आमतौरमा सही हुँदाहुँदै पनि पछिल्लो समय उत्पादक शक्तिमा आएको गुणात्मक परिवर्तन र त्यसको प्रभावले गर्दा आम अन्तरविरोधलाई पनि बदलिदिएको छ। समाजमा अहिले आएर पुँजीपति वर्ग र सर्वहारा वर्ग बीचको अन्तरविरोध, साम्राज्यवाद र सम्राज्यवादबीचको अन्तरविरोध तथा सम्राज्यवाद र उत्पीडित राष्ट्रहरूबीचको अन्तरविरोध कायम हुँदाहुँदै पनि भूमण्डलीकृत साम्राज्यवाद र उत्पीडित राष्ट्रहरूबीचको अन्तरविरोध प्रधानताका साथ प्रकट भइरहेको छ। त्यसैले आजको युग भनेको मूलतः नवउदारवादी साम्राज्यवाद तथा समाजवादी क्रान्तिको युग हो। प्रविधिका क्षेत्रमा तीव्रताका साथ भइरहेको विकास र भूमण्डलीकृत पुँजीको प्रभावले एकातिर साम्राज्यवादलाई उत्कर्षमा पुयाइरहेको छ भने, अर्कोतिर विश्व सर्वहारा वर्ग र उत्पीडित राष्ट्रहरूको पक्षमा समाजवादी समाजवादी क्रान्तिका लागि आवश्यक आधारस्तम्भ समेत निर्माण गरिरहेको छ। विश्व बैंक, अन्तर्राष्ट्रिय मुद्रा कोष र विश्व व्यापार संगठनजस्ता संयन्त्रहरू तथा नवउदारीकरण, निजीकरण र भूमण्डलीकरणको छद्मभेषी नीतिमार्फत शक्ति केन्द्रहरूले हिजोको एकाधिकार पुँजीवादलाई आज भूमण्डलीकृत वित्तीय पुँजीवादको स्वरूपमा अगाडि बढाइरहेको छ। जसका लागि औद्योगिक उत्पादन एवं तयारी वस्तुहरूको निर्यातमा भन्दा पनि वित्तीय पुँजीको निर्यातमा बढी जोड दिइरहेका छन्। विभिन्न अन्तर्राष्ट्रिय वित्तीय संस्थाहरूमार्फत दलालहरूको सञ्जाल खडा गरी अघोषित औपनिवेशीकरणको प्रक्रिया अगाडि बढेको छ। मुठ्ठीभर पुँजीपतिहरूसँग असीमित पुँजी संकेन्द्रित छ। अर्थतन्त्रको निर्धारक खुल्ला बजारलाई बनाउँदै राज्यलाई केवल एउटा कमजोर नियमनकारी संस्थाको रूपमा मात्र सीमित गर्न खोजिएको छ। कृषि र औद्योगिक उत्पादनहरू सहायक एवं विस्थापित हुँदैछ। नेपाललगायत तेस्रो विश्वका लगभग सबै मुलुकहरू बहुराष्ट्रिय निगमका बजार बन्न पुगेका छन्। आयातले परनिर्भरतालाई पनि भयानक ढंगले बढाइदिएको छ। अर्थात् भूमण्डलीकृत वित्तीय पुँजीवादले श्रमजीवी वर्ग र उत्पीडित राष्ट्रहरूमाथि शोषणका थप स्वरूपहरू बढाएको छ। पछिल्लो समय प्रविधिमा आएको असाधारण विकासले गर्दा मानव संसाधनको न्यून प्रयोग वा कृत्रिम बौद्धिकता (आर्टिफिसियल इन्टलिजेन्स) को बलमा प्रयोग बिना नै उत्पादनको मात्रामा व्यापक वृद्धि भएको छ। रोजगारीमा रहेका श्रमिकहरू पनि सुरक्षित श्रमको सट्टा आउट सोर्सिंग, पार्ट टाइम, दैनिक ज्यालादारी र करार सेवा मोडेलमा असुरक्षित र परा िश्रत बनाइएको छ। प्रविधिको बलमा मालिक र श्रमिकबीचको सम्बन्धमा आएको बदलावले श्रम क्षेत्रमा दलालीकरण तीव्र भएको छ। अर्थात्, श्रमिकहरू दोहरो शोषणको सिकार हुन बाध्य भएका छन्। यसरी श्रमिकहरू झन्झन् बेरोजगार र जनताहरू दिनप्रतिदिन गरिब बन्दै गएका छन् भने मुठ्ठीभर बहुराष्ट्रिय कम्पनी तथा निगमहरूको हातमा विश्वको अधिकांश सम्पत्ति थुप्रिएको छ। यसले समाजमा आर्थिक असमानताको चरम पराकाष्ठाको स्थिति पैदा गरेको छ। मुख्यतः विश्वका पुँजीवादी देशहरूमा धनी र गरिबबीचको असमानताको खाडल झन्झन् तीव्र रूपमा बढ्दै गएको छ। उत्पीडित राष्ट्रहरूमा रहेका ग्यास, तेल, विद्युत् (ऊर्जा) र खनिजलगायतका साधनस्रोतहरू कब्जा गर्न साम्राज्यवादीहरूबीच होडबाजी नै चलेको छ। उत्पीडित राष्ट्रहरूको कच्चा पदार्थ लुट्ने र अर्कोतिर तयारी वस्तु निर्यात गर्ने कार्यले उत्पीडित राष्ट्रहरूलाई थप शोषणको सिकार बनाइरहेको छ। यसरी पुँजीको अत्यधिक केन्द्रीकरण, अनियन्त्रित बजार व्यवस्था र नाफाका लागि विभिन्न शक्तिराष्ट्र र बहुराष्ट्रिय निगमहरूको हानथापजस्ता कारणले सिर्जना भएको नयाँ आन्तरिक संकटले गर्दा विश्व वृत्तमा पुँजीवादले नराम्रो धक्का खाएको छ। यसबाट कयौं वित्तीय संस्था, उद्योगपति र घरजग्गा कारोबारीहरूसमेत टाट पल्टिएका छन्। यसले जनतामा मार पर्ने गरी सामाजिक सुरक्षामा कटौती, आतंकी हमला, हातहतियारको प्रयोग, श्रमजीवी वर्गमाथि थोपारिएको नयाँ शोषण तथा कृषि क्षेत्रमा समेत बहुराष्ट्रिय निगमहरूको हस्तक्षेपलगायतका आर्थिक तथा सामाजिक समस्याहरूको विरुद्ध विभिन्न आकार र स्वरूपका आन्दोलनहरू समेत हुने गरेको छ। यी र यस्ता समकालीन घटना परिघटनाले के देखाउँछ भने विश्व पुँजीवादले आफ्नो संकटको दिगो समाधान गर्न नसक्ने भएकोले यसको विकल्पमा मुख्यतः श्रमजीवीलगायत आम जनताको भविष्य समाजवादमै छ भने कुराको गहिरो अनुभूति एवं पुनःपुष्टि सबैमाझ हुँदै गएको देखिन्छ। जसमा विकसित एवं नवीनतम सूचना प्रविधिको महŒवपूर्ण प्रभाव, भूमिका र योगदान रहेको पाइन्छ। हिजो एकाधिकार पुँजीवादको समयमा साम्राज्यवादी वर्गभित्र नै कसले पुँजीमा एकाधिकार कायम गर्ने भन्ने कुरामा अन्तरद्वन्द्व (प्रतिस्पर्धा) रहेको थियो तर आजको नवउदारवादी भूमण्डलीकृत (वैश्विक) पुँजीवादी समाज अन्तर्गत अन्तरद्वन्द्वअन्तरसंघर्ष पनि लाभ हिस्सेदारीमा रूपान्तरण भइसकेको छ। जुन कुरा आफैंमा पनि समाजवादी क्रान्तिको लागि एउटा थप नयाँ चुनौतीको रूपमा देखा परेको छ। यस चुनौतीको सामना गर्न प्रविधिको एउटा नवीनतम स्वरूपको रूपमा विकसित सूचना प्रविधिको उच्चतम सही प्रयोगको सहायताले विश्वभरका श्रमजीवी सर्वहारा वर्ग तथा उत्पीडित राष्ट्रहरू पनि एकाकार भई अगाडि बढ्न जरुरी छ। पछिल्लो समयमा आएर सूचना प्रविधिको विश्वव्यापी फैलावटको प्रत्यक्ष प्रभाव नेपालमा पनि उल्लेख्य मात्रामा पुर्नलाई एकहदसम्म सकारात्मक सम्भावनाको रूपमा लिन सकिएता पनि यसको सही उपयोग तपाईं हामीले गर्न नसकेको खण्डमा यो सम्भावना गम्भीर चुनौतीमा परिणत हुने खतरा पनि उत्तिकै छ। यसले एकातिर जनताको चेतनामा गुणात्मक वृद्धि गरिरहेको छ भने, अर्कोतिर जनतालाई भ्रमित गर्ने, गलत दिशा दिने तथा कुलतमा फसाउने माहोलसमेत निर्माण गर्दैछ। यसको प्रयोगबाट कम लागतमा बढी उत्पादन हुने अवस्था सिर्जना गरेको छ भने अर्कोतिर ठूलो संख्यामा श्रमिकहरूलाई बेरोजगार पनि बनाएको छ। एकातिर सूचना सञ्चारले सरकारी सेवालाई प्रभावकारी बनाएको छ भने, अर्कोतिर जनतालाई दिग्भ्रमित गर्ने सरकारी अस्त्रसमेत बनेको छ। यसले देश दुनियाँको मुनाफाखोर दलाल पुँजीपति वर्गलाई संगठित भई हस्तक्षेप गर्ने स्थिति निर्माण गरे सँगसँगै अर्कोतिर आम उत्पीडित एवं श्रमिक वर्गलाई एकीकृत हुने स्वर्णिम अवसरसमेत प्रदान गरेको छ। अझ यसो भनौं, सूचना प्रविधि आफैंमा कुनै साध्य नभई केवल एउटा साधन मात्र हो र साधनको प्रयोग जसले सही ढंगबाट गर्न सक्छ उसको पक्षमा नतिजा आउनु स्वाभाविक नै रहन्छ। अहिलेसम्मको स्थिति हेर्दा यसको प्रयोगबाट शासक र पुँजीपति वर्ग नै बढी लाभान्वित भइरहेको स्थिति छ भने, श्रमजीवी तथा उत्पीडित जनता तुलनात्मक रूपमा यसको सचेततापूर्वक सदुपयोग गर्न नसकेर बढी सिकार नै बन्दै आएको स्थिति छ। त्यसैले, शासक वर्गले आफ्नो सत्ता रक्षाको लागि समाजमा सिर्जना गरेको सबैखाले भ्रम, द्वन्द्व र विभाजनको स्थितिको अन्त्य गर्न पनि मुख्यतः आम श्रमजीवी तथा उत्पीडित जनतालाई सूचना प्रविधिको सहायताले सुुसूचित एवं संगठित गर्ने गराउने मुख्य अभिभारा आज नयाँ युवा पिँढीको काँधमा आएको छ। उत्पादनमा श्रमिक वर्गको स्वामित्व र राजकीय शासन सत्तामा आमजनताको सहभागिताको ठोस सुनिश्चितता वर्तमान समयको प्रमुख आवश्यकता हो। आईटीको सहायताले समाज र मुलुकमा व्याप्त दुराचार, भ्रष्टाचार, बेथिति, विकृति, कुशासन, अस्थिरता, अवसरवाद एवं अराजकताको अन्त्य सँगसँगै सबै खाले उत्पीडन एवं नकारात्मक विभेदहरूलाई संरक्षण गर्ने अथवा बढावा दिने गलत शासन व्यवस्थामा समेत समयमै गुणात्मक सुधार एवं परिवर्तन ल्याउन सकिन्छ। तसर्थ, आजको भूमण्डलीय आधुनिक समयसन्दर्भमा आम जनताको सम्पूर्ण हकअधिकारको प्राप्ति, रक्षा एवं विकाससहित लोकतन्त्र, सामाजिक न्याय, सुशासन, सदाचार, स्थायित्व, समृद्धि एवं विकासको राष्ट्रिय जनाकांक्षा पूरा गर्दै समाजवादी व्यवस्थाको मजबुत आधार निर्माण गर्ने सबालमा सूचनाप्रविधिको महŒवपूर्ण भूमिका, योगदान र प्रभाव रहने कुरालाई कसैले नकार्न सक्दैन।"
जबराको दोस्रो दिनको बयान सुरु,"काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराको दोस्रो दिन बयान सुरु भएको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। समितिले बुधबारबाट जबरासँग बयान लिन सुरु गरेको हो। बुधबार संसदीय समितिमा जबराले चारवटा प्रश्नको जवाफ झन्डै चार घन्टा लगाएर दिएका थिए। निलम्बित प्रधानन्यायाधीश जबराले आफू दोषी नभएको तर सबैले आफूमाथि एक पक्षीयरुपमा आरोप लगाएको बयान दिएका थिए। समितिले ४३ वटा प्रश्न तयार पारेको छ। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ। महाभियोगबारे छानविन गर्न ११ सदस्यीय समिति गठन भएको छ।"
सय सिटको अडानमा कांग्रेस,"काठमाडौं : सत्ता गठबन्धनको प्रमुख दल नेपाली कांग्रेसभित्र एक सय सिट दाबीको विषय बलियो बन्दै गएको छ। पार्टी सभापति तथा प्रधानमन्त्री शेरबहादुर देउवाले भने गठबन्धनका कारण केही सिट तलमाथि हुन सक्ने अडान छोडेका छैनन्। सत्तागठबन्धन दलले कति क्षेत्रमा उम्मेदवारी दिने भन्ने विषय सिट बाँडफाँड गर्न बनेको कार्यदलले टुङग्याउन नसके पनि कांग्रेसले भने १०० सिट नछाड्ने अडानमा पार्टी पंक्ति एक ढिक्का हुँदै गएको छ। सभापति देउवाले बुधबार पार्टीका पदाधिकारी र पूर्वपदाधिकारीलाई बालुवाटारमा बोलाएर सिट बाँडफाँटका विषयमा राय बुझ्न बोलाएका थिए। बालुवाटार पुगेका पदाधिकारीहरूले १ सय सिट दाबीबाट पार्टी तल झर्न नहुने कारणसहित अडान राखेका थिए। बैठकमा सहभागी सहमहामन्त्री किशोरसिंह राठौरले पाँच दलको गठबन्धन हो। यतिभन्दा भन्दै पनि गठबन्धन मध्यकै कांग्रेस ठूलो पार्टी हो। यसकारण पनि कांग्रेसले सय सिटको अडान छोड्नु हुँदैन भन्ने विषयमै छलफल भयो। छलफलमा नेताहरूले गठबन्धन गरेर जाँदा कांग्रेस पार्टीको हैसियतलाई बिर्सन नहुने भन्दै कुनै ठाउँमा कांग्रेसको पक्षमा जनलहर छ र सजिलै जित निकाल्न सकिन्छ भने त्यहाँ गठबन्धनकै अर्को दललाई छाडेर कांग्रेसले त्याग गर्न नमिल्ने पनि बताएका थिए। कांग्रेसका वरिष्ठ नेता रामचन्द्र पौडेलले २०७४ को निर्वाचन र २०७९ को स्थानीय चुनावको परिणाम र पार्टीको पछिल्लो संगठनलाई आधार मान्नुपर्ने बताएका छन्। पौडेलले भने, सिट यतिउतिभन्दा पनि बलियो सिट कांग्रेसले दाबी गर्ने हो। कुन क्षेत्रमा जनमत कति छ ? कुन दलको अवस्था बलियो छ। जनलहर कसको कति छ ? सबै कुरालाई गहिरोमा अध्ययन गरौं भन्ने विषयमा साथीहरूले आआफ्ना कुरा राख्नुभयो। साथीहरूले सय सिट दाबी गरौं भन्नु पनि अन्यथा हैन कांग्रेस त्यो दाबी गर्न सक्छ। छलफलमा डा शेखर कोइरालाले गठबन्धन गरेर जाने निर्णय भए तापनि कांग्रेसले जित्ने ठाउँमा अर्को दललाई सिट दिन नमिल्ने बताएका थिए। कोइरालाको भनाइ उध्रित गर्दै अर्का एक नेताले भने, कांग्रेसले जित्ने स्थानमा अर्को दललाई सिट दिने गल्ती नगरौं जसका कारण गठबन्धनलाई नै बेफाइदा हुन्छ। कांग्रेसलाई धेरै सिट दिने बित्तिकै सिंगो गठबन्धनलाई फाइदा हुने हो। यसकारण पनि कांग्रेसले सय सिटको अडानबाट तल झर्नु हुँदैन। बैठकमा पूर्वउपसभापति विजयकुमार गच्छादारले २०७४ सालको आम निर्वाचनको नतिजालाई मात्र आधार बनाएर सिट बाँडफाँटको काममा लाग्न नहुने बताएका थिए। गच्छादारले भने, २०७४ मा बाम गठबन्धन थियो। त्यतिबेलाको अवस्था हेरेर अहिले निर्णय नलिऔं। अहिले धेरै स्थानमा कांग्रेसको पक्षमा जनलहर बनेको छ। कांग्रेसलाई बढी सिट चाहिन्छ यसमा कसैले आशंका गर्नुपर्ने छैन। गठबन्धन छ भन्दैमा कांग्रेसले सबै ठाउँमा जिताउन पनि नसक्ला ती अवस्थालाई पनि हेरौं। नेता अर्जुननरसिंह केसीले गठबन्धन भए २०७४ को समानुपातिक निर्वाचनको परिणामलाई पनि सिट बाँडफाँटको आधार मान्न सकिने बताए। अर्कोतिर गठबन्धन गर्दा जनताको मर्म बुझ्ने गरी गरिनुपर्ने बताए। उनले भने, गठबन्धनका न्यूनतम सिद्धान्त र मापदण्डहरू हुनुपर्छ। सिट बाँडफाँट गर्दा हरेक प्रतिनिधिसभा क्षेत्रका तीन सिटमध्ये कम्तीमा १ जना कांग्रेसको उम्मेदवार हुनुपर्छ भन्ने हो। कांग्रेस गठबन्धनको मात्रै बलियो पार्टी नभई देशमै ठूलो जनलहर भएको पार्टी भएकाले स्वभाविक रूपमा बढी सिट दाबी गर्न सक्ने बताए। गठबन्धनमा सहमतिबाट तालमेल हुन्छ। त्यति हुँदा पनि कांग्रेसले सय सिट दाबी गर्नुपर्छ। परिणाम आउने सम्भावना बोकेकालेनै दाबी गर्ने हो, उनले भने। सभापति देउवाले सबै पदाधिकारीहरूको धारणा सुनेपछि गठबन्धन गरेर जाँदा केही न केही त्याग गर्नुपर्ने अवस्था आउन सक्ने बताएका थिए। देउवाको भनाइ उध्रित गर्दै एक नेताले भने, सभापतिजीले व्यवहारिक ढंगबाट पनि हेरौं। पाँच दलको गठबन्धन हो। कांग्रेसले बलियो सिट दाबी गर्ने आधार धेरै बलिया छन्। हामीले सकेसम्म धेरै सिट दाबी गर्ने प्रयास गर्छौ। यद्यपि, गठबन्धनमा सबैको चित्त बुझाउन पनि पर्नेछ। गठबन्धनकै अन्य शीर्ष नेताहरूसँग पनि सल्लाह गरेर सकेसम्म सबै दल लचक भएर प्रस्तुत हुनुपर्छ। जम्मा १ सय ६५ सिटमा कांग्रेसले सय सिट दाबी गर्दा गठबन्धनमा आबद्घ अन्य दलहरूले समग्रमा १२७ सिटमा दाबी गरेका छन्। यसै कारण पनि सिट बाँडफाँटको गणित मिलाउन गठबन्धनको कार्यदललाई हम्मेहम्मे परेको छ।"
किन फैलँदै छ मधुमेह र उच्च रक्तचाप ?,"डाक्टर, मेरो फेरि सुगर बढेजस्तो छ। केही दिन औषधि खाएको थिइनँ अब के गर्ने ? यसो भन्दै मधुमेहको समस्या लिएर अस्पताल आउने पुराना बिरामी त छँदै छन्। १६१७ वर्षको उमेरमा नै मधुमेह र उच्च रक्तचापले समाएका बिरामीको ग्राफ पछिल्लो समय बढ्दैछ नेपालमा। मधुमेह र उच्च रक्तचाप उमेर ढल्कँदै जाँदा देखिने रोगका रूपमा केही वर्षअघिसम्म हेरिन्थ्यो। चर्चा गरिन्थ्यो। अब यी रोग उमेर हेरेर लाग्दैनन्। खानपान र रहनसहनका कारण जुनै उमेरमा पनि यसले समात्न थालेको छ। त्यसैले त भनिन्छ, रोगले उमेर हेर्दैन, धनीगरिब छान्दैन। हो पछिल्लो समय यो उखान समाजमा लागू नै भएको छ। पहिले एउटा गाउँमा वा समाजमा एकदुई जनामा देखिने मधुमेह र उच्च रक्तचापका बिरामी अहिले प्रायः प्रत्येक घरमा देखिन थालेका छन्। नियमित औषधि खाने तथा केही बढेको संकेत पाएका परिवारका सदस्य हाम्रै घरआँगनमा भेटिन्छन्। युवा अवस्थादेखि वृद्धसम्ममा यो रोग नौलो लाग्न छाडेको छ। चिकित्सकलाई नै पनि उच्च रक्तचापदेखि मधुमेहले छोएको प्रशस्त घटना छन्। यसको मुख्य कारण हाम्रो जीवनशैली नै हो। हामी जसरी जीवन जिइरहेका छौं, शरीरले पनि त्यस्तै प्रतिक्रिया जनाइरहेको हुन्छ। त्यसैले यो रोगबाट बच्ने कि रोगलाई बोक्ने ? अब हाम्रो हातमा नै निर्णय गर्ने अधिकार आइपुगेको छ। व्यस्त जीवनशैलीको असर स्वास्थ्यमा राति सुत्दा पनि हाम्रो मस्तिष्कमा दिनभरकै कामको तनाब हुन्छ। बिहान हतार, हतार उठ्यो। शरीरलाई सम्झनेभन्दा कामको चिन्ता बढी हुन्छ। खानालाई व्यवस्थित तरिकाले खाने, स्वाद लिएर खाने वा शरीरलाई आवश्यक मात्रै खानेभन्दा पनि छिटो खाएर दौडने चिन्ता हुन्छ। जीवनमा रमाउनेभन्दा पनि कमाउने र प्रतिस्पर्धा गर्ने समयका रूपमा हामीले लिइरहेका हुन्छौं। मानसिक तनावकै कारण हामीले उच्च रक्तचाप र मधुमेहको घर हाम्रो शरीरलाई बनाएका छौं भन्दा फरक पर्दैन। शरीर पनि एउटा मेसिन हो। यसको पनि ख्याल गर्न आवश्यक छ भन्ने कुरालाई हामीले सोचेका छैनौं। दैनिक वा साप्ताहिक व्यायामको सूची बनाउने आवश्यकता हामीले ठानेका छैनौं। यसकै कारण हामी नसर्ने रोगको सिकार बन्दैछौं। अझै हाम्रो व्यस्तता यतिसम्म छ कि चिकित्सकले दिएको औषधि खाने समयलाई पनि हामीले महŒवपूर्ण समयको सूचीमा राख्न सकेका छैनौं। यी सबैको फल भनेकै रोगको फैलावट हो। व्यस्त छु भन्ने कुरालाई बढी प्राथमिकता दिँदा हामी आफैं आफ्नो आयु घटाउँदै छौं। शरीरका हरेक अंग चलायमान हुनुपर्छ। सबैलाई व्यायाम आवश्यक हुन्छ। त्यसैले हामीले शरीरका लागि पनि समय छुट्ट्याउनुपर्छ। सके दैनिक, नसके सातामा दुई दिन र त्यो पनि भएन भने हप्तामा हामीले साढे दुई घण्टाको समय आफ्नो स्वास्थ्यका लागि दियौं भने शरीरले राहत पाउँछ। त्यो साढे दुई घण्टालाई बाँडेर दैनिक सूचीमा राख्दै त्यति समय व्यायाम गरे हामी ठूलाठूला रोगका समस्याबाट मुक्ति अवश्य पाउँछौं। पहिले व्यायाम गर्न समय नछुट्ट्याउने हो भने हामीले फेरि अस्पताल जाने, चिकित्सकलाई कुर्ने र औषधि उपचारका लागि दैनिक या साप्ताहिक धाउनुपर्ने समय अझै धेरै निकाल्नुपर्ने अवस्था पनि आउन सक्छ। त्यसैले आफ्नो शरीरलाई स्वस्थ्य राख्न सबैभन्दा पहिले व्यस्त जीवनशैलीको व्यवस्थापन हुन आवश्यक हुन्छ। मधुमेह र विश्वको अवस्था सामान्य भाषामा चिनी रोग भनेर चिनिने रोग नै हो मधुमेह अर्थात् डाइबिटिज हो। ग्लुकोजको मात्रा रगतमा बढी भएपछि यो रोग लाग्ने गर्छ। हाम्रो शरीरमा ग्लुकोजको मात्र नै ठिक्क हुन आवश्यक हुन्छ। त्यसको मात्रा घट्नु या बढ्नुले शरीरका अंगअंगमा असर पुयाउँछ। यो प्यांक्रियाज नामक ग्रन्थीबाट उत्पादन हुन्छ। इन्सुलिन हर्मोनको अनियमितता हुँदा मधुमेह हुने हो। इन्सुलिनले कार्बोहाइड्रेटलाई पचाउने काम गर्छ। रगतमा यसको मात्रा सन्तुलित र नियमित हुनुपर्छ। तर, जब इन्सुलिनको उत्पादन हुन छाड्छ रगतमा चिनीको मात्रा बढ्न थाल्छ। प्यांक्रियाजले पर्याप्त इन्सुलिन उत्पादन नगर्दा वा शरीरले इन्सुलिनको उपयोग गर्न नसक्दा मधुमेह हुन्छ। यो प्रक्रियाकै कारण मधुमेह हुने वा नहुने निर्धारण गर्छ। रगत कुनै पनि जीवित प्राणिका लागि अत्यावश्यक वस्तु भएकाले यसमा हुने मात्रा वा गुणलाई जहिले पनि नियमित राख्नुपर्छ। यसो गरेको खण्डमा मात्रै हामी स्वास्थ्य रहन सक्छौं। मधुमेहले रगतमा हुने मात्रालाई असर गर्ने हो। र, हाम्रो राम्रो दैनिकीलाई परिवर्तन गर्ने हो। पानी, रक्तकोष, विभिन्न लवण तथा रसायनहरूको समि श्रणबाट रगत सन्तुलित रहने हो। जीवनयापनमा आइरहेको परिवर्तन, विलासी जीवनशैली तथा भौतिक मेहेनतको कमीले मधुमेहका रोगी दिनानुदिन बढिरहेको चर्चा माथि नै गरिसकेको छु। वंशानुगतका कारण पनि यो रोगमा केही व्यक्तिमा रहन सक्छ। त्यसलाई पनि हाम्रो दैनिकीले कतिको चाँडै मधुमेह शरीरमा भिœयाउने हो, असर पार्न सक्छ। एक अध्ययनअनुसार विश्वमा करिब २५ करोड मानिस मधुमेहबाट प्रभावित छन्। र, आगामी २०३० सम्ममा यो संख्या दोब्बर हुने विश्व स्वास्थ्य संगठनले केही वर्षअघि नै बताइसकेको छ। नेपालमा पनि ४० वर्षसम्म उमेरसमूहका करिब १५२० प्रतिशत नागरिक मधुमेहबाट ग्रसित छन्। सो उमेरसमूहभन्दा माथिका करिब १९ प्रतिशतलाई मधुमेह लागेको बताइएको छ। पछिल्लो समय त युवाको संख्या पनि यो पंक्तिमा थपिँदै छ। कुनै समय ग्रामीण क्षेत्रमा भन्दा पनि सहरी क्षेत्रमा मधुमेह प्रमुख स्वास्थ्य समस्याको रूपमा रहेको थियो। तर, पछिल्लो समय, समयमा चिकित्सकको परामर्शमा नपुग्दा र यो रोगका विषयमा जानकारी नलिँदा ग्रामीण क्षेत्रमा पनि यस्ता रोगी बढ्दै गएका छन्। यो रोगले नेपाललाई मात्रै होइन, विश्वका धनी मुलुकका नागरिकलाई पनि सताएको छ। केही वर्षअघिको तथ्यांकअनुसार अमेरिकामा करिब १५ लाख मानिस मधुमेहबाट पीडित रहेको र बेलायतमा करिब १६ लाख मानिसलाई मधुमेह लागेको बताइएको छ। विश्वमा रोगबाट मर्नेहरूमध्ये ५ प्रतिशत मधुमेहका रोगी रहेको बताइन्छ। यदि तत्काल कुनै प्रभावकारी कदम नचालिएमा आउँदो १० वर्षमा मधुमेहबाट ज्यान गुमाउनेको संख्या ५० प्रतिशतले बढ्ने विश्व स्वास्थ्य संगठनले बताउँदै आएको छ। उच्च रक्तचाप र मधुमेहको सम्बन्ध मधुमेह र उच्च रक्तचाप लाग्ने कारण उस्तैउस्तै हुन्। अधिकांश उच्च रक्तचापका बिरामीमा मधुमेह र मधुमेहका बिरामीमा उच्च रक्तचाप देखिने गरेको छ। तर, सबैमा भने यो लागू नहुन पनि सक्छ। हाम्रो खानपान र जीवनशैलीकै कारण यी रोगले समाउने र सताउने हो। दुवै रोगको उपचार सम्भव हुँदैन। मात्रै हामीले नियन्त्रण गर्ने हो। मधुमेह नियन्त्रण गर्न उच्च रक्तचाप नियन्त्रण आवश्यक हुन्छ। त्यसैले पनि यी दुई रोगको सम्बन्ध एकअर्कामा रहेको देखिन्छ। औषधिबाहेक सबै नियन्त्रणका उपाय अर्थात् व्यायाम र खानपान यी रोग नियन्त्रणका लागि अति आवश्यक कुरा हुन्। उच्च रक्तचापलाई अंग्रेजीमा हाई ब्लड प्रेसर, हाइपर टेन्सन पनि भनिन्छ। उच्च रक्तचाप के हो र कसरी हुन्छ भन्नेबारे बुझ्न रक्तचाप के हो भन्ने बुझ्नु नै पर्छ। सबै जीवित प्राणीको शरीरमा निरन्तर रगत बहिरहन्छ। रगत बहँदा रक्तनलीमा चाप उत्पन्न हुन्छ र यसैलाई रक्तचाप भनिन्छ। यसमा मुटु र फोक्सो खुम्चिने र फुक्ने हुन्छ। मुटु खुम्चिने र फुक्नाले रक्तनलीमा रगत धकेलिन्छ र रगत अघि बढेर शरीरका सम्पूर्ण भागमा पुग्छ। मुटु, फोक्सो र रक्तनलीले निरन्तर काम गरिरहने रक्तसञ्चारको यही सन्तुलन नै स्वस्थ अवस्था हो। जसलाई मधुमेहले पनि असर पर्छ र मधुमेह रोग नियन्त्रणमा उच्च रक्तचापले पनि असर पुयाउँछ। त्यसैले हामीले यी दुवै रोग नियन्त्रण गर्न औषधिबाहेक सबै कुरा एकै किसिमले नियन्त्रण गर्नुपर्छ। औषधिको भूमिका हामीले उच्च रक्तचाप र मधुमेहका बिरामीलाई सुरुमा नै औषधि दिँदैनौं। यी रोगको अवस्था कुन चरणमा छ र त्यो बिरामीको दैनिक रहनसहन र खानपान कस्तो छ बुभ्नु नै चिकित्सकको पहिलो कर्तव्य हुन आउँछ। एकैपटक बढेर माथि पुगेको छ भने चाँडै औषधि पनि चलाउनुपर्ने अवस्था आउँछ। तर, यी दुई रोगका लागि औषधि नै अन्तिम विकल्प भने होइन। यी रोग औषधिले पूर्ण रूपमा निको पार्न सम्भव छैन। नियन्त्रण मात्रै गर्ने हो। त्यसैले दैनिक खानपान र व्यायामलाई प्राथमिकतामा राखे कम क्षमताका औषधि मात्रै खाए पनि हुन्छ। त्यसैले औषधि कतिको मात्रामा चलाउने भन्ने कुरा त्यो बिरामीको दैनिकीले पनि असर गर्ने हुन्छ। हाम्रो सुझाव भनेकै बिरामी वा रोग नै नलागेकाले खानपान र व्यायाममा ध्यान दिनुहोस्। व्यायाम गर्ने समय तय गर्नुहोस्। यो रोगको बिरामी हुनुहुन्छ भने औषधिको नियमित सेवन गर्ने र चिकित्सकको सल्लाह र परामर्श लिने गर्नुहोस्। युवा पुस्तामा पनि यो समस्या बढ्दै गएको छ। युवाले पनि शरीरलाई धेरै ध्यान दिन आवश्यक छ। कामको तनावलाई व्यवस्थापन गर्ने, योग गर्ने र दिनमा एकपटक आफ्नो शरीरलाई सम्झने हो भने हामी यसबाट बच्न सक्छौ। अनि, सरकारले पनि औषधिमा सुविधा दिने र औषधि किन्न प्रोत्साहन गर्नेभन्दा जनचेतना फैलाउनुको साथै व्यायाम गर्ने स्थानको विकास गर्नु अहिलेको आवश्यकता हो। सबैले आफ्नो स्वास्थ्यको ख्याल गरौं। आयु बढाऔं। वरिष्ठ फिजिसियन डाक्टर साह, विजयपुर हस्पिटल एन्ड रिसर्च धरानमा कार्यरत छन्।"
निःशुल्क आमा सुरक्षा कार्यक्रम,"तानसेन : पाल्पामा निःशुल्क रूपमा आमा सुरक्षा कार्यक्रम लागू भएको छ । २ वर्षदेखि बन्द अवस्थामा रहेको आमा सुरक्षा कार्यक्रम यही भदौ १५ गतेदेखि पुनः सञ्चालनमा आएको हो। तानसेन नगरपालिकाको कार्यालय र लुम्बिनी मेडिकल कलेजबीच आमा सुरक्षा कार्यक्रम सम्झौता भएपछि सुत्केरी हुने गर्भवती महिलालाई राहत मिल्ने भएको हो। तानसेन नगर प्रमुख सन्तोषलाल श्रेष्ठ, उपप्रमुख प्रतीक्षा सिंजाली, प्रमुख प्रशासकीय अधिकृत जीवन ज्ञवाली, स्वास्थ्य शाखा प्रमुख झविन्द्र न्यौपाने, र लुम्बिनी मेडिकल कलेजका अध्यक्ष गोपालबहादुर पोखरेल, कम्पनी सचिव निर्दाेश खनाल, मेडिकल सुपरिडेन्टेन डा राजु शाक्य, कलेजका प्रवक्ता कृष्णप्रसाद पराजुलीको रोहवरमा दुई पक्षीय सम्झौता भएको हो। आमा सुरक्षा कार्यक्रम लागू भएपछि मेडिकल कलेजमा सुत्करी हुन जाने महिलाहरूको अस्पतालमा प्रवेश गरेपछि औषधि उपचारमा लाग्ने सबै किसिमको उपचार खर्च निःशुल्क हुने पालिकाले जनाएको छ। सामान्य अवस्थाको सुत्केरी गराउनेदेखि अपरेसनसम्मको अवस्था पूर्ण रूपमा निःशुल्क हुनेछ। नर्मल सुत्केरीका लागि २ हजार ५ सय रुपैयाँ, जटिल अवस्थाको सुत्केरीको लागि ४ हजार रुपैयाँ, अपरेसन गर्नुपर्ने सुत्केरीको १० हजार रुपैयाँ र एनटीडी सुत्केरीको सेवाका लागि १० हजार रुपैयाँ शुल्क सरकारले तोकेको तानसेनका प्रमुख प्रशासकीय अधिकृत जीवन ज्ञवालीले बताए। यो सम्झौता २०८० असार मसान्तसम्म लागू हुनेछ।"
ठेकेदारको लापरवाहीले प्रहरी भवन अलपत्र,"झापा : झापाको गौरादहस्थित प्रहरी चौकी कोहबराको कार्यालय भवन नहुँदा त्यहाँ खटाइएका प्रहरी कर्मचारीलाई अन्यत्र बास बस्नु पर्ने बाध्यता छ। पुरानो कार्यालय भवन जीर्ण बनेपछि विगत ५ वर्षदेखि प्रहरी चौकी कोहबरामा कार्यरत प्रहरी कर्मचारी गौरादह नगरपालिका६ स्थित स्वास्थ्य चौकीको भवनमा बस्दै आएका छन्। प्रहरी कर्मचारीको बसोबासका लागि नगरपालिकाले सहजीकरण गरी स्वास्थ्य चौकीको माथिल्लो तल्ला दिएको हो। स्वास्थ्य चौकीदेखि कोहबरास्थित डामुना बजारको दूरी ४ किलोमिटर पर्छ। प्रहरी कर्मचारी त्यहीँबाटै धाएर बजारको शान्ति सुरक्षामा खटिनुपर्ने बाध्यता छ। प्रहरी चौकी कोहबराको नयाँ भवन निर्माणका लागि २७ महिनाअघि ठेक्का लागेको थियो। जुन डामुना बजारमै बन्दैछ। विगत ६ महिनादेखि निर्माण कम्पनी सम्पर्कविहीन हुँदा अहिले निर्माणाधीन भवन अलपत्र अवस्थामा छ। प्रदेश १ सरकारको आन्तरिक मामिला तथा कानुन मन्त्रालयको बजेटबाट सो भवन बन्न लागेको प्रहरी कार्यालय झापाका प्रहरी नायव उपरीक्षक डीएसपी वसन्त पाठकले जानकारी दिए। सो भवनको ठेक्का गोदार निसे फिदिमले २०७६ साल जेठ १२ गते लिएको हो। १ करोड २६ लाख २ हजार ८ सय ९२ रुपैयाँ ७२ पैसामा ठेक्का लिएको गोदार निसेले २०७७ जेठ १९ गते भवन निर्माण सक्नुपर्ने भनी सम्झौता गरेको छ। भवनको झ्याल, ढोका, टायल्सको काम, रंगरोगन र फिनिसिङको काम अझै बाँकी छ। प्रहरी चौकी कोहबराका प्रहरी सहायक निरीक्षक काजीबाबु कार्कीका अनुसार विगत ६ महिनादेखि निर्माण व्यवसायी सम्पर्कमा नआएको र अहिले भवन अलपत्र अवस्थामा रहेको जानकारी दिए। त्यस्तै झापा गाउँपालिका२ स्थित इलाका प्रहरी कार्यालय कुमरखोदको निर्माणाधीन कार्यालय भवन पनि विगत लामो समयदेखि अलपत्र अवस्थामा छ। सो भवनको ठेक्का टक्सार निर्माण सेवा प्रालि काठमाडौंले लिएको थियो । २०७६ जेठ १६ गते सम्झौता गरेको टक्सार निर्माणले सो भवन २०७८ चैत मसान्तमा सक्नुपर्ने थियो। तर, अहिलेसम्म काम सकेको छैन। झ्याल, ढोका, रंगरोगन लगायतका काम अझै बाँकी छन्। निर्माण कम्पनीले १२ महिनामा बनाइ सक्नुपर्ने भवन २७ महिना सकिन लाग्दा समेत अधुरै छाडिदिएको छ। यता पुरानो त्यसमाथि जीर्ण कार्यालय भवनमा बस्दा यहाँ कार्यरत प्रहरी कर्मचारीलाई ज्यानकै जोखिम रहेको इलाका प्रहरी कार्यालय कुमरखोदका प्रहरी नायव निरीक्षक रत्नबहादुर श्रेष्ठले जानकारी दिए। २००१ सालमा स्थापना भएको इलाका प्रहरी कार्यालयको जीर्ण भवनको छतबाट पानी चुहिने, र सिमेन्टका ढिक्का खस्न थालेको छ। प्रहरी कर्मचारी भन्छन्, भवनभित्र सुत्दा कति खेर प्लास्टर खस्ने हो भन्ने डर मान्दै सुत्नुपर्छ। त्यसैगरी मेचीनगर नगरपालिका ६ स्थित इलाका प्रहरी कार्यालय काँकडभिट्टा र कनकाई नगरपालिका९ स्थित इलाका प्रहरी कार्यालय घैलाडुब्बाको निर्माणाधीन कार्यालय भवन पनि अझै पूर्ण रुपमा सञ्चालनमा आउन सकेको छैन। इलाका प्रहरी कार्यालय कांकडभिट्टाको भवनको ठेक्का याक्थुहाङएएसपुष्कर जेभीले २ करोड ८३ लाख ३४ हजार ६ सय ४१ रुपैयाँ ६८ पैसामा लिएको हो। २०७६ साल वैशाख २० गते सम्झौता गरेको सो कम्पनीले २०७७ जेठ १ गतेसम्म भवनको निर्माण सम्पन्न गर्नुपर्ने हो। निर्माण सुरु गरेको सो कम्पनीलाई पटकपटक ताकेता गर्दा बल्ल २६ महिनापछि काम सम्पन्न गरेको छ।"
बाँकेमा विद्युतीय माइक्रोबस,"नेपालगन्ज : रत्न राजमार्ग र पूर्वपश्चिम राजमार्गमा यात्रुवाहक विद्युतीय माइक्रोबस सञ्चालन गरिएका छन्। बागेश्वरी यातायात कोहलपुरले ११ सिटे क्षमताका ४ वटा माइक्रोबस सुर्खेतको वीरेन्द्रनगरसम्म तथा एकएक वटा गाडी बर्दियाको ठाकुरद्वारा र धनगढीसम्म सञ्चालन गरेको हो। कोहलपुरका विष्णु खनाल, विकास बुढाथोकी, पदम भट्टराई र रविप्रसाद कर्माचार्यले बीबी इन्टरप्राइजेज खोलेर बाँकेमा विद्युतीय माइक्रोबस भिœयाएका हुन्। १२ वटा विद्युतीय माइक्रोबस बिक्री भएको सञ्चालक कर्माचार्यले बताए। उनले भने, नेपालगन्ज, सुर्खेत, ठाकुरद्वारा र धनगढीमा गरी ६ वटा यात्रुवाहक गाडीका रूपमा सेवा दिएका छन्। नेपालगन्जका होटल र स्कुलमा गरी अरू ६ वटा गाडी चलिरहेका छन्। ४४ लाख ९५ हजार रुपैयाँ पर्ने विद्युतीय माइक्रोबसमा बैंकले लगानी नगर्दा बुकिङअनुसार गाडी खरिद बिक्रीमा समस्या भएको कम्पनीले जनाएको छ। कम्पनीले बुकिङ भएका १५ वटा गाडी पनि बिक्री गर्न सकेको छैन। विद्युतीय माइक्रोबसलाई एक पटक चार्ज गर्दा २५० किलोमिटरसम्म गुड्ने क्षमता राख्छ। यति गुड्दा ६ सय रुपैयाँबराबरको विद्युत् महसुल (चार्जिङ शुल्क) तिर्नुपर्छ। इन्जिन नभएकाले गाडीमा मोबिल फेर्ने र सर्भिसिङ्ग गर्नु पर्दैन। मोटर र ब्याट्रीबाट चल्छ। टायर र ब्रेक लेदर मात्र फेर्दा पुग्छ। गाडी १६० को स्पिडमा गुड्छ तर जति गुडायो त्यत्ति चार्ज सकिने भएकाले चार्ज हेरेर चालकले ४०६० को स्पिडमा मात्र गुडाउँछन्। यात्रा आरामदायी लाग्छ। यी गाडीको मुख्य समस्या भनेकै अहिले चार्जिङ सेन्टरको अभाव हो। कोहलपुरमा मात्र चर्जिङ सेन्टर छ। बीबी इन्टरप्राइजेजले कोहलपुर बसपार्क नजिकै विद्युतीय चार्जिङ पोइन्ट एन्ड रिफ्रेस सेन्टर खोलेको छ। कोहलपुर नगर विकास समितिको जग्गा १० वर्षका लागि लिजमा लिएर सेन्टर बनाइएको छ। जहाँ अहिले गाडी चार्ज मात्र हुन्छ। यात्रीलाई चिया, खाजा र खाना खुवाउन रेन्टुरेन्ट, शैलुनलगायतको सुविधा दिने तयारी भइरहेको छ। डिजेल, पेट्रोल केही पनि नलाग्ने भएकाले रिजर्भमा जाँदा पनि हाम्रो गाडी सस्तो पर्छ। चार्जिङ सेन्टरको अभावमा यी गाडी धेरै लामो दूरीमा जाँदैनन्, माइक्रोबसका सञ्चालक प्रेम दर्लामी सुझाव दिन्छन्, तत्काल नेपालगन्ज र सुर्खेतमा मात्र चार्जिङ सेन्टर खुलेको भए हामीलाई निकै राहत हुन्थ्यो। चार्जिङ सेन्टर जति धेरै ठाउँमा खुल्छ। त्यत्ति धेरै ठाउँमा सुविधा दिन सकिन्छ। विद्युतीय गाडी आयात गर्ने कम्पनीले भने बैंकले लगानी नगरेकै कारण धेरै वटा चार्जिङ सेन्टर खोल्न नसकेको जिकिर गरेको छ।"
"आज ऋषिपञ्चमी, यसरी मनाइँदै","काठमाडौं : प्रत्येक वर्ष भाद्र शुक्ल पञ्चमीका दिनमा मनाइने ऋषिपञ्चमी बिहीबार पनि महिलहरुले अरुन्धतीसहित सप्त ऋषिको पूजाआराधना गरी मनाउँदैछन् । महिलाले आज बिहानै उठेर नित्यकर्म गरी नजिकको नदी, खोला, ताल, तलैया र पोखरीमा गई तीन सय ६५ वटा दत्तिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । हरितालिका (तीज) को व्रत एवं पूजाआजा महिला पुरुष दुवैले गर्ने शास्त्रीय वचन रहे पनि ऋषिपञ्चमी भने महिलाका लागि मात्र गर्नुपर्ने शास्त्रीय वर्णन रहेको नेपाल पञ्चाङ्ग निर्णायक समितिका सदस्य एवं धर्मशास्त्रविद् प्रा डा देवमणि भट्टराईले राससलाई जानकारी दिए । रजस्वलाका समयमा छाइछुईलगायत कुनै त्रुटि भएको भए आज ऋषिपञ्चमीको दिन अरुन्धतीसहित सप्तऋषिको पूजा गर्नाले त्यसबाट मुक्ति पाइने विभिन्न धार्मिक ग्रन्थमा उल्लेख गरिएको छ । नारीलाई रजस्वलाको प्रथम दिन चाण्डाल्नी, दोस्रो दिन ब्रह्मघातिनी, तेस्रो दिन धोविनी र चौथो दिन स्नान गरी शुद्ध हुन्छिन् भन्ने विश्वास गरिन्छ । यसैकारण आजको दिन दत्तिवन, गाईको गोबर, माटो र खरानी प्रयोग गरी स्नान गरेर पञ्चगव्य सेवन गर्नाले छुवाछुतको दोष निवारण हुन्छ भन्ने शास्त्रीय वचन रहेको उनले बताए। यसरी स्नान गरेपछि अरुन्धतीसहित अत्रि, गौतम, भारद्वाज, जमदग्नि, वशिष्ठ, कश्यप र विश्वामित्रको पूजा गर्ने गरिन्छ । जसलाई ऋषिपञ्चमीको पूजा लगाउने भनिन्छ । सप्त ऋषिको पूजा गर्ने पञ्चमी भएकैले आजको पञ्चमीलाई ऋषिपञ्चमी भन्ने गरिएको हो । ऋषिपञ्चमीको पृष्ठभूमि महिलाको रजस्वलासित जोडिएको ऋषिपञ्चमीका विषयमा एउटा किंवदन्ती पनि प्रचलित छ । प्राचीन समयमा इन्द्रले विश्वरुपको शिरलाई तीन टुक्रा पारी हत्या गरेका कारण ब्रह्म हत्याको पाप भोग्नुपर्यो । यस हत्याबाट पिरोलिएका इन्द्रले आफ्नो दुःख ब्रह्मालाई सुनाए। इन्द्रको ब्रह्म हत्या निवारणका लागि ब्रह्माले एक वर्षसम्मको दोष इन्द्रलाई भोग गराई बाँकी दोष पृथ्वी, वृक्ष, जल र स्त्रीमा चार भाग लगाई चारैतिर फयाँकिदिए। यसैकारण उब्जनी नहुने उर्भरभूमि, वृक्षबाट निस्कने खोटो, पानीमा निस्कने बुदबुद फेन अर्थात् फिँज र स्त्रीमा रज देखिन थालेको धार्मिक विश्वास रहेको आध्यात्मिक पुस्तक लेखनमा सक्रिय पण्डित मधुसुदन सुवेदीले जानकारी दिए। रजस्वला भएका बेलामा अरुलाई छोइछाई गर्दा महिलाको शरीरबाट निस्कने विकृत रजका कीटाणुले नराम्रा रोग निम्त्याउने र त्यसले गर्दा महिलालाई नै पाप लाग्ने भएकाले छुन नहुने र जानीनजानी छोइछाई भएमा आजको दिनमा अरुन्धतीसहित सप्तऋषिको पूजा गर्नाले त्यस पापबाट मुक्त भइने धार्मिक विश्वास रहेको हो । रज भनेको फोहर हो जुन महिलामा मासिक धर्मका समयमा निस्कन्छ । यसबाट बच्नु स्वास्थ्यका लागि राम्रो हुने भएकाले अध्ययन अनुसन्धानबाट प्रमाणित भएपछि समाजमा लागू गरिएको विश्वास गरिन्छ । यसका विषयमा आधुनिक विज्ञान र स्वास्थ्यका दृष्टिकोणबाट समेत अध्ययन गरी सार्वजनिक गरिनुपर्नेमा पनि उनले जोड दिए। आज स्नान गरी पूजाआजा गरेपछि नरोपी उम्रेका अन्न सामा, कागुनो, कन्दमूल र कर्कला आदि खाई एक छाक हविष्य बस्नुपर्ने व्रतविधि छ । यस अवसरमा आज काठमाडौँको टेकु, मूलपानीलगायत मुलुकभरका ऋषेश्वर मन्दिरमा पूजाआजाका लागि श्रद्धालु महिला भक्तजनको भीड लाग्छ । रासस"
विकासमा असमानता,"मुलुकले योजनाबद्ध विकासको यात्रा सुरु गरेदेखि नै आर्थिक, सामाजिक न्यायलाई प्राथमिकतामा राखियो । तर, पनि भौगोलिक, प्रादेशिक र वर्गीय असमानता घटेको छैन । बरु असमानताको नयाँनयाँ स्वरूप देखिन थालेका छन्। योजना, विकास कार्यक्रम र राज्यका संरचना असमानता न्यूनीकरण र न्याय निर्माणमा क्रियाशील हुने संयन्त्र हुन्। तर अवसर निर्माण र वितरण एवं असमानता न्यूनीकरण गर्ने नीति तथा संरचनाहरू किन आफैं त्यसका अवरोधकजस्ता देखिए ? यस विषयमा गम्भीर विवेचना गरिएको छैन। त्यसैले विकास प्रयासले असमानता र बञ्चिती सिर्जना गरिरहेको छ। असमानताको चित्र विश्लेषण गर्दा मानव विकास र गरिबीको अवस्थालाई आधार लिन सकिन्छ। नेपालको मानव विकासको अवस्थामा सामान्य रूपमा प्रगति भए पनि त्यसको वितरण असमान हुँदै गएको देखिन्छ। मानव विकासको राष्ट्रिय औसत मान ०६०२ छ भने बागमती प्रदेशको सूचकांक (०६६१) अन्य प्रदेशको भन्दा उच्च छ, जबकि मधेस प्रदेश (०५१०) सबैभन्दा पछि छ। बागमती प्रदेशलाई गण्डकी प्रदेश (०६१८) ले पछ्याइरहेको छ भने सुदूरपश्चिम प्रदेश (०५३८) ले मधेस प्रदेशलाई पछ्यारहेको छ। मानव विकासका सहायक सूचकहरू विश्लेषण गर्दा यो असमानताका अरू फराकिलो देखिन्छ। जस्तो कि असमानता समायोजित सूचकांक, लैंगिक असमानता सूचकांक, लैंगिक विकास र सशक्तीकरण सूचकांक, आर्थिक सामाजिक आबद्धता सूचक, वित्तीय समावेशीकरण सूचक, खाद्य सुरक्षा सूचकांक, सामाजिक मानक आदिबाट यसको पुष्टि हुन्छ। न्याय र समृद्धिको आधारविन्दु गरिबी निवारण हो। गरिबीको आयाममा हेर्दा कर्णाली प्रदेश गरिबी बहुसूचकांकमा सबैभन्दा माथि (३९५) छ भने बागमती (७०) सबैभन्दा तल छ। कर्णाली पछि क्रमशः सुदूरपश्चिम (२५३) र मधेस प्रदेश (२५२) छन्। बाग्मती र कर्णालीबीचको फरक निकै (२६ विन्दुले) देखिन्छ, कोभिड महामारीले यो अवस्थालाई अरू विस्तार गरेको हुन सक्छ। अर्थात् कर्णाली र बागमतीमा रहने सर्वसाधारणले उपयोग गर्ने जीवनका अवसरहरू, विकासका लाभमा पहुँच, रोजगारी, शिक्षा, सीप, सामाजिक सेवा, सशक्तीकरणजस्ता पक्षमा रहेको असमानताको खाडल फराकिलो छ भन्ने देखाउँछ। यसले समृद्धि र न्याय प्राप्त गर्ने राष्ट्रिय अभीष्टलाई चुनौती दिइरहेको छ। विकास संरचनाको घनत्व हेर्दा झापा, मोरङ, चितवन, रूपन्देहीहरू निकै अघि छन्, बाजुरा, हुम्ला, मुगु, डोल्पा, कालीकोट, मनाङहरू पछि छन्। इलाम र कास्कीसँग बाजुरा र मुगुको तुलना गर्दा अत्यासलाग्दो दूरी देखिन्छ। विकास पूर्वाधारको असर सामाजिक सेवा, आर्थिक गतिविधि, र सशक्तीकरणमा प्रत्यक्ष रूपमा पर्दछ। विकास सूचकमा अघि देखिएका भूगोल, क्षेत्र र सम्प्रदाय आर्थिक सामाजिक गतिविधिमा सहज रूपमा गतिशील हुन्छन्, एक क्षेत्रको विकासले अर्कोलाई सहज बनाउँछ। तर पछि परेको भूगोल, क्षेत्र तथा सम्प्रदाय विकासलाई पछ्याउन पछि नै परिरहेका हुन्छन्। पछि परेकालाई अघि बढाउने आधार भनेको सरकारबाट नीति कार्यक्रमबाट गरिने प्रत्यक्ष हस्तक्षेप हो। सरकारले ल्याउने नीतिमार्फत राज्य संरचना र बाहिरका पात्रहरू परिचालन र कार्यक्रममार्फत सरकार आफैं परिचालित भई समानता, समृद्धि र न्याय प्रत्याभूत गर्न सकिन्छ। यसका लागि संस्थागत सबलता र दह्रिलो अनुशासन चाहिन्छ। इमान्दार राजनीति र व्यावसायिक प्रशासन चाहिन्छ। वार्षिक विकास कार्यक्रम (बजेट) नै यस्तो शक्तिशाली हतियार हो जसले साधन विनियोजनलाई न्याय र प्राथमिकतापूर्ण बनाउन सक्छ। संघीय सरकार सबैभन्दा ठूलो साधन विनियोजक हो जसले साधनलाई न्याय र प्राथमिकतामा केन्द्रित गराउन सक्छ, प्रदेश तथा स्थानीय सरकार एवं निजीसामुदायिक क्षेत्रलाई परिचालित हुने आधार दिन सक्छ। प्रदेश तथा स्थानीय सरकार पनि राष्ट्रिय प्राथमिकता र विनियोजन न्यायका सिद्धान्तलाई अवलम्बन गरी आफ्ना कार्यक्षेत्रमा आर्थिकसामाजिक न्याय दिन सक्छन्। तहगत सरकारहरूले वार्षिक बजेट बनाउँदा यसले भौगोलिकप्रादेशिक सन्तुलन, सामाजिक न्याय र वातावरणीय दिगोपना सुनिश्चित गर्न सक्नुपर्छ। अर्को शब्दमा आर्थिक साधन तथा अवसर विनियोजन निश्चित आधारमा प्रणालीबद्ध हुनुपर्छ, जसलाई शक्तिशाली व्यक्तिले प्रभाव पार्न नसकोस्। आर्थिक सामाजिक रूपमा पछि परेको वर्ग, क्षेत्र अर्कोभन्दा कति पछि छ भनेर न्याय मापन गर्ने तरिका व्यक्ति र वर्गहरूबीचको तुलना हो, जसले राज्यका अवसर र सेवाबाट कसले कति लाभ लिएको छ भन्ने देखाउन सकोस्। तर व्यक्ति व्यक्ति वा वर्ग वर्गबीचको तुलना गर्न असहज हुने भएकाले सन् १९०५ देखि मार्क लरेन्जले विकास गरेको लरेन्ज कर्भलाई उपयोग गर्न थालियो। यसले पनि वस्तुगत रूपमा असमानताको प्रतिनिधित्व नगर्ने भएकोले लरेन्जले विकास गरेको विधिलाई परिमार्जन गरी कोराडो गिनीले गिनी सूचक (अनुपात) प्रयोगमा ल्याए। यसले समाजको औसत आर्थिक असमानता आकलन गर्न सक्थ्यो, जसले साधन कहाँ लगानी गर्नुपर्छ, नीति हस्तक्षेपको क्षेत्र कुन हो भन्न सक्थ्यो। तर यो विधि पनि औसत हो। धेरैजसो आर्थिक आँकडाहरू औसत अवस्थालाई देखाउने भएकाले गम्भीर रूपमा हेर्नुपर्ने वर्ग सामान्यीकृत भई छुट्ने गर्दछ। त्यसैले गिनी अनुपातलाई अवधारणाका रूपमा लिई प्रत्येक मुलुकले आफ्नो परिस्थिति अनुरूपको प्राविधिक आधार, तथ्यांकीय सूचक र विवेकशील विश्लेषण (भ्यालु जजमेन्ट) विधिलाई आधार मानी कार्यक्रम, आयोजनाहरूमा साधन विनियोजन गर्दै आएका छन्। सामान्य रूपमा भन्दा जनसंख्या, भौगोलिक अवस्थिति र आयतन, विकासको अवस्था (सूचक), सम्बन्धित क्षेत्रको विकास घनत्व, सेवा प्रवाह लागत र विशेष लक्षित वर्गमा दिनुपर्ने सेवाका आधारमा साधन विनियोजन गर्दा वर्ग, भूगोल र क्षेत्रमा न्याय हुन जान्छ। नेपालले यी आधारहरूलाई केन्द्रविन्दुमा राखेर आवधिक योजनाका रणनीतिबाट मार्गदर्शित भई साधन विनियोजन गर्ने सैद्धान्तिक प्रतिबद्धता गरेको देखिन्छ। आयोजना, कार्यक्रमहरू राष्ट्रिय प्राथमिकताबाट विषयान्तर हुन नदिन आयोजना बैंक, कार्यक्रमलाई पहिलो, दोस्रो भनी प्राथमिकीकरण गर्ने आधार र बजेट कोडिङ गर्ने व्यवस्थासमेत गरिएको छ। त्यसैले सैद्धान्तिक रूपमा विनियोजनमा न्याय हुनुपर्ने हो, साधन लक्षित र प्राथमिकताका क्षेत्रमा पुग्नुपर्ने हो, विकास र अवसरमा सन्तुलन हुनुपर्ने हो। तर प्रदेशगत, गाउँसहर, सदरमुकाममोफसल, भौगोलिक र सामाजिक आधारमा साधन विनियोजनमा न्याय देखिएको छैन भन्ने पुष्टि विकास प्रतिफल, रोजगारी, शिक्षा, स्वास्थ्य अवस्थाजस्ता कुराले गर्दछ। नेपालको अर्थतन्त्रको कुल गार्हस्थ्य उत्पादनमा बागमती प्रदेशले मात्र ३८ प्रतिशत योगदान गर्दछ, जबकि भौगोलिक रूपमा ठूलो आकार भएको कर्णाली प्रदेशको योगदान ४ प्रतिशतमात्र छ। त्यस्तै सुदूरपश्चिम प्रदेशले ७, गण्डकी प्रदेशले ९, मधेस प्रदेशले १३, लुम्बिनीले १४ र प्रदेश नं १ ले १५ प्रतिशत हिस्सा ओगटिरहेका छन्। सम्भावनाका दृष्टिमा कर्णाली तथा सुदूरपश्चिम पछि हुँदै होइनन्, पर्यटन, प्राकृतिक स्रोत, भूमि तथा भूगर्भमा धेरै सम्भावना भएर पनि त्यसको उपयोग नहुँदा यी प्रदेश पछि परेका मात्र हुन्। यी प्रदेशले साधन विनियोजन तथा प्राथमिकताको माग गरिरहेका छन्। आर्थिक, सामाजिक आबद्धताका लागि प्रतीक्षा गरिरहेका छन्। सरकारले घोषणा गरेको उच्च, दिगो, फराकिलो र समावेशी आर्थिक वृद्धिका लागि पनि साधन विनियोजनमा न्याय आवश्यक छ। गाउँ र सहरबीच, उत्पादन सम्भाव्य स्थान र उपभोग केन्द्रबीच, सदरमुकाम र मोफसलबीच आर्थिक सहसम्बन्ध कायम गर्न पनि साधन विनियोजनमा न्याय आवश्यक छ। अन्यथा नीतिलाई प्रभाव पार्न सक्ने व्यक्ति, अर्थमन्त्रीप्रधानमन्त्री भएका जिल्लाले प्रतिष्ठान, पार्क, भ्युटावर, सभाहल, खेलमैदान पनि पाउने, त्यसको लागत बाजुरा, मुगु, डोल्पा, हुम्लाले व्यहार्नुपर्ने अवस्थाले निरन्तरता पाइनै रहन्छ। जसले न्याय र समृद्धिलाई परतिर धकेल्ने मात्र होइन, शासकीय प्रणालीले वैधता पनि गुमाउँदै जानेछ।"
केराबारीको पहिरोले नारायणघाट मुग्लिन सडक अवरुद्ध,चितवन : खोलासँगै बगेको लेदोले नारायणघाट मुग्लिन सडक अवरुद्ध भएको छ । भरतपुर महानगरपालिका २९ केराबारीमा पहिरो खसेको हो । वर्षाका कारण बिहान करिब ६ बजे सडक अवरुद्ध बनेको हो । पहिरो खसेर दुइतर्फि बाटो बन्द हुदा सवारी जाममा परेका छन् । पहिरो पन्छाएर बाटो खुलाउने प्रयास भइरहेको जिल्ला प्रहरी कार्यालय चितवनका प्रवक्ता डिएसपी नरहरि अधिकारीले बताए ।
त्रिविको गौरवपूर्ण इतिहास जोगाऔं,"विश्वविद्यालय भनेको शिक्षा र ज्ञानको मात्रै होइन प्रज्ञानको थलो हो भन्ने विश्वव्यापी मान्यता छ। शैक्षिक संस्था आफैंमा शान्ति क्षेत्र हो, तर देशको सबैभन्दा पुरानो त्रिभुवन विश्वविद्यालयचाहिँ युद्ध मैदान जस्तो छ, जहाँ गएका केही वर्षयता आन्दोलनका नाममा मारमुंग्री नभएको दिनै छैन भन्दा पनि हुन्छ। विश्वविद्यालयका उपकुलपति नै सुरक्षाको माग गर्दै प्रशासनमा निवेदन चढाउनुपर्ने अवस्थामा पुगेका छन्, त्यहाँ को सुरक्षित होला ? मुख्य राजनीतिक दलका विद्यार्थी संगठनले तालाबन्दी र तोडफोडको शृंखलालाई यसरी गति दिएका छन् कि पत्रकार सम्मेलनमै पनि तिनीहरूले भौतिक आक्रमण गरे। सत्तारूढ पार्टी कांग्रेस र प्रतिपक्ष एमालेका विद्यार्थी संगठन नेविसंघ र अखिलबीच कसले कति तालाबन्दी र ताला खुला गर्नेभन्दा होड नै चलेको छ। तोडफोड र आक्रमणमा तिनको प्रतिस्पर्धाले विश्वविद्यालयलाई रणसमर बनाउँदा सरकार भने केवल रमिते बनेको छ। सरकार न उच्छृंखल र उद्दण्ड विद्यार्थीमाथि कारबाही गर्छ न विश्वविद्यालयका तमाम समस्याको समाधान निकाल्छ। आतंक सिर्जना गरिरहेका विद्यार्थीको झनै मनोबल बढेको छ र विश्वविद्यालयको गरिमा र प्रतिष्ठा गिरेको छ। यसमा सरकारलाई मतलब हुन्थ्यो भने विद्यार्थीको उपद्रवले पराकाष्ठा नाघ्ने थिएन। हुलहुज्जत र तोडफोडका लागि त्रिविका विद्यार्थीमात्रै होइन प्राध्यापकसँगै अनेक बहाना छन्। एकातिर विद्यार्थी अराजक छन्, त्यसमाथि प्राध्यापकहरू पनि कम्ती छैनन्। तालाबन्दी प्राध्यापक पनि गरिरहन्छन्। गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भएको छ। आंशिक प्राध्यापक र नेवि संघले पदाधिकारीको कक्षमा तालाबन्दी गरे। उपकुलपति, शिक्षाध्यक्ष, डिन र रजिस्ट्रारका कार्यालयमा तालाबन्दी भयो। यो वर्षको ३६५ मध्ये २ सय दिन त्रिविमा तालाबन्दी भएको छ। विभिन्न बहानामा विभिन्न समयमा यस्तो कुकृत्य गर्ने आंशिक प्राध्यापक, नेविसंघ, एमाले अखिल, माओवादी अखिल र समाजवादी अखिल हुन्, जसको निन्दाका लागि स्वयं विश्वविद्यालयले कुनै शब्द सिर्जन सकेको छैन। दण्डहीनता कतिसम्म भने त्रिवि समाजशास्त्र विभागका उपप्राध्यापक प्रेम चलाउनेमाथि २०७७ असोज २० मा विद्यार्थीले आक्रमण गरे। दोषीलाई उन्मुक्ति भयो। हो, विश्वविद्यालय स्वयं दोषमुक्त छैन। बेथितिको पहाडै छ विश्वविद्यालयमा। पछिल्लो पटक प्रश्नपत्र निर्माणमा हेलचेक्र्र्याइँ कतिसम्म भयो भने पुरानै प्रश्न हुबहु दोहोरियो। एकपटक होइन, यस्तो गल्ती पनि हुबहु फरकफरक विषयमा दोहोरियो। गल्ती कमजोरी हुनै दिनु हुँदैनथ्यो। झन् दोहोरिनु भनेको त लापरबाहीले सीमा नाघ्नु हो। त्यसबाट आक्रोश पैदा हुनु किमार्थ नाजायज होइन। तर त्यसको समाधानको खोजीभन्दा सेखी झार्ने वा ईबी साँध्ने मनसुवाबाट विद्यार्थीले गरेका तमाम तालाबन्दी, तोडफोड र भौतिक आक्रमण कुनै पनि अर्थमा जायज छैनन्। कुनै पनि कसरमा त्यस्ता क्रियाकलापको औचित्य पुष्टि हुँदैन। क्षम्य त विश्वविद्यालयको कमजोरी पनि छैन र विद्यार्थीसहित उद्दण्ड प्राध्यापकका क्रियाकलाप पनि। यी दुवैथरीले विश्वविद्यालयजस्तो पवित्र संस्थाको धज्जीमात्रै उडाएका छैनन्, देशको प्राज्ञिक स्तरकै हुर्मत लिएका छन्। यी तमाम विषयको जडको जरा भने राजनीतिसँग गएर जोडिन्छ। विश्वविद्यालय पदाधिकारीको नियुक्ति राजनीतिक भागबन्डाको आधार हुनु नै दुर्भाग्य हो। राजनीतिक नियुक्ति भए पनि योग्य र नैतिकवान्भन्दा नेताहरूले आफ्नो हनुमानगिरी गर्नेलाई नियुक्त गरेर स्वायत्त प्राज्ञिक थलोको हैसियतलाई पार्टीको एउटा विभागजस्तोमा खसालिदिएका छन्। प्राज्ञिक व्यक्तिहरू पनि चाकडी र चाप्लुसीका आधारमा नियुक्ति खान होडबाजी गर्नु झन् शरमलाग्दो हो। त्यही कारण नै विद्यार्थीले राजनीतिक आस्थाका आधारमा कुनै न कुनै बहाना बनाउँदै उपद्रव मच्चाइरहन्छन्। दलहरूले आफ्ना विद्यार्थीलाई नैतिक सवक नसिकाएसम्म र संवादलाई लत्याएर कानुन हातमा लिनेहरूलाई कारबाहीको दण्ड नचलाएसम्म र पदाधिकारी नियुक्तिमा खुला प्रतिस्पर्धालाई निषेध गरिन्जेलसम्म विश्वविद्यालय यो रसातलबाट माथि उत्रन असम्भव छ। विश्वविद्यालय प्राज्ञिक हैन बाहुबलीको थलो भइरहन्छ।"
सिमरामा भेट्रान फुटबल,"सिमरा : बाराको सिमरामा दोस्रो अन्तर्राष्ट्रिय मञ्जुदेवी भेट्रान कप फुटबल प्रतियोगिता हुने भएको छ। सिमरा भेट्रान क्लबले भदौ २९ गतेदेखि असोज १ गतेसम्म प्रतियोगिता आयोजना गर्न लागेको हो। सिमरा रंगशालामा हुने प्रतियोगितामा नेपाल र भारतका १६ टोलीको सहभागिता रहने संयोजक हरि चौधरीले जानकारी दिए। प्रतियोगितामा दार्जलिङ, कोलकाता, सिक्किम, धरान, चितवन, ललितपुर, चन्द्रनिगाहपुर, नवलपरासी, विराटनगर, बुटवल, पोखरा, वीरगन्ज र आयोजक क्लबको दुई टोलीको सहभागिता रहने छ। प्रतियोगिताले सिमरालाई अन्तर्राष्ट्रिय स्तरमा चिनाउन र स्वास्थ्यका लागि खेलकुद भन्ने नारा सार्थक बनाउन मद्दत पुग्ने चौधरीले बताए। स्थानीय युवा समाजसेवी श्यामबाबु गुप्ताको माता मन्जुदेवीको स्मृतिमा आयोजना गर्न लागिएको प्रतियोगितामा ४० वर्ष उमेरभन्दा माथिका खेलाडी सहभागी हुनेछन्। प्रतियोगिताको विजेताले एक लाख ५० हजार र उपविजेताले ७५ हजार रुपैयाँ नगद पुरस्कार प्राप्त गर्नेछन्। प्रतियोगिता अवधिभर उत्कृष्ट खेल प्रदर्शन गर्ने उत्कृष्ट गोलरक्षक, रक्षक, मिडफिल्ड, फरवार्डलाईसमेत विधागत पुरस्कारबाट पुरस्कृत गरिने चौधरीले जानकारी दिए। चार दिनसम्म सञ्चालन हुने प्रतियोगितामा दैनिक चार वटा खेल हुनेछ। नेपाल र भारतका विभिन्न भेट्रान कप फुटबल प्रतियोगितामा सहभागिता जनाउँदै आएको सिमराले दोस्रो पटक अन्तर्राष्ट्रिय स्तरको प्रतियोगिता आयोजना गर्न लागेको हो। यसअघि देशभरका भेट्रान क्लबको सहभागितामा २०७४ सालमा प्रथम संस्करण आयोजना भएको थियो। जितपुर सिमरा गोल्डकपले सिमरालाई राष्ट्रियस्तरमा चिनाउन र फुटबलको विकास गर्न सहयोग गरिरहेको अवस्थामा भेट्रान प्रतियोगिताले थप मद्दत पुग्ने क्लबका अध्यक्ष राजकपुर राउतले बताए। अन्तर्राष्ट्रिय स्तरको प्रतियोगिता आयोजना गर्न मुख्य सहयोगीको भूमिकामा रहेका स्व मञ्जुदेवीका छोरा श्यामबाबु गुप्ताले सिमरामा खेलकुद गतिविधिलाई निरन्तरता दिँदै जानुपर्नेमा जोड दिए। उनले आफ्नो आमाको नाममा प्रतियोगिता आयोजना गर्न पाँउदा गौरवान्वित महसुस गरेको बताए।"
त्रिविको गौरवपूर्ण इतिहास जोगाऔं,"विश्वविद्यालय भनेको शिक्षा र ज्ञानको मात्रै होइन प्रज्ञानको थलो हो भन्ने विश्वव्यापी मान्यता छ। शैक्षिक संस्था आफैंमा शान्ति क्षेत्र हो, तर देशको सबैभन्दा पुरानो त्रिभुवन विश्वविद्यालयचाहिँ युद्ध मैदान जस्तो छ, जहाँ गएका केही वर्षयता आन्दोलनका नाममा मारमुंग्री नभएको दिनै छैन भन्दा पनि हुन्छ। विश्वविद्यालयका उपकुलपति नै सुरक्षाको माग गर्दै प्रशासनमा निवेदन चढाउनुपर्ने अवस्थामा पुगेका छन्, त्यहाँ को सुरक्षित होला ? मुख्य राजनीतिक दलका विद्यार्थी संगठनले तालाबन्दी र तोडफोडको शृंखलालाई यसरी गति दिएका छन् कि पत्रकार सम्मेलनमै पनि तिनीहरूले भौतिक आक्रमण गरे। सत्तारूढ पार्टी कांग्रेस र प्रतिपक्ष एमालेका विद्यार्थी संगठन नेविसंघ र अखिलबीच कसले कति तालाबन्दी र ताला खुला गर्नेभन्दा होड नै चलेको छ। तोडफोड र आक्रमणमा तिनको प्रतिस्पर्धाले विश्वविद्यालयलाई रणसमर बनाउँदा सरकार भने केवल रमिते बनेको छ। सरकार न उच्छृंखल र उद्दण्ड विद्यार्थीमाथि कारबाही गर्छ न विश्वविद्यालयका तमाम समस्याको समाधान निकाल्छ। आतंक सिर्जना गरिरहेका विद्यार्थीको झनै मनोबल बढेको छ र विश्वविद्यालयको गरिमा र प्रतिष्ठा गिरेको छ। यसमा सरकारलाई मतलब हुन्थ्यो भने विद्यार्थीको उपद्रवले पराकाष्ठा नाघ्ने थिएन। हुलहुज्जत र तोडफोडका लागि त्रिविका विद्यार्थीमात्रै होइन प्राध्यापकसँगै अनेक बहाना छन्। एकातिर विद्यार्थी अराजक छन्, त्यसमाथि प्राध्यापकहरू पनि कम्ती छैनन्। तालाबन्दी प्राध्यापक पनि गरिरहन्छन्। गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भएको छ। आंशिक प्राध्यापक र नेवि संघले पदाधिकारीको कक्षमा तालाबन्दी गरे। उपकुलपति, शिक्षाध्यक्ष, डिन र रजिस्ट्रारका कार्यालयमा तालाबन्दी भयो। यो वर्षको ३६५ मध्ये २ सय दिन त्रिविमा तालाबन्दी भएको छ। विभिन्न बहानामा विभिन्न समयमा यस्तो कुकृत्य गर्ने आंशिक प्राध्यापक, नेविसंघ, एमाले अखिल, माओवादी अखिल र समाजवादी अखिल हुन्, जसको निन्दाका लागि स्वयं विश्वविद्यालयले कुनै शब्द सिर्जन सकेको छैन। दण्डहीनता कतिसम्म भने त्रिवि समाजशास्त्र विभागका उपप्राध्यापक प्रेम चलाउनेमाथि २०७७ असोज २० मा विद्यार्थीले आक्रमण गरे। दोषीलाई उन्मुक्ति भयो। हो, विश्वविद्यालय स्वयं दोषमुक्त छैन। बेथितिको पहाडै छ विश्वविद्यालयमा। पछिल्लो पटक प्रश्नपत्र निर्माणमा हेलचेक्र्र्याइँ कतिसम्म भयो भने पुरानै प्रश्न हुबहु दोहोरियो। एकपटक होइन, यस्तो गल्ती पनि हुबहु फरकफरक विषयमा दोहोरियो। गल्ती कमजोरी हुनै दिनु हुँदैनथ्यो। झन् दोहोरिनु भनेको त लापरबाहीले सीमा नाघ्नु हो। त्यसबाट आक्रोश पैदा हुनु किमार्थ नाजायज होइन। तर त्यसको समाधानको खोजीभन्दा सेखी झार्ने वा ईबी साँध्ने मनसुवाबाट विद्यार्थीले गरेका तमाम तालाबन्दी, तोडफोड र भौतिक आक्रमण कुनै पनि अर्थमा जायज छैनन्। कुनै पनि कसरमा त्यस्ता क्रियाकलापको औचित्य पुष्टि हुँदैन। क्षम्य त विश्वविद्यालयको कमजोरी पनि छैन र विद्यार्थीसहित उद्दण्ड प्राध्यापकका क्रियाकलाप पनि। यी दुवैथरीले विश्वविद्यालयजस्तो पवित्र संस्थाको धज्जीमात्रै उडाएका छैनन्, देशको प्राज्ञिक स्तरकै हुर्मत लिएका छन्। यी तमाम विषयको जडको जरा भने राजनीतिसँग गएर जोडिन्छ। विश्वविद्यालय पदाधिकारीको नियुक्ति राजनीतिक भागबन्डाको आधार हुनु नै दुर्भाग्य हो। राजनीतिक नियुक्ति भए पनि योग्य र नैतिकवान्भन्दा नेताहरूले आफ्नो हनुमानगिरी गर्नेलाई नियुक्त गरेर स्वायत्त प्राज्ञिक थलोको हैसियतलाई पार्टीको एउटा विभागजस्तोमा खसालिदिएका छन्। प्राज्ञिक व्यक्तिहरू पनि चाकडी र चाप्लुसीका आधारमा नियुक्ति खान होडबाजी गर्नु झन् शरमलाग्दो हो। त्यही कारण नै विद्यार्थीले राजनीतिक आस्थाका आधारमा कुनै न कुनै बहाना बनाउँदै उपद्रव मच्चाइरहन्छन्। दलहरूले आफ्ना विद्यार्थीलाई नैतिक सवक नसिकाएसम्म र संवादलाई लत्याएर कानुन हातमा लिनेहरूलाई कारबाहीको दण्ड नचलाएसम्म र पदाधिकारी नियुक्तिमा खुला प्रतिस्पर्धालाई निषेध गरिन्जेलसम्म विश्वविद्यालय यो रसातलबाट माथि उत्रन असम्भव छ। विश्वविद्यालय प्राज्ञिक हैन बाहुबलीको थलो भइरहन्छ।"
गोरखामा तिब्बती भाषाको पढाइ,"गोरखा : उत्तरी गोरखाको चुमनुब्री गाउँपालिकामा तिब्बती भाषा, संस्कृति पढाइ हुने गरेको छ। गाउँपालिकाका विभिन्न विद्यालयहरूमा तिब्बती भाषा, लिपि, संस्कार, संस्कृतिको पढाइ हुने गरेको हो। वडा नं १ को गौरीशंकर आधारभूत विद्यालयमा कक्षा १ देखि ६ सम्मका विद्यार्थीले तिब्बती भाषामा पढ्ने गरेको प्रधानाध्यापक योजबहादुर गुरुङले जानकारी दिए। उनीहरूलाई भाषा पढाउने दुई जना शिक्षकका लागि लामा गुरुहरूले तलबभत्ताको व्यवस्था गरेका छन्। खेम्पो लामा गुरुहरूले पाठ्यक्रम र पाठ्यपुस्तकको पनि व्यवस्था गरेको उनले बताए। त्यस्तै वडा नं २ को ल्हो माध्यमिक विद्यालयमा पनि तिब्बती भाषा, संस्कृतिको पढाइ हुने गरेको छ। यहाँ विद्यालय खुलेदेखि नै तिब्बती भाषा, संस्कार, संस्कृतिको पढाइ हुने गरेको छ, प्रधानाध्यापक सञ्जय ढकालले भने, विद्यालय निर्माण गर्न सहयोग गर्ने सोनाम रिम्पोछेले दुईजना शिक्षक राख्न सहयोग गर्नुभएको छ। विद्यार्थीहरूमा स्थानीय पाठ्यक्रमको धेरै महत्व रहेको उनले बताए। स्थानीय भाषाको पाठ्यक्रम र पाठ्यपुस्तक काठमाडौंमा पाइने रहेछ, प्रअ ढकालले भने, त्यो पाठ्यपुस्तकमा तिब्बती भाषा, संस्कार, संस्कृतिको बारेमा लेखिएको हुन्छ। स्थानीय भाषा, संस्कार, संस्कृतिको संरक्षणका लागि यसले धेरै टेवा पुर्याउँछ। वडा नं ४ को नुब्री आधारभूत विद्यालयका कक्षा १ देखि ७ सम्म तिब्बती भाषाको पाठ्यपुस्तक पढाइ हुने प्रधानाध्यापक गणेश ढकालले बताए। यसअघि भोटभाषामा पढाउने शिक्षकलाई माउण्टेन चाइल्ड नामक संस्थाले तलबभत्ताको व्यवस्था गरेको थियो। सो संस्था नवीकरण नभएपछि विद्यालयको निजीस्रोतबाट तलबभत्ता दिनेगरी शिक्षक राखिएको प्रअ ढकालले बताए। कक्षा ६ सम्म पढाइ हुने सेराङ्गी आधारभूत विद्यालयका ८८ जना विद्यार्थीले तिब्बती भाषामा पठनपाठन गर्ने गरेको प्रअ इन्दबहादुर गुरुङले बताए। त्यहाँ स्थानीय भोट भाषामा पढाउन सोलुखुम्बुबाट शिक्षक आएका छन्। शिक्षकलाई सिड नेपाल नामक संस्थाले तलबभत्ताको व्यवस्था गरेको प्रअ गुरुङले जानकारी दिए। चुमनुब्री भोटे तथा लामा समुदायको बसोबास भएको गाउँपालिका हो। यहाँका वडा नं १, २, ४, ५, ६ र ७ मा सतप्रतिशत भोटे र लामा समुदायको बसोबास छ। बुद्ध धर्म अवलम्बन गर्ने उनीहरू तिब्बती भाषा, संस्कार र संस्कृतिका अनुयायी हुन्। यहाँका विद्यालयमा तिब्बती भाषा पठनपाठन गर्ने कार्यक्रमलाई प्रवद्र्धन गर्न गाउँपालिका कार्यालयले सहयोग गर्ने प्रमुख प्रशासकीय अधिकृत भीमसेन श्रेष्ठले बताए। चारवटा वडामा यसअघिदेखि नै पठनपाठन भइरहेको र अब वडा नं ६ र ७ मा पनि पठनपाठन सुरु गर्ने गाउँपालिकाका अध्यक्ष निमा लामा बताउँछन्।"
निःशुल्क आमा सुरक्षा कार्यक्रम,"तानसेन : पाल्पामा निःशुल्क रूपमा आमा सुरक्षा कार्यक्रम लागू भएको छ । २ वर्षदेखि बन्द अवस्थामा रहेको आमा सुरक्षा कार्यक्रम यही भदौ १५ गतेदेखि पुनः सञ्चालनमा आएको हो। तानसेन नगरपालिकाको कार्यालय र लुम्बिनी मेडिकल कलेजबीच आमा सुरक्षा कार्यक्रम सम्झौता भएपछि सुत्केरी हुने गर्भवती महिलालाई राहत मिल्ने भएको हो। तानसेन नगर प्रमुख सन्तोषलाल श्रेष्ठ, उपप्रमुख प्रतीक्षा सिंजाली, प्रमुख प्रशासकीय अधिकृत जीवन ज्ञवाली, स्वास्थ्य शाखा प्रमुख झविन्द्र न्यौपाने, र लुम्बिनी मेडिकल कलेजका अध्यक्ष गोपालबहादुर पोखरेल, कम्पनी सचिव निर्दाेश खनाल, मेडिकल सुपरिडेन्टेन डा राजु शाक्य, कलेजका प्रवक्ता कृष्णप्रसाद पराजुलीको रोहवरमा दुई पक्षीय सम्झौता भएको हो। आमा सुरक्षा कार्यक्रम लागू भएपछि मेडिकल कलेजमा सुत्करी हुन जाने महिलाहरूको अस्पतालमा प्रवेश गरेपछि औषधि उपचारमा लाग्ने सबै किसिमको उपचार खर्च निःशुल्क हुने पालिकाले जनाएको छ। सामान्य अवस्थाको सुत्केरी गराउनेदेखि अपरेसनसम्मको अवस्था पूर्ण रूपमा निःशुल्क हुनेछ। नर्मल सुत्केरीका लागि २ हजार ५ सय रुपैयाँ, जटिल अवस्थाको सुत्केरीको लागि ४ हजार रुपैयाँ, अपरेसन गर्नुपर्ने सुत्केरीको १० हजार रुपैयाँ र एनटीडी सुत्केरीको सेवाका लागि १० हजार रुपैयाँ शुल्क सरकारले तोकेको तानसेनका प्रमुख प्रशासकीय अधिकृत जीवन ज्ञवालीले बताए। यो सम्झौता २०८० असार मसान्तसम्म लागू हुनेछ।"
सय सिटको अडानमा कांग्रेस,"काठमाडौं : सत्ता गठबन्धनको प्रमुख दल नेपाली कांग्रेसभित्र एक सय सिट दाबीको विषय बलियो बन्दै गएको छ। पार्टी सभापति तथा प्रधानमन्त्री शेरबहादुर देउवाले भने गठबन्धनका कारण केही सिट तलमाथि हुन सक्ने अडान छोडेका छैनन्। सत्तागठबन्धन दलले कति क्षेत्रमा उम्मेदवारी दिने भन्ने विषय सिट बाँडफाँड गर्न बनेको कार्यदलले टुङग्याउन नसके पनि कांग्रेसले भने १०० सिट नछाड्ने अडानमा पार्टी पंक्ति एक ढिक्का हुँदै गएको छ। सभापति देउवाले बुधबार पार्टीका पदाधिकारी र पूर्वपदाधिकारीलाई बालुवाटारमा बोलाएर सिट बाँडफाँटका विषयमा राय बुझ्न बोलाएका थिए। बालुवाटार पुगेका पदाधिकारीहरूले १ सय सिट दाबीबाट पार्टी तल झर्न नहुने कारणसहित अडान राखेका थिए। बैठकमा सहभागी सहमहामन्त्री किशोरसिंह राठौरले पाँच दलको गठबन्धन हो। यतिभन्दा भन्दै पनि गठबन्धन मध्यकै कांग्रेस ठूलो पार्टी हो। यसकारण पनि कांग्रेसले सय सिटको अडान छोड्नु हुँदैन भन्ने विषयमै छलफल भयो। छलफलमा नेताहरूले गठबन्धन गरेर जाँदा कांग्रेस पार्टीको हैसियतलाई बिर्सन नहुने भन्दै कुनै ठाउँमा कांग्रेसको पक्षमा जनलहर छ र सजिलै जित निकाल्न सकिन्छ भने त्यहाँ गठबन्धनकै अर्को दललाई छाडेर कांग्रेसले त्याग गर्न नमिल्ने पनि बताएका थिए। कांग्रेसका वरिष्ठ नेता रामचन्द्र पौडेलले २०७४ को निर्वाचन र २०७९ को स्थानीय चुनावको परिणाम र पार्टीको पछिल्लो संगठनलाई आधार मान्नुपर्ने बताएका छन्। पौडेलले भने, सिट यतिउतिभन्दा पनि बलियो सिट कांग्रेसले दाबी गर्ने हो। कुन क्षेत्रमा जनमत कति छ ? कुन दलको अवस्था बलियो छ। जनलहर कसको कति छ ? सबै कुरालाई गहिरोमा अध्ययन गरौं भन्ने विषयमा साथीहरूले आआफ्ना कुरा राख्नुभयो। साथीहरूले सय सिट दाबी गरौं भन्नु पनि अन्यथा हैन कांग्रेस त्यो दाबी गर्न सक्छ। छलफलमा डा शेखर कोइरालाले गठबन्धन गरेर जाने निर्णय भए तापनि कांग्रेसले जित्ने ठाउँमा अर्को दललाई सिट दिन नमिल्ने बताएका थिए। कोइरालाको भनाइ उध्रित गर्दै अर्का एक नेताले भने, कांग्रेसले जित्ने स्थानमा अर्को दललाई सिट दिने गल्ती नगरौं जसका कारण गठबन्धनलाई नै बेफाइदा हुन्छ। कांग्रेसलाई धेरै सिट दिने बित्तिकै सिंगो गठबन्धनलाई फाइदा हुने हो। यसकारण पनि कांग्रेसले सय सिटको अडानबाट तल झर्नु हुँदैन। बैठकमा पूर्वउपसभापति विजयकुमार गच्छादारले २०७४ सालको आम निर्वाचनको नतिजालाई मात्र आधार बनाएर सिट बाँडफाँटको काममा लाग्न नहुने बताएका थिए। गच्छादारले भने, २०७४ मा बाम गठबन्धन थियो। त्यतिबेलाको अवस्था हेरेर अहिले निर्णय नलिऔं। अहिले धेरै स्थानमा कांग्रेसको पक्षमा जनलहर बनेको छ। कांग्रेसलाई बढी सिट चाहिन्छ यसमा कसैले आशंका गर्नुपर्ने छैन। गठबन्धन छ भन्दैमा कांग्रेसले सबै ठाउँमा जिताउन पनि नसक्ला ती अवस्थालाई पनि हेरौं। नेता अर्जुननरसिंह केसीले गठबन्धन भए २०७४ को समानुपातिक निर्वाचनको परिणामलाई पनि सिट बाँडफाँटको आधार मान्न सकिने बताए। अर्कोतिर गठबन्धन गर्दा जनताको मर्म बुझ्ने गरी गरिनुपर्ने बताए। उनले भने, गठबन्धनका न्यूनतम सिद्धान्त र मापदण्डहरू हुनुपर्छ। सिट बाँडफाँट गर्दा हरेक प्रतिनिधिसभा क्षेत्रका तीन सिटमध्ये कम्तीमा १ जना कांग्रेसको उम्मेदवार हुनुपर्छ भन्ने हो। कांग्रेस गठबन्धनको मात्रै बलियो पार्टी नभई देशमै ठूलो जनलहर भएको पार्टी भएकाले स्वभाविक रूपमा बढी सिट दाबी गर्न सक्ने बताए। गठबन्धनमा सहमतिबाट तालमेल हुन्छ। त्यति हुँदा पनि कांग्रेसले सय सिट दाबी गर्नुपर्छ। परिणाम आउने सम्भावना बोकेकालेनै दाबी गर्ने हो, उनले भने। सभापति देउवाले सबै पदाधिकारीहरूको धारणा सुनेपछि गठबन्धन गरेर जाँदा केही न केही त्याग गर्नुपर्ने अवस्था आउन सक्ने बताएका थिए। देउवाको भनाइ उध्रित गर्दै एक नेताले भने, सभापतिजीले व्यवहारिक ढंगबाट पनि हेरौं। पाँच दलको गठबन्धन हो। कांग्रेसले बलियो सिट दाबी गर्ने आधार धेरै बलिया छन्। हामीले सकेसम्म धेरै सिट दाबी गर्ने प्रयास गर्छौ। यद्यपि, गठबन्धनमा सबैको चित्त बुझाउन पनि पर्नेछ। गठबन्धनकै अन्य शीर्ष नेताहरूसँग पनि सल्लाह गरेर सकेसम्म सबै दल लचक भएर प्रस्तुत हुनुपर्छ। जम्मा १ सय ६५ सिटमा कांग्रेसले सय सिट दाबी गर्दा गठबन्धनमा आबद्घ अन्य दलहरूले समग्रमा १२७ सिटमा दाबी गरेका छन्। यसै कारण पनि सिट बाँडफाँटको गणित मिलाउन गठबन्धनको कार्यदललाई हम्मेहम्मे परेको छ।"
सिमरामा भेट्रान फुटबल,"सिमरा : बाराको सिमरामा दोस्रो अन्तर्राष्ट्रिय मञ्जुदेवी भेट्रान कप फुटबल प्रतियोगिता हुने भएको छ। सिमरा भेट्रान क्लबले भदौ २९ गतेदेखि असोज १ गतेसम्म प्रतियोगिता आयोजना गर्न लागेको हो। सिमरा रंगशालामा हुने प्रतियोगितामा नेपाल र भारतका १६ टोलीको सहभागिता रहने संयोजक हरि चौधरीले जानकारी दिए। प्रतियोगितामा दार्जलिङ, कोलकाता, सिक्किम, धरान, चितवन, ललितपुर, चन्द्रनिगाहपुर, नवलपरासी, विराटनगर, बुटवल, पोखरा, वीरगन्ज र आयोजक क्लबको दुई टोलीको सहभागिता रहने छ। प्रतियोगिताले सिमरालाई अन्तर्राष्ट्रिय स्तरमा चिनाउन र स्वास्थ्यका लागि खेलकुद भन्ने नारा सार्थक बनाउन मद्दत पुग्ने चौधरीले बताए। स्थानीय युवा समाजसेवी श्यामबाबु गुप्ताको माता मन्जुदेवीको स्मृतिमा आयोजना गर्न लागिएको प्रतियोगितामा ४० वर्ष उमेरभन्दा माथिका खेलाडी सहभागी हुनेछन्। प्रतियोगिताको विजेताले एक लाख ५० हजार र उपविजेताले ७५ हजार रुपैयाँ नगद पुरस्कार प्राप्त गर्नेछन्। प्रतियोगिता अवधिभर उत्कृष्ट खेल प्रदर्शन गर्ने उत्कृष्ट गोलरक्षक, रक्षक, मिडफिल्ड, फरवार्डलाईसमेत विधागत पुरस्कारबाट पुरस्कृत गरिने चौधरीले जानकारी दिए। चार दिनसम्म सञ्चालन हुने प्रतियोगितामा दैनिक चार वटा खेल हुनेछ। नेपाल र भारतका विभिन्न भेट्रान कप फुटबल प्रतियोगितामा सहभागिता जनाउँदै आएको सिमराले दोस्रो पटक अन्तर्राष्ट्रिय स्तरको प्रतियोगिता आयोजना गर्न लागेको हो। यसअघि देशभरका भेट्रान क्लबको सहभागितामा २०७४ सालमा प्रथम संस्करण आयोजना भएको थियो। जितपुर सिमरा गोल्डकपले सिमरालाई राष्ट्रियस्तरमा चिनाउन र फुटबलको विकास गर्न सहयोग गरिरहेको अवस्थामा भेट्रान प्रतियोगिताले थप मद्दत पुग्ने क्लबका अध्यक्ष राजकपुर राउतले बताए। अन्तर्राष्ट्रिय स्तरको प्रतियोगिता आयोजना गर्न मुख्य सहयोगीको भूमिकामा रहेका स्व मञ्जुदेवीका छोरा श्यामबाबु गुप्ताले सिमरामा खेलकुद गतिविधिलाई निरन्तरता दिँदै जानुपर्नेमा जोड दिए। उनले आफ्नो आमाको नाममा प्रतियोगिता आयोजना गर्न पाँउदा गौरवान्वित महसुस गरेको बताए।"
नागरिकता विधेयक अस्थायी मात्रै,"काठमाडौं : सत्तारुढ दलका शीर्ष नेताले नै नागरिकता विधेयक पूर्ण नभएको स्वीकार गरेका छन्। माओवादी केन्द्र र एकीकृत समाजवादीका नेताले यो विधेयकले सबै समस्या समाधान नगर्ने बताएका छन्। यो विधेयक अस्थायी मात्रै हो। यसले सबै समस्या समाधान गर्दैन, दुवै दलका शीर्ष नेताले बुधबार राष्ट्रपतिसँगको भेटमा भने। तर, राष्ट्रपति विद्यादेवी भण्डारीले पुनर्विचार गर्न पठाएको विधेयक प्रतिनिधिसभाले पुनः हुबहु पारित गरी राष्ट्रियसभामा पठाएको छ। राष्ट्रियसभाले सिधै पारित नगरी विधायन व्यवस्थापन समितिमा पठाएको थियो। समितिले पनि औपचारिकता मात्रै पूरा गर्दै बुधबार बिनासंशोधन बहुमतबाटै पारित गरेको छ। सत्तारुढ दलकै नेताले भने राष्ट्रपतिको कदम संवैधानिक र देशकै हितमा रहेको बताएको स्रोतले बताएको छ। उनीहरूले यो विषयमा राजनीति नगरिदिन राष्ट्रपतिसमक्ष आग्रह थिए। विधेयककै विषयमा छलफल गर्न राष्ट्रपति भण्डारीले माओवादी केन्द्र र एकीकृत समाजवादीका नेतालाई बोलाएकी थिइन्। ती नेतासँग उनले छुट्टाछुट्टै भेट गरेको राष्ट्रिपति कार्यालयले जनाएको छ। पुनर्विचारका लागि फिर्ता पठाएको नागरिकता विधेयक जस्ताको त्यस्तै पठाएपछि राष्ट्रपतिको मर्यादामा चोट पुगेको महसुस भएको छ। उनले राजनीतिक दलहरूसँग संवाद गरिरहेकी छन्। त्यसै क्रममा बुधबार माओवादी केन्द्र र एकीकृत समाजवादीका नेतासँग छलफल गरेकी हुन्। नागरिकताका विषयमा राष्ट्रिय सहमति कायम गर्नुपर्ने उनको सन्देश छ। बुधबार भएको भेटमा माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपालले राष्ट्रपति नागरिकताका विषयमा राष्ट्रिय सहमति कायम गर्ने प्रयासमा रहेको बताएका छन्। उनीहरूले राष्ट्रपतिलाई नागरिकताको विषयमा राष्ट्रिय सहमति कायम गर्ने प्रयास जारी राख्न आग्रह गरेका थिए। उनीहरूको एउटै स्वर थियो राजनीतिक दलसँग संवाद पनि जारी राख्नुपयो। यो प्रयासमा हाम्रो साथ र समर्थन नै रहनेछ। राष्ट्रपतिका सञ्चार सल्लाहकार टीका ढकालका अनुसार नागरिकताको विषयमा राष्ट्रपतिले राष्ट्रिय सहमतिको निर्माणमा गर्ने प्रयास र पहलमा आफ्नो साथ र समर्थन रहेको दुवै दलका नेताहरूलाई बताएकी थिइन्। उनले यो प्रयासलाई जारी राख्न पनि उनीहरूले आग्रह गरेको ढकालले बताए। ढकालका अनुसार उनीहरूले अहिलेको नागरिकता विधेयकले नागरिकताका समस्या सबै समाधान नगर्नेमा सहमति जनाउँदै नयाँ नागरिकता कानुन ल्याउनुपर्ने पनि बताएका थिए। यो विधेयकले सबै समस्या समाधान गर्दैन भन्नेमा हामी एक छांै। यसका लागि नयाँ नागरिकता कानुन ल्याउनुपर्छ। तर, यसका लागि समय लाग्छ। त्यसैले यो विधेयक आएको हो, उहाँहरूले भन्नुभयो, उनले भने। यता माओवादी अध्यक्ष दाहालले आफूले नागरिकताका विषयमा आफ्नो अडान नछोडेको पनि दाबी गरेका थिए। दाहालले आफ्नै अग्रसरतामा राज्य व्यवस्था तथा सुशासन समितिमा रहेको नागरिकतासम्बन्धी विधेयकमा वैवाहिक अंगीकृतमा ७ वर्षे प्रावधानको व्यवस्था राखिएको बताएका थिए। तर, उनले यो विधेयक पनि अहिल्यै पास गर्नुपर्ने बाध्यता पनि सुनाए। तत्काल जन्मसिद्ध नागरिकका सन्ततिहरू राज्यविहीन बन्ने अवस्था अन्त्य गर्नका लागि यो विधेयक ल्याइएको हो, उनले भनेका थिए। माओवादी केन्द्रका अध्यक्ष दाहाल, वरिष्ठ उपाध्यक्ष नारायणकाजी श्रेष्ठ, उपाध्यक्ष कृष्णबहादुर महरा र उपमहासचिव जनार्दन शर्मा राष्ट्रपतिको बोलावटमा शीतल निवास पुगेका थिए। यस्दै समाजवादीका अध्यक्ष माधवकुमार नेपाल, महासचिव बेदुराम भुसाल र उपाध्यक्षद्वय प्रमेश हमाल र जयन्ती राईको पनि उपस्थिति थियो। यसअघि राष्ट्रपति भण्डारीले नेपाली कांग्रेस, नेकपा एमाले, राष्ट्रिय प्रजातन्त्र पार्टी र नेपाल लोकतान्त्रिक समाजवादी पार्टीका नेताहरूसँग छलफल गरेकी छन्। एमालेको फरक मत संसदीय समितिमा रहेका एमाले सांसद देवेन्द्र दाहाल, भैरवसुन्दर श्रेष्ठ र भगवती न्यौपानेले भने विधेयकमा फरक मत राखेका थिए। एमालेले नेपाली नागरिकसँग वैवाहिक सम्बन्ध कायम गरेको ७ वर्षपछि वैवाहिक अंगीकृत नागरिकता दिने, यसरी नागरिकता लिँदा जन्म भएको देशको नागरिकता त्यागेको प्रमाण पेस गर्नुपर्ने फरक मत राखेको छ। विवाहपछि भने राजनीतिक र प्रशासनिक बाहेकका अधिकार उपभोग गर्न परिचयपत्र दिने र त्यो परिचयपत्र नागरिकता प्राप्तिको आधार हुने पनि एमाले सांसदहरूको फरक मतमा उल्लेख छ। एमालेले प्रादेशिक पहिचानसहितको नागरिकता दिने, आमाको नामबाट नागरिकता लिँदा गर्नुपर्ने स्वघोषणालाई बाध्य बनाउन नहुने पनि फरक मतमा राखेको छ। समितिले आफ्नो प्रतिवेदनसहित राष्ट्रियसभामा पेस गर्नेछ।"
१४ लाख ऋणको ४४ लाख तिरिसक्दा पनि जेलमा,"वीरगन्ज : मिटरब्याजीको चंगुलमा फसेर छोरो ३ महिनादेखि जेलमा परेपछि आमा ७३ वर्षीया सुनैनादेवी यादव बिलखबन्दमा परेकी छन्। घर व्यवहार चलाउन भन्दै रौतहटको मौलापुर नगरपालिका२ सोनरनियाकी सुनैनाका छोरा दयाशंकरप्रसाद यादवले २०७६ असोजमा नातामै पर्ने बाराको कलैया उपमहानगरपालिका५ घुसुकपुरका अनिल यादव प्रियदर्शीसँग १४ लाख रुपैयाँ ऋण लिएका थिए। अनिल बाराकै प्रसौनी गाउँपालिका३ नौतन गण्डकस्थित रामजानकी आधारभूत विद्यालयमा कार्यरत शिक्षक पनि हुन्। उक्त ऋणको ब्याजबापत दयाशंकरका परिवारले अनिललाई ४४ लाख रुपैयाँ तिरिसकेका छन्। तर, ऋण लिँदाका बखत पटकपटक गरी दिएको चेक बाउन्सको मुद्दामा दयाशंकर गत जेठदेखि गौर कारागारमा कैदी जीवन बिताइरहेका छन्। बुधबार वीरगन्जमा पत्रकार सम्मेलन गरेकी वृद्धा सुनैनादेवीले गहभरि आँशु पार्दै भनिन्, १४ लाखको कर्जाको ब्याज ४४ लाख रुपैयाँ तिरिसकेका छौं। तैपनि छोरो ३ महिनादेखि जेलमा छ। अनिललाई ब्याजबापत आफूहरूले १० लाख, ८ लाख र २६ लाख गरी तीनपटकमा ४४ लाख रुपैयाँ बुझाइसकेको भए पनि ऋण लिँदाका बखत धितो स्वरूप दिएको चेक बाउन्सको मुद्दा हालेर अनिलले छोरालाई जेलमा हालेको सुनैना बताउँछिन्। उनी भन्छिन्, ऋण लिँदा धितो भनेर अनिलको आफ्नै साला रामदिनेश यादवको नाममा २८ लाखको चेक काट्यांै। अनिलको भान्जी रुबी कुमारीको नाममा पनि ११ लाखको चेक काटेर दियौं। दुईवटा चेक बाउन्स गराएर अनिलले मुद्दा हाल्यो अहिले छोरो जेलमा छ। पीडित सुनैनाको परिवारले १४ लाख रुपैयाँ ऋणको ब्याज तिर्ने क्रममा १२ कट्ठा खेत बेचेर र २ बिघा खेत दृष्टिबन्धकमा राखेर ऋण लिई अनिललाई तीनपटकमा गरी ४४ लाख रुपैयाँ बुझाइसकेका हुन्। पत्रकार सम्मेलनमा सुनैनाकी बुहारी सन्ध्या यादवले भनिन्, ऋण लिने बेलामा अनिल आफ्नै नातामा पर्ने र सरकारी विद्यालयको शिक्षक पनि भएकाले विश्वास गर्यौं। तर, अहिले आएर १४ लाख ऋणको ४४ लाख रुपैयाँ तिरिसक्दा पनि चेक बाउन्स गराएर मेरो श्रीमान्लाई जेलमा हालेको छ। हालै सरकारले मिटरब्याजीविरुद्ध उजुरी हाल्न आह्वान गरेपछि शिक्षक अनिलविरुद्ध जिल्ला प्रशासन कार्यालय बारामा सुनैनासँगै तीन जनाको उजुरी परेको छ। अनिलविरुद्ध सुनैनासँगै बाराकै कलैया उपमहानगरपालिका१ का युगलकिशोर यादव र महागढीमाई नगरपालिका७ का किशोरीप्रसाद यादवले पनि उजुरी हालेका छन्। तीनै जनाको उजुरीमा शिक्षक अनिलले आफ्ना सालासमेत रहेका सिम्रौनगढ नगरपालिका८ का वडाध्यक्ष रामदिनेशप्रसाद यादव र साथी कलैया उपमहानगर८ का सुनिलकुमार ठाकुरसँगै मिलेर मिटरब्याजीको धन्दा चलाउँदै आएको उल्लेख छ। उजुरीकर्ता युगलकिशोरका अनुसार शिक्षक अनिल, उनका साला वडाध्यक्ष रामदिनेश र साथी सुनिलले गरी २७ लाख रुपैयाँ ऋण दिएर ८१ लाख रुपैयाँको कपाली तमसुक बनाएका छन्। ऋणबापत लिएको सावाँ र त्यसको ब्याजबापतको सबै रकम चुक्ता गरिसकेको भए पनि ती तीनै जनाले कपाली तमसुकको कागज भने फिर्ता नगरेको पीडित भनिएका युगलकिशोरको आरोप छ। युगलकिशोर भन्छन्, ऋणमा लिएको सावाँ र ब्याज सबै चुक्ता गरिसकें तर उल्टै उनीहरूले ऋण तिरेको छैन भनेर कपाली तमसुक गराएको कागज फिर्ता नगरि अदालतमा मुद्दा हालि दिएका छन्। अर्का उजुरीकर्ता किशोरीप्रसाद यादवका अनुसार उनले अनिलसँग मिटरब्याजमा ७५ लाख रुपैयाँ ऋण लिएका थिए। तर, उक्त ऋणको ब्याज मात्रै ५ करोड रुपैयाँ तिरिसक्दा पनि अनिलले ऋणको सावाँ र ब्याज अझै तिर्न बाँकी रहेको भन्दै आएका छन्। किशोरी भन्छन्, १ दिनको १ लाख रुपैयाँ ब्याज तिर्ने सर्तमा ७५ लाख लिएको थिएँ। अहिलेसम्म ५ करोड रुपैयाँ बुझाइसकेको छु। तैपनि उसले अझै सावाँ र ब्याज तिर्नुपर्छ भन्दै आएको छ। किशोरीले वडाध्यक्ष रामदिनेशको नाममा १ करोड १० लाखको र उसको साथी सुनिलको नाममा ४२ लाख रुपैयाँको चेक काटेर दिएको प्रमाण आफूसँग सुरक्षित रहेको पनि बताए। यसका अतिरिक्त अनिलको श्रीमती रम्भादेवीको नाममा आफूले तीन कट्ठा जग्गा पास गरिदिएको पनि किशोरीले बताए। किशोरी भन्छन्, अनिलले रामदिनेश र साथी सुनिलसँग मिलेर वर्षांैदेखि मिटरब्याजीको धन्दा चलाउँदै आएको छ। यता शिक्षक अनिलले भने आफू मिटरब्याजीको धन्दा चलाउने व्याक्ति नै नभएको दाबी गरेका छन्। बुधबार अन्नपूर्णकर्मीसँग कुरा गर्दै यादवले आफूलाई बदनाम गर्न केही व्याक्तिहरूले जिल्ला प्रशासन कार्यालयमा उजुरी हालेको बताए। अनिलले भने, दयाशंकरलाई मैले ८ लाख रुपैयाँ सापटीको रूपमा दिएको थिएँ। पछि उसले रकम फिर्ता गर्यो। मैले उसँग एक रुपैयाँ पनि ब्याज लिएको छैन। सबै आरोप निराधार हुन्। अर्का उजुरीकर्ता युगलकिशोर र किशोरीका सम्बन्धमा अनिलले भने, उनीहरू त आफै ठग हुन्। गाँउका मान्छेको करोडौं रुपैयाँ ठगी गरेर बसेका छन्। मलाई बदनाम गर्न उनीहरूले झुटा उजुरी हालेका छन्। अनिलले आफूविरुद्ध लगाइएका आरोपको खण्डन गर्न आफूले पनि केही दिनमै पत्रकार सम्मेलन गर्ने बताए। उनले भने, म पनि पत्रकार सम्मेलन गरेर उनीहरूको पर्दाफास गर्छु। उनले पीडित भनिएकाहरूले जिल्ला प्रशासन कार्यालयमा उजुरी हालिसकेकाले प्रहरी प्रशासनले गर्ने छानबिनबाटै सत्यतथ्य बाहिर आउने पनि बताए।"
उम्मेदवारीमा सम्पत्ति विवरण अनिवार्य,"काठमाडौं : प्रदेशसभा र प्रतिनिधिसभा सदस्य निर्वाचनमा उम्मेदवारी दर्ता गराउँदा उम्मेदवारले अनिवार्य रूपमा सम्पत्ति विवरण पेस गर्नुपर्ने भएको छ। साथै व्यक्तिगत विवरण बुझाउँदा शैक्षिक योग्यताको भने स्वघोषणा गर्नुपर्ने प्रवधान राखिएको निर्वाचन आयोगले जनाएको छ। निर्वाचनलाई स्वच्छ, निष्पक्ष र मर्मादित बनाउन पहिलेभन्दा अहिले फरक ढंगले आचारसंहिता ल्याइएको आयोगका आयुक्त रामप्रसाद भण्डारी बताउँछन्। जनप्रतिनिधिहरूले पदमा पुगेपछि गर्ने भ्रष्टाचार नियन्त्रणका लागि नै मनोनयन दर्ता गराउँदा अनिवार्य रूपमा सम्पत्ति विवरण बुझाउनु पर्ने व्यवस्था ल्याइएको आयुक्त भण्डारीको भनाइ छ। निर्वाचित भएर पदमा पुगेपछि जनप्रतिनिधिहरूले पदीय हैसियतले बदमासी गरेर सम्पत्ति नजोडोस्। राष्ट्रको सम्पत्तिमा संरक्षण होेस् भनेर सम्पत्ति विवरण पेस गर्नुपर्ने प्रवधान ल्याइएको छ, आयुक्त भण्डारीले भने, उम्मेदवार भएर जित्नेहरूको सम्पत्तिको विवरण सार्वजनिक गर्छौं। पराजित हुने उम्मेदवारहरूको सम्पत्ति विवरण फिर्ता पठाउँछौं। सम्पत्ति विवरणले सबै उम्मेदवारहरूलाई अनुशासित बनाउने विश्वास छ। उम्मेदवारी दर्ता गराउनु अघि सम्पत्ति विवरण बुझाउनु पर्ने प्रवधानलाई दलहरूले स्वागत गरेका छन्। तर, यसको कार्यान्वयन पक्षमाथि शंकासँगै प्रश्न पनि उठाएका छन्। नेकपा एमाले पार्टीका निर्वाचन विभागका उपप्रमुख निरज आचार्यले आयोगले ल्याएको नयाँ प्रवधानलाई सबैले पालना गर्नुपर्ने बताए। उम्मेदवारहरूले मनोनयनदर्ता गराउँदा सम्पत्ति विवरण पेस गर्नुपर्ने जुन नयाँ व्यवस्था गरिएको छ, त्यो निर्वाचनको स्वच्छता र पारदर्शिताको हिसाबले ठीक छ, उनले भने। उम्मेदवारले मनोनयन दर्ता गर्दा उसको सम्पत्ति विवरण राज्यले खोज्नु एकदमै राम्रो पक्ष रहेको नेकपा माओवादी केन्द्रका केन्द्रीय सदस्य राजु खड्काले बताए। आयोगले एकदम जरुरी विषयलाई उठायो। जनप्रतिनिधि हुनुभन्दा पहिले उसको निजी सम्पत्ति र प्रतिनिधि भएर बसुन्जेलसम्म उसको सम्पत्तिमा प्रभाव परे कि परेनन् भन्ने विषयमा राज्यले ध्यान राख्नु त स्वाभाविक हुन्छ, उनले भने, मुलुकको अहिलेको मुख्य समस्या भनेकै भ्रष्टाचारको समस्या हो। सम्पत्ति विवरण बुझाउने नाममा नाम मात्रैको बुझाउने र त्यसउपर पनि कारबाही नहुने हो भने कुनै अर्थ रहँदैन। कार्यकाल सकिएपछि जनप्रतिनिधिको सम्पत्ति छानबिन गरिनुपर्छ। जनता समाजवादी पार्टीका मधेस प्रदेश सदस्य तथा पूर्वआन्तरिक मामिला तथा कानुनमन्त्री ज्ञानेन्द्र यादवले उम्मेदवारको सम्पत्ति विवरण लिनु राम्रो पक्ष भए पनि कार्यान्वयन पक्षमाथि प्रश्न उठाएका छन्। उम्मेदवारहरूको सम्पत्ति विवरण पहिले नै माग गर्नु ठीक हो। तर, यो सँगसँगै कार्यान्वयन हुन्छ कि हुँदैन भन्ने शंका छ, उनले भने, अहिले पनि जनप्रतिनिधिहरूको सम्पत्ति विवरण माग गरिन्छ। तर, त्यसको कार्यान्वयन भएको देखिँदैन। सांसदहरू पदमा गएर कमाउ धन्धामा लाग्दा पनि राज्यको निकाय मौन भएर बसेको उनको भनाइ छ। चुनाव जित्नु अघि एउटा सांसदको मोटरसाइकल चढ्ने क्षमता हुँदैन। उ सांसद हुनेबित्तिकै ५० लाखको पजेरो चढ्न थाल्छ, उनले भने, आखिर कहाँबाट त्यो सम्पत्ति आयो ? इमान्दारितापूर्वक काम गर्ने सांसदको भान्सा चल्न मुस्किल पर्छ। तर, यस्ता पनि नेताहरू छन् जितेपछि घरमाथि घर, जमिनमाथि जमिन कसरी किन्दै जान्छ ? अहिलेसम्म त्यसको छानबिन भएको पाइँदैन। जनप्रतिनिधिहरूले बुझाउने सम्पत्ति विवरणमाथि छानबिन नगर्ने प्रवृत्तिले देशमा भ्रष्टाचार बढेको पूर्वमन्त्री यादवले बताए। स्थानीय तहको चुनावमा वडाध्यक्ष जित्न ५० लाख खर्च गरे। मेयर उपमेयरले २४ करोड खर्च गरेका छन्। जसले यतिको खर्च गर्छ उसले कहीँ न कहीँ भ्रष्टाचार गर्छ नै, उनले भने, जनप्रतिनिधिहरूले प्रत्येक वर्ष सम्पत्ति विवरण बुझाउँछन्। तर, कुन जनप्रतिनिधिको सम्पत्तिका कति प्रगति भयो भनेर सम्पत्ति शुद्धीकरणसम्बन्धी कार्यक्रम खै सञ्चालन भएको ? आयोगले औपचारिकता पूरा गर्न उम्मेदवारी अघि सम्पत्ति विवरण माग्न लागेको हो भने त्यसको कुनै अर्थ नरहने पूर्वमन्त्री यादवले बताए।"
ठेकेदारको लापरवाहीले प्रहरी भवन अलपत्र,"झापा : झापाको गौरादहस्थित प्रहरी चौकी कोहबराको कार्यालय भवन नहुँदा त्यहाँ खटाइएका प्रहरी कर्मचारीलाई अन्यत्र बास बस्नु पर्ने बाध्यता छ। पुरानो कार्यालय भवन जीर्ण बनेपछि विगत ५ वर्षदेखि प्रहरी चौकी कोहबरामा कार्यरत प्रहरी कर्मचारी गौरादह नगरपालिका६ स्थित स्वास्थ्य चौकीको भवनमा बस्दै आएका छन्। प्रहरी कर्मचारीको बसोबासका लागि नगरपालिकाले सहजीकरण गरी स्वास्थ्य चौकीको माथिल्लो तल्ला दिएको हो। स्वास्थ्य चौकीदेखि कोहबरास्थित डामुना बजारको दूरी ४ किलोमिटर पर्छ। प्रहरी कर्मचारी त्यहीँबाटै धाएर बजारको शान्ति सुरक्षामा खटिनुपर्ने बाध्यता छ। प्रहरी चौकी कोहबराको नयाँ भवन निर्माणका लागि २७ महिनाअघि ठेक्का लागेको थियो। जुन डामुना बजारमै बन्दैछ। विगत ६ महिनादेखि निर्माण कम्पनी सम्पर्कविहीन हुँदा अहिले निर्माणाधीन भवन अलपत्र अवस्थामा छ। प्रदेश १ सरकारको आन्तरिक मामिला तथा कानुन मन्त्रालयको बजेटबाट सो भवन बन्न लागेको प्रहरी कार्यालय झापाका प्रहरी नायव उपरीक्षक डीएसपी वसन्त पाठकले जानकारी दिए। सो भवनको ठेक्का गोदार निसे फिदिमले २०७६ साल जेठ १२ गते लिएको हो। १ करोड २६ लाख २ हजार ८ सय ९२ रुपैयाँ ७२ पैसामा ठेक्का लिएको गोदार निसेले २०७७ जेठ १९ गते भवन निर्माण सक्नुपर्ने भनी सम्झौता गरेको छ। भवनको झ्याल, ढोका, टायल्सको काम, रंगरोगन र फिनिसिङको काम अझै बाँकी छ। प्रहरी चौकी कोहबराका प्रहरी सहायक निरीक्षक काजीबाबु कार्कीका अनुसार विगत ६ महिनादेखि निर्माण व्यवसायी सम्पर्कमा नआएको र अहिले भवन अलपत्र अवस्थामा रहेको जानकारी दिए। त्यस्तै झापा गाउँपालिका२ स्थित इलाका प्रहरी कार्यालय कुमरखोदको निर्माणाधीन कार्यालय भवन पनि विगत लामो समयदेखि अलपत्र अवस्थामा छ। सो भवनको ठेक्का टक्सार निर्माण सेवा प्रालि काठमाडौंले लिएको थियो । २०७६ जेठ १६ गते सम्झौता गरेको टक्सार निर्माणले सो भवन २०७८ चैत मसान्तमा सक्नुपर्ने थियो। तर, अहिलेसम्म काम सकेको छैन। झ्याल, ढोका, रंगरोगन लगायतका काम अझै बाँकी छन्। निर्माण कम्पनीले १२ महिनामा बनाइ सक्नुपर्ने भवन २७ महिना सकिन लाग्दा समेत अधुरै छाडिदिएको छ। यता पुरानो त्यसमाथि जीर्ण कार्यालय भवनमा बस्दा यहाँ कार्यरत प्रहरी कर्मचारीलाई ज्यानकै जोखिम रहेको इलाका प्रहरी कार्यालय कुमरखोदका प्रहरी नायव निरीक्षक रत्नबहादुर श्रेष्ठले जानकारी दिए। २००१ सालमा स्थापना भएको इलाका प्रहरी कार्यालयको जीर्ण भवनको छतबाट पानी चुहिने, र सिमेन्टका ढिक्का खस्न थालेको छ। प्रहरी कर्मचारी भन्छन्, भवनभित्र सुत्दा कति खेर प्लास्टर खस्ने हो भन्ने डर मान्दै सुत्नुपर्छ। त्यसैगरी मेचीनगर नगरपालिका ६ स्थित इलाका प्रहरी कार्यालय काँकडभिट्टा र कनकाई नगरपालिका९ स्थित इलाका प्रहरी कार्यालय घैलाडुब्बाको निर्माणाधीन कार्यालय भवन पनि अझै पूर्ण रुपमा सञ्चालनमा आउन सकेको छैन। इलाका प्रहरी कार्यालय कांकडभिट्टाको भवनको ठेक्का याक्थुहाङएएसपुष्कर जेभीले २ करोड ८३ लाख ३४ हजार ६ सय ४१ रुपैयाँ ६८ पैसामा लिएको हो। २०७६ साल वैशाख २० गते सम्झौता गरेको सो कम्पनीले २०७७ जेठ १ गतेसम्म भवनको निर्माण सम्पन्न गर्नुपर्ने हो। निर्माण सुरु गरेको सो कम्पनीलाई पटकपटक ताकेता गर्दा बल्ल २६ महिनापछि काम सम्पन्न गरेको छ।"
त्रिविको गौरवपूर्ण इतिहास जोगाऔं,"विश्वविद्यालय भनेको शिक्षा र ज्ञानको मात्रै होइन प्रज्ञानको थलो हो भन्ने विश्वव्यापी मान्यता छ। शैक्षिक संस्था आफैंमा शान्ति क्षेत्र हो, तर देशको सबैभन्दा पुरानो त्रिभुवन विश्वविद्यालयचाहिँ युद्ध मैदान जस्तो छ, जहाँ गएका केही वर्षयता आन्दोलनका नाममा मारमुंग्री नभएको दिनै छैन भन्दा पनि हुन्छ। विश्वविद्यालयका उपकुलपति नै सुरक्षाको माग गर्दै प्रशासनमा निवेदन चढाउनुपर्ने अवस्थामा पुगेका छन्, त्यहाँ को सुरक्षित होला ? मुख्य राजनीतिक दलका विद्यार्थी संगठनले तालाबन्दी र तोडफोडको शृंखलालाई यसरी गति दिएका छन् कि पत्रकार सम्मेलनमै पनि तिनीहरूले भौतिक आक्रमण गरे। सत्तारूढ पार्टी कांग्रेस र प्रतिपक्ष एमालेका विद्यार्थी संगठन नेविसंघ र अखिलबीच कसले कति तालाबन्दी र ताला खुला गर्नेभन्दा होड नै चलेको छ। तोडफोड र आक्रमणमा तिनको प्रतिस्पर्धाले विश्वविद्यालयलाई रणसमर बनाउँदा सरकार भने केवल रमिते बनेको छ। सरकार न उच्छृंखल र उद्दण्ड विद्यार्थीमाथि कारबाही गर्छ न विश्वविद्यालयका तमाम समस्याको समाधान निकाल्छ। आतंक सिर्जना गरिरहेका विद्यार्थीको झनै मनोबल बढेको छ र विश्वविद्यालयको गरिमा र प्रतिष्ठा गिरेको छ। यसमा सरकारलाई मतलब हुन्थ्यो भने विद्यार्थीको उपद्रवले पराकाष्ठा नाघ्ने थिएन। हुलहुज्जत र तोडफोडका लागि त्रिविका विद्यार्थीमात्रै होइन प्राध्यापकसँगै अनेक बहाना छन्। एकातिर विद्यार्थी अराजक छन्, त्यसमाथि प्राध्यापकहरू पनि कम्ती छैनन्। तालाबन्दी प्राध्यापक पनि गरिरहन्छन्। गत माघ ६ देखि असार पहिलो सातासम्म झन्डै पाँच महिना अर्थात् १ सय ५० दिन तालाबन्दी भएको छ। आंशिक प्राध्यापक र नेवि संघले पदाधिकारीको कक्षमा तालाबन्दी गरे। उपकुलपति, शिक्षाध्यक्ष, डिन र रजिस्ट्रारका कार्यालयमा तालाबन्दी भयो। यो वर्षको ३६५ मध्ये २ सय दिन त्रिविमा तालाबन्दी भएको छ। विभिन्न बहानामा विभिन्न समयमा यस्तो कुकृत्य गर्ने आंशिक प्राध्यापक, नेविसंघ, एमाले अखिल, माओवादी अखिल र समाजवादी अखिल हुन्, जसको निन्दाका लागि स्वयं विश्वविद्यालयले कुनै शब्द सिर्जन सकेको छैन। दण्डहीनता कतिसम्म भने त्रिवि समाजशास्त्र विभागका उपप्राध्यापक प्रेम चलाउनेमाथि २०७७ असोज २० मा विद्यार्थीले आक्रमण गरे। दोषीलाई उन्मुक्ति भयो। हो, विश्वविद्यालय स्वयं दोषमुक्त छैन। बेथितिको पहाडै छ विश्वविद्यालयमा। पछिल्लो पटक प्रश्नपत्र निर्माणमा हेलचेक्र्र्याइँ कतिसम्म भयो भने पुरानै प्रश्न हुबहु दोहोरियो। एकपटक होइन, यस्तो गल्ती पनि हुबहु फरकफरक विषयमा दोहोरियो। गल्ती कमजोरी हुनै दिनु हुँदैनथ्यो। झन् दोहोरिनु भनेको त लापरबाहीले सीमा नाघ्नु हो। त्यसबाट आक्रोश पैदा हुनु किमार्थ नाजायज होइन। तर त्यसको समाधानको खोजीभन्दा सेखी झार्ने वा ईबी साँध्ने मनसुवाबाट विद्यार्थीले गरेका तमाम तालाबन्दी, तोडफोड र भौतिक आक्रमण कुनै पनि अर्थमा जायज छैनन्। कुनै पनि कसरमा त्यस्ता क्रियाकलापको औचित्य पुष्टि हुँदैन। क्षम्य त विश्वविद्यालयको कमजोरी पनि छैन र विद्यार्थीसहित उद्दण्ड प्राध्यापकका क्रियाकलाप पनि। यी दुवैथरीले विश्वविद्यालयजस्तो पवित्र संस्थाको धज्जीमात्रै उडाएका छैनन्, देशको प्राज्ञिक स्तरकै हुर्मत लिएका छन्। यी तमाम विषयको जडको जरा भने राजनीतिसँग गएर जोडिन्छ। विश्वविद्यालय पदाधिकारीको नियुक्ति राजनीतिक भागबन्डाको आधार हुनु नै दुर्भाग्य हो। राजनीतिक नियुक्ति भए पनि योग्य र नैतिकवान्भन्दा नेताहरूले आफ्नो हनुमानगिरी गर्नेलाई नियुक्त गरेर स्वायत्त प्राज्ञिक थलोको हैसियतलाई पार्टीको एउटा विभागजस्तोमा खसालिदिएका छन्। प्राज्ञिक व्यक्तिहरू पनि चाकडी र चाप्लुसीका आधारमा नियुक्ति खान होडबाजी गर्नु झन् शरमलाग्दो हो। त्यही कारण नै विद्यार्थीले राजनीतिक आस्थाका आधारमा कुनै न कुनै बहाना बनाउँदै उपद्रव मच्चाइरहन्छन्। दलहरूले आफ्ना विद्यार्थीलाई नैतिक सवक नसिकाएसम्म र संवादलाई लत्याएर कानुन हातमा लिनेहरूलाई कारबाहीको दण्ड नचलाएसम्म र पदाधिकारी नियुक्तिमा खुला प्रतिस्पर्धालाई निषेध गरिन्जेलसम्म विश्वविद्यालय यो रसातलबाट माथि उत्रन असम्भव छ। विश्वविद्यालय प्राज्ञिक हैन बाहुबलीको थलो भइरहन्छ।"
कांग्रेस उपसभापति खड्का सुर्खेत१ बाट सर्वसम्मत सिफारिस,"वीरेन्द्रनगर : नेपाली कांग्रेसका केन्द्रीय उपसभापति पूर्णबहादुर खड्का सुर्खेत१ बाट प्रतिनिधिसभा सदस्य उम्मेदवारका लागि सिफारिस भएका छन्। क्षेत्रीय कार्य समिति क्षेत्र नं १ को आज छिञ्चुमा बसेको बैठकले प्रत्यक्षतर्फ खड्काको नाम एकल सिफारिस गरेको हो। क्षेत्रीय कार्यसमिति सचिव मोहन रानाले प्रतिनिधिसभाका साथै प्रदेशसभा समितिबाट सिफारिस भई आएका नाम बैठकले अनुमोदन गरी जिल्ला कार्य समितिमा पठाउने निर्णय भएको जानकारी दिए। उनका अनुसार सुर्खेत१ बाट समानुपातिकतर्फ नरहरि भट्टराई र ज्ञानु भुसालको नाम सिफारिस गरिएको छ। क्षेत्र नं १ प्रदेशसभा (क) बाट प्रत्यक्षमा जिल्ला सभापति खड्कबहादुर पोखरेल, केशर वली, चित्रबहादुर रेग्मी र टेकबहादुर सिंह तथा समानुपातिकतर्फ अनन्तप्रसाद पौडेल, खिमानन्द ढकाल, तेजबहादुर खत्री, धनसरा शाही, नरबहादुर सुनार, नारायण सापकोटा, बलिमाया बुढा, यामलाल पङ्गाली र सुशीला कार्कीको नाम सिफारिस गरिएको छ। त्यस्तै प्रदेशसभा (ख) मा प्रत्यक्षतर्फ प्रदेशसभा सदस्य अमृता शाही, भूपेन्द्र चन्द, भूपेन्द्रबहादुर सुवेदी, मानबहादुर बुढामगर, हरिप्रसाद शर्मा र लक्ष्मीदत्त पौडेलको नाम सिफारिस गरिएको छ। समानुपातिकमा खगीसरा आचार्य, झकबहादुर डाँगी, रेणु आचार्य, लिलामती विक, प्रेमबहादुर विक, टोपबहादुर टङ्लामी मगरको नाम सिफारिस गरिएको छ।"
गिरिको निधनले विश्व समाजवादी आन्दोलनलाई क्षति : प्रधानमन्त्री,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले प्रदीप गिरिको निधनले सिङ्गो पार्टी पङ्क्ति र नेपालका लागि मात्र नभई विश्व समाजवादी आन्दोलनलाई अपूरणीय क्षति पुगेको बताएका छन्। नेपाली कांग्रेसका नेता एवं समाजवादी चिन्तक प्रदीप गिरिको निधनको १३औँ दिनको पुण्य तिथिमा आज कांग्रेस केन्द्रीय कार्यसमिति एवं कांग्रेस जिल्ला कार्यसमिति काठमाडौंले संयुक्तरुपमा आयोजना गरेको शोकसभालाई सम्बोधन गर्दै उनले गिरिको विचार र उनका कृतिलाई अध्ययन र अनुसरण गर्न सकेका खण्डमा समाजवादी आन्दोलनलाई ठूलो सहयोग पुग्ने विश्वास व्यक्त गरे। प्रधानमन्त्री देउवाले भने, 'गिरीको निधनले कांग्रेस पार्टी, नेपाललाई मात्रै नभई विश्व समाजवादी आन्दोलनलाई समेत अपूरणीय क्षति पुगेको छ। हामीले गिरिको कृति पढेर त्यसलाई अनुसरण गरेमा समाजवादी आन्दोलनलाई धेरै ठूलो सहयोग पुग्छ।' समाजावादी मात्रै नभई दार्शनिक व्यक्तित्व भएको उल्लेख गर्दै उनले गिरिले लेखेका कृति र विचारलाई अनुसरण गर्न सकेका खण्डमा उनीप्रति सच्चा श्रद्धाञ्जली हुने विश्वास व्यक्त गरे। 'गिरी विद्वान व्यक्तित्व हुनुहुन्थ्यो। उहाँलाई थाहा नभएको विषय नै हुँदैनथ्यो। बिपी कोइरालापछि गिरि नै हो प्रजातान्त्रिक समाजवादप्रति गहिरो ज्ञान भएको व्यक्ति हो। उहाँको विषयमा जति वर्णन गरे पनि अपुरो हुन्छ,' प्रधानमन्त्री देउवाले भने। गिरिले आफूलाई भारतका धेरै समाजवादी चिन्तकसँग परिचित गराएको प्रधानमन्त्री देउवाले स्मरण गरेका थिए। उनले भने, 'गिरिको संसद्मा केही कुरा राख्ने चाहना थियो तर त्यो राख्न पाउनुभएन। उहाँ अत्यन्तै भर्साटाइल व्यक्ति हुनुहुन्थ्यो। उहाँमा धेरै विषयको ज्ञान थियो, किताबप्रेमी, किताब पल्टाएपछि पूरै नपढी नछोड्ने बानी थियो।' प्रधानमन्त्री देउवाले गिरिले लेखेका पुस्तक र विचारलाई पार्टीले देशभर पुर्याएर समाजवादी चेतना अभिवृद्धिमा सहयोग पुग्ने विचार व्यक्त गरे। निष्ठावान्, त्यागी नेता, समाजवादी चिन्तक, कांग्रेसका पूर्वकेन्द्रीय सदस्य एवं प्रतिनिधिसभा सदस्य गिरीको २०७९ भदौ ४ गते निधन भएको थियो।"
नागरिकता विधेयकमाथिको छलफल अर्को बैठकमा पनि जारी,काठमाडौं : राष्ट्रपतिबाट पुनःविचारका लागि फिर्ता भइ प्रतिनिधिसभाबाट सन्देशसहित प्राप्त नेपाल नागरिकता (पहिलो संशोधन) विधेयक २०७९ माथिको छलफल राष्ट्रियसभाको अर्को बैठकमा पनि जारी रहने भएको छ। आजको बैठकमा सभाध्यक्ष गणेशप्रसाद तिमिल्सिनाले छलफलमा भाग लिन नाम उपलब्ध गराउने सांसदको बोल्नेक्रम नसकिएकाले राष्ट्रियसभाको अर्को बैठकमा पनि छलफल जारी रहने जानकारी दिए। अर्को बैठक भदौ १७ गते शुक्रबार अपराह्न २ : ५९ बजे बस्नेगरी आजका लागि स्थगित भएको छ । उक्त विधेयकमाथिको छलफलमा भाग लिएर सांसद जीतेन्द्रनारायण देवले प्रमुख प्रतिपक्षी दलले नागरिकता विधेयकका सन्दर्भमा राजनीति गरेको आरोप लगाए। अघिल्लो सरकारले अध्यादेश ल्याउँदा वैवाहिक अङ्गीकृत नागरिकताको विषय किन ल्याइएन भनी उनले प्रश्न गरे। उनले त्यसको जवाफ दिन पनि माग गरेका छन्। सांसद देवले अहिलेको विधेयक संविधानसम्मत रहेको पनि स्पष्ट पारेका छन्।
एमालेले बहुमत ल्याउने उपमहासचिव गुरूङको दावी,"बेंसीसहर : नेकपा एमालेका उपमहासचिव पृथ्वीसुब्बा गुरुङले मंसिर ४ गते हुने प्रतिनिधिसभा र प्रदेश सभा निर्वाचनमा आफ्नो पार्टी बहुमतका साथ विजयी हुने दावी गरेका छन्। एमाले मनाङको चौथो जिल्ला अधिवेशनलाई बिहीबार सदरमुकाम चामेमा उद्घाटन गर्दै गुरुङले पार्टीले बहुमत प्राप्त गरी अध्यक्ष केपी शर्मा ओलीको नेतृत्वमा सरकार गठन गर्ने योजनाका साथ तयारी गरिरहेको बताए। गण्डकी प्रदेशका संस्थापक मुख्यमन्त्री समेत रहेका गुरुङले आगामी निर्वाचनमा एकल बहुमतसहित विजय प्राप्त गर्न पार्टीले 'एक संगठित सदस्य दुई नयाँ भोट वृद्धि र पाँच भोटको सुरक्षा' अभियान अगाडि सारेको बताए। यो अभियान सफल बनाएर पार्टीले बहुमत प्राप्त गर्ने उनको दावी थियो। एमाले विकास र समृद्धिका विस्तृत योजनाका साथ चुनावमा जाने तयारी गरेको बताउँदै उनले भने, 'गठबन्धनभित्र विश्वासको कमी छ। कुन बाटो जाने भन्नेमा अलमल छ। नेपाली जनताले त्यस्तालाई विश्वास गर्दैनन्। उनीहरूको जित्ने आधार नै छैन।' देश बनाउने मार्गचित्र, विचार, संगठन एमालेसँग मात्र भएको उनको भनाइ थियो। उनले भने, 'यसपटकको निर्वाचन बहुमतका साथ जित्नेमा हामी ढुक्क छौं।' स्थानीय तह निर्वाचनमा पनि एमाले एक्लै लड्दा सबैभन्दा ठूलो र बलियो पार्टी बनेको र अब पनि जनताले एमाले नै छान्ने उनले बताए। उनले पार्टीको विचार, नीति राम्रो रहेको र अझ निखारेर जानुपर्नेमा जोड दिए। नेकपा एमाले मनाङका अध्यक्ष पोल्देन छोपाङ गुरुङको अध्यक्षतामा भएको कार्यक्रममा केन्द्रीय सदस्य तथा मनाङ इन्चार्ज तथा लमजुङका सहइन्चार्ज जमिन्द्रमान घले, गण्डकी प्रदेश सचिव धनञ्जय दवाडी, लमजुङका अध्यक्ष कृष्णप्रसाद अधिकारी, जिल्ला समन्वय समिति मनाङका अध्यक्ष चिनबहादुर घलेलगायतले शुभकामना दिएका थिए।"
एकमात्र निर्वाचन क्षेत्र रहेको डडेलधुराबाट शेरबहादुर देउवा सर्वसम्मत,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवा प्रतिनिधिसभा निर्वाचनका लागि डडेलधुराबाट सर्वसम्मत भएका छन्। एकमात्र क्षेत्र रहेको डडेलधुराबाट उनी सर्वसम्मत भएको कांग्रेस नेताहरुले जानकारी दिएका छन्। डडेलधुराको प्रदेश क र ख क्षेत्रीय समितिलाई देउवालाई सर्वसम्मत उम्मेदवार बनाउने निर्णय गरेको हो। 'नेपाली कांग्रेस डडेलधुरा प्रदेश क र ख क्षेत्रीय समितिले देउवालाई सर्वसम्मत रुपमा प्रतिनिधिसभाको उम्मेदवार बनाउने निर्णय गरेको हो छ,' डडेलधुराका एक नेताले भने। डडेल्धुरामा देउवाले २०४८ सालदेखि निरन्तर चुनाव जित्दै आएका छन्।"
झापा १ बाट विश्वप्रकाश शर्मा सर्वसम्मत सिफारिस,"झापा : झापा क्षेत्र नम्बर १ बाट प्रतिनिधि सभाका लागि नेपाली कांग्रेसका महामन्त्री विश्वप्रकाश शर्माको नाम सर्वसम्मत सिफारिस भएको छ । बिहीबार बिहान बसेको क्षेत्र नम्बर १ को बैठकले शर्माको नाम सर्वसम्मत सिफारिस गरेको क्षेत्रीय सभापति इन्द्र बुढाथोकीले बताए । बुढाथोकीले भने, झापा १ मा प्रतिनिधिसभाका लागि शर्माबाहेक कसैको पनि निवेदन नपरेकाले सर्वसम्मत सिफारिस गरिएको हो । इच्छुकहरूबाट कांग्रेसले आवेदन लिँदा शर्माको मात्रै निवेदन परेको हो । शर्मा यसअघि झापा क्षेत्र नम्बर १ बाटै २०७० र २०७४ मा पनि प्रतिनिधि सभाको निर्वाचनमा प्रतिस्पर्धी थिए । शर्माको प्रतिनिधिसभामा यसपालि उम्मेदवार भए भने यो तेस्रो पटकको उम्मेदवारी हुनेछ । यसअघि २०७४ सालमा झिनो मतले शर्मा माओवादीका नेता राम कार्की पार्थसँग पराजित भएका थिए । त्यतिबेला कांग्रेस एक्लै निर्वाचनको प्रतिस्पर्धामा थियो भने माओवादी राप्रपासहितको गठबन्धनमा थियो ।"
नागरिकता विधेयक अस्थायी मात्रै,"काठमाडौं : सत्तारुढ दलका शीर्ष नेताले नै नागरिकता विधेयक पूर्ण नभएको स्वीकार गरेका छन्। माओवादी केन्द्र र एकीकृत समाजवादीका नेताले यो विधेयकले सबै समस्या समाधान नगर्ने बताएका छन्। यो विधेयक अस्थायी मात्रै हो। यसले सबै समस्या समाधान गर्दैन, दुवै दलका शीर्ष नेताले बुधबार राष्ट्रपतिसँगको भेटमा भने। तर, राष्ट्रपति विद्यादेवी भण्डारीले पुनर्विचार गर्न पठाएको विधेयक प्रतिनिधिसभाले पुनः हुबहु पारित गरी राष्ट्रियसभामा पठाएको छ। राष्ट्रियसभाले सिधै पारित नगरी विधायन व्यवस्थापन समितिमा पठाएको थियो। समितिले पनि औपचारिकता मात्रै पूरा गर्दै बुधबार बिनासंशोधन बहुमतबाटै पारित गरेको छ। सत्तारुढ दलकै नेताले भने राष्ट्रपतिको कदम संवैधानिक र देशकै हितमा रहेको बताएको स्रोतले बताएको छ। उनीहरूले यो विषयमा राजनीति नगरिदिन राष्ट्रपतिसमक्ष आग्रह थिए। विधेयककै विषयमा छलफल गर्न राष्ट्रपति भण्डारीले माओवादी केन्द्र र एकीकृत समाजवादीका नेतालाई बोलाएकी थिइन्। ती नेतासँग उनले छुट्टाछुट्टै भेट गरेको राष्ट्रिपति कार्यालयले जनाएको छ। पुनर्विचारका लागि फिर्ता पठाएको नागरिकता विधेयक जस्ताको त्यस्तै पठाएपछि राष्ट्रपतिको मर्यादामा चोट पुगेको महसुस भएको छ। उनले राजनीतिक दलहरूसँग संवाद गरिरहेकी छन्। त्यसै क्रममा बुधबार माओवादी केन्द्र र एकीकृत समाजवादीका नेतासँग छलफल गरेकी हुन्। नागरिकताका विषयमा राष्ट्रिय सहमति कायम गर्नुपर्ने उनको सन्देश छ। बुधबार भएको भेटमा माओवादी केन्द्रका अध्यक्ष पुष्पकमल दाहाल र नेकपा एकीकृत समाजवादीका अध्यक्ष माधवकुमार नेपालले राष्ट्रपति नागरिकताका विषयमा राष्ट्रिय सहमति कायम गर्ने प्रयासमा रहेको बताएका छन्। उनीहरूले राष्ट्रपतिलाई नागरिकताको विषयमा राष्ट्रिय सहमति कायम गर्ने प्रयास जारी राख्न आग्रह गरेका थिए। उनीहरूको एउटै स्वर थियो राजनीतिक दलसँग संवाद पनि जारी राख्नुपयो। यो प्रयासमा हाम्रो साथ र समर्थन नै रहनेछ। राष्ट्रपतिका सञ्चार सल्लाहकार टीका ढकालका अनुसार नागरिकताको विषयमा राष्ट्रपतिले राष्ट्रिय सहमतिको निर्माणमा गर्ने प्रयास र पहलमा आफ्नो साथ र समर्थन रहेको दुवै दलका नेताहरूलाई बताएकी थिइन्। उनले यो प्रयासलाई जारी राख्न पनि उनीहरूले आग्रह गरेको ढकालले बताए। ढकालका अनुसार उनीहरूले अहिलेको नागरिकता विधेयकले नागरिकताका समस्या सबै समाधान नगर्नेमा सहमति जनाउँदै नयाँ नागरिकता कानुन ल्याउनुपर्ने पनि बताएका थिए। यो विधेयकले सबै समस्या समाधान गर्दैन भन्नेमा हामी एक छांै। यसका लागि नयाँ नागरिकता कानुन ल्याउनुपर्छ। तर, यसका लागि समय लाग्छ। त्यसैले यो विधेयक आएको हो, उहाँहरूले भन्नुभयो, उनले भने। यता माओवादी अध्यक्ष दाहालले आफूले नागरिकताका विषयमा आफ्नो अडान नछोडेको पनि दाबी गरेका थिए। दाहालले आफ्नै अग्रसरतामा राज्य व्यवस्था तथा सुशासन समितिमा रहेको नागरिकतासम्बन्धी विधेयकमा वैवाहिक अंगीकृतमा ७ वर्षे प्रावधानको व्यवस्था राखिएको बताएका थिए। तर, उनले यो विधेयक पनि अहिल्यै पास गर्नुपर्ने बाध्यता पनि सुनाए। तत्काल जन्मसिद्ध नागरिकका सन्ततिहरू राज्यविहीन बन्ने अवस्था अन्त्य गर्नका लागि यो विधेयक ल्याइएको हो, उनले भनेका थिए। माओवादी केन्द्रका अध्यक्ष दाहाल, वरिष्ठ उपाध्यक्ष नारायणकाजी श्रेष्ठ, उपाध्यक्ष कृष्णबहादुर महरा र उपमहासचिव जनार्दन शर्मा राष्ट्रपतिको बोलावटमा शीतल निवास पुगेका थिए। यस्दै समाजवादीका अध्यक्ष माधवकुमार नेपाल, महासचिव बेदुराम भुसाल र उपाध्यक्षद्वय प्रमेश हमाल र जयन्ती राईको पनि उपस्थिति थियो। यसअघि राष्ट्रपति भण्डारीले नेपाली कांग्रेस, नेकपा एमाले, राष्ट्रिय प्रजातन्त्र पार्टी र नेपाल लोकतान्त्रिक समाजवादी पार्टीका नेताहरूसँग छलफल गरेकी छन्। एमालेको फरक मत संसदीय समितिमा रहेका एमाले सांसद देवेन्द्र दाहाल, भैरवसुन्दर श्रेष्ठ र भगवती न्यौपानेले भने विधेयकमा फरक मत राखेका थिए। एमालेले नेपाली नागरिकसँग वैवाहिक सम्बन्ध कायम गरेको ७ वर्षपछि वैवाहिक अंगीकृत नागरिकता दिने, यसरी नागरिकता लिँदा जन्म भएको देशको नागरिकता त्यागेको प्रमाण पेस गर्नुपर्ने फरक मत राखेको छ। विवाहपछि भने राजनीतिक र प्रशासनिक बाहेकका अधिकार उपभोग गर्न परिचयपत्र दिने र त्यो परिचयपत्र नागरिकता प्राप्तिको आधार हुने पनि एमाले सांसदहरूको फरक मतमा उल्लेख छ। एमालेले प्रादेशिक पहिचानसहितको नागरिकता दिने, आमाको नामबाट नागरिकता लिँदा गर्नुपर्ने स्वघोषणालाई बाध्य बनाउन नहुने पनि फरक मतमा राखेको छ। समितिले आफ्नो प्रतिवेदनसहित राष्ट्रियसभामा पेस गर्नेछ।"
उम्मेदवारीमा सम्पत्ति विवरण अनिवार्य,"काठमाडौं : प्रदेशसभा र प्रतिनिधिसभा सदस्य निर्वाचनमा उम्मेदवारी दर्ता गराउँदा उम्मेदवारले अनिवार्य रूपमा सम्पत्ति विवरण पेस गर्नुपर्ने भएको छ। साथै व्यक्तिगत विवरण बुझाउँदा शैक्षिक योग्यताको भने स्वघोषणा गर्नुपर्ने प्रवधान राखिएको निर्वाचन आयोगले जनाएको छ। निर्वाचनलाई स्वच्छ, निष्पक्ष र मर्मादित बनाउन पहिलेभन्दा अहिले फरक ढंगले आचारसंहिता ल्याइएको आयोगका आयुक्त रामप्रसाद भण्डारी बताउँछन्। जनप्रतिनिधिहरूले पदमा पुगेपछि गर्ने भ्रष्टाचार नियन्त्रणका लागि नै मनोनयन दर्ता गराउँदा अनिवार्य रूपमा सम्पत्ति विवरण बुझाउनु पर्ने व्यवस्था ल्याइएको आयुक्त भण्डारीको भनाइ छ। निर्वाचित भएर पदमा पुगेपछि जनप्रतिनिधिहरूले पदीय हैसियतले बदमासी गरेर सम्पत्ति नजोडोस्। राष्ट्रको सम्पत्तिमा संरक्षण होेस् भनेर सम्पत्ति विवरण पेस गर्नुपर्ने प्रवधान ल्याइएको छ, आयुक्त भण्डारीले भने, उम्मेदवार भएर जित्नेहरूको सम्पत्तिको विवरण सार्वजनिक गर्छौं। पराजित हुने उम्मेदवारहरूको सम्पत्ति विवरण फिर्ता पठाउँछौं। सम्पत्ति विवरणले सबै उम्मेदवारहरूलाई अनुशासित बनाउने विश्वास छ। उम्मेदवारी दर्ता गराउनु अघि सम्पत्ति विवरण बुझाउनु पर्ने प्रवधानलाई दलहरूले स्वागत गरेका छन्। तर, यसको कार्यान्वयन पक्षमाथि शंकासँगै प्रश्न पनि उठाएका छन्। नेकपा एमाले पार्टीका निर्वाचन विभागका उपप्रमुख निरज आचार्यले आयोगले ल्याएको नयाँ प्रवधानलाई सबैले पालना गर्नुपर्ने बताए। उम्मेदवारहरूले मनोनयनदर्ता गराउँदा सम्पत्ति विवरण पेस गर्नुपर्ने जुन नयाँ व्यवस्था गरिएको छ, त्यो निर्वाचनको स्वच्छता र पारदर्शिताको हिसाबले ठीक छ, उनले भने। उम्मेदवारले मनोनयन दर्ता गर्दा उसको सम्पत्ति विवरण राज्यले खोज्नु एकदमै राम्रो पक्ष रहेको नेकपा माओवादी केन्द्रका केन्द्रीय सदस्य राजु खड्काले बताए। आयोगले एकदम जरुरी विषयलाई उठायो। जनप्रतिनिधि हुनुभन्दा पहिले उसको निजी सम्पत्ति र प्रतिनिधि भएर बसुन्जेलसम्म उसको सम्पत्तिमा प्रभाव परे कि परेनन् भन्ने विषयमा राज्यले ध्यान राख्नु त स्वाभाविक हुन्छ, उनले भने, मुलुकको अहिलेको मुख्य समस्या भनेकै भ्रष्टाचारको समस्या हो। सम्पत्ति विवरण बुझाउने नाममा नाम मात्रैको बुझाउने र त्यसउपर पनि कारबाही नहुने हो भने कुनै अर्थ रहँदैन। कार्यकाल सकिएपछि जनप्रतिनिधिको सम्पत्ति छानबिन गरिनुपर्छ। जनता समाजवादी पार्टीका मधेस प्रदेश सदस्य तथा पूर्वआन्तरिक मामिला तथा कानुनमन्त्री ज्ञानेन्द्र यादवले उम्मेदवारको सम्पत्ति विवरण लिनु राम्रो पक्ष भए पनि कार्यान्वयन पक्षमाथि प्रश्न उठाएका छन्। उम्मेदवारहरूको सम्पत्ति विवरण पहिले नै माग गर्नु ठीक हो। तर, यो सँगसँगै कार्यान्वयन हुन्छ कि हुँदैन भन्ने शंका छ, उनले भने, अहिले पनि जनप्रतिनिधिहरूको सम्पत्ति विवरण माग गरिन्छ। तर, त्यसको कार्यान्वयन भएको देखिँदैन। सांसदहरू पदमा गएर कमाउ धन्धामा लाग्दा पनि राज्यको निकाय मौन भएर बसेको उनको भनाइ छ। चुनाव जित्नु अघि एउटा सांसदको मोटरसाइकल चढ्ने क्षमता हुँदैन। उ सांसद हुनेबित्तिकै ५० लाखको पजेरो चढ्न थाल्छ, उनले भने, आखिर कहाँबाट त्यो सम्पत्ति आयो ? इमान्दारितापूर्वक काम गर्ने सांसदको भान्सा चल्न मुस्किल पर्छ। तर, यस्ता पनि नेताहरू छन् जितेपछि घरमाथि घर, जमिनमाथि जमिन कसरी किन्दै जान्छ ? अहिलेसम्म त्यसको छानबिन भएको पाइँदैन। जनप्रतिनिधिहरूले बुझाउने सम्पत्ति विवरणमाथि छानबिन नगर्ने प्रवृत्तिले देशमा भ्रष्टाचार बढेको पूर्वमन्त्री यादवले बताए। स्थानीय तहको चुनावमा वडाध्यक्ष जित्न ५० लाख खर्च गरे। मेयर उपमेयरले २४ करोड खर्च गरेका छन्। जसले यतिको खर्च गर्छ उसले कहीँ न कहीँ भ्रष्टाचार गर्छ नै, उनले भने, जनप्रतिनिधिहरूले प्रत्येक वर्ष सम्पत्ति विवरण बुझाउँछन्। तर, कुन जनप्रतिनिधिको सम्पत्तिका कति प्रगति भयो भनेर सम्पत्ति शुद्धीकरणसम्बन्धी कार्यक्रम खै सञ्चालन भएको ? आयोगले औपचारिकता पूरा गर्न उम्मेदवारी अघि सम्पत्ति विवरण माग्न लागेको हो भने त्यसको कुनै अर्थ नरहने पूर्वमन्त्री यादवले बताए।"
डेङ्गु रोकथाममा ध्यान दिन सरकारसँग माग,"काठमाडौं : राष्ट्रियसभाको बैठकमा सांसदहरुले मुलुकको विभिन्न क्षेत्रमा डेङ्गु रोगको समस्या बढ्दै गएको जनाउँदै यसको रोकथामका लागि सरकारसँग माग गरेका छन्। बैठकको शून्य समयमा सांसद सुरेश आले मगरले काठमाडौं उपत्यकामा समेत दैनिक डेङ्गु सङ्क्रमण बढ्दो देखिएकाले तत्काल रोकथामको कार्य अघि बढाउन स्वास्थ्य तथा जनसंख्या मन्त्रालयसँग आग्रह गरे। बैठकमा सांसद उदयबहादुर बोहराले राप्ती राजमार्ग अवस्था कमजोर भएको उल्लेख गर्दै तुलसीपुर कपुरकोट सडकखण्ड कन्तबिजोग बनेको बताए। सांसद उर्मिला अर्यालले रासायनिक मल अझै राम्ररी आपूर्ति हुन नसक्दा र सिंचाइको अभावका कारण मधेसका किसान चिन्तित रहेको बताइन्। सांसद तुलप्रसाद विश्वकर्माले भेटेरेनरी चिकित्सकबाहेकका अन्य भेटेरेनरी सेवामा लागेका जनशक्तिलाई समेट्ने भएकाले पशु स्वास्थ्य तथा पशु सेवा विधेयकलाई छिटो पारित गर्न आग्रह गरे। सांसद नारायणदत्त मिश्रले मलखादको अभाव हुन नदिन सरकारसँग आग्रह गरे।सांसद भुवनबहादुर सुनारले गाउँगाउँमा सहकारी घरघरमा भकारी भन्ने नाराका साथ अघि बढेको सहकारी पछिल्लो समयमा बदनाम हुँदै गएकामा चिन्ता प्रकट गरे। सांसद मदनकुमारी शाहले कैलालीका पथैया, मोहना कान्द्र काँडा र कर्णाली नदीलाई डल्फिन संरक्षित क्षेत्र घोषणा गर्न माग गरिन्। बैठकमा सांसद मोहम्मद खालिदले गत वर्ष सुक्खा मौसमका कारण पीडित किसानका लागि सरकारले घोषणा गरेको राहत सिरहाका किसानले अझै नपाएको गुनासो गरे। सांसद राजेन्द्रलक्ष्मी गैरेले आगामी निर्वाचनमा महिलालाई उचित प्रतिनिधित्व दिन दलहरूसँग आग्रह गरे। रासस"
"उम्मेदवार सिफारिस साना दललाई सहज, ठूलालाई सकस","ओखलढुंगाः आसन्न मंसिर ४ को संसदीय निर्वाचनमा दलहरू उम्मेदवार चयन गर्ने क्रममा जुटेका छन्। सत्तारूढ गठबन्धनका साना दलहरूले उम्मेदवारी चयन गरीसकेका छन् भने कांग्रेस र माओवादी केन्द्र उम्मेदवार सिफरिस गर्ने तयारीमा छन्। गठबन्धनमा रहेका साना दलहरूले जिल्लामा गठबन्धनको तर्फबाट कम्तिमा एक सिट मागिरहेका छन्। उनीहरूले केन्द्रमा दवाव दिन पहिले नाम सिफारिस गरेर सिट नपाए एक्लै चुनावी मैदानमा जाने भन्दै गठबन्धनलाई चुनौति दिएका छन्। गठबन्धनको मुख्य दल नेपाली कांग्रेसले जनतासँग कांग्रेस अभियान चलाइरहेको छ। जिल्ला अभियान सकेर तत्कालै उम्मेदवार सिफारिसको काम गर्ने कांग्रेसले जनाएको छ। उम्मेदवार सिफारिसका लागि निर्वाचन क्षेत्रीय कमिटी र जिल्लाको बैठकबाट गर्ने तयारी गरीएको कांग्रेस जिल्ला सचिव राजकुमार ढुंगाना बताउँछन्। गठबन्धन हुने र ठूलो पार्टी भएकाले कांग्रेसलाई उम्मेदवार छान्न सकस छ। मुख्य गरी संघमा केन्द्रीय सदस्यहरू प्रदीप कुमार सुनुवार र रामहरि खतिवडाको दावी छ। प्रदेश क मा बालकृष्ण दाहाल नविन राई, लिला भन्दभ दाहाललगायत नेताहरू छन्। प्रदेश ख मा कुमार लुईटेल, रुद्र अधिकारी लगायतको मुख्य दावी छ। 'आकांक्षी सबैको नाम सिफारिस हुन्छ, सिफारिसमा कञ्जुस्याई हुँदैन। टिकट त केन्द्रीय संयन्त्रबाट मूल्यांकनका आधारमा निर्णय भइहाल्छ नि' केन्द्रीय सदस्य रामहरि खतिवडा भन्छन्। गठबन्धनको अर्को घटक नेकपा माओवादी केन्द्रले भदौ १८ मा उम्मेदवार छनौट गर्दै छ। जिल्लामा गठबन्धनको तर्फबाट उसले प्रदेश मा १ सिट दावी गरेको छ। उम्मेदवार सिफारिस गर्दा उसले संघमा समेत गर्ने तयारी गरेको छ। माओवादीको मुख्य माग प्रदेश सभामा १ सिट छ। नेताहरू प्रदेशको सिटमा 'क' कि 'ख' भन्ने लविङमा रहेका छन्। जिल्ला समन्वय समितिको बैठकले उम्मेदवार सिफारिस गर्ने कार्यालय सचिव नवराज खड्काले बताए। गठबन्धन भएमा प्रदेश क बाट रामकुमार कार्की मुख्य दावेदार हुन्। उनी यसअघि जिल्ला नेतृत्वमा रहिसकेका नेता हुन्। गुणकुमार राई, खुद बहादुर खत्री र चम्पक सुनुवार समेत प्रदेशको उम्मेदवारीमा दावी गर्दै आएका छन्। त्यस्तै प्रदेश ख मा वर्तमान सांसद मोहन कुमार खड्का र केन्द्रीय सदस्य बाबुराम गौतम मुख्य दावेदार हुन्। चम्पा कार्की र खड्ग योगी पनि प्रदेशमा सभामा दावी गर्ने मुख्य नेता हुन्। साना दलले गरे सिफारिस नेकपा एकिकृत समाजवादी र जनता समाजवादी पार्टीले जिल्लाबाट प्रदेश तथा संघमा उम्मेदवार सिफारिस गरेका छन्। समाजवादीले संघमा प्रत्यक्षतर्फ नेत्रप्रसाद भट्टराई, मेख बहादुर खड्का, छत्रबहादुर कार्कीलाई उम्मेदवार सिफारिस गरेको छ। प्रदेश क मा राजन खत्री, संजीव गुरुङलगायत छन्। प्रदेश ख मा कमल खड्का, यमचन्द्र कट्वाल, पूर्णकुमारी सुवेदी रहेको जिल्ला ईञ्चार्ज नेत्रप्रसाद भट्टराईले बताए। समानुपातिकतर्फ संघमा निर्मला श्रेष्ठ र प्रदेशमा शारदा निरौला, तिलक लोहनी, अम्बीका प्रसाद भट्टराई छन्। त्यस्तै अर्को गठबन्धन घटक जनता समाजवादीले पनि उम्मेदवार सिफारिस गरेको छ। संघतर्फ केन्द्रीय सदस्य जुद्धबहादुर राईलाई उम्मेदवार सिफारिस गरेको छ। त्यस्तै, प्रदेश क मा खेमराज खड्का र नवराज गुरुङ र प्रदेश ख मा प्रभुराम श्रेष्ठ र दीपेन्द्र रुम्दालीलाई उम्मेदवार सिफारिस गरेको छ। संघमा समानुपातिकतर्फ जानुका राई, अञ्जु श्रेष्ठ, नेत्रबहादुर नेम्बाङ, धीरेन्द्र रुम्दाली, शान्त बहादुर घतानी, रामकृष्ण मगर र प्रकाश तामाङ सिफारिस भएका छन्। यसैगरी, प्रदेश समानुपातिकतर्फ आङछेपाल शेर्पा, दीर्गमान तामाङ, छिरिङदोर्जे शेर्पा, केशव रम्तेल, निमा शेर्पा, स्विटी कुमारी साह, टेक कुमारी राई, मान कुमारी तामाङ, योगमाया राई र खडानन्द तिमिल्सिनाको नाम सिफारिस गरिएको छ। जसपामा एकै परिवारका दुई दुई जना सिफारिस भएका छन्। संघमा प्रत्यक्षमा सिफारिस भएका जुद्धबहादुर राईकी बहिनी जानुका राई र प्रदेश ख मा प्रत्यक्षमा सिफारिस भएका प्रभुराम श्रेष्ठकी पत्नि अञ्जु श्रेष्ठ संघको सामानुपातिकमा सिफारिस भएका छन्। एक जिल्ला सदस्यले पार्टीमा योगदानभन्दा परिवारवाद हावी भएको भन्दै आक्रोश पोखे। एक्लै भिड्दै एमाले प्रमुख प्रतिपक्षी नेकपा एमाले ओखलढुंगामा एक्लै चुनावी मैदानमा उत्रिने तयारीमा छ। एमालेबाहेक जिल्लामा क्रियाशील दलहरू एकापट्टि लागेपछि एमालेले एक्लै मैदानमा जाने तयारीमा लागेको हो। नेताहरू जिल्ला दौडाहामा लागेका छन्। एमालले भदौ २१ म उम्मेदवार चयन गर्ने जनाएको छ। २० गतेसम्म निर्वाचन क्षेत्रीय कमिटीबाट उम्मेदवार सिफारिस मागेर जिल्लाबाट प्रदेशमा एक सिटमा बढीमा ३ जना हुने गरी जिल्लाले उम्मेदवार सिफारिस गर्ने एमालेका जिल्ला सचिव कमलप्रसाद न्यौपानेले बताए। एमालेमा संघमा केन्द्रीय सदस्य किशोर अधिकारी र यज्ञराज सुनुवार तथा प्रदेश सांसद अम्बीरबाबु गुरुङ मुख्य दावेदार छन्। प्रदेश क मा पूर्व जिल्ला अध्यक्ष मोहनकुमार श्रेष्ठ, जिल्ला अध्यक्ष शंकर कट्वाल, उपाध्यक्ष हर्कबोल राई प्रदेश सदस्य केदारबाबु बस्नेत लगायत दावेदार छन्। प्रदेश ख मा नानीबाबु बुढाथोकी, तीर्थ सुवेदी, जिबी खड्का लगायत दावेदार देखिएका छन्। एमालेले १ संघ र २ प्रदेशमा ३३ जनाका दरले प्रदेश कमिटीमा नाम पठाउने जनाएको छ।"
निर्वाचनमा झण्डै तीन लाख जनशक्तिले सुरक्षा प्रदान गर्ने,"काठमाडौं : आगामी मंसिर ४ गते हुने प्रतिनिधिसभा सदस्य र प्रदेशसभा सदस्यको निर्वाचन तथा समानुपातिक निर्वाचनमा झण्डै तीन लाख जनशक्तिले सुरक्षा प्रदान गर्ने भएका छन्। निर्वाचनमा नेपाल प्रहरीका ७१ हजार छ सय ९३ जनशक्तिका साथै एक लाख १५ हजार म्यादी प्रहरी परिचालन गरिने भएको छ। नेपाली सेनाले विगतकै हाराहारीमा ७१ हजार जनशक्ति खटाउने आन्तरिक रणनीति तयार पारेको छ। सशस्त्र प्रहरीले भने ३५ हजार जनशक्ति परिचालन गर्ने जनाएको छ। राष्ट्रिय अनुसन्धान विभागका दुई हजार बढी परिचालन हुनेछन्। सबै गरेर दुई लाख ९४ हजार सात सय बढीले निर्वाचनको पहरा दिने योजना बनाइएको छ। यद्यपि केन्द्रीय सुरक्षा योजनाअनुसार सङ्ख्यामा केही हेरफेर हुनसक्ने सुरक्षा अधिकारीहरूको भनाइ छ। गृह मन्त्रालयले निर्वाचनको केन्द्रीय सुरक्षा योजनालाई अन्तिम रूप दिइनसके पनि नेपालका चारवटै सुरक्षा निकायका विगतका अनुभव र यसपालि आउनसक्ने सुरक्षा चुनौती आकलन गरेर आन्तरिक रणनीति निर्माण गरी निर्वाचनको तयारी थालेको छ। नेपाली सेनाको एक फौज भने मतपत्र छपाइको सुरक्षामा खटिइसकेको छ। नेपाल प्रहरी, सशस्त्र प्रहरी र राष्ट्रिय अनुसन्धान विभाग पनि आफ्नो जिम्मेवारीमा लागिसकेका छन्। निर्वाचनको पहिलो घेरामा नेपाल प्रहरी रहने छ। त्यसपछि सशस्त्र प्रहरी र तेस्रो घेरामा नेपाली सेनाले पहरा दिनेछ। विभाग भने सूचना सङ्कलनमा खटिनेछ। गत वैशाख ३० मा भएको स्थानीय तहको निर्वाचनमा भन्दा यसपटक नेपाल प्रहरीका १० हजार र म्यादीका १५ हजार जनशक्ति थप गरिएको छ। त्यसबेला नेपाल प्रहरीका ६१ हजार र म्यादी प्रहरी एक लाख खटाइएको थियो। सशस्त्र प्रहरीतर्फ निर्वाचनका लागि तीन हजार जनशक्ति थप गर्दै कुल ३५ हजार जनशक्ति खटाइने सशस्त्र प्रहरी नायब महानिरीक्षक विदुर खड्काले जानकारीदिए। यसअघि स्थानीय तहको निर्वाचनमा ३२ हजार सशस्त्र प्रहरी कर्मचारीले सुरक्षा प्रदान गरेका थिए। 'अहिले निर्वाचन केन्द्रित अनुशिक्षण तथा तालिम सञ्चालन गरिरहेका छन्, पहिलो तालिममा १७ हजार पाँच सय जनशक्तिले तालिम लिइरहेका छन्, दोस्रोपटक बाँकीलाई तालिम प्रदान गरिने छ', खड्काले भने। अन्य बजेटलगायतका विषयमा प्रस्ताव पेश गरिएको भए पनि स्वीकृत हुन बाँकी रहेको उनले जानकारी दिए। नेपाली सेनाले आफ्नो आन्तरिक तयारी तीव्र पारेको जानकारी दिँदै नेपाली सेनाका प्रवक्ता सहायक रथि नारायण सिलवालले मतपत्र छपाइमा एक गुल्मभन्दा केही बढी फौज सुरक्षार्थ खटिइसकेको उल्लेख गरे। 'आफ्नो आन्तरिक तयारी, विगतको अनुभव र सुरक्षा चुनौतीसमेतलाई आकलन गरेर रणनीति तय गरिरसकेका छौँ', प्रवक्ता सिलवालले भने, 'केन्द्रीय सुरक्षा योजना र सबै सुरक्षा निकायको एकीकृत सुरक्षा योजना नआउँदासम्म ठ्याक्कै यकिन भनेर भन्न सकिन्न।' उनका अनुसार वितगको निर्वाचनमा ७१ हजार फौज खटिएकाले अहिले पनि सोही हाराहारीमा खटिने अनुमान गरिएको छ। राष्ट्रिय अनुसन्धान विभागका भने दुई हजार हाराहारीमा जनशक्ति परिचालन हुने जनाइएको छ। विभाग निर्वाचन पूर्व, निर्वाचनको समय र निर्वाचनपछिका समग्र सूचना सङ्कलनमा केन्द्रित हुनेछ। यस्तै सम्भावित चुनौतीका विषयमा समेत सरकारलाई सूचना उपलब्ध गराउने जिम्मेवारी विभागलाई छ। विभागका एक जना सुरक्षा अधिकृतले अन्य सुरक्षा निकायले जसरी तयारी गरिहेका छन् विभागको पनि सोही रूपमा तयारी जारी रहेको जानकारी दिए। सबै गतिविधि र जनशक्ति गोप्य रहने उनले बताए। यसपटक मतदानस्थल, मतदान केन्द्र र मतदातासमेत थपिनेछन्। त्यसैले सुरक्षाकर्मी थप गरिएको नेपाल प्रहरीका प्रवक्ता प्रहरी नायब महानिरीक्षक टेकप्रसाद राईले जानकारी दिए। स्थानीय तहमाभन्दा यसपटक समानुपातिक निर्वाचन प्रणाली थप हुन्छ, सङ्घ र प्रदेशको चुनाव पनि सँगसँगै छ, कारागारका कैदीबन्दीले पनि मताधिकार प्रयोग गर्न पाउने व्यवस्था गरिएकाले पनि सुरक्षा जनशक्ति थप्नुपरेको उनले बताए। यसपालि झण्डै पाँच लाख मतदाता थपिने अनुमान पनि गरिएको छ। प्रतिनिधिसभा निर्वाचनमा प्रत्यक्ष र समानुपातिक तथा प्रदेशसभा निर्वाचनमा पनि प्रत्यक्ष र समानुपातिक निर्वाचन हुने भएकाले पनि एक ठाउँमा मत खसालिसकेपछि पुनः अर्को ठाउँमा मत खसाल्नुपर्ने हुन्छ। सबै सुरक्षा निकायलाई समेटेर एकीकृत सुरक्षा रणनीति तयार गर्ने क्रममा रहेको जनाइएको छ। गृह मन्त्रालयले केन्द्रीय सुरक्षा योजना निर्माण गरेपछि त्यसलाई नै आधार मानेर सुरक्षा योजना सार्वजनिक गरिने जनाइएको छ। रासस"
"जबराको दोस्रो दिनको बयान सकियो, भदौ १९ मा फेरि बोलाउने","काठमाडौं : महाभियोग समितिको बैठक सकिएको छ। बिहीबार बिहान बसेको दोस्रो दिनको बैठकमा निलम्बित प्रधानन्यायाधीश चोलेन्द्र शमशेर जबरालाई थप दुईवटा प्रश्न सोधिएको थियो। बुधबार समितिले जबरालाई ४ प्रश्न सोधेको थियो। बाँकी बयानका लागि समितिले १९ भदौमा जबरालाई बोलाउने भएको छ। महाभियोग समितिले ४३ वटा प्रश्न तयार गरेको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ।समितिले बुधबारबाट जबरासँग बयान लिन सुरु गरेको हो। बयानका क्रममा जबराले आफूले न्यायलय सुदृढीकरणका लागि लागि परेपनि काम गर्ने वातावरण नभएको बताएका छन्। न्यायाधीश दीपककुमार कार्कीलाई प्रधानन्यायाधीश बनाउन आफूविरुद्ध महाभियोग प्रस्ताव ल्याइएको बताएका छन्। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
गठबन्धनको पोल खोलिने डरले प्रधानन्यायाधीशको बयान रोकिन सक्छ : ओली,"झापा : नेकपा एमालेका अध्यक्ष केपी शर्मा ओलीले सत्तारूढ गठबन्धनले प्रधानन्यायाधीश चोलेन्द्र शमशेर जबराको बयान महाअभियोग सिफारिस समितिमै रोक्नसक्ने आशंका व्यक्त गरेका छन्। गृहजिल्ला झापा आएका एमाले अध्यक्ष ओलीले भद्रपुरस्थित चन्द्रगढी विमानस्थलमा बिहीबार दिउँसो पत्रकारहरूसँग गरेको संक्षिप्त कुराकानीमा यस्तो आशंका व्यक्त गरेका हुन्। 'प्रधानन्यायाधीश जबराको बयान सिद्धिएको छैन। गठबन्धनले प्रधानन्यायाधीशलाई बयानका लागि रोक्न पनि सक्छन्, किनभने उहाँ गठबन्धनविरुद्ध बयान दिँदै हुनुहुन्छ, पोल खोलिने डर सबैमा छ,' उनले भने। यता महाभियोग लागेका निलम्बित प्रधानन्यायाधीश जबराको बयान बिहीबार दुईवटा प्रश्न सोधेर रोकिएको छ। महाभियोग समितिको बैठकले आइतबार पुनः बयानका लागि उनलाई बोलाएको छ। आगामी चुनावमा एमालेसँग राप्रपाको तालमेल हुने प्रशंसामा बोल्दै ओलीले भने, 'राप्रपासँग चुनावी तालमेल हुनसक्छ, एकता हुँदैन।' गृह जिल्ला आएका ओली शुक्रबार दिनभर आफ्नो निर्वाचन क्षेत्रको विभिन्न कार्यक्रममा व्यस्त रहने जनाइएको छ। ओली शनिबार काठमाडौं फर्किने कार्यक्रम छ।"
"संसदीय समितिले सोधेका प्रश्न औचित्यहीन, प्रमाणका साथ बोलिरहेको छु : जबरा","काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराले आफू सर्वोच्च अदालतमा स्वार्थपूर्ण लाभतिर नलागेको दावी गरेका छन्। प्रतिनिधि सभा, महाभियोग सिफारिस समितिमा बयान दिने क्रममा निलम्बित जबराले आफू न्यायलयको सुदृढीकरणका लागि काम गर्दागर्दै विवादमा मुछिनुपरेको बताएका छन्। बयान लिने क्रममा समिति सदस्यहरुले तपाईं असक्षम हुनु भयो भन्ने प्रश्न सोधेका थिए। जवाफमा जबराले प्रश्नहरु औचित्यहीन भएको र आफू प्रमाणका साथ बोलिरहेको बताए। उनले भने,' तपाईंहरुले सोधेका प्रश्नहरु औचित्यहीन छन्।म प्रमाणका साथ जवाफ दिइरहेको छु।' संविधान र नियमावलीविपरीत महाभियोगको प्रस्ताव ल्याइएको उनको दावी छ। उनले आफू सर्वोच्चमा हुँदा जनताको न्यायका लागि नै काम गरेको बताए। स्वार्थ पूरा गर्न केही व्यक्तिहरुले विवादमा तानेको उनको भनाइ छ। महाभियोग समितिको बैठकले जबरालाई थप बयानका लागि बिहान ११ बजे बोलाएको थियो। बैठकमा निलम्बित प्रधानन्यायाधीश जबरालाई थप दुईवटा प्रश्न सोधिएको थियो। बुधबार समितिले जबरालाई ४ प्रश्न सोधेको थियो। बाँकी बयानका लागि समितिले १९ भदौमा जबरालाई बोलाउने भएको छ। महाभियोग समितिले ४३ वटा प्रश्न तयार गरेको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ।समितिले बुधबारबाट जबरासँग बयान लिन सुरु गरेको हो। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ।"
"प्रदीप गिरीको विचार, सिद्धान्त र आदर्शलाई कांग्रेसले सधैं अनुशरण गर्नुपर्छ : गगन थापा","काठमाडौं : नेपाली कांग्रेस महामन्त्री गगन कुमार थापाले स्व नेता प्रदीप गिरीको विचार, सिद्धान्त र आदर्शलाई कांग्रेसले सधैं अनुशरण गरेर अगाडि बढ्ने बताएका छन्। कांग्रेस नेता एवं प्रतिनिधिसभा सदस्य स्व प्रदीप गिरीको स्मृतिमा वृक्षरोपण कार्यक्रममा बोल्दै नेता थापाले यस्तो बताएका हुन्। उनले भने, 'स्व गिरीको भौतिक शरीर हामीमाझ नरहे पनि उनको विचार, सिद्धान्त र आदर्शलाई कांग्रेसले सधैं अनुशरण गरेर अगाडि बढ्नेछ।' उनले गिरी प्रकृतिप्रेमी भएकाले उनको आत्माको शान्तिका लागि सामूहिक वृक्षरोपणको आयोजना गरिएको हो बताए। 'स्व गिरी जहाँ गएपनि रुखको छहारीमा बस्नुहुन्थ्यो, प्रकृतिसँग रमाउने उहाँको बानी थियो, उहाँको आत्माको शान्तिका लागि हामीले उहाँको पुण्यतिथिका अवसर पारेर सामूहिक वृक्षरोपण आयोजना गरेका हौं,' उनले भने। स्व गिरीको १३ औँ पुण्यतिथिका अवसरमा काठमाडौँ क्षेत्र नं ४ का सांसदको कार्यालयको आयोजनामा गौशालास्थित भण्डारखाल चौरमा एक सय आठ बिरुवा वृक्षरोपण गरिएको हो । घाँटीको क्यान्सरबाट पीडित गिरिको उपचारका क्रममा मेडिसिटी अस्पताल, ललितपुरमा यही भदौ ४ गते निधन भएको थियो । सिरहाको वस्तीपुरमा २००४ सालमा जन्मिएका गिरि चार पटक सांसद बनेका थिए । उनी पछिल्लो पटक २०७४ सालमा प्रतिनिधिसभा सदस्यमा सिरहा क्षेत्र नं १ बाट निर्वाचित भएका थिए।"
संस्थागत काम नगरेपछि धरानका मेयर विवादमा,"धरान : विधि र प्रक्रिया मिचेर धरान उपमहानगरपालिकाको विकास र समृद्धिमा जुटेका नवनिर्वाचित मेयर हर्कराज राई (हर्क साम्पाङ) विवादमा तानिएका छन्। उपमहानगरबाट गर्नुपर्ने संस्थागत कामलाई आफूखुसी व्यक्तिगत ढंगले अगाडि बढाउन थालेपछि उनी विवादमा मुछिएका छन्। विधि र प्रक्रिया मिचेर हरेक गतिविधि गर्न थालेपछि अन्य जनप्रतिनिधिहरू र स्थानीयबासीन्दाले समेत मेयर राईको चर्को आलोचना गर्न थालेका छन्। धरानकी पूर्व उपमेयर मञ्जु भण्डारीविरुद्ध सामाजिक सञ्जालमा बनावटी स्टाटस सेयर गरेर साइबर अपराधको अभियोग लागेर विवादमा तानिएका मेयर राई पछिल्लो समय आफ्नै गैरकानुनी काम र सामाजिक सञ्जालमा लेखेका अपमानजनक स्टाटसका कारण विवादमा तानिएका हुन्। मेयर निर्वाचित भएपछि विभिन्न अभियान चलाएर धरानको विकास निर्माणमा जुटेका राईका हरेक गतिविधि विवादित बन्न थालेका छन्। धरानबासीलाई सप्तकोसीबाट पानी ल्याएर खुवाउने प्रतिवद्धता जनाएका उनले धरानको पकुवा, सर्दु, खर्दु र निशाने खोलाबाट थप पानी उत्पादन गरेका छन्। सर्दु जलाधार क्षेत्रमा वृक्षारोपण अभियान चलाएका मेयरका हरेक गतिविधि उपमहानगरको संस्थागतभन्दा व्यक्ति केन्द्रित अभियान बनेको छ। मेयर राईका पछिल्ला गतिविधिले गर्दा उनकै समर्थकहरू समेत विरुद्धमा उत्रिएका छन्। मेयर राईका कट्टर समर्थक नईन्द्र चाम्लिङ राईले आफूले समर्थन गरेका मेयरका पछिल्ला गतिविधिले आफूलाई दुखित तुल्याएको बताए। उनले मेयर राईको अभियान राम्रो भएपनि सामाजकि सञ्जालमा गरीएका टिकाटिप्पणी खेदजनक रहेको बताएका छन्। मेयर राई कार्यालयमा समेत समय दिएर बस्ने गरेका छैनन्। उपमहानगरपालिकाबाट बनाइनु पर्ने नीति नियम समेत नबनाउँदा उपमहानगरपालिका सञ्चालनमा समेत समस्या परेको छ। धरान उपमहानगरपालिकामा जनप्रतिनिधि आएको सय दिन बितिसक्दासमेत विभिन्न समितिहरू चयन नगरीएको उपमहानगरपालिका श्रोतले जानकारी दिएको छ। धरानको विकास र समृद्धिमा राम्रो काम अगाडि बढाएका मेयर राईले विना प्रक्रिया विकास निर्माणको काम अगाडि बढाउन थालेपछि उनीमाथि कानुनी प्रश्न खडा भएको छ। धरानको सर्दु जलाधार क्षेत्रमा ६ लाख बिरुवा रोपेको मेयर राईले बताए। उनले पकुवा, सर्दु, खर्दु र निशाने खोलाबाट पानी उत्पादन गरीएको खानेपानी ट्यांकी निर्माण गरीएको बताए। खानोपानी उत्पादनमा सबै जनश्रमदान र देशविदेशमा रहेका नेपालीले आर्थिक सहयोग गरेको उनले जानकारी दिए। राईले हालसम्म जनताले गरेको सहयोग रकमको हिसाबकिताब पनि सार्वजनिक गरेका छैनन्। यस विषयमा प्रश्न गर्दा जनश्रमदान गर्न आउनेले निर्माण सामग्री आफैं ल्याउने गरेको उनले बताए। स्थानीय सरकार प्रमुखले कुनै पनि विकास निर्माण वा उपमहानगरबाट गरीने काम अगाडि बढाउनुपर्दा नीतिगत निर्णय गरी आवश्यक बजेट समेत विनियोजन गर्नुपर्छ। नगरको विकास गर्दा कार्यपालिका बैठकबाट अनुमोदन गर्नुपर्ने अनिवार्य प्रावधान छ। तर, मेयर राईले कार्यपालिका बैठकको निर्णयबेगर नै व्यक्तिगत काम सुरु गरेका छन्। यसको धरानबासीले चौतर्फी विरोध गरेका छन्। मेयर राईले अगाडि बढाएको काम राम्रो भएपनि प्रक्रिया गलत भएको भन्दै अन्य जनप्रतिनिधिहरूले कडा विरोध जनाएका छन्। मेयर राईले उपमहानगरको संस्थागत निर्णय बेगर विभिन्न गतिविधि सञ्चालन गर्नु अत्यन्तै गलत काम भएको धरान १५ का वडाअध्यक्ष नरेशकुमार इवारमले बताए। 'धरानको विकासमा हामी सबै जनप्रतिनिधिहरूले मेयरलाई सहयोग गर्छौं भनेकै छौं,' उनले भने 'मेयर सावको संस्थागत निर्णय बेगर आफूखुसी काम गरिनु परिपक्क र नियम विपरीत छ।' मेयर राईले प्रत्येक हप्ता धरानका विभिन्न चोकहरूमा लागूऔषध विरुद्धको अभियान पनि सञ्चालन गर्ने गरेका छन्। यो अभियानमा पनि राईले उपमहानगरपालिकाबाट संस्थागत निर्णय नगरेको पाइएको छ। यस सम्बन्धमा विधि र प्रक्रियाको कुरा गर्दा मेयर राईले सामाजिक सञ्जालमा विभिन्न गाली गर्दै सिंगो धरानलाई बद्नामी बनाएको नगरबासीको भनाइ छ। नागरिक दवाव सञ्जाल धरानका संयोजक डाक्टर राजेन्द्र शर्माले २०४६ सालको आन्दोलनपश्चात् विना कार्ययोजना दलहरू सत्तामा पुगेझै हर्कराज राई पनि आन्दोलनको मैदानबाट विना कार्ययोजना मेयर भएकाले धरानको विकास निर्माणका काम विना योजना अगाडि बढाइएको बताए। मेयर राईले इमान्दारितापूर्वक काम गर्ने भएपनि विना प्लान गरिएका कामले धरानलाई कुहिरोको काग बनाउने उनको भनाइ छ। धरान बनाउने मेयर राईको अभियानको विषयमा उपमेयर अईन्द्रविक्रम बेघा र प्रमुख प्रशासकीय अधिकृत उद्धव रिजाललाई सोध्दा उपमहानगरपालिकाबाट संस्थागत निर्णय र कार्यपालिका बैठकबाट अनुमोदन नगरिएको बताए। बेघाले समृद्ध धरान बनाउने अभियानमा संस्थागत निर्णय गरेरै अगाडि बढ्ने बताए। प्रमुख प्रशासकीय अधिकृत रिजालले उपमहानगरपालिकाबाट हुने सबै काम संस्थागत निर्णयबाट गर्दा उत्तम हुने बताए। उनले आफू भर्खर उपमहानगरको कार्यालय प्रमुख भएर आएकाले उपमहानगरका सबै कामलाई विधि र प्रक्रियाको माध्यमबाट संस्थागत गर्दै लैजाने बताएका छन्।"
भक्तपुर २ मा प्रतिनिधिसभा र प्रदेशसभाका लागि कांग्रेसका ५३ आकांक्षी,"काठमाडौं : आगामी मङ्सिर ४ गतेका लागि घोषित प्रतिनिधिसभा र प्रदेशसभा निर्वाचनमा भक्तपुर क्षेत्र नं २ को प्रतिनिधिसभा र प्रदेशसभा क र ख को सदस्यका लागि नेपाली कांग्रेसका ५३ जनाले उम्मेदवार बन्ने आकांक्षा व्यक्त गरेका छन्। कांग्रेसका अनुसार प्रतिनिधिसभाका लागि पाँच प्रत्यक्ष र आठ जना समानुपातिक, प्रदेशसभातर्फ क्षेत्र नं। २ (क) मा नौ प्रत्यक्ष र ११ जनाले समानुपातिक उम्मेदवारका लागि आकांक्षा व्यक्त गरेको जनाइएको छ । त्यस्तै क्षेत्र नं। २ (ख) का लागि १० प्रत्यक्ष र १० समानुपातिक गरी २० जनाले उम्मेदवार बन्ने आकांक्षा व्यक्त गरेका हुन्। क्षेत्र नं २ को प्रतिनिधिसभा सदस्यका लागि प्रत्यक्षतर्फका आकांक्षीमा जिल्ला सभापति दुर्लभ थापा, केन्द्रीय सदस्य मदनकृष्ण श्रेष्ठ, सुनिल ठकुरी, कविर राणा र विनोदप्रकाश कायस्थ छन्। त्यस्तै समानुपातिकतर्फ जिल्ला नेता अष्ट कवे, नारायणभक्त खायमली, अच्युतप्रसाद मिश्र, रमा कोइराला पौडेल, जयराम श्रेष्ठ, मीना ढकाल, सविन ढुङ्गेल र माथवरसिंह बस्नेतले उम्मेदवारको आकांक्षा व्यक्त गरेको जनाइएको छ । त्यसैगरी प्रदेशसभा क्षेत्र नं। २ (क) मा प्रत्यक्षतर्फ विष्णुराज कार्की, भेषबहादुर कार्की, कृष्णमुरारी न्यौपाने, उद्धव सिलवाल, सुमन कार्की, दिपेन्द्र थापामगर, कविन्द्र मिश्र, अङ्गत खड्का र सुरेन्द्र केसीले उम्मेदवार बन्ने आकांक्षा राखेको नेपाली कांग्रेस भक्तपुर क्षेत्र नं। २ का सचिव सविन ढुङ्गेलले जानकारी दिए। त्यस्तै समानुपातिकतर्फ दिपक थापा, राजन बके, राजनकाजी त्वाती, विदुरमानसिं बस्नेत, सङ्गीता थापा, शिवराम न्यौपाने, सुवास कार्की, जीवन श्रेष्ठ, रामगोपाल न्यौपाने, रामेश्वर ध्वजु र सुनिता खत्री छन्। यस क्षेत्रमा सूर्यविनायक नगरपालिका वडा नं १ देखि १० सम्मको भूगोल समेटिएको छ । गत स्थानीय निर्वाचनमा यहाँका १० वडामध्ये नेपाली कांग्रेसले पाँचमा वडाअध्यक्ष जितेको थियो भने पाँचमा वडाअध्यक्षसहित नगरप्रमुख तथा उपप्रमुखमा नेकपा (एमाले)विजयी भएको थियो । प्रदेश सभा क्षेत्र नं। २ (ख) मा प्रत्यक्षतर्फको उम्मेदवारका लागि दुई जना पूर्वसभापतिहित १० जनाले आकांक्षा व्यक्त गरे । मध्यपुरथिमि नगरपालिकाको पूरै भाग समेटिएको यस क्षेत्रको प्रत्यक्षतर्फको उम्मेदवारका लागि पूर्वजिल्ला सभापति गणेशमान चक्रधर र महेश श्रेष्ठसहित नगरसभापति हरिदास प्रजापति, प्रदेशसभा क्षेत्रिय सभापति ओमप्रकाश श्रेष्ठ, महाधिवेशन प्रतिनिधि सन्तोष भट्टराई, केदार खड्का, ओम जिमा, रामचन्द्र (आरसी) श्रेष्ठ, गोकुल शर्मा र महासमिति सदस्य उमेश खड्काले उम्मेदवारको दाबेदारी प्रस्तुत गरेका छन्। त्यसैगरी समानुपातिकतर्फ मुरारीप्रसाद आचार्य, उर्मिला बन, बच्चुकैलास बुढाथोकी, सुबर्णजङ्ग सिजापति, अन्जनादेवी मधिकर्मी, ईन्द्रबहादुर प्रजापति, बुद्धिकुमार श्रेष्ठ, कंसबहादुर कोजु, शुसिलाकुमारी सिग्देल र लक्ष्मीशोभा प्रजापतिले उम्मेदवारको दाबेदारी दिएका छन्।रासस"
एमालेका प्रदेश सांसद रेशम चौधरीको पार्टीमा प्रवेश,काठमाडौं : सुदूरपश्चिम प्रदेशसभा सदस्य रतन थापा नागरिक उन्मुक्ति पार्टीमा प्रवेश गरेका छन्। बिहीबार काठमाडौंमा आयोजित एक कार्यक्रमकाबीच एमाले कैलालीका पूर्व अध्यक्षसमेत रहेका थापालाई अध्यक्ष रञ्जिता श्रेष्ठ चौधरीले नागरिक उन्मुक्ति पार्टीमा स्वागत गराएकी हुन्। थापासँगै त्यस्तै एमालेका पूर्वसांसद हिमाञ्चल भट्टराई लगायतका नेता तथा कार्यकर्ताहरु पनि नागरिक पार्टीमा प्रवेश गरेका छन्। नागरिक पार्टीमा प्रवेश गर्दै सुदूरपश्चिम प्रदेशसभा सदस्य थापाले जनताको भाग्य र भविष्य बदल्नको लागि एमालेले केही पनि गर्न नसकेको आरोप लगाए। उनले संघीयता नमान्ने र अखण्ड सुदूरपश्चिम भन्ने दुई नेताहरु एमालेमा रहेको बताए। त्यस्तै नागरिक उन्मुक्ति पार्टीका अध्यक्ष रञ्जिता श्रेष्ठ चौधरीले जनताको आवश्यकता अनुसार नीति निर्माण गर्न संगठित भएको बताइन्। उनले छिट्टै आफ्नो पार्टीलाई देशव्यापी बनाउने दाबी गरिन्। यसअघि चौधरीले कैलालीको क्षेत्र नम्बर १ बाट प्रतिनिधिसभाको चुनावमा उम्मेदवारी दिने घोषणा गरिसकेकी छन्। रञ्जिता २०७४ को प्रतिनिधिसभा सदस्य निर्वाचनमा सोही क्षेत्रबाट निर्वाचित रेशम चौधरीकी पत्नी हुन्। टीकापुर घटनामा दोषी रहेको अभियोगमा रेशम चौधरी भने कारागारमा छन्।
सय सिटको अडानमा कांग्रेस,"काठमाडौं : सत्ता गठबन्धनको प्रमुख दल नेपाली कांग्रेसभित्र एक सय सिट दाबीको विषय बलियो बन्दै गएको छ। पार्टी सभापति तथा प्रधानमन्त्री शेरबहादुर देउवाले भने गठबन्धनका कारण केही सिट तलमाथि हुन सक्ने अडान छोडेका छैनन्। सत्तागठबन्धन दलले कति क्षेत्रमा उम्मेदवारी दिने भन्ने विषय सिट बाँडफाँड गर्न बनेको कार्यदलले टुङग्याउन नसके पनि कांग्रेसले भने १०० सिट नछाड्ने अडानमा पार्टी पंक्ति एक ढिक्का हुँदै गएको छ। सभापति देउवाले बुधबार पार्टीका पदाधिकारी र पूर्वपदाधिकारीलाई बालुवाटारमा बोलाएर सिट बाँडफाँटका विषयमा राय बुझ्न बोलाएका थिए। बालुवाटार पुगेका पदाधिकारीहरूले १ सय सिट दाबीबाट पार्टी तल झर्न नहुने कारणसहित अडान राखेका थिए। बैठकमा सहभागी सहमहामन्त्री किशोरसिंह राठौरले पाँच दलको गठबन्धन हो। यतिभन्दा भन्दै पनि गठबन्धन मध्यकै कांग्रेस ठूलो पार्टी हो। यसकारण पनि कांग्रेसले सय सिटको अडान छोड्नु हुँदैन भन्ने विषयमै छलफल भयो। छलफलमा नेताहरूले गठबन्धन गरेर जाँदा कांग्रेस पार्टीको हैसियतलाई बिर्सन नहुने भन्दै कुनै ठाउँमा कांग्रेसको पक्षमा जनलहर छ र सजिलै जित निकाल्न सकिन्छ भने त्यहाँ गठबन्धनकै अर्को दललाई छाडेर कांग्रेसले त्याग गर्न नमिल्ने पनि बताएका थिए। कांग्रेसका वरिष्ठ नेता रामचन्द्र पौडेलले २०७४ को निर्वाचन र २०७९ को स्थानीय चुनावको परिणाम र पार्टीको पछिल्लो संगठनलाई आधार मान्नुपर्ने बताएका छन्। पौडेलले भने, सिट यतिउतिभन्दा पनि बलियो सिट कांग्रेसले दाबी गर्ने हो। कुन क्षेत्रमा जनमत कति छ ? कुन दलको अवस्था बलियो छ। जनलहर कसको कति छ ? सबै कुरालाई गहिरोमा अध्ययन गरौं भन्ने विषयमा साथीहरूले आआफ्ना कुरा राख्नुभयो। साथीहरूले सय सिट दाबी गरौं भन्नु पनि अन्यथा हैन कांग्रेस त्यो दाबी गर्न सक्छ। छलफलमा डा शेखर कोइरालाले गठबन्धन गरेर जाने निर्णय भए तापनि कांग्रेसले जित्ने ठाउँमा अर्को दललाई सिट दिन नमिल्ने बताएका थिए। कोइरालाको भनाइ उध्रित गर्दै अर्का एक नेताले भने, कांग्रेसले जित्ने स्थानमा अर्को दललाई सिट दिने गल्ती नगरौं जसका कारण गठबन्धनलाई नै बेफाइदा हुन्छ। कांग्रेसलाई धेरै सिट दिने बित्तिकै सिंगो गठबन्धनलाई फाइदा हुने हो। यसकारण पनि कांग्रेसले सय सिटको अडानबाट तल झर्नु हुँदैन। बैठकमा पूर्वउपसभापति विजयकुमार गच्छादारले २०७४ सालको आम निर्वाचनको नतिजालाई मात्र आधार बनाएर सिट बाँडफाँटको काममा लाग्न नहुने बताएका थिए। गच्छादारले भने, २०७४ मा बाम गठबन्धन थियो। त्यतिबेलाको अवस्था हेरेर अहिले निर्णय नलिऔं। अहिले धेरै स्थानमा कांग्रेसको पक्षमा जनलहर बनेको छ। कांग्रेसलाई बढी सिट चाहिन्छ यसमा कसैले आशंका गर्नुपर्ने छैन। गठबन्धन छ भन्दैमा कांग्रेसले सबै ठाउँमा जिताउन पनि नसक्ला ती अवस्थालाई पनि हेरौं। नेता अर्जुननरसिंह केसीले गठबन्धन भए २०७४ को समानुपातिक निर्वाचनको परिणामलाई पनि सिट बाँडफाँटको आधार मान्न सकिने बताए। अर्कोतिर गठबन्धन गर्दा जनताको मर्म बुझ्ने गरी गरिनुपर्ने बताए। उनले भने, गठबन्धनका न्यूनतम सिद्धान्त र मापदण्डहरू हुनुपर्छ। सिट बाँडफाँट गर्दा हरेक प्रतिनिधिसभा क्षेत्रका तीन सिटमध्ये कम्तीमा १ जना कांग्रेसको उम्मेदवार हुनुपर्छ भन्ने हो। कांग्रेस गठबन्धनको मात्रै बलियो पार्टी नभई देशमै ठूलो जनलहर भएको पार्टी भएकाले स्वभाविक रूपमा बढी सिट दाबी गर्न सक्ने बताए। गठबन्धनमा सहमतिबाट तालमेल हुन्छ। त्यति हुँदा पनि कांग्रेसले सय सिट दाबी गर्नुपर्छ। परिणाम आउने सम्भावना बोकेकालेनै दाबी गर्ने हो, उनले भने। सभापति देउवाले सबै पदाधिकारीहरूको धारणा सुनेपछि गठबन्धन गरेर जाँदा केही न केही त्याग गर्नुपर्ने अवस्था आउन सक्ने बताएका थिए। देउवाको भनाइ उध्रित गर्दै एक नेताले भने, सभापतिजीले व्यवहारिक ढंगबाट पनि हेरौं। पाँच दलको गठबन्धन हो। कांग्रेसले बलियो सिट दाबी गर्ने आधार धेरै बलिया छन्। हामीले सकेसम्म धेरै सिट दाबी गर्ने प्रयास गर्छौ। यद्यपि, गठबन्धनमा सबैको चित्त बुझाउन पनि पर्नेछ। गठबन्धनकै अन्य शीर्ष नेताहरूसँग पनि सल्लाह गरेर सकेसम्म सबै दल लचक भएर प्रस्तुत हुनुपर्छ। जम्मा १ सय ६५ सिटमा कांग्रेसले सय सिट दाबी गर्दा गठबन्धनमा आबद्घ अन्य दलहरूले समग्रमा १२७ सिटमा दाबी गरेका छन्। यसै कारण पनि सिट बाँडफाँटको गणित मिलाउन गठबन्धनको कार्यदललाई हम्मेहम्मे परेको छ।"
जबराले आफ्नो बचाउ गर्न खोज्नु स्वभाविक : मीन विश्वकर्मा,"काठमाडौं : निलम्बित प्रधानन्यायाधीश चोलेन्द्र शम्शेर जबराले महाभियोग सिफारिस समितिको औचित्यमाथि नै प्रश्न उठाएका छन्। सिंहदरबारमा बिहीबार बसेको समिति बैठकमा दोस्रो दिन बयान दिने क्रममा जबराले महाभियोगमा प्रस्तावक रहेका सांसद छानविन समितिमा रहनु न्यायोचित नभएको भन्दै समितिको औचित्यमाथि नै प्रश्न उठाएका छन्। त्यस्तै उनले समितिको असक्षम र पूर्णतः विफल भएको भन्ने आरोप पनि उचित नभएको बताए। बिहीबार जबरामाथि दुईवटा प्रश्न सोधिएको थियो । समितिका सभापति रामबहादुर विष्टले अर्को बैठक आइतबार बस्ने र थप प्रश्न सोधिने जानकारी दिए। उनले प्रश्नको जवाफ जबराले दिइरहेको भन्दै जबाफका बारेमा पछि छलफल हुने र निष्कर्षमा पुगिने बताए । मंसिर ४ गते चुनाव रहेकाले त्यसअघि नै सबै प्रक्रिया पुरा हुने उनको भनाइ छ। छलफलपछि कांग्रेस सांसद मीन विश्वकर्माले बिहीबार ५ र ६ नम्बरको प्रश्न सोधेका थिए। बयानका क्रममा जबराले आफ्नो बचाउ गर्न खोज्नु स्वभाविक भएको बताए। त्यस्तै, माओवादी केन्द्रकी सांसद रेखा शर्माले समितिको प्रक्रियाका बारेमा नै प्रश्न उठाएको धारणा राखिन्। संविधानअनुसार नै समिति गठन भएको उनले जानकारी दिइन्। समितिले जबरालाई सोध्नका लागि ४३ वटा प्रश्न तयार गरेको छ । गत फागुन १ गते जबराविरुद्ध विभिन्न २१ वटा आरोप लगाएर प्रतिधिधिसभामा महाभियोग दर्ता भएको थियो ।"
जिउँदै मान्छे जलाएको आरोप लागेका अफताब आलम रौतहट २ बाट सिफारिस,काठमाडौं : निलम्बित सांसद अफताब आलम रौतहट क्षेत्र नं २ बाट सिफारिस भएका छन्। इटा भट्टामा मान्छेलाई जिउँदो जलाएको आरोप लागेका उनी अहिले थुनामा रहेका छन्। अघिल्लो प्रतिनिधिसभा निर्वाचनमा पनि सोही क्षेत्रबाट विजयी भएका आलमलाई रौतहटको क्षेत्रीय कमिटीले पुनः प्रतिनिधिसभा उम्मेदवारका लागि सिफारिस गरेको हो। उनीविरुद्ध विसं २०६४ चैत २७ गते शेख इद्रिसको घरमा बम विस्फोट गराएको आरोप छ। सो घटनामा त्रिलोक प्रताप सिंह र ओसी अख्तरको मृत्यु भएको थियो। घाइतेहरुलाई भने जिउँदै जलाएको आरोप उनीमाथि लागेको छ।
राप्रपा नेपालले मेचीमहाकाली राष्ट्रिय स्वाभिमान यात्रा गर्ने,"काठमाडौं : राप्रपा नेपालले मंसिर ४ मा हुने निर्वाचनलाई लक्षित गरेर मेचीमहाकाली राष्ट्रिय स्वाभिमान यात्रा गर्ने भएको छ। राप्रपा नेपालको बिहीरबार बसेको सचिवालय बैठकको निर्णयअनुसार मेचीको काँकडभिट्टाबाट हुने मेचीमहाकाली राष्ट्रिय स्वाभिमान यात्रा महाकालीको वनवासमा पुगी काठमाडौं आएर समापन हुनेछ। यस्तै विभिन्न समान विचारधारा भएका राजनीतिक दल, समूह तथा व्यक्तिहरुसँग आवश्यक परामर्श गर्ने जिम्मेवारी पार्टीका उपाध्यक्ष एवं राजनीतिक विभाग प्रमुख दिलनाथ गिरीलाई दिने निर्णय बैठकले गरेको छ । बैठकमा महामन्त्री सुशिल कुमार श्रेष्ठले राष्ट्रिय स्वाभिमान यात्रा तयारी, महामन्त्री भास्कर भद्राले प्रत्यक्ष र समानुपातिक उम्मेद्वारी, महामन्त्री केशवराज श्रेष्ठले सञ्चार, प्रवक्ता सुरेश आचार्यले प्रचारप्रसार र सहमहामन्त्री दमन वस्नेतले स्रोत परिचालनसम्बन्धी कार्य प्रगति विवरण प्रस्तुत गरेका थिए।"
प्यूठान प्रदेश (ख) मा कांग्रेसबाट तीन जना सिफारिस,"बुटवल : नेपाली कांग्रेस प्यूठान क्षेत्र नम्बर (ख) को बिहीबार बसेको क्षेत्रीय समिति बैठकले मंसिर ४ गते हुने निर्वाचनका लागि प्रत्यक्षतर्फ तीन जनाको नाम सिफारिस गरेको छ। क्षेत्रीय पार्टी सभापति रोज राणा, पूर्व जिल्ला पार्टी सभापति शालिकराम पण्डित र महाधिवेशन प्रतिनिधि मेनका घिमिरेको नाम सिफारिस गरिएको हो। पहिलो नम्बरमा राणा, दोस्रोमा घिमिरे र तेस्रोमा पण्डितको नाम सिफारिस भएको क्षेत्रीय सभापति राणाले जानकारी दिए। तीन जनामध्ये पार्टी केन्द्रीय समितिले एक जनालाई उम्मेदवारका लागि टिकट दिने छ। प्रदेश (क) मा ६ जना सिफारिस प्रदेशसभा सदस्यका लागि प्यूठान (क) मा नेपाली कांग्रेसले प्रत्यक्षतर्फ ६ जनाको नाम सिफारिस गरेको छ। बिहीबार बसेको क्षेत्रीय समिति वैठकले उम्मेदवारको सिफारिस गरेको हो। पार्टी पूर्व जिल्ला उपसभापति हुकुम बहादुर विष्ट, पूर्व जिल्ला कोषाध्यक्ष एवं महासमिति सदस्य मान वहादुर वली, वर्तमान जिल्ला सहसचिव नारायण ज्ञवाली, कोषाध्यक्ष दिपक केसी, जिल्ला समिति सदस्य रामचन्द्र पौडेल, क्षेत्रीय समिति सदस्य जेन्टिल गौतम र भरत कुमार श्रेष्ठको नाम सिफारिस भएको कांग्रेस जिल्ला सभापति विष्णु कुमार गिरीले जानकारी दिए। प्रतिनिधी सभा सदस्यको सिफारिस शनिबार निर्णय हुने गिरीले बताए।"
राष्ट्रिय सभाबाट योगमाया आयुर्वेद विश्वविद्यालय विधेयक २०७९ स्वीकृत,"काठमाडौं : राष्ट्रिय सभाको बैठकले योगमाया आयुर्वेद विश्वविद्यालय विधेयक, २०७९लाई स्वीकृत गरेको छ । शिक्षा, विज्ञान तथा प्रविधिमन्त्री देवेन्द्र पौडेलले प्रस्तुत गरेको सो विधेयकमा प्रतिनिधिसभाबाट भएको संशोधन स्वीकारसहित पुनः पारित गरेको हो । बैठकले भौतिक पूर्वाधार तथा यातायातमन्त्री मोहम्मद इश्तियाक राईले प्रस्तुत गरेको सहरी क्षेत्र सार्वजनिक यातायात (व्यवस्थापन) प्राधिकरण विधेयक, २०७६ माथि प्रतिनिधिसभाबाट भएको संशोधनमाथि विचार गरियोस् भन्ने प्रस्तावलाई स्वीकृत गरेको छ ।"
जबराको दोस्रो दिनको बयान सुरु,"काठमाडौं : महाभियोग लागेका निलम्बित प्रधानन्यायाधीश चोलेन्द्रशमशेर जबराको दोस्रो दिन बयान सुरु भएको छ। जबरासँग प्रतिनिधिसभा, महाअभियोग सिफारिस समितिले बयान लिइरहेको छ। बुधबार संसदीय समितिमा जबराले चारवटा प्रश्नको जवाफ झन्डै चार घन्टा लगाएर दिएका थिए। निलम्बित प्रधानन्यायाधीश जबराले आफू दोषी नभएको तर सबैले आफूमाथि एक पक्षीयरुपमा आरोप लगाएको बयान दिएका थिए। समितिले ४३ वटा प्रश्न तयार पारेको छ। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेको लगायतका आरोप जबरामाथि लगाइएको छ। महाभियोगबारे छानविन गर्न ११ सदस्यीय समिति गठन भएको छ।"
बालुवाटारमा सत्ता गठबन्धनको बैठक : सिट बाँडफाँटको टुंगो लाग्दा त ?,"काठमाडौं : आगामी निर्वाचनमा सिट बाँडफाँटको टुंगो लगाउन सत्ता गठबन्धनको बैठक बालुवाटारमा बसिरहेको छ। प्रधानमन्त्री निवास बालुवाटारमा बैठक केहीबेर अघिदेखि बसिरहेको कांग्रेस सभापति एवं प्रधानमन्त्री शेरबहादुर देउवाको सचिवलायले जनाएको छ। बैठकले मंसिर ४ मा हुने प्रतिनिधि सभा र प्रदेश सभा निर्वाचनमा सिट बाँडफाँटको विषयमा आज टुंगो लगाउने बताइएको छ। बुधबार गठबन्धनको कार्यदलसहित बसेको गठबन्धनका शीर्ष नेताहरुको बैठकमा सिट बाँडफाँटबारेमा गम्भीररुपमा छलफल भए पनि कुनै निष्कर्षमा पुग्न सकेको थिएन। यसअघि बैठकमा नेपाली कांग्रेसले एक सय, नेकपा (माओवादी केन्द्र)ले ६०, नेकपा (एकीकृत समाजवादी)ले ४०, जनता समाजवादी पार्टी नेपालले ३२ र जनमोर्चाले दुई सिटको दाबी गरेका थिए। सो विषयमा सहमतिका लागि शीर्ष नेतासहितको बैठकमा नियमित छलफल हुँदै आएको छ।"
ऋषिपञ्चमी मनाइँदै : टेकुको ऋषेश्वर मन्दिरमा भक्तालुको भीड,"काठमाडौं : भाद्र शुक्ल पञ्चमीका दिनमा मनाइने ऋषिपञ्चमी हिन्दु नेपाली नारीले अरुन्धतीसहित सप्तऋषिको पूजा आराधना गरी मनाएका छन् । महिलाले बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई ३६५ वटा दत्तिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । अरुणन्धतीसहित सप्तऋषि कस्यप, अत्री, भारद्वाज, वशिष्ठ, जमदग्नी, गौतम र विश्वामित्रको पूजा आराधना गरी तीज व्रत समापन गर्ने प्रचलन छ । रजस्वला भइसकेका नारीहरुले भविष्य पुराणका अनुसार ब्रह्म हत्याको पापमुक्ति तथा रजस्वला भएका अवस्थामा जानी नजानी भए गरेका पापजन्य कार्यबाट मुक्ति मिलोस भन्नाका लागि सप्तऋषिको पूजा गर्ने प्रचलन रहेको कथन छ । ऋषिपञ्चमीका अवसरमा काठमाडौँको टेकुस्थित ऋषेश्वर मन्दिरमा सप्तऋषिको दर्शन तथा ऋषिपञ्चमी मेला भर्न आएका महिला भक्तजनहरुले ऋषेश्वरको दर्शन तथा पूजा आराधना पछि नाचगान पूजा अर्चना गरेका छन । मन्दिरमा प्रत्येक वर्ष ऋषिपञ्चमीका अवसरमा विशेष मेला सहित दशनार्थी महिलाहरूको भीड लाग्ने गर्दछन् ।"
बस्ती पहिरोको जोखिममा परेपछि रातभर जाग्राम,"जाजरकोट : जाजरकोटको नलगाड नगरपालिका४ को पिपलचौरका प्रेमबहादुर रावल ठुलो पानी परेको दिन रातभर सुत्दैनन्। पहिरो खस्ने डरले जाग्राम बसेर रात काट्ने गरेको उनले सुनाए। उनले भने 'पहिरोले बस्ती नै जोखिममा छ। छोडेर काहाँ जाउँ अन्त जाने ठाउँ पनि छैन। जोखिम मोलेरै बस्न बाध्य छौ।' बस्ती पहिरोको उच्च जोखिममा परेको छ। बस्ती नजिकैको गाँरेखोलाको कटान भएको र पहिरोले एक साथ क्षति गर्न थालेपछि पिपलचौर बस्ती उच्च जोखिममा परेको हो। त्यहाँ दर्जन बढी घर पहिरोको उच्च जोखिममा छन्। पहिरो तथा खहरे खोलाको कटानले गर्दा बस्ती जोखिममा परेको स्थानीय रविन्द्र गौतमले बताए। कालिमाटी सिर्के सडक निर्माण गर्दा यसको असर परेको गौतमले बताए। 'सडक निर्माणको समयमा थुपारेको माटो पानीले बगायो, खोलो बन्यो र कटान थाल्यो, त्यसले गर्दा अहिले आएर बस्ती नै धरापमा परेको छ, उनले भने। पहिरो रोकथाम तथा नियन्त्रण समयमै गरिएन भने यसबाट ठुलो क्षति पुग्ने गौतमले बताए। सानो पानी पर्दा पहिरो जान्छ। यसबाट यहाँका मकबहादुर सिंह, सन्देश रावल, प्रेमबहादुर रावल, कलम रावल, सत्यलालगौतम, कल्पनापन्त, मनबहादुर खत्री लगायतका घर जनकल्याण आधारभूत विद्यालय जोखिममा रहेका छन। 'पहिरो रोकथाम तथा नियन्त्रणतर्फ कतैबाट पनि पहल हुन सकेको छैन', पिपलचौरका राजेन्द्र रावलले भने। यो पहिरो रोकथाम नगरिए उब्जाउ जमिन बगेर जाने खतरा हुने रावलले बताए। पहिरोले गर्दा यहाँका मान्छेहरू त्रासमा छन। स्थानीय सत्यलाल गौतमले पहिरोले आफ्नो जग्गा नै गइसकेको बताए। यो सबै रोडका कारणले सिर्जना भएको उनले बताए। 'यो रोकथाम र नियन्त्रण कसरी हुन्छ सबैले एक पटक सोचौं। जालीको व्यवस्थापन गर्न सकेमा बस्ती जोगाउन सकिन्छ होइन भने गाह्रो छ', उनले भने। वडा तथा नगर सरकारले पिपलचौर पहिरोका विषयमा आवश्यक पहल लिनुपर्ने देखिन्छ।"
दुर्घटनामा हात गुमाएका केसी र राई नेपाल फर्किने पर्खाइमा,"साउदी : साउदी अरेबियामा रोजगारीको क्रममा सडक दुर्घटनामा परी १ हात गुमाएका दाङका हेमराज केसी र मोरङका अरुण राई नेपाल फर्किने पर्खाइमा छन्। साधारण कामदारको रुपमा साउदी पुगेका दाङ ५ का हेमराज केसी काठमाडौंमा रहेको नासिर हाउसिङ मेनपावरबाट २२ मार्च २०२२ का दिन साउदी उडेका थिए । साउदीको अजमल कम्पनीमा बेकरीको रुपमा कार्यरत उनी २५ अप्रिलको दिन कम्पनीको गाडीमा रुम फर्कने क्रममा सडक दुर्घटनामा परेका थिए। दुर्घटनामा परी झापाका एक नेपालीको मृत्यु भएको र अन्य घाइते भएका थिए। सोही घटनामा केसीले एक हात गुमाएका थिए । दुर्घटनासँगै हात गुमाएका केसीको कम्पनीले साधारण उपचार गरेर अहिले बेवास्ता गरेको छ। उनले कम्पनीले आवश्यक उपचार पनि नगरेको भन्दै गुनासो गरेका छन्। साथै मेनपावरले समेत सहयोग नगरेको उनको भनाइ छ। उनी साउदीमा सप्लायर्स कम्पनीमा कार्यरत रहेका थिए । ड्राइभर भिषामा साउदी अरेबिया पुगेका मोरङ बेलबारी६ का अरुण राईले पनि सडक दुर्घटनामा एक हात गुमाएका छन्। राई वैदेशिक रोजगारीको क्रममा १ जुन २०१९ मा नेपालमा रहेको नारायणी मेनपावरबाट साउदीस्थित अल मसार कम्पनीमा ड्राईभरको लागि गएका थिए । ड्राईभर कामको लागि नेपालमा गरिएको सम्झौता अनुसार १८ सय रियल प्रतिमहिना दिने सर्तमा साउदी पुगे तापनि उक्त कम्पनीले १२०० मात्र दिने सर्तमा काम दिएको र सोही काम गरेका थिए। काम गर्दै जाँदा २५ जनावरी २०२० मा सडक दुर्घटना भयो । दुर्घटना भएलगत्तै हस्पिटल लाँदै गर्दा उनीसँगै रहेका सहचालक भारतीय नागरिकको मृत्यु भयो। दुर्घटनामा उनले एक हात गुमाए। कम्पनीका अनुसार स्वदेश फिर्ताको लागि आवश्यक काम भइरहेको र पाउनु पर्ने सेवा सुविधा र सडक दुर्घटनामा देखिएको गल्तीलाई मध्यनजर गर्दै स्वदेश फिर्तामा केही ढिलाइ हुने भनेता पनि २ वर्षदेखि राई साउदीमा नै बिना काम अलपत्र परेका छन्। सम्बन्धित मेनपावर पनि यो अवस्थामा बेखबर रहेको जानकारी राईले दिए। राईले सडक दुर्घटनामा आफ्नो गल्ती पुलिस केसमा देखाएको बताए। केश तनफिज कोटमा रहेको र हालसम्म पनि कुनै सुनाई नभएको उनको भनाइ छ। हात गुमाएका पिडित केसी र राईको बारेमा दुतावासमा जानकारी दिए लगत्तै दूतावास रियादले सम्बन्धित कम्पनी, मेनपावर, र पीडितसँग छलफल गरी आवश्यक सहयोगको लागि सम्बन्धित निकायको ध्यानाकर्षण गराएको छ। पीडितले पाउनुपर्ने सेवा सुविधा जोड दिएको छ । राईको पक्षमा देखिएको पुलिस केसलाई तनफिज कोटको फैसला अनुसार स्वदेश फिर्ताको लागि एक्जिट प्रकिया गरी आवश्यक सहयोग गर्ने जानकारी दुतावासले दिएको छ। साथै केसीले पाउनु पर्ने इन्सुरेन्स रकम लगाएत अन्य कुराको सहयोग गर्ने बताउँदै विना उपचार र सेवा सुविधा नदिइ कम्पनीले स्वदेश फिर्ता गर्न लाग्ददा दुतावासले उडान रद्द गराएको छ । राईले साउदी अरेबिया जाने क्रममा काठमाडौंको गंगबुमा रहेको नारायणी मेनपाव १ लाख २५ हजार तिरेको थिएँ भने केसीले नासिर हाउजिङ मेनपावलाई १ लाख ८५ हजार बुझाएका थिए । स्वदेश फिर्ता हुने आशामा रहेका राईको अवस्थालाई मध्यनजर गर्दै साउदीमा कार्यरत नेपालीहरुले सि डी सी ग्रुपले आयोजना गरेको सांस्कृतिक कार्यक्रममा रकम संकलन गरी ६ हजार साउदी रियल सहयोग गरेका थिए भने केसीले सम्बन्धित कम्पनीले आवश्यक उपचार नगरेकोले थप उपचारका लागि आवश्यक सहयोग गरिदिनु आग्रह समेत गरेका छन्।"
पहिरोले अवरुद्ध नारायणगढमुग्लिन सडक साढे आठ घण्टापछि खुल्यो,चितवन : पहिरोले अवरुद्ध नारायणघाट मुग्लिन सडक सञ्चालनमा आएको छ। अविरल वर्षाका कारण आएको पहिरोले आठ घण्टाअघि सडक अवरुद्ध भएको थियो। बिहान ६ बजे खसेको पहिरो दिउँसो साढे दुई बजे हटाइएको हो। दुईवटा डोजरले लगातार पहिरो पन्छाएका थिए। भरतपुर महानगरपालिका२९ मा रहेको केराबारीमा बिहान ६ बजे लेदोसहितको पहिरो खसेको हो। पहिरो हटाएपनि सवारी जाम भएको छ। त्यस्तै उक्त सडक खण्डको १८ किलो र ५ किलोमा खसेको पहिरो भने पहिलै हटाइएको थियो। पहिरोले सडक अवरुद्ध हुँदा गाडी र यात्रु अलपत्र परेका थिए।
भासिएको पाल्पा बुटवल सडक शुक्रबार साँझबाट सञ्चालन हुने,"तानसेन : सिद्धार्थ राजमार्गको पाल्पा बुटवल सडक खण्ड भासिएको छ। पाल्पा बुटवल सडकको तिनाउ गाउँपालिका५, हिउँदे खोला क्षेत्रमा सडक भासिएको हो। दुई दिनसम्म परेको अविरल वर्षाका कारण ४० मिटर सडकको अधिकांश भाग भासिएको छ। बिहीबार बिहान केही समय अवरुद्ध भएको सडक केही मर्मतपछि सवारी साधन सञ्चालन भएको थियो। तर दिउँसो ३ बजेदेखि सडक पूर्ण रूपमा अवरुद्ध बनेको छ। भासिएको सडक क्षेत्रमा अहिले केही सानो बाटो बनाई हलुका सवारी साधन जीप, कार, मोटरसाइकललाई आवतजावत गराएको छ। ठुला सवारी साधन भने भित्ताबाट डाइभर्सन गर्ने र ठुलो बाटो निर्माण गरेर सञ्चालन गर्न सकिने सडक डिभिजन कार्यालय पाल्पाका डिभिजन प्रमुख प्रदीपमणी निरौलाले जानकारी दिए। ससाना सवारी साधन पास गराएपछि बेलुकादेखि बाटो पूर्ण रूपमा बन्द गरिने छ। तीनवटा मेशिन परिचालन गरी रातभरि काम गर्ने र पानी नपरेमा भोलि दिउँसोसम्म अवरुद्ध सडक सञ्चालन गर्न सकिने कार्यालयका सूचना अधिकारी इन्जिनियर महेश्वर लम्सालले जानकारी दिए। सडक पुर्ण रूपमा सञ्चालन नहुँदासम्म तानसेन बुटवल सडकमा यात्रा नगर्न सर्वसाधारणलाई जिल्ला प्रहरी कार्यालय पाल्पाले अनुरोध गरेको छ। हिउँदे खोला क्षेत्रमा सयौं सवारी साधन अलपत्र परेका छन। यो राजमार्गमा पाल्पा, गुल्मी, अर्घाखाँची, स्याङ्जा, बाग्लुङ, कास्की, पर्वत क्षेत्रका यातायात सञ्चालन हुँदै आएको छ। हिउँदेखोलाको क्षेत्रमा चुनढुंगा खानी सञ्चालनमा रहेको र यस सडक खण्ड हुँदै अत्यधिक भार भएका सवारी साधन सञ्चालन हुँदा सडक भासिने गरेको छ।"
"बजार अनुगमन: व्यवसायी दर्ता, नविकरण, मुल्य सूची भेटिएन","बाजुरा : बुढीगंगा नगरपालिकाअन्तरगत साफे मार्तडी सकड खण्डमा पर्ने मुख्य बजारको अनुगमन गरिएको छ । बुढीगंगा नगरपालिका र घरेलु तथा साना उद्योग विकास समितिको आयोजना जिल्ला प्रशासन कार्यालयको समन्वयमा बजार अनुगमन गरिएको सहायक प्रमुख जिल्ला अधिकारी लोकेन्द्र बिष्टले बताए । साफे मार्तडी सडक अन्र्तगत मुख्य बजारहरु रिठा बजार, बेलामांडौं , बाम्का , फालासेन र ताँप्रीसेरा लगायतका बजारमा अनुगमन गरिएको हो । अनुगमनका क्रममा फेला पारिएका म्याद सकिएका अखाद्य वस्तु घर निर्माण गर्दा प्रयोग हुने पेन्ट गैर कानुनीरुपमा बिक्री वितरण गर्दै भेटिएको छ। सोही क्रममा अवैध घरेलु मदिरालगायत ४६ हजार ५ सय ५० रुपैयाँ बढीका सामान फेला पारेर नष्ट गरिएको प्रमुख जिल्ला अधिकारी विष्टले बताए । बुढीगंगा नगरपालिकाका उपप्रमुख माया खड्का कुवरका अनुसार साफे मार्तडी सडक अन्र्तगत बजारका विभिन्न किराना पसल, मदिरा पसल हाडवयर, औषधि पसल, कपडा पसल तथा होटेलहरुमा अनुगमन गरिएको हो। कालोबजारी नियन्त्रण गर्ने, म्याद गुज्रेका सामग्री बिक्री वितरणमा रोक लगाउने र उपभोक्ता अधिकारका विषयमा जानकारी दिने उद्देश्यले अनुगमन गरिएको कुवरले बताइन् । व्यापारीलाई म्याद गुज्रेका सामग्री बिक्री नगर्न र उपभोक्तालाई उपभोग्य मिति तथा लेबल हेरेर मात्र खरिद गर्न आग्रह गरिएको उनले बताइन् । बुढीगंगा नगरपालिकाकी उपप्रमुख माया खड्का कुवरको संयोजनमा बजार अनुमगन गरिएको हो। अनुगमनका क्रममा अधिकांश व्यापारीहरुले व्यवसायी दर्ता, नविकरण, मुल्य सूची र बिलजस्ता कुराहरु लागू नगरेको पाइएको अनुगमन टोलीका संयोजक तथा नगर उपप्रमुख माया खड्का कुवरले बताइन् । सबै व्यवसायीहरुलाई यो महिनाभित्र नगरपालिकामा आएर व्यवसायी दर्ता गराउनको लागि निवेदन दिन जानकारी दिएको कुवरले बताइन् । सबै व्यापारीहरुलाई दर्ता नविकरणका लागि सुझाव र जानकारी दिएको र दोस्रो पटक पनि अटेर गरेको पाइएमा कानुनी कारवाही अगाडि बढाउने बताइन्।"
लमजुङको ढोडेनीबेंसीमा पहिरोले १० घरपरिवार विस्थापित,"बेंसीसहर : अविरल वर्षासँगै आएको बाढीपहिरोले लमजुङको दोर्दी गाउँपालिका६, ढोडेनीबेंसीका १० घरपरिवार विस्थापित भएका छन्। जिल्ला प्रहरी कार्यालय लमजुङका अनुसार पहिरोले दुई घरमा पुरै क्षति बनाएको छ। अन्य दुई घरमा लेदो पसेको छ भने चार घर जोखिममा छन्। पहिरोले १० घरपरिवार विस्थापित बनाउनुका साथै ४० रोपनी खेतबारी नोक्सान बनाएको दोर्दी गाउँपालिका६, का वडाअध्यक्ष नन्दराज गुरुङले बताए। स्थानीयका अनुसार करिब डेढसय मिटरमाथि पहराबाट पहिरो खसेको छ। गाउँपालिका अध्यक्ष युवराज अधिकारीले विस्तापित बनाएका र जोखिममा पारेकाहरूलाई उद्धार र राहतको काममा जुटेको बताए। पहिरोले एउटा बोर्डिङ स्कुलको बस, स्थानीयको ट्याक्टरमा पनि क्षति पुर्याएको छ। विद्युतका पोलहरू पनि ढलेका छन्। पहिरोले दोर्दी गाउँपालिका केन्द्र नौथर शेराबाट सिमीताँजे जाने सडक बन्द भएको छ। सो सडक बन्द भएपछि १२ मेगावाटको दोर्दी १ आयोजना, २५ मेगावाटको माथिल्लो दोर्दी 'ए' र ५४ मेगावाटको सुपरदोर्दी 'ख' जलविद्युत् आयोजना प्रभावित भएका छन्। माथिल्लो क्षेत्रको सिमी, ताँजेलगायतका गाउँ पनि पहिरोले प्रभावित भएका छन्। यस्तै, सुन्दरबजार नगरपालिका४, दुराडाँडामा पहिरोले धन्सार भत्किँदा एउटा भैंसी र एउटा पाडो मरेको छ। अर्चल्यानीको पोखरीटाउका भन्ने स्थानमा डिलबहादुर भुजेलको धन्सार पहिरोले भत्काउँदा दुईवटा पशुचौपाया क्षति भएको जिल्ला प्रहरी कार्यालयका सूचना अधिकारी इन्सपेक्टर जगदिश रेग्मीले जानकारी दिए।"
मदन भण्डारी राजमार्ग : पुल नहुँदा जोखिम मोलेर यात्रा,"गुल्मी : सडक कालोपत्रे भएपनि खोलाहरुमा पक्कीपुल नहुँदा सर्वसाधरण नागरिकहरु बर्खामा जोखिम मोलेर यात्रा गर्न बाध्य छन् । पुलबीनाको कालोपत्रे सडकले मदन भण्डारी राजमार्गलाई गिज्जाइरहेको छ । सामान्य झरी पर्दा पनि खोला बढेर यात्रुहरु गन्तव्यमा पुग्न सक्दैनन् । गुल्मीको भित्री सडक अन्तर्गत पर्ने मदाने गाउँपालिका, धुर्कोट गाउँपालिका, इस्मा गाउँपालिका र रेसुंगा नगरपालिकाका बस्तीहरुमा सडक भएर दैनिक सयौँ गाडीहरु ओहोरदोहोर गर्छन् । सदरमुकाम तम्घाससहित बुटवल, काठमाडौं पुग्नका लागि पनि यस क्षेत्रका मानिसको सजिलो गन्तव्य यही मार्ग हो । ढुक्कसँग यात्रा गर्ने नागरिकहरुको चाहना पूरा हुन कम्तीमा अझै डेढ वर्ष लाग्ने छ । मदन भण्डारी राजमार्ग अन्तर्गत पर्ने गुल्मीको तम्घाससिमलटारी खण्डमा सडक कालोपत्रे भएको चार वर्षपछि बल्ल पक्की पुल बन्ने तरखर भएको छ । छिमेकी जिल्ला प्यूठान र अर्घाखाँचीका नागरिकहरु समेत यसै सडक भएर आउजाउ गर्ने गर्छन् । सडक कालोपत्रे भएर हौसिएका नागरिकहरु पुल नबन्दा वर्षौसम्म निराश भएका थिए । चार वर्षपछि भएपनि पुल बन्ने प्रक्रियाले गति लिन थालेपछि यस क्षेत्रका नागरिकहरु उत्साहित हुन थालेका हुन् । तम्घासदेखि सिमलटारीसम्मको दुरी २८ किलोमिटर हो । मदन भण्डारी राजमार्ग योजना कार्यालय तम्घास गुल्मीका इन्जिनियर दुर्गा गौतमले तम्घासदेखि सिमलटारीसम्मका चारवटा खोलाहरुमा पक्की पुल बन्ने प्रक्रिया अघि बढिसकेको जानकारी गराए । फूलवारी खोला अर्जै, घमीर खोला, हुलाके खोला र धनार्जे खोलामा ११ मिटर चौढाइको पक्कीपुल बन्ने उनले बताए । फूलवारी र घमीर खोला पुल निर्माणका लागि पन्थ निर्माण सेवा प्रालि गुल्मीसँग ठेक्का सम्झौता भएको छ भने हुलाके र धनार्जे खोला पुल निर्माणका लागि शुनिल समिर निर्माण सेवा प्रालिसँग सम्झौता भएको छ । यी चारवटा पुल निर्माणका लागि भ्याटसहित १९ करोड २६ लाख ५५ हजार २ सय रुपैयाँ निर्माण कम्पनीसँग सम्झौता भएको इन्जिनियर गौतमले जानकारी दिए । उनका अनुसार निर्माण कम्पनीले आगामी ०८० भदौ, मंसीर र माघ महिनाभित्र पुल बनाइसक्नुपर्ने सम्झौता छ । मदन भण्डारी राजमार्ग कुन ठाउँबाट जाने भन्ने विषय नटुंगिदा बिचमा कामले गति लिन नसकेको र पुल निर्माणमा ढिलाई भएको आयोजना कार्यालयका प्रमुख शशांक मिश्रले जानकारी दिए । यसबीचमा डीपीआर तयार भए,उनले भने,अहिले मदन भण्डारी राजमार्गको सडकमा विवाद छैन् । अब कामले गति लिन्छ । गुल्मीको सिमलटारीहुँदै पुर्कोटदह, प्यूठानको सौतामारेबाट मच्छि हुँदै एउटा खण्ड र अर्घाखाँचीको बलकोट, रतनमारे, गोखुंगाहुँदै प्यूठानको मजुवासम्म जाने अर्को खण्ड तय भएको छ । मदन भण्डारी राजमार्ग पहाडी जिल्लाका नागरिकहरुको जीवनस्तर माथि उकास्ने महत्वपूर्ण योजना हो । पुल नहुँदा बर्खामा जोखिम मोलेर यात्रा गर्नुपरेको मालिका गाउँपालिका ५ छापहिलेका गाडी चालक बसन्त श्रीसले गुनासो गरे । पुल बीनाको कालोपत्रे सडकको के काम,'उनले भने,यो त मान्छे बाहिर हेर्दा चिटिक्क तर भित्र भित्रै रोगी जस्तै भएन र ?' उनले पुल निर्माणको कामलाई तत्काल सुरु गरि तोकिएकै समयमा पूरा गर्न माग गरे । हिउँदमा हिँड्न सजिलै भएपनि बर्खामा निकै कष्ट पर्ने गरेको उनको दुःखेसो छ । हुलाकेबाट तम्घास २५ मिनेटमै पुग्न सकिने भएपनि बर्खामा खोलाले बाटो छेक्दा इस्मा गाउँपालिका कार्यालय, मैदान र दर्लामचौर हुँदै घुमेर जाँदा करिब डेढ घण्टा लाग्ने गरेको उनले सुनाए ।"
पर्सामा सुकुम्बासीलाई जग्गा वितरण गर्न नापनक्साको काम सुरु,"वीरगन्ज : पर्सामा सुकुम्बासीलाई जग्गा वितरणका लागि जग्गाको नापनक्साको काम सुरु भएको छ। पर्साका भूमिहीन दलित, भूमिहीन सुकुम्बासी र अव्यवस्थित बसोबासीलाई जग्गाधनी पुर्जा वितरण गर्ने उद्देश्यले बुधबारदेखि नापनक्साको काम सुरु गरिएको हो। पर्साको पर्सागढी नगरपालिका२ को कटानीमा बुधबार डिजिटल प्रविधिबाट मेसिनको स्विच थिचेर राष्ट्रिय भूमि आयोग पर्साका अध्यक्ष तबरेज अहमद र पर्सागढी नगरपालिकाका मेयर गोकर्ण पाठकले नापनक्सा कार्यको शुभारम्भ गरेका हुन्। जिल्लाका १४ वटै पालिकामा लगत संकलनको काम जारी रहेको बताउँदै भूमि आयोग पर्साका अध्यक्ष अहमदले त्यही अनुसार बुधबार कटानीबाट यसको सुभारम्भ गरेको जानकारी दिए। भूमि आयोग पर्साका सदस्य सचिव एवं प्रमुख नापी अधिकृत नारायणकुमार श्रेष्ठले पर्साका सबै पालिकामा रहेका भूमिहीन सुकुम्बासीका लागि नापी कार्यालयले भूमि आयोगसँगको सहकार्यमा नापनक्साको कार्य अगाडि बढाएको र चाँडै भूमि सम्बन्धी समस्यामा परेका सबै नागरिकको जग्गाधनी पुर्जाको लागि प्रकृया सुरु हुने जानकारी दिए। श्रेष्ठका अनुसार सहरी क्षेत्रमा करिव ७ धुर घडेरी, ग्रामीण भेगमा करिव एक कठ्ठा घडेरी र कृषि प्रयोगका लागि करिव एक कठ्ठा १८ धुर खेत जनही उपलब्ध गराइनेछ। कार्यक्रममा पर्सागढी नगरपालिकाका मेयर गोकर्ण पाठकले पर्सागढी नगरपालिकामा रहेका भूमिहीन, भूमिहीन सुकुम्बासी लगायत भूमि सम्बन्धी समस्यामा रहेका हरेक जनताका लागि भूमि आयोगसँगको सहकार्यमा कार्य अगाडि बढाइएको र यसका लागि कर्मचारी नियुक्ति गर्नेदेखि गाउँमा आफू खटिएर भए पनि समयमै कार्य सम्पन्न गर्ने बताउँदै आवश्यक सहयोग समन्वय तथा सहकार्यका लागि आग्रह गरे। कटानीका स्थानीय बालकृष्ण श्रेष्ठले करिब ४३ वर्षदेखि भूमिहीन अव्यवस्थित भूमिमा बाउबाजेको पालादेखि बस्न बाध्यलाई भूमि आयोगले थालेको यो कार्यले राहत मिल्ने भन्दै खुशी व्यक्त गरे। यस्तै स्थानी सुस्मा श्रेष्ठले वर्षौंदेखि बस्दै आएको जग्गाजमिनको लालपुर्जा नहुँदा सुकुम्बासी जीवन बिताउनुपरेको गुनासो गरिन्। हालसम्म आश्वासनबाहेक केही पनि प्राप्त नभएको अवस्थामा बारम्बार यसरी लगत संकलन गरेर लैजाने गरिए पनि काम भने कसैले नगरेको गुनासो गर्दै उनले तर अहिले भूमी आयोगको सक्रियता र कामले जग्गाको लापूर्जा पाउने आशा पलाएको बताइन्। अध्यक्ष अहमदका अनुसार यसपटक करिव १५ हजार घरपरिवारको हाराहारीमा जिल्लामा जग्गा प्राप्तिका लागि लगत संकलन हुने प्रारम्भिक अनुमान छ। भूमि आयोग पर्साका अध्यक्ष तबरेज अहमदको अध्यक्षतामा भएको नापनक्सा उद्घाटन कार्यक्रममा पर्सागढी नगरपालिकाकी उपमेयर पूजा चौधरी, भूमि आयोगका कर्मचारी, स्थानीयवासी लगायत संचारकर्मीको उपस्थिति रहेको थियो।"
"थकाली समितिको अध्यक्षमा गजेन्द्र तुलाचन चयन, सबै केन्द्रीय सदस्य निर्विरोध","जोमसोम : थकाली सेवा समिति नेपाल (केन्द्र) अध्यक्षमा गजेन्द्र तुलाचन निर्विरोध चयन भएका छन्। मुस्ताङमा बिहिबार सम्पन्न १३ औ महाधिवेशनले तुलाचनसहित २७ जना केन्द्रीय सदस्य निर्विरोध निर्वाचित गरेको हो । महाधिवेशनबाट काठमाडौं क्षेत्रका तुलाचनलाई आगामी ३ वर्षीय कार्यकालका लागि निर्विरोध चयन गरिएको हो। केन्द्रअन्तर्गत कुल २३३ जना महाधिवेशन प्रतिनिधिमध्ये तुलाचनको मात्र एकल उम्मेदवारी परेको थियो। यसअघि चितवनमा भएको ११औं महाधिवेशनमा झिनो मतान्तरले उनी अध्यक्ष पदमा पराजित भएका थिए। यसपटक भने उनी सर्वसम्मत भएका हुन्। समितिको संशोधित विधान २०७५ अन्तर्गत भूगोल र क्षेत्रगत समावेशीताको आधारमा भएको निर्वाचनमा १९ क्षेत्रका २६ जना केन्द्रीय सदस्य निर्विरोध भएको निर्वाचन समितिका संयोजक डा ज्योति शेरचनले जानकारी दिए। डाशेरचनका अनुसार महाधिवेशनले काठमाडौं क्षेत्रबाट ५,पोखराबाट ३, बुटवलबाट २, थासाङबाट २ दुई जना र जोमसोमबाट, दाना तातोपानी, वुर्तिवाङ, बेनी, दरवाङ, बाग्लुङ, भरतपुर, मुग्लिङ, भैरहवा, नेपालगञ्ज, बिरेठाँटी, कुस्मा, गल्कोट र स्याउलीवाङबाट एकएक जना केन्द्रीय सदस्यमा निर्विरोध चयन भएका हुन्। यस्तै महाधिवेशनले समितिको केन्द्रीय सभा सदस्यमा १३ जनालाई निर्विरोध चयन गरेको छ। निर्वाचन समितिको संयोजक डा ज्योति भट्टचन र सदस्यहरू ज्ञानेन्द्र शेरचन, राजु गौचन र मिनबहादुर गौचनले सहजीकरण गरेका थिए। थकाली सेवा समितिका नवनिर्वाचित अध्यक्ष गजेन्द्र तुलाचनले सन्तुलित र क्षमतावान व्यक्तिको छनौट गरी कार्यसमितिलाई पूर्णता दिने बताए। उनले थकाली समुदायको उत्थान, कलासंस्कृति र मौलिकताको संरक्षण, संगठन सुदृढीकरण र समग्र थकाली समुदायको उत्थान र विकासलाई प्राथमिकतामा राखेर काम गर्ने प्रतिवद्धता जनाए। महाधिवेशनले विधान संशोधन समिति गठन गरेको छ। समितिले १९ वटै क्षेत्रबाट प्राप्त सुझावलाई लिपीवद्ध गर्दै विधान संशोधन गर्ने अधिकार समितिलाई प्रदान गरेको छ। अधिवेशनले ३ वर्षे कार्यकालमा भएका कार्यप्रगति, आर्थिक प्रतिवेदन, विधान संशोधन र सांगठनिक प्रतिवेदन सर्वसम्मत पारित गरेको छ। थकालीहरुको उद्गमस्थल थाक सात सय क्षेत्रको कोवाङमा भएको महाधिवेशनले थकालीहरुलाई एकतावद्ध रुपमा अघि बढाउन ऊर्जा प्रदान गरेको पूर्व महासचिव रवीन्द्र शेरचनले उल्लेख गरे। थकाली सेवा समितिको माध्यमबाट थकालीहरुको धर्मसंस्कृति र मौलिकतालाई जगेर्ना गर्ने सन्देश प्रवाह गरेको बताए।"
भरुवा बन्दुकसहित एकजना पक्राउ,बेंसीसहर : लमजुङ प्रहरीले भरुवा बन्दुकसहित एकजनालाई पक्राउ गरेको छ । क्व्होँलासोथर गाउँपालिका८ घाम्राङ घर भइ हाल वडा नम्बर९ साल्मेका २७ वर्षीय यमबहादुर राना मगरलाई प्रहरीले दुई थान भरुवा बन्दुकसहित पक्राउ गरेको हो । लमजुङका प्रहरी प्रमुख डीएसपी प्रकाश श्रीमलका अनुसार अवैध भरुवा बन्दुक लुकाई छिपाई राखेको तथा स्थानीय मानिसलाई धाक धम्की दिने गरेको भन्ने विषेश सूचनाको आधारमा प्रहरी टोलीले मंगलबार १ थान लोड गरेको र १ थान अनलोड गरेको अवस्थामा २ थान भरुवा बन्दुकसहित प्रहरीले नियन्त्रणमा लिएको हो। पक्राउ परेका राना मगरलाई जिल्ला अदालत लमजुङबाट हातहतियार तथा खरखजनासम्बन्धी कसुरमा बुधबार ७ दिनको म्याद थप अनुमति लिइ थप अनुसन्धान कार्य भइरहेको प्रहरीले जनाएको छ । संघ तथा प्रदेश निर्वाचन नजिकिएसँगै प्रहरीले अवैध रुपमा राखिएका हातहतियारबाट हुनसक्ने घटनालाई रोक्न सक्रियता बढाएको छ ।
चिया क्षेत्रको समस्या समाधान गर्न सात प्रतिबद्धता,"झापा : प्रदेश १ लाई चिया विशेष क्षेत्र घोषणा गर्नुका साथै चिया निर्यातमा भारतीय अवरोध हटाउन सङ्घीय सरकारसँग समन्वय गरी कूटनीतिक पहल गर्न सरोकारवाला पक्ष सहमत भएका छन्। पूर्वका चिया क्षेत्रमा लामो समयदेखि देखिएका समस्यालाई दिगो रूपमा समाधान गर्न संवाद समूह प्रदेश १ को आयोजनामा बिहीबार झापाको बिर्तामोडमा भएको छलफलमा मन्त्रीहरू सहितका सरोकावालाहरूले चियाको पक्षमा पहल गर्न सात बुँदे साझा प्रतिबद्धता पत्रमा हस्ताक्षर गरेको छ। वार्षिक चार अर्ब रुपैयाँ विदेशी मुद्रा आर्जन गर्ने प्रदेश १ को मुख्य नगदे बाली प्रवर्द्धन, विकास र विस्तारका लागि प्राथमिकता दिन प्रदेश सरकारमार्फत प्रदेश १ लाई चिया विशेष क्षेत्र घोषणाको पहल गर्ने, चिया क्षेत्रका समग्र समस्या सम्बोधन गर्न प्रदेशमा चिया नीतिनिर्माण गर्ने र तत्काल पहल थाल्ने प्रतिबद्धता छ। चिया निर्यातमा भारतीय अवरोध हटाउन सङ्घीय सरकारसँग समन्वय गरी प्रदेश सरकारले कूटनीतिक पहल गर्ने, श्रम ऐन र योगदानमा आधारित सामाजिक सुरक्षा कोष ऐन सरकारी तथा नीति चिया क्षेत्रमा कार्यान्वयन गर्नेगराउने, यस प्रदेशमा चियाको गुणस्तर प्रशिक्षण गर्ने ल्याबको स्थापना गर्न, आवश्यकता बमोजिम प्रदेश १ मा चिया विकास बोर्ड स्थापनाको लागि पहल गर्ने र चिया अक्सन बजारको व्यवस्थापन गर्न प्रदेश सरकारमार्फत तत्काल पहल गर्ने साझा प्रतिबद्धता जनाएको हो। उक्त सात बुँदे साझा प्रतिबद्धता पत्रमा सरोकारवालाको हस्ताक्षरपछि बिहीबार नै कृषि मन्त्री झलकबहादुर मगर (सन्देश)मार्फत प्रदेश सरकारलाई बुझाइएको छ। छलफलमा कृषि मन्त्री मगर, भूमि व्यवस्था सहकारी तथा गरिबी निवारण मन्त्री ओमप्रकाश सरावगी, सांसद जसमाया गजमेर लगायतका सरोकारवालाले प्रदेश १ लाई चिया विशेष क्षेत्र घोषणा गर्दै देखिएका समस्या नीतिगत र व्यवहारिक रुपमा समाधान गर्नेमा जोड दिएका छन्। छलफलमा प्रदेश १ कृषि मन्त्रालयका सचिव मेघनाथ तिम्सिना, राजनीतिक दलहरूका तर्फबाट नेपाली कांग्रेसका सभापति देउमान थेबे, झापाका प्रमुख जिल्ला अधिकारी छविलाल रिजाल, प्रदेश १ कृषि मन्त्रालयका योजना महाशाखा प्रमुख पशुपति पोखरेल, अखिल नेपाल ट्रेड युनियन महासंघ प्रदेश १ का इन्चार्ज भूपाल सापकोटा र नेपाल चिया बगान श्रमिक संघका अध्यक्ष दीपक तामाङ, चिया किसान तथा चिया सहकारीको तर्फबाट पर्वत डाँगी, नेपाल चिया उत्पादक संघका अध्यक्ष सुरेशकुमार मित्तल र राष्ट्रिय चिया तथा कफी विकास बोर्डका तर्फबाट इन्द्र अधिकारीले चिया क्षेत्रको अवस्था र विषयगत क्षेत्रका समस्याबारे जानकारी गराएका थिए।"
"अटो पल्टिँदा १५ महिने बालकको मृत्यु, चार घाइते","रोल्पा : रोल्पाको सदरमुकाम लिबाङरेउघा सडक खण्डमा अटो रिक्सा पल्टिदा १५ महिने बालकको मृत्यु भएको छ। मृत्यु हुनेमा माडी गाउँपालिका२ कि ललिता घर्तीको छोरा अनमोल रहेका छन्। बिहीबार बेलुका ५:३० बजे रोल्पाको लिबाङबाट रेउघा जाँदै गरेको रा १ ह ३०२२ अटो घट्ट खोला सडकमा पल्टिँदा घाइते भएका उनको उपचारका क्रममा मृत्यु भएको प्रहरीले जनाएको छ। दुर्घटनामा अनमोलकी २८ वर्षीया आमा ललिता, रोल्पा नगरपालिका१ कि ३३ वर्षीया मनकुमारी कवर, मनकुमारी कै छोरी ११ वर्षीया रोशनी र रोल्पा नगरपालिका१ हरिगाटिना कि १८ वर्षीया जानकी रावत समेत घाइते भएका छन्। उनीहरूको रेउघा अस्पतालमा उपचार भइरहेको छ। रोल्पा नगरपालिका२ मुलपानीका ५२ वर्षीय श्यामकुमार बुढाले चलाएको अटो अनियन्त्रित भई सडक छेउमा पल्टिएको जिल्ला प्रहरी कार्यालयले जनाएको छ। अटोमा ६ जना सवार थिए। उद्दारका लागि जिल्ला प्रहरी कार्यालयबाट एक टोली खटिएको थियो।"
"झापाको देउनियाँमा हात्ती आतंक, स्थानीय त्रसित","झापा : झापामा रैथाने जंगली हात्तीको कारण वन क्षेत्र आसपासका स्थानीयवासी त्रासमा बाच्न बाध्य छन्। रात परेपछि आहारको खोजीमा निस्किने जंगली हात्तीले दिनहुँ स्थानीयको घरगोठ भत्काउनुका साथै अन्नबालीमा क्षति पुर्याउँदै आएको छ। यसै क्रममा बुधबार मध्यराति चारआली जंगलबाट निस्किएको सातवटा हात्तीले बिर्तामोड नगरपालिका८ देउनियाँस्थित गौतम राइस मिल भत्काएको छ। हात्तीले मिलको पर्खाल भत्काउँदै मेसिनरी औजारमा समेत क्षति पुर्याएको मिल सञ्चालक अनिल गौतमले जानकारी दिए। मिलभित्र रहेको धान र मकै पनि हात्तीले नष्ट गरिदिएको छ। हात्तीले करिब १ लाख ४१ हजार मूल्य बराबरको क्षति पुर्याएको उनले बताए। 'चारआली जंगलबाटै निस्किएको हात्ती पहिला हाम्रो गाउँमा आउँछ, हात्तीका कारण गाउँवासी त्रसित छन्,' उनले भने, 'दिनहुँजसो हात्तीले गाउँमा कसैको न कसैको घरमा क्षति पुर्याउँदै आएको छ।' सात दिनअघि मात्र आफ्नो घरको फलामको ढोका हात्तीले भत्काएको उनले बताए। हात्तीले पवित्रा आचार्य, देवराज उप्रेतीको धान खेतमा क्षति पुर्याएको छ। लक्ष्मी घिमिरेको ग्वाली र केशव घिमिरेको घर र शौचालय हात्तीले भत्काएको छ। हात्ती नियन्त्रण तथा रोकथामका लागि सरकारसँगै ठोस योजना नहुँदा स्थानीयवासी वर्षौंदेखि पीडित बनेका छन्।"
"एक महिनाबाटै चोरीको योजना, प्रहरी देखेर भाग्न खोज्दा पक्राउ","खाँदवारी : सङ्खुवसभाको खाँदवारी नगरपालिका३ मानेभञ्ज्याङमा चोरीको प्रयास गर्ने तीन जनालाई प्रहरीले सार्वजनिक गरेको छ। धराने साहु भनिने वीरेन्द्र भगत श्रेष्ठको घरमा चोरी गर्ने क्रममा परिवारका तीन जनालाई घाइते बनाई उनीहरू फरार रहेका थिए। आरोपितहरूलाई पक्राउ गरी जिल्ला प्रहरी कार्यालय सङ्खुवासभाले बिहीबार सार्वजनिक गरेको हो। पक्राउ पर्नेमा सिलिचोङ गाउँपलिका१ का ४२ वर्षीय नन्दुराज राई, ३४ वर्षीय जगत राई र सिलिचोङ३ का २३ वर्षीय अंकित राई रहेका छन्। उनीहरूले गत मंगलबार राति पसल भएको घरभित्र पसेर वीरेन्द्रको श्रीमती तारादेवी, छोरी निता र छोरा सन्दीप भगतलाई आक्रमण गरी घाइते बनाएका थिए। घाइतेहरूको जिल्ला अस्पतालमा उपचार गरिएको छ। मंगलबार राति २ बजेतिर घरको ढोका फुटाएर भित्र छिरेका थिए। छोरा सन्दीपले ढोका खोल्नासाथ चोरी गर्न आएकाहरूले उनलाई आक्रमण गरेका थिए। आक्रमणपछि सन्दीप चिच्याउन थालेपछि उनकी आमा र दिदी आइपुगे। आमाछोरीलाई पनि रडले आक्रमण गरेको प्रहरीले जनाएको छ। उनीहरू चिच्याएपछि चोरी गर्नेहरू भागेका प्रहरीले जनाएको छ। फरार रहेका उनीहरूलाई मंगलबार दिउँसो प्रहरीले पक्राउ गरेको हो। चोरीमा संलग्न नन्दुराजको मोबाइल घटनास्थलमा नै छोडिएका कारण उनीहरूलाई पक्राउ गर्न सहज भएको डिएसपी गोदारले बताए। डिएसपी गोदारले भने 'मुख्य योजनाकार नन्दुराज ठेकेदार रहेको र पैसाको अभाव भएपछि उनले एक महिना अघिबाट चोरीको योजना बनाएको खुलेको छ।' वीरेन्द्रले पसलको रकम कहिलै बैंकमा नराख्ने थाहा पाएपछि उनीहरूले चोरीको योजना बनाउन थालेको डिएसपी गोदार बताउँछन्। श्रेष्ठको पसलमा एक करोड रुपैयाँसम्म नगद रहेको आशंकामा उनीहरू चोरी गर्न पुगेका थिए। उनीहरूले सोमबार दिनभर पसलको अवस्था अध्ययन गरेको खुलेको छ। सामान किन्ने बाहानामा पैसा राख्ने ठाउँ, ढोका, सीसी क्यामेरा लगायतको जानकारी लिएपछि उनीहरू मध्यरातमा चोरी गर्न गएको डिएपी गोदार बताउँछन्। ताला फोर्नका लागि नन्दुराजले सोही ठाउँको एक ग्यारेजमा गएर टुप्पोमा धार भएको रड ल्याएर आवश्यक सामानहरू जम्मा गरेको अनुसन्धानमा खुलेको छ। नकाबसहित गएका उनीहरूले लुकेर सीसी क्यामेरामा छोपेको फुटेजमा देखिन्छ। घरवालाले थाहा पाएपछि उनीहरूले आक्रमण गरेका हुन्। उनीहरूले हत्याको योजनासमेत बनाएर तीन वटा खुकुरी साथमा लिएर गएको डिएसपी गोदारले बताए। चोरको पहिचान नहोस् भनेर उनीहरूले नकाव र हातमा पन्जासमेत लगाएका थिए। खाँदबारीमा नै बस्दै आएका उनीहरू आफ्नो पहिचान नखुल्नेमा ढुक्क भएर खुल्ला रूपमा हिँडिरहेको अवस्थामा प्रहरीले पक्राउ गरेको हो। माक्स लगाएर हिँडिरहेका उनीहरूलाई प्रहरीले सोधपुछ गर्न लाग्दा भाग्न खोजेपछि पक्राउ गरिएको थियो। पक्राउ परेकाहरूलाई जिल्ला अदालतबाट 'डाका चोरी तथा ज्यान मार्ने उद्योग' मा म्याद थप गराई थप अनुसन्धान भइरहेको डिएसपी गोदारले बताए। उनीहरूको साथबाट बरामद गरिएको रड, खुकुरी, फलाम काट्ने कैची, कपडाको नकाव, पञ्जा लगायतका सामग्री पनि सार्वजनिक गरेको छ।"
"सुदूरपश्चिममा गौरापर्व सुरू, आज बिरुडा भिजाइदै","बैतडी : सुदूरपश्चिमेलीहरुको महान पर्व गौरा बिहीबारदेखि सुरु भएको छ । बिहीबार पञ्चमीका दिनदेखि गौरा पर्व सुरु भएको हो । विवाहित महिलाहरुले बिहानै स्नान गरी घरघरमा बिरुडा राखिसकेका छन् । घरको एक कोठामा लिपपोत गरी तामा र पितलका भाँडाको बाहिरपट्टि पाँच ठाउँमा गाईको गोबर र दुबो लगाई टीका र अक्षताले सिङ्गारेर पञ्चअन्न गहुँ, मास, गहत, गुरौस र केराउ भिजाएर राख्ने गर्दछन् । जसलाई बिरुडा भिजाएको भनिन्छ । गौरा सुदूरपश्चिम क्षेत्रको महत्वपूर्ण धार्मिक एवं सांस्कृतिक पर्व हो । गौरा पर्वको पहिलो दिन महिलाहरूले निराहार वर्त रही आआफ्नो घरमा तामा वा पित्तलको भाँडोमा बिरुडा अर्थात् पाँचथरीका गेडागुडी भिजाउने गर्छन्। महादेव वर पाउन देवी पार्वतीले गरेको कठोर तपस्या र व्रतको सम्झना गर्दै सुदूरपश्चिममा पौराणिककालदेखि गौरा मनाइँदै आएको धर्म संस्कृतिका जानकार हरिप्रशाद जोशीले बताए । बैतडीको सुर्नया ५ मा तामाको भाँडोमा बिरुडा भिजाउन तयार पारिएको। विगत ३ वर्षदेखि कोरोनाले प्रभावित बन्दै आएको गौरा यस वर्ष चहलपहल बढेको छ । विदेशिएका दाजुभाहरु पनि गौराका लागि घर फर्किसकेका छन् । गौराको पहिलो दिन पञ्चमी तिथि भाद्र सुक्ल पक्षको पञ्चमी तिथिदेखिनै गौरा पर्व प्रारम्भ भएको मानिन्छ । शुक्रबारदेखि सुरु भएको छ । सुदूरपश्चिम प्रदेशको सबैभन्दा महत्वपूर्ण पर्वको रुपमा मानिने गौरा पर्व भाद्र सुक्ल पञ्चमीको दिन तामाको भाडामा गहुत, मास, गहु गुरौस र केराउ पाँच अन्न मिसाएर महिलाले फाग गाउँदै भिजाउने गर्दछन् । ति भिजाएको ५ अन्नलाई बिरुडा भनिन्छ । दोस्रो दिन सूर्य सष्टी पञ्चमिको दास्रो दिन सुर्य सष्टी पर्दछ । त्यसदिन पञ्चमिको दिन भिजाएको बिरुडालाई नजिककैको पानीको न्वाला (पँधेरी)मा लगेर फाग गाउँदै धुने चलन रहेको छ । बिरुडा सफा गरिसकेपछि सबैले एउटै ठाउँमा देव घरमा राख्ने चलन पनि रहेको छ । तेस्रो दिन सप्तमी तिथि गोरा पर्वको तेस्रो दिन सप्तमी तिथि पर्दछ । सप्तमीको दिन साँझको समयमा दिनभरि उपासना बसेका महिला नुहाइ धुवाइ गरेर देव घरमा जम्मा हुने गर्दछन् । यस दिन देवघरमा पवित्र मानिएको पिपल जामुन, पङ्यिो, आँप, औलोका स्याउलालाई एक ठाउमा जम्मा गरी कलस स्थापन गरिन्छ । जसलाई स्थानीय भाषामा पञ्चबल्लव पनि भन्ने गरिन्छ । यो पञ्चबल्लवसँगै सौ,बल, धान, गोरेफल मिलाएर एउटा गोरा देविको मूर्ति बनाइन्छ त्यो मूर्तिलाई गौरा देवीको संज्ञा दिइन्छ । गौरा सँगसँगै एउटा काठको मूर्ति पनि बनाइन्छ जसलाई महेश्वरको संज्ञा दिइन्छ । गौराको र महेश्वरको मूर्तिमा विवाहित महिलाले घाँटीमा लगाउने पहेलो र रातो रंगको दुवधागो झुन्ड्याइएको हुन्छ । सोहि दिन साँझ सबै महिला पूजा आज गरी अस्टमी अर्थात् भोलिको दिन गौरा पर्वको महत्वपूर्ण दिनको तयारी गर्ने गर्छन् । पाँचौ दिन अष्टमी तिथि अर्थात् अठेवाली गौरा पर्वको महत्वपूर्ण दिन हो अस्टमी अर्थात् अठेवाली । यसदिन उपासना बसेका विवाहित महिलाले देवघरबाट गौरा निकालेर गोराखला (गोरा खेलाउने स्थल) मा लिएर जान्छन् । महिला यसदिन समयमा गौरा देवी र महेश्वरको मूर्तिलाई पूजा आजा गरी अस्टमीको दिन गाइने अठेवाली गीत गाउँने गर्दछन् । पुरुषहरुले दमाहा बजाउने, देवताको थानमा पूजाआजा गर्ने र देउडा खेल्ने गर्दछन् । महिलाले पुजाआजासँगै अठेवाली गाइसकेपछि बिरुडाले आफन्तजन, श्रीमान, छोराछोरीको शीरमा चढाउने गर्दछन् । त्यसैदिनदेखि एक हप्तादेखि १० दिनसम्म गौरा पर्व पूजापाठसँगै देउडा खेलेर यो पर्व मनाइन्छ । छैठौं दिन गौरा सेलाउने ठाउँ अनुसार गौर पर्व फरक फरक दिन बिर्सजन गरिन्छ जस्लाई गौरा सेलाउने भनिन्छ । यसदिन बाजागाजाका साथ सजाएर राखेको गौराको मूर्तिलाई जंगलको पवित्र रुखमुनि पूजाआजासहित बिर्सजन गरिन्छ । यस दिनलाई नै गौरा सेलाउने भनिन्छ ।"
सम्पत्ति शुद्धीकरणमा पनि तानिए इच्छाराज तामाङ,काठमाडौं : सहकारी ठगीमा कारागार जीवन बिताइरहेका इच्छाराज तामाङ सम्पत्ति शुद्धीकरणमा तानिएका छन्। गैरकानुनी सम्पत्ति आर्जन गरेको आरोपमा इच्छाराज तामाङ र उनका परिवारका विरुद्ध सम्पत्ति शुद्धीकरण अनुसन्धान विभागले विशेष अदालतमा मुद्दा दायर गरेको छ। ४ अर्ब ४२ करोडभन्दा बढी गैरकानुनी तथा अकुत सम्पत्ति आर्जन गरेको भन्दै विभागले बिहीबार विशेष अदालतमा मुद्दा दायर गरेको हो। तामाङसँग ३ अर्ब ३१ करोड र उनको श्रीमती सिर्जना तामाङ शाक्यसँग १ अर्ब ३ करोड अकुत सम्पत्ति रहेको भन्दै मुद्दा दायर गरेको विभागले जनाएको छ। त्यस्तै छोरीहरू प्रतिक्षा तामाङविरुद्ध ६ करोड ६६ लाख र प्रतिशा तामाङविरुद्ध १ करोड ८९ लाख रुपैयाँ सम्पत्ति गैरकानूनी ढंगले आर्जन गरेको विभागको दावी छ। विभागले सहकारीका अध्यक्ष केशवलाल श्रेष्ठविरुद्ध पनि विशेष अदालतमा मुद्दा दायर गरेको छ। उनका विरुद्ध २६ करोड रुपैयाँ बिगो दावी गरिएको छ। गत साउनमा सिर्जना पनि पक्राउ परेकी थिइन्। सिभिल सहकारीका निक्षेपकर्ताको ५ अर्ब ५७ करोड ठगी गरेको आरोपमा तामाङ र श्रेष्ठ जेलमै छन्। उनीहरूलाई प्रहरीको केन्द्रीय अनुसन्धान ब्यूरोले गत असोजमा पक्राउ गरेको थियो। संस्थाका १ हजार ५ सय ३० जना निक्षेपकर्ताले तीन वर्षअघिदेखि निक्षेप फिर्ता नपाएको गुनासो गर्दै उजुरी दिएका थिए।
चोरी भएका २१ वटा दुईपाङग्रे सवारी साधन हस्तान्तरण,काठमाडौं : विभिन्न समयमा चोरी भएका २१ वटा सवारी साधन काठमाडौं उपत्यका ट्राफिक प्रहरी कार्यालयले आज बिहीबार सवारी धनीलाई हस्तान्तरण गरेको छ। आज दिउँसो आयोजित कार्यक्रममा कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले सवारी साधन धनीलाई हस्तान्तरण गरेका हुन्। कार्यालयमा आर्थिक वर्ष २०७९०८० को साउन र भदौको मध्यसम्ममा दुई पाङ्ग्रे सवारी साधन हराएको २२१ ओटा निवेदन प्राप्त भएका थिए। प्राप्त निवेदनका आधारमा चोरी भएका सवारी साधन खोजी गर्दा साउन र भदौको मध्यसम्ममा १०१ सवारी साधन फेला परेका थिए। फेला परेकामध्ये साउनमा ७३ र भदौको मध्यसम्ममा १० वटा सवारी साधन धनीलाई जिम्मा लगाइसकिएको छ। थप २१ वटा सवारीसाधन सम्बन्धित धनीलाई हस्तान्तरण गरेसँगै यस आवको भदौ १६ गतेसम्म १०४ ओटा सवारी साधन धनीको जिम्मा लगाइएको छ। यसै आर्थिक वर्षमा चोरीका ८ वटा दुईपाङ्गे सवारी साधनसहित ९ जना पक्राउ परेका थिए। उनीहरूलाई आवश्यक कारबाहीका लागि परिसर तथा वृतमा पठाइएको छ।
पहिरोले बेसीसहरचामे सडक क्षतविक्षत,"बेंसीसहर : मनाङ सदरमुकाम चामे जोड्ने एकमात्र बेंसीसहरचामे सडक बाढीपहिरोले क्षतविक्षत बनाएको छ। लगातार भइरहेको वर्षाले बेसीसहरचामे सडक अन्तर्गत बेसीसहर नगरपालिका६ खरखरे र दलदलेमा करिब एक किलोमिटर सडकमा पहिरो गएको छ। सो क्षेत्रमा भासिएको सडक मर्मत र आएको पहिरो हटाउन नसक्दा गत जेठ महिनादेखि सडक अवरुद्ध छ। लमजुङ सदरमुकाम बेंसीसहर हुँदै मनाङ सदरमुकाम चामे जोड्ने एकमात्र यो सडक अवरुद्ध हुँदा सिङ्गो मर्स्याङ्दी गाउँपालिका र मनाङबासी समस्यामा परेका बेसीसहर चामे सडक सरोकार समितिका संयोजक सूर्यप्रकाश कतिलाले बताए। वर्षाका कारण विभिन्न स्थानमा सडक बगाउनुका साथै पहिरोले सडक पुरेको छ। पहिरोले सडकसँगै स्थानीयको खेतीयोग्य जमिन पनि बगाएको छ। सोही सडक अन्तर्गत मर्स्याङ्दी गाउँपालिका९, सिम्पानी सिम्ले नजिकै करिब एकसय मिटर लम्बाइ सडक भासिएको छ। सो सडक भासिएर पहिरो गएमा खुदीबजार वारपार गर्ने झोलुङ्गे पुलमा समेत क्षति पुग्नेछ। सडक भासिएपछि सवारीसाधन चल्न सकेका छैनन् भने स्थानीय जोखिम मोलेर हिँडडुल गरिरहेका छन्। मर्स्याङ्दी गाउँपालिकाका अध्यक्ष अर्जुन गुरुङले मौसमका कारण सडक खुलाउन समस्या भएको बताए। भौगोलिक अवस्थाको अवलोकन गरी सडक डिभिजन कार्यालयलाई सडक खुलाउन अनुरोध गरिएको उनले बताए। डुम्रे बेसीसहर चामे सडक परियोजनाका प्रमुख अच्युतविलास पन्तले अवरुद्ध सडक खुलाउन पटक पटक प्रयास गरिएपनि सफल हुन नसकेको बताए। लगातार पानी परिरहेको र पहिरो जान नरोकिएकाले सडक खुलाउन कठिन भएको उनले बताए। मुख्य सडक अवरुद्ध भएपछि ठुला सवारी चल्न सकेका छैनन भने साना सवारी साधन बेसीसहरदेखि बाझाखेत, लेते, सिमलचौर हुँदै भुलभुले निस्कने वैकल्पिक बाटो हिँडेका छन्।"
जबराले लगाए उल्टै गम्भीर आरोप,"काठमाडौं : निलम्बित प्रधानन्यायाधीश चोलेन्द्रशमशेर जबराले संसद्को महाभियोग सिफारिस समितिमा बयान दिँदै न्यायालयमा राजनीतिक हस्तक्षेप कसरी हुन्छ र राजनीतिको फेर समातेर न्यायालय कसरी लरबराउँछ भन्ने पोल खोलेका छन्। उनले राजनीतिक स्वार्थसिद्धि नहुने देखेपछि आफूमाथि महाभियोग लगाइएको जिकिर गरेका छन्। महाभियोगको सामना गरिरहेका जबरा बुधबार मध्याह्न यसरी संसदीय कठघरामा उभिएका हुन्। न्यायिक इतिहासमै पहिलो पटक संसदीय समितिमा बयान दिन पुगेका जबराले चारवटा प्रश्नको जवाफ झन्डै चार घण्टा लगाएर दिए। न्यायालयभित्रको पोल खोले। न्यायालयमा बाह्य हस्तक्षेपको अवगत गराए। सहकर्मी न्यायाधीशदेखि पूर्वप्रधानन्यायाधीशको आलोचना गरे। कानुन व्यवसायीको छाता संगठन नेपाल बार एसोसिएसनका पूर्वपदाधिकारी र राजनीतिक दलका नेताहरूविरुद्ध खनिए। नागरिक समाजदेखि मिडियासमेत लागेको गुनासो गर्दै आफू एक्लो बृहस्पति भएको टिप्पणी गरे। समिति सभापति रामबहादुर विष्टले ४३ वटा प्रश्नको तयारी गरिए पनि जबराले जवाफमा लामो समय लगाएकाले चारवटामा सीमित भएको बताए। उनका अनुसार जबराले एउटै प्रश्नको जवाफ दिन करिब एक घण्टा लगाए। ६ महिनासम्म आफूविरुद्धका आरोप सुनिरहेका जबरालाई उनले गरेका फैसला, आचरण, न्यायालयमा बिचौलियाको प्रवेशलगायत विषयमा समिति सदस्यले प्रश्न गरेका थिए। जबराले आफूमाथि लगाइएको महाभियोग प्रस्ताव निस्क्रिय भएको जिकिर गरे। महाभियोग प्रस्ताव निस्क्रिय भइसकेको छ। यो प्रस्ताव संविधान र नियमावलीअनुसार संसद्ले पारित गरेन। म संसद्को सम्मानका लागि नागरिकका हिसाबले आएको हुँ, उनले भने, मैले यहाँबाट न्याय पाउनुपर्छ। चारवटा प्रश्नको उत्तार दिन झन्डै चार घण्टा आफूमाथि लगाइएको महाभियोग प्रस्ताव निस्क्रिय भएको जिकिर गरे संयुक्त इजलासबाट फैसला हुने भएकाले अन्य न्यायाधीशहरू पनि दोषी रहेको औंल्याए जबराले आफूमाथिका अभियोगलाई प्रतिनिधिसभा विघटन र नयाँ सरकारको नियुक्तिसँग जोडे। संसद् विघटनको फैसला आउनुअघि महाभियोग सिफारिस किन आएन ? संसद् विघटनअघि म ठीक र संसद् विघटनपछि म बेठीक कसरी भएँ ? उनले प्रश्न गरे। आफूमाथिको महाभियोग प्रतिवाद गर्ने क्रममा उनले प्रतिनिधिसभा पुनःस्थापनामा सहकर्मी न्यायाधीशलाई आश्वासन दिएको खुलासा गरे। जबरासहित न्यायाधीशहरू दीपककुमार कार्की, मीरा खड्का, ईश्वरप्रसाद खतिवडा र आनन्दमोहन भट्टराईको इजलासले २०७८ असार २८ गते प्रतिनिधिसभा विघटनको निर्णय बदर गरेको थियो। सर्वाेच्च अदालतले त्यस बेला शेरबहादुर देउवालाई प्रधानमन्त्री नियुक्त गर्न परमादेश जारी गरेको थियो। फैसलाका क्रममा केही न्यायाधीशलाई आश्वासन दिएको उनले खुलासा गरे। २८ गतेअघि मैले के गरें ? २८ गतेपछि मैले के गरेँ ? र ममाथि प्रस्ताव (महाभियोग) आयो ? उनले प्रश्न गरे। उनले कायममुकायम प्रधानन्यायाधीश कार्कीमा महत्वाकांक्षा जागेपछि आफूविरुद्ध लागेको जिकिर गरे। त्यसपछि सर्वोच्चमा न्यायाधीशबीच गुटबन्दी सुरु भएको दाबी उनले गरे। देउवा नेतृत्वको सरकार बनाउने गरी जारी गरिएको परमादेशकै कारण महाभियोग लगाइएको भए त्यसमा मेरो कमजोरी देखाउनुहोस्, उनले भने, महाभियोग प्रस्ताव एमालेबाट आउनुपथ्र्यो। गठबन्धनबाट आयो। तत्कालीन प्रधानमन्त्री केपी शर्मा ओलीले दोस्रो पटक गरेको प्रतिनिधिसभा विघटनविरुद्ध फैसलामा अन्य न्यायाधीशलाई आश्वासन दिइएको दाबी उनले गरे। कायममुकायम प्रधानन्यायाधीश दीपक कार्कीप्रति उनी खनिए। समिति सदस्य मीन विश्वकर्माका अनुसार बयानमा जबराले संयुक्त इजलासबाट फैसला हुने भएकाले अन्य न्यायाधीशहरू पनि दोषी रहेको औंल्याए। जबराको भनाइ उद्धृत गर्दै सांसद विश्वकर्माले सञ्चारकर्मीसँग भने, संयुक्त इजलासबाट फैसला भएको हो। त्यसमा दोषी सबै हुनुपर्ने हो। म मात्र किन भएँ ? जबराको कार्यशैलीप्रति असन्तुष्टि जनाउँदै सर्वोच्चका न्यायाधीश इजलास बस्न इन्कार गरेका थिए। त्यस्तै पूर्वप्रधानन्यायाधीश, न्यायाधीश र पूर्वन्यायाधीश फोरमले समेत विरोध गर्दै विज्ञप्ति जारी गरेका थिए। जबराले पूर्वप्रधानन्यायाधीशलाई पनि लाञ्छना लगाए। कर्मचारीको सरुवा बढुवालगायत अन्य पक्षमा समेत हस्तक्षेप हुने गरेको उल्लेख गरे। रिटायर्ड (अवकाश) भएपछि पनि उहाँहरूले विभिन्न कोणबाट न्यायपालिकामा डिक्टेट गर्न खोज्नुभयो, उनले भने, पूर्वप्रधानन्यायाधीशहरूले संरक्षक हौं भन्दै भाग खोज्छन्। आफ्नो स्वभाव त्यस्तो नभएको उनको जिकिर थियो। सर्वोच्च अदालतका पूर्वन्यायाधीश बलराम केसीले जबराले पूर्वप्रधानन्यायाधीशहरूलाई समेत आरोप लगाएकाले समितिले बयान लिनुपर्ने बताए। प्रतिरक्षाका लागि जबराले आफ्नो कुरा राख्न पाउँछन्, पूर्वन्यायाधीश केसीले भने, यसअघि कहिल्यै पनि नसुनिएको विषय सार्वजनिक भएको छ। कोको हुन् ? ती प्रधानन्यायाधीशको नाम खुलाउन भन्नुपर्छ। संसदीय समितिले थप खोजबिन गर्नुपर्छ। बार पदाधिकारीमाथि आरोप सर्वसाधारणले निष्पक्ष न्याय पाउने बलियो आधार भनेकै न्यायाधीश र कानुन व्यवसायीको उपस्थिति हो। तर, जबराले बारका पदाधिकारीलाई न्यायाधीश पद मागेको आरोप लगाए। उनले बारका तत्कालीन अध्यक्ष चण्डेश्वर श्रेष्ठले न्यायाधीश पद मागेको दाबी गरे। त्यस्तै तत्कालीन महासचिव लीलामणि पौडेलले चेम्बरमै पुगेर न्यायाधीश पद मागेको जिकिर गरे। सर्वोच्च अदालत बार एसोसिएसनका अध्यक्ष पूर्णमान शाक्यमा मुद्दामा स्वार्थ भएको उनले बताए। मैले मानिनँ। विधि र शासनको पालना गर्छु भनेँ। त्यही भएर उहाँहरू मेराविरुद्ध लाग्नुभएको हो, उनले भने। बारले जबरालाई महाभियोग पुष्टि गर्ने कागजात एवं विवरणसहितको ३४ बुँदेपत्र महाभियोग सिफारिस समितिलाई आइतबार बुझाएको थियो। यसअघि जबराको राजीनामा माग गर्दै बारले १ सय ९ दिन आन्दोलन गरेको थियो। ललिता निवास प्रकरण फैसला गर्न रोकियो जबराले ललिता निवासको सरकारी जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध पनि मुद्दा चलाउनुपर्ने माग गर्दै सर्वोच्च अदालतमा दायर मुद्दा विचाराधीन छ। उक्त मुद्दामा पूर्वप्रधानमन्त्रीद्वय नेपाल र भट्टराईलाई पनि मुद्दा चलाउनुपर्छ भन्ने फैसला पनि सुनाउने तयारी गर्दा आफूविरुद्ध आन्दोलन सुरु गरिएको जिकिर जबराले गरे। उनले २०७८ कात्तिक १५ गते फैसला सुनाउने तयारी भएको खुलासा गरे। तर, फैसला हुन नदिने गरी आफूविरुद्ध योजनाबद्ध आन्दोलन सुरु गरिएको दाबी उनले गरे। सर्वोच्चबाटै मलाई पटकपटक अट्याक भयो। फैसला रोक्ने गरी मविरुद्ध योजनाबद्ध आन्दोलनको सुरुवात गरियो, उनले भने, त्यति बेला बार एसोसिएसनका केही पदाधिकारीलाई पनि प्रयोग गरियो। बालुवाटारस्थित ललिता निवासको सरकारी जग्गा व्यक्तिका नाममा दर्ता गर्न संलग्न रहेको अभियोगमा पूर्वउपप्रधानमन्त्री विजयकुमार गच्छदार, पूर्वभूमिसुधारमन्त्री चन्द्रदेव जोशी र डम्बर श्रेष्ठसहित १ सय ७५ जनाविरुद्ध दायर भ्रष्टाचार मुद्दा विशेष अदालतमा विचाराधीन छ। अख्तियार दुरुपयोग अनुसन्धान आयोगले ललिता निवास जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध मुद्दा नचल्ने निर्णय गरेको थियो। मन्त्रिपरिषद्बाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र नपर्ने हुँदा तत्कालीन प्रधानमन्त्रीद्वय नेपाल र भट्टराईका हकमा केही गरिरहनु नपर्ने निष्कर्षमा अख्तियार पुगेको थियो। अख्तियारले उनीहरूसँग बयान भने लिएको थियो। जबराविरुद्ध महाभियोग प्रस्ताव पेस गर्ने आधार र कारण विद्यमान भएनभएको छानबिन गरी सिफारिस गर्न गठित महाभियोग सिफारिस समितिका पदाधिकारीले उनीमाथि केही दिन थप सोधपुछ गर्ने भएका छन्। उनले चारवटा प्रश्नलाई लामो गरी झन्डै चार घण्टा लगाए। बैठक बिहीबार पनि बस्ने तय भएको छ। संविधानको धारा १०१ (२) तथा प्रतिनिधिसभा नियमावली, २०७५ को नियम १६१ बमोजिम प्रतिनिधिसभाका एकचौथाइभन्दा बढी सदस्यले महाभियोग प्रस्ताव पेस गरेका थिए। न्यायालयमा विचलन ल्याएको, भ्रष्टाचार र बिचौलियाले प्रवेश पाएको र कार्यपालिकामा भागबन्डा खोजेकोलगायत अभियोग जबराविरुद्ध लगाइएको छ। जबरालाई सफाइ पेस गर्ने मौका दिएको समितिले आवश्यक अनुसन्धान गर्नुपर्नेछ। प्रतिनिधिसभा नियमावली २०७५ अनुसार समितिले आफ्नो सिफारिससहितको प्रतिवेदन सदनसमक्ष पेस गर्नेछ। समितिले आफ्नो कारबाही प्रारम्भ गरेको मितिले बढीमा तीन महिनाभित्र सिफारिससहितको प्रतिवेदन पेस गर्नुपर्ने हुन्छ। सत्तारुढ दल कांग्रेस, माओवादी केन्द्र र एकीकृत समाजवादीका ९८ सांसदले महाभियोग प्रस्ताव संसद्मा दर्ता गरेका थिए। कांग्रेस संसदीय दलकी तत्कालीन सचेतक पुष्पा भुसाल, माओवादी केन्द्रका प्रमुख सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक थिए। उक्त प्रस्तावमा ९५ सांसदले समर्थन जनाएका थिए। प्रतिनिधिसभामा हाल २ सय ७५ सदस्य छन्। संविधानको धारा १०१ अनुसार संघीय संसद्को दुवै सदनको तत्काल कायम रहेका सम्पूर्ण सदस्य संख्याको कम्तीमा दुईतिहाइ बहुमतबाट पारित हुनुपर्छ। महाभियोग प्रस्तावक सत्तारुढ नेपाली कांग्रेस, नेकपा माओवादी केन्द्र र नेकपा समाजवादीको मात्र दुईतिहाइ पुग्दैन। महाभियोग पारित गर्न गठबन्धनको दुईतिहाइ नपुग्दा एमाले निर्णायक बनेको छ। संसद्मा प्रतिपक्षी नेकपा एमालेको एकतिहाइभन्दा बढी सांसद छन्। एमालेको समर्थन नभएसम्म महाभियोग पारित गर्न आवश्यक पर्ने दुईतिहाइ मत पुग्दैन। कहिले के भयो ? प्रधानन्यायाधीशले कार्यपालिकामा भागबन्डा खोजेको भन्दै जबराले आलोचना खेपेका थिए। उनका जेठान गजेन्द्र हमाल २०७८ असोज २२ गते उद्योग, वाणिज्य तथा आपूर्तिमन्त्री नियुक्ति भएपछि विरोध भएको थियो। तब हमालले त्यसकै भोलि राजीनामा घोषणा गरेका थिए। २०७८ असोज २४ गते उनको राजीनामा स्वीकृत भएको थियो। तर, जबराको आलोचना रोकिएन। पूर्वन्यायाधीश समाजले जबराको राजीनामा माग गर्दै राजीनामा नदिए महाभियोग लगाउन २०७८ कात्तिक ५ गते आह्वान गर्यो। सर्वोच्चका १४ न्यायाधीशले २०७८ कात्तिक ८ गते फुलकोर्ट बैठक बस्न अस्वीकार गरे। नेपाल बार एसोसिएसनले लगत्तै कात्तिक १२ गते राजीनामा गर्न पाँचदिने अल्टिमेटम दियो। त्यसपछि पुस ११ गते जबराले संवैधानिक नियुक्तिमा पनि भागबन्डा लिएको आरोपमा रिट नै पर्यो। अन्ततः फागुन १ गते महाभियोग प्रस्ताव संसद्मा दर्ता भएको थियो। फागुन २२ मा महाभियोग सिफारिस समिति बनाइएको थियो।"
"आज ऋषिपञ्चमी, यसरी मनाइँदै","काठमाडौं : प्रत्येक वर्ष भाद्र शुक्ल पञ्चमीका दिनमा मनाइने ऋषिपञ्चमी बिहीबार पनि महिलहरुले अरुन्धतीसहित सप्त ऋषिको पूजाआराधना गरी मनाउँदैछन् । महिलाले आज बिहानै उठेर नित्यकर्म गरी नजिकको नदी, खोला, ताल, तलैया र पोखरीमा गई तीन सय ६५ वटा दत्तिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । हरितालिका (तीज) को व्रत एवं पूजाआजा महिला पुरुष दुवैले गर्ने शास्त्रीय वचन रहे पनि ऋषिपञ्चमी भने महिलाका लागि मात्र गर्नुपर्ने शास्त्रीय वर्णन रहेको नेपाल पञ्चाङ्ग निर्णायक समितिका सदस्य एवं धर्मशास्त्रविद् प्रा डा देवमणि भट्टराईले राससलाई जानकारी दिए । रजस्वलाका समयमा छाइछुईलगायत कुनै त्रुटि भएको भए आज ऋषिपञ्चमीको दिन अरुन्धतीसहित सप्तऋषिको पूजा गर्नाले त्यसबाट मुक्ति पाइने विभिन्न धार्मिक ग्रन्थमा उल्लेख गरिएको छ । नारीलाई रजस्वलाको प्रथम दिन चाण्डाल्नी, दोस्रो दिन ब्रह्मघातिनी, तेस्रो दिन धोविनी र चौथो दिन स्नान गरी शुद्ध हुन्छिन् भन्ने विश्वास गरिन्छ । यसैकारण आजको दिन दत्तिवन, गाईको गोबर, माटो र खरानी प्रयोग गरी स्नान गरेर पञ्चगव्य सेवन गर्नाले छुवाछुतको दोष निवारण हुन्छ भन्ने शास्त्रीय वचन रहेको उनले बताए। यसरी स्नान गरेपछि अरुन्धतीसहित अत्रि, गौतम, भारद्वाज, जमदग्नि, वशिष्ठ, कश्यप र विश्वामित्रको पूजा गर्ने गरिन्छ । जसलाई ऋषिपञ्चमीको पूजा लगाउने भनिन्छ । सप्त ऋषिको पूजा गर्ने पञ्चमी भएकैले आजको पञ्चमीलाई ऋषिपञ्चमी भन्ने गरिएको हो । ऋषिपञ्चमीको पृष्ठभूमि महिलाको रजस्वलासित जोडिएको ऋषिपञ्चमीका विषयमा एउटा किंवदन्ती पनि प्रचलित छ । प्राचीन समयमा इन्द्रले विश्वरुपको शिरलाई तीन टुक्रा पारी हत्या गरेका कारण ब्रह्म हत्याको पाप भोग्नुपर्यो । यस हत्याबाट पिरोलिएका इन्द्रले आफ्नो दुःख ब्रह्मालाई सुनाए। इन्द्रको ब्रह्म हत्या निवारणका लागि ब्रह्माले एक वर्षसम्मको दोष इन्द्रलाई भोग गराई बाँकी दोष पृथ्वी, वृक्ष, जल र स्त्रीमा चार भाग लगाई चारैतिर फयाँकिदिए। यसैकारण उब्जनी नहुने उर्भरभूमि, वृक्षबाट निस्कने खोटो, पानीमा निस्कने बुदबुद फेन अर्थात् फिँज र स्त्रीमा रज देखिन थालेको धार्मिक विश्वास रहेको आध्यात्मिक पुस्तक लेखनमा सक्रिय पण्डित मधुसुदन सुवेदीले जानकारी दिए। रजस्वला भएका बेलामा अरुलाई छोइछाई गर्दा महिलाको शरीरबाट निस्कने विकृत रजका कीटाणुले नराम्रा रोग निम्त्याउने र त्यसले गर्दा महिलालाई नै पाप लाग्ने भएकाले छुन नहुने र जानीनजानी छोइछाई भएमा आजको दिनमा अरुन्धतीसहित सप्तऋषिको पूजा गर्नाले त्यस पापबाट मुक्त भइने धार्मिक विश्वास रहेको हो । रज भनेको फोहर हो जुन महिलामा मासिक धर्मका समयमा निस्कन्छ । यसबाट बच्नु स्वास्थ्यका लागि राम्रो हुने भएकाले अध्ययन अनुसन्धानबाट प्रमाणित भएपछि समाजमा लागू गरिएको विश्वास गरिन्छ । यसका विषयमा आधुनिक विज्ञान र स्वास्थ्यका दृष्टिकोणबाट समेत अध्ययन गरी सार्वजनिक गरिनुपर्नेमा पनि उनले जोड दिए। आज स्नान गरी पूजाआजा गरेपछि नरोपी उम्रेका अन्न सामा, कागुनो, कन्दमूल र कर्कला आदि खाई एक छाक हविष्य बस्नुपर्ने व्रतविधि छ । यस अवसरमा आज काठमाडौँको टेकु, मूलपानीलगायत मुलुकभरका ऋषेश्वर मन्दिरमा पूजाआजाका लागि श्रद्धालु महिला भक्तजनको भीड लाग्छ । रासस"
यौनदुर्व्यवहारको आरोपमा गैसस अध्यक्ष ढकाल पक्राउ,"विराटनगर : गैर सरकारी संस्था महासंघ मोरङका अध्यक्ष राजेन्द्र ढकाललाई अप्राकृतिक यौनदुर्व्यवहारको आरोपमा प्रहरीले बुधबार साँझ पक्राउ गरेको छ । विराटनगर महानगरपालिका१२ बाट ५५ वर्षीय ढकाललाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । १३ वर्षीय बालकलाई अप्राकृतिक यौनदुर्व्यवहार गरेको आरोप ढकालमाथि लागेको छ । बालकलाई यौन दुव्यवहार गरेको आरोपमा ढकालविरुद्ध किटानी जाहेरी परेको छ । सोधपुछ र अनुसन्धानका लागि नियन्त्रणमा लिइएको हो, डीएसपी श्रेष्ठले भने, बालकलाई धम्की दिएर पटकपटक दुर्व्यवहार गरेको आरोप छ । यस विषयमा थप बुझ्ने काम भइरहेको छ । ढकाल शिक्षा क्षेत्रमा क्रियाशील एजुकेशन हेल्पलाइनका अध्यक्ष पनि हुन् ।"
गोरखामा तिब्बती भाषाको पढाइ,"गोरखा : उत्तरी गोरखाको चुमनुब्री गाउँपालिकामा तिब्बती भाषा, संस्कृति पढाइ हुने गरेको छ। गाउँपालिकाका विभिन्न विद्यालयहरूमा तिब्बती भाषा, लिपि, संस्कार, संस्कृतिको पढाइ हुने गरेको हो। वडा नं १ को गौरीशंकर आधारभूत विद्यालयमा कक्षा १ देखि ६ सम्मका विद्यार्थीले तिब्बती भाषामा पढ्ने गरेको प्रधानाध्यापक योजबहादुर गुरुङले जानकारी दिए। उनीहरूलाई भाषा पढाउने दुई जना शिक्षकका लागि लामा गुरुहरूले तलबभत्ताको व्यवस्था गरेका छन्। खेम्पो लामा गुरुहरूले पाठ्यक्रम र पाठ्यपुस्तकको पनि व्यवस्था गरेको उनले बताए। त्यस्तै वडा नं २ को ल्हो माध्यमिक विद्यालयमा पनि तिब्बती भाषा, संस्कृतिको पढाइ हुने गरेको छ। यहाँ विद्यालय खुलेदेखि नै तिब्बती भाषा, संस्कार, संस्कृतिको पढाइ हुने गरेको छ, प्रधानाध्यापक सञ्जय ढकालले भने, विद्यालय निर्माण गर्न सहयोग गर्ने सोनाम रिम्पोछेले दुईजना शिक्षक राख्न सहयोग गर्नुभएको छ। विद्यार्थीहरूमा स्थानीय पाठ्यक्रमको धेरै महत्व रहेको उनले बताए। स्थानीय भाषाको पाठ्यक्रम र पाठ्यपुस्तक काठमाडौंमा पाइने रहेछ, प्रअ ढकालले भने, त्यो पाठ्यपुस्तकमा तिब्बती भाषा, संस्कार, संस्कृतिको बारेमा लेखिएको हुन्छ। स्थानीय भाषा, संस्कार, संस्कृतिको संरक्षणका लागि यसले धेरै टेवा पुर्याउँछ। वडा नं ४ को नुब्री आधारभूत विद्यालयका कक्षा १ देखि ७ सम्म तिब्बती भाषाको पाठ्यपुस्तक पढाइ हुने प्रधानाध्यापक गणेश ढकालले बताए। यसअघि भोटभाषामा पढाउने शिक्षकलाई माउण्टेन चाइल्ड नामक संस्थाले तलबभत्ताको व्यवस्था गरेको थियो। सो संस्था नवीकरण नभएपछि विद्यालयको निजीस्रोतबाट तलबभत्ता दिनेगरी शिक्षक राखिएको प्रअ ढकालले बताए। कक्षा ६ सम्म पढाइ हुने सेराङ्गी आधारभूत विद्यालयका ८८ जना विद्यार्थीले तिब्बती भाषामा पठनपाठन गर्ने गरेको प्रअ इन्दबहादुर गुरुङले बताए। त्यहाँ स्थानीय भोट भाषामा पढाउन सोलुखुम्बुबाट शिक्षक आएका छन्। शिक्षकलाई सिड नेपाल नामक संस्थाले तलबभत्ताको व्यवस्था गरेको प्रअ गुरुङले जानकारी दिए। चुमनुब्री भोटे तथा लामा समुदायको बसोबास भएको गाउँपालिका हो। यहाँका वडा नं १, २, ४, ५, ६ र ७ मा सतप्रतिशत भोटे र लामा समुदायको बसोबास छ। बुद्ध धर्म अवलम्बन गर्ने उनीहरू तिब्बती भाषा, संस्कार र संस्कृतिका अनुयायी हुन्। यहाँका विद्यालयमा तिब्बती भाषा पठनपाठन गर्ने कार्यक्रमलाई प्रवद्र्धन गर्न गाउँपालिका कार्यालयले सहयोग गर्ने प्रमुख प्रशासकीय अधिकृत भीमसेन श्रेष्ठले बताए। चारवटा वडामा यसअघिदेखि नै पठनपाठन भइरहेको र अब वडा नं ६ र ७ मा पनि पठनपाठन सुरु गर्ने गाउँपालिकाका अध्यक्ष निमा लामा बताउँछन्।"
साउदीबाट ११ वर्षपछि चण्डेश्वरको उद्धार,"साउदी : नेपाली दूतावास रियादले ११ वर्षदेखि साउदीमा अलपत्र परेका धनुषा९ का चण्डेश्वर मुखियाको उद्धार गरेको छ। वैदेशिक रोजगारको क्रममा २०१० मा साउदी पुगेका मुखिया सडक दुर्घटनामा परी विगत ११ वर्षदेखि साउदी अरेबियाको सहरस्थित मौवासत अस्पतालमा उपचारार्थ थिए। सडक दुर्घटना लगत्तै २०११ देखि अस्पतालमा रहेका मुखियाको उपचार खर्च स्वाथ्य बिमा कम्पनीले दिन छोडेको थियो। कम्पनीले टाउकोमा गम्भीर चोट लागेका उनलाई धेरै लामो समयसम्म अस्पतालमा राखेर उपचार गराउँदा पनि खासै सुधार नआएपछि कम्पनीले उनको परिवारलाई राहत स्वरूप केही आर्थिक सहयोग गरेर नेपाल पठाउन चाहेको थियो। तर, परिवारले आफ्नो आर्थिक अवस्था निकै कमजोर रहेकोले उनलाई नेपालमा लगेर अस्पतालमा राख्ने अवस्था नरहेको बताएको थियो। र, सम्बन्धित कम्पनीले स्वेदश फिर्ताका लागि २०१८ सम्म नेपाली राजदूतावासको सम्पर्कमा थियो। पछि कम्पनीले साउदीको श्रम कानुनबमोजिम रोजगारदाताले पूरा गर्नुपर्ने सम्पूर्ण दायित्व पूरा गरेको र निज मुखियाको उपचारमा बिमाले कभर नगरेको धेरै ठूलो रकम समेत अस्पताललाई तिरेको तथा परिवारलाई केही आर्थिक सहयोग गर्छु भन्दा पनि बिरामी लिन नमानेको अवस्थामा सम्बन्धित कम्पनीले सहयोग दिन छाडेको थियो। सम्बन्धित कम्पनीले सम्पर्क गर्न छाडेपछि बिरामी अर्धचेत अवस्थामा रहेको हुँदा कसैले जिम्मा नलिँदासम्म अस्पतालले डिस्चार्ज पनि गर्न सकेन। परिवारले पनि निजको जिम्मा लिएन र बीचबीचमा राजदूतावासले बिरामीको परिवारलाई मनाउने प्रयास गरिरह्यो। तर, कम्पनी सम्पर्कमा आउन छोडेपछि बिरामीको उपचार खर्च स्वरूप अस्पतालको बिल पनि ४० लाख साउदी रियाल नाघिसकेको थियो। अस्पतालले मुखियाको अस्पतालको बिल जिम्मा लिन र निजलाई नेपाल लैजानका लागि नेपाली दूतावास समक्ष अनुरोध गर्यो। राजदूत निज चण्डेश्वर मुखियाको अस्पतालको बिल मिनाहाका लागि अस्पतालको उच्च व्यवस्थापनसँग नियोग उपप्रमुख प्रमुख दिलीपकुमार पौडेललगायत दूतावासका अन्य कर्मचारीस्तरमा धेरैपटक बैठक र छलफल पनि गर्यो। अस्पतालले चण्डेश्वर मुखियाको उपचार, बेड तथा नर्सिङ केयरबापत तिर्न बाँकी रहेको सम्पूर्ण रकम मिनाहा गर्यो। निरन्तर छलफलपछि दूतावासको अनुरोधमा उपचारार्थ मुखियालाई स्वेदश फिर्ताका लागि एक जना नर्ससहित स्ट्रेटचरमा राखेर नेपाल लैजाँदा लागेको सम्पूर्ण खर्च नेपाल सरकारले व्यहोर्ने भएको छ। र, दूतावासले उपचार्थ मुखियालाई सहयोग गर्ने विभिन्न व्यक्ति तथा हस्पिटलले देखाएको मानवीयताप्रति धन्यवाद समेत व्यक्त गरेको छ। मुखिया २६ अगस्ट २०२२ का दिन नेपाल एयरलाइन्सबाट स्वेदश फिर्ता भएको वैदेशिक रोजगार बोर्डका कल्याण, पुनस्र्थापना तथा सञ्चार शाखा निर्देशक दीपक ढकालले बताए। उनले भने, निकै मिहेनत गरी २६ अगस्टमा उद्धार गरेर चण्डेश्वरलाई स्वदेश ल्याएका छौं। अहिले उनलाई वीर अस्पतालमा भर्ना गरिएको छ। स्वास्थ्य अवस्था स्थिर नै छ। खासै सुधार आएको छैन। उपचार जारी छ।"
निःशुल्क आमा सुरक्षा कार्यक्रम,"तानसेन : पाल्पामा निःशुल्क रूपमा आमा सुरक्षा कार्यक्रम लागू भएको छ । २ वर्षदेखि बन्द अवस्थामा रहेको आमा सुरक्षा कार्यक्रम यही भदौ १५ गतेदेखि पुनः सञ्चालनमा आएको हो। तानसेन नगरपालिकाको कार्यालय र लुम्बिनी मेडिकल कलेजबीच आमा सुरक्षा कार्यक्रम सम्झौता भएपछि सुत्केरी हुने गर्भवती महिलालाई राहत मिल्ने भएको हो। तानसेन नगर प्रमुख सन्तोषलाल श्रेष्ठ, उपप्रमुख प्रतीक्षा सिंजाली, प्रमुख प्रशासकीय अधिकृत जीवन ज्ञवाली, स्वास्थ्य शाखा प्रमुख झविन्द्र न्यौपाने, र लुम्बिनी मेडिकल कलेजका अध्यक्ष गोपालबहादुर पोखरेल, कम्पनी सचिव निर्दाेश खनाल, मेडिकल सुपरिडेन्टेन डा राजु शाक्य, कलेजका प्रवक्ता कृष्णप्रसाद पराजुलीको रोहवरमा दुई पक्षीय सम्झौता भएको हो। आमा सुरक्षा कार्यक्रम लागू भएपछि मेडिकल कलेजमा सुत्करी हुन जाने महिलाहरूको अस्पतालमा प्रवेश गरेपछि औषधि उपचारमा लाग्ने सबै किसिमको उपचार खर्च निःशुल्क हुने पालिकाले जनाएको छ। सामान्य अवस्थाको सुत्केरी गराउनेदेखि अपरेसनसम्मको अवस्था पूर्ण रूपमा निःशुल्क हुनेछ। नर्मल सुत्केरीका लागि २ हजार ५ सय रुपैयाँ, जटिल अवस्थाको सुत्केरीको लागि ४ हजार रुपैयाँ, अपरेसन गर्नुपर्ने सुत्केरीको १० हजार रुपैयाँ र एनटीडी सुत्केरीको सेवाका लागि १० हजार रुपैयाँ शुल्क सरकारले तोकेको तानसेनका प्रमुख प्रशासकीय अधिकृत जीवन ज्ञवालीले बताए। यो सम्झौता २०८० असार मसान्तसम्म लागू हुनेछ।"
केराबारीको पहिरोले नारायणघाट मुग्लिन सडक अवरुद्ध,चितवन : खोलासँगै बगेको लेदोले नारायणघाट मुग्लिन सडक अवरुद्ध भएको छ । भरतपुर महानगरपालिका २९ केराबारीमा पहिरो खसेको हो । वर्षाका कारण बिहान करिब ६ बजे सडक अवरुद्ध बनेको हो । पहिरो खसेर दुइतर्फि बाटो बन्द हुदा सवारी जाममा परेका छन् । पहिरो पन्छाएर बाटो खुलाउने प्रयास भइरहेको जिल्ला प्रहरी कार्यालय चितवनका प्रवक्ता डिएसपी नरहरि अधिकारीले बताए ।
ठेकेदारको लापरवाहीले प्रहरी भवन अलपत्र,"झापा : झापाको गौरादहस्थित प्रहरी चौकी कोहबराको कार्यालय भवन नहुँदा त्यहाँ खटाइएका प्रहरी कर्मचारीलाई अन्यत्र बास बस्नु पर्ने बाध्यता छ। पुरानो कार्यालय भवन जीर्ण बनेपछि विगत ५ वर्षदेखि प्रहरी चौकी कोहबरामा कार्यरत प्रहरी कर्मचारी गौरादह नगरपालिका६ स्थित स्वास्थ्य चौकीको भवनमा बस्दै आएका छन्। प्रहरी कर्मचारीको बसोबासका लागि नगरपालिकाले सहजीकरण गरी स्वास्थ्य चौकीको माथिल्लो तल्ला दिएको हो। स्वास्थ्य चौकीदेखि कोहबरास्थित डामुना बजारको दूरी ४ किलोमिटर पर्छ। प्रहरी कर्मचारी त्यहीँबाटै धाएर बजारको शान्ति सुरक्षामा खटिनुपर्ने बाध्यता छ। प्रहरी चौकी कोहबराको नयाँ भवन निर्माणका लागि २७ महिनाअघि ठेक्का लागेको थियो। जुन डामुना बजारमै बन्दैछ। विगत ६ महिनादेखि निर्माण कम्पनी सम्पर्कविहीन हुँदा अहिले निर्माणाधीन भवन अलपत्र अवस्थामा छ। प्रदेश १ सरकारको आन्तरिक मामिला तथा कानुन मन्त्रालयको बजेटबाट सो भवन बन्न लागेको प्रहरी कार्यालय झापाका प्रहरी नायव उपरीक्षक डीएसपी वसन्त पाठकले जानकारी दिए। सो भवनको ठेक्का गोदार निसे फिदिमले २०७६ साल जेठ १२ गते लिएको हो। १ करोड २६ लाख २ हजार ८ सय ९२ रुपैयाँ ७२ पैसामा ठेक्का लिएको गोदार निसेले २०७७ जेठ १९ गते भवन निर्माण सक्नुपर्ने भनी सम्झौता गरेको छ। भवनको झ्याल, ढोका, टायल्सको काम, रंगरोगन र फिनिसिङको काम अझै बाँकी छ। प्रहरी चौकी कोहबराका प्रहरी सहायक निरीक्षक काजीबाबु कार्कीका अनुसार विगत ६ महिनादेखि निर्माण व्यवसायी सम्पर्कमा नआएको र अहिले भवन अलपत्र अवस्थामा रहेको जानकारी दिए। त्यस्तै झापा गाउँपालिका२ स्थित इलाका प्रहरी कार्यालय कुमरखोदको निर्माणाधीन कार्यालय भवन पनि विगत लामो समयदेखि अलपत्र अवस्थामा छ। सो भवनको ठेक्का टक्सार निर्माण सेवा प्रालि काठमाडौंले लिएको थियो । २०७६ जेठ १६ गते सम्झौता गरेको टक्सार निर्माणले सो भवन २०७८ चैत मसान्तमा सक्नुपर्ने थियो। तर, अहिलेसम्म काम सकेको छैन। झ्याल, ढोका, रंगरोगन लगायतका काम अझै बाँकी छन्। निर्माण कम्पनीले १२ महिनामा बनाइ सक्नुपर्ने भवन २७ महिना सकिन लाग्दा समेत अधुरै छाडिदिएको छ। यता पुरानो त्यसमाथि जीर्ण कार्यालय भवनमा बस्दा यहाँ कार्यरत प्रहरी कर्मचारीलाई ज्यानकै जोखिम रहेको इलाका प्रहरी कार्यालय कुमरखोदका प्रहरी नायव निरीक्षक रत्नबहादुर श्रेष्ठले जानकारी दिए। २००१ सालमा स्थापना भएको इलाका प्रहरी कार्यालयको जीर्ण भवनको छतबाट पानी चुहिने, र सिमेन्टका ढिक्का खस्न थालेको छ। प्रहरी कर्मचारी भन्छन्, भवनभित्र सुत्दा कति खेर प्लास्टर खस्ने हो भन्ने डर मान्दै सुत्नुपर्छ। त्यसैगरी मेचीनगर नगरपालिका ६ स्थित इलाका प्रहरी कार्यालय काँकडभिट्टा र कनकाई नगरपालिका९ स्थित इलाका प्रहरी कार्यालय घैलाडुब्बाको निर्माणाधीन कार्यालय भवन पनि अझै पूर्ण रुपमा सञ्चालनमा आउन सकेको छैन। इलाका प्रहरी कार्यालय कांकडभिट्टाको भवनको ठेक्का याक्थुहाङएएसपुष्कर जेभीले २ करोड ८३ लाख ३४ हजार ६ सय ४१ रुपैयाँ ६८ पैसामा लिएको हो। २०७६ साल वैशाख २० गते सम्झौता गरेको सो कम्पनीले २०७७ जेठ १ गतेसम्म भवनको निर्माण सम्पन्न गर्नुपर्ने हो। निर्माण सुरु गरेको सो कम्पनीलाई पटकपटक ताकेता गर्दा बल्ल २६ महिनापछि काम सम्पन्न गरेको छ।"
१४ लाख ऋणको ४४ लाख तिरिसक्दा पनि जेलमा,"वीरगन्ज : मिटरब्याजीको चंगुलमा फसेर छोरो ३ महिनादेखि जेलमा परेपछि आमा ७३ वर्षीया सुनैनादेवी यादव बिलखबन्दमा परेकी छन्। घर व्यवहार चलाउन भन्दै रौतहटको मौलापुर नगरपालिका२ सोनरनियाकी सुनैनाका छोरा दयाशंकरप्रसाद यादवले २०७६ असोजमा नातामै पर्ने बाराको कलैया उपमहानगरपालिका५ घुसुकपुरका अनिल यादव प्रियदर्शीसँग १४ लाख रुपैयाँ ऋण लिएका थिए। अनिल बाराकै प्रसौनी गाउँपालिका३ नौतन गण्डकस्थित रामजानकी आधारभूत विद्यालयमा कार्यरत शिक्षक पनि हुन्। उक्त ऋणको ब्याजबापत दयाशंकरका परिवारले अनिललाई ४४ लाख रुपैयाँ तिरिसकेका छन्। तर, ऋण लिँदाका बखत पटकपटक गरी दिएको चेक बाउन्सको मुद्दामा दयाशंकर गत जेठदेखि गौर कारागारमा कैदी जीवन बिताइरहेका छन्। बुधबार वीरगन्जमा पत्रकार सम्मेलन गरेकी वृद्धा सुनैनादेवीले गहभरि आँशु पार्दै भनिन्, १४ लाखको कर्जाको ब्याज ४४ लाख रुपैयाँ तिरिसकेका छौं। तैपनि छोरो ३ महिनादेखि जेलमा छ। अनिललाई ब्याजबापत आफूहरूले १० लाख, ८ लाख र २६ लाख गरी तीनपटकमा ४४ लाख रुपैयाँ बुझाइसकेको भए पनि ऋण लिँदाका बखत धितो स्वरूप दिएको चेक बाउन्सको मुद्दा हालेर अनिलले छोरालाई जेलमा हालेको सुनैना बताउँछिन्। उनी भन्छिन्, ऋण लिँदा धितो भनेर अनिलको आफ्नै साला रामदिनेश यादवको नाममा २८ लाखको चेक काट्यांै। अनिलको भान्जी रुबी कुमारीको नाममा पनि ११ लाखको चेक काटेर दियौं। दुईवटा चेक बाउन्स गराएर अनिलले मुद्दा हाल्यो अहिले छोरो जेलमा छ। पीडित सुनैनाको परिवारले १४ लाख रुपैयाँ ऋणको ब्याज तिर्ने क्रममा १२ कट्ठा खेत बेचेर र २ बिघा खेत दृष्टिबन्धकमा राखेर ऋण लिई अनिललाई तीनपटकमा गरी ४४ लाख रुपैयाँ बुझाइसकेका हुन्। पत्रकार सम्मेलनमा सुनैनाकी बुहारी सन्ध्या यादवले भनिन्, ऋण लिने बेलामा अनिल आफ्नै नातामा पर्ने र सरकारी विद्यालयको शिक्षक पनि भएकाले विश्वास गर्यौं। तर, अहिले आएर १४ लाख ऋणको ४४ लाख रुपैयाँ तिरिसक्दा पनि चेक बाउन्स गराएर मेरो श्रीमान्लाई जेलमा हालेको छ। हालै सरकारले मिटरब्याजीविरुद्ध उजुरी हाल्न आह्वान गरेपछि शिक्षक अनिलविरुद्ध जिल्ला प्रशासन कार्यालय बारामा सुनैनासँगै तीन जनाको उजुरी परेको छ। अनिलविरुद्ध सुनैनासँगै बाराकै कलैया उपमहानगरपालिका१ का युगलकिशोर यादव र महागढीमाई नगरपालिका७ का किशोरीप्रसाद यादवले पनि उजुरी हालेका छन्। तीनै जनाको उजुरीमा शिक्षक अनिलले आफ्ना सालासमेत रहेका सिम्रौनगढ नगरपालिका८ का वडाध्यक्ष रामदिनेशप्रसाद यादव र साथी कलैया उपमहानगर८ का सुनिलकुमार ठाकुरसँगै मिलेर मिटरब्याजीको धन्दा चलाउँदै आएको उल्लेख छ। उजुरीकर्ता युगलकिशोरका अनुसार शिक्षक अनिल, उनका साला वडाध्यक्ष रामदिनेश र साथी सुनिलले गरी २७ लाख रुपैयाँ ऋण दिएर ८१ लाख रुपैयाँको कपाली तमसुक बनाएका छन्। ऋणबापत लिएको सावाँ र त्यसको ब्याजबापतको सबै रकम चुक्ता गरिसकेको भए पनि ती तीनै जनाले कपाली तमसुकको कागज भने फिर्ता नगरेको पीडित भनिएका युगलकिशोरको आरोप छ। युगलकिशोर भन्छन्, ऋणमा लिएको सावाँ र ब्याज सबै चुक्ता गरिसकें तर उल्टै उनीहरूले ऋण तिरेको छैन भनेर कपाली तमसुक गराएको कागज फिर्ता नगरि अदालतमा मुद्दा हालि दिएका छन्। अर्का उजुरीकर्ता किशोरीप्रसाद यादवका अनुसार उनले अनिलसँग मिटरब्याजमा ७५ लाख रुपैयाँ ऋण लिएका थिए। तर, उक्त ऋणको ब्याज मात्रै ५ करोड रुपैयाँ तिरिसक्दा पनि अनिलले ऋणको सावाँ र ब्याज अझै तिर्न बाँकी रहेको भन्दै आएका छन्। किशोरी भन्छन्, १ दिनको १ लाख रुपैयाँ ब्याज तिर्ने सर्तमा ७५ लाख लिएको थिएँ। अहिलेसम्म ५ करोड रुपैयाँ बुझाइसकेको छु। तैपनि उसले अझै सावाँ र ब्याज तिर्नुपर्छ भन्दै आएको छ। किशोरीले वडाध्यक्ष रामदिनेशको नाममा १ करोड १० लाखको र उसको साथी सुनिलको नाममा ४२ लाख रुपैयाँको चेक काटेर दिएको प्रमाण आफूसँग सुरक्षित रहेको पनि बताए। यसका अतिरिक्त अनिलको श्रीमती रम्भादेवीको नाममा आफूले तीन कट्ठा जग्गा पास गरिदिएको पनि किशोरीले बताए। किशोरी भन्छन्, अनिलले रामदिनेश र साथी सुनिलसँग मिलेर वर्षांैदेखि मिटरब्याजीको धन्दा चलाउँदै आएको छ। यता शिक्षक अनिलले भने आफू मिटरब्याजीको धन्दा चलाउने व्याक्ति नै नभएको दाबी गरेका छन्। बुधबार अन्नपूर्णकर्मीसँग कुरा गर्दै यादवले आफूलाई बदनाम गर्न केही व्याक्तिहरूले जिल्ला प्रशासन कार्यालयमा उजुरी हालेको बताए। अनिलले भने, दयाशंकरलाई मैले ८ लाख रुपैयाँ सापटीको रूपमा दिएको थिएँ। पछि उसले रकम फिर्ता गर्यो। मैले उसँग एक रुपैयाँ पनि ब्याज लिएको छैन। सबै आरोप निराधार हुन्। अर्का उजुरीकर्ता युगलकिशोर र किशोरीका सम्बन्धमा अनिलले भने, उनीहरू त आफै ठग हुन्। गाँउका मान्छेको करोडौं रुपैयाँ ठगी गरेर बसेका छन्। मलाई बदनाम गर्न उनीहरूले झुटा उजुरी हालेका छन्। अनिलले आफूविरुद्ध लगाइएका आरोपको खण्डन गर्न आफूले पनि केही दिनमै पत्रकार सम्मेलन गर्ने बताए। उनले भने, म पनि पत्रकार सम्मेलन गरेर उनीहरूको पर्दाफास गर्छु। उनले पीडित भनिएकाहरूले जिल्ला प्रशासन कार्यालयमा उजुरी हालिसकेकाले प्रहरी प्रशासनले गर्ने छानबिनबाटै सत्यतथ्य बाहिर आउने पनि बताए।"
बाँकेमा विद्युतीय माइक्रोबस,"नेपालगन्ज : रत्न राजमार्ग र पूर्वपश्चिम राजमार्गमा यात्रुवाहक विद्युतीय माइक्रोबस सञ्चालन गरिएका छन्। बागेश्वरी यातायात कोहलपुरले ११ सिटे क्षमताका ४ वटा माइक्रोबस सुर्खेतको वीरेन्द्रनगरसम्म तथा एकएक वटा गाडी बर्दियाको ठाकुरद्वारा र धनगढीसम्म सञ्चालन गरेको हो। कोहलपुरका विष्णु खनाल, विकास बुढाथोकी, पदम भट्टराई र रविप्रसाद कर्माचार्यले बीबी इन्टरप्राइजेज खोलेर बाँकेमा विद्युतीय माइक्रोबस भिœयाएका हुन्। १२ वटा विद्युतीय माइक्रोबस बिक्री भएको सञ्चालक कर्माचार्यले बताए। उनले भने, नेपालगन्ज, सुर्खेत, ठाकुरद्वारा र धनगढीमा गरी ६ वटा यात्रुवाहक गाडीका रूपमा सेवा दिएका छन्। नेपालगन्जका होटल र स्कुलमा गरी अरू ६ वटा गाडी चलिरहेका छन्। ४४ लाख ९५ हजार रुपैयाँ पर्ने विद्युतीय माइक्रोबसमा बैंकले लगानी नगर्दा बुकिङअनुसार गाडी खरिद बिक्रीमा समस्या भएको कम्पनीले जनाएको छ। कम्पनीले बुकिङ भएका १५ वटा गाडी पनि बिक्री गर्न सकेको छैन। विद्युतीय माइक्रोबसलाई एक पटक चार्ज गर्दा २५० किलोमिटरसम्म गुड्ने क्षमता राख्छ। यति गुड्दा ६ सय रुपैयाँबराबरको विद्युत् महसुल (चार्जिङ शुल्क) तिर्नुपर्छ। इन्जिन नभएकाले गाडीमा मोबिल फेर्ने र सर्भिसिङ्ग गर्नु पर्दैन। मोटर र ब्याट्रीबाट चल्छ। टायर र ब्रेक लेदर मात्र फेर्दा पुग्छ। गाडी १६० को स्पिडमा गुड्छ तर जति गुडायो त्यत्ति चार्ज सकिने भएकाले चार्ज हेरेर चालकले ४०६० को स्पिडमा मात्र गुडाउँछन्। यात्रा आरामदायी लाग्छ। यी गाडीको मुख्य समस्या भनेकै अहिले चार्जिङ सेन्टरको अभाव हो। कोहलपुरमा मात्र चर्जिङ सेन्टर छ। बीबी इन्टरप्राइजेजले कोहलपुर बसपार्क नजिकै विद्युतीय चार्जिङ पोइन्ट एन्ड रिफ्रेस सेन्टर खोलेको छ। कोहलपुर नगर विकास समितिको जग्गा १० वर्षका लागि लिजमा लिएर सेन्टर बनाइएको छ। जहाँ अहिले गाडी चार्ज मात्र हुन्छ। यात्रीलाई चिया, खाजा र खाना खुवाउन रेन्टुरेन्ट, शैलुनलगायतको सुविधा दिने तयारी भइरहेको छ। डिजेल, पेट्रोल केही पनि नलाग्ने भएकाले रिजर्भमा जाँदा पनि हाम्रो गाडी सस्तो पर्छ। चार्जिङ सेन्टरको अभावमा यी गाडी धेरै लामो दूरीमा जाँदैनन्, माइक्रोबसका सञ्चालक प्रेम दर्लामी सुझाव दिन्छन्, तत्काल नेपालगन्ज र सुर्खेतमा मात्र चार्जिङ सेन्टर खुलेको भए हामीलाई निकै राहत हुन्थ्यो। चार्जिङ सेन्टर जति धेरै ठाउँमा खुल्छ। त्यत्ति धेरै ठाउँमा सुविधा दिन सकिन्छ। विद्युतीय गाडी आयात गर्ने कम्पनीले भने बैंकले लगानी नगरेकै कारण धेरै वटा चार्जिङ सेन्टर खोल्न नसकेको जिकिर गरेको छ।"
विराटनगरमा साइकलबाट लडेर मृत्यु,विराटनगर : साइकलबाट लडेर विराटनगर महानगरपालिका१८ पेट्रोल पम्पनजिकको भित्री सडकखण्डमा बुधबार राति एक जनाको मृत्यु भएको छ । साइकलमा पश्चिमबाट पूर्वतर्फ जाँदै गर्दा निर्माणाधीन कल्भर्टमा लडेर जहदा गाउँपालिका१ का ४६ वर्षीय दीपचन शर्माको मृत्यु भएको मोरङ प्रहरीका प्रवक्ता डीएसपी दीपक श्रेष्ठले जानकारी दिए । उनका अनुसार राति ८ बजेतिर लडेर घाइते भएपछि उपचारका लागि कोसी अस्पतालतर्फ ल्याउने क्रममा बाटैमा शर्माको मृत्यु भएको हो । निर्माणाधीन कल्भर्टमा रातको समयमा दुर्घटना भएको प्रहरीले जनाएको छ । प्रहरीले घटनाका बारेमा अनुसन्धान सुरु गरिएको जनाएको छ ।
