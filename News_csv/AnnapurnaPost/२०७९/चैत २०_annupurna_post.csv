शीर्षक,विवरण
बेरोजगारीको भयावह चित्र,"बेरोजगारी केवल श्रमसँगमात्रै सम्बन्धित छैन, यसका सामाजिक पाटोहरूलाई पनि संवेदनशील रूपमा सरकारले बुझ्न सक्नुपर्छ। नेपालको संविधानको धारा ३३ मा सबै नागरिकलाई रोजगारीको हकको व्यवस्था छ। तर हालै सार्वजनिक राष्ट्रिय जनगणना नतिजाअनुसार मुलुकका ९० लाख नागरिक कुनै पनि आर्थिक गतिविधिमा संलग्न छैनन्। अर्थात् बेरोजगारसरह नै छन्। तीमध्ये कति विद्यार्थी होलान्, कति वृद्धवृद्धा होलान् त कति अशक्त पनि। तर सत्य के हो भने नेपालमा बेरोजगारको संख्या अचाक्ली छ। किनभने यहाँ रोजगारी उपलब्ध गराउने उद्योगधन्दा, कलकारखाना छैनन्। सरकार भने संविधानले ग्यारेन्टी गरेको कुरा व्यवहारमा लागू गर्ने भने आँखामा छारो हाल्ने काम गर्छ। जस्तो कि सरकार प्रधानमन्त्री रोजगार कार्यक्रम चलाउँछ र वर्षमा ८६ हजारलाई सय दिनका हिसाबले काम दिन्छ। जब कि त्यो कार्यक्रमका लागि सूचीकृतको संख्या ८ लाख छ। ७ लाखलाई रित्तै हात राख्दा पनि सरकारले सय दिने रोजगारीमा ७ अर्ब २९ करोड रुपैयाँ खर्च गर्छ। अर्काेतिर हरेक वर्ष नेपाली श्रम बजारमा पाँच लाख जना आउँछन्। र, चौथाइले मात्रै पनि काम पाउँदैनन्। काम गर्ने उमेरसमूहका नागरिक भएका विश्वका थोरै देशमध्ये पर्छ नेपाल। जबकि अबको ३० वर्षपछि भने बूढाबूढी र केटाकेटीको संख्या धेरै हुने जनसांख्यिक हिसाबकिताब छ। जुन बेला देशमा श्रमशक्ति भरमार छ, त्यही बेला रोजगारी छैन। बरु सरकार भएको श्रमशक्तिलाई बिदेसिन बाध्य पारी उसैले पठाएको रेमिट्यान्सका भरमा देश धान्न खोज्छ। दैनिक २ हजार २ सय ५४ जनाले वैदेशिक रोजगारीका लागि देश छोडिरहेको श्रम मन्त्रालयकै तथ्यांकले देखाउँछ। त्यसरी भासिएका युवाले विदेशमा कमाउने भनेको महिनाका सरदर २२ हजार रुपैयाँभन्दा हुँदैन। त्यतिले घरखर्च कसरी चलोस् ? तिनका परिवारले हातमुख कसरी जोरुन् ? विश्व बैंकसँग पैसा लिएर युवालाई सय दिनको काम दिएर यो देशको बेरोजगारी हट्दैन। सरकार आफैंले सबैलाई रोजगारी दिने मान्यता नै गलत पनि हो। बरु उसले रोजगारीका अवसर सिर्जना गर्ने वातावरण बनाउने हो। त्यसका लागि उद्योग, कलकारखाना खोल्न निजी क्षेत्रलाई हौस्याउने काम सरकारको हो। त्यसो त सरकारले १५ औं योजनामा सबै नागरिकलाई मर्यादित र उत्पादनशील रोजगारीका अवसर उपलब्ध गराउने, बेरोजगारको दर घटाउने भनेको छ। तर कार्यान्वयन पटक्कै छैन। योजना जति राम्रो भए पनि कार्यान्वयन हुन सक्दैन भने त्यस्तो योजनालाई राम्रो भन्न सकिन्न। बेरोजगारी केवल श्रमसँगमात्रै सम्बन्धित छैन, यसका सामाजिक पाटोहरूलाई पनि संवेदनशील रूपमा सरकारले बुझ्न सक्नुपर्छ। देशको श्रमशक्ति देशकै लागि उपयोग नभई मलेसिया र खाडीमा भासिन पर्ने बाध्यता रहिन्जेल मुलुकले चाहेको समृद्धि हासिल हुँदैन।"
अर्थतन्त्र खस्काउने प्रचण्ड,"अर्थमन्त्रीको नियुक्तिमा ढिलाइ हुँदा सरकारले अरू आर्थिक एजेन्डा ल्याउने चेष्ठा गरेन। गठबन्धन सरकारको न्यूनतम कार्यक्रम ल्याउन मन्त्रिपरिषद् विस्तारसम्म पर्खनुपर्यो। दाहाल यसर्थ अर्थतन्त्र अझै खस्काउने कारक बने। तालुकदार मन्त्रालयमा मन्त्री नहुँदा जनताका काम हुन सकेनन्। काठमाडौं : प्रधानमन्त्री पुष्पकमल दाहाल प्रचण्ड नेतृत्वको सरकारको सय दिनमा आर्थिक एजेन्डा किनारामा परेका छन्। जसकारण अर्थतन्त्र थप जटिल बन्ने अवस्थामा देखिएको छ। पूर्वसचिव रामेश्वर खनाल अर्थतन्त्रको अवस्था ठीक नरहेको बताउँछन्। डेढ वर्षअघिको समस्याको चरित्र र अहिलेको अलग रहेको उनको ठम्याइ छ। उनका अनुसार विदेशी मुद्रा सञ्चितिमा सुधार आए पनि दिगो होइन। आयात घटेकाले सञ्चिति बढेको हो। निर्यात रेमिट्यान्स, प्रत्यक्ष विदेशी लगानी वा वैदेशिक ऋण खपत गर्ने क्षमता वृद्धि भएकाले होइन, उनी भन्छन्, स्वीकृत गरिएको वैदेशिक ऋण पनि प्रयोग गर्न नसकेर दातृ निकायले चिन्ता व्यक्त गरिरहेका छन्। नेपालको डिस्बर्समेन्ट रेसियो ऐतिहासिक न्यून ३८ प्रतिशतमात्र छ। नेपाल उद्योग परिसंघका वरिष्ठ उपाध्यक्ष राजेश अग्रवाल दाहालको सय दिने अवधिको उपलब्धि विश्लेषण गर्दा खासै केही नभएको बताउँछन्। सय दिनमा निजी क्षेत्रले विश्वास महसुस गर्ने केही पनि काम नभएको उनको भनाइ छ। बल्ल सरकार विस्तार भएको छ तर अपुरो छ। अहिलेसम्म सरकार नै थिएन। उहाँ एक्लै हुनुहुन्थ्यो, उनी भन्छन्। बजेटमा समेटिने विषयका आधारमा मूल्यांकन गर्न सजिलो हुने उनको भनाइ छ। अर्थतन्त्रका बृहत्तर परिसूचक (म्याक्रोइकोनोमिक इन्डिकेटर)अनुसार मौद्रिक पक्ष (मनिटरी सेक्टर) ठीकठाक देखिए पनि वित्त पक्ष (फिस्कल सेक्टर) कमजोर छ। राष्ट्र बैंकको तथ्यांकले विदेशी मुद्रा सञ्चिति बढ्दै गएको, आयात पूर्ववत बिन्दुमा फर्कन लागेको, मुद्रास्फीति विश्व परिवेशभन्दा न्यून रहेको, रेमिट्यान्स सुध्रिएर आएको देखाए पनि आधारभूत क्षेत्रमा स्थिति जटिल देखिन्छ। व्यवसायीहरू व्यवसाय छाडेर भागेका छन्। वस्तु तथा सेवा क्षेत्रको उपभोग घटेको छ। ब्याजदरले व्यवसायीको घाँटी निचोरेको छ। गरिखाने वातावरण नभएको भन्दै सर्वसाधारणले आत्मदाहसमेत गरेका छन्। यो सरकारको एजेन्डा सूचीमा आर्थिक विषय विरलै परेको छ। प्रधानमन्त्री बनेको भोलिपल्ट दाहालले अर्थमन्त्रीमा निजी क्षेत्रले रुचाएका एमाले उपाध्यक्ष विष्णुप्रसाद पौडेललाई ल्याए। पौडेलले अर्थतन्त्रलाई ठीकठाक बनाउने चाँजोपाँजो मिलाइरहेका बेला दाहालले गठबन्धन बदले। एमालेबाट मन्त्री बनेका पौडेलसहित सबै जना बाहिरिए। आर्थिक नीति तर्जुमा गर्ने अर्थ मन्त्रालयलाई प्रचण्डले ३२ दिन आफ्नै पोल्टामा राखे। अर्थसचिव मुख्य निर्णय गराउनु परे बालुवाटार धाउँथे। मन्त्रालयमा मन्त्री नहुँदा बजेट निर्माणको सेड्युल बिथोलियो। जसले अहिलेसम्म लय समात्न सकेको छैन। अर्थमन्त्रीको नियुक्तिमा ढिलाइ हुँदा सरकारले अरू आर्थिक एजेन्डा ल्याउने चेष्ठा गरेन। गठबन्धन सरकारको न्यूनतम कार्यक्रम ल्याउन मन्त्रिपरिषद् विस्तारसम्म पर्खनुपर्यो। दाहाल यसर्थ अर्थतन्त्र अझै खस्काउने कारक बने। तालुकदार मन्त्रालयमा मन्त्री नहुँदा जनताका काम हुन सकेनन्। लघुवित्त, सहकारी, मिटरब्याजको समस्या छ। उद्योग र बैंकिङ क्षेत्रमा समस्या छ। सरकार भने विदेशी विनिमय सञ्चिति, रेमिट्यान्स, आर्थिक वृद्धिदर ब्याजदर बढ्दा सुधार भयो भन्ने हिसाब गर्दै बसेको छ। तर, अर्थतन्त्रको स्वास्थ्य बृहत्तर परिसूचक हेरेर निक्र्योल गर्नु नहुने त्रिवि अर्थशास्त्र केन्द्रीय विभागका प्रमुख प्रा डा शिवराज अधिकारी बताउँछन्। उनका अनुसार राजनीति र अर्थतन्त्र साथसाथै जाने भएकाले हरेक दिनको बैठकमा छलफलको विषय अर्थतन्त्र हुनुपर्ने हो। तर, भागबन्डाबाहेकको कुरै हुँदैन। राजनीतिक एजेन्डा अलिकति स्थगित गर्न मिल्ने रहेछ। मन्त्रिमण्डल एकैपल्ट गठन नगरे पनि हुने रहेछ, अधिकारी भन्छन्, एक दुई दिन राजनीतिक एजेन्डा थाती राखेर आर्थिक विषय छलफल गरेको भए हुन्थ्यो नि ! आर्थिक गतिविधिमा परिवर्तन ल्याउन आर्थिक एजेन्डा नै चाहिने डा अधिकारीको भनाइ छ। भन्छन्, सूचक ठीक छ भन्ने हो भने पनि ती सूचक कसरी सिर्जना भए भन्ने हेर्न जरुरी छ। विदेशी विनिमय सञ्चिति बढ्नुको कारण आयातमा प्रतिबन्ध लगाएर हो भन्ने बिर्सिने प्रयास गरिँदै छ। प्रतिबन्धले आर्थिक वृद्धिमा शिथिलता सिर्जना गरेको, राजस्व संकलन निकै सुस्त रहेको उनको भनाइ छ। उत्पादनमूलक क्षेत्र सुक्दै गइरहेको दाबी उनी गर्छन्।वित्तीय क्षेत्र र वास्तविक क्षेत्रमा समस्या विकराल छ। वित्तीय क्षेत्रले आर्थिक वृद्धिमा योगदान गर्नै सकेन। आफू ठीकठाक छ। अरू ठीक छैन भने कसरी ठीक भयो ? उनी भन्छन्। २०५७ सालपछि ज्यादै कठीन अवस्थामा वित्तीय सन्तुलन कायम थियो। आर्थिक वृद्धि कम थियो। द्वन्द्व चर्किएको थियो। उद्योगधन्दा बन्द थिए। तर, बजेट घाटा थिएन्। तर, आव २०२३२४ पछि पहिलोपल्ट राजस्व घटेको छ। फलस्वरूप सार्वजनिक वित्तले सन्तुलन गुमाएको छ। बैंकिङ क्षेत्रमा खराब कर्जा बढेको छ, पूर्वअर्थसचिव खनाल भन्छन्।चैत १९ सम्मको तथ्यांकअनुसार सरकारले आम्दानीभन्दा १ खर्ब ८० अर्ब ८१ करोड रुपैयाँ बढी खर्च गरेको छ। आर्थिक वर्षको साढे ८ महिना बितिसक्दा लक्ष्यको ४३ प्रतिशतमा राजस्व संकलन भएको छ। नेपाल उद्योग परिसंघका पूर्वध्यक्ष हरिभक्त शर्मा प्रधानमन्त्रीले १०० दिन अर्थतन्त्रबारे सोच्नभन्दा सरकार जोगाउन खर्च गरेको बताउँछन्। सरकार जोगाउन र पूर्णता दिन सकस परेको छ, शर्मा भन्छन्, राजनेताको प्रमुख एजेन्डा अर्थतन्त्र बन्न सकेको छैन। अर्थतन्त्रको चुनौती सामना गर्ने रणनीति तर्जुमा गर्ने छलफल, बहस हुनै नसकेको उनी बताउँछन्। स्वभावैले अर्थतन्त्र साइडलाइनमा रहेको संकेत आफूले पाएको शर्माको बुझाइ छ। नेपाल चेम्बर अफ कमर्सका पूर्वअध्यक्ष राजेशकाजी श्रेष्ठ व्यवसायीले राहत पाइएला भनेर पर्खेको बताउँछन्। १०० दिनमा प्रधानमन्त्रीबाट खासै सुधारको संकेत पाएका छैनौं, उनी भन्छन्, अहिले बुझ्ने अर्थमन्त्री आउनुभएको छ। आशा गरिरहेका छौं। श्रेष्ठका अनुसार व्यवसायीको खस्किएको मनोबल व्यवसायीले आत्मदाह गरेको घटनाले प्रस्ट पार्छ।"
बेरोजगारीको भयावह चित्र,"बेरोजगारी केवल श्रमसँगमात्रै सम्बन्धित छैन, यसका सामाजिक पाटोहरूलाई पनि संवेदनशील रूपमा सरकारले बुझ्न सक्नुपर्छ। नेपालको संविधानको धारा ३३ मा सबै नागरिकलाई रोजगारीको हकको व्यवस्था छ। तर हालै सार्वजनिक राष्ट्रिय जनगणना नतिजाअनुसार मुलुकका ९० लाख नागरिक कुनै पनि आर्थिक गतिविधिमा संलग्न छैनन्। अर्थात् बेरोजगारसरह नै छन्। तीमध्ये कति विद्यार्थी होलान्, कति वृद्धवृद्धा होलान् त कति अशक्त पनि। तर सत्य के हो भने नेपालमा बेरोजगारको संख्या अचाक्ली छ। किनभने यहाँ रोजगारी उपलब्ध गराउने उद्योगधन्दा, कलकारखाना छैनन्। सरकार भने संविधानले ग्यारेन्टी गरेको कुरा व्यवहारमा लागू गर्ने भने आँखामा छारो हाल्ने काम गर्छ। जस्तो कि सरकार प्रधानमन्त्री रोजगार कार्यक्रम चलाउँछ र वर्षमा ८६ हजारलाई सय दिनका हिसाबले काम दिन्छ। जब कि त्यो कार्यक्रमका लागि सूचीकृतको संख्या ८ लाख छ। ७ लाखलाई रित्तै हात राख्दा पनि सरकारले सय दिने रोजगारीमा ७ अर्ब २९ करोड रुपैयाँ खर्च गर्छ। अर्काेतिर हरेक वर्ष नेपाली श्रम बजारमा पाँच लाख जना आउँछन्। र, चौथाइले मात्रै पनि काम पाउँदैनन्। काम गर्ने उमेरसमूहका नागरिक भएका विश्वका थोरै देशमध्ये पर्छ नेपाल। जबकि अबको ३० वर्षपछि भने बूढाबूढी र केटाकेटीको संख्या धेरै हुने जनसांख्यिक हिसाबकिताब छ। जुन बेला देशमा श्रमशक्ति भरमार छ, त्यही बेला रोजगारी छैन। बरु सरकार भएको श्रमशक्तिलाई बिदेसिन बाध्य पारी उसैले पठाएको रेमिट्यान्सका भरमा देश धान्न खोज्छ। दैनिक २ हजार २ सय ५४ जनाले वैदेशिक रोजगारीका लागि देश छोडिरहेको श्रम मन्त्रालयकै तथ्यांकले देखाउँछ। त्यसरी भासिएका युवाले विदेशमा कमाउने भनेको महिनाका सरदर २२ हजार रुपैयाँभन्दा हुँदैन। त्यतिले घरखर्च कसरी चलोस् ? तिनका परिवारले हातमुख कसरी जोरुन् ? विश्व बैंकसँग पैसा लिएर युवालाई सय दिनको काम दिएर यो देशको बेरोजगारी हट्दैन। सरकार आफैंले सबैलाई रोजगारी दिने मान्यता नै गलत पनि हो। बरु उसले रोजगारीका अवसर सिर्जना गर्ने वातावरण बनाउने हो। त्यसका लागि उद्योग, कलकारखाना खोल्न निजी क्षेत्रलाई हौस्याउने काम सरकारको हो। त्यसो त सरकारले १५ औं योजनामा सबै नागरिकलाई मर्यादित र उत्पादनशील रोजगारीका अवसर उपलब्ध गराउने, बेरोजगारको दर घटाउने भनेको छ। तर कार्यान्वयन पटक्कै छैन। योजना जति राम्रो भए पनि कार्यान्वयन हुन सक्दैन भने त्यस्तो योजनालाई राम्रो भन्न सकिन्न। बेरोजगारी केवल श्रमसँगमात्रै सम्बन्धित छैन, यसका सामाजिक पाटोहरूलाई पनि संवेदनशील रूपमा सरकारले बुझ्न सक्नुपर्छ। देशको श्रमशक्ति देशकै लागि उपयोग नभई मलेसिया र खाडीमा भासिन पर्ने बाध्यता रहिन्जेल मुलुकले चाहेको समृद्धि हासिल हुँदैन।"
पार्टी पुनर्निर्माणको पक्षमा,"लोकतान्त्रिक व्यावस्थामा राजनीतिक पार्टीहरूको महत्वपूर्ण भूमिका रहन्छ। देशको नेतृत्व गर्ने राजनीतिक पार्टीहरू जति सक्षम, इमानदार र दूरदर्शी हुन्छन्, त्यत्ति नै देश प्रगति र समृद्धिको बाटोमा अगाडि बढ्न सक्दछ। तर, यदि राजनीतिक पार्टीहरू अक्षम, बेइमान र अदूरदर्शी भएको खण्डमा देशले नेपालको जस्तो स्थिति व्यहोर्नु पर्ने हुन्छ। नेपालमा थुप्रै राजनीतिक पार्टी छन्। तर कुनै पनि राजनीतिक पार्टी देश र जनताका पार्टी हुन सकेका छैनन्। गुट र उपगुटमा विभाजित राजनीतिक पार्टीहरू नीति र नेतृत्वभन्दा पनि नेतामुखी छन्। बिरालोको अध्ययन गर्दै आएका जीव मनोवैज्ञानिकको मनमा अनौठो विचार आएछ। उनी बिरालोलाई बाघ बनाउने अभियानमा जुटे। बिरालोलाई बाघको आहार दिए, व्यवहार दिए। मेगाभिटामिन दिए। हेर्दाहेर्दै बिरालो ढाडे भयो, हुबहु बाघजस्तै। जीव मनोवैज्ञानिकले त्यो डँडाक बिरालोलाई परीक्षणका लागि जंगलमा लगे। जंगलमा खरायोलाई देख्नेबित्तिकै त्यो ढाडेले बाघले झैं खरायो समायो। गर्दन फोड्यो। त्यसैबेला अगाडि हरिणको बथान देख्यो। बाघले झैं हरिणहरूलाई खेद्न थाल्यो। त्यो देखेर जीव मनोवैज्ञानिक खुसी हँुदै ढाडेको पछिपछि लागे। हरिणहरू लखेट्दै गरेको ढाडेले अचानक खोलापारी बडेमानको ब्वाँसो देख्यो। त्यो ब्वाँसोलाई देखेपछि टक्क अडियो। मनोवैज्ञानिकले ढाडेलाई उत्प्रेरित गर्दै भने, कम अन टाइगर, कम अन, तिमी टाइगर हौं, टाइगर, अगाडि बढ, अगाडि बढ र त्यो बूढो ब्वाँसोको गर्दन फोड। ढाडेले छाती तान्यो र बाघझैं गर्जिदै अगाडि बढ्यो। त्यो देखेर ब्वाँसो उठ्यो र ढाडेलाई लामालामा दाँत देखाउँदै ङवार्र गर्यो। अगाडि बढेको ढाडे अचानक खुर्र्र दौडिँदै रूखमा चढ्यो र हाँगामा बसेर ब्वाँसोतिर हेर्दै मुसोको थुतुनोले म्याउँ गर्यो। त्यो देखेर जीवमनोवैज्ञानिकले निधारमा हात ठोके। इतिहास साक्षी छ। नेपालका राजनीतिक पार्टी र नेताहरूको स्थिति पनि यस्तै छ। आफूलाई बाघ सम्झने नेताहरू सत्तामा पुगेपछि बिरालो पनि होइन, रुझेको मुसो सावित भएका छन्। हामी नागरिक विरालो बाघजस्तो होस् भन्ने चाहना राख्छौं तर बिरालो मुसोजस्तो बन्छ। यही कारण देश पछाडि परेको हो, नेपालको अस्मिता नै खतरामा परेको हो। राष्ट्र निर्माणका लागि राजनीतिक पार्टीहरूमा नयाँ सोचको आवश्यकता पर्छ, अग्रगामी सोचको जरुरत पर्छ। अब परिर्वतनको ठुलो छलाङ लगाउन जरुरी हुन्छ। त्यो किनभने राजनीतिक, आर्थिक, शैक्षिक तथा समाजिक संरचनालाई नयाँ ढंगले पुनर्संरचना नगर्दासम्म राष्ट्र निर्माण हुन कदापि सक्दैन। सक्षम, इमानदार र दूरदर्शी राजनीतिक पार्टीहरूले नै देश निर्माण गर्न सक्छन्। कुनै पनि राजनीतिक पार्टी सक्षम, इमानदार र दूरदर्शी हुन् पार्टीको नीति तथा नेतृत्वको महत्त्वपूर्ण भूमिका रहन्छ। तर नेपालमा सधैं एक समर्थ नेतृत्वको अभाव खड्किरहेको छ। यो देशमा हरहमेशा तिनै नेताहरूको नै बिगबिगी र हालीमुहाली हुँदै आएको छ। सानाठूला हरेक नेतालाई केवल कुर्सी चाहिएको छ। एउटा गिद्ध खट्टामा मुसो च्यापेर हस्याङफस्याङ आकाशमा तेज गतिमा उडिरहेको थियो। एक बथान कौवाले पछाडिबाट त्यो गिद्धलाई ठुङ्ग्दै खेदिरहेका थिए। रताम्मे गिद्ध आत्तिएर यताउता उडिरहेको थियो। तर गिद्ध जता गए पनि कौवाहरूले उसको पिछा छोडेनन्। त्यो देखेर गिद्धले भगवान् पुकार्यो, बचाउनोस्। सँगै आकाशवाणी भयो, ए गिद्ध ! यसरी मुसो खोसेर हिँडेपछि यो सबै त हुने नै भयो, एकपटक मुसो छोडेर हेर त ? जब गिद्धले खुट्टाले च्यापेको मुसो छोड्यो तब कौवा उसका पछाडि थिएनन्। गिद्ध निकै खुसी भयो। आरामसँग उड्दै रूखमा बस्यो। उसले घाँटी तानेर चारैतिर हेर्यो, अलिपर चौरमा तिनै कौवाहरूलाई देख्यो, जो आपसमा खूबसँग लडिरहेका थिए। मुसो चाहिँ अलिपर पल्टिरहेको थियो। गिद्धको तपतप र्याल चुहिन थाल्यो। गिद्धले तेजसँग उडेर मुसो च्पाप्प च्याप्दै त्यहाँबाट सुइकुच्चा ठोक्यो। आपसमा लड्दै रक्ताम्मे भएका कौवाहरू निकै थाके। र, यत्रतत्र थचक्क बसे। केही क्षणपछि वल्ल उनीहरूलाई मुुसोको याद आयो। अनि चारैतिर मुसो खोज्न थाले। तर त्यहाँ मुसो थिएन। अनि आकाशतिर नजर दौडाए, गिद्धले मुसो लगेको देखे। कौवाहरू मुसो खोस्न पुनः गिद्धको पछाडि दौडिए। यस्तै स्थिति नेपाली राजनीतिको छ। त्यसैले यो देश बारम्बार सत्ताको लुचाचुडीमै छ। विषवृक्ष रोपेर अमृतको सपना बाँड्नेहरूका कारण अहिले देश निष्पट अँध्यारो सुरुङभित्र जाकिएको छ। जहाँबाट बाहिर निस्किने कसैले कुनै स्पष्ट बाटो देखेका छैनन्। यो गर्छु र त्यो गर्छु भनेर हल्ला गरे पनि नेताहरू कुहिरोको कागजस्ता भएका छन्। एक दृष्टिले नेता दुई प्रकारका हुन्छन् राजनेता र नक्कली नेता। प्रज्ञापूर्ण, दूरदर्शी तथा व्यावहारिक राजनीतिज्ञ राजनेता हुन्। धूर्त र ढोंगी राजनीतिज्ञ नै नक्कली नेता हुन्। राजनेताले हमेसा दूरदर्शी समाधान खोज्छन्, अर्काथरी भने सधैं कुर्सी खोज्छन्। राजनेताले सही मार्गदर्शन गर्छन्, नक्कली नेताले गुमराह पार्छन्। राजनेता देश र जनताको सेवा गर्छन्। अधिकांश नक्कली नेता निच हुन्छन्। सत्ता र स्वार्थका लागि गिर्न पछि पर्दैनन्, पैसा र पावरका लागि देशको शिर नै झुकाउन लाज मान्दैनन्। नक्कली नेताकै बिगबिगीले देशको शिर झुक्ने गरेको छ। पार्टीहरूप्रति जनआस्था घट्दै गएको छ। लोकतन्त्रमा राजनीतिक पार्टीहरूको विकल्प नहुने हँुदा पार्टीहरूका इमानदार नेता तथा कार्यकर्ताहरू ढिलो नगरी साहस र उत्साहका साथ पार्टी पुनर्निर्माणको अभियानमा लाग्नु आवश्यक छ।"
विवादास्पद सत्यनिरुपण विधेयक,"विस्तृत शान्ति सम्झौता मा दुवै पक्षले द्वन्द्वकालमा मानवअधिकारको गम्भीर उल्लंघन र मानवताविरुद्धको अपराधका घटना भएको स्वीकार गरेका छन्। राज्य पक्षबाट भएको मानवअधिकार उल्लंघन र माओवादीबाट भएको मानवअधिकार ज्यादती इतिहासको तीतो पक्ष हो। यस्ता घटना नदोहोरिऊन्, त्यहीं नै सबैको चाहना हो। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक पीडितको पक्षमा छैन। यसका कतिपय प्रावधान आपत्तिजनक र विवादास्पद छन्। जघन्य अपराधका घटनामा संलग्न पीडकलाई आममाफी दिने नियतले प्रेरित भएकै कारण पीडित पक्षले आपत्ति जनाइसकेको छ। यो विधेयकलाई फास्ट ट्र्याकबाट पारित गरी संसद्को भूमिकालाई पनि अझ गौण बनाउन खोजिँदै छ। शान्ति प्रक्रिया २०६२६३ को अभूतपूर्व ऐतिहासिक जनआन्दोलनको सफलतापश्चात् सुरु भएको थियो। यसअन्तर्गत २०६३ मंसिर ५ गते सरकार र माओवादीबीच विस्तृत शान्ति सम्झौता भयो। त्यस सम्झौतामा दुवै पक्षले द्वन्द्वकालमा मानवअधिकारको गम्भीर उल्लंघन र मानवताविरुद्धको अपराधका घटना भएको स्वीकार गरेका छन्। राज्य पक्षबाट भएको मानवअधिकार उल्लंघन र माओवादीबाट भएको मानवअधिकार ज्यादती इतिहासको तीतो पक्ष हो। यस्ता घटना नदोहोरिऊन्, त्यहीं नै सबैको चाहना हो। उक्त सम्झौता भएको पनि १७ वर्ष लागेको छ। यस अवधिमा सम्झौताको मर्मअनुरूप संक्रमणकालीन न्याय प्रक्रिया भने टुंगोमा पुग्न सकेन। बरु अलपत्र परेकोपारिएको छ। यसलाई तार्किक निष्कर्षमा पुर्याउन प्रायः प्रमुख राजनीतिक दलको अनिच्छा देखिन्छ। इमानदारीको अभाव छ। २०६२६३ को जनआन्दोलन व्यवस्था परिवर्तन वा सत्ता हस्तान्तरणका लागि मात्र थिएन। मानवअधिकार र शान्ति प्रक्रियालाई केन्द्रबिन्दुमा राखिएको थियो। त्यसमा नागरिक आन्दोलनको पनि भूमिका महत्वपूर्ण थियो। सम्झौताको बुँदा ५२४ मा दुवै पक्ष सशस्त्र द्वन्द्वबाट उत्पन्न विषम परिस्थितिलाई सामान्यीकरण गर्दै समाजमा शान्ति कायम गराउन तथा युद्धबाट पीडितहरूका लागि राहत कार्य र पुनस्र्थापन गराउन राष्ट्रिय शान्ति तथा पुनस्र्थापन आयोग गठन गर्ने र त्यसमार्फत यससम्बन्धी काम अगाडि बढाउन सहमत छन्, भन्ने व्यवस्था छ। तर, राष्ट्रिय शान्ति तथा पुनस्र्थापन आयोग गठन भएको देखिएन। जघन्य अपराधका घटनामा संलग्न पीडकलाई आममाफी दिने नियतले प्रेरित भएकै कारण पीडित पक्षले आपत्तिा जनाइसकेको छ । यसैगरी बुँदा ५२५ मा दुवै पक्ष सशस्त्र द्वन्द्वका क्रममा मानवअधिकारको गम्भीर उल्लंघन गर्ने तथा मानवताविरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न आपसी सहमतिबाट उच्चस्तरीय सत्यनिरुपण तथा मेलमिलाप आयोगको गठन गर्न सहमत छन्, भन्ने व्यवस्था छ। उक्त सम्झौताको ८ वर्षपछि सरकारले २०७१ सालमा सत्यनिरुपण तथा मेलमिलाप आयोग र बेपत्ता पारिएका व्यक्तिको छानबिन आयोग बनायो। तर, पीडितलाई न्याय र पीडकलाई सजाय गर्न नभई पीडकलाई उन्मुक्ति र आममाफी दिने नियतले दुवै आयोगको म्यान्डेट कमजोर बनाइयो। साथै दलीय छत्रछायामा पदाधिकारी नियुक्त गरियो। आयोगहरूको कार्यशैली पीडितमैत्री पनि देखिएन। विगतदेखि वर्तमानसम्मका सरकारमा पीडितलाई न्याय र पीडकलाई सजायसहित संक्रमणकालीन न्यायलाई तार्किकतात्विक निष्कर्षमा पुर्याउने इच्छाशक्ति देखिएन। २०६३ वैशाख ११ पछि बनेका १३ सरकारमध्ये एउटा गैरदलीय थियो (२०६९७० मा दोस्रो संविधानसभा निर्वाचन सेरोफेरो)। १२ दलीय सरकारमध्ये चारवटाको नेतृत्व तत्कालीन नेकपा माओवादी (अहिलेको माओवादी केन्द्र)ले गर्योे। १० वटामा माओवादीको सहभागिता रह्यो। चारवटाको नेतृत्व पुष्पकमल दाहाल प्रचण्ड र डा बाबुराम भट्टराईले गरे। संक्रमणकालीन न्यायलाई तार्किक निष्कर्षमा पुर्याउन माओवादीको अनिच्छा प्रस्ट देखिन्छ। यसमा कांग्रेस र एमालेजस्ता प्रमुख लोकतान्त्रिक दलले पनि माओवादीलाई नै साथ दिएका छन्। आममाफीको प्रावधान समावेश गरेकाले २०७१ सालमा बनेको ऐन पीडकमैत्री बन्न पुग्यो। २०७४ पछि बनेका कुनै पनि सरकारले उक्त ऐनलाई सर्वोच्च अदालतको फैसलाबमोजिम संशोधन गर्न चाहेनन्। पुष्पकमल दाहाल प्रचण्ड नेतृत्वको सरकारले गरेका कैयन् आपत्तिजनक निर्णयले लोकतन्त्र र अहिंसाका पक्षपातीलाई झस्काएको छ। सशस्त्र द्वन्द्व सुरु भएको दिन फागुन १ गतेलाई जनयुद्ध दिवस भनी राष्ट्रिय दिवसका रूपमा मनाउने निर्णय यो सिलसिलाको पहिलो कडी हो। यो लोकतन्त्र र अहिंसाको सार्वभौम मूल्यविपरीत हो। यसैगरी वर्ष २०८० को बिदा सूचीमा त्यसलाई समावेश गरिनु दोस्रो कडी हो। अनमिनले नै अयोग्य घोषणा गरेका ४ हजार ८ माओवादी लडाकुलाई २ लाख रुपैयाँका दरले सहयोग उपलब्ध गराउने (८० करोड १६ लाख) निर्णय तेस्रो कडी हो। सर्वोच्चको आदेशविरुद्ध प्रधानमन्त्रीसहित सत्तारुढ गठबन्धनमा सामेल दल र पूर्व तथा वर्तमान माओवादी घटकको धम्कीसहितको अभिव्यक्ति अन्य कडी हुन्। विवादास्पद संशोधन विधेयकलाई फास्ट ट्रयाकबाट जस्ताको तस्तै पारित गराउने योजना अर्को कडी हुन सक्छ। सरकारी निर्णयहरू नियोजित तवरमा सिलसिलाबद्ध रूपमा भएका छन्। यसलाई नरोक्ने हो भने अझै बढ्न सक्ने प्रवल सम्भावना छ। संक्रमणकालीन न्यायलाई शान्ति सम्झौताको मर्मअनुरूप तार्किक निष्कर्षमा पुर्याउने नियत देखिँदैन। सम्झौताअनुरूप संक्रमणकालीन न्याय प्रक्रियालाई टुंगोमा पुर्याउनुपर्नेमा षड्यन्त्र गरी विफल तुल्याउने काम भएको छ। संक्रमणकालीन न्यायसम्बन्धी ऐन सम्झौताको मर्मअनुरूप थिएन। यस्तो सर्वाधिक महत्वको विषयमा ऐन बनाउँदा देखाउनुपर्ने संवेदनशीलता संसद्ले देखाउन सकेन। संविधान जारी भइसकेपछिका दुई संघीय संसद् पनि अन्तर्राष्ट्रिय मानवअधिकार एवं मानवीय कानुन र सर्वोच्चको फैसलाअनुरूप सो ऐनलाई संशोधन गर्ने दायित्वबाट चुकेको देखिन्छ। द्वन्दकालीन घटनालाई सम्झौतामा उल्लेख भएअनुरूप संक्रमणकालीन न्याय प्रक्रियाअन्तर्गत गठन हुने आयोगमार्फत सम्बोधन गर्ने तर्कमा दुई मत हुन सक्दैन। तर, १७ वर्षसम्म कहिले अलमल्याएर त कहिले झुक्याएर पीडितलाई न्याय प्रदान गर्न सरकारहरू विश्वसनीयता गुमाउन पुगेका हुन्। सर्वोच्चले केही साताअघि सशस्त्र द्वन्द्वकालमा भएका गम्भीर मानवअधिकार उल्लंघनका घटनाको विस्तृत शान्ति सम्झौता, संविधान, सर्वोच्च अदालतबाट भएका फैसला, अन्तर्राष्ट्रिय कानुन र सिद्धान्तबमोजिम पीडितले सत्यतथ्य जानकारी पाउने तथा न्याय र परिपूरण पाउने विषयहरू विभिन्न कारण देखाएर अनन्तकालसम्म अल्झाइराख्न मिल्ने देखिँदैन भन्ने आदेश गरेको छ। जुन सान्दर्भिक छ। प्रमुख दलहरू विपक्षमा हुँदा यदाकदा पीडितमैत्री कुरा गरे पनि सत्तारुढ हुँदा पीडितका कुरासमेत सुन्न चाहँदैनन्। संक्रमणकालीन न्याय प्रक्रियालाई अनुकूलताअनुसार टुंग्याउने, त्यसो गर्न नसके लम्ब्याउने र अल्झाइराख्ने प्रमुख दलको रणनीति लुकेको छैन। मानवताविरुद्धको अपराधतर्प कोही पनि उन्मुख हुन नसकोस् भन्नाका खातिर सरकारले अन्तर्राष्ट्रिय फौजदारी अदालतको विधानलाई तत्काल अनुमोदन गर्नपर्छ। मानवअधिकार उल्लंघन र मानवअधिकार ज्यादतीबारे सत्यतथ्य अभिलेख राखी पीडितलाई राहत र न्याय तथा दोषीलाई कारबाही गर्न सत्य आयोगको स्थापना आवश्यक छ। (पहाडी मानवअधिकार तथा शान्ति समाजका संस्थापक सभापति हुन्।)"
रामेछापमा एकैदिन ५७ उडान,"रामेछाप : सोमबार रामेछाप विमानस्थलबाट पछिल्लो सिजनकै सबैभन्दा धेरै ५७ उडान भएको छ। यो सिजनमा सदरमुकाम मन्थलीस्थित रामेछाप विमानस्थलबाट यति धेरै उडान भएको यो पहिलो पटक हो। सोमबार दिनभर लुक्लाको मौसम सफा रहेकाले यति धेरै उडान सम्भव भएको रामेछाप विमानस्थलले जनाएको छ। दुई पर्यटकीय सिजनमा गरी वर्षमा ६ महिना उडान हुँदै आएको छ। लुक्लाका लागि उडान सुरु भएसँगै सोमबार ८ सय ८४ पर्यटक लुक्लाका लागि उडेको रामेछाप विमानस्थलका इञ्चार्ज प्रविण सुवेदीले जानकारी दिए। सुवेदीका अनुसार सोमबार तारा एयरलायन्सका जहाजले १५, सीताले २० र समिट एयरलायन्सका जहाजले २० उडान र हेलिकोप्टरले २ उडान गरेका छन्। काठमाडौँमा अत्याधिक एयर ट्राफिक जामका कारण लुक्ला जाने पर्यटकहरू रामेछापसम्म ट्राभल्स एजेन्सिमार्फत आइ रामेछाप विमानस्थलबाट लुक्ला प्रस्थान गर्दछन्। काठमाडौँबाट सवारी यातायात मार्फत मन्थली आर्लिएपछि जहाज चढेर सिधै लुक्ला उड्ने भएकाले विमानस्थल आसपालका होटलहरूमा पर्यटककको चहलपहल देखिए पनि होटल ब्यवसायमा भने खासै प्रभाव देखिएको छैन। पर्यटकहरू मन्थलीमा बास नबस्ने भएकाले पर्यटकको आगमनले मन्थलीका होटल व्यवसायलाई खासै छोएको छैन। मन्थलीमा बस्ने होटलको राम्रो व्यवस्था नभएको साथै महँगो भएको भनी गलत हल्ला चलाइएकाले पर्यटकहरू मन्थलीमा बास नबस्ने गरेको रामेछाप होटल तथा पर्यटन व्यवसायी संघ रामेछापका अध्यक्ष शेखरमान श्रेष्ठले बताए। मन्थलीका होटलहरूमा १ हजार जनासम्म पर्यटकहरूलाई व्यवस्थित रुपमा राख्न सकिने क्षमता रहेको र हल्ला गरेजस्तो महँगो नभएको पनि श्रेष्ठले बताए। रामेछाप विमानस्थलबाट दैनिक यतिधेरै उडान भइरहँदा ७ वर्षदेखि रामेछापबासी भने जहाजमार्फत काठमाडौँ जान पाएका छैनन्।"
अपांगता भएकी महिलालाई बलात्कार गर्नेलाई जन्मकैद,"दैलेख : अपांगता भएकी महिलालाई जबरजस्ती करणी गरेको आरोप लागेका युवकलाई दैलेख जिल्ला अदालत दैलेखले जन्मकैदको सजाय सुनाएको छ। जिल्ला न्यायाधीश बलराम लम्सालको इजलासले गुराँस गाउँपालिका३ का ३८ वर्षीय भद्रबहादुर बुढालाई जन्मकैदको सजाय फैसला भएको हो। अदालतले २३ वर्षीया अपांगता भएकी महिलालाई बलात्कार गरेको कसुरमा बुढालाई उक्त सजाय तोकेको हो। अदालतका सूचना अधिकारी टिकाराम न्यौपानेका अनुसार जन्मकैद (२५ वर्ष कैद), पीडितलाई एक लाख क्षतिपूर्ति र पीडित राहत कोषमा दुई हजार आठ सय रुपैयाँ तिनुपर्ने फैसला भएको छ। अपांगता भएकी महिलालाई २०७८ असार ६ गते बलात्कार गरेको भन्दै पीडित पक्षले २०७८ असार ८ गते जिल्ला प्रहरी कार्यालय दैलेखमा उजुरी दिएको थियो। सोही दिन पीडित महिलाको स्वास्थ्य परीक्षण दैलेख जिल्ला अस्पतालमा भएको थियो। दैलेख प्रहरीले घटनाको अनुसन्धान सकेर जिल्ला सरकारी वकिल कार्यालय मार्फत साउन ३ गते जिल्ला अदालतमा जबरजस्ती करणी मुद्दा दर्ता गरेको थियो। मुद्दा पेश भएको भोलिपल्टै भएको थुनछेक बहसपछि तत्कालीन जिल्ला न्यायाधीश दण्डपाणि लामिछानेको इजलासबाट आरोपितलाई पुर्पक्षका लागि कारागार थुनामा पठाइएको थियो।"
मुस्ताङको मार्फा र टुकुचेमा कोल्ड स्टोर निर्माण हुने,"जोमसोम : स्याउको राजधानी मानिएको मुस्ताङमा स्याउ संकलन, प्रशोधन,ग्रेडिङ र स्याउलाई साविक जस्तै ताजा राख्न दुईवटा कोल्ड स्टोर (चिस्यान केन्द्र) निर्माण गरिने भएको छ। चालु आर्थिक वर्ष २०७९०८० का लागि विनियोजित गण्डकी प्रदेशको कृषि विकास निर्देशानालयको स्याउ विशेषकार्यक्रम अन्तर्गत मुस्ताङको घरपझोङ२ मार्फा र थासाङ१ टुकुचेमा सयसय टन क्षमताको दुई वटा बृहत् कोल्ड स्टोर निर्माणको तयारी अघि बढेको हो। कृषि विकास निर्देशनालयको स्याउ विशेष कार्यक्रम अन्तर्गत मार्फाको मार्फा कृषि सहकारी संस्था र टुकुचेका स्यालम बहुउद्देश्य सहकारी सस्थालाई ८५ प्रतिशत अनुदान सहुलियत दिने गरी बृहत् कोल्ड स्टोर निर्माण गर्ने तयारी भइरहेको कृषि विकास निर्देशनालय पोखराका निर्देशक बासुदेव रेग्मीले जानकारी दिए। रेग्मीका अनुसार कोल्ड स्टोरलाई चाहिने सबै पूर्वाधार निर्माण गर्न एक कोल्ड स्टोर निर्माण गर्न अधिकतम १ करोड २५ लाख रुपैयाँसम्म अनुदान दिइने र यो अहिलेसम्मकै ठुलो लगानीमा निर्माण गर्न लागिएको उनले बताए। कोल्ड स्टोर निर्माणका लागि कृषि फार्म, समूह र सहकारीले १५ प्रतिशत प्रत्यक्ष लगानी गर्नुपर्ने उनले बताए। निर्देशनालयको पुरै तोकिएको अनुदान सहुलियत पाउन अनुदान प्राप्त कृषि संस्थाले १ करोड ४७ लाख लागतको पूर्वाधार निर्माण गर्नुपर्ने हुन्छ। यद्यपि अनुदान प्राप्त संस्थाले त्यसभन्दा कम लागतमा पूर्वाधार निर्माण गरेमा लागत अनुसार तोकिएको अधिकतम लागत अनुदान घटेर ८५ प्रतिशतले अनुदान पाउने कृषि विकास निर्देशक रेग्मीको भनाई छ। यसको क्षमता १ सय टनसम्म हुनेछ। यो कोल्ड स्टोर निर्माण भएमा घरभपझोङ र थासाङका स्याउ किसान प्रत्यक्ष लाभान्वित हुने छन्। स्याउ विशेष कार्यक्रम अन्तर्गत राष्ट्रिय योजना आयोगले कृषकलाई स्याउको बजारीकरण गर्न बर्सेनि कृषि विकास निर्देशनालयलाई सशर्त बजेट उपलब्ध गराउने गर्छ। कृषि विकास निर्देशनालय गण्डकी प्रदेशले चालू आर्थिक वर्षमा विनियोजित बजेटबाट ठूलो क्षमताको दुईवटा कोल्ड स्टोरका अलावा अरू थप ५ वटा स्याउ भण्डारण गर्ने कोल्ड रुम (चिस्यान कक्ष) निर्माण गर्ने योजना रहेको कृषि विकास निर्देशक बासुदेव रेग्मीले बताए। निर्देशनालयका अनुसार चालू आर्थिक वर्ष निर्माण हुने १० देखि १५ टन क्षमताको कोल्ड रुम निर्माणका लागि १० लाखसम्म अनुदान सहुलियत रहेको छ। १० देखि १५ टन क्षमताको कौल्ड रुपमा निर्माणका लागि मुस्ताङको वारागुङ मुक्तिक्षेत्र२ को अम्बे अर्गानिक कृषि फार्म, घरपझोङ५ को मुस्ताङ हिमालयन एग्रो प्रालि,घरपझोङ५ ठिनीको मुस्ताङ भ्याली अर्गानिक एग्रिकल्चर प्रालि, घरपझोङ२ मार्फाको मार्फा मितेरी कृषि सहकारी संस्था र वारागुङ मुक्तिक्षेत्रको मुक्तिक्षेत्र२ को मुक्तिक्षेत्र दोधाङ कृषक समूहले अनुदान पाउने छन् । उनीहरूलाई ८५ प्रतिशत अनुदान दिइने छ। यसैगरी चालु आर्थिक विनियोजित बजेटबाट प्रधानमन्त्री कृषि आधुनिकीकरण परियोजना,परियोजना कार्यान्वयन इकाई स्याउ जोनले मुस्ताङमा १०१० टन क्षमताको दुई वटा कोल्ड रुम निर्माण गर्ने जनाइएको छ। यसका लागि अनुदान सिफारिस समेत भइसकेको छ। हिमाली जिल्ला मुस्ताङमा स्याउ विशेष कार्यक्रम आर्थिक वर्ष २०७६०७७ देखि कार्यान्वयनमा आएको हो। हालसम्म एक निजीसहित ७ वटा कोल्ड रुप निर्माण भई सञ्चालनमा आइसकेको कृषि ज्ञान केन्द्र मुस्ताङका कार्यालय प्रमुख प्रकाशत बस्ताकोटीले जानकारी दिए। ५ देखि २० टनसम्मको स्याउ कोल्ड रुम निर्माण भइसकेको उनले बताए। यसअघि मुस्ताङको पान्डा खोलामा १ ,घरपझोङको सम्लेमा १ , मार्फामा ३ र टुकुचेमा १ गरी ६ वटा कोल्ड रुम सरकारी अनुदानमा निर्माण भएका हुन्। थासाङ१ मा पनि स्थानीय सरोज तुलाचनले निजी लगानीमा कोल्ड रुम निर्माण गरेका छन्। अहिले सम्म निर्माण भएका ७ वटा कोल्ड रुमको क्षमता जम्मा ८० टनको मात्र रहेको कार्यालय प्रमुख बस्ताकोटीले उल्लेख गरे।"
मिटरब्याजी समस्या छानबिन गर्न सरकारद्वारा जाँझबुझ आयोग गठन,काठमाडौं : सरकारले मिटरब्याजी समस्याका विषयमा छानविनका लागि जाँझबुझ आयोग गठन गरेको छ। सिंहदरबारमा सोमबार बसेको मन्त्रिपरिषद् बैठकले मिटरब्याजी समस्याका विषयमा छानविन गर्न तीन सदस्यीय जाँझबुझ आयोग गठन गरिएको सरकारका प्रवक्ता रेखा शर्माले जानकारी दिइन्। पूर्वन्यायाधीश गौरी बहादुर कार्कीको संयोजकत्वमा गठित आयोगमा पूर्व एआइजी उत्तमराज सुवेदी र गणेशबाबु अर्याल रहेका छन्। समितिलाई तीन महिनाको अवधि दिइएको र ठोस र मूर्त रूपमा मिटरब्याजीको समाधानका लागि तत्काल एक्सनमा जाने गरी प्रतिवेदन पेस गर्न भनिएको प्रवक्ता शर्माले बताइन्। समितिको मुख्यालय जनकपुरमा राख्ने निर्णय भएको उनले जानकारी दिइन्। त्यस्तै बैठकले गृहमन्त्रालयको मातहतमा जासुसी परिचालन गर्ने कार्यविधि खारेज गर्ने निर्णय गरेको प्रवक्ता शर्माले बताए।
"बिक्न छाडे काम्लो, बख्खु र घुम","ढोरपाटन : बागलुङको उच्च पहाडी क्षेत्रमा अहिले पनि थुप्रै भेडापालक कृषक छन्। हिउँदबर्खामा लेकबेँसी गर्दै उनीहरूले भेडाबाख्रा पाल्दै आएका छन्। निसीखोला, तमानखोला र ढोरपाटनका उच्च पहाडी क्षेत्र पशुपालनका लागि उर्वर छन्। अहिले युवापुस्ता सहर केन्द्रित हुँदा र रोजगारीका लागि विदेश रोज्न थालेपछि भेडापालन संकटमा पर्ने चिन्ता छ। वर्षौं पहिलेदेखि पुस्ता हस्तान्तरण हुँदै आएको भेडापालन अहिले केही सुस्ताएको छ। माथिल्लो खर्कमा पुग्दा सेताम्य भेडाका बथान भेटिन्छन्। भेडापालन गर्ने अधिकांश बुढापाका छन्। कृषकले मासुका लागि भेडा मात्रै बेच्दैनन् भेडाको रौँबाट बनेका कपडा पनि बेच्छन्। भेडाको रौँबाट बनेको हापदुला, काम्लो, बख्खु, घुमलगायत कपडा पानी तार्ने, हिउँमा जाडो छेक्ने तथा गर्मीमा घाम छेक्न उपयोगी मान्छिनन्। आधुनिक प्रविधिसँगै विभिन्न प्रकारका कपडा भित्रिन थालेपछि स्थानीय उत्पादनले बजार पाउन छोडेको छ। कुनैबेला भेडा र रौँका कपडा बेचेर राम्रो आम्दानी गर्ने भेडापालक अहिले मासुका लागि मात्रै भेडा पाल्नुपर्ने स्थितिमा छन्। मासु गाउँमै बिक्री भए पनि ऊनका कपडा देशमा मात्रै नभएर विदेश पनि निर्यात हुने गर्दथ्यो। ऊनको कपडा बनाउन धेरै झन्झटिलो र समय पनि धेरै लाग्ने हुँदा पछिल्लो समय उत्पादनमा कमी हुन थालेको निसीखोलाका पुनराम बुढामगरले बताए। यस्ता कपडाको मुल्य अन्य कपडाभन्दा महँगो पर्ने भएकाले स्थानीयको रोजाइमा कम पर्ने गर्छ। बुढामगरले भने, 'पहिले भेडा पालेर राम्रो कमाई हुन्थ्यो, वर्षमा एक डेढ लाखको त घुम, काम्लो नै बिक्री हुन्थ्यो। भेडा पूजाआजा र चाडपर्वमा धेरै बेच्थे, अहिले त उही भेडा मात्रै हो, त्यही पनि बुढो भइयो पहिलेको जस्तो पाँच सयएक हजार पाल्न सकिन्न। माथि लेकलेकमा पुग्नुपर्छ, भेडाको ऊन निकाल्नु पर्छ, कपडा बुन्न धेरै समय लाग्छ।' स्थानीय ७३ वर्षीया तिलु घर्तीले सानैदेखि भेडापालनमा लागेको र कपडा बनाउने गरेको सुनाइन्। उतिबेला अहिलेको जस्तो ओढ्ने, बिछ्याउने सिरक, डसना नहुने भन्दै भेडाको ऊनबाट बनेको कपडा प्रयोग गरेको उनले सम्झे। कपडा लिन बुटवल, तानसेन पुग्न समस्या हुने गर्थ्यो। 'अहिले लेकमा पनि बाहिरबाट आएका कपडा छन्, पहिलेको जस्तो दुःख छैन, जमाना फेरियो, ऊनको कपडाले घोच्छ रे, लगाउँदैनन्, हामीहरू त्यही लगाएर हुर्कियौँ', उनले भनिन्, 'चप्पल सानोमा लगाएनौँ, हामी ठूलै भएपछि मात्रै लगाएका हौँ, अहिले घुम, काम्लो बुन्ने मान्छे भए, बुनेकाले बिक्री नभएको गुनासो गर्छन्, मैले सानै हुँदा बुन्न सिकेको थिए, अहिले अलिअलि त बुन्छु, पहिलेको जस्तो सकिँदैन।' स्थानीय पविन्द्र घर्तीमगरले नयाँपुस्ताले सीप नसिक्दा परम्परागत कपडा हराउन थालेको बताए। उनले केही वर्ष अगाडिसम्म विदेशबाट पनि बढी माग हुने गरेको सुनाउँदै अहिले घटेको बताए। 'पहिले एक परिवारले कम्तीमा एक हजार भेडा पाल्थे। तर अहिले निकै कम भयो', उनले भने। घर्तीले भेडापालनलाई स्थानीय सरकारले प्रवर्द्धन गर्नसके आम्दानीको राम्रो स्रोत बन्ने बताए। ऊनका कपडाले युवापुस्ताले मन नपराउँदा बजार पाउन मुस्किल परेको उनीहरूको गुनासो छ।"
मंगलबार देशका यी स्थानमा हुने छ वर्षा,काठमाडौं : मंगलबार सुदूरपश्चिम प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेश लगायत देशका पहाडी भूभागका थोरै स्थानहरूमा मेघ गर्जनचट्याङसहित हल्काक्षणिक वर्षाको सम्भावना रहेको छ। मंगलबार राती देशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।
आन्तरिक विद्युतको खपत बढाइन्छ : ऊर्जा मन्त्री बस्नेत,"काठमाडौं : नवनियुक्त ऊर्जा जलस्रोत तथा सिँचाइ मन्त्री शक्तिबहादुर बस्नेतले देशमा उत्पादित विद्युत् यहीभित्र खपत गर्न क्षमता वृद्धि आफ्नो मुख्य प्राथमिकतामा रहेको बताएका छन्। नेपाल विद्युत प्राधिकरणले सोमबार गरेको बधाई, शुभकामना तथा स्वागत कार्यक्रममा मन्त्री बस्नेतले विद्युत् नपुगेका ठाउँमा सेवा विस्तार, प्रसारण र वितरण प्रणालीका पूर्वाधारलाई सुदृढीकरण तथा विस्तार गरी खपत क्षमता विस्तार गरिने बताए। विद्युत्को आन्तरिक खपत क्षमता वृद्धि गरी बढी भएको विद्युतको व्यवस्थापन गर्नुपर्छ, देशभित्र खपत गरी बढी भएको विद्युत् त्यसै खेर फाल्न त मिलेन? त्यसलाई निर्यात गर्नु पर्छ, मन्त्री बस्नेतले भने। पूर्वाधार विस्तारका लागि आवश्यक पर्ने लगानी जुटाउन अर्थ मन्त्रालय लगायतका निकायहरूसँग आवश्यक समन्वय गरिने छ। जलविद्युत् तथा प्रसारण लाइन आयोजना निर्माणमा वन क्षेत्रको प्रयोग तथा रुख कटानमा देखिएको समस्याका विषयमा आफू जानकार रहेको उल्लेख गर्दै पूर्व वनमन्त्री समेत रहेका मन्त्री बस्नेतले वन र सुरक्षाका कारण आयोजना निर्माणमा हुने ढिलासुस्ती रोक्न आफू सक्रियताका साथ लाग्ने बताए। ऊर्जा सचिव दिनेश कुमार घिमिरेले आन्तरिक विद्युत खपत बढाउन प्रसारण तथा वितरण प्रणालीका संरचनाहरूको सुधार तथा विस्तार, रणनीतिक रुपका ठूला जलाशययुक्त जलविद्युत आयोजनाहरूको निर्माण र विद्युत् सेवा विस्तारमा जोड दिइनुपर्ने बताए। प्राधिकरणका कार्यकारी निर्देशककुलमान घिसिङले संस्थाको विस्तृत विवरण प्रस्तुत गर्दै वर्षायामको विद्युत् व्यवस्थापन अहिलेको प्रमुख चुनौती रहेको बताए।"
विवादमा बृहत्तर जनकपुर,"जनकपुरधाम : सांस्कृति सम्पदा संरक्षणको कार्यभार बोकेको बृहत्तर जनकपुर क्षेत्र विकास परिषद् पछिल्लो समय निकै विवादमा परेको छ। परिषदका अध्यक्ष र कर्मचारी बीचका विवाद र असहमतिहरूले एकातर्फ परिषदको काम कारबाही सञ्चालनमा समस्या आएको छ भने अर्को तर्फ भ्रष्टाचार र अपारदर्शीताले संस्थाको अस्तित्व माथि नै प्रश्न चिह्न उठाएको छ। संघीय सरकारको संस्कृति पर्यटन तथा नागरिक उड्यन मन्त्रालय अन्तर्गत रहेको परिषदले मिथिलाको प्रख्यात पञ्चकोशी माध्यमिकी परिक्रमा सञ्चालन हुने धनुषा र महोत्तरी जिल्ला भित्रका परिक्रमा पडाव स्थलहरूको संरक्षण, बाटोघाटो निर्माण, सांस्कृतिक सम्पदाहरूको जगेर्ना लगायतका मुख्य कामहरूको जिम्मेवारी बोकेको छ। तर, जिम्मेवारी वहन गर्नुको साटो प्राप्त बजेटमा भ्रष्टाचार र अपरादर्शिताले गर्दा आगामी कार्यक्रमहरू प्रभावित भएका छन्। जम्मा ३ करोड रुपैयाँ वार्षिक बजेट छुट्याइएको परिषदको हालसम्मको बेरुजु मात्रै १२ करोडभन्दा बढी रहेको छ। कर्मचारीहरूको काम नगर्ने प्रवृत्ति, अध्यक्ष र कार्यकारी निर्देशक बीच समन्वय अभावका कारण पछिल्लो ६ महिनादेखि परिषदका २४ जना कर्मचारीहरूले तलब समेत खान पाएका छैनन्। 'जुन उद्देश्यका साथ यो संस्था गठन भएको हो त्यो उद्देश्य पुरा गर्ने ठोस कार्ययोजना नै नभएको कारण एति धेरै समस्याहरू आइरहेका छन्, परिषदका कर्मचारी जितेन्द्र यादव भन्छन्, यहाँ राजनीतिक नियुक्ति हुन्छ। अब जसको सरकार छ उसकै पार्टिको अध्यक्ष भयो भने त खासै गाह्रो हुँदैन तर, विपरीत दलको सरकार भयो भने परिषदलाई नहेर्ने र यसको बजेट समेत कटौती गर्ने प्रवृक्तिहरू देखिएको छ, यादवले थपे, यसपटक सरकारले विकास बजेट निकै कम दिएको छ र भएको बजेटमा समेत कार्यप्रगति देखाउन नसकेको कारण कर्मचारीहरूको तलब निकासा हुन सकेको छैन्। हामीले त न दशैं मनाउन पाएका छौं न तिहार र होली नै। यता, परिषदका अध्यक्ष शीतल साह यस संस्था भित्र पहिलादेखि नै भएको भ्रष्टाचारको श्रृंखलाहरूको कारण आगामी कामहरू समेत प्रभावित भएको बताउँछन्। 'यस संस्थाका पहिलाका कार्यकारी निर्देशक र कर्मचारीहरूले प्राप्त बजेटमा व्यापक भ्रष्टाचार र अनियमितताहरू गरेको जनगुनासोहरू म यहाँ नियुक्त भएपछि आउन थाले। त्यसपछि मैले पाँच महिना अघि मेरै संयोजकत्वमा तीन सदस्यीय छानबिन समिति समेत गठन गरे र हाल मसँग थुप्रै यस्ता प्रमाणहरू आएका छन् जसले यहाँ अकुत भ्रष्टाचार भएको प्रमाणित गर्छ, अध्यक्ष साह भन्छन्, जुन पवित्र उद्देश्यका लागि यो संस्थाको गठन भएको थियो त्यसलाई धोमिल बनाउने कामहरू विगतमा भएका छन्। साह अध्यक्ष नियुक्त भएपछि तत्कालीन कार्यकारी निर्देशक बलराम ठाकुरलाई सात बुँदे स्पष्टीकरण सोधेका थिए। तर, निर्देशक ठाकुरले स्पष्टीकरण दिनुको साटो जिल्ला अदालतमा आफूलाई नियतबस अध्यक्षले हटाउन खोजेको भन्दै मुद्दा हालेपछि अदालतले परिषदलाई तत्कालका लागि कारबाही रोक्काको आदेश दिएको थियो। ठाकुर कार्यकारी निर्देशक हुँदा उनले परिषद्को नाममा दानमा दिएको जीप आफ्नो श्रीमति ईन्दुलेखा कुमारी ठाकुरका नाममा यातायात व्यवस्था कार्यालयको विलबुकबाट नामसारी गराएका थिए। २०७६ कात्तिक १४ गते दोलखा जिल्ला विगु७ निवासी जेन्डील शेर्पाल वा१३ च २०३७ नं को निजी जीप संलग्न कागजातहरू परिषदलाई दानमा दिएका थिए तर, सो जीपलाई पूर्व निर्देशकले आफ्नो परिवारको नाममा नामसारी गराई मनमौजी उपयोग गरे। पछि २०७८४०५ गते सोही गारी परिषदका सवारी चालक धनिराम मण्डलको नाउँमा नामसारी गराई त्यसका नाममा विभिन्न मितिमा ४५ लाख रुपैयाँ भन्दा बढी भाडा, मर्मत र इन्धन समेतको खर्च गरेको स्पष्टीकरण पत्रमा उल्लेख छ। त्यसैगरी पूर्व निर्देशक ठाकुरले आफ्नो पदको चरम दुरूपयोग गरि प्राप्त बजेटमा भ्रष्टाचार गरेको स्पष्टीकरण पत्रमा उल्लेखित छ। पूर्व निर्देशक ठाकुरको पदभार गत आश्विनमै समाप्त भइसकेपनि उनले हालसम्म परिषदबाट लगेको २ वटा ल्यापटप र दुईवटा महंगो मोबाइल हालसम्म कार्यालयमा बर बुझारथ नगरेको अध्यक्ष साहले जानकारी गराए। उनले भने, 'पूर्व निर्देशकले कार्यालयका अन्य सामानहरू पनि राखेका छन् तर, जति सुकै ताकेदा गर्दा पनि फर्काउन मानेका छैनन्।"
मधेस सरकारलाई ठोरीवासीको प्रश्न : मुख्यमन्त्री लालबाबुले घोषणा गरेको १० करोड खोई ?,"वीरगन्ज : मधेस सरकारले पर्साको ठोरी क्षेत्रको पर्यटन प्रवर्द्धन र विकासका लागि १० करोड रुपैयाँ दिने घोषणा गरेको एक वर्ष बित्दा समेत उक्त रकम नपाउदा ठोरीवासी आक्रोशित भएका छन्। मधेस सरकारले ठोरी र ठोरीवासीको भावनासँग खेलवाड गरेको भन्दै उनीहरूले प्रदेश सरकारले विभेद कायमै राखे ठोरी छिमेकको बागमती प्रदेशमा मिसिन तयार रहेको चेतावनी पनि दिएका छन्। २०७८ चैत ११ गते ठोरीमै बसेको प्रदेश सरकारको मन्त्रिपरिषद् बैठकले निर्णय नै गरेर ठोरीलाई पर्यटकीय क्षेत्र घोषणा गरेको थियो। मन्त्रिपरिषद् बैठकपछि ठोरीमै आयोजित कार्यक्रममा तत्कालीन मुख्यमन्त्री लालबाबु राउतले ठोरीमा पर्यटकीय पूर्वाधार विकासका लागि प्रदेश सरकारले १० करोड रुपैयाँ बजेट उपलब्ध गराउने सार्वजनिक घोषणा नै गरेका थिए। उक्त कार्यक्रममा भाषण गर्दै राउतले भनेका थिए मन्त्रिपरिषद्को बैठकबाट ठोरीलाई पर्यटकीय क्षेत्र घोषणा गरयौं, यहाँ पर्यटकीय पूर्वाधार निर्माण र विकासका लागि तत्काल १० करोड रुपैयाँ उपलब्ध गराउने निर्णय पनि गर्यौं, आवश्यकता अनुसार अरू थप सहयोग गर्न पनि सरकार प्रतिबद्ध छ।' तर तत्कालीन मुख्यमन्त्री राउतले मन्त्रिपरिषदबाट निर्णय गराई घोषणा गरेको एक वर्ष बित्दा समेत उक्त रकम अहिले सम्म ठोरीले नपाएको स्थानीयको भनाइ छ। सोमबार ठोरीमै प्रदेश सरकारकी उद्योग, पर्यटन तथा वनमन्त्री सुनिता यादवको प्रमुख आतिथ्यतामा आयोजित कार्यक्रममा ठोरीवासीले मधेस प्रदेश सरकारले ठोरीलाई झुक्याएको भन्दै आक्रोश पोखे। ठोरी गाउँपालिकाका अध्यक्ष लालबहादुर श्रेष्ठले भने, ठोरीको यहि मन्चबाट तत्कालीन मुख्यमन्त्री लालबाबु राउतले ठोरीको पर्यटन विकासका लागि १० लाख रुपैयाँ दिने घोषणा गरेका थिए, तर त्यो १० करोड कहाँ हरायो? ठोरीले अहिलेसम्म एक सुको पनि भेटेको छैन। यसबारे तत्कालीन मुख्यमन्त्री राउतलाई आफूहरूले जनकपुरमा गएर उनको कार्यकक्षमै भेटेर ध्यानाकर्षण गराउँदा उल्टै राउतले तिखो वचन लगाएर फर्काएको गुनासो श्रेष्ठले गरे। श्रेष्ठले भने, गत जेठ असारमा प्रदेशसरकारको वार्षिक नीति तथा कार्यक्रम बनाउने बेलामा म आफैं जनकपुर गएर मुख्यमन्त्रीज्युलाई भेटेर कुरा राखे तर उहाले त १० करोड बजेट ठोरीलाई दिदा मलाइ के फाइदा हुन्छ र दिनु ? भनेर जवाफ पो दिनुभयो।' गत स्थानीय तहको निर्वाचनमा मुख्यमन्त्रीको दल जसपाले ठोरी गाउँपालिकामा १३५ मत मात्रै पाएको प्रसँग झिक्दै तत्कालीन मुख्यमन्त्री राउतले १३५ भोट मात्रै आउने ठाउँमा १० करोड बजेट आफूले दिन नसक्ने भन्दै तिखो वचन लगाएको पनि श्रेष्ठले बताए। श्रेष्ठका अनुसार मधेस सरकारका तत्कालीन उद्योग, पर्यटन तथा वनमन्त्री सत्रुधन महत्तोले पनि ठोरीको पर्यटन क्षेत्रको विकासका लागि दुइ करोड रुपैयाँ दिने घोषणा गरेका थिए। तर त्यो बजेट पनि अहिलेसम्म ठोरीमा नआएको अध्यक्ष श्रेष्ठले सुनाए। श्रेष्ठले भने, मन्त्रीले पनि दुइ करोड दिने घोषणा गरेका थिए, पछि मन्त्रालयबाट १ करोड मात्रै निकासा गरियो, तर त्यो १ करोड पनि अहिले सम्म ठोरीमा आएको छैन, कहाँ अड्किएको छ त्यो पनि थाह छैन।' ठोरी २ का वडाध्यक्ष अमृतकृष्ण सापकोटाले त यदि मधेसलाई ठोरी नचाहिएकै हो भने ठोरीलाई छिमेकको बागमती प्रदेशमा मिसाउनका लागि आफूहरूले आवाज उठाउने चेतावनी दिए। मुख्यमन्त्री स्वंयले नै मन्त्रिपरिषद्को निर्णय गराइ ठोरीको पर्यटन प्रवर्द्धनका लागि १० करोड रुपैयाँ दिने घोषणा गरेपनि त्यो १० करोडको अत्तोपत्तो नहुदाँ ठोरीवासी निराश भएको उनले बताए। नेकपा एमालेका ठोरी गाउँपालिका अध्यक्ष खगेन्द्र श्रेष्ठले पनि ठोरी प्रति हेर्ने मधेस प्रदेश सरकारको दृष्टकोण विभेदकारी रहेको बताए। उनले भने, ठोरीलाई हेर्ने मधेस सरकारको दृष्टिकोण ठिक छैन , विभेदकारी छ, त्यसकारण सरकारले आफनो रवैया सच्याउनुपर्छ। ठोरीको पर्यटन प्रवर्द्धनका लागि १० करोड दिने भनेर तत्कालीन मुख्यमन्त्री राउतले ठोरीलाई झुक्याएकाले ठोरीवासीमा सरकार प्रति आक्रोश बढ्दै गएको उनले सुनाए। कार्यक्रममा ठोरीवासीको गुनासो र आक्रोश सुनेपछि पर्यटन मन्त्री यादवले तत्कालीन मुख्यमन्त्रीले कार्यान्वयनमा ल्याउनै नसक्ने कुरा बोल्न नहुने बताइन्। उनले भनिन्, विगतका मुख्यमन्त्री ज्युले १० करोड दिन्छु भनेर कसरी बोल्नुभयो , त्यस बारे म कुनै टिप्पणी गर्न चाहन्न, तर यत्तिमात्र भन्छु कि जुन कुरा पूरा गर्न सकिदैन त्यो बोल्नु हुदैनथ्यो।' मन्त्री यादवले ठोरी पर्यटकीय क्षेत्रका लागि प्रचुर सम्भावना बोकेको प्रदेशकै एक महत्वपूर्ण पालिका भएकाले अबका दिनमा प्रदेश सरकारले ठोरीलाई प्राथमिकतामा राख्ने आश्वासन दिइन्।"
उत्पादन बढाउन माटो परीक्षण,"सन्धिखर्क : कृषि उत्पादन बढाउनका लागि निःशुल्क माटो परीक्षण शिविर सुरु भएको छ। जिल्लाको सन्धिखर्क८ किमडाडामा रहेको जनता कृष्ण माध्यमिक विद्यालयको आयोजनामा कृषि उत्पादन बढाउन निःशुल्क माटो परीक्षण शिविर सोमबारदेखि सुरु भएको छ। माटोमा रहेको नाइट्रोजन, फस्फोरस र पोटासको अवस्था बुझ्न तथा अम्लीयपन र छारीयपन कति र कस्तो अवस्था जानेर खेती गर्न तथा माटोको उर्बरा शक्ति बढाउन शिविर सञ्चालन गरिएको विद्यालयका प्रधानाध्यापक यम प्रसाद शर्माले बताए। शिविर पाँच दिनसम्म सञ्चालन हुने छ। विद्यालयमा वाली विज्ञान पढाउने प्रशिक्षक तथा कक्षा ११ मा पढ्ने विद्यार्थीको सहयोगमा शिविर सञ्चालन भएको हो। शिविरको पहिलो दिन विद्यालय प्रांगणमा सञ्चालन गरिएको शिविरमा ४१ जना कृषकले माटो परीक्षण गराएका छन्। शिविर २१ गते वीरेन्द्र आधारभूत विद्यालय भुमिकास्थान ४ साना औवल, २२ गते जनशान्ती आधारभूत विद्यालय किमडाडा, २३ गते गौत्म आधारभूत विद्यालयक गाजरी र २४ गते यशोधरा आधारभूत विद्यालय भुमिकास्था नगरपालिकाको च्युरामाटीमा शिविर सञ्चालन हुनेछ।"
खुम्बु क्षेत्रमा एक अस्ट्रेलियन नागरिकको ज्यान गयो,सोलुखुम्बु : सोलुखुम्बुको खुम्बु क्षेत्रमा एक अस्ट्रेलियन नागरिकको ज्यान गएको छ। जिल्लाको खुम्बु पासाङ ल्हामु गाउँपालिका२ रात्माटेमा अस्ट्रेलियन नागरिक ६३ वर्षीय भ्यालेन्स फिलिप्स थोमसको सोमबार ज्यान गएको पर्यटक प्रहरी कार्यालय लुक्लाले जनाएको छ। कार्यालयका इन्चार्ज प्रहरी नायब निरीक्षक (सई) पूर्ण दाहालका अनुसार आइतबार नै रामेछापको मन्थलीबाट लुक्ला विमानस्थल ओर्लिएका थोमस त्यहाँबाट संखुवासभा जाने कार्यतालिका थियो। हिँड्दै गर्दा एक्कासि उकालो बाटोमा ढलेका उनको उपचारका क्रममा ज्यान गएको प्रहरीले जनाएको छ। थोमससहित तीन जना अस्ट्रेलियन नागरिक नेपाली गाइड योग्य बहादुर कार्कीको नेतृत्वमा लुक्लाबाट मेरापिक हुँदै संखुवासभाको तुम्लिङटार तर्फ अघि बढेका थिए। शवको कानुनी प्रक्रिया पूरा गरिएको छ भने उनको शव भोलि हेलिकोप्टर मार्फत पोष्टमार्टमका लागि काठमाडौं लैजाने प्रहरीले जनाएको छ।
उडानमा भएको लापरबाही पछि शेरचनलाई जिम्मेवारीबाट हटाइयो,"काठमाडौं : नेपाल एयरलाइन्सले अपरेसन (सञ्चालन) विभागका प्रमुख आरके शेरचनलाई उक्त जिम्मेवारीबाट हटाएको छ। उनको ठाउँमा पाइलट उद्धव घिमिरे नियुक्त भएका छन्। एयरलाइन्सको आन्तरिक छानबिनमा रहेका आरके शेरचनको जिम्मेवारी घिमिरेलाई दिइएको प्रवक्ता रमेश पौडेलले जानकारी दिए। मलेसियासँगको अनुमति लाइसेन्स नवीकरण नगरेका र काठमाडौंदुबई उडानमा कोपाइलटको व्यवस्था गर्न नसकेका शेरचनलाई जिम्मेवारीबाट हटाइएको हो। दुवै घटना शेरचनको भूमिका हुने तर उनले काममा लापरबाही गरेका कारण अपरेशन प्रमुखको जिम्मेवारीबाट हटाइएको प्रवक्ता पौडेलले बताए। शेरचन न्यारोबडिका क्याप्टेन तथा प्रशिक्षक पाइलट पनि हुन्। शेरचनले नियमित जिम्मेवारी (उडान तथा प्रशिक्षण) भने गर्ने पौडेलले बताए। घटना १ हरेक वर्ष नविकरण गर्नुपर्ने मेलेसियाको फरेन एयरलाइन्स अपरेटिङ लाइसेन्स नवीकरण २ वर्षसम्म नगर्दा पनि अपरेशन विभागले वास्ता नगरेको बताइएको छ। हरेक वर्ष गर्नुपर्ने नवीकरणमा गम्भीर लापर्बाही गरेका कारण शेरचनलाई चेतावनी पनि दिइएको थियो। कुनै पनि देशले अर्को देशमा उडान भर्न उडान सञ्चालन अनुमति र नियमित(सेडुअल) उडान अनुमति लिनुपर्ने हुन्छ। मलेसियाको केसमा सेडुअल उडान अनुमति पाइरहेको तर उडान सञ्चालन अनुमति हुन सकेको थिएन। करिब २ महिनाअघि मलेसियाको उड्डयन प्राधिकरणबाट उडान अनुमति लिन भन्दै चिठ्ठी आएपछि मात्रै एयरलाइन्सको नेतृत्वले जानकारी पाएको एक कर्मचारीले बताए। उडान अनुमति नवीकरण नहुँदा उक्त उडान रद्द पनि हुन सक्छ। एयरलाइन्सको माथिल्लो तहबाट सिधा पहलपछि मात्रै मलेसियाले उडान सञ्चालन अनुमति दिएको प्रवक्ता पौडेलले बताए। घटना२ गत शनिबार राति साँढे ११ बजेको काठमाडौंदुबई उडान कोपाइलटको अभावमा रद्द भयो। करिब १२ घन्टापछि आइतबार बिहान ११ बजे भने यात्रुहरूलाई गन्तव्य पठाइएको थियो। तर, आधारातमा यात्रुहरूलाई अलपत्र पार्दै नेपाल एयरलाइन्स अपरेसन विभागले वैकल्पिक व्यवस्थापन गर्न नसकेको भन्दै नेतृत्वले छानबिन समिति नै खडा गरेको छ। उक्त समितिले ३ दिनभित्र अर्थात् मंगलबारसम्म रिपोर्ट बुझाउने छ। कोपाइलट गोपालसिंह विष्टलाई स्वास्थ्यमा समस्या ( पखाला) देखिएपछि उनले उडान पूर्व करिब २३ घन्टाअघि नै व्यवस्थापनलाई जानकारी गराएका थिए। तर, एयरलाइन्ससँग वैकल्पिक पाइलट नै नभएका कारण व्यवस्थापन गर्न नसकेको हो। एउटा उडानमा क्याप्टेन र कोपाइलट गरी २ टिम हुन्छ भने वैकल्पिक व्यवस्थाका लागि १ जना राख्नुपर्ने हुन्छ। काठमाडौंदुबई उडानका लागि काठमाडौंबाट दुबई २ पाइलटले उडाउने र दुबईबाट काठमाडौं बाँकी २ पाइलटले उडाउनुपर्ने हुन्छ। एउटा उडान गरेको ८ घन्टासम्म अर्को उडान गर्न नपाउने मापदण्डलाई पालना गर्नुपर्ने हुन्छ। तर, शेरचनले भने ४ जना पाइलटलाई १ महिने तालिमका लागि बहराइन पठाएका थिए। वाइडबडी उडाउनका लागि कुल ९ पाइलट रहेकोमा एकैपटक ४ जनालाई तालिममा पठाएकाले वैकल्पिक व्यवस्था हुन नसकेको प्रवक्ता रमेश पौडेलले जानकारी दिए। घटनाको छानबिन गरी रिपोर्ट बुझाइने र दोषीलाई कारबाही गरिने पौडेलले जानकारी दिए।"
आँधीखोला संरक्षणमा जुटे वालिङका युवाहरू,"स्याङ्जा : सफा, स्वच्छ र निश्चल आँधीखोला बनाउने अभियानमा वालिङ्का केही युवा जुटेका छन्। पुस १६ गते शनिबादेखि सुरु गरिएको सरसफाइ अभियान निरन्तर १४ हप्तासम्म जारी छ। आँधीखोला जोगाऔं र पानी बचाऔं भन्दै युवाहरुको क्रियाशिलता निरन्तर चलिरहने बताइएको छ। जल र जीवनको महत्वपूर्ण सम्बन्ध रहेको बुझेका केही व्यक्तिले अभियान संचालन गरे। उनीहरूले आँधीखोला सरोकार संरक्षण मञ्च गठन गरी स्वतस्फुर्तरुपमा सरसफाइ अभियानलाई निरन्तरता दिँदै आएका छन्। आँधीखोला स्याङ्जाको पहिचान एवं वरदान दुबै हो। धार्मिक मान्यता अनुरुप श्रवणकुमार र अन्धाअन्धी दहसँग आँधीखोलाको पहिचान जोडीएको छ। अर्कोतर्फ, जिल्लालाई केन्द्रबिन्दु बनाएर बगेकी आँधीखोलाले दुबैतर्फका जमिनलाई सिंचित गरेको छ। मानवीय जीवन,पर्यावरण र जलचर सबैको संरक्षण गर्दै आएको छ आँधीखोलाले। आँधीखोला गाउँपालिकाको अन्धाअन्धी दहबाट उत्पत्ति भएको खोला पुतलीबजार, भीरकोट, वालिङ, गल्याङ नगरपालिका हुँदै कालीगण्डकी गाउँपालिकाकोमा पुगेर कालीगण्डकीमा मिसिएको छ। तर, केही वर्षयता आँधीखोलामा देखिन थालेको प्रदूषणले जलचर एवं मानवीय जीवनचक्रलाई समेत नकरात्मक प्रभाव पार्न थालेपछि यहाँका जानकार युवा अभियन्ताले आँधीखोला संरक्षणका लागि साप्ताहिक कार्यतालिका तयार पारे। जसलाई नियमितरुपमा सरसफाई गर्दै आएका छन्। करिब ३ महिनाअघिदेखि सुरु गरिएको सरसफाइ अभियानमा सबै दल,वर्ग,समूहको उपस्थिति रहेको छ। शनिबार बिहान २ घण्टा सरसफाइ कार्यक्रम तोकिएको छ। सरसफाइ अभियान सुरूभन्दा अघिको खोला र अहिलेको आँधीखोलामा धेरै फरक देखिएको छ। खोलाका दायाँबायाँ थुप्रिएका प्लाष्टिक,झारपात,पतीगंर, काठ, दाउरा, फलाम, कपाल लगायतका वस्तुलाई एकीकृत पारी फोहोर व्यवस्थापन गरिएको हुन्छ। खोलामा संङ्लो पानी बग्न थालेको छ। खोलाका दायाँबायाँ किनारमा सफा देखिएको सफाइ अभियन्ता टिकराज गुरुङ् भन्छन्। आँधीखोलालाई फोहोरमैला व्यवस्थापनको विकल्पका रुपमा लिएकाले समस्या देखिएको हो,'उनले भने, फोहोर गर्ने पनि हामी, सफा गर्ने पनि हामी। हामीबाट सुरुवात गरिएको अभियानलाई सबैले मनन् गरे आँधीखोला मात्र नभइ सबै खोलानाला सफा हुन्छन्। चौधौं हप्ताको अभियानमा वालिङ सुर्कौदी पक्की पुलदेखि वालिङ सुकौदी झोलुङ्गे पुलसम्मको क्षेत्रका दायाँबायाँ किनारमा सफाइ गरिए। यहाँबाट १४ ट्रिपर फोहोर संकलन गरिएको आँधीखोला संरक्षण सरोकार मञ्चका संयोजक प्रकाश अर्यालले जानकारी दिए। सफाइ अभियानमा यहाँका संघसंस्था,सहकारी, सुरक्षा निकाय तथा स्थानीयबासीको सहयोग रहदै आएको छ। सफाइ अभियानसँगै संरक्षण मंचले जनचेतनामुलक कार्यक्रम पनि गर्दै आएको छ।"
बोलेरो जीप दुर्घटनामा १४ जना घाइते,"दैलेख : कर्णाली राजमार्गमा बोलेरो जीप दुर्घटनामा परेको छ। राजमार्ग अन्तर्गत पर्ने दैलेखको आठबीस नगरपालिका१ डाबस्थित जीप दुर्घटनामा परेको हो। सुर्खेतबाट कालिकोटतर्फ जाँदै गरेको क १ ज ५५ नम्बरको डबल क्याप जीप दुर्घटना हुँदा १४ जना घाइते भएका छन्। दुर्घटनामा परी चार जना गम्भीर घाइते भएको जिल्ला प्रहरी कार्यालय दैलेखका डीएसपी किशोर लम्सालले जानकारी दिए। दुर्घटनामा परी दुई जना गम्भीर घाइते भएका छन्, अन्य दुई जनाको खुट्टा भाँचिएको छ, उनीहरूलाई थप उपचारका लागि हेलिकोप्टरमार्फत सुर्खेत लैजाने तयारी भइरहेको छ, डीएसपी लम्सालले भने। कालिकोटको नरहरिनाथ गाउँपालिका७ का ७ वर्षीय भिष्ण बोगटी र ३३ वर्षीय दुर्गा बोगटीको अवस्था गम्भीर रहेको डीएसपी लम्सालले बताए। सामान्य घाइते भएकाहरूलाई कर्णाली राजमार्ग अन्तर्गत सांगेतडास्थित स्थानीय मेडिकलमा उपचार भइरहेको छ। जीप सडकबाट अन्दाजी ५० मिटर तल खसेको छ। डबल क्याप बोलेरो जीपको ब्रेक फेल भई दुर्घटना भएको प्रहरीको प्रारम्भिक अनुसन्धानले देखाएको छ। घटनाबारे थप अनुसन्धान भइरहेको प्रहरीले जनाएको छ।"
शैलुङमा हिमपात (फोटोफिचर),हिमपात भएसँगै शैलुङ्गमा हिउँ खेल्न आउनेको सङ्ख्या बढेको स्थानीयले बताएका छन्। काठमाडौं : रामेछापको माथिल्लो क्षेत्रमा बाक्लो हिमपात भएको छ। रामेछापको शैलुङलगायत उच्च भूभागमा बाक्लो हिमपात परेको परेको स्थानीय दावासाङ्बु शेर्पाले जानकारी दिए।लामो समयपछि हिउँ र पानी परेकाले किसान भने उत्साहित भएका छन्। हिमपात भएसँगै शैलुङ्गमा हिउँ खेल्न आउनेको सङ्ख्या बढेको स्थानीयले बताएका छन्। हिउँ परेपछि यहाँ घुम्न आउने आन्तरिक पर्यटकको सङ्ख्यामा वृद्धि भएको शेर्पाले बताए। रामेछाप र दोलखाको संगमस्थल शैलुङ्ग पछिल्लो समयमा पर्यटकीय क्षेत्रको रुपमा परिचित छ। प्राकृतिक स्रोत साधनको भरपुर उपभोग गरेर शैलुङको पर्यटनको विकास गर्नुपर्ने स्थानीयको भनाई छ। तस्बिर सौजन्य : दावासाङ्बु शेर्पा
सेना राष्ट्रिय सुरक्षाको आधारशीला : प्रधानसेनापति,"काठमाडौं : प्रधान सेनापति प्रभुराम शर्माले सुसङ्गठित सेना नै राष्ट्रिय सुरक्षाको आधारशीला भएको बताएका छन्। । महोत्तरीको बर्दिवासस्थित मध्यपूर्वी पृतना हेडक्वाटर्रमा भूतपूर्व सैनिक सम्मेलनको उद्घाटन गर्दै प्रधानसेनापति शर्माले सेना बलियो भएमा मुलुकको राष्ट्रिय सुरक्षा र हितको संरक्षण हुने बताए। प्रधान सेनापति शर्माले नेपालको स्वतन्त्रता,सार्वभौम सत्ता र राष्ट्रिय एकताको रक्षा गर्नु नेपाली सेनाको प्रमुख जिम्मेवारी रहेको उल्लेख गरे। विकास निर्माण र पर्यावरण संरक्षण गर्नुसमेत सेनाको दायित्व भएको उनको भनाइ छ। 'हामी कमजोर हुनु भनेको राष्ट्रिय सुरक्षा र हितलाई खलल पुर्याउने तत्व सलबलाउनु हो । तसर्थ, नेपाली सेना यस विषयमा सदैव सजग र सतर्क रहिआएको छ ।' समयानुकूल आफूलाई तयार गरेर मुलुकको आवश्यकता अनुसार परिचालित हुन हरहमेसा सेना तत्पर रहेको उनको भनाइ छ । 'समपर्ण भाव, चेन अफ कमाण्ड तथा एकता नै सेनाको शक्ति हो,'यी कुरालाई सधैं सबैले स्मरण गरेर अघि बढ्नुपर्ने प्रधान सेनापति शर्माले उल्लेख गरे। प्रधान सेनापतिले लामो सैनिक जीवनको दौरान प्राप्त ज्ञान र सीपलाई आफू बसोबास गरिरहेको स्थानमा प्रयोग गर्दै सदैव राष्ट्रको हित साथै नेपाली जनताको सेवामा आआफ्नो क्षेत्रबाट समर्पित रही आफूलाई सदैव एक अनुशासित सैनिक र सच्चा नेपाली नागरिकको रुपमा प्रस्तुत गर्न आग्रह गरे। प्रधान सेनापतिले मधेश प्रदेशका हरेक जिल्लाबाट सर्वसाधारण नागरिकका जेहेन्दार १ छोरा र १ छोरी गरी १६ जनालाई सैनिक विद्यालय बर्दिबासमा पूर्ण छात्रवृत्तिमा अध्ययनको अवसर प्रदान गर्ने जानकारी गराए। सम्बोधनकै क्रममा प्रधान सेनापतिले भूतपूर्व सैनिकहरूको जीवनलाई थोरै भएपनि सरल,सहज र सुखी बनाउन नेपाली सेना प्रयत्नशील रहेको बताए। मधेस प्रदेशका बासिन्दालाई नेपाली सेनामा भर्नामा आकर्षण बढाउन सिराहा,पर्सा र सर्लाहीमा तैनाथ नेपाली सेनाका युनिटहरूमा भर्ना छनौट भइरहेको र निकट भविष्यमा अन्य जिल्लामा पनि भर्ना छनौट केन्द्र तोकिने बताए। हाल निवृत्तिभरणमा राजीनामा स्वीकृत भएका भूपू सैनिकको सङ्ख्या ८१ हजार छ सय ४३ रहेको सैनिक जनसम्पर्क तथा सूचना निर्देशनालयले जनाएको छ । पारिवारिक निवृत्तिभरण उपभोग गर्नेको सङ्ख्या १५ हजार आठ सय ७२ समेत गरी कूल निवृत्तिभरण उपभोग गर्नेको सङ्ख्या ९७ हजार पाँच सय १५ जना रहेको छ । सम्मेलनमा महोत्तरी, धनुषा, सर्लाही, सिरहा, बारा, पर्सा, रौतहट र सप्तरीमा स्थायी बसोबास गर्ने करिब दुई हजार भूपू सैनिकको सहभागिता रहेको थियो।"
"बैतडीमा जीप दुर्घटना हुँदा एकजनाको मृत्यु,११ घाइते",बैतडी : बैतडीमा जीप दुर्घटनामा परी एकजनाको घटनास्थलमै मृत्यु भएको छ । पञ्चेश्वर गाउँपालिका ५ को तिलकपुरस्थित भिटा भन्ने स्थानमा सोमबार बिहान ११ बजेति गणमेश्वरबाट देहिमाण्डौंतर्फ गइरहेको से १ ज २९५ नं को जीप दुर्घटना हुँदा एकजनाको घटनास्थलमै मृत्यु भएको हो । मृत्यु हुनेमा पञ्चेश्वर गाउँपालिका वडा नं ५ मसिना बस्ने ५५ वर्षीय महादेव भट्ट रहेका छन् । जीपमा सवार १२ जना रहेको जिल्ला प्रहरी कार्यालय बैतडीले जनाएको छ । एकजनाको घटनास्थलमै मृत्यु भएको र अन्य सवार ११ जना घाइते भएका छन् । उनीहरुको उद्धार कार्य जारी रहेको जिल्ला प्रहरी कार्यालय बैतडीका सूचना अधिकारी प्रहरी निरीक्षक योगेश खत्रीले जानकारी दिए । प्रमुख जिल्ला अधिकारी सुरेश पन्थीको नेतृत्वमा सुरक्षा निकायका प्रमुखहरूको टोली समेत घटनास्थलतर्फ गइरहेको प्रहरीले जनाएको छ । जीपको ब्रेक फेल भई दुर्घटना भएको प्रहरीका प्रारम्भिक अनुसन्धानबाट खुलेको छ । जीप सडकबाट करिब ७० मिटर तल खसेको छ ।
"ग्यास ट्याङ्कर पल्टिँदा १ जनाको मृत्यु, २ घाइते","चितवन : पृथ्वी राजमार्गअन्तर्गत इच्छाकामना गाउँपालिका४ लेवाटारमा एलपी ग्यास बोकेर गइरहेको भारतीय ट्याङ्कर पल्टिँदा एक जनाको मृत्यु भएको छ। मुग्लिनबाट काठमाडौंतर्फ जाँदै गरेको युपि ७० डिटी ६०५५ नम्बरको ट्याङ्कर पल्टिँदा नाम, थर र ठेगाना नखुलेका पुरुष व्यक्तिको घटनास्थलमानै मृत्यु भएको हो। ट्याङ्करमा सवार दुई जना घाइते भएका छन्। घाइते हुनेमा भारतको वरौजी बस्ने २९ वर्षीय राम वतन ताती र अर्का एक जना रहेको जिल्ला प्रहरी कार्यालय चितवनले जनाएको छ। तातीको स्थानीय ट्रमा सेन्टर कुरिनटारमा उपचार भइरहेको छ। अर्का एक जनाको अवस्था गम्भीर रहेको कार्यालयका प्रवक्ता प्रहरी नायब उपरीक्षक विजयराज पण्डितले जानकारी दिए। उनको पुरानो मेडिकल कलेजमा उपचार भइरहेको छ। उनका अनुसार दुर्घटना आज बिहान ६ बजे भएको हो। ट्याङ्कर अनियन्त्रित भएर सडक छेउमा पल्टिएको हो।  रासस"
कलालाई पर्यटनसँग जोड्दै आर्थिक उपार्जनमा सघाउन ललितकलाले माग्यो बजेट,"काठमाडौं : ललितकला प्रज्ञा प्रतिष्ठानले आउँदो आर्थिक वर्षका लागि १५ करोड रुपैयाँ मागेको छ। ललितकलालाई रोजगारी, उत्पादन तथा समग्र अर्थतन्त्रमा जोड्नका लागि प्रतिष्ठानले १५ करोड ४९ लाखको बजेट प्रस्ताव गरेको हो। कलालाई पर्यटनसँग जोड्दै आर्थिक उपार्जनमा सघाउने हेतुले दोब्बर बढी बजेट माग गरिएको हो। कला प्रचार प्रसार गर्न, ललितकलालाई आर्थिक उपार्जनसँग जोडेर रोजगारी सिर्जना गर्न नीति निर्माणमा पहल गर्न प्रतिष्ठानले प्राथमिकता दिने योजना बनाएको छ। परम्परागत चित्रमूर्तिकला लोककला, हस्तकलाको प्रवर्द्धन गरी रोजगारी तथा आर्थिक उन्नतिका लागि सहज वातावरण बनाउन सघाउने गरी काम गर्न लागेको प्रतिष्ठानका सदस्य सचिव देवेन्द्रकुमार काफ्ले (थुम्केली)ले बताए। नीति निर्माणमा सहजीकरण, ललितकला सीपमूलक कार्य पाठ्यक्रमममा राखेर रोजगारी तथा मौलिकताको संरक्षणमा जोड दिन दिन, नीति निर्माणमा पहल गर्न बजेट मागिएको उनले बताए। प्रतिष्ठानले अल्पकालीन तथा मध्यकालिन कार्ययोजनालाई नीतिगतरुपमा सम्बोधन गर्न गुरुयोजना बनाउने तयारी गरेको छ। १२ वर्ष भइसक्दा पनि प्रतिष्ठानले अझै गुरुयोजना बनाउन सकेको छैन। प्रतिष्ठानमा तीन कार्यकाल पूरा भइसक्दा पनि ठोस काम केही हुन सकेको छैन। प्रतिष्ठानका कुलपति नारदमणि हर्तम्छालीले हस्तकला, थान्का, मुर्ति, ह्यान्डी क्राप्टलगायत कलाजन्य वस्तु आकर्षक मूल्यमा बिक्री गर्न योग्य बनाउनेगरी गुरुयोजना बनाउन लागिएको बताए। हाम्रो कलाकृतिले अर्थतन्त्रमा सकारात्मक प्रभाव पारेको छ, अझै गुणस्तर बनाइ निर्यात बढाउने गरी रणनीतिगत योजना बनाउन चाहेका छौं कुलपति हर्तम्छालीले भने। कला क्षेत्रको सम्भाव्यता अध्ययन गरी यथार्थ चित्रण गर्ने र रणनीति बनाउने उनले बताए। विशेष सर्भे गरेर गुरुयोजना बनाउँछौं, चार वर्षे कालमा मात्र नभई आगामी दिनमा समेत स्पष्ट मार्गनिर्देशन हुने गरी काम गर्दैछौं कुलपति हर्तम्छालीले भने,तलब भत्ता खाएर मात्र हुँदैन, देशको अर्थतन्त्र उकास्न र संस्कृति जोगाउने काम गर्न इच्छा छ। प्रतिष्ठानले यसअघि तलब भत्तामा २ करोड र कार्यक्रमका लागि डेढ करोड बजेट पाउँदै आएको छ। तर, यस वर्ष विशेष काम गर्ने उद्देश्यले आकर्षक बजेट मागिएको सदस्य सचिव थुम्केलीले बताए। नेपाली कलाकृतिको गुणस्तर वृद्धि गर्न रचनात्मक र सिर्जनशील काम गर्छाै, त्यसका लागि राज्यले पनि सहयोग गर्नुपर्छ उनले भने। आन्तरिक तथा बाह्य पर्यटक भित्र्याएर आम्दानी बढाउन मद्धत पुग्नेगरी प्रतिष्ठानले ललितकला प्रदर्शनी, रेनोभेसनकन्र्जभेसन प्रशिक्षण, ललितकला सम्मेलन, विद्धतावृति प्रदान, कन्टेम्पोरेरी आर्ट समिट गर्ने भएको छ। हस्तकला, लोककला परम्परागत कला महोत्सव गर्ने, नेपाली कला र दिग्गज कलाकारको वृतचित्र निर्माण गर्ने, संग्रहालय बनाउने, प्रदेशमा प्राज्ञिक सम्पर्क कार्यालय खोल्ने, मुर्ति उद्यान निर्माण गर्ने, कलालेखनकृति प्रदान गर्ने, कलाकार कल्याण कोष निर्माण गर्ने, खोज अनुसन्धानका काम गर्ने, जर्नल, पत्रिका, पुस्तक प्रकाशन गर्ने योजना बनाएको छ। स्थापना भएको १२ वर्ष पुगिसक्दा पनि अरनीको मुर्ती बनाउन अझै नसकिएको पदाधिकारी बताउँछन्। पछिल्लो ४ वर्षमा ५० लाख खर्च भइसके पनि अझै २० लाख अपुग रहेको प्रतिष्ठानले जनाएको छ। प्रतिष्ठानमा राष्ट्रिय तथा अन्तर्राष्ट्रिय कला प्रदर्शनी गर्नका लागि अरनिको कला ग्यालरी स्थापना गरिएको छ। कलाको विकास तथा नेपाली कलाकारको हित गर्न ग्यालरी स्थापना गरिएको हो। यहाँ नेपाली कलाकारले न्यूनतम शुल्क तिरी आफ्ना सृजना राख्न पाउँछन्। कला सृजनाको साथसाथै ती कलाकृतिको प्रदर्शनी पनि दर्शक तथा कलाकार दुवैका लागि महत्वपूर्ण हुने पदाधिकारी बताउँछन्। यहाँबाट सर्वसाधारण र कलाविज्ञले कलाकृति खरिद गर्न सक्छन्। संग्रहालयमा परम्परागत र समसामयिक चित्र, मूर्ति तथा कला सामग्री राखिएको छ। संग्रहालयले नेपाली कला तथा संस्कृतिको दृश्यात्मक इतिहासलाई सुन्दर तरिकाले प्रदर्शन गर्न खोजे पनि पूर्ण हुन सकेको छैन।"
भूपू सैनिक सम्मेलन मध्य पूर्वी पृतनामा सुरू,"बर्दिबास : नेपाली सेनाको मध्य पूर्वी पृतना हेडक्वार्टर मातहतका आठ जिल्लामा स्थायी बसोबास गर्ने भूतपूर्व सैनिकलाई लक्षित गरी भूतपूर्व सैनिक सम्मेलन२०७९ यहाँ सुरू भएको छ । सम्मेलन जङ्गी अड्डाको व्यवस्थापन तथा नेपाली सेना कल्याणकारी बोर्डको संयोजकत्वमा भएको हो । प्रधानसेनापति प्रभुराम शर्माले महोत्तरीस्थित सेनाको मध्य पुर्वी पृतना,बर्दिबास सैनिक शिविरमा आज आयोजित विशेष समारोहबीच सम्मेलन उद्घाटन गरेका हुन्। सम्मेलनमा महोत्तरी, धनुषा, सर्लाही, सिरहा, बारा, पर्सा, रौतहट र सप्तरीमा स्थायी बसोबास गर्ने करिब दुई हजार भूपू सैनिकको सहभागिता रहेको सैनिक प्रवक्ता सहायक रथी कृष्णप्रसाद भण्डारीले जानकारी दिए। भूपू सैनिकहरूको कल्याणकारी कार्यलाई समन्वय गर्ने उद्देश्यले विस २०७० असोज २१ गते नेपाली सैनिक कल्याणकारी बोर्डको स्थापना भएको हो । नेपाली सैनिक कल्याणकारी बोर्डको स्थापना भएसँगै नेपाली सेनाले मुलुकका विभिन्न क्षेत्रमा निरन्तर रुपमा भूपू सैनिक सम्मेलन गर्दै आएको छ । हाल निवृत्तिभरणमा राजीनामा स्वीकृति भएका भूपू सैनिकको सङ्ख्या ८१ हजार छ सय ४३ रहेको सैनिक जनसम्पर्क तथा सूचना निर्देशनालयले जनाएको छ । पारिवारिक निवृत्तिभरण उपभोग गर्नेको सङ्ख्या १५ हजार आठ सय ७२ समेत गरी कूल निवृत्तिभरण उपभोग गर्नेको सङ्ख्या ९७ हजार पाँच सय १५ छ । सम्मेलनमा भूपू सैनिकका प्रतिनिधिद्वारा मार्च,झाँकी प्रदर्शन, राष्ट्रिय गीतमा सामूहिक नृत्य, पिटी र सैनिक ब्याण्ड प्रदर्शन, ज्येष्ठ सैनिक सम्मान, ह्वील चियर तथा बैसाखी वितरण, चारभन्दा बढी सन्ततिलाई सेनामा प्रवेश गराउने आमाबाबुलाई सम्मान, शताब्दी पुरुषमहिला सम्मान र अन्तरक्रिया तथा छलफल हुनेछ । अवकाश प्राप्त सैनिक एवं पारिवारिक निवृत्तिभरणमा रहेका व्यक्तिप्रति लक्षित सम्मेलनले विभिन्न दर्जा, नियुक्ति, युनिट र स्थानमा तैनाथ रही योगदान पुर्याएका पूर्वसैनिकको पुनर्मिलनको ठूलो अवसर प्रदान गरेको छ । सम्मेलनबाट सैनिक नेतृत्वले विभिन्न स्थानमा पुगेर पूर्वसैनिक एवं तिनका परिवारसँग अन्तरक्रिया गर्ने हुँदा सेनाले आफ्ना हिताधिकारीको कल्याणका लागि गरिरहेका प्रयासको मूल्याङ्कन तथा भावी योजना तर्जुमा गर्न महत्वपूर्ण सुझाव प्राप्त हुनेछ । सेना, सैनिक नेतृत्व र हिताधिकारीबीच आत्मियता, भरोसा एवं विश्वास वृद्धि हुने यस्तो जमघटबाट सम्पूर्ण हिताधिकारीको सामाजिक प्रतिष्ठा र आत्मसम्मानसमेत वृद्धि हुने सेनाले अपेक्षा गरेको छ । पूर्वसैनिकमा देश तथा संस्थाप्रतिको आस्था र भरोसालाई सम्मान गर्ने उद्देश्य रहेको सम्मेलन उनीहरूले राष्ट्रसेवामा पुर्याएको योगदानको कदर गर्ने अवसर रुपमा रहने गरेको छ । रासस"
पश्चिमी वायुको आंशिक प्रभाव : कस्तो छ आज र भोलीको मौसम ?,"काठमाडौं : नेपालमा स्थानीय वायुको साथै पश्चिमी वायुको आंशिक प्रभाव रहेको छ। पहाडी भूभागमा आंशिकदेखि सामान्य बदली रही बाँकी भूभागमा आंशिक बदली रहेको मौसम पूर्वानुमान महाशाखाले जनाएको छ। आइतबार राती कोशी र गण्डकी प्रदेशका पहाडी भूभागका एकदुई स्थानमा मेघ गर्जनचट्याङ्गसहित हल्का वर्षाको सम्भावना रहेको छ। सोमबार कोशी प्रदेश र गण्डकी प्रदेशको पहाडी भूभाग, बागमती, कर्णाली र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङ्ग सहित हल्काक्षणिक वर्षाको सम्भावना रहेको महाशाखाले जनाएको छ। मंगलबार सुदूरपश्चिम प्रदेश लगायत देशका पहाडी भूभागमा आंशिक देखि सामान्य बदली रही बाँकी भूभागमा मौसम सामान्यतया सफा रहने छ। पहाडी भूभागका केही स्थानमा मेघ गर्जनचट्याङ्गसहित हल्का वर्षाको सम्भावना रहेको छ।"
शुक्लाफाँटामा जग्गा कित्ताकाट खुला,"नगरपालिकाको स्थानीय भूउपयोग परिषद्ले क्षेत्राधिकारभित्रको जग्गाको वर्गीकरणको सूचना राजपत्रमा प्रकाशित गरेसँगै जग्गा कित्ताकाटको कार्य खुला भएको हो । शुक्लाफाँटा : शुक्लाफाँटा नगरपालिकामा जग्गा कित्ताकाट खुला गरिएको छ । जग्गा वर्गीकरण गर्ने कार्य पूरा नहुँदा छ महिनादेखि जग्गासम्बन्धीका कार्य अगाडि बढ्न सकेका थिएनन् । नगरपालिकाको स्थानीय भूउपयोग परिषद्ले क्षेत्राधिकारभित्रको जग्गाको वर्गीकरणको सूचना राजपत्रमा प्रकाशित गरेसँगै जग्गा कित्ताकाटको कार्य खुला भएको हो । राजपत्रमा नगरपालिकाले भूउपयोग ऐन र नियमावलीअनुसार भूउपयोग क्षेत्र कित्तागत विवरण, भूउपयोग परिषद्बाट स्वीकृत नक्सा र भूउपयोग क्षेत्र वर्गीकरणसम्बन्धी मापदण्ड तथा आधारलाई अन्तिम रुप दिएको छ । नगरपालिकाले नगर क्षेत्रत्रिको २१ हजार चार हजार नौ कित्ताको वर्गीकरण गरेको छ । नगरपालिकाको नापी शाखाका प्रमुख हेमराज अवस्थीका अनुसार कृषि क्षेत्र २२ दशमलव २१ प्रतिशत, आवासीय क्षेत्र १२ दशमलव ५० प्रतिशत, व्यावसायिक क्षेत्र १ दशमलव ४०, औद्योगिक क्षेत्र शून्य दशमलव १७, खानी तथा खनिज क्षेत्र शून्य दशमलव ०३ प्रतिशतका क्षेत्रमा वर्गाीकरण गरिएको छ । यसैगरी, वन क्षेत्र ५४ दशमलव १५, सार्वजनिक उपयोग क्षेत्र, तीन दशमलव ८९ प्रतिशत सांस्कृतिक तथा पुरातात्विक महत्वको क्षेत्र शून्य दशमलव ०८ प्रतिशत नदी खोला तथा सिमसार क्षेत्र पाँच दशमलव ५१ प्रतिशत क्षेत्रमा वर्गीकरण गरिएको छ । नगरपालिकाको कूल क्षेत्रफल १६३५८१४५ दशमलव छ वर्गमिटर रहेको छ । आवासीय प्रयोजनको लागि वर्गीकृत क्षेत्रबाहेकका अन्य क्षेत्रमा कुनै पनि प्रयोजनले व्यावसायिकरुपमा घडेरी विकसित गर्न र सोको बिक्री वितरण गर्न नमिल्ने भूउपयोग नियमावलीले व्यवस्था गरेको छ । 'भूउपयोग नीति २०२५ वर्ष अगाडि बनेको भए धेरै काम हुन्थ्यो', नगर प्रमुख महराले भने, 'ढिलै भए पनि भूउपयोग क्षेत्रको वर्गीकरण गरेका छौँ, यसले कृषि क्षेत्रको जग्गा संरक्षण र आगामी नीति तथा योजना बनाउन सहज हुने छ ।' नगरपालिकाका सबै जनप्रतिनिधि र कर्मचारीको सहकार्यबाट भूउपयोग क्षेत्रको वर्गीकरण गर्न सफल भएको उनले बताए । सरकारले भूउपयोग नियमावली बनाएसँगै सबै पालिकामा जग्गाको वर्गीकरण गर्ने काम भइरहेको नापी कार्यालय कञ्चनपुरका प्रमुख पुष्करराज पालले बताए । उनका अनुसार कञ्चनपुरका नौ पालिकामध्ये भूउपयोग क्षेत्रको वर्गीकरण गर्नेमा शुक्लाफाँटा दोस्रो बनेको छ । भीमदत्त नगरपालिकाले यसअघि भूउपयोग क्षेत्रको वर्गीकरण गरेको थियो । 'भूउपयोग क्षेत्रको वर्गीकरण नयाँ अभ्यास हो, यसका दीर्घकालीन धेरै फाइदा छन्', नापी कार्यालयका प्रमुख पालले भने, 'भूउपयोग क्षेत्रको वर्गीकरणले स्थानीय तहलाई नीति तथा योजना बनाउन सहज हुनेछ ।' एउटा क्षेत्रमा वर्गीकृत भूमि अर्को प्रयोजनमा उपयोग गर्न नमिल्ने उनले बताए । उनका अनुसार कसैले भूउपयोग क्षेत्र परिवर्तन गर्नुपरे सम्बन्धित व्यक्तिले परिवर्तन गर्नुपर्ने कित्ताको विवरणसहित नगरपालिकामा निवेदन दिनुपर्ने छ । 'स्थानीय भूउपयोग परिषद्को बैठकमा भूउपयोग क्षेत्र परिवर्तनका लागि ती कित्ताको विवरण पेस गर्छ र प्रदेश भूउपयोग परिषद्मा पठाउँछ', नापी प्रमुख पालले भने, 'सङ्घीय भूउपयोग परिषद्ले औचित्य पुष्टि भएपछि कित्ता परिवर्तन गर्न स्वीकृत दिन्छ ।' यसअघि भीमदत्त नगरपालिकाले भूमिको वर्गीकरण गरी कित्ताकाट खुला गरेको थियो । कञ्चनपुरमा शुक्लाफाँटा नगरपालिका भूमि वर्गीकरण भीमदत्तपछि दोस्रो नगरपालिका बनेको छ । अन्य स्थानीय तहमा जग्गा वर्गीकरण अघि बढेको छ ।  रासस"
"एलपी ग्यास बोकेको ट्यांकर पल्टिदा एकको मृत्यु,घाइतेको उपचार हुँदै",चितवन : एलपी ग्यास बोकेको ट्याङकर पल्टिदा एकजनाको मृत्यु भएको छ । आफै अनियन्त्रित भइ ट्यांकर पल्टिदा एकजनाको मृत्यु भएको हो भने अर्का एकजना घाइते भएका छन् । मृतकको सनाखत भएको छैन । बिहान ६ बजे इच्छाकामना गाउँपालिका वडा नम्बर ४ पृथ्वीराजमार्गको लेवटारमा मुग्लिनबाट काठमाडौंतर्फ गइरहेको युपी ७० डीटी ६०५५ नम्बरको भारतीय ट्याङकर अनियन्त्रित भइ सडक छेउमा पल्टिएको हो । घाइतेको स्थानीय ट्रमा सेन्टर कुरिनटारमा उपचारपछि थप उपचारका लागि पुरानो मेडिकल कलेज भरतपुर लगिएको चितवन प्रहरीका प्रवक्ता डीएसपी बिजय पन्डितले बताए ।
"सगरमाथाको फेदीमा प्रशासनको नजर, अखाद्य वस्तु जफत","सिमा प्रशासन कार्यालय नाम्चेले गरेको बजार अनुगमनमा १ लाख ४२ हजार रुपैयाँ भन्दा बढी मूल्यको म्याद गुज्रिएका वस्तु जफत गरी नष्ट गरिएको हो। सोलुखुम्बु : सगरमाथाको फेदीमा रहेको नाम्चे बजारको होटल पसलहरुमा प्रशासनको अनुगमन गरेको छ। सिमा प्रशासन कार्यालय नाम्चेले गरेको बजार अनुगमनमा १ लाख ४२ हजार रुपैयाँ भन्दा बढी मूल्यको म्याद गुज्रिएका वस्तु जफत गरी नष्ट गरिएको हो। नाम्चे क्षेत्र र छोङक्याममा रहेको होटल पसल, फार्मेसीबाट १ लाख ४३ हजार ५५० रुपैयाँ बराबरको अखाद्य वस्तु जफत गरी नष्ट गरिएको छ। २६ वटा पसलमा नापतौल गर्ने ढक भएनभएको, मूल्यसूची भएनभएको, दर्ता नवीकरण, म्याद गुज्रिएको लगायतका विषयमा बजार अनुगमन गरिएको सिमा प्रशासन कार्यालय नाम्चेले जनाएको छ। जफत गरिएको वस्तु वडा नम्बर ५ को कार्यालय नजिकै नष्ट गरिएको कार्यालय प्रमुख सुजन कुमारी बर्देवाले जानकारी दिइन्। स्थानीय जनप्रतिनिधि, खुम्बु सामुदायिक सेवा केन्द्र र एसपीसीसी, नाम्चे मध्यवर्ती क्षेत्र उपभोक्ता समिति, नाम्चे होटल तथा लज व्यवसायी संघ तथा स्थानीय व्यक्तिहरुको सहकार्य तथा समन्वयमा बजार अनुगमन गरिएको प्रमुख बर्देवाले बताइन्।"
राष्ट्रपति पौडेललाई भेट्न उपराष्ट्रपति यादव अस्पतालमा,काठमाडौं : राष्ट्रपति रामचन्द्र पौडेललाई भेट्न उपराष्ट्रपति रामसहाय प्रसाद यादव महाराजगन्ज पुगेका छन्। शनिबार साँझ पेटमा समस्या भएपछि शिक्षण अस्पताल महाराजगन्ज भर्ना भएका राष्ट्रपति पौडेललाई भेट्न उपराष्ट्रपति यादव गएको सचिवालयले जनाएको छ। भेटमा उनले स्वास्थ्य अवस्थाबारे जानकारी लिएका छन्। यादवले पौडेलको सिघ्र स्वास्थ्य लाभको कामनासमेत गरेका छन्। पौडेललाई चिकित्सकको निगरानीमा राखिएको शिक्षण अस्पतालले जनाएको छ। उनको स्वास्थ्य अवस्था सुधारोन्मुख रहेको अस्पतालले जनाएको छ।
सामाजिक सुरक्षा भत्ता अनियमितता गर्ने वडा सचिव र प्रशासन सहायकविरुद्ध मुद्दा दर्ता,"काठमाडौं : सामाजिक सुरक्षा भत्ता अनियमितता गरेको भन्दै पूर्व वडा सचिव र पूर्व प्रशासन सहायकविरुद्ध अख्तियार दुरुपयोग अनुसन्धान आयोगले मुद्दा दर्ता गरेको छ। जाजरकोटको छेडागाड नगरपालिका, वडा नं १२ तत्कालीन वडा सचिव देवीलाल जैसी र तत्कालीन प्रशासन सहायक रत्न बहादुर कार्कीले आर्थिक वर्ष ०७५७६ को प्रथम, दोस्रो र तेस्रो चौमासिकको सामाजिक सुरक्षा भत्ता वितरण गर्दा लाभग्राहीहरुको नक्कली विवरण खडा गरी २ लाख ७३ हजार चार रुपैयाँ हिनामिना गरेको आयोगले जनाएको छ। आयोगले उनीहरूविरुद्ध भ्रष्टाचार निवारण ऐन, २०५९ को दफा १७ बमोजिमको कसुर भएकोले सोही बराबरको रकम विगो कायम गरी विशेष अदालतमा मुद्दा दायर गरेको छ।"
"हिउँमय नुब्री उपत्यका, स्थानीय हर्षित","केही दिनदेखि लगातार हिउँ परेर सोमबार मौसम खुलेपछि उपत्यकाका बासिन्दा खुशी भएका छन्। गोरखा : गोरखाको चुम र नुब्री उपत्यकामा ढिला गरी मनग्य हिउँ परेको छ। केही दिनदेखि लगातार हिउँ परेर सोमबार मौसम खुलेपछि उपत्यकाका बासिन्दा खुशी भएका छन्। चुमनुब्री गाउँपालिका१ सामागाउँमा अहिले डेढफिटसम्म हिउँ परेको गौरीशंकर आधारभूत विद्यालयकी शिक्षिका गौरी तमुले जानकारी दिइन्। हिउँ परेर मौसम खुलेपछिको दृश्य देखर अहिले लार्केपासका लागि गएका विदेशी पर्यटक धेरै खुशी भएका उनले बताइन्। गाउँपालिका वडा नं ७ छेकम्पारमा पनि यतिबेला मौसम खुलेर धेरै रमाइलो दृश्य देखिएको छ। चुम उपत्यका भ्रमणका लागि पुगेका पर्यटक उपत्यका नै सेताम्य देखेपछि निकै उत्साहित भएका त्यहाँका ङवाङ सोनाम लामाले जानकारी दिए। मनग्य हिउँ परेपछि गहुँ, जौ, करु, फापर राम्रो हुने भन्दै स्थानीय खुशी छन्।"
