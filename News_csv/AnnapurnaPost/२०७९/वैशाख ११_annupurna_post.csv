शीर्षक,विवरण
निर्वाचनबारे सुरक्षा निकायका प्रमुखबीच छलफल,"काठमाडौं : स्थानीय तह निर्वाचन२०७९ सफलतापूर्वक सम्पन्न गर्ने सम्बन्धमा सुरक्षा निकायका प्रमुख तथा अन्य अधिकारीहरुबीच आज छलफल भएको छ। नेपाली सेनाको मुख्यालय जङ्गी अड्डामा भएको छलफलमा प्रधानसेनापति प्रभुराम शर्मा, प्रहरी महानिरीक्षक शैलेश थापा क्षेत्री, सशस्त्र प्रहरी महानिरीक्षक पुष्पराम केसी तथा राष्ट्रिय अनुसन्धान विभागका मुख्य अनुसन्धान निर्देशक यदुलाल खरेलको सहभागिता थियो। नेपाली सेनाका बलाधिकृत रथी, बलाध्यक्ष रथीलगायत अन्य सुरक्षा निकायका पदाधिकारीको सहभागिता रहेको उक्त बैठकमा सेनाको युद्धकार्य निर्देशनालयबाट निर्वाचनका लागि नेपाली सेनाले हालसम्म गरेका कार्य प्रगति तथा अन्य सुरक्षा निकायसँग समन्वय गर्नुपर्ने विषयमा प्रस्तुतीकरण गरिएको नेपाली सेनाले जनाएको छ। बैठकमा स्थानीय तह निर्वाचन२०७९ स्वतन्त्र, निष्पक्ष, विश्वसनीय एवं भयरहित वातावरणमा सम्पन्न गर्न नेपाल सरकारबाट सुरक्षा निकायलाई प्राप्त जिम्मेवारी आपसी समन्वय र सहकार्यका साथ प्रभावकारीरूपमा कार्यान्वयन गर्नेलगायतका विषयमा छलफल भएको थियो।"
अछामका सात पालिकामा कांग्रेसमाओवादीबीच गठबन्धन हुने,"अछाम : अछाममा निकै लामो रस्साकस्सीपछि नेपाली कांग्रेस र नेकपा माओवादी केन्द्रबीच मात्र गठबन्धन हुने भएको छ। आइतबार मंगलसेनमा बसेको दुई दलको बैठकले स्थानीय तहको निर्वाचनमा जिल्लाका दश पालिकामध्ये सात पालिकामा तालमेल गर्ने निर्णय गरेको हो। नेपाली कांग्रेसका जिल्ला सभापति पुष्पबहादुर शाह र नेकपा माओवादीका जिल्ला संयोजक रविन्द्र साउदद्वारा हस्ताक्षरित विज्ञप्तिमार्फत् ७ पालिकामा गठबन्धन गर्ने सहमति भएको जनाइएको छ। चौरपाटी, तुर्माखाद, बान्नीगढी जयगढ गाउँपालिका, कमलबजार र पञ्चदेवल बिनायक नगरपालिकामा प्रमुख कांग्रेस र मेल्लेख र रामारोशनको प्रमुख माओवादीले लिने सहमति भएको छ। बाँकी ३ पालिका साँफेबगर नगरपालिका, मंगलसेन नगरपालिका र ढकारी गाउँपालिकामा आवश्यकता अनुसार पालिकाले नै गठबन्धन गर्ने निर्णय भएको कांग्रेसका एक नेताले जानकारी दिए। उनले भने, जिल्ला स्तरमा ७ पालिकामा माओवादीसँग तालमेल गर्ने भन्ने भएको छ। अन्य तीन पालिकाले आवश्यकताअनुसार समाजवादी अथवा माओवादी वा दुबैसँग तालमेल गर्न सकिने छ। यसैगरी दुई दलले जिल्लाका ९१ वडामध्ये ६१ कांग्रेस र ३० वडा माओवादीको भागमा परेको छ। ७ पालिकामा भागबण्डामा कुरा नमिलेपछि गठबन्धनबाट नेकपा एकीकृत समाजवादी भने बाहिरिएको छ। कांग्रेसले दश वटै पालिकामा प्रमुखहरुको टुंगो लगाएको छ। कांग्रेससँगको सहमतिअनुसार माओवादीले भने उपप्रमुख तथा उपाध्यक्षहरुको टुंगो लगाएको छैन। अबको केही बेरमा पार्टीको बैठक बसेर आज रातिसम्म उम्मेदवारहरुको टुंगो लगाउने माओवादीका जिल्ला संयोजक साउदले जानकारी दिए। अथक प्रयासका बाबजुद पनि समाजवादीलाई सहमतिमा ल्याउन नसकेको समेत उनले बताए। कांग्रेसले टुंग्यायो उम्मेदवार यसैबीच नेपाली कांग्रेस अछामले उम्मेदवारहरुको नाम टुंगो लगाएको छ। जिल्लाका दश पालिकामा प्रमुखहरुको टुंगो लगाएको हो। कांग्रेसले मंगलसेनमा नगरपालिकामा नमबहादुर शाही, साँफेबगर नगरपालिकामा राजेन्द्र कुँवर, मेल्लेख गाउँपालिकामा शेरबहादुर शाह, रामारोशनमा गाउँपालिकामा मानबहादुर साउद, चौरपाटी गाउँपालिकामा भिमबहादुर साउद, बान्नीगढी जयगढ गाउँपालिकामा टेकबहादुर साउद रहेका छन्। त्यस्तै ढकारी गाउँपालिकामा प्रकाशबहादुर साउद,तुर्माखाद गाउँपालिकामा कर्णबहादुर बुढा ,पञ्चदेवल बिनायक नगरपालिकामा प्रमुख अम्बिका चलाउने र कमलबजार नगरपालिकामा यज्ञ प्रसाद ढकाललाई उम्मेदवार बनाएको छ।"
मकवानपुरमा भागबण्डा टुंगियो,"हेटौंडा : मकवानपुरमा सत्तारुढ गठबन्धन दलहरुले यही वैशाख ३० गते हुने स्थानीय तह निर्वाचनका लागि उम्मेदवारीको भागबण्डा टुङ्गो लगाएका छन्। नेपाली कांग्रेस बागमतीका सभापति इन्द्रबहादुर बानियाँको संयोजकत्वमा आइतबार हेटौँडामा बसेको प्रदेशस्तरीय गठबन्धन बैठकले उम्मेदवारीको भागबण्डा टुङ्गो लगाएको हो। मकवानपुरमा पाँच स्थानीय तहमा कांग्रेस, तीनमा नेकपा (माओवादी केन्द्र) र दुईमा नेकपा (एकीकृत समावजादी)लाई प्रमुख पद बाँडफाँट गरिएको छ। कांग्रेसलाई बकैया, मकवानपुरगढी, मनहरि, राक्सिराङ र कैलाश गाउँपालिका प्रमुखअध्यक्ष तथा माओवादी केन्द्रलाई थाहा नगरपालिका, बागमती र भीमफेदी गाउँपालिका प्रमुखअध्यक्ष तथा एकीकृत समाजवादीलाई हेटौँडा उपमहानगरपालिकाका प्रमुख र इन्द्रसरोवर गाउँपालिका अध्यक्षमा उम्मेदवारी दिने सहमति भएको छ। उपप्रमुखऔउपाध्यक्षमा कांग्रेसलाई हेटौँडा, थाहा, भीमफेदी, इन्द्रसरोवर र बागमती तथा माओवादी केन्द्रलाई मकवानपुरगढी, मनहरी, राकिसराङ, कैलाश र बकैयामा उपप्रमुखउपाध्यक्ष पद दिने सहमति भएको छ।"
कांग्रेसले पोखरामा मेयरबाहेक अन्यमा तालमेल नगर्ने,"पोखरा : महानगरपालिकाका वडामा भागबण्डा नमिलेको र अन्य ४ गाउँपालिकामा पनि सहमति हुन नसकेपछि कास्की कांग्रेसले केन्द्रबाट तालमेल भएको मेयर पदबाहेक कास्कीमा अरु दलहरुसँग गठबन्धन नगर्ने निर्णय गरेको छ। दिनभर आइतबार भागबण्डाका लागि छलफल भए पनि कुरा मिलेन। अर्कोतिर कांग्रेस नेताहरूलाई गठबन्धन नगर्न भन्दै कार्यकर्ताले ४ घण्टा भन्दा बढी थुनेपछि अन्तिममा मैत्रीपूर्ण प्रतिस्पर्धा गर्ने निर्णय जिल्ला सभापति किशोरदत्त बरालले सुनाए। नेपाली कांग्रेसको केन्द्रीय परिपत्र र निर्देशन अनुसार सत्तामा साझेदार गठबन्धनका दलहरुसँग पटक पटक वार्तामा बसी तालमेल गर्ने प्रयास जारी रहेको अवस्थामा कार्यकर्ता साथीहरुको बीच कांग्रेसलाई सुदृढ बनाउनको निम्ति कार्यकर्ताहरुमा देखिएको चिन्ता र कार्यकर्ताबाट गठबन्धन नगर्ने रायसहितको सुझाव प्राप्त भएकाले, बरालले भनेका छन्, गठबन्धनका दलहरुसँग मैत्रीपूर्ण रुपमा प्रतिस्पर्धामा जाने निर्णय गरेका छौं। गठबन्धन नगर्न भन्दै आइतबार दिउँसो कांग्रेस कार्यकर्ताले पार्टीका जिल्ला नेताहरुलाई दबाब दिएका थिए। पार्टी कार्यालयमा उपस्थित कार्यकर्ताले गठबन्धन हामीलाई चाहिँदैन, कांग्रेस बेच्न पाइँदैन भन्दै नाराबाजी गरेका थिए। कार्यकर्ताले पोखराको मेयर कांग्रेसले पाउनुपर्ने माग गर्दै जिल्ला पदाधिकारीलाई पार्टी कार्यालयमा केही बेर थुनेका पनि थिए । नेपाली कांग्रेस जिल्ला पार्टी कार्यालयमा बसेका पदाधिकारीको बैठक बसिरहेको बेला वडा सभापति, जिल्लाका कार्यकर्ताले कांग्रेसले मेयर पाउनुपर्ने भन्दै जिल्लाका पदाधिकारीलाई कार्य कक्षमै थुनिदिएको जिल्ला सभापति किशोरदत्त बरालले जानकारी दिए। पार्टी कार्यालयमा चुनावको विषयमा लिएर बैठक चलिरहेको थियो। बाहिर आन्दोलन गरिरहेका वडा सभापति र कांग्रेसका क्रियाशील कार्यकताले बैठक कक्षको प्रवेशद्वारमा साँचो लगाइदिए, सभापति बरालले भने, १ घण्टाभन्दा बढी समय हामी थुनियौं। नेकपा माओवादी केन्द्रका नेता दीपक कोइरालाले गठबन्धन नगर्ने निर्णय कांग्रेसले एकतर्फी रुपमा गरेको बताएका छन्। हामीहरु कांग्रेससँग सम्पर्क गर्ने प्रयासमा छौं। यदि त्यो आधिकारिक रहेछ भने हामी पनि हाम्रो तयारीमा जुट्छौं। सम्पर्क भएको छैन, कोइरालाले भने, कुराकानी भएर गठबन्धनमा नजाने कांग्रेसले सोचेका हो भने नयाँ ढंगले अघि बढ्छौं। सत्ता गठबन्धनका दलबीच पोखरा महानगरपालिकाको मेयर नेकपा एसबाट र उपमेयर कांग्रेसबाट उठाउने सहमति भइसकेको छ। त्यसबाहेकमा कुरा मिल्न नसकेको हो। माओवादीले ४ वटा पालिकामा उपप्रमुख लिने भन्ने कुरामा लगभग शनिबारै सहमति जुटिसकेको अवस्थामा कांग्रेसबाट एकतर्फी निर्णय आएको माओवादी केन्द्रीय सदस्य कोइरालाले बताए। उनकै भनाइमा पोखरा महानगरपालिकाका ६ वडामा माओवादी उम्मेदवार उठाउने र कास्कीका अरु पालिका उपप्रमुखमा माओवादीका उम्मेदवार बनाउने सहमति भइसकेको थियो। जसपा र जनमोर्चालाई पनि एकएकवटा वडा दिनुपर्छ भन्ने कुरामा मात्रै सहमति हुन बाँकी छँदा कांग्रेसको एकतर्फी निर्णय आएको कोइरालाको भनाइ छ। अस्ति कुरा मिलिसकेका वडामा कांग्रेसले अस्ति चेन्ज गरेर ल्यायो, उनले भने, ल ठीकै छ तलमाथि गर्नुपर्छ भने पनि हामी तलमाथि गरौंला सहमति ब्रेक नगर्ने भन्ने भएको थियो। उहाँहरु नेता पार्टीका कार्यकर्ताहरु सल्लाह गरेर जाने भनेर जानुभएको थियो। अहिले त्यो कुरा आइरहेको छ। यदि गठबन्धनबाट कांग्रेस बाहिरियो भने हामी नयाँ ढंगले जान्छौं।"
नुवाकोटमा पहिलो दिन साना दल र स्वतन्त्रको मात्रै उम्मेदवारी,"नुवाकोट : स्थानीय तहको निर्वाचनका लागि आइतबार नुवाकोटमा साना दलहरुले उम्मेदवारी दर्ता गरेका छन्। केही स्वतन्त्र उम्मेदवारहरुले उम्मेदवारी दर्ता गरेका हुन्। यही वैशाख ३० गते शुक्रबार तय भएको स्थानीय तह निर्वाचनमार्फत जनप्रतिनिधी चयनका लागि निर्वाचन आयोगको योजना अनुसार नुवाकोटमा पहिलो दिन साना दलहरुले उम्मेदवारी दर्ता भएको हो। जनता समाजवादी र मंगोल नेशनल अर्गनाइजेसन पार्टीले दलबलसहित सम्बन्धित स्थानीय तहको निर्वाचन अधिकृतको कार्यालयमा पुगेर उम्मेदवारी दर्ता गरेका हुन्। नुवाकोटमा विदुर र वेलकोटगढी नगरपालिका र १० गाउँपालिकासहित १२ स्थानीय तहमा उम्मेदवारीको पहिलो दिन कम मात्रामा उम्मेदवारी परेको मुख्य निर्वाचन अधिकृतको कार्यालय विदुर नुवाकोटले जनाएको छ। विदुर नगरपालिकामा साना दल र स्वतन्त्र गरी २० जनाको उम्मेदवारी दर्ता भएको प्रमुख निर्वाचन अधिकृत उमेशप्रसाद लुइटेलको भनाई छ। नुवाकोटकै वेलकोटगढी नगरपालिकामा राप्रपाले मेयर युवराज पाण्डे, उपमेयरमा यशोदा दाहालसहित वडाध्यक्ष र अन्य सदस्य पदहरुसमेत गरी ६७ जनाको उम्मेदवारी दर्ता गराएको निर्वाचन अधिकृत टेकवहादुर कार्कीले जानकारी दिए। उनका अनुसार वेलकोटगढी१३ मा एक जनाले वडाध्यक्षमा स्वतन्त्र उम्मेदवारी दिएका छन्। उता नुवाकोटको छिमेकी रसुवामा पहिलो दिन दुई जनाको मात्रै उम्मेदवारी दर्ता भएको छ। हिमाली रसुवामा पाँच गाउँपालिकामा दुई जनाको मात्रै मनोयनन पत्र दर्ता भएको हो। रसुवाका प्रमुख निर्वाचन अधिकृत राजेन्द्र नेपालका अनुसार कालिका गाउँपालिकाको अध्यक्षमा राप्रपावाट रामकृष्ण न्यौपाने र कालिका ३ को वडा सदस्यमा नवराज आचार्यको स्वतन्त्र उम्मेदवारी परेको छ। २७ वडा रहेको रसुवामा कुल मतदाता ३८ हजार पाँचसय ४५ मतदाता रहेका छन्। यस पटकको निर्वाचनमा दुई दिनसम्म उम्मेदवारी दर्ता गर्न पाउने भएका कारण पहिलो दिन थोरै उम्मेदवारले मात्र मनोनयन दर्ता गराएका छन्।"
निर्णय नसच्चिए भेरीमा माओवादीले एकल उम्मेदवारी दर्ता गर्ने,"जाजरकोट : भेरी नगरपालिकाको भागबन्डामा मेयर र उपमेयर नपाएको भन्दै माओवादीमा चरम असन्तुष्टि देखिएको छ। माओवादीको नगर कमिटीले आइतबार एक पत्रकार सम्मेलनको आयोजनागरी नेताहरुले निर्णय नसच्याए आफूहरुले विद्रोह गर्ने र बागी भएपनि भेरी नगरपालिकाको सबै पदमा उम्मेदवार दर्ता गर्ने चेतावनी दिएका छन्। उनीहरुले मतभारका आधारमा मेयर वा उपमेयर पाउनुपर्ने माग छ। माओवादी केन्द्रका नगरकमिटी अध्यक्ष दीपक बस्नेतले राम्रो जनाधार भएको भेरी नगरपालिकामा माओवादीलाई अपमानित हुने गरी गरिएको गठबन्धनको निर्णय नसच्चिए आफूहरु चुप लागेर नबस्ने बताए। भेरीका सबै पदमा माओवादीको एकल उम्मेदवारी दिने अध्यक्ष बस्नेतले बताए। यस्तो छ भागबन्डा नेपाली कांग्रेसको भागमा बारेकोट गाउँपालिका, कुशे गाउँपालिका र छेडागाड नगरपालिका, माओवादी केन्द्रको भागमा नलगाड नगरपालिका, जुनीचाँदे गाउँपालिका र शिवालय गाउँपालिका भाग परेको छ। नेकपा समाजबादीले भेरी नगरपालिका भाग लिएको छ। सत्ता गठबन्धनको आइतवार बसेको प्रदेशस्तरीय संयन्त्रले भागबण्डा टुङ्गो लगाएको हो। संयन्त्रले भेरी र नलगाडमा काँग्रेसलाई उपमेयर दिएको छ भने शिवालय गाउँपालिका र जुनीचाँदे गाउँपालिकाको उपाध्यक्ष पनि काँग्रेसले पाउने भएको छ। त्यस्तै छेडागाडको उपमेयर, बारेकोट र कुशे गाउँपालिका उपाध्यक्ष पनि माओवादीकै भागमा परेको छ। उम्मेदवारहरुको टुङ्गो आइतबार नै लगाईसक्ने दलहरुले जनाएका छन्। एमालेले पाँच पालिकामा उम्मेदवारको टुङ्गो लगाईसकेको छ भने केही वडामा मिलाउन बाँकी रहेको जनाएको छ। सत्ता गठबन्धनले सोमबार मात्र मनोनयन गर्ने जनाएको छ। एमालेलेलगायतका अन्य दलले पनि सोमबार नै मनोनयन दर्ता गर्ने बताएका छन्। जाजरकोटमा १२ राजनैतिक दलले दल दर्ता गराएका छन्।"
वेवारिसे अवस्थामा १० हजार बढी अमेरिकी डलर बरामद,काठमाडौं : त्रिभुवन अन्तर्राष्ट्रिय विमानस्थलको आन्तरिक उडानतर्फ विमान पार्किङ स्थलमा पार्क गरिएको विमानभित्र १ सय दरका १ सय ८ थान गरी जम्मा १० हजार ८ सय अमेरिकी डलर शनिबार साँझ प्रहरीले बरामद गरेको छ। बुद्ध एयरको उडानद्वारा भद्रपुरबाट काठमाडौं अवतरण भएको विमानको सिटमा छालाको ह्याण्ड ब्यागभित्र वेवारिसे अवस्थामा रहेको उक्त डलर फेला पारी प्रहरीले बरामद गरेको हो। बरामद डलर आवश्यक कारबाहीको लागि राजश्व अनुसन्धान विभाग हरिहरभवन पुल्चोक ललितपुर पठाइएको छ।
सप्तरीमा नगरप्रमुखमा १५ र अध्यक्षमा १८ जनाको मनोनयन,"राजविराज : सप्तरीको राजबिराज नगरपालिकामा आईतबार स्वतन्त्रसहित ४ जनाले नगरप्रमुख पदमा उम्मेदवारी दर्ता गराएका छन्। राजविराजमा भएको मनोनयन दर्तामा राष्ट्रिय प्रजातन्त्र पार्टी (राप्रपा)बाट नगर प्रमुखमा उमेशप्रसाद साह र उपप्रमुखमा सरिता झाले पहिलो उम्मेदवारी दर्ता गराएको मुख्य निर्वाचन अधिकृतको कार्यालयले जनाएको छ। यसैगरी लोकतान्त्रिक समाजवादी पार्टी (लोसपा)बाट नगर प्रमुखमा दिपेन्द्र चौधरी र उपप्रमुखमा साधना झाले उम्मेदवारी दिएका छन्। झा अघिल्लो स्थानीय तह निर्वाचनमा तत्कालीन राष्ट्रिय जनता पार्टी (राजपा)बाट उपप्रमुखमा निर्वाचित भएकी थिइन्। तमलोपाबाट नगर प्रमुखमा भूपेन्द्र यादव र स्वतन्त्रबाट मोहनकुमार रामले प्रमुख पदमा मनोनयन दिएको मुख्य निर्वाचन अधिकृत चन्द्रमणि ज्ञवालीले जानकारी दिएका छन्। ज्ञवालीका अनुसार नगरप्रमुख, उपप्रमुखसहित राजविराज नगरपालिकामा आइतबार ८८ जनाले मनोनयन दर्ता गराएका छन्। सता गठबन्धन दलका उम्मेदवारहरू र प्रमुख विपक्षी दल नेकपा (एमाले) ले सोमबार उम्मेदवारी दर्ता गराउने भएका छन्। सप्तरीको बोदे बर्साईन नगरपालिकाको नगर प्रमुख पदमा थनेश्वर प्रसाद साह र उपप्रमुख पदमा मिनुदेबी यादवले जनमत पार्टीबाट उम्मेदवारी दर्ता गराएका छन्। स्थानीय तह निर्वाचनका लागि आइतबारदेखि उम्मेदवारहरुको मनोनयन प्रक्रिया सुरु भएको हो। निर्वाचन आयोगले वैशाख ११ र १२ गतेका लागि देशभरका मुख्य निर्वाचन कार्यालय र निर्वाचन कार्यालयमा मनोनयनको मिति तोकेको छ। आइतबार बिहान १० बजेदेखि सुरु भएको मनोनयन सोमबार अपरान्ह ५ बजेसम्म निर्वाचन अधिकृतको कार्यालयमा दर्ता गर्न पाइनेछ। सप्तरीको ९ नगरपालिकामा १५ जनाले मेयरमा र १० जनाले उपमेयरमा मनोनयन दिएका छन्। यस्तै ९ गाउँपालिकामा १८ जनाले अध्यक्षमा ११ जनाले उपाध्यक्षमा मनोनयन दिएका छन्। वडा अध्यक्षमा १०५ जनाले, खुला वडा सदस्यमा १३६ जना, महिला सदस्यमा ५८ र दलित महिला सदस्यमा ६१ जना गरी ४ सय १४ जनाले मनोनयन दर्ता गरेको मुख्य निर्वाचन अधिकृतको कार्यालयले जनाएको छ । मनोनयनको तथ्यांक अपडेट भइरहेको ज्ञवालीले जानकारी दिए।"
विप्लव नेतृत्वको नेकपाका पूर्व जिल्ला इन्चार्जद्वारा मेयरमा उम्मेदवारी दर्ता,गोरखा : विप्लव नेतृत्वको नेकपाका पूर्व जिल्ला इञ्चार्ज योगेन्द्र कुमालले गोरखा नगरपालिकाका मेयर पदमा उम्मेद्वारी दर्ता गराएका छन्। आइतबार मुख्य निर्वाचन अधिकृतको कार्यालयमा गएर स्वतन्त्रतर्फबाट मेयर पदमा उम्मेद्वारी दर्ता गराएका हुन्। गोरखा नगरपालिका१२ कुन्दुरटार निवासी कुमाल नेकपाबाट उम्मेदवार भए पनि सो पार्टी निर्वाचन आयोगमा दर्ता नभएकाले स्वतन्त्रबाट मनोनयन दर्ता गराएको सो पार्टीका जिल्ला सेक्रेटरी कपिल भट्टले बताए। कुमाल हालः चन्द नेतृत्वको नेपाल कम्युनिस्ट पार्टीका विशेष समिति सदस्य हुन्। गोरखा नगरपालिकाको उपप्रमुख तथा अन्य पालिका र वडाहरुमा पनि सोमबार मनोनयन दर्ता गराउने तयारी रहेको उनले बताए। कुमालले स्वतन्त्र उमेदवारी दिएको मुख्य निर्वाचन अधिकृतको कार्यालयका सहायक निर्वाचन अधिकृत रामचन्द्र केसीले बताए। आइतबार गोरखा नगरपालिकाको मेयर पदमा कुमालसहित मंगोल नेशनल अर्गनाइजेशनका कृष्णबहादुर तामाङले र उपमेयर पदमा मन्सु गुरुङले पनि उम्मेद्वारी दर्ता गराएका छन्। वडा अध्यक्ष र वडा सदस्यमा भने स्वतन्त्रसहित ६ जनाको उमेदवारी परेको केसीले बताए।
मनोनयनको पहिलो दिन बझाङमा स्वतन्त्र र राप्रपा नेपालका उम्मेदवारले मनोनयन दर्ता गरे,"बझाङ : बझाङमा आईतबार स्थानीय तह सदस्य निर्वाचन २०७९ उम्मेदवारको मनोनयनपत्र दर्ताको पहिलो दिन केही स्वतन्त्र र राप्रपा नेपालका उम्मेदवारले मात्रै मनोनयन दर्ता गराएका छन्। आज जयपृथ्वी नगरपालिकामा वडा नम्बर ८ बाट वडाध्यक्ष पदका लागि स्वतन्त्र उम्मेदवार मंगलबहादुर बोहराले मनोनयन दर्ता गराएका छन्। खप्तडछान्ना गाउँपालिकामा गाउँपालिका अध्यक्ष पदका लागि स्वतन्त्रबाट जनक थापाले मनोनयन दर्ता गराएका छन्। भने खप्तडछान्ना गाउँपालिकाको ४ नम्बर वडाध्यक्ष पदका लागि विवेकशिल साझा पार्टीका राजेन्द्र रोकाया मनोनयन दर्ता गराएका छन्। बुंगल नगरपालिकामा १० जनाले मनोनयन दर्ता गरेका छन्। बुंगल नगरपालिकाको मेयर पदका लागि राप्रपा नेपालबाट हर्कबहादुर सिंह, बुंगल नगरपालिकाको वडा नम्बर ४ को वडाध्यक्ष पदका लागि हरिचन्द्र जोशीले मनोनयन दर्ता गरेका छन्। यस्तै स्वतन्त्रबाट बुंगल नगरपालिका वडा नम्बर १ को वडाध्यक्ष पदका लागि विष्णुप्रकाश जोशी, वडा नम्बर ४ को वडाध्यक्ष पदका लागि मदन बिक, वडा नम्बर ८ को वडाध्यक्ष पदका लागि गंगु ऐडी, वडा नम्बर ८ वडा सदस्यका लागि मानदेव बोहरा, निरादेवी जागरी, वडा नम्बर ३ वडाध्यक्ष पदका लागि स्वतन्त्रबाट करे धामी, वडा नम्बर ४ को वडा सदस्य पदका लागि स्वतन्त्रबाट मुकुन्द कुँवर, वडा नम्बर ८ को वडा सदस्य पदका लागि स्वतन्त्रबाट मानदेव बोहरा, वडा नम्बर ४ को दलित महिला सदस्य सुनादेवी ओखेडाले मनोनयन दर्ता गरेका छन्। वित्थडचिर गाउँपालिकामा८ मा वडाध्यक्ष पदका लागि राप्रपा नेपालबाट कालो आधिकारीले मनोनयन दर्ता गराउन खोजे पनि केही प्रमाण नपुग्दा फर्काइएको वित्थडचिरका स्थानीय निर्वाचन अधिकारी हरि पंगेनीले बताए। छबिसपाथिभेरा गाउँपालिका, तल्कोट गाउँपालिका, थलारा गाउँपालिका, सुर्मा गाउँपालिकामा कसैले पनि मनोनयन दर्ता नगराएका त्यहाँका स्थानीय निर्वाचन अधिकारीहरुले बताएका छन्। यता साइपाल, मष्टा, दुर्गाथली, केदारस्युँका स्थानीय निर्वाचन अधिकारीलाई फोन सम्पर्क हुन सकेन।"
काठमाडौं महानगरपालिकाको प्रमुखमा १६ र उपप्रमुखमा १७ जनाको उम्मेदवारी,"काठमाडौं : वैशाख ३० गते हुने स्थानीय तहको निर्वाचनका लागि पहिलो दिन काठमाडौं महानगरपालिकाको प्रमुखमा १६ जनाले उम्मेदवारी दिएका छन्। मुख्य निर्वाचन अधिकृतको कार्यालय प्रदर्शनीमार्गस्थित राष्ट्रियसभा गृहमा उपप्रमुखमा १७ जनाको उम्मेदवारी परेको छ। त्यस्तै १३ वडाध्यक्ष र सात वडा सदस्यले समेत उम्मेदवारी दर्ता गराएको निर्वाचन अधिकृत प्रेमकुमार श्रेष्ठले जानकारी दिए। प्रमुखमा स्वतन्त्रतर्फ नौ जनाले उम्मेदवारी दर्ता गराएका छन्। विभिन्न राजनीतिक दलकातर्फबाट सात जनाको उम्मेदवारी परेको छ। प्रमुखमा १२ पुरुष र चार महिलाले उम्मेदवारी दिएका छन्। ठूला राजनीतिक दलका प्रतिनिधिले मनोनयन दर्ता गराएका छैनन्। निर्वाचन आयोगले सोमबार अपराह्न ५ बजेसम्म उम्मेदवारले मनोनय गर्न सक्ने व्यवस्था गरेको छ। ठूला दलका प्रतिनिधिले सोमबारमात्र उम्मेदवारी दिने बताइएको छ। कामपाको प्रमुखमा राष्ट्रिय यथार्थवादी पार्टीका तर्फबाट आनन्दराज जोशी, विवेकशील साझा पार्टीबाट समीक्षा बास्कोटा, आधुनिक नेपाल समाजवादी पार्टीबाट सुरेशरत्न बज्राचार्य, नेपाल समावेशी पार्टीबाट रामबहादुर खड्का, मङ्गोल नेशनल अर्गनाइजेसनबाट सीता तामाङ, मौलिक जिरोकिलो पार्टीबाट मनोजराज आचार्य र सचेत नेपाल पार्टीबाट डिल्लीराज राजभण्डारीले उम्मेदवारी दिएका छन्। त्यस्तै स्वतन्त्ररुपमा राजन कार्की, रवीकान्त मानन्धर, बालेन्द्र शाह, ज्ञानमाला तामाङ, सुमन सायमी, अमोट महर्जन, विपिनराज वैद्य, सूर्य थापा (श्रेष्ठ) र जेठा महर्जनको उम्मेदवारी परेको मुख्य निर्वाचन अधिकृतको कार्यालयले जनाएको छ। रासस"
विवेकशील साझाले विराटनगर र भरतपुरको उम्मेदवार टुंग्यायो,"काठमाडौं : विवेकशील साझाले दुई उपमहानगरपालिकाको उम्मेदवार टुंगो लगाएको छ। आइतबार बसेको केन्द्रीय कार्यसम्पादन समितिको बैठकले विराटनगर र भरतपुरको उम्मेदवार टुंग्याएको हो। प्रवक्ता शरदराज पाठकका अनुसार विराटनगर महानगरपालिकाको मेयरमा अमलेश कर्ण र भरतपुर महानगरपालिकाको मेयरमा प्रबिन काफ्लेलाई उम्मेदवार बनाउने निर्णय गरेको हो। उनका अनुसार भरतपुरको उपमेयरमा पुष्पा सापकोटालाई उम्मेदवार बनाउने भएको छ। विराटनगरका मेयर उम्मेदवार कर्ण र भरतपुरकी उपमेयर उम्मेदवार सापकोटा पार्टीका केन्द्रीय सदस्य हुन्। भरतपुरका मेयर उम्मेदवार काफ्ले चितवनका पूर्व जिल्ला संयोजक हुन्। कर्ण २०७४ को संघीय निर्वाचनमा मोरङ क्षेत्र नम्बर ४ मा उम्मेदवार थिए। उनले जिल्लामा भ्रष्टाचारविरोधी अभियानको नेतृत्व गर्नुका साथै विभिन्न सामाजिक र खेलकुदसम्वद्ध संघसंस्था र अभियानहरूको अगुवाइ गरिसकेका छन्। उनले बीबीए अध्ययन पूरा गरेका छन्। भरतपुरका मेयर उम्मेदवार २८ वर्षीय काफ्ले मेकानिकल इन्जिनियर हुन्। उनले 'तातोभात अभियान'का योजनाकारमध्येका एक हुन्। जुन अभियानअन्तर्गत भरतपुरमा कोभिड संक्रमित बिरामीका कुरुवाहरुलाई २८ दिनसम्म निरन्तर नि:शुल्क खाना खुवाइएको थियो। त्यसैगरी भरतपुरकी उपमेयर उम्मेदवार सापकोटा महिला सशक्तीकरण, शिक्षा र स्वास्थ्य क्षेत्रमा विभिन्न अभियान सञ्चालन गर्नुका साथै त्यस सम्बन्धि कार्यक्रममा संलग्न हुँदै आएकी छन्। उनले स्वास्थ्य तथा जनसंख्यामा स्नातकोत्तर गरेकी छन्।"
राप्रपाबाट नेपालगन्ज उपमहानगरमा वैश्य र मगरको उम्मेदवारी दर्ता,"नेपालगन्ज : राष्ट्रिय प्रजातन्त्र पार्टीबाट नेपालगन्ज उपमहानगरपालिकाको प्रमुख पदमा नन्दलाल वैश्यले उम्मेदवारी दर्ता गरेका छन्। नेपालगन्जका सहायक निर्वाचन अधिकृत नगेन्द्र चौलागाईंका अनुसार आइतबार दिउँसो ४:३० नगर प्रमुखमा वैश्य र उपप्रमुखमा विन्दु चर्ती मगरले उम्मेदवारी दर्ता गरेका हुन्। वैश्य नेपालगन्ज उद्योग वाणिज्य संघका पूर्वअध्यक्ष र मगर संघको बहालवाला सदस्य हुन्। राप्रपा महामन्त्री डाधवल शम्शेर राणा, पूर्वमन्त्री प्रेमबहादुर भण्डारी, सहायक महामन्त्री ऋषिराज देवकोटा, जिल्ला अध्यक्ष नरेन्द्र पौडेललगायतका नेताहरु उम्मेदवारी दर्ता गर्न जिल्ला शिक्षा समन्वय इकाईको कार्यालय परिसरमा रहेको निर्वाचन अधिकृतको कार्यालय पुगेका थिए। त्यसअघि राप्रपाले त्रिभुवन चोकबाट त्रिवेणी मोड, धम्बोझी हुँदै निर्वाचन अधिकृतको कार्यालयसम्म जुलुस निकालेको थियो। जुलुसमा राप्रपाको पक्षमा नारावाजी गरिएको थियो भने नेपालको राष्ट्रिय झण्डा पनि बोकेका थिए। नेपालगन्जको वडा नं १२ र १७ बाहेक सबै वडामा राप्रपाले उम्मेदवारी दर्ता गरेको जिल्ला अध्यक्ष नरेन्द्र पौडेलले जानकारी दिए। त्यसैगरी कोहलपुर नगरपालिकाका मुख्य निर्वाचन अधिकृत तीर्थराज भट्टका अनुसार कोहलपुरको नगर प्रमुखमा राप्रपाबाट प्रदीपकुमार शाह र उपप्रमुखमा सावित्रा घिमिरेले उम्मेदवारी दर्ता गरेका छन्। अटेरी अभियान अन्तर्गत कोहलपुरमा पर्यटन व्यवसायी देवानन्द अर्यालले पनि नगर प्रमुखमा उम्मेदवारी दर्ता गरेका छन्। त्यहाँ नगर प्रमुख र उपप्रमुखमा जनमुक्ति पार्टीले पनि उम्मेदवारी दर्ता गरेको छ। जिल्लास्तरीय दलबीचको सहमति अनुसार सत्तागठबन्धनका दल नेपाली कांग्रेस, नेकपा माओवादी केन्द्र, जनता समाजवादी, नेकपा एकीकृत समाजवादी र प्रतिपक्षी दल नेकपा एमालेलगायतका दलले सोमबार मात्रै मनोनयन दर्ता गर्नेछन्।"
वैदेशिक रोजगार बचतपत्रको ब्याज साढे २ प्रतिशत बढ्यो,"काठमाडौं : वैदेशिक रोजगार बचतपत्रको ब्याज यस वर्षदेखि साढे २ प्रतिशतले बढाइएको छ। नेपाल राष्ट्र बैंकले यस वर्ष ब्याज बढाएर जेठ १८ गतेदेखि बैदेशिक रोजगार बचतपत्र बिक्री खुला गर्न लागेको छ। वैदेशिक रोजगारीमा गएका नेपालीलाई लक्षित गरी ल्याइएको वैदेशिक रोजगार बचतपत्रमा यसअघि १० प्रतिशतमात्रै ब्याज पाइन्थ्यो। अब १२५० प्रतिशत ब्याज दिन लागिएकाले विगतका तुलनामा बिक्री बढ्ने नेपाल राष्ट्र बैंकका डेपुटी गभर्नर डा नीलम ढुंगानाले बताइन् । राष्ट्र बैंकले बचतपत्रमा आकर्षण थप्नका लागि ब्याज बढाउन गरेको प्रस्ताव अर्थ मन्त्रालयले स्वीस्कृत गरेसँगै राष्ट्रबैंकले सूचना गरी गरेको हो। रेमिट्यान्सलाई उत्पादनशील क्षेत्रमा लगाउने उद्देश्यले सरकारले आर्थिक वर्ष २०६६७७ देखि बचतपत्र बिक्री सुरु गरेको थियो। कुनै पनि वर्ष १० प्रतिशत भन्दा कम नै बिक्री भएको राष्ट्र बैंकको तथ्यांकले देखाउँछ। आर्थिक वर्ष २०७७७८ मा ५० करोड रुपैयाँ जारी भएकोमा ३ करोड ९९ लाख रुपैयाँको बिक्री भएको थियो। यो ७९८ प्रतिशत हो। तर, सोही अवधिमा पहिलोपटक ५० करोडकै जारी भएकोमा १ करोड ५३ लाख मात्रै बिक्री भएको थियो। यो ३०७ प्रतिशत मात्रै बिक्री हो। बचतपत्र ५ वर्षपछि मात्रै परिपक्क हुन्छ। बचतपत्रबाट पाउने ब्याज बचतपत्र खरिदकर्ता आफैंले वा इच्छाइएको व्यक्तिमार्फत भुक्तानी लिन सक्छन्। बचतपत्र किन्ने खरिदकर्ताले छछ महिनामा ब्याज पाउँछन्। १३ वर्षअघि सुरु भएको वैदेशिक रोजगार बचतपत्रको ९५ प्रतिशत बिक्री हुन सकेको छैन। राष्ट्र बैंकले हालसम्म १३ अर्ब ५८ करोड ७९ लाख रुपैयाँ बराबरको वैदेशिक रोजगार बचतपत्र जारी गरिसकेको छ। तर, हालसम्म ६७ करोड ९२ लाख रुपैयाँ बराबरको बचतपत्र मात्रै बिक्री भएको छ। यो जारी रकमको पाँच प्रतिशतमात्रै हो। अर्थविद् ज्ञानेन्द्र अधिकारीले बचतको ब्याज मात्र दिने भन्दा पनि पुँजी बढ्नेगरी लाभ दिन सके आकर्षण बढ्ने बताए। ब्याजदर बढाउनुमात्र नभई आकर्षक बोनस दिन सक्नेखालको नीति नियम ल्याउन आवश्यक भएको उनको भनाइ छ। हुण्डीबाट बढी आम्दानी हुने भएकाले रेमिट्यान्सको ठूलो हिस्सा अनौपचारिक माध्यमबाट आइरहेको छ। पछिल्लो समयमा त कतिपय युवाहरु क्रिप्टोकरेन्सी र हाइपर फण्डजस्ता नेटवर्किङ व्यवसायमा सक्रिय हुँदा रेमिट्यान्स घट्दो क्रममा छ। चालू आर्थिक वर्ष लागेदेखि लगातार रेमिट्यान्स घटिरहेको छ। अर्थविद् अधिकारीले औपचारिक माध्यमबाट रेमिट्यान्स पठाउन प्रोत्साहन तथा वाध्यकारी व्यवस्था गर्दै पुँजी लाभ हुनेगरी बचतपत्र बिक्री गर्न सके आकर्षण बढ्ने बताउँछन्। राष्ट्र बैंकले छोटो समयका लागि जारी गर्ने हुँदा वैदेशिक रोजगारीमा रहेका अधिकांशले जानकारी पाउँदैनन्। सरकारले वर्षभरी किन्न सक्ने व्यवस्था गर्न सके विदेशमा रहेकाले जतिबेला पनि किन्ने व्यवस्था हुनुपर्ने श्रमविज्ञ डागणेश गुरुङ बताउँछन्। बचतपत्रबारे वैदेशिक रोजगारीमा गएका युवा तथा तीनका परिवार जानकार नभएकाले पनि ५ प्रतिशत भन्दा बढी बिक्री नभएको उनले बताए। बचतपत्र डिजाइन नमिलेकाले आकर्षण नदेखिएको उनको भनाइ छ। खाडी तथा मलेसियामा रहेका नेपाली राजदूतावास, गैरआवसीय नेपाली संघ, रेमिट्यान्स कम्पनीहरुसँग सहकार्य गर्न सकेमात्रै बचतपत्र बिक्रीमा समस्या नहुने उनी बताउँछन्। वैदेशिक रोजगारीमा अधिकांश युवाहरु न्यूनतम पारिश्रमिकमा गइरहेका छन्। जसले गर्दा चाहेर पनि धेरैले बचत गर्न सकेका छैनन्। गुरुङका अनुसार ब्याज बढी हुँदा गाँस कटाएर भएपनि बचत गर्न सक्ने सम्भावना रहन्छ। तर, यसबारे व्यापक प्रचार गर्नका लागि विदेश जानुअघि यसबारे पूर्ण जानकारी दिनुपर्ने उनको भनाइ छ। नेपाल राष्ट्रको तथ्यांक अनुसार मुलुक भित्रिएको रेमिट्यान्समध्ये अधिंकाश रकम उपयोगमै सकिने गरेको छ । अधिकांश युवाले जीवनस्तर सुर्धान खर्च गर्नुका साथै घरजग्गा जोड्ने प्रचलन बढ्दै गएको छ। अधिकांश युवाले दैनिक खर्च, पढाई, घडेरी र खेतमै उपयोग गर्छन्। त्यसकारण पनि लगानीमा प्राथमिकता नपर्ने गरेको श्रमविज्ञ गुरुङ बताउँछन्। राष्ट्र बैंकले जारी गर्ने बचतपत्र छोटो समयका लागि हुने भएकाले कतिपयलाई थाहा नहुने हुँदा वर्षभरी नै खुला गर्नुपर्ने जानकारहरु बताउँछन्।"
कमलामाईमा गठबन्धनबाट पोखरेल र एमालेबाट श्रेष्ठ उमेदवार,सिन्धुली : सिन्धुलीको कमलामाई नगरपालिकामा उम्मेदवार टुंगिएको छ। नगरको प्रमुखमा सत्तारुढ गठबन्धनबाट नेपाली कांग्रेसका उज्ज्वल पोखरेल र नेकपा एमालको तर्फबाट महेन्द्रदेब श्रेष्ठको नाम टुंगो लागेको हो। पोखरेल नेपाली कांग्रेस सिन्धुलीका सभापती हुन् भने श्रेष्ठ नेकपा एमालेका पूर्व जिल्ला सहसचिव तथा कमलामाई नगर कमिटीका अध्यक्ष हुन्। सत्तारुढ दलबीचमा कमलामाई नगरपालिकाको मेयर नेपाली कांग्रेसलाई दिने यस अघिनै सहमति भएपनि कांग्रेसले उमेदवार छनौट गर्न सकेको थिएन्। यस्तै नेकपा एमालेमा पनि वर्तमान नगर प्रमुख खड्गबहादुर खत्रीले समेत दोहोरिन चाएपछि सर्वसम्मत हुन सकेको थिएन। तर उमेदवार दर्ता गर्ने पहिलो दिन अन्तिम समयमा आएर नेपाली कांग्रेस र नेकपा एमाले दुबैले नगर प्रमुखका उमेदवारको नाम टुंगो लगाएका हुन। सात्तारुढ दलको मेयरमा कांग्रेसका जिल्ला सभापति उज्ज्वल पोखरेल र उपमेयरमा नेकपा माओवादी केन्द्रका दिर्घराज श्रेष्ठलाई उठाउने निर्णय भएको नेपाली कांग्रेसका जिल्ला उपसभापती दिपक घिमिरेले जानकारी दिए। यस्तै नेकपा एमालेले भने नगर उपप्रमुखमा वर्तमान उपमेयर मन्जु देबकोटालाई नै अघि सारेको नेकपा एमाले प्रचार विभाग प्रमुख संजय कुमार दाहालले जानकारी दिए। जिल्लाको कमलामाई नगरपालिकामा सत्तारुढ दल र नेकपा एमालेले उमेदवार टुंगो लगाउन नसक्दा आइतबार दुबै दलका तर्फबाट कुनैपनि पदमा उमेदवारी दर्ता हुन सकेको छैन। एमालेले आइतबारनै जिल्लाभर उमेदवारी दर्ता गर्ने भनेपनि उमेदवारको टुंगो लगाउन नसक्दा रोकिएको हो। सत्ता गठबन्धन र नेकपा एमालेले सोमबार उमेदवारी दर्ता गर्ने जनाएका छन्। यद्यपी सत्तारुढ दलहरुविच वडा स्तरमा भने अझै सहमति हुन सकेको छैन। उता नेकपा (एकीकृत समाजवादी) र जसपालाई सत्तारुढ दलका नेपाली कांग्रेस र माओवादी केन्द्रले कुनैपनि तहमा चुनावी तालमेल गर्न सहकार्य नगरेपछि उनिहरुपनि एक्लाएक्लै उमेदवारी दिने तयारी गरेका छन्।
पहिलो दिन भरतपुरमा ककसले दिए उम्मेदवारी?,"चितवन : भरतपुर महानगरपालिकाको प्रमुख पदमा साना दलले मात्रै उम्मेदवारी दर्ता गरेका छन्। पहिलो दिन ११ जनाले मेयर पद र ३ जना उपमेयर पदमा मनोनयनपत्र दर्ता गराएका छन्। मुख्य निर्वाचन अधिकृतको कार्यालयमा आइतबार केही स्वतन्त्र उमेदवार पनि उम्मेदवारी दर्ता गरेका छन्। उम्मेद्वारी नेपाल मजदुर किसान पार्टीबाट हरिप्रसाद दुवालराष्ट्रिय जनमुक्ति पार्टीबाट ज्ञानबहादुर गुरुङ, मंगोल नेशनल अर्गनाइजेशनबाट टेकबहादुर पुन मगर, उन्नत लोकतान्त्रिक पार्टीबाट दिपेन्द्र बास्तोला, मौलिक जरोकिलो पार्टीबाट विनोद कुमार गिरी र नेकपा (माले)बाट सूर्यप्रसाद रेग्मीले मेयर पदमा मनोनयनपत्र दर्ता गराएको मुख्य निर्वाचन अधिकृत प्रकाश कुमार अधिकारीले जानकारी दिए। त्यस्तै स्वतन्त्रतर्फ मेयर पदमा भरतपुर११ का रुद्रप्रसाद सापकोटा, भरतपुर१ का यामकान्त शर्मा कँडेल, भरतपुर१ का रामकृष्ण ओझा, हरिशचन्द्र घिमिरेले मनोनयनपत्र दर्ता गराएका छन्। त्यस्तै भरतपुरको उपमेयरमा राष्ट्रिय जनमुक्ति पार्टीबाट मीना थापा मगर, मंगोल नेशनल अर्गनाईजेशनबाट सुष्मा तामाङ र नेकपा (माले)बाट इन्दिरा शर्मा गौलीले मनोनयनपत्र दर्ता गराएको कार्यालयले जनाएको छ। आज पहिलो दिन सत्तागठबन्धन र प्रमुख प्रतिपक्षी दलले मनोनयनपत्र दर्ता गरेनन्। पाँच दलीय गठबन्धनको तर्फबाट नेकपा माओवादी केन्द्रकी रेणु दाहाल, नेकपा एमालेका विजय सुवेदीलगायतले भने मनोनयन दर्ता गराउन बाँकी नै छ। मनोनयन दर्ताको समय सोमबार बेलुकी ५ बजेसम्म छ।"
तामाङ कर्मचारी सञ्जालको कार्यसमिति विस्तार,"काठमाडौं : तामाङ कर्मचारी सञ्जालको कार्यसमिति विस्तार गरिएको छ। शनिबार सम्पन्न सञ्जालको विशेष साधारणसभाले १९ सदस्यीय कार्यसमिति बनाएको छ। यसअघि ९ सदस्यीय कार्यसमिति थियो। विस्तारित कार्यसमिति अध्यक्षमा टेकराज स्याङ्तान, उपाध्यक्षमा वीरबहादुर लामा, गुञ्जमान तामाङ र सावित्रा घिसिङ रहेका छन् । यस्तै, सचिवमा दामोदर लामा स्याङ्तान, टंकबहादुर नेगी र कोषाध्यक्षमा लक्ष्मी लामा रुम्बा रहेका छन्। कार्यसमिति सदस्यहरुमा सन्तोष तामाङ, शारदा लामा, रवि तामाङ, सुकराम घिसिङ, मेनुका घिसिङ, बृहस्पती थिङ्, डाराजन घिसिङ, देवकुमार स्याङ्बो, तिलक थिङ, सुवास जिम्बा र प्रधुम्न लामा चयन भएका छन्। सोही साधारणसभाबाट हिरालाल ब्लोनको संयोजकत्वमा विभागीय तामाङ निजामती कर्मचारी मञ्चसमेत गठन गरिएको छ। मञ्चको सदस्यहरु छायालाल मोक्तान, गणेश तामाङ, सविना तामाङ, युडेन लामा, असलीमाया तामाङ, सोनी तामाङ, पार्वती तामाङ र राजकुमार गोले निर्वाचित भएका छन्। साधारणसभाले बागमती प्रदेशका सहसचिव रुद्रसिंह तामाङको संयोजकत्वमा सल्लाहकार समितिसमेत गठन गरेको छ। सल्लाहकार समिति सदस्यहरुमा असमान तामाङ (प्रजिअ सहसचिव ), हेमराज तामाङ (सहसचिव), बसन्त लामा (डिआइजी नेपाल प्रहरी), टेकबहादुर तामाङ (एसएसपी नेपाल प्रहरी), ईन्द्र सिंह लामा (एसएसपी, राष्ट्रिय अनुसन्धान विभाग), दिलकुमार लोप्चन (प्रजिअ उपसचिव), डालोकबहादुर लोप्चन (प्रप्रअ उपसचिव), श्यामबाबु लोप्चन (उपसचिव) र सन्तोष तामाङ (डीएसपी नेपाल प्रहरी) रहेका छन्।"
सिन्धुलीमा ६८ जनाको उम्मेदवारी दर्ता,"सिन्धुली : बैशाख ३० गते हुने स्थानीय तहको निर्वाचनका लागि सिन्धुली जिल्लामा आईतबार पालिका प्रमुखमा १३ जना र उपप्रमुखमा ३ जनासहित ६८ जनाको उम्मेदवारी दर्ता भएको छ। जिल्लाको दुई नगरपालिका र सात गाउँपालिकामा गरी स्वतन्त्रसहित ६८ जनाको उम्मेद्वारी दर्ता भएको निर्वाचन अधिकृतको कार्यालयले जनाएको हो। नौ वटा स्थानीयतह रहेको सिन्धुलीमा पालिका अध्यक्ष तथा मेयरमा १३ जना, उपाध्यक्षमा तीन जना र अन्य पदमा ५२ जनाको उम्मेद्वारी दर्ता भएको निर्बाचन अधिकृतको कार्यालयले जनाएको छ। दुधौली नगरपालिकाको मेयरमा स्वतन्त्र उम्मेद्वारकोरुपमा केदारप्रसाद गिरी र सुनकोसी गाँउपालिकाको अध्यक्षमा स्वतन्त्र उम्मेद्वारकोरुपमा उत्तरकुमार लामाले उम्मेद्वारी दर्ता गराएका छन्। उनीहरु नेपाली काँग्रेसका बागी उमेद्वार हुन्। सत्तारुढ गठबन्धन र नेकपा एमालेले उम्मेद्वार चयनमा अलमल भएको भन्दै सोमबार मात्रै निर्बाचन अधिकृतको कार्यालयमा उम्मेद्वारी दर्ता गर्ने जनाएका छन्। मरिण गाँउपालिकामा अध्यक्षको दाबी गर्दै नेकपा (एमाले)बाट गोबिन्दलाल माझीले उम्मेद्वारी दर्ता गरेका छन। त्यस्तै मङगोल नेश्नल अर्गनाईजेसनबाट छलिमाया पाख्रिन र उपाध्यक्षमा धनजरीमाया बल र स्वतन्त्ररुपमा राजन थापाले उम्मेद्वारी दर्ता गरेको मुख्य निर्वाचन अधिकृत ध्रुप प्रसाद सापकोटाले जानकारी दिए। मरिण गाँउपालिकामा अन्य पदमा समेत गरेर पाँच जनाको उम्मेदवारी दर्ता भएको छ। हरिहरपुरगढी गाँउपालिकामा अध्यक्षको दाबी गर्दै नेकपा (एमाले)बाट मानबहादुर वाईवा र उपाध्यक्षमा निर्मला ठाडामगरले उम्मेदवारी दर्ता गराएका छन्। गाँउपालिका अध्यक्ष पदको दाबी गर्दै मङगोल नेश्नल अर्गनाईजेशनबाट तुलसी राई, जनता समाजबादी नेपालबाट पञ्चमान बम्जनले उम्मेदवारी दर्ता गराएका छन। हरिहरपुरगढी गाँउपालिकामा अन्य पदमासमेत गरी ४० जनाको उम्मेदवारी दर्ता भएको निर्बाचन अकिृत भरतकुमार दाहालले जानकारी दिए। दुधौली नगरपालिकाको मेयरको दाबी गर्दै स्वतन्त्र उमेदवारको रुपमा केदारप्रसाद गिरी र भक्तिबिलास दाहालले उम्मेदवारी दर्ता गराएको निर्बाचन अधिकृत दिपक ढकालले जानकारी दिए। दुधौलीमा दुई जना स्वतन्त्र उमेदवारको उम्मेदवारी दर्ता भए पनि ठुला दलका तर्फबाट कुनै पनि उमेदवार दर्ता भएको छैन, उनले भने। तीनपाटन गाँउपालिकाको अध्यक्षको दाबी गर्दै नेकपा माक्र्सवादी (पुष्पलाल)बाट पुरुषोत्तम अधिकारीले उम्मेदवारी दर्ता गराएका छन्। अर्का एक जनाले वडा अध्यक्षमा उम्मेदवारी दर्ता गराएको बताइएको छ। गोलन्जोर गाँउपालिकामा अध्यक्ष पदको दाबी गर्दै नेकपा (समाजबादी)बाट हरिबाबु नेपालीले उम्मेदवारी दर्ता गराएका छन्। सुनकोशी गाँउपालिकामा अध्यक्ष पदमा स्वतन्त्र उमेदवार उत्तरकुमार लामा, उन्नत लोकतन्त्र पार्टीबाट बालकुमार बुर्जा, नेपाली काँग्रेस बीपीबाट माधबप्रसाद न्यौपानेले उम्मेदवारी दर्ता गराउनु भएको छ, मुख्य निर्वाचन अधिकृत सापकोटाले भने। उक्त पालिकामा अन्य पदमासमेत गरी आठ जनाको उम्मेदवारी दर्ता भएको छ। उता फिक्कल गाँउपालिकामा अध्यक्ष पदमा मङगोल नेश्नल अर्गनाईजेशन पार्टीबाट बुद्धबहादुर सुनुवारको उम्मेदवारी दर्ता भएको छ। फिक्कलमा अन्य पदमा समेत छ जनाको उम्मेदवारी दर्ता भएको छ। कमलमाई नगरपालिका ८ मा स्वतन्त्र वडा अध्यक्षका रुपमा एक जना र घ्याङलेख गाँउपालिकामा वडा अध्यक्ष र सदस्यसमेत गरी दुई जनाको उम्मेदवारी दर्ता भएको निर्बाचन अधिकृतको कार्यालयले जनाएको छ।"
काभ्रेमा २१९ जनाको उम्मेदवारी,"काभ्रे : काभ्रेमा स्थानीय तहको निर्वाचनको साना दल र स्वतन्त्र उम्मेदवारहरुले उम्मेदवारी दिएका छन्। जिल्ला १३ स्थानीय तहहरु मध्ये महाभारत गाउँपालिकामा कुनैपनि दल र स्वतन्त्र उम्मेदवारको उम्मेदवारी दर्ता नभएको निर्वाचन अधिकृतको कार्यालयले जनाएको छ। आज स्थानीय तह निर्वाचनको लागि पहिलो दिन भएको मनोनय दर्तामा महाभारतमा कुनैपनि दल र स्वतन्त्र उम्मेदवारी नपरेको निर्वाचन अधिकृत खुबिराम अधिकारीले जानकारी दिए। सबैभन्दा धेरै उम्मेदवारी बनेपा नगरपालिकामा परेको निर्वाचन कार्यालयले जनाएको छ। बनेपा नगरपालिकामा ६७ जनाले उम्मेदवारी दिएको निर्वाचन अधिकृत शारदा भण्डारीले बताईन्। बनेपा नगरपालिकामा प्रमुख पदमा ६ जना मध्ये ४ जना स्वतन्त्र र पार्टीका २ जना र उपप्रमुखमा पार्टीका २ र १ स्वतन्त्र र वडा अध्यक्षमा १ जनाको स्वतन्त्र उम्मेदारी परेको निर्वाचन अधिकृत भण्डारीले बताईन्। पनौती नगरपालिकामा ५१ जनाले उम्मेदवारी दिएकाछन्। प्रमुख ५ जना उपप्रमुखमा १ जनाले मनोनय दर्ता गरेको निर्वाचन अधिकृत गोबिन्द घिमिरेले जानकारी दिए। त्यसैगरी पाँचखाल नगरपालिकामा २४ जना, मण्डनदेउपुर नगरपालिकामा १८ जना, धुलिखेल नगरपालकामा १४ जनाको मनोनय दर्ता भएकाछन्। धुलिखेल नगरपालिकामा मेयर ५ जना उपमेयरमा २ जनाले मनोनयन दर्ता गरेको जनाएको छ। नमोबुद्ध नगरपालिकामा ७ जनाले मनोनय दर्ता गरेको निर्वाचन कार्यालयले जनाएको छ। गाउँपालिकातर्फ आज मनोनय दर्ता सबैभन्दा धेरै तेमाल गाउँपालिकामा १६ जनाको मनोनय दर्ता भएको निर्वाचन अधिकृत बिमला रेग्मीले बताईन्। तेमाल गाउँपालिकामा मंगोल अर्गनाईजेसन पार्टीले अध्यक्ष उपाध्यक्षमा उम्मेदवारी दर्ता गरेको रेग्मीले बताईन्। रोशी गाउँपालिकामा ८ जना, चौरी देउरालीमा ७ जना, भुम्लु गाउँपालिकामा ४ जना, खानीखोला गाउँपालिकामा २ जना र बेथानचोक गाउँपालिकामा १ जनाको मात्र मनोनयदर्ता भएकाछन्। बेथानचोक गाउँपालिकामा आइतबार १ जना मात्रै वडा नम्बर ३ मा वडाध्यक्ष पदका लागि मनोनयन दर्ता भएको स्वतन्त्र उम्मेद्वार रहेको निर्वाचन कार्यालयले जनाएको छ।"
लोमान्थाङबाहेकका स्थानीय तहमा पहिलोदिन मनोनयन दर्ता शून्य,जोमसोम : स्थानीय तह निर्वाचनका लागि निर्वाचन आयोगले बैशाख ११ र १२ गतेसम्म उम्मेदवार मनोनयनपत्र दर्ता गर्ने समय तोकेपनि मुस्ताङको लोमान्थाङ गाउँपालिका बाहेक ४ स्थानीय तहमा कुनै पनि राजनीतिक दल र स्वतन्त्र उम्मेदवारको मनोनयनपत्र दर्ता हुन नसकेको मुख्य निर्वाचन कार्यालय मुस्ताङले जनाएको छ। हिमाली जिल्लाको धार्मिक सांस्कृतिक मान्यता अनुसार आईतबार शुभसाईत राम्रो नहुने भएकाले उम्मेदवारी दर्ता हुन नसकेको बुझिएको छ। स्थानीय तह निर्वाचनका लागि उम्मेदवार मनोनयपत्र दर्ता गर्ने पहिलोदिन मुख्य निर्वाचन कार्यालयसहित ५ वटै निर्वाचन अधिकृत कार्यालयमा आज बिहान १० बजेदेखि साँझ ५ सम्म निर्वाचन अधिकृत र कर्मचारी मनोनयपत्र दर्ता गर्न प्रतिक्षारत रहेपनि लोमान्थाङ गाउँपालिकामा बाहेक अन्य पालिकामा कुनैपनि उम्मेदवारी दर्ता हुन नसकेको मुख्य निर्वाचन अधिकृत रोमाकान्त ज्ञवालीले जानकारी दिए। बैशाख ३० गते हुने स्थानीयतह निर्वाचनका लागि मनोनयपत्र दर्ता गर्ने पहिलोदिन उपल्लो मुस्ताङको लोमान्थाङ गाउँपालिकामा नेपाली कांग्रेसका २३ जना उम्मेदवारले उम्मेदवारी दर्ता गरेको लोमान्थाङका निर्वाचन अधिकृत घनश्याम सुवेदीले जानकारी दिए। उनका अनुसार नेपाली कांग्रेसले अध्यक्ष र उपाध्यक्षसहित २३ पदमा उम्मेदवारी दर्ता गराएका हुन्। कांग्रेसले ४ वटा वडामा दलित सदस्यको लागि उम्मेदवारी दर्ता नगरी बाँकी पदमा उम्मेदवारी दर्ता गरेको निर्वाचन अधिकृत सुबेदीले बताए। तर नेपाली कांग्रेसले उम्मेदवारी दर्ता गरेपनि नेकपा एमालेका उम्मेदवारले भने पहिलोदिन मनोनयनपत्र दर्ता गराएनन्।
दैलेखमा एमालेले टुंग्यायो ९ स्थानीय तहको उम्मेदवार,"दैलेख : नेकपा एमालेले दैलेखका ९ स्थानीय तहमा उम्मेदवार टुंगो लगाएको छ। एमालेले जिल्लाका ११ स्थानीय तह मध्ये ९ वटा स्थानीयको मेयर, उपमेयरअध्यक्ष, उपाध्यक्षको उम्मेदवार टुंगो लगाएको हो। एमालेले दैलेखको नारायण नगरपालिका प्रमुखमा लोमन शर्मा र उपप्रमुखमा तप्ताकुमारी थापालाई उम्मेदवार बनाएको छ। यस्तै दुल्लु नगरपालिका प्रमुखमा रुद्रबहादुर शाही र उपप्रमुखमा रेणुका भट्टराईलाई उम्मेदवार बनाएको छ। चामुण्डाबिन्द्रासैनी नगरपालिकाको प्रमुखमा सूर्यबहादुर शाही उपप्रमुखमा नन्दा विष्ट, ठाँटिकाँध गाउँपालिकाको अध्यक्षमा लक्ष्मीदेवी शाह र उपाध्यक्षमा देवीराम बडुवाललाई चयन गरिएको छ। एमालेले महाबु गाउँपालिकाको अध्यक्षमा हरिप्रसाद उपाध्याय र उपाध्यक्षमा दुर्गाकुमारी सिंह, नौमुले गाउँपालिकाको अध्यक्षमा शशिराम विक, उपाध्यक्षमा गीता चन्दलाई उम्मेदवार बनाएको छ। यस्तै जिल्लाको डुङ्गेश्वर गाउँपालिकाको अध्यक्षमा सुन्दर केसी र उपाध्यक्षमा कलावती न्यौपानेलाई चयन गरिएको छ। त्यसैगरी एमालेले गुराँस गाउँपालिकाको अध्यक्षमा टोपबहादुर बिसी र उपाध्यक्षमा शिवाकुमारी खड्का, भगवतीमाई गाउँपालिका अध्यक्षमा शान्तिप्रसाद शर्मा र उपाध्यक्षमा बशन्ता शाहीलाई उम्मेदवार बनाएको छ। एमाले स्रोतका अनुसार जिल्लाको आठबीस नगरपालिका र भैरवी गाउँपालिकामा भने उम्मेदवार चयन गर्न सकेको छैन। यी दुई पालिकाका उम्मेदवार चयनका लागि नामहरू पार्टी केन्द्रीय कार्यालयमा निर्णयार्थ पठाएको एमाले स्रोतले जनाएको छ।"
विराटनगरको मेयरमा तीन जनाको मनोनयन,"विराटनगर : प्रदेश १ को एक मात्रै महानगरपालिका विराटनगरमा मेयरको उम्मेदवार बन्नका लागि पहिलो दिन आइतबार तीन जनाले मनोनयन दर्ता गराएका छन्। निर्वाचन आयोगले सोमबारसम्म मनोनयनको समय तोकेको छ। मेयरमा उम्मेदवारी दिनेमा दुई जना स्वतन्त्र उम्मेदवार छन्। स्वतन्त्रतर्फ उमेश यादव र सक्रिय गौतमले मनोनयन दर्ता गराएको मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीले जानकारी दिए। जनता समाजवादी पार्टी (जसपा) का संघीय परिषद् सदस्य यादवले शनिबार मात्रै पार्टी परित्याग गरेर स्वतन्त्र बस्ने घोषणा गरेका थिए। २०७४ सालको स्थानीय तह निर्वाचनमा यादवले तत्कालीन संघीय समाजवादी फोरम र नेकपा (माओवादी केन्द्र) बीचको गठबन्धनबाट विराटनगरमा मेयरको उम्मेदवारी दिएका थिए। १४ हजार ९ सय ५८ मत ल्याउँदै उनी तेस्रो स्थानमा रहे। राजनैतिक दलबाट सिके राउतले नेतृत्व गरेको जनमत पार्टीबाट अरुणकुमार मण्डलले उम्मेदवारी दर्ता गरेका छन्। उनी पार्टीका विराटनगर अध्यक्ष हुन्। आगामी वैशाख ३० गते हुने निर्वाचनका लागि पहिलो दिन ५७ जनाले मनोनयन दर्ता गराएको बुढाथोकीले बताए। उनका अनुसार वडा अध्यक्ष पदका लागि १८ जनाको उम्मेदवारी परेको छ। विभिन्न वडाको सदस्यमा ३९ जनाले उम्मेदवारी दिएका छन्। स्वतन्त्रबाट ८ जनाले वडाध्यक्षमा मनोनयन दर्ता गराएका छन्। सत्ता गठबन्धनमा रहेका दलहरू नेपाली कांग्रेस, माओवादी, जसपा र नेकपा (एकीकृत समाजवादी)का संयुक्त तथा नेकपा (एमाले) र राप्रपाका उम्मेदवारले मनोनयन दर्ता गराएनन्। गठबन्धन र एमालेबाट साँझसम्म पनि मेयर तथा उपमेयरको उम्मेदवार यकिन भइसकेका छैनन्। गठबन्धनभित्र कांग्रेसको भागमा मेयर र जसपालाई उपमेयर परेको छ। राप्रपाले प्रल्हाद साहलाई विराटनगरको मेयरमा उठाउने भएको छ। विवेकशील साझाले मेयरमा अमलेश कर्णलाई टिकट दिएको छ। वडामा भने विवेकशीलसहित सद्भावना पार्टी, नागरिक उन्मुक्ति पार्टी, लोसपा, जनमत र पिछडा वर्ग निसाफ जनजाति पार्टीका उम्मेदवाले वडाध्यक्षमा उम्मेदवारी दिएको बुढाथोकीले बताए। विराटनगर महानगरभित्र १९ वटा वडाहरु रेहका छन्।"
१४ करोड रुपैँया बराबरको सेतो हेरोइनसहित विदेशी पक्राउ,काठमाडौं : प्रहरीले लागुऔषध (सात किलो सेतो हेरोइन) सहित दुई विदेशीलाई पक्राउ गरेको छ। नेपाललाई ट्रान्जिट बनाइ लागुऔषध ओसारपसार गरिरहेको भन्ने विशेष सूचनाका आधारमा प्रहरीको लागुऔषध नियन्त्रण ब्यूरोले त्रिभुवन अन्तर्राष्ट्रिय विमानस्थलबाट उनीहरूलाई पक्राउ गरेको आज एक सूचना जारी गरी जनाएको छ। वैशाख पहिलो साता कतार एयरवेजमार्फत् दक्षिण अफ्रिकाको जोहानेशवर्गबाट कतारको दोहो हुँदै काठमाडौँ आएका जिम्बावेका नागरिक कपुतुला अभिसर्गले ल्याएको सुटकेट जाँच गर्दा उक्त लागुऔषध फेला परेको प्रहरीले जनाएको छ। उनले सुटकेसमा फल्स बटम बनाइ लुकाएर ल्याएको अवस्थामा सात किलो सेतो हेरोइन फेला परेको थियो। उक्त लागुऔषध लिन आएका भारतका ललनुन्पुइलाई पनि पक्राउ गरिएको जनाइएको छ। दुबैलाई लागूऔषध नियन्त्रण ऐन २०३३ बमोजिम म्याद थप गरी अनुसन्धान जारी रहेको छ। उक्त लागूऔषधको बजार मूल्य रु १४ करोड रहेको व्यूरोले जनाएको छ। हुलाकमार्फत पनि लागुऔषध ओसारपसार यसैबीच प्रहरीले हुलाकमार्फत पनि लागुऔषध ओसारपसार भएको फेला पारेको छ। लागुऔषध नियन्त्रण ब्यूरोका अनुसार बेलायतबाट आएको हुलाक पार्सलमा लागुऔषध फेला परेकाले उक्त घटनामा संलग्न रहेका पर्साका राजशिखर गुप्तालाई पक्राउ गरिएको अनुसन्धानमा हुलाकमार्फत आएको क्याण्डी चक्लेटमा गाँजा र चरेसको मात्रा फेला परेको र उक्त सामग्री डेलिभरी गर्ने क्रममा गुप्ताले लिएको फेला परेको जनाइएको छ। अनुसन्धानका क्रममा उनको घरमा बेलायतबाट पार्सल गरी आएको ५०० ट्याब्लेट फेला परेको र त्यसको परीक्षण गर्दा एम्फेटामिन रहेको पत्ता लागेको थियो। लागुऔषध नियन्त्रण ब्यूरोले अनुसन्धान गरी पठाएको उक्त मुद्दामा गुप्ता पूर्पक्षका लागि कारागार चलान भएका छन्।
महोत्तरीमा पहिलो दिन ३८ जनाको उम्मेदवारी दर्ता,"महोत्तरी : महोत्तरीमा पहिलो दिन ३८ जनाले स्थानीयतहको निर्वाचनको लागि मनोनयन दर्ता गराएका छन्। आईतबार पहिलो दिन जिल्लाभरिमा गरी ३८ जनाले मनोनयन दर्ता गराएका हुन्। १५ वटै पालिकामा स्थापना भएको निर्वाचन अधिकृत कार्यालयमा पुगी स्थानीय राजनीतिक दलका कार्यकर्ताहरुले मनोनयन दर्ता गराएको जिल्ला निर्वाचन कार्यालयका प्रमुख सुवोध महतोले बताए। उनले भने, अहिले हरेक पालिकाबाट संकलन हुने क्रम जारी रहेको छ। जसको कारण पदीय संख्या छुटयाउन नसक्ने अवस्था रहेको छ। गौशालामा जसपा र लोसपाले दिए उम्मेदवारी गौशाला नगरपालिकाको लागि १ मेयर र २ जना उपमेयर पदको लागि मनोनयन दर्ता गरिएको हो। मेयर पदका लागि जनता समाजवादी पार्टीको तर्फबाट डा दिपेन्द्र महतोले उम्मेदवारी दिएका छन्। त्यस्तै उपमेयर पदका लागि जनता समाजवादी पार्टीको तर्फबाट रेणु महतो, वहुजन समाजवादी पार्टीको तर्फबाट फुलकुमारी सदाले मनोनयन दर्ता गराएकी हुन्। त्यस्तै जनता समाजवादी पार्टीको तर्फबाट १२ वटै वडाका लागि वडाअध्यक्ष, वडासद्स्यहरुले उम्मेदवारी दर्ता गराएको पार्टीको नगर अध्यक्ष कुमरकान्त झाले जानकारी दिए। यता स्वतन्त्रतर्फबाट गौशाला नगरपालिका वडा नं ४ का वडाअध्यक्षमा अजयकुमार दास र वडा नं १२ का लागि ललित कुमार सिंह मनोनयन दर्ता गराएका हुन्। बहुजन पार्टीको वडा नं ७ का लागि भुप नारायण चौधरीको उम्मेदवारी दर्ता गराएका छन्।"
पेप्सीको प्रचार अभियान,काठमाडौं : पेप्सीले कलाकार प्रदीप खड्काको साथमा नयाँ प्रचार अभियान थालेको छ। अभियान अन्तर्गत कलाकार खड्काको अभिनयमा नयाँ विज्ञापन सार्वजनिक गरेको छ। यसको पोस्टर र भिडिओ पनि सार्वजनिक गरेको छ। नयाँ विज्ञापन अहिलेका युवासँग सान्दर्भिक भएको खड्काले बताए। पेप्सीको विज्ञापन भए पनि युवालाई निर्भीक बनाउन बल पुग्ने खालको भएको उनले बताए। नयाँ विज्ञापन सार्वजनिक गर्दै पेप्सीको नेपाल क्षेत्रका सिनियर मार्केटिङ डाइरेक्टर नसीब पुरीले नयाँ अभियान सबैलाई मन पर्ने बताए। अहिलेका युवालाई प्रतिविम्बित गरेर विज्ञापन बनाइएको उनको भनाइ छ। नयाँ विज्ञापनमा पनि हर घुँटमा स्वाएग छ कै विस्तारित रुप रहेको र यसले पेप्सी सद्भावदूत प्रदीप खड्कालाई गर्मीको दिनमा काठमाडौंको एउटा स्थानमा साथीहरुसंग खाना खाइरहेको देखाएको छ।
कार्यसम्पादन समितिमा केसीको फरक मत : उम्मेदवार चयनमा केन्द्रबाट हस्तक्षेप भयो,"काठमाडौं : नेपाली कांग्रेस केन्द्रीय कार्यसम्पादन समितिको बैठक सुरु भएको छ। बैठकमा कांग्रेस केन्द्रीय सदस्य अर्जुननरसिंह केसीले फरक मत दर्ज गरेका छन्। केन्द्रीय कार्यसमितिले स्थानीय तहलाई निर्वाचन गठबन्धन र तालमेलबारे स्थानीय अवस्था र आवश्यकतालाई हेरी निर्णय गर्न प्रत्यायोजित गरेको अधिकार र स्थानीय एकाईको निर्णय विरुद्ध केन्द्रीय हस्तक्षेप भएको बताए । महानगरपालिका र उपमहानगरपालिकाको पाँच पार्टी गठबन्धनबीच भएको तालमेल र भागबण्डाको मापदण्ड काँग्रेसको कार्यसम्पादन समितिमा प्रस्तुत नभएको आरोप लगाए । महानगरपालिका र उपमहानगरपालिकामा उम्मेद्वारीको टिकट वितरणमा पार्टीको वैधानिक प्रक्रिया अवलम्बन नगरेको बताए । पदाधिकारी वा पूर्वपदाधिकारी लगायत पार्टी विधानमा कुनै स्थान नरहेका, संसदीय समिति गठननै नभएको र कार्यसम्पादन समिति वा केन्द्रीय कार्यसमितिमा छलफल नभै अन्तिम दिन प्रस्तुत प्रस्तावको प्रक्रियामा लगीएको बताए ।"
सरकारी जग्गा व्यक्तिको नाममा दर्ता गराउने तत्कालीन तीन अध्यक्षसहित १११ जनाविरुद्ध मुद्दा दायर,"काठमाडौं : तत्कालीन महेन्द्रनगर नगर विकास समितिको जग्गा व्यक्तिको नाम दर्ता गराउने तीन जना तत्कालीन अध्यक्षसहित १११ जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले उनीहरुविरुद्ध फरकफरक तीन वटा मुद्दा दायर गरेको हो। तत्कालीन अध्यक्ष पल्टु राना, मालपोत कार्यालय कन्चनपुरका तत्कालीन कार्यालय प्रमुख विशन सिंह थापासमेत २५ जनाविरुद्ध एउटा मुद्दा दायर भएको छ। त्यस्तै तत्कालीन अध्यक्ष कान्तुराम पनेरु, मालपोत कार्यालय कन्चनपुरका तत्कालीन कार्यालय प्रमुख विशन सिंह थापासमेत २२ जनाविरुद्ध अर्को मुद्दा हालिएको छ। तत्कालीन अध्यक्ष गोपाल रसाइली, मालपोत कार्यालय कन्चनपुरका तत्कालीन कार्यालय प्रमुख विशन सिंह थापासमेत ६४ जनाविरुद्ध तेस्रो मुद्दा दायर भएको छ। तत्कालीन महेन्द्रनगर नगर विकास समितिको स्वामित्वमा रहेको जग्गा गैरकानुनी तवरले लिज तथा बिक्री गरी सरकारी सार्वजनिक सम्पत्तिको हिनामिना गरी भ्रष्टाचार गरेको आरोप उनीहरुविरुद्ध मुद्दा दायर गरेको छ। तत्कालीन नगर विकास समितिको स्वामित्वमा रहेको जग्गा व्यक्तिको नाममा हक हस्तान्तरण गर्दा अपनाउनु पर्ने विधि र प्रक्रिया विपरीत तीन अध्यक्षहरुको एकल तोक आदेशको आधारमा व्यक्ति विशेषको नाममा दर्ता गरेको अनुसन्धानमा पाइएको अख्तियारका प्रवक्ता श्यामप्रसाद भण्डारीले जानकारी दिए।"
स्थानीय तह निर्वाचन :धरानको मेयरमा चुनाव लड्न उपमेयर मन्जु भण्डारीले दिइन् राजीनामा,धरान : धरान उपमहानगरपालिकाकी उपमेयर मन्जु भण्डारीले पदबाट राजीनामा दिएकी छिन् । आगामी स्थानीय तह निर्वाचनमा एमालेले उनलाई मेयरको टिकट दिएपछि आइतबार राजीनामा दिएकी हुन् । भण्डारीले धरानका मेयर तिलक राइलाई राजीनामा पत्र बुझाएकी हुन् । स्थानीय तह निर्वाचनमा उम्मेदवार बन्न जनप्रतिनिधिले राजीनामा दिनुपर्ने प्रावधान भएपछि आफूले पदबाट राजीनामा दिएको बताइन् । एमालेले भण्डारीलाई मेयरको टिकट दिएपछि एमालेमा विवाद सुरु भएको छ । एमाले प्रदेश कमिटी सचिवालय सदस्य तथा धरानका पूर्वमेयर मनोज मेन्याङ्बोले पार्टीको निर्णयप्रति असहमति जनाएका छ्न् । धरान ९ का वडाअध्यक्ष रत्न कट्वालले एमालेमा विवादित बनेकी भण्डारीलाई टिकट दिएको भन्दै उनीविरुद्ध वागी उम्मेदवारी दिने घोषणा गरेका छ्न् । सुनसरीमा एमालेले सबै स्थानीय तहको उम्मेदवारको टुंगो लगाएको हो । कांग्रेसलगायत गठबन्धनले उम्मेदवार टुंगो नलगाएका कारण ठूला दलले सोमबार मात्र उम्मेदवारी दर्ता गर्ने बताएका छ्न् ।
त्रिभुवन विमानस्थलबाट सुन र मोबाइलसहित ३ जना पक्राउ,"काठमाडौं : त्रिभुवन अन्तर्राष्ट्रिय विमानस्थलबाट सुन र मोबाइलसहित ३ जना नागरिक पक्राउ परेका छन्। पक्राउ पर्नेमा हिमालय एयरलाइन्समार्फत दुबईबाट काठमाडौं आएका सिरहा मिर्चैया नगरपालिका२का सुमन कुमार कापर, दाङ् तुल्सिपुर उपमहानगरपालिका६का प्रताप चौधरी र रोल्पा त्रिवेणी गाउँपालिका३का खेमराज डाँगी रहेका त्रिभुवन अन्तर्राष्ट्रिय विमानस्थल सुरक्षा कार्यालयले जनाएको छ। उनीहरुको साथबाट भन्सार छलि गर्दै लैजाँदै गरेको अवस्थामा ४ थान आइफोन मोबाइल र करिब ८ लाख ६५ हजार ४६ रुपैयाँबराबरको सुनसहित बरामद गरेको सुरक्षा कार्यालयले जनाएको छ।"
ॐ आदी फाउन्डेशनद्वारा दुई वटा एम्बुलेन्स सहयोग,"काठमाडौं : ॐ आदी फाउन्डेशनले अनुदानस्वरुप दुई वटा एम्बुलेन्स हस्तान्तरण गरेको छ। परमपूज्य गुरुदेव बालयोगी आदित्यका साथ फाउन्डेशनका सदस्य तथा आदित्य मोक्षधाम निर्माण समितिका संयोजक क्याप्टेन रामेश्वर थापा र काठमाडौं महानगरपालिका वडा नम्बर ७ का वडा अध्यक्ष शुद्धकुमार ढंगोलले एम्बुलेन्सका चाबी प्रतिनिधिहरुलई हस्तान्तरण गरे। सुदूर पूर्वमा रहेको झापा जिल्लाको कमल गाउँपालिकाका प्रतिनिधि मदन निरौला र सुदूर पश्चिमको बैतडी सुरनयाँ गाउँपालिकाका प्रतिनिधि एवं रौलेश्वर स्वास्थ्य चौकिका इन्चार्ज नरेशबहादुर मडले उक्त एम्बुलेन्सको चाबी बुझेका छन्। फाउन्डेशन सदस्यहरुको आर्थिक सहयोगमा सञ्चालित अन्तर्गतको आदित्य जनहित कल्याण कोषबाट उक्त एम्बुलेन्स निशुल्करुपमा प्रदान गरिएको बताइएको छ। परमपूज्य गुरुदेव बालयोगी आदित्य सत्तसंकल्प र मार्गदर्शनबाट सामाजिक सेवा कार्यहरु हुँदै आएको र यो पनि तीमध्येकै एक कार्य भएको बताइएको छ। समाजसेवाको उद्देश्यले विकट जिल्लाका निम्न आय भएका, अशक्त, गरिब व्यक्तिहरुको सहयोगका लागि यी एम्बुलेन्स निशुल्क नै प्रयोग हुने अपेक्षा गरिएको छ।"
वीरगन्जको मेयर बन्न पहिलो दिन १२ जनाको उम्मेदवारी,"वीरगन्ज : वीरगन्ज महानगरपालिकाको मेयर पदका लागि पहिलो दिन १२ जनाले मनोनयन दर्ता गराएका छन्। राजनीतिक दल र स्वतन्त्र गरी १२ जनाले उम्मेदवारी दर्ता गराएको मुख्य निर्वाचन अधिकृत धर्मराज पौडेलले जानकारी दिए। मेयरमा नेपाल सद्भावना पार्टी र नेपाल मजदुर किसान पार्टीका तर्फबाट ११ गरी दलका तर्फबाट दुई जनाले र स्वतन्त्रबाट १० जनाले मनोनयन पत्र दर्ता गराएका हुन्। वीरगन्ज महानगरको उपमेयर पदका लागि भने पहिलो दिन कसैको पनि उम्मेदवारी नपरेको पौडेलले जानकारी दिए। पहिलो दिन आइतवार महानगरको वडा अध्यक्ष पदका लागि पनि विभिन्न वडाबाट गरी १९ जनाले मनोनयन पत्र दर्ता गराएका छन्। तीमध्ये नेकपा एकीकृत समाजवादी, राप्रपा, जनमत पार्टी र विवेकशील पार्टीका ११ जना रहेको र बाँकी १५ जनाले स्वतन्त्रबाट उम्मेदवारी दिएको पौडेलले बताए। महानगरको दुई पदको वडा सदस्यका लागि २९ जनाले, महिला वडा सदस्यका लागि १० जनाले र दलित महिला वडा सदस्यका लागि ६ जनाले उम्मेदवारी दिएका छन्। नेपाली कांग्रेस, नेकपा एमाले, जसपा, लोसपा, नेकपा माओवादी केन्द्र, नेकपा एकीकृत समाजवादी पार्टीलगायतका मुख्य दलहरुले मनोनयनका लागि सोमबारको समय लिएको पौडेलले जानकारी दिए।"
नवलपरासीमा ठूला दलले सोमबार मनोनयन दर्ता गर्दै,"परासी : पश्चिम नवलपरासीका प्रमुख राजनीतिक दलहरुले सोमबार उम्मेदवार मनोनयन दर्ता गर्ने भएका छन्। मनोनय दर्तालाई सहज बनाउन साना दलहरुलाई आइतबार र ठूला दलहरुलाई सोमबार मनोनयन दर्ता गर्ने गरी आपसी समझदारीमा समय तय गरिएको मुख्य निर्वाचन अधिकृत धु्रबकुमार शाहले बताए। समय तोकेपनि मनोनयनका लागि आउने सबैको दर्ता गर्छौ। व्यवस्थित र सहज बनाउन मात्र समय छुट्टाइएको हो। शाहले भने। जिल्लामा एमालेले सबै पालिकामा उमेदवार टुंगो लगाएको छ। राप्रपाले बर्दघाटबाहेक अन्य पालिकाको उम्मेदवारको टुंगो लगाएको छ। अन्य दलहरुले टुंगाउन सकेका छैनन्। सुनवल र बर्दघाटमा गठबन्धन दलले तालमेल गरेर जानेबारे छलफल गरेपनि अझै टुंगोमा पुग्न सकेको छैन। अन्य पालिकामा प्रतिस्पर्धा गरेर जाने बताएका गठबन्धनका दलहरुले त्यहाँ पनि उमेदवार टुंगो लगाउन सकेका छैनन्। सोमबार उम्मेदवार दर्ता गर्ने भएकाले आइतबार रातिसम्म सबै उम्मेदवारको टुंगो लगाइ सक्ने दलहरुले जनाएका छन्। उमेदवार टुंगो लगाएपनि समय तालिकाअनुसार सोमबार मात्र दर्ता गर्न जान्छौं।एमाले जिल्ला अध्यक्ष दीपेन्द्र अधिकारीले भने। ७ स्थानीय तह रहेको जिल्लामा २७ दल दर्ता छन्। पहिलो दिन मनोनयन दर्ता गराउनेमा राष्ट्रिय प्रजातन्त्र पार्टी, बहुजन पार्टीलगायत साना दल र स्वतन्त्रका उम्मेदवार रहेको मुख्य निर्वाचन अधिकृतको कार्यालयले जनाएको छ।"
धमलाले ल्याए द सेल्फिस सिटी,"काठमाडौं : अंग्रेजी भाषाका कृतिहरु नेपाली साहित्य बजारमा कमै लोकार्पण हुने गर्छन्। तर, पछिल्लो समय नेपाली साहित्य बजारमा अंग्रेजी भाषाका कृतिको विमोचन तथा पुस्तक परिचर्चा पनि राम्रै हुन थालेको नकार्न सकिँदैन। यस्तै भयो शनिबार नेपाल प्रज्ञा प्रतिष्ठानमा। लामो समयदेखि शिक्षण सेवामा आबद्ध रहेका भोजकुमार धमलाको पहिलो कवितात्मक पुस्तक द सेल्फिस सिटी लोकार्पण भएको छ। पुस्तक महाकविका छोरा पद्मप्रसाद देवकोटाको प्रमुख आतिथ्यतामा विमोचन गरिएको थियो। उनले कार्यक्रममा अंग्रेजी भाषाको पुस्तक धेरै भए पनि अन्य भन्दा धमलाको द सेल्फिस सिटी फरक रहेको बताए। उनले भने, नेपालमा अंग्रेजी साहित्य पनि राम्रो लेखिन थालेको महुसस भयो। पुस्तकमा समेटिएका कविताहरू अर्थपूर्ण र मनन गर्न बाध्य बनाउने खालका छन्। पुस्तकमाथि अर्का वक्ता प्राडा अरूण गुप्तोले द सेल्फिस सिटी पुस्तक व्याङ्ग्यात्मक शैलीमा पेचिला शब्दको प्रयोग भएको बताए। उनले पुस्तकका बारेमा बोल्दै भने, लेखक धमलाको यो पुस्तकले परम्परागत लेखनमाथि प्रहार गर्दै पहिचानको विचार विमर्श गराउन सघाउने छ। अंग्रेजी भाषाको पुस्तक प्रकाशन गर्नु नै ठूलो जोखिम मोल्नु रहेको बताए वक्ता प्रा केशल सिग्देलले उनले भने, नेपालमा रहेर नेपाली पुस्तक प्रकाशन गर्नै गाह्रो रहेको बेला अंग्रेजी भाषाको पुस्तक निकाल्नु आफैमा ठूलो उपलब्धी हो। सञ्चारकर्मी तथा राजनीतिक विश्लेषक मुमाराम खनालले लेखकले बहुआयामिक भूमिकामा अभिनय गरेको पुस्तकमा समाज तथा राजनीतिक परिवर्तमा समेत महत्वपूर्ण भूमिका रहने बताए। पुस्तकमा विभिन्न खालका परिवेशको भोगाइलाई आकर्षक शैलीमा उतारेको भनाइ उनको थियो। कार्यक्रममा लेखक धमलाले पुस्तक लेखनका अनुभव पनि सुनाएका थिए।"
जन्मकैद पाएका बालकृष्ण ढुंगेललाई पोलिटब्यूरो सदस्य बनाउने एमालेमाथि कांग्रेसको प्रश्न,"काठमाडौं : नेपाली कांग्रेसले हत्या अभियोगमा जन्मकैद सजाय पाएका बालकृष्ण ढुंगेललाई पोलिटब्यूरो सदस्य बनाउने नेकपा एमालेमाथि प्रश्न उठाएको छ। सशस्त्र युद्धकालमा ओखलढुंगाका उज्जनकुमार श्रेष्ठ हत्या अभियोगमा सर्वोच्च अदालतबाट दोषी ठहर भई जन्मकैद सजाय पाएका ढुंगेललाई एमालेले स्थान दिनु चोरलाई चौतारो, साधुलाई सुलीजस्तै भएको कांग्रेसको टिप्पणी छ। संविधान, विस्तृत शान्ति सम्झौता र द्वन्द्व पीडितको भावनाअनुरुप एक दशक लामो द्वन्द्वकालमा जघन्य मानव अधिकार हनन गर्ने पीडकलाई कानूनको दायरामा ल्याएर संक्रमणकालीन न्यायको सिद्धान्तअनुसार पीडितलाई न्याय दिनु सरकारको कर्तब्य भए पनि ओली सरकारले ढुंगेललाई उन्मुक्ति दिएको कांग्रेसको आरोप छ। तर सर्वोच्च अदालतको फैसलाअनुरुप हत्यारा प्रमाणित भएर सर्वस्वसहित जन्मकैदको सजाय काटिरहेका बालकृष्ण ढुङ्गेललाई आममाफी दिएर सरकारले विधिको शासन, संक्रमणकालीन न्याय र सर्वोच्च अदालतलाई समेत चुनौती दिएको थियो, कांग्रेसको संकल्पपत्रमा भनिएको छ, तिनै ढुङ्गेललाई अहिले एमालेले पोलिटब्युरो सदस्य बनाएको छ। विधिको शासन, सुशासन र मानव अधिकारको दृष्टिले यो भन्दा ठूलो उपहास अरु के हुनसक्छ?"
नेपोभिट टाईल्स सार्वजनिक,"काठमाडौं : नेपाल सेरामिक इन्डस्ट्रिज प्राइभेट लिमिटेडले नेपोभिट टाईल्स सार्वजनिक गरेको छ। नेपालमै आकर्षक र गुणस्तरीय टाईल्स नेपाली सर्वसाधारणलाई उपलब्ध गर्ने सोचसहित वैशाख ९ गते हायात रेजेन्सी, काठमाडौँमा महानायक राजेश हमाल तथा देशभरिको डिलरको उपस्थितिमा नेपोभिट टाईल्स सार्वजनिक गरिएको हो। विदेशी टाईल्सको आयात निकै बढेपछि आफ्नै देशमा उप्तादन गर्न सक्ने क्षमता देखेर नेपोभिट टाईल्सको स्थापना भएको कम्पनीले जनाएको छ। टाईल्स फेवा, डाँफे, गुराँस जस्ता विभिन्न डिजाइनमा उपलब्ध भएको कम्पनीले जनाएको हो।"
मतपत्रमा उम्मेदवारको मात्रै चिन्ह छाप्ने निर्णयप्रति एमालेको आपत्ति,"काठमाडौं : नेकपा एमालेले स्थानीय तह निर्वाचनमा उम्मेदवारी परेका उम्मेदवारबाहेक अन्य चिन्ह हटाएर मतपत्र छाप्ने निर्णयबारे निर्वाचन आयोगको ध्यानाकर्षण गराएको छ। एमालेले विज्ञप्ति जारी गर्दै आयोगको ध्यानाकर्षण जनाएको हो। विज्ञप्तीमा भनिएको छ, भक्तपुरका चार पालिका र ६ वटा महानगरपालिकाको मतपत्र छपाउँदा उम्मेद्वारी परेको उम्मेदवार बाहेक अन्य उम्मेद्वारको निर्वाचन चिन्ह हटाई मत्रपत्र छपाई हुने भनी हिजो केही अनलाइन मिडियामा प्रकाशित समाचारप्रति हाम्रो पार्टीको ध्यानाकर्षण भएको छ। अन्य पालिकाहरुको भन्दा भिन्न प्रकृतिको यस्तो मतपत्र सरासर गठबन्धनका दलहरुलाई मात्र फाइदा पुग्ने आशयप्रेरित छ। निर्वाचन सुरु भइसकेपछि निर्वाचनको नियम परिवर्तन गर्न नहुने एमालेले स्पष्ट पारेको छ।"
रिक्सा चालकदेखि मेयरसम्मले गरे मनोनयन दर्ता,"रौतहट : स्थानीयतह निर्वाचनका लागि रौतहटमा मनोनयन दर्ताको आइतबार पहिलो दिन न्यून संख्यामा उम्मेदवारी दर्ता भएका छन्। जिल्लाका १८ स्थानीय तहका निर्वाचन कार्यालयहरुमा आइतबार धेरैजसो स्वतन्त्र उम्मेदवारहरुले मनोनयन दर्ता गराएका हुन्। सदरमुकाम गौरमा मेयर पदका लागि स्वतन्त्र उम्मेदवार अनिमेश मिश्रले मनोनयन दर्ता गराएका छन्। यस्तै निवर्तमान मेयर अजयकुमार गुप्ताले लोकतान्त्रिक समाजवादी पार्टीकातर्फबाट मेयरमा उम्मेदवारी दर्ता गराएका छन्। यस्तै सोही पार्टीबाट उपमेयरमा उषा झाले उम्मेदवारी दर्ता गराएकी छिन्। ईशनाथ नगरपालिकामा नेपाली कांग्रेसकातर्फबाट मेयर पदमा अञ्जु झा र उपमेयर पदमा लालबिहारी साहले मनोनयन दर्ता गराएका छन्। चन्द्रपुर नगरपालिका४ मा वडाध्यक्ष पदका लागि स्वतन्त्र उम्मेदवार केदारप्रसाद तिमल्सेनाले मनोनयन दर्ता गरेका छन्। तिमल्सेना रिक्सा चालक हुन। उनी १५ वर्ष अघिदेखि चन्द्रपुरमा रिक्सा चलाउँदै आएका छन्। उनले चन्द्रपुर नगरपालिकाको केन्द्र रहेको वडा नम्वर ४ बाट उम्मेदवारी दिएका हुन्। यस्तै चन्द्रपुर नगरपालिकाको मेयरमा उन्नत लोकतान्त्रीक पार्टीका तर्फबाट किरण घिमिरे,स्वतन्त्रबाट टिकाजंग देवकोटा र नेकपा समाजवादीका तर्फबाट प्रेमनाथ तिमल्सिनाले उम्मेदवारी दर्ता गराएका छन्। चन्द्रपुर नगरपालिकामा तीन जना मेयरसहित ५ जना वडा अध्यक्षले उम्मेदवारी दर्ता गराएका छन्। रौतहटमा १८ स्थानीय तह मध्ये १६ नगरपालिका र २ गाउँपालिका रहेका छन्।"
"सेयर बजारमा उछाल : ९५५२ अंकले बढ्यो नेप्से , दुई दर्जन बढी कम्पनीमा सकारात्मक सर्किट","काठमाडौं : कारोबारको पहिलो दिन आइतबार सेयर बजारमा उछाल आएको छ। चुनावको चहलपहल बढेसँगै आज नेप्से परिसूचक ९५५२ अंकले बढेर २४२०९६ विन्दुमा अडिएको छ। यसदिन साढे दुई अर्ब माथिको सेयर कारोबार भएको छ। सेन्सेटिभ इण्डेक्स पनि १७७४ अंकले बढेर ४६०८८ विन्दुमा पुगेको छ। यसदिन २३८ कम्पनीको ६६ लाख ३९ हजार ५०४ कित्ता सेयर २ अर्ब ५३ करोड १२ लाख ७५ हजार ५९३ रुपैयाँमा खरिदबिक्री भयो। आज ४३ हजार ४५० पटक कारोबार भयो। आइतबार दुई दर्जनबढी कम्पनीको सेयर मूल्य सकारात्मक सर्किट लेभलमा कारोबार भयो। करिब ३० वटा कम्पनीको सेयर मूल्य बढ्दा नेपाल इन्भेष्टमेन्ट बैंक डिवेन्चर २०८४को ९८९ प्रतिशतले मूल्य घट्यो। कारोबार रकमका आधारमा सानिमा बैंक अग्रस्थानमा रह्यो। सो कम्पनीको प्रमोटर सेयर (संस्थापक सेयर) २२ करोड रुपैयाँमा कारोबार भयो। यस्तै शिवम् सिमेन्ट र अरुण भ्याली हाइड्रोपावर क्रमश दोस्रो र तेस्रो स्थान रहे। आज सबै समूहमा हरियाली छाएको छ। जलविद्युतको सर्वाधिक ७६२ प्रतिशतले सेयर मूल्य बढ्यो। विकास बैंकको ६५७ प्रतिशतले मूल्य बढ्दा लगानी समूहको ५६९, अन्यको ४९७, निर्जीवन विमाको ४१३ प्रतिशतले बढ्यो। यस्तै, जीवन विमाको ३३६ र लघुवित्तको ३८ प्रतिशतले मूल्य बढ्यो।"
काभ्रेमा गठबन्धनबीच तालमेल गर्ने सहमति,"काभ्रे : काभ्रेमा गठबन्धनको लागि बागमती प्रदेशले टुंगो लगाएको छ। जिल्लामा सहमति गर्न नसकेका गठबन्धनका दलहरुले प्रदेशमा सिफारिस गरेका थिए। बागमती प्रदेशले काभ्रेको टुंगो आईतबार दिउँसो लगाएको हो। काभ्रे जिल्लामा गठबन्धनबीच नेपाली कांग्रेस, नेकपा माओवादी र समाजवादी पार्टीबीच स्थानीय तहको निर्वाचनको लागि तालमेत गर्ने सहमति भएको छ। प्रदेशमा भएको सहमति अनुसार नेपाली कांग्रसले नगरपालिकातर्फ बनेपा, पनौती, नमोबुद्ध, पाँचखाल र गाउँपालिकातर्फ बेथानचोक, रोशी र तेमालमा प्रमुखको पद पाएको छ। कांग्रेसले प्रमुख पद ७ स्थानीय तहमा पाएको छ। माओवादी केन्द्रले महाभारत, खानिखोला, चौरी देउराली र भुम्लु गाउँपालिकागरी ४ स्थानीय तहमा प्रमुख पद पाएको छ। समाजवादी पार्टीले धुलिखेल नगरपालिका र मण्डनदेउपुर नगरपालिकामा प्रमुख पद पाएको छ। गठबन्धन दलहबीच उपप्रमुखमा नेपाली कांग्रेसले महाभारत, खानीखोला, भुम्लु र चौरी देउराली गाउँपालिका पाएको छ भने नगरपालिकातर्फ धुलिखेल र मण्डनदेउपुर नगरपालिकामा गरी ६ स्थानीय तहमा उपप्रमुख लिएको छ। नेकपा माओवादी केन्द्रले तेमाल, बेथानचोक, रोशी, र नगरपालिकातर्फ नमोबुद्ध र पाँचखालमागरी ५ स्थानीयतहमा उपप्रमुख र समाजवादीले बनेपा नगरपालिका र पनौती नगरपालिकामा उपप्रमुख लिएको छ।"
भुवनले जिते सूर्य नेपाल च्यालेन्ज,"काठमाडौं : भुवन नगरकोटीले शुक्रबार रोयल नेपाल गल्फ क्लबको पार६८ मा सूर्य नेपाल गल्फ टुर २०२१२२ अन्तर्गतको छैटौ प्रतियोगिता सूर्य नेपाल च्यालेन्ज जितेका छन्। नेपालको नम्बर १ प्रो भुवनले अन्तिम राउण्डमा २अण्डर ६६ को कार्ड खेलेर कुल १३अण्डर २५९ स्कोरसहित उपाधि हात पारेका हुन्। उनले जयराम श्रेष्ठलाई चारस्ट्रोकले पराजित गर्दै सिजनको दोस्रो र समग्रमा १०औं उपाधि जितेका हुन्। ट्रफीसँगै भुवनले एक लाख रुपैयाँको चेक प्राप्त गरेका छन्। फाइनल राउण्डमा ६अण्डर ६२ को कार्ड बनाएका जयराम ९अन्डर २६३ बनाउँदै दोस्रो स्थानमा रहे र ६५ हजार नगद राशीको पुरस्कार पाए। यसैगरी इभनपार ६८ राउण्ड खेलेर सम्जय लामा ६अन्डर २६६ स्कोरसहित तेस्रो स्थानमा रहे। दिनेश प्रजापति र रामे मगरले पाँचअन्डर २६७ को कुल स्कोर बनाएर चौथो स्थानमा रहँदै ३६ हजार रुपैयाँ प्राप्त गरे। दिनेशले दुईओभर ७० र रामेले पाँचअन्डर ६३ को अन्तिम पारी खेलेका थिए। यस्तै धनबहादुर थापा इभनपार २६८ अंकसहित छैटौमा रही ३० हजार कमाए। त्यसैगरी तीन खेलाडी भुवनकुमार रोक्का (७६), दीपक मगर (७३) र निरज तामाङ (७१)ले दुईअन्डर २७० स्कोर बनाइ सातौ स्थानमा रहेर २४ हजार ३३३ रुपैयाँ प्रति व्यक्ति पाए। रवि खड्काले अन्तिम राउण्डमा १अन्डर ६७ अंक जोड्दै कुल इभनपार २७२ अंक सहित १०औं स्थानमा रही २० हजार रुपैयाँ कमाए। विजेता भुवनले अगाडिको नौ होलमा चारअन्डर ३० र पछाडिको नौ होलमा दुईओभर ३६ को स्कोर खेले। फाइनल राउण्ड सम्ममा सञ्जय लामाभन्दा एक स्ट्रोक अगाडि रहेका भुवनले पहिलो, दोस्रो, तेस्रो र चौथो होलमा लगातार चारवटा बर्डीसँगै आठौं होलमा अर्को थपे। उनले टर्न लिनु अघि सातौंमा एक्लो बोगीको खेलेका थिए। पछिल्लो नौमा भुवनले १४औं र १५औं होलमा सट ड्रप गरे भने अन्य सात होलमा आफ्नो पार जोगाए। जयराम छअन्डर ६२ को उत्कृष्ट पारी खेल्दै दोस्रो स्थानमा उक्लिए। उनले अघिल्लो नौमा चारअन्डर ३० बनाए भने पछिल्लो नौ होलमा दुइअन्डर ३२ को स्कोर बनाए। उनले पहिलो, दोस्रो, चौथो, छैठौं र सातौँ होलमा बर्डी खेले भने पाँचौँ होलमा बोगी खेले। टर्न लिएपछि भने, जयरामले दशौँ र तेरौं होलमा बर्डी खेले। आफ्नो पहिलो नौ होलमा इभनपार ३४ बनाएका सन्जयले पछिल्लो नौ होलमा दुइओभर ३६ खेले। उनले दोस्रो होलको बोगीका विरुद्ध छैटौं होलमा बर्डी खेले। पछिल्लो नौ मध्ये १२औं, १५औं र १८औं होलमा सट ड्रप गरेका सन्जयले तेरौं होलमा एउटा मात्र बर्डी खेले। अमेच्योर तर्फ सुवास तामाङले पाँचअन्डर २६७ को कुल स्कोर बनाउँदै विजयी भए। अन्तिम दिनमा एकओभर ६९ बनाएका सुवास समग्रमा चौथो रहे। यस्तै अमेच्योर तर्फ सुरेश तामाङ (७३) २९१ बनाउँदै दोस्रो भए भने गजेन्द्र गुरुङ (७२) २९२ बनाएर तेस्रो भए। सूर्य नेपाल प्रालिको प्रायोजनमा प्रोफेसनल गल्फर्स एसोसिएसन नेपालले आयोजना गरेको यो ७२होल प्रतियोगितामा ३८ पेशेवर र २२ एमेच्योर गरी कुल ६० खेलाडीले भाग लिएका थिए। प्रतियोगितामा शीर्ष २१ प्रोफेसनल खेलाडीले नगद पुरस्कारको आफ्नो अंश प्राप्त गरे। प्रतियोगिताका विजेताहरुलाई सूर्य नेपालका ब्रान्ड म्यानेजर रजत थापा, आरएनजीसीका अध्यक्ष प्रचण्डबहादुर श्रेष्ठ र पीजीए नेपालका सल्लाहकार घनश्याम थापाले पुरस्कार वितरण गरेका थिए।"
कैलालीको मुक्तकमैया बस्तीमा भीषण आगलागी,"धनगढी : कैलालीको कैलारी गाउँपालिका७ विपतपुरस्थित मुक्त कमैया शिविरमा भीषण आगलागी भएको छ। आगलागीबाट ७० बढी घर जलेर नष्ट भएको जिल्ला प्रहरी कार्यालय कैलालीले जनाएको छ। उक्त शिविरमा ७० भन्दा बढी घरधुरी रहेको प्रहरीले जनाएको छ। आगलागी अझै नियन्त्रणमा आइसकेको छैन। स्थानीयले गहुँ काटिसकेपछि खेतमा बाँकी रहेको नलमा लगाएको आगो हावाले उडाएर बस्तीमा सल्केको बताइएको छ। घोडाघोडी नगरपालिका, टीकापुर नगरपालिका र धनगढी उपमहानगरपालिकाबाट गएको तीन वटा दमकलबाट आगो नियन्त्रणको प्रयास भइरहेको जिल्ला प्रहरी कार्यालयका प्रवक्ता डीएसपी बेद प्रकाश जोशीले बताए। स्थानीय प्रहरी चौकी, भजन प्रहरी चौकी र स्थानीयले आगो नियन्त्रणको प्रयास गरिरहेको उनले बताए। आगलागीबाट मानवीय र चौपाया क्षति भने भएको छैन। दमकल आउनुअघि नै स्थानीयले आगो नियन्त्रणको प्रयास गरेपनि नियन्त्रणमा ल्याउन सकिएको थिएन। अहिले पनि तीन वटा दमकल घटनास्थलमा पुगे पनि पानी भर्न नदी टाढा भएकाले समस्या भइरहेको बताइएको छ। कैलालीका प्रमुख जिल्ला अधिकारी किरन थापा, एसपी सोमेन्द्र सिंह राठौरले सहितको टोली घटनास्थल पुगेको छ।"
"कांग्रेसमा टिकट बाँड्ने जिम्मा देउवालाई, गठन भयो संसदीय बोर्ड",काठमाडौं : नेपाली कांग्रेसले स्थानीय तह निर्वाचनमा टिकट वितरणका लागि संसदीय बोर्ड गठन गरेको छ। आइतबार पार्टी कार्यालय सानेपामा बसेको पार्टी केन्द्रीय कार्यसम्पादन समितिको बैठकले संसदीय समिति गठन गरेको हो। कांग्रेस सभापति शेरबहादुर देउवाको नेतृत्वमा पार्टीका पदाधिकारी र वरिष्ठ नेता रामचन्द्र पौडेललाई मात्रै समेटेर गठन गरिएको छ। संसदीय समितिले उम्मेदवारबारे टुंगो लगाउने छ। कांग्रेसको विधानअनुसार बोर्डमा २५ जना सदस्य रहनेछन्।
नवलपरासीका सात पालिकामा यी हुन् एमालेका उम्मेदवार,परासी : नेकपा एमालेले पश्चिम नवलपरासीका ७ वटै स्थानीय तहमा उम्मेदवारको टुंगो लगाएको छ। टुंगो लगाएका प्रमुख उमेदवारमा अधिकांश पुरानै छन्। बर्दघाट नगरपालिकाबाहेक अन्य पालिकामा एमालेले एकल उम्मेदवार उठाएको छ। त्यहाँ राष्ट्रिय जनमुक्तिसँग तालमेल गरेर उम्मेदवार टुंगाएको छ। बर्दघाट नगरपालिकाको प्रमुखमा धीरज शर्मा बस्याललाई उम्मेदवार बनाइएको छ। उपमेयरमा राष्ट्रिय जनमुक्तिबाट तारा रानालाई उठाइएको छ। राष्ट्रिय जनमुक्तिले सूर्य चिन्ह लिएर चुनाव लड्ने एमालेले जनाएको छ। प्रमुख पदका उम्मेदवार बस्याल दोहोरिएका हुन्। सुनवल नगरपालिकाको प्रमुखमा विमला अर्याल र उपप्रमुखमा सूर्य दुबे छन्। त्यहाँ यसअघि जितेका उपमेयरको ठाउँमा दुबेलाई ल्याइएको हो। प्रमुख पदकी उमेदवार अर्याल यसअघि नेपाली कांग्रेससँग पराजित भएकी हुन्। रामग्राम नगरपालिकाको प्रमुखमा धनपद यादव र उपप्रमुखमा लक्ष्मी क्षेत्री उम्मेदवार छन्। सरावल गाउँपालिकाको अध्यक्षमा सुखाडी चौधरी र उपाध्यक्षमा बासमती हरिजन छन्। सुस्ता गाउँपालिकाको अध्यक्षमा रामप्रसाद पाण्डे छन्। सुस्ता गाउँपालिकाको उपाध्यक्षमा इन्द्रकुमारी थरुनी छन्। अध्यक्ष र उपाध्यक्ष दुवै दोहोरिएका हुन्। पाल्हीनन्दन गाउँपालिकाको अध्यक्षमा अफताब आलम अंसारी र उपाध्यक्षमा रिंगला यादव छन्। प्रतापपुर गाउँपालिकाको अध्यक्षमा खेमनारायण चौधरी र उपाध्यक्षमा थमसरा न्यौपाने (कमला)लाई उमेदवार बनाइएको पार्टी जिल्ला अध्यक्ष दीपेन्द्र अधिकारीले जानकारी दिए। यसअघिको चुनावमा एमालेले बर्दघाट नगरपालिका र सुस्ता गाउँपालिकामा प्रमुख र उपप्रमुख जितेको थियो। सुनवलमा उपमेयर जितेको थियो। एमालेबाहेक अन्यदलले अहिलेसम्म उम्मेदवार टुंगो लगाउन सकेका छैनन्।
कांग्रेसको घोषणापत्रमा ओलीको उखान टुक्काको चर्चा,"काठमाडौं : नेपाली कांग्रेसको घोषणापत्रमा तत्कालीन प्रधानमन्त्री केपी शर्मा औलीको उखान टुक्काको चर्चा गरिएको छ। खासगरी ओलीले कोभिड १९ महामारीका बेला गरेको हल्का टिप्पणी र उखान टुक्काको कांग्रेसले घोषणापत्रमै आलोचना गरेको छ। ओलीले हाच्छ्यु गरे, अम्बाको पात उमालेर खाए कोरोना ठिक हुने अभिव्यक्ति दिएका थिए। अलि तातोतातो पानी लिँदै नस लिँदै नाक स्याकस्याक गरेर सफा गरिदिऔं, पहिले गएर नाकमा बस्ने हो कोरोना त्यहींबाट फालिदिएपछि चैट,' उनले भनेका थिए, 'नुन, पानीले गार्गल गरिदियो, सकिन्छ भने अम्बाका दुईवटा पात उमालिदिउँ, बेसरी गार्गल गरिदिउँ घाँटीमा बसेको चट, स्टिम लिइदिउँ फोक्सोबाट चट, त्यत्ति गर्दाखेरी धेरै सुरक्षित भइन्छ । अब हन्ड्रेड पर्सेन्ट सुरक्षित त भ्याक्सिनले पनि गर्दैन। यो अभिव्यक्तिको कांग्रेसको संकल्पपत्रमा आलोचना गरिएको छ। त्यस्तै ओलीले नेपालीको इम्युनिटी पावर बलियो भएकाले कोभिडसँग सहजै लड्न सक्ने बताएका थिए। यसमा पनि कांग्रेसले आलोचना गरेको छ। महामारीमा सरकार गम्भीर र संवेदनशील नभएको मात्रै होइन, उखानटुक्का र नेपालीहरूको रोग प्रतिरोधात्मक क्षमताको अवैज्ञानिक दाबी प्रस्तुत गरेर प्रधानमन्त्री ओलीले जनताको स्वास्थ्यमाथि खेलवाड गरे, कांग्रेसले भनेको छ। महामारीमा समेत कमिसन र भ्रष्टाचार कांग्रेसले कोभिड महामारीका बेला पनि मेडिकल सामाग्री खरिदको भ्रष्टाचार र कमिशन प्रकरण कुशासन र भ्रष्टाचारको सबैभन्दा ज्वलन्त उदाहरण भएको उल्लेख गरेको छ। महामारी नियन्त्रण गरी जनताको जीवन रक्षा गर्नु सरकारको अनिवार्य प्राथमिक दायित्व भए पनि महामारी नियन्त्रण गर्ने उपयुक्त नीति र कार्ययोजना अख्तियार नगरेको, परीक्षण, उपचार, खोप, औषधि, क्वारेन्टिन र अस्पतालको व्यवस्थापन गर्न गम्भीर र संवेदनशील नदेखिएको उल्लेख छ। कोभिड महामारीको पहिलो र दोस्रो लहर आउनु पूर्व अन्तर्राष्ट्रिय सीमा बन्द, लकडाउन, आइसोलेसन, क्वारेन्टाइनका साथै खोप, उपचार र औषधि व्यवस्थापनका लागि पर्याप्त समय थियो। तर सरकार गम्भीर र संवेदनशील भएन। राजनीतिक र धार्मिक कार्यक्रम र र्याली आयोजना गरेर समाजमा कोभिड संक्रमण गराउने प्रमुख स्रोत सरकार र नेकपा (एमाले) भएको थियो, संकल्पपत्रमा भनिएको छ, वास्तवमा नेकपाको सरकारले कोभिडका नाममा लकडाउन र निषेधाज्ञा घोषणा गर्ने तथा मृतक र संक्रमितको तथ्यांक सार्वजनिक गर्ने बाहेक केही पनि गरेन। जनस्वास्थ्यप्रति यो हदसम्मको अनुत्तरदायी र असंवेदनशील सरकार नेपालको इतिहासमा शायद कहिल्यै थिएन। त्यस्तो मानवीय संकटको घडीमा समेत मेडिकल सामाग्री खरिदसम्बन्धी भ्रष्टाचार प्रकरण सप्रमाण सार्वजनिक भएपछि सरकारको वास्तविक अनुहार त्यति बेलै पर्दाफास भएको उल्लेख गरिएको छ। नेपालको प्रचलित सार्वजनिक खरीद प्रक्रियासम्बन्धी कानूनअनुरूप आह्वान गरिएको बोलपत्र कोरोना रोकथाम तथा नियन्त्रण तत्कालीन उच्चस्तरीय समितिका संयोजक एवं उपप्रधानमन्त्रीको निर्देशनमा अन्तिम घडीमा रद्ध गरिएको थियो र कमिशनका आधारमा बिना प्रतिस्पर्धा हतारहतारमा विवादित ओम्नी कम्पनीसँग बजार मूल्य भन्दा अस्वाभाविक रूपमा महँगोमा खरिद गर्ने निर्णय मन्त्रिपरिषदले गरेको थियो, कांग्रेसले उल्लेख गरेको छ। तर ओम्नीले गुणस्तरीय सामान ल्याउन त सकेन नै, समयमा आपूर्ति गर्न पनि सकेन। त्यसैले स्वास्थ्य मन्त्रालयले सम्झौता रद्द मात्रै गरेन, ओम्नीलाई कालो सूचीमा समेत राखेको थियो। जतिबेला सिंहदरबारको वातानुकूलित कक्षमा मन्त्रीहरूले कमिशन एजेन्ट र विचौलियाहरूसँग साँठगाँठ गरिरहेका थिए, त्यतिबेला उपचार र अक्सिजन नपाएर नागरिकहरूले तड्पीतड्पी प्राण त्याग गरिरहेका थिए। जनताको स्वास्थ्यमाथि खेलवाड गरेको यो भन्दा हृदयविदारक घटना अरू के हुनसक्छ? कांग्रेसले प्रश्न गरेको छ।"
जसपा छाडेका यादवले दिए विराटनगरको मेयरमा स्वतन्त्र उम्मेदवारी,"विराटनगर : गठबन्धनप्रति अनसन्तुष्टि जनाउँदै जनता समाजवादी पार्टी (जसपा) छाडेका उमेश यादवले विराटनगर महानगरपालिकाको मेयरमा आइतबार स्वतन्त्र उम्मेदवारी दिएका छन्। जसपाका संघीय परिषद् सदस्य यादवले शनिबार पत्रकार सम्मेलन गरेर साधारण सदस्यसमेत नरहने गरी पार्टी छाडेको घोषणा गरेका थिए। त्यसको भोलिपल्ट महानगरको मेयर पदका लागि उनले स्वतन्त्र उम्मेदवारी दर्ता गराएका हुन्। यादवले विराटनगरमा मेयरको उम्मेदवार बन्न आकांक्षा देखाएर उम्मेदवारी घोषणा गरेका थिए। तर सत्तारुढ गठबन्धनको निर्णय अनुसार मेयर कांग्रेस र उपमेयर जसपाको भागमा पर्यो। मेयरमा टिकट नपाउने भएपछि उनले जसपा परित्यागको घोषणा गरेका हुन्। मनोनयन दर्ता गरेपछि यादवले भने, मैले स्वतन्त्र उम्मेदवारी दिएको छु। मलाई जनताले भोट दिन्छन्। म चुनाव जित्छु। २०७४ सालको स्थानीय तह निर्वाचनमा यादवले तत्कालीन संघीय समाजवादी फोरम र माओवादी केन्द्र गठबन्धनबाट विराटनगरमा मेयरको उम्मेदवारी दिएका थिए। १४ हजार ९ सय ५८ मत ल्याउँदै उनी तेस्रो स्थानमा रहे।"
राप्रपाबाट गोरखा नगरपालिकाको मेयरमा पाण्डे,गोरखा : राष्ट्रिय प्रजातन्त्र पार्टीले गोरखा नगरपालिकाको मेयर र उपमेयर उम्मेद्वारको नाम टुंगो लगाएको छ। मेयरमा रुद्रराज पाण्डे र उपमेयरमा सम्झना लामिछानेको नाम टुंगो लगाएको पार्टीका जिल्ला उपाध्यक्ष तथा सचिवालय प्रमुख भीषण अर्यालले जानकारी दिए। मेयर र उपमेयरका उम्मेद्वारलाई सोमबार गोरखनाथको मन्दिरमा उभ्याएर भ्रष्टाचार नगर्ने कसम खुवाई मनोनयन गर्न लगिने कार्यक्रम रहेको उनले बताए। चुनावी तालमेलका बिषयमा अझै विभिन्न पार्टीहरुसित छलफल भइरहेको तर निश्कर्षमा नपुगिएको उनले बताए। अन्य पालिकामा तालमेल भएपनि गोरखा नगरपालिकामा भने अलगअलग चुनाव लड्ने निर्णय भइसकेको राप्रपा गोरखाले जनाएको छ।
"कांग्रेसको मूल्यांकनमा ओली : जनउत्तेजनाको व्यापारी र उन्मादी, जनादेशको खतरनाक दुरुपयोग","काठमाडौं : नेपाली कांग्रेसले आफ्नो घोषणापत्रमा प्रतिपक्षी दलका नेता केपी शर्मा ओलीको मूल्यांकन गरेको छ। मूल्यांकनमा ओलीलाई जनउत्तेजनाको व्यापारी र उन्मादी संज्ञा दिएको छ। यतिखेर निर्वाचनबाट प्राप्त जनादेशअनुसार सरकारमा नेकपा र प्रतिपक्षमा कांग्रेस बसेर संविधानको कार्यान्वयन गर्न तीव्र प्रतिस्पर्धा भइरहेको अवस्था हुनुपर्ने हो। तर दुर्भाग्यवश, त्यस्तो हुन सकेन, कांग्रेसको संकल्पपत्रमा भनिएको छ। अगाडि भनिएको छ, नेपाल कम्युनिस्ट पार्टीले सत्ता र शक्तिको केन्द्रीकरण गर्ने केपी शर्मा ओलीजस्तो एउटा जनउत्तेजनाको व्यापारीको उन्मादी महत्वाकांक्षाका खातिर आफ्नो दलको सारा शासकीय कौशल लोकतन्त्र र समग्र प्रणालीलाई नै तहसनहस बनाउनेतिर लगायो। फलस्वरुप, कम्युनिस्ट सरकारले मुलुकलाई बल्लबल्ल प्राप्त स्थिरताको लाभ लिनबाट फेरि एकचोटि वञ्चित मात्र गरेन, झन् भयब्कर अस्थिरताको चक्रव्यूहमा फँस्ने जोखिम समेत बढाएर गयो। त्यति ठूलो जनादेश पाएको नेकपाको सरकार देश बनाउन होइन, आफूलाई प्राप्त जनादेशको खतरनाक दुरुपयोग गर्नतिर लाग्नु संविधान निर्माणपछिको समयमा नेपाली राजनीतिको सबैभन्दा ठूलो दुःखान्त भएको कांग्रेसको ठहर छ।"
जाजरकोटमा सत्ता गठबन्धनको भागबन्डा मिल्यो,"जाजरकोट : जाजरकोटमा सत्ता गठबन्धनको भागबण्डा मिलेको छ। सात पालिका रहेको जाजरकोटमा नेपाली काँग्रेसले तीन, माओवादी केन्द्रले तीन र नेकपा समाजवादीले एक पालिका लिने सहमति भएको हो। नेपाली काँग्रेसको भागमा बारेकोट गाँउपालिका, कुशे गाँउपालिका र छेडागाड नगरपालिका, माओवादी केन्द्रको भागमा नलगाड नगरपालिका, जुनीचाँदे गाँउपालिका र शिवालय गाँउपालिका भाग परेको छ। नेकपा समाजबादीले भेरी नगरपालिका भाग लिएको छ। सत्ता गठबन्धनको आइतबार केहीबेर अघि बसेको प्रदेशस्तरीय संयन्त्रले भागबण्डा टुङ्गो लगाएको नेपाली काँग्रेसका केन्द्रीय सदस्य राजिव विक्रम शाहले बताए। शाहका अनुसार संयन्त्रले भेरी र नलगाडमा काँग्रेसलाई उपमेयर दिएको छ भने शिवालय गाँउपालिका र जुनीचाँदे गाँउपालिकाको उपाध्यक्ष पनि काँग्रेसले पाउने भएको छ। त्यस्तै छेडागाडको उपमेयर, बारेकोट र कुशे गाँउपालिका उपाध्यक्ष पनि माओवादीकै भागमा परेको छ। वडाको भागबन्डा भने जिल्ला स्तरीय संयन्त्रले टुङ्गो लगाउनेछ। वडाको भागबण्डा मिलाउन जिल्लास्तरीय संयन्त्रको बैठक बसिरहेको नेपाली काँग्रेसका सहसचिव खडक विसीले बताए। सत्ता गठबन्धनले सोमबार मात्र मनोनयन गर्ने जनाएको छ। एमालेलगायतका अन्य दलले पनि सोमबार नै मनोनयन दर्ता गर्ने बताएका छन्। जाजरकोटमा १२ राजनैतिक दलले दल दर्ता गराएका छन्।"
"कांग्रेस घोषणापत्र : देउवाले छाड्दा पाँच खर्बभन्दा कम वैदेशिक ऋण, ओलीको पालामा ९ खर्ब पुग्यो","काठमाडौं : नेपाली कांग्रेसले वर्तमान सरकारले पूर्ववर्ती केपी शर्मा ओली सरकारबाट रुग्ण अर्थतन्त्र विरासतमा पाएको बताएको छ । २०७४ फागुनमा तत्कालीन प्रधानमन्त्री केपी शर्मा ओलीले सरकारको नेतृत्व सम्हाल्दा वैदेशिक ऋण पाँच खर्ब भन्दा कम रहेको तर २०७८ असारमा तत्कालीन प्रधानमन्त्री ओलीले वर्तमान प्रधानमन्त्री शेरबहादुर देउवालाई सत्ता हस्तान्तरण गर्दा वैदेशिक ऋणको राशी नौ खर्बभन्दा बढी पुगेको बताएको छ । यसैगरी पर्वूप्रधानमन्त्री ओलीको कार्यकालमा कूल सरकारी ऋण पनि आठ खर्बबाट बढेर १७ खर्ब पुगेको घोषणापत्रमा उल्लेख छ । घोषणापत्रमा भनिएको छ, 'ओली सरकारको कार्यकालमा व्यापार घाटा ९१७ अर्बबाट ५३ प्रतिशतले बढेर १३९८ अर्ब पुगेको थियो । व्यापार घाटा नेपालको दीर्घकालीन समस्या भए तापनि व्यापार घाटा न्यूनीकरण ओली सरकारको प्राथमिकता नै भएन । ओली सरकारको नीतिगत अस्थिरता र वित्तीय अनुशासनहीनताको कारणले विकास साझेदारहरु पनि निराश भएपछि आर्थिक वर्ष २०७३७४ मा ४० अर्ब ८१ करोड प्राप्त भएको वैदेशिक सहायतामा निरन्तर गिरावट भई आर्थिक वर्ष २०७७७८ को पहिलो आठ महिनामा केवल ९ अर्ब १४ करोड मात्र प्राप्त भएको थियो । घोषणापत्रमा पूर्वप्रधानमन्त्री ओलीको कार्यकाल प्रारम्भ भएदेखि नै सरकार आर्थिक अराजकतामा चुर्लुम्म डुबेको भनिएको छ । घोषणापत्रमा भनिएको छ, 'दृष्टिकोणविहीनता र आर्थिक अनुशासनहीनताका कारणले अर्थतन्त्रका सूचकांकहरू ऋणात्मक हुँदै आएका थिए । त्यसैले रुग्ण अर्थतन्त्रको उत्थान, नीतिगत सुधार र वित्तीय अनुशासनको पालना वर्तमान सरकारको उच्च प्राथमिकता भएको छ ।'"
"ठूला दल उम्मेदवारको नाम टुंगो लगाउने कसरतमा, साना दल र स्वतन्त्रले गरे मनोनयन","पोखरा : पोखरा महानगरपालिकाको मेयर, उपमयेर, वडा अध्यक्ष र वडा सदस्यकालागि पहिलो दिन आइतबार साना दल र स्वतन्त्र उम्मेदवारले मात्र मनोनयन दर्ता गरेका छन्। पोखरा महानगरपालिकाको मेयर पदमा उम्मेदवार दर्ता गर्नेमा पहिलो नम्बरमा अटेरी अभियान चलाएका स्वतन्त्र उम्मेदवार खडकराज पौडेल (गनेस पौडेल) ले मनोनयन दर्ता गरेका छन्। अटेरी अभियान नै चलाएर देशभर ४२ सय ४६ जना उम्मेदवार चुनावी मैदानमा उत्रेको उनले बताए। यो अभियान बढ्दो क्रममा रहेको पनि उलने सुनाए। देशभर ४५६ पालिकामा यो अभियानको उपस्थिति रहने पनि उनले जानकारी दिए। पोखरा महानगरपालिकामा मेयर, वडा अध्यक्ष, वडा सदस्यसहित १७ जनाले उम्मेदवार दिने पनि उनले बताए। स्थानीय निकायलाई दलीय नबनाउ, सक्षम व्यक्ति हेरेर मत दिउँ भन्ने उद्देश्यले अभियान चलाइको पौडेलले बताए। अटेरि अभियानको साथै राष्ट्रिय स्वतन्त्र उम्मेदवारी अभियान पनि चलेको र साझा उद्देश्यका साथ अघि बढेको पनि उनले बताए। पोखरा महानगरको मेयरमा नेपाली कांग्रेसका युवा नेता विमलबहादुर कार्कीले वागी उम्मेदवारी दर्ता गराएका छन्। पोखरा १४ निवासी कार्कीले कांग्रेसका मतदातालाई अरु दलको चुनाव चिन्हमा भोट हाल्न बाध्य पारेको विरुद्ध आफूले उम्मेदवारी दर्ता गरेको बताएका छन्। यसैगरी महानगरको मेयर पदमा मौलीक जरो किलो पार्टीबाट सञ्जय तिमिल्सिना, आमुल परिर्वतन मसिहा पार्टीबाट मेयरमा मुना बानीया र उपमेयरमा पदम बहादुर बानियाले मनोनयन दर्ता गरेका छन्। मंगोल नेपाल अर्गनाईजेशनबाट मेयरमा प्रेमबहादुर गुरु र उपमेयमार रामबहादुर तामाङले मनोनयन दर्ता गरेका छन्। पोखरामा विभिन्न पदमा मनोनयन दर्ता गर्ने क्रम जारी रहेको छ। ठूला दल गठबन्धन र नेकपा एमालेले भने अहिलेसम्म मनोनयन गरेका छैनन्। ठूला पार्टीले आफ्ना उम्मेदार चयन अझै गरी नसकेकोले उम्मेदवार टुंगो लगाउन अन्तिम कसरतमा छन्। गठबन्धनका तर्फबाट मेयर पद एकीकृत समाजवादीले पाउने र धनराज आचार्य मेयरको उम्मेदवार तय भएपनि नेपाली कांग्रेसको भागमा परेको उपमेयर कस्लाई बनाउने अझै टुंगो लगाएको छैन्। कास्कीका ४ गाउँपालिकाका प्रमुख, उपप्रमुख, वडा अध्यक्ष र सदस्यहरुको अझै टुंगो लागेको छैन्। आज सम्म उम्मेलवार टुंगो लगाएर सोमबार मनोनयन हुने बताइएको छ। नेकपा एमालेका तर्फबाट मेयरमा दिपक पौडेल र उपमेयर पदमा मञ्जु गुरुङको नाम केन्द्रबाट तोकीएपनि हाल पोखरा महानगरपालिकाको उपमेयर समेत रहेकी गुरुङले उपमेयरमा नदोह्याउने बताएपछि अन्यौल कायम छ। गाउँपालिकाका अध्यक्ष, वडा अध्यक्ष र वडा सदस्यको नाम पनि अझै टुंगो नलगाएकोले एमालेले पनि सोमबार नै उम्मेदवार मनोनयन गर्ने बताइएको छ।"
राप्रपाका केन्द्रीय उपाध्यक्ष गिरी वीरेन्द्रनगरको मेयर उम्मेदवार,"काठमाडौं : राष्ट्रिय प्रजातन्त्र पार्टीले स्थानीय तहको निर्वाचनलाई उच्च प्राथमिकता दिँदै केन्द्रीय पदाधिकारीलाई चुनावी मैदानमा उतारेको छ। पार्टीका उपाध्यक्ष मुकुन्दश्याम गिरीलाई सुर्खेतको वीरेन्द्रनगर नगरपालिकाको प्रमुखमा उम्मेदवारको रुपमा खडा गरेको छ। हामीले जनताको चाहना र राप्रपा प्रतिको जनलहरलाई ख्याल राख्दै देशका सबै स्थानीय तहमा उमेदवार छनौटमा छलफल गरिरहेका छौं, अधिकांश उमेदवार छनौट भइसकेका छन्, आज साँझसम्म सबै तहको उमेदवारी टुंगोमा लगाउछौं, वीरेन्द्रनगरमा केन्द्रीय उपाध्यक्ष गिरीको उमेदवारी टुंगो लागेको छ, प्रवक्ता मोहन श्रेष्ठले भने।"
एमाले र माओवादी केन्द्र सर्वोच्च अदालतबाटै जन्मिएका पार्टी हुन् : कांग्रेस,"काठमाडौं : नेपाली कांग्रेसले एमाले अध्यक्ष केपी शर्मा ओलीले सर्वोच्च अदालतको ऐतिहासिक फैसलालाई अवमुल्यन, व्याङ्य र कटाक्ष गरेको आरोप लगाएको छ । नेपाली कांग्रेसका सभापति शेरबहादुर देउवा गत असार २८ गतेको सर्वोच्च अदालतको फैसलाबाट प्रधानमन्त्री बनेका थिए । परमादेशबाट देउवा प्रधानमन्त्री बनेको विषयलाई लिएर एमाले अध्यक्ष ओलीले सर्वोच्च अदालतको अवमुल्यन हुने गरी अभिव्यक्ति दिएको नेपाली कांग्रेसको ठम्याइ रहेको छ । नेपाली कांग्रेसले आइतबार सार्वजनिक गरेको चुनावी घोषणापत्रमा एमाले अध्यक्ष ओलीले संवैधानिक सर्वोच्चता, सर्वोच्च अदालत र विधिको शासनमाथि विश्वास नगरेको उल्लेख गरेको छ । घोषणा पत्रमा भनिएको छ, 'यदि, संवैधानिक सर्वोच्चता,सर्वोच्च अदालत र विधिको शासनमा विश्वास छ भने प्रधानमन्त्री समेत भइसकेका ओलीले त्यस्तो तुच्छ टिप्पणी गर्नु शोभनीय होइन ।' नेकपा एमालेका तत्कालिन उपाध्यक्ष तथा सांसद सुरेन्द्र पाण्डे,घनश्याम भुसाल र भीमबहादुर रावलले समेत प्रतिनिधिसभा पुनःस्थापना गरी देउवालाई प्रधानमन्त्री नियुक्त गर्न परमादेश जारी गरियोस् भनी सर्वोच्च अदालत गएको घटनालाई नेपाली कांग्रेसले आफ्नो घोषणापत्रमार्फत स्मरण गराएको छ । सर्वोच्च अदालतको आदेशबाट जन्मिएको पार्टी भनी नेकपा एमालेको वैधानिक हैसियतमाथि कसैले प्रश्न उठायो भने ओलीले के जवाफ दिनुहुन्छ होला ? कांग्रेसले प्रश्न गरेको छ ।"
पूर्वसांसद जगन्नाथ पौडेल भरतपुरमा वागी उठ्ने,"चितवन : नेपाली कांग्रेसका नेता एवं पूर्वसांसद जगन्नाथ पौडेलले गठबन्धनको निर्णयविरुद्ध उम्मेदवारी दिने भएका छन् । भरतपुर महानगरपालिकाको प्रमुख माओवादी केन्द्रलाई दिएको विरोधमा पौडेलले उम्मेदवारी दिने बताएका हुन्। उनी राष्ट्रिय सभाका पूर्वसांसद एवं तत्कालिन भरतपुर नगरपालिकाका पूर्वउपप्रमुख हुन् । उनले नेपाली काङ्ग्रेस चितवनमा बसेको नेता तथा कार्यकर्ताको बैठकपछि उम्मेदवारी दिने बताएका हु्न् । सोमबार उम्मेदवार मनोनयन गर्ने बताएका छन् । हँसिया हतौडामा भोट हाल्न सकिएन त्यसैले उम्मेदवारी दिन लागेको हुँ,' उनले भने,' निर्वाचन आयोगले कुन चिन्ह दिन्छ, त्यसैमा लड्ने हो ।'"
माओवादीको गढ कांग्रेसको भागमा परेपछि विद्रोह गर्दै स्वतन्त्र उम्मेदवारी,"बझाङ : बझाङको छविसपाथिभेरा७ मा वडाको भागबण्डा नमिल्दा गठबन्धन भत्किएको छ। माओवादी केन्द्रका प्रदेश कमिटी सदस्यसहित वडानं ७ को पुरै वडा कमिटीले पार्टीबाट सामूहिक राजिनामा दिएको छ। आजै स्वतन्त्ररुपमा चुनाव लड्न उम्मेदवार घोषणा समेत गरेको छ। माओवादी केन्द्रका प्रदेश कमिटी सदस्य लोकेन्द्र सिंह धामी(निर्मल), जिल्ला कमिटी सदस्य पदम बहादुर मण्डेलसहित ४८ जना नेता कार्यकर्ताले आईतबार पार्टीबाट अलग भएको घोषणा गरेका छन्। आजै स्वतन्त्र तर्फबाट विजय धामी वडाध्यक्षको उम्मेदवार घोषणा भएका छन्। स्वतन्त्रबाट वडा सदस्यमा जहरे धामी, गोकर्ण मण्डेल र कोषा महत उम्मेदवार बनेका छन्। वडानं ०७ माओवादी केन्द्रको आधार इलाका मानिन्छ। ७४ को चुनावमा माओवादी केन्द्रका उम्मेदवार पदम मण्डेलले वडाध्यक्ष निर्वाचित भएका थिए। वडानं ७ मा वडाध्यक्ष माओवादीलाई दिनुपर्ने अडान यहाँका नेताहरुले लिएका थिए। भागबण्डामा वडानं ७ काँग्रेसलाई दिइएपछि माओवादी पंक्तिले विद्रोह गर्दै स्वतन्त्र उम्मेदवारी घोषणा गरेको हो।"
स्थानीय तह निर्वाचन :उम्मेदवार टुंग्याउन कांग्रेस शीर्षनेता छलफलमा,"काठमाडौंः आसन्न स्थानीय तह निर्वाचनका लागि महानगरको मेयर र उपमेयरको उम्मेदवार टुंग्याउन नेपाली कांग्रेसका शीर्षनेताहरु पार्टी कार्यालय सानेपामा छलफलमा जुटेका छन् । देशभरका ६ महानगरमा मेयरउपमेयरको अन्तिम टुंगो लगाउन शीर्षनेताहरु छलफलमा जुटेका हुन् । छलफलमा नेपाली कांग्रेस सभापति शेरबहादुर देउवा, वरिष्ठ नेता रामचन्द्र पौडेल, शेखर कोइरालालगायत छन् । बैठक सकिएलगत्तै कार्यसम्पादन समितिको बैठक बस्ने कांग्रेसले जनाएको छ। सत्ता गठबन्धनको निर्णयअनुसार कांग्रेसले ३ महानगर र ७ उपमहानगर पाएको छ। काठमाडौं, ललितपुर र विराटनगरको मेयर कांग्रेसले पाएको हो। त्यस्तै, भरतपुर, वीरगञ्ज र पोखराको उपमेयर पनि पाएको छ।"
"भाषणमा सिमित, कामको प्राथमिकतामा नपरेको सेतीराजमार्ग","अछाम : सुदूरपश्चिम प्रदेशको गौरव आयोजनाकोरुपमा रहेको सेती राजमार्गको काम अपेक्षा अनुसार आगाडि बढ्न सकेको छैन। सेती राजमार्ग बनेपछि सहज यात्रा गर्ने आशा राखेका यहाँका स्थानीयहरुमा कामको गति देख्दा निराशा देखिन थालेको छ। निर्वाचनका क्रममा जिल्लाका नेताहरुको भाषण मात्र समेटिने सेती राजमार्ग कहिले पनि नेताहरुको कामको प्राथमिकतामा परेन। हरेक निर्वाचनमा दलहरुको भाषण र घोषणा पत्रमा समेटीने सेतीराजमार्ग निर्वाचन जितेसकेपछि भने कामको प्राथमिकतामा कहिल्यै नपरेको गुनासो स्थानीयहरुको छ। सेतीराजमार्ग ढिलाई हुनुमा यहाँका जनप्रतिनिधि र राजनीतिकदल मुख्य जिम्मेवार रहेको स्थानीय रुपबहादुर कुँवर बताउछन्। उनले भने, फेरि पनि चुनाव आयो, कुरा उहीँ हो सेतीराजमार्गको कुरा सबैको घोषणापत्र अनि भाषणमा आउछ, तर काम गर्ने बेला नेताहरुको पारा उस्तै छ हो। कर्मचारी अभाव, कार्यालय प्रमुख बदलिरहनु, जनप्रतिनिधिहरुको चासो नहुनुलगायतका कारणले सेती राजमार्गको काम प्रभावित हुँदै आएको छ। काम हुन नसक्दा बर्षेनी बजेट फ्रिज जाने गरेको छ। आर्थिक वर्ष ०७८७९ मा राजमार्गको दक्षिणी खण्डका लागि ३४ करोड ८६ लाख बजेट रहेको छ। यो वर्षको चैतसम्म कुल बजेटको २७४७ प्रतिशत मात्र खर्च भएको छ। चालुतर्फ ६६ लाख ९३ हजार बजेट मध्ये २६ लाख ९३ हजार अहिलेसम्म खर्च भएको छ। पुँजीगततर्फ ३० करोडमा, हालसम्म ८ करोड ६३ लाख ६४ हजार खर्च भएको छ भने सडक तर्फको ४ करोड २० लाख मध्ये ६७ लाख ४३ हजार अर्थात सबै भन्द कम १६०५ प्रतिशत बजेट खर्च भएको कार्यालयले जनाएको छ। अबको ३ महिनामा कुल बजेटको ७३ प्रतिशत बजेट सक्नुपर्ने छ। सेती राजमार्ग कार्यालयमा लेखापाल थापाले बजेट प्रयाप्त आउने तर काम हुन नसक्दाँ सधै फ्रिज जाने गरेको बताए। उनले भने, ३ महिनामा कुल बजेटको ७३ प्रतिशत सक्नुपर्ने छ, सबैभन्दा कम सडकतर्फ खर्च भएको छ। कार्यालय प्रमुख हुदैनन्, प्रमुख नहुँदा ठेक्का खोल्न सकिदैन, अहिले हामी एक जना ईन्जिनियर, एक जना ओभरसियर र एक जना लेखापाल मात्र छौं। अनि कसरी हुन्छ काम। १२ जनाको दरबन्दी रहेको रहेको कार्यालयमा अहिले ३ जना कर्मचारी मात्र छन्। डोटीमा ४२ किलोमिटर र कैलालीमा २८ किलोमिटर ट्रयाक खोल्न बाँकी रहेको छ। मुख्य डोटी क्षेत्रमा काम गर्नुपर्ने देखिएको छ। दक्षिणी खण्डको लम्बाई २४२ किलोमिटर रहेको छ। अहिलेसम्म १२५ किलोमिटर मात्र ट्रयाक खोलिएको छ। बिगतवर्ष भन्दा यो वर्षमा कामले गति लिएको राजमार्गका सूचना अधिकारी ईन्जिनियर प्रेइज अमात्य दाबी गर्छन्। उनले भने, विगत भन्दा यो वर्ष काम भएको छ, अहिले विभिन्न ठाउँमा ठेक्का खोलेर काम अगाडि बढाएका छौं, जनशक्ति नहुँदा सबैभन्दा बढी समस्या छ।लामो समयदेखि रोकिएको रुख कटानको आदेशसमेत प्राप्त भएको उनले बताए। गत असारमा राजमार्ग अन्तर्गत लुंग्रेली गाडमा रहेको निर्माधिन पुल भत्कियो। पुल स्वाँर कन्ट्रक्सनले ०७५ असार २१ गते ४ करोड १६ लाख ७४ हजार ५ सयमा ०७८ चैत ३० गते सम्पन्न गर्ने गरी सम्झौता गरेको थियो। पुल निमार्णको कार्यको म्याद यही असारसम्म थप गरिएको छ। त्रिदेशीय नाका जोड्ने यो सडकले कैलालीको बौनियाँबाट सुरु भई डोटी, अछाम, बाजुराहुँदै बझाङको चैनपुर भएर ताक्लाकोट जोडनेछ। सेती राजमार्गमा १५ वटा पुल बन्ने छन्।"
एमसीसी कार्यान्वयनमा जानु सरकारको सफलता : कांग्रेस,"काठमाडौंः नेपाली कांग्रेसले अमेरिकी सहयोग परियोजना (एमसीसी) कार्यान्वयनमा जानुलाई सरकारको सफलताका रुपमा दावी गरेको छ । कांग्रेसले चुनावी घोषणापत्र सार्वजनिक गर्दै एमसीसी संसदबाट पारित गरी कार्यान्वयन गर्न वर्तमान सरकार सफल भएको स्पष्ट पारेको छ। कांग्रेसले एमाले संघीयताको मुना निमोठ्न उद्धत भएको आरोप लगाएको छ। 'यो अनुकूलतालाई सदुपयोग गर्दै संघीयतालाई मजबूत बनाउन जग बसाल्नु पर्नेमा नेकपा सरकार सुरुदेखि नै संघीयताको मुना निमोठ्न उद्धत भयो । उसले स्थानीय तहलाई 'सरकार' होइन, निरन्तर केन्द्र मातहतको निकाय वा विभागको रुपमा मात्र हेरिरह्यो ।'"
हिमालपारि उम्मेदवार टुंगो लगाउँदै माओवादी केन्द्र,"गोरखा : मनोनयनको पहिलो दिन आइतबार हिमाल पारिको चुमनुब्री गाउँपालिकामा नेकपा माओवादी केन्द्रले उम्मेदवारको टुंगो लगाएको छ। साम्दो, सामागाउँ, छेकम्पारदेखि दुईदिन पैदल हिडेर आएका आकांक्षीहरु गाउँपालिकाको केन्द्र रहेको फिलिममा उम्मेद्वार चयनका लागि सघन छलफल गरी उम्मेदवार टुङ्ग्याएका अध्यक्ष पदका आकांक्षी वीरबल घलेले जानकारी दिए। गठबन्धनको टुंगो नलाग्दा अलमल भएको थियो। अब एक्लाएक्लै जाने भनेपछि धमाधम उम्मेद्वारको टुंगो लगाउन छलफल सुरु गरिएको छ, उनले भने, फिलिमको एउटा चहुरमा गोलो घेरामा आकांक्षीहरु, नेता, कार्यकर्ताहरु बसेर छलफल भएको हो। छलफलमा सहभागीहरुले आफूले पार्टी र समाजमा गरेको योगदानको व्याख्या गर्दै आफ्नो दाबी प्रस्तुत गरेका थिए। माओवादीकी गाउँपालिका अध्यक्ष कुमारी गुरुङका अनुसार वडा नं ५ र वडा नं ६ मा कांग्रेस र माओवादी केन्द्रको साझा उम्मेद्वार बनाउने निर्णय भइसकेको छ। उपप्रमुखमा लक्ष्मी गुरुङको नाममा सहमति भएको छ। वडा नं १ को वडाअध्यक्षमा ङुटुप लामालाई उम्मेद्वार बनाउने निर्णय भएको छ, उनले भनिन्, वडा नं २ मा छिरिङ ठिले लामा, वडा नं ३ मा रामकुमार गुरुङ, वडा नं ४ मा छिरिङ छोपेल, वडा नं ६ मा लाक्पा छिरिङ लामा(सरोज) र वडा नं ७ मा लाक्पा नुर्बुलाई वडाअध्यक्षको उम्मेद्वार बनाउने निश्कर्षमा पुगिएको छ। वडा नं ५ मा माओवादीले पनि कांग्रेसका उम्मेद्वार कल्यान छेवाङलाई समर्थन जनाएर अर्को उम्मेद्वार नउठाउने निर्णय गरेको उनले बताइन्। वडा नं ६ मा माओवादी केन्द्रका उम्मेद्वार लाक्पा छिरिङ लामा(सरोज)लाई कांग्रेसले पनि समर्थन गर्ने उनले बताइन्। गाउँपालिका अध्यक्षका लागि पार्टीका गाउँपालिका इञ्चार्ज निमा लामा, गाउँ कमिटी अध्यक्ष कुमारी गुरुङ र वीरबल घले आकांक्षी रहेका छन्।"
स्याङ्जा कांग्रेसले टुंग्यायो पालिका उम्मेदवार,"स्याङ्जा : नेपाली कांग्रेस स्याङ्जाले गठबन्धन कायम गर्नेगरी ६ गाउँपालिका अध्यक्ष र एक उपाध्यक्षसहितका उम्मेदवार टूंग्याएको छ। शनिबार साँझ बसेको बैठकले गाउँपालिकाको टुंगो लगाएको हो। नगरपालिकाका प्रमुख तथा उपप्रमुखका उम्मेदवार चयनका लागि भने गण्डकी प्रदेशमा छलफल जारी रहेको बताइएको छ। पालिकामध्ये अर्जुनचौपारीमा अध्यक्ष र उपाध्यक्ष पदमा कांग्रेसकै उम्मेदवार बनाइएका छन। अन्य ५ वटा पालिकामा भने गठबन्धन भित्रका उम्मेदवारलाई उपाध्यक्ष र अन्य केही पदहरु दिनेगरी उम्मेदवार चयन गरेको पार्टी प्रवक्ता भरत लम्सालले जानकारी दिए। उनका अनुसार अर्जुनचौपारी गाउँपालिकाको अध्यक्षमा प्रकाश तिवारी र उपाध्यक्षमा सपना गुरुङ्लाई उम्मेदवार बनाउने निर्णय भएको छ। यसैगरी फेदीखोलामा लक्ष्मीप्रसाद बराल, आँधीखोला गाउँपालिकामा प्रेमराज पौडेल, हरिनासमा टोपबहादुर भुजेल, विरुवामा डोलराज पोखरेल र कालीगण्डकीमा माया रानालाई अध्यक्षको उम्मेदवार बनाउने निर्णय भएको हो। उपाध्यक्षसहित तोकिएका संख्यामा केही अध्यक्ष र सहस्यहरुमा गठबन्धनले निर्णय गरेर पठाउने भएका छन्। नेकपा एमालेको गढ मानिएको फेदिखोलाका बराल नेकपा एमाले परित्यागगरी केही साताअघि कांग्रेसमा प्रवेश गरेका हुन। उनलाई केहीदिनअघि जिल्ला सदस्य पदमा मनोनित भएका थिए। जिल्लास्थित ठूला राजनीतिक दल एमाले र कांग्रेसले भने सोमबार मनोनयन दर्ता गराउने जनाएका छन्।"
स्थानीय तह निर्वाचन : प्रदेश १ का दुई सांसदले दिए राजीनामा,विराटनगर : स्थानीय तह निर्वाचनमा मेयरको उम्मेदवार बन्न प्रदेश १ का दुई सांसद (प्रदेशसभा सदस्य)ले पदबाट राजीनामा दिएका छन् । इलामका सांसद काजीमान कागते र झापाका सांसद गोपालचन्द्र बुढाथोकीले राजीनामा दिएको प्रदेशसभा सचिव गोपाल पराजुलीले बताए । गत प्रदेशसभा निर्वाचनमा दुवैजना नेकपा (एमाले)बाट निर्वाचित भएका थिए । कागते इलाम निर्वाचन क्षेत्र नम्बर १ खबाट निर्वाचित प्रदेशसभा सदस्य हुन् । बुढाथोकी झापा निर्वाचन क्षेत्र नम्बर १ खबाट निर्वाचित भएका थिए । कागते इलामको सूर्योदय नगरपालिका र बुढाथोकी झापाको मेचीनगर नगरपालिकाबाट मेयरको उम्मेदवार उठ्ने तयारीमा रहेको एमाले स्रोतले बतायो ।
"जसपा घोषणापत्र : एक वडा एक बाल उद्यान, हरेक वडामा ज्येष्ठ नागरिक कक्ष","काठमाडौं : जनता समाजवादी पार्टीले हरेक वडामा ज्येष्ठ नागरिक भेटघाट कक्ष बनाउने योजना अघि सारेको छ। जसपाले घोषणापत्र सार्वजनिक गर्दै एक वडा एक बाल उद्यानदेखि हरेक वडामा ज्येष्ठ नागरिक वडा कक्ष स्थापना गर्ने प्रतिबद्धता गरेको हो। यस्तै, हरेक गाउँपालिकाहरूका केन्द्रमा कम्तिमा विशेषज्ञ सेवासहितको एउटा स्वास्थ्य संस्था खोलिने भनिएको छ। घोषणापत्रअनुसार स्वास्थ्य प्रयोगशालाको व्यवस्था गरिनेछ। प्रत्येक पालिकामा गर्भवती महिलाहरूका लागि वर्थिङ सेन्टर स्थापना गरिने भनिएको छ। पाँच वर्षभित्र सबै स्तरका पालिकाहरूका नागरिकको स्वास्थ्य बिमा गरिने, अति विपन्न वर्गहरूको हकमा त्यस्तो बिमा शुल्क (प्रिमियम) स्थानीय तहले उपलब्ध गराउने उल्लेख छ। प्रत्येक गाउँपालिकाहरूमा कम्तिमा एक खेल विधाको ग्रामिण स्तरको एकएक खेलमैदान र रंगशाला निर्माण गरिने योजना अघि सारेको छ। ६५ वर्षमाथिका ज्येष्ठ नागरिकलाई निशुल्क स्वास्थ्य सेवाको व्यवस्था गरिने घोषणापत्रमा उल्लेख छ।"
स्थानीय तह निर्वाचन : राष्ट्रिय सभागृहमा चुनावी चहलपहल सुरु (तस्बिरसहित),"काठमाडौं : स्थानीय तह निर्वाचन २०७९ निर्वाचन प्रकृया आजदेखि सुरु भएको छ। देशभर उम्मेदरवाहरुले मनोनयन दर्ता गराउने क्रम जारी छ । निर्वाचन आयोगका अनुसार आइतबार र सोमबार उम्मेदवारी दर्ताको समय तोकिएको छ । यसैक्रममा काठमाडौं महानगरपालिकासहित देशभर उम्मेदवारी दर्ता भइरहेको छ । काठमाडौं महानगरपालिकाका उम्मेदवारहरुले भने राष्ट्रिय सभागृहमा उम्मेदवारी दर्ता गराइरहेका छन् । ठूला राजनीतिक दलका उम्मेदवारहरूले भने सोमबार मात्रै दर्ता गर्ने योजनामा छन् । काठमाडौं महानगरपालिकाको मेयरमा कांग्रेसबाट सृजना सिंह, नेकपा एमालेबाट केशव स्थापित, राप्रपाबाट मदनदास श्रेष्ठ, विवेकशील साझाबाट समीक्षा बास्कोटा र स्वतन्त्रबाट बालेन शाह उम्मेदवार बनेका छन्। शाहले भने आज उम्मेदवारी दर्ता गराएका छन्। स्थानीय तह निर्वाचनमा सत्तागठबन्धनमा कांग्रेस, माओवादी, एकीकृत समाजवादी, जसपा र राष्ट्रिय जनमोर्चाले वडासम्मै तालमेल गर्ने भएका छन् । यस्तै, एमालेले केही स्थानीय तहमा राप्रपा, राप्रपा, नेपाल, परिवारदल, लोसपा लगायतसँग गठबन्धन गरेको छ ।"
मुस्ताङको लोघेकरको अध्यक्षमा एकीकृत समाजवादीबाट गुरुङले उम्मेदवारी दिने,"जोमसोम : स्थानीय तह निर्वाचन २०७९ का लागि नेपाली कांग्रेस,माओवादी केन्द्र र नेकपा एकीकृत समाजवादी पार्टीको तीन दलीय गठबन्धनले मुस्ताङको लोघेकर दामोदरकुण्ड गाउँपालिकाको अध्यक्ष पदमा देवबहादुर गुरुङलाई उम्मेदवार बनाउने निर्णय गरेको छ । नेपाली कांग्रेस र नेकपा एमालेको वर्चश्व रहेको मुस्ताङमा कांग्रेसले लोघेकर दामोदरकुण्ड गाउँपालिकाको अध्यक्ष पदमा एकीकृत समाजवादीका उम्मेदवार देव गुरुङलाई उम्मेदवार बनाउन सहमत भएको हो । एकीकृत समाजवादीबाट लोघेकर दामोदरकुण्ड गापाको अध्यक्ष पदमा आफूले उम्मेदवारी दिने तयारी गरेको एकीकृत समाजवादीका जिल्ला नेता गुरुङले जानकारी दिए । नेकपा एमाले मुस्ताङको एक कार्यकाल उपाध्यक्ष र एक कार्यकाल सचिव समेत भइसकेका गुरुङ पछिल्लो समय नेकपा एकीकृत समाजवादी पार्टीमा प्रवेश गरेका थिए । उनी उपल्लो मुस्ताङ यातायात व्यवसायी प्रालिको अध्यक्ष र पूर्वशिक्षक हुन् । स्नाकोत्तरसम्म अध्ययन गरेका गुरुङ शिक्षण पेशाबाट अवकाश पछि यातयात व्यवसायमा संग्लन हुँदै आएका छन्। उनले उपल्लो मुस्ताङको चराङमा १३ वर्ष र लोमान्थाङको राष्ट्रिय निमाविमा ११ वर्ष अध्यापन गराएका थिए । मुस्ताङमा कांग्रेस ,माओवादी केन्द्र र एकीकृत समाजवादीको चुनावी गठबन्धन गरिए पनि जिल्लाको ५ स्थानीय तहको अधिकांश स्थानमा नेपाली कांग्रेसले आफ्नो उम्मेदवार उठाउने भएको छ । एमालले ५ वटै स्थानीय तहमा उम्मेदवारी दिने जनाइएको छ ।"
१३ जना कोरोना संक्रमित थपिदाँ २५ जना निको भए,काठमाडौं : देशभर पछिल्लो २४ धन्टामा १३ जना नयाँ कोरोना संक्रमित थपिएका छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ धन्टामा ४ हजार २ सय ५५ जनामा कोरोना परिक्षण गर्दा १३ जना नयाँ संक्रमित थपिएका हुन्। भने २५ जना कोरोना संक्रमण मुक्त भएका छन्। यस्तै पछिल्लो २४ धन्टामा ४ हजार ८ सय ९४ जनाले कोरोनाविरुद्धको खोप लगाएका छन्। हालसम्म देशभर २ सय ६९ जना कोरोनाका सक्रिय संक्रमित रहेका छन्।
मनोनयन दर्ता गर्न तीनदिन हिँडेर गाउँपालिका केन्द्र धाउँदै,"गोरखा : दुर्गममा रहेको चुमनुब्री गाउँपालिका१ सामागाउँका ङुइटुप ग्याल्जेन लामा माओवादी केन्द्रको तर्फबाट वडा सदस्यमा मनोनयन दर्ता गर्न गाउँपालिका केन्द्र फिलिममा आएर बसेको तीन दिन भयो। कहिले गठबन्धन गर्ने भन्ने खबर सुन्छन्, घर फर्किउँ कि भन्ने लाग्छ। फेरि केही समयपछि गठबन्धन नहुने, एकल चुनाव लड्ने रे भन्ने खबर आउँछ। तब उम्मेद्वारी दर्ता गर्न बस्ने निर्णय गर्छन्। गठबन्धनबारे छिनछिनमा फरक फरक सूचना आउन थालेपछि दुर्गमका उम्मेद्वारका आकांक्षीहरु तनावमा परेका छन्। उम्मेदवारी मनोनयन गर्ने दिन नजिकिएको तर तालमेलको कुरा नटुंगिँदा तनाब भएको चुमनुब्री गाउँपालिकाका एक आकांक्षी वीरबल घले बताउँछन्। एकछिनमा एकल एकल लड्ने रे भन्ने खबर आउँछ, फेरि एकछिनपछि मिलेर लड्ने रे भनेर आउँछ। पागल हुने बेला भइसक्यो, उनले भने, सामागाउँबाट दुईदिन पैदल हिडेर आएका छन्। आफू एक्लै आएर हुँदैन। प्रस्तावक समर्थक लिएर आउनु पर्यो। पालिकाको केन्द्रमा आएर होटलमा बसेको धेरै दिन भइसकेको छ। समयमै निर्णय नहुँदा उम्मेदवार दर्ता गर्न जाने कि नजार्न भन्नेमा अन्यौल भएको उनले बताए। सामागाउँ, साम्दो, छेकम्पारबाट पालिकास्तरको निर्वाचन कार्यालयमा आउँदैछन्। कोही बाटोमै छन्, कोही आइपुगेका छन्, उनले भने, फरकफरक खबर आउँदा बाटोबाटै फर्कने कि, आउने भन्नेमा अन्यौल भएको छ।आइतबार र सोमबार उम्मेद्वारी दर्ता गर्ने निर्वाचन कार्यतालिका छ। तर अहिलेसम्म गठबन्धनको निचोड नआउँदा डिप्रेशनमा जान लागेको घले बताउँछन्। म आफै पनि गाउँपालिकाको अध्यक्षको आकांक्षी हुँ। छिनछिनमा फरकफरक खबर आउँदा बिरामी हुने बेला भइसक्यो, उनले भने। शनिबारसम्म कांग्रेस, माओवादी, जनता समाजवादी र एकीकृत समाजवादीबीच सम्बन्ध तोडिने र जोडिने भइरहेको छ। ११ वटा नगर र गाउँपालिकामा सहमति जुटाउन नसकेका गठबन्धनका दलहरुले छिट्टै पालिका र वडा टुङ्ग्याउने संभावना देखिँदैन। चुमनुब्री गाउँपालिको वडा नम्बर १ सामागाउँ, २ ल्होबाट गाउँपालिकाको केन्द्र वा निर्वाचन अधिकृतको कार्यालयमा आउन दुईतीन दिन लाग्छ। वडा नम्बर ४ बिही, ७ छेकम्पारबाट पनि एक दिन भन्दा बढी लाग्छ। बैशाख ११ र १२ गते मनोनय दर्ता गर्न निर्वाचन आयोगले समय तोकेको छ। अहिलेसम्म कुन पार्टीबाट कसले वडा अध्यक्ष, सदस्यहरुमा उम्मेदवारी दिने भन्ने यकिन नहुँदा यहाँ अलमल भएको छ, खर्च पनि बढिरहेको छ घलेले भने।"
कांग्रेसले सार्वजनिक गर्यो स्थानीय निर्वाचन घोषणापत्र (पूर्णपाठ),काठमाडौं : सत्तारुढ नेपाली कांग्रेसले स्थानीय तह निर्वाचन घोषणापत्र सार्वजनिक गरेको छ। केन्द्रीय कार्यालय सानेपामा आइतबार दिउँसो कांग्रेसले संकल्पपत्र सार्वजनिक गरेको हो। प्रधानमन्त्रीसमेत रहेका नेपाली कांग्रेसका सभापति शेरबहादुर देउवासहित कांग्रेस पदाधिकारीले घोषणापत्र सार्वजनिक गरे। महामन्त्री गगनकुमार थापा संयोजकत्वको तयारी समितिले घोषणापत्र तयार पारेको छ। घोषणापत्रमा नेकपा तीन वर्षे शासनको समीक्षा र कांग्रेसको भूमिका उल्लेख गरिएको छ। १० वर्षसम्म समुन्नत बनाउने सवालमा कांगेसको भूमिका के हुने भनेर घोषणापत्रमा खाका कोरिएको छ।
कांग्रेसले पाँचथरका ६ पालिकामा अध्यक्षको टुंगो लगायो,"फिदिम : नेपाली कांग्रेस पाँचथरले जिल्लाका ६ पालिकामा अध्यक्षका उम्मेदवारको नाम टुंगो लगाएको छ । आठ स्थानीय तह रहेको पाँचथरमा गठबन्धमा भागबण्डा गर्दा कांग्रेसले फिदिम नगरपालिकाको मेयरसहित सात पालिकाको प्रमुख पाएको थियो । फिदिम नगरपालिकाबाहेक आफ्नो भागमा परेको ६ पालिकामा अध्यक्षका उम्मेदवारको नाम टुंगो लगाएको कांग्रेस पाँचथरका सह सचिव गजेन्द्र राईले जानकारी दिए । फाल्गुनन्द गाउँपालिकाको अध्यक्षमा बृजहाङ आङ्देम्बे, तुम्बेवा गाउँपालिकाको अध्यक्षमा बाबुराम खड्का, कुम्मायक गाउँपालिकाको अध्यक्षमा बम लावती, फालेलुङ गाँउपालिकाको अध्यक्षमा बिरबिक्रम थाम्सुहाङ, हिलिहाङ गाँउपालिकाको अध्यक्षमा समरबहादुर अधिकारी र याङ्वरक गाउँपालिकाको अध्यक्षमा मुबिन्द्र योङ्याको नामको टुंगो लागेको राईले जानकारी दिए ।"
स्थानीय तह निर्वाचन : गोरखामा कांग्रेसले चुनावी गठबन्धन नगर्ने,"गोरखा : नेपाली कांग्रेस गठबन्धन नगरी एक्लै चुनावी प्रतिस्पर्धामा जाने भएको छ । आइतबार बिहान पत्रकार सम्मेलन गरी स्थानीय निर्वाचनमा कांग्रेस एक्लै चुनावी प्रतिस्पर्धा गर्ने निर्णय सुनाएको हो । गठबन्धन गर्नका लागि धेरै कसरत गरियो । आठ पटकसम्म संयन्त्रको बैठक पनि बसियो, 'संयन्त्रका संयोजक समेत रहेका कांग्रेस सभापति नन्दप्रसाद न्यौपानेले भने, 'गठबन्धनलाई जीवित राख्न चाहन्थ्यौँ तर दुःखका साथ भन्नुपर्छ जसपाका केही साथीहरुको महत्वकांक्षा, राजनीतिक अपरिपक्वता देखाउनुभयो, त्यसैले गठबन्धन गरेर निर्वाचनमा जान सकेनौँ ।' कांग्रेस आफ्नो तयारीमा अघि बढिसकेको उनले बताए । केन्द्रीय संयन्त्रले गठबन्धनका दल बीच चुनावी तालमेल हुन नसकेको खण्डमा मित्रवत प्रतिस्पर्धा गर्न सक्ने भनेकाले यो निर्णयमा पुगेको उनले बताए । 'यसअघि गठबन्धनका दलहरु बीच ८ वटा बैठक बस्यो,' गठबन्धन संयन्त्रका संयोजक समेत रहेका न्यौपानेले भने, 'चारवटै दल बीच सहमति नहुने भएपछि त्यसभित्र पनि सहमति खोज्यौँ । अन्ततः हामीले मित्रवत प्रतिस्पर्धा गर्ने निर्णयमा पुगेका हौँ ।' शनिबार अपरान्ह कांग्रेस र माओवादीबीच चुनावी तालमेल गर्ने सहमति भएको थियो । उक्त सहमति भएको विषय बाहिर आएपछि जनता समाजवादी पार्टीले गठबन्धन दलभित्रका सबै दलबीच सहमति हुनुपर्ने दबाब दियो । केन्द्रीय नेताहरुबाट सबै दल बीच तालमेल गर्न दबाब आएपछि अन्ततः कांग्रेस एक्ला एक्लै लड्ने निश्कर्षमा पुगेको हो । वैशाख ३० गतेको स्थानीय निर्वाचनमा ११ वटै पालिका ९४ वटै वडामा कांग्रेसको उम्मेदवार रहने नेपाली कांग्रेसका जिल्ला सभापति न्यौपानेले बताए । आज बेलुकीसम्म वडा र पालिकाको उम्मेदवारको टुङ्गो लगाउने बताउँदै उनले सोमबार सबै तहमा मनोनयन दर्ता हुने दावी गरे । 'कांग्रेसले पार्टीको संगठनको ताकत, साथीहरुको मनोभावनालाई कदर गर्दै एक्लै जाने कार्यकर्ताको भावना अनुसार निर्णयमा पुगेका हौं,' सभापति न्यौपानेले भने ।"
कांग्रेसको नजरमा ओली सरकार : संवैधानिक निकायको कम्युनिष्टकरण,"काठमाडौं : नेपाली कांग्रेसले तत्कालीन केपी ओली नेतृत्वको सरकारलाई अधिनायकवाद र सर्वसत्तावादको सूत्रपात भनेको छ । कांग्रेसले आइतबार जारी गरेको चुनावी घोषणापत्रमा अख्तियार दुरुपयोग अनुसन्धान आयोग, निर्वाचन आयोग जस्ता संवैधानिक निकायहरूलाई समेत सरकारको लाचार छायाँ बनाउने अभिष्ट सरकारले अत्यन्त विवादास्पद संवैधानिक परिषदसम्बन्धी अध्यादेश जारी गरेको उल्लेख छ । केपी ओली नेतृत्वको सरकारले संवैधानिक निकायको कम्युनिष्टकरण गरेको कांग्रेसको आरोप छ । घोषणपत्रमा राष्ट्रिय मानव अधिकार आयोगलाई समेत प्रकारान्तरले महान्यायाधिवक्ताको कार्यालयअन्तर्गत राख्ने अघोषित उद्देश्यले राष्ट्रिय मानव अधिकारसम्बन्धी विधयेक पनि संसदमा दर्ता गरेपछि संवैधानिक निकाय र मानव अधिकारप्रति नेकपा सरकारको रवैया पर्दाफास भइसकेको भनिएको छ । केपी ओली नेतृत्वको सरकारको कार्यकालको विकास घोषणामै सीमित भए पनि विकास गरेको भनेर 'प्रोपोगाण्डा' गर्न उद्दत देखिएको उल्लेख छ । घोषणापत्रमा भनिएको छ, 'उहाँले राजनीतिक स्थायित्वले दिएको ठूलो अवसरको सदुपयोग गरेर स्थानीय तहलाई आवश्यक कानुन बनाई विकासमा सहजीकरण गरिदिएको भए देशले विकासको फड्को मार्ने थियो । तर, गनुपर्ने काम लनगरी विकासको उल्टो बाटो हिँडेको ओली सरकार आफ्नो सरकार बन्नु अघिदेखि विगतका सरकारको योजना र प्रयत्नबाट वर्षौंदेखि नियमित काम भई सम्पन्न भएका आयोजनाहरूलाई पनि आफ्नो र आफूले गरेको दाबी गरेर भ्रमको खेती गर्नेक्रम अहिले पनि जारी छ ।'"
"कलैयामा एमालेका उम्मेदवार साह, जीतपुरसिमरामा टुंगिन बाँकी","सिमरा : बाराको दुई उपमहानगरपालिकामध्ये कलैया उपमहानगरपालिकाको नगर प्रमुख (मेयर) पदमा नेकपा एमालेले विनोद साहलाई उम्मेदवार बनाउने भएको छ। एमालेको केन्द्रीय सचिवालयको बैठकले शनिबार देशका नौ उपमहानगरपालिकाको उम्मेदवार टुंगो लगाउने क्रममा साहलाई पुनः कलैयाको उम्मेदवार बनाउने निर्णय गरेको हो। एमाले बाराका अध्यक्षसमेत रहेका साहलाई एमालेले अघिल्लो स्थानीय तहको निर्वाचनमा पनि कलैया उपमहानगरमा प्रमुख पदको उम्मेदवार बनाएको थियो। २०७४ सालको उक्त निर्वाचनमा साह नेपाली कांग्रेसका उम्मेदवारसंग कम मतान्तरले पराजित भएका थिए। कांग्रेसका राजेश राय यादवले दस हजार नौ सय तीन मत प्राप्त गर्दै जित हात पारेको उक्त निर्वाचनमा साहले दस हजार सात सय १६ मत ल्याएका थिए। अघिल्लो निर्वाचनमा दोस्रो भएका साह यसपटक पनि एमालेको बलियो उम्मेदवारको रुपमा चर्चामा रहदै आएका थिए। उपमहानगरपालिकाको प्रमुख पदका लागि साहसहित रविनदास श्रेष्ठ, कलामुद्धिन अंसारी र भवानी दुलालको नाम सिफारिस भएको थियो। प्रमुख पद टुंगाएको एमालेले उपप्रमुख पदमा भने निर्णय गर्न बाकी राखेको छ। उपप्रमुख पदका लागि चार जनाको नाम सिफारिस भएको छ। जीतपुरसिमरा अझै टुंगिएन अत्यन्तै चासोका साथ हेरिएको जिल्लाको अर्को उपमहानगरपालिका जीतपुरसिमराको उम्मेदवार भने एमालेले टुंगाउन बाँकी राखेको छ। लामो समयको छलफलमा पनि एमालेले जीतपुरसिमराको विषयमा टुंगो लगाउन नसकेको हो। जीतपुरसिमरा उपमहानगरपालिकाको प्रमुख पदका लागि १० र उपप्रमुख पदका लागि पाँच जनाको नाम सिफारिस भएको थियो। प्रमुख पदका लागि नगर उपप्रमुख सरस्वती चौधरीसहित एमाले बारा सचिवालय सदस्य मनोज पौडेल, जिल्ला कमिटी सदस्य कासिम हुसेन, नारायण क्षेत्री, भरत घले, अनिल मैनाली, राधेश्याम सिवाकोटी, महादेव चौधरी, प्रलाद साह र विश्वनाथ लामिछानेले दाबी गरेका छन्। यसैगरी उपप्रमुखमा भोला अधिकारी, कमला घिमिरे, रेनु रिमाल, सरिता चौधरी, अशोक लामाले आकांक्षा देखाएका छन्।"
कैलाली र कञ्चनपुरमा एमालेले टुंग्यायो उम्मेदवार,"धनगढी : नेकपा एमालेले कैलाली र कञ्चनपुरका स्थानीय तहमा उमेदवारहरु टुंग्याएको छ। कैलालीका चुरे र मोहन्याल बाहेक ११ वटा स्थानीय तहमा उम्मेदवारको टुङ्गो लगाएको हो। केन्द्रीय सचिवालय बैठकले धनगढी उपमहानगरपालिकाको मेयर र उपमेयरका उम्मेदवार छनोट गरेको भोलिपल्ट आइतबार एमालेको प्रदेश कमिटिले बाँकी रहेका १२ मध्ये १० वटा स्थानीय तहका उम्मेदवारको टुङ्गो लगाएको हो। केन्द्रीय सचिवालयले धनगढीको मेयरमा रण बहादुर चन्द र उपमेयरमा कन्दकला रानालाई टिकट दिएको थियो। एमाले प्रदेश कमिटिका सचिव धर्मराज पाठकले दिएको जानकारी अनुसार टीकापुर नगरपालिकाको मेयरमा श्याम खत्री र उपमेयरमा अनुपा केसी, लम्कीचुहा नगरपालिकाको मेयरमा महादेव बजगाइ र उपमेयरमा जुना चौधरी, घोडाघोडी नगरपालिकाको मेयरमा ममताप्रसाद चौधरी र उपमेयरमा करुणा बम बटाला, गौरीगंगा नगरपालिकाको मेयरमा पदम सिंगाल र उपमेयरमा शान्ति सिंह उमेदवार बन्ने भएका छन। गोदावरी नगरपालिकाको मेयरमा गोकर्ण भट्ट र उपमेयरमा शारदा रोकाया तथा भजनी नगरपालिकाको मेयरमा हर्क बुढा र तुलसी चौधरी उम्मेदवार बन्ने भएका छन्। जानकी गाउँपालिकाको अध्यक्षमा टेकबहादुर बम र उपाध्यक्ष गिता चौधरी, जोशीपुर गाउँपालिकाको अध्यक्षमा केशरबहादुर डगौरा र उपाध्यक्षमा रमादेवी भुल, कैलारी गाउँपालिकाको अध्यक्षमा झुमा चौधरी र उपाध्यक्षमा जालुराम चौधरी, तथा बर्दगोरिया गाउँपालिकाको अध्यक्षमा कर्ण कुँवर र इन्दु चौधरी सर्वसम्मत उम्मेदवार बनेको पाठकले बताए। मोहन्याल र चुरे गाउँपालिकाका उम्मेदवारको भने टुङ्गो लाग्न सकेको छैन। यी दुवै पालिकामा पनि आइतबार नै उम्मेदवार छनोट गर्ने तयारी रहेको एमालेले जनाएको छ। यस्तै एमालेले कञ्चनपुरका ९ वटै स्थानीय तहमा उम्मेदवारको टुङ्गो लगाएको छ। भीमदत्त नगरपालिकाको मेयरमा महेशप्रसाद पन्त र उपमेयरमा भुवन केसी कुँवरलाई उम्मेदवार बनाउने निर्णय भएको छ। दोधाराचादनी नगरपालिकाको मेयरमा किशोर लिम्बु, उपमेयरमा खेमा चन्द, वेदकोट नगरपालिकाको मेयरमा सुशिला सिंह, उपमेयरमा लक्ष्मण राना, शुक्लाफाँटा नगरपालिकाको मेयरमा रणबहादुर महरा, उपमेयरमा मोनिका भण्डारीलाई पठाउने निर्णय भएको छ। कृष्णपुर नगरपालिकाको मेयरमा लोकेन्द्रप्रसाद पन्त, उपमेयरमा रमिता राना बडायक र पुनर्वास नगरपालिकाको मेयरमा पदम पुजारा, उपमेयरमा सुशिला खत्री तथा बेलौरी नगरपालिकाको मेयरमा कमला बोहरा, उपमेयरमा जोगुराम चौधरीलाई उम्मेदवार बनाइने पाठकले बताए। यस्तै लालझाडी गाउँपालिकाको अध्यक्षमा निर्मल राना, उपाध्यक्षमा सपना चौधरी र बेल्डाडी गाउँपालिकाको अध्यक्षमा अक्कलबहादुर विष्ट, उपाध्यक्षमा फूलकुमारी राना उम्मेदवार बन्ने भएका छन्।"
"कांग्रेसको संकल्प : भ्युटावर, स्वागतद्वारजस्ता अनुत्पादक क्षेत्रमा लगानी नगर्ने","काठमाडौं : सत्तारुढ नेपाली कांग्रेसले जनताको करबाट उठेको राजस्वलाई भ्युटावर, स्वागतद्वारजस्ता अनुत्पादक क्षेत्रमा लगानी नगर्ने बताएको छ। कांग्रेसबाट स्थानीय सरकारको नेतृत्व गर्ने जनप्रतिनिधिले भ्युटावर, स्वागतद्वारजस्ता अनुत्पादक क्षेत्रमा लगानी नगर्ने संकल्प गरिएको हो। सरकारी सम्पत्तिको दुरुपयोग तथा प्राकृतिक स्रोतसाधनको दोहन गर्दैनौ, गर्न दिने छैनौं, कांग्रेसले आइतबार सार्वजनिक गरेको संकल्प पत्रमा भनिएको छ। कानूनको सीमाभन्दा बाहिर गएर तथा आर्थिक प्रलोभन वा व्यक्तिगत प्रभावमा परेर कुनै पनि निर्णय वा काम नगर्ने संकल्प गरिएको छ। नातेदार वा परिवारका सदस्यलाई सल्लाहकार, विज्ञ, कर्मचारी वा सहयोगी नियुक्त नगर्ने जनाएको छ। निर्दिष्ट योजना र विनियोजित स्रोत सीमाबाहिर गई अपारदर्शी वा अनुत्तरदायी रुपमा हचुवाका भरमा कुनै पनि निर्णय वा काम नगर्ने घोषणापत्रमा उल्लेख छ। कानून, आर्थिक तथा वित्तीय उत्तर दायित्व र अनुशासनको उल्लंघन नगर्ने भनिएको छ। महिलामाथि हुने हिंसा, जातीय भेदभाव, लैंगिक विभेद, सामाजिक विकृति र विसंगतिलाई प्रोत्साहन हुने कुरामा प्रत्यक्ष तथा परोक्ष रुपमासमेत कुनै पनि अवस्थामा संलग्न नहुने भनिएको छ।"
कांग्रेस घोषणापत्र : नयाँ नक्साबारे प्रधानमन्त्रीले स्पष्ट अडान राख्नुभयो,"काठमाडौंः नेपाली कांग्रेसले नेपालले प्रकाशित गरेको नयाँ नक्सा र सीमा विवाद बारेमा नेपालको स्पष्ट दृष्टिकोण र अडान भारत सरकारसँग राखेको जनाएको छ । चुनावी घोषणापत्रमा नेपाली कांग्रेसका सभापति एवं प्रधानमन्त्री देउवाले नेपालले प्रकाशित गरेको नयाँ नक्सा र सीमा विवाद बारेमा नेपालको स्पष्ट दृष्टिकोण र अडान भारत सरकारसँग राखेको भनिएको छ । घोषणापत्रमा भनिएको छ, 'उच्चस्तरीय राजनीतिक तथा कूटनीतिक संवादमार्फत नेपालभारतबीच रहेका लिम्पियाधुरा, लिपुलेक र कालापानी तथा सुस्तालगायत सबै क्षेत्रका सीमा विवाद समाधान गरी नेपालको राष्ट्रियता, भौगोलिक अखण्डता, सार्वभौमिकता र सीमा सुरक्षा गर्न नेपाली कांग्रेस कृतसंकल्पित छ ।'"
जसपाको चुनावी घोषणापत्र सार्वजनिक,"काठमाडौं : जनता समाजवादी पार्टी (जसपा)ले स्थानीय तह निर्वाचन घोषणापत्र सार्वजनिक गरेको छ। आइतबार एक समारोहका बीच जसपाले चुनावी घोषणापत्र सार्वजनिक गरेको हो। घोषणापत्रमा पशु बिमा कार्यक्रम पाँच वर्षभित्र लागु गर्ने उल्लेख छ। यस्तै, उद्योगहरुलाई प्रोत्साहन गर्ने नीति अवलम्बन गर्ने भनेको छ। कृषि उद्यमीको हकमा पाँच प्रतिशत भन्दा बढी व्याजदर सरकारले व्यहोर्ने उल्लेख छ। विकासको पूर्वाधार, शिक्षाको पूर्वाधार तयार गर्ने र कृषि कार्यमा लगानी बढाउने उल्लेख छ। स्वास्थ्य, रोजगारी पनि बढाउने उल्लेख छ।"
मालपोतका कार्यालय ताप्लेजुङका प्रमुख घुससहित पक्राउ,काठमाडौं : अख्तियार दुरुपयोग अनुसन्धान आयोगले डेढ लाख घुसरकसहित मालपोत कार्यालयका अधिकृत पक्राउ गरेको छ। मालपोत कार्यालय ताप्लेजुङका अधिकृत (कार्यालय प्रमुख) लेखा पनेरु महतलाई आइतबार १ लाख ५० हजार घुस रकमसहित पक्राउ गरेको अख्तियारका प्रवक्ता श्याप्रसाद भण्डारीले जानकारी दिएका छन्। महतले जग्गा दर्ता गर्ने क्रममा घुस रकम मागेको सूचनाको आधारमा पक्राउ गरेको अख्तियारले जनाएको छ। सेवाग्राहीबाट घुस रकम लिइसकेको अवस्थाामा ताप्लेजुङ नगरपालिका वडा न ४ कोप्चेबाट नियन्त्रणमा लिएको हो। घटनाबारे छानबिन भइरहेको अख्तियारले जनाएको छ।
"कांग्रेस घोषणापत्र : सबै पालिकाका केन्द्रसम्म पक्की सडक, एक वडा, एक खेल मैदान","काठमाडौंः नेपाली कांग्रेसले स्थानीय तहमा निर्वाचित भए एक वडा एक खेल मैदान निर्माण गर्ने योजना अघि सारेको छ । स्थानीय तह निर्वाचन २०७९ घोषणापत्र सार्वजनिक गर्दै कांग्रेसले प्रत्येक गाउँमा सामुदायिक भवन र गाउँ मिलन केन्द्र निर्माण गर्ने जनाएको छ । घोषणापत्रमा ससाना कुटिर उद्योगका लागि स्थानीय तहमा बजारको व्यवस्था गर्ने भनिएको छ । सबै गाउँनगरपालिका केन्द्रमा पक्की सडकको पहुँच पु्र्याउने, सबै गाउँनगर पालिका केन्द्रबाट वडा केन्द्रसम्म सडक पुर्याउने, आगामी तीन वर्षभित्र आवश्यक सम्पूर्ण झोलुङ्गे पुलको निर्माण सम्पन्न गर्ने र आवश्यकता रमाग अनुसार विशेष प्रकृतिका पर्यटकीय महङ्खवका झोलुङ्गे पुल बनाउने उल्लेख छ । यसैगरी एक स्थानीय तह एक पोखरी, एक बस्ती एक पार्क, एक घर नर्सरी, एक घर फूलवारी अभियानलाई हरियाली प्रवद्र्धन गर्न बिरुवाहरु निःशुल्क वितरण गरी बिरुवा रोप्न स्थानीयहरुलाई आह्वान गर्ने उल्लेख छ । यस्तै, सामुदायिक वन, खाली जमिन, निजी वन, सडकका दुबै किनार, विद्यालय परिसर, पार्कमा वृक्षरोपण र पुनरोत्थान, जग्गा व्यवस्थापन गरेर टोल टोलमा सामुदायिक पार्क र हरित आइल्यान्ड निर्माण अभियानलाई तीव्रता दिइने योजना छ । कर पालनाको प्रोत्साहन गर्न करको दर न्यूनतम राख्ने नीति लिइने भनिएको छ । पूराना बस्तीमा पूरानो नेपाली शैलीको घर बनाउन प्रोत्साहन गरी पर्यटकीय केन्द्रका रुपमा विकास गर्ने उल्लेख छ ।"
जनकपुरधामको मेयरमा जसपाबाट लालकिशोर साह,जनकपुरधाम : जनकपुरधाम उपमहानगरपालिकामा जनता समाजवादी पार्टीले मेयर पदका लागि लालकिशोर साहलाई टिकट दिएको छ। आईतबार बिहान बसेको जसपा प्रदेश र केन्द्रीय कमिटीको संयुक्त बैठकबाट लालकिशोर साहलाई पुनः मेयर पदमा चुनाव लड्न जसपाले टिकट दिएको हो। यसअघि २०७४ मा साह तत्कालीन राष्ट्रिय जनता पार्टी नेपाल (राजपा)बाट मेयर पदमा निर्वाचित भएका थिए। पछि राजपा र संघीय समाजवादी पार्टीबीच एकता भएर जसपा बन्दा उनी महन्थ ठाकुर र राजेन्द्र महतोको कित्ता परिवर्तन गरेर उपेन्द्रमा गए। जबकी राजेन्द्र महतोका निकटस्थठ नेता मानिन्थे। पार्टी विभाजन हुँदासमेत मेयर साह पुनः मेयर पदको टिकटका लागि जसपामै रोजेका थिए। पदमा रहुञ्जले जनभावना अनुसार काम नगरको तथा चरम भ्रष्टाचार गरेको भन्दै साहप्रति जकपुरका जनता असन्तुष्ट रहेको बेलामा मेयरमा पुनः लालकिशोर साहलाई जसपाले उम्मेदवार बनाएको हो। जनकपुरमा गठबन्धनबाट जसपाका भागमा नगर प्रमुख परेको छ। तर गठबन्धन भित्रका दलका नेता कार्यकर्ताले उनलाई मतदान नगर्ने बताइरहेका छन्। गठबन्धन दलका नेता कार्यकर्ताले लालकिशोर साहको विकल्पका अनुहार जसपाले मेयरमा ल्याउनुपर्ने भन्दै आएका छन्। तर अन्तिम समयमा जसपाले मेयरमा लालकिशोर साहलै नै टिकट दिएको छ।
"कांग्रेस घोषणापत्र : किसानलाई क्रेडिट कार्ड, ६० वर्ष माथिका नागरिकलाई घरमै स्वास्थ्य सेवा","काठमाडौंः नेपाली कांग्रेसले स्थानीय तह निर्वाचन घोषणापत्र २०७९ सार्वजनिक गरेको छ । घोषणापत्रमा साना किसानलाई १० हजार बराबरको किसान क्रेडिट कार्ड दिइने भनिएको छ । यस्तै, बजारीकरणका लागि कृषि एम्बुलेन्सको व्यवस्था गर्ने उल्लेख छ । घोषणापत्र मार्फत् साना किसानलाई दुई प्रतिशतमा तथा मझौला र ठुला किसानलाइ चार प्रतिशत व्याजदरमा कृषि ऋणको व्यवस्था उपलब्ध गराउने भनेको छ । दुई वा दुईभन्दा बढी स्थानीय तहहरुले आपसी साझेदारीमा कृषि बजारको स्थापना गर्ने कांग्रेसको योजना छ । ६० वर्ष माथिका नागरिक, गर्भवती महिला, दीर्घ रोग भएका, अपाङ्गता भएका र स्वास्थ्य संस्थाको पहुँचमा पुग्न नसकेका व्यक्तिलाई नियमित परीक्षण, परामर्श, औषधी र उपचारसहित घरमै स्वास्थ्य सेवा उपलब्ध गराउने घोषणापत्रमा उल्लेख छ । नसर्ने रोगहरूको बढ्दो चापलाई न्यून गर्न ४० वर्ष माथिका हरेक नागरिकलाई उच्च रक्तचाप, मुटु रोग, मधुमेह, मृगौला रोग, श्वासप्रश्वास सम्बन्धी रोग, महिलाको पाठेघरको मुखको क्यान्सर स्क्रिनिब लगायतका नियमित चेकजाँच वर्षमा एक पटक निःशुल्क गर्ने व्यवस्था गर्ने भनिएको छ । तीन वर्षभित्र सबै विद्यालयमा विद्यालय नर्स कार्यक्रम व्यवस्थित गर्ने, सबै महिलालाई निःशुल्क गुणस्तरीय स्यानिटेरी प्याड वितरणको व्यवस्था गर्ने कांग्रेसको योजना छ ।"
कांग्रेसको संकल्प : नातेदार र परिवारका सदस्यलाई सल्लाहकार र सहयोगी नियुक्त नगर्ने,"काठमाडौं : सत्तारुढ नेपाली कांग्रेसले नातेदार र परिवारका सदस्यलाई नियुक्त नगर्ने संकल्प गरेको छ। स्थानीय तह निर्वाचनका लागि आइतबार सार्वजनिक संकल्पपत्रमा कांग्रेसले नातेदार वा परिवारका सदस्यलाई सल्लाहकार, विज्ञ, कर्मचारी वा सहयोगी नियुक्त नगर्ने उल्लेख गरेको छ। कांग्रेसले मेयर र उपमेयरको कार्यशैली राजाजस्तोभन्दा पनि भुइँको जिम्मेवारी निभाउनुपर्ने बताए। सबैभन्दा भुइँको र जिम्मेवारीमा बस्नुपर्ने मान्छे हो। मेयर साप, उपमेयर साप होइन, घोषणापत्र तयारी समितिका संयोजक गगन थापाले भने। कांग्रेसले आफ्नो पार्टीबाट निर्वाचित भएका जनप्रतिनिधिलाई बोलाएर प्रशिक्षण दिने संकल्प गरेको छ। ठोस योजना बनाउन लगाउन र प्रभावकारी कार्य गर्न लगाउनेछौं, थापाले भने। त्यस्तै कानूनको सीमाभन्दा बाहिर गएर तथा आर्थिक प्रलोभन वा व्यक्तिगत प्रभावमा परेर कुनै पनि निर्णय वा काम नगर्ने संकल्प गरिएको छ। निर्दिष्ट योजना र विनियोजित स्रोत सीमाबाहिर गई अपारदर्शी वा अनुत्तरदायी रुपमा हचुवाका भरमा कुनै पनि निर्णय वा काम नगर्ने घोषणापत्रमा उल्लेख छ। कानून, आर्थिक तथा वित्तीय उत्तर दायित्व र अनुशासनको उल्लंघन नगर्ने भनिएको छ। महिलामाथि हुने हिंसा, जातीय भेदभाव, लैंगिक विभेद, सामाजिक विकृति र विसंगतिलाई प्रोत्साहन हुने कुरामा प्रत्यक्ष तथा परोक्ष रुपमासमेत कुनै पनि अवस्थामा संलग्न नहुने भनिएको छ।"
"एमाले बाजुराले टुंग्यायो प्रमुख उपप्रमुखका उम्मेदवार, वडामा भने बिवाद कायमै","बाजुरा : नेकपा एमाले बाजुराले स्थानीय तह निर्वाचनका लागि उम्मेदवार टुंगो लगाएको छ। वैशाख ३० गते हुने स्थानीय तह निर्वाचनका लागि जिल्लामा नेकपा एमालेले उम्मेदवार टुंगाएको हो। निरन्तर छलफल गरेर जिल्लाको ९ स्थानीय तहमध्ये ४ नगरपालिका र ५ गाउँपालिकाका लागि प्रमुख र उपप्रमुखको नाम टुंगाएको नेकपा एमाले जिल्ला प्रचारप्रसार विभाग प्रमुख काशी बिकले जानकारी दिए। नगरपालिकातर्फ बुढीगंगा नगरपालिका प्रमुख रामबहादुर बानिया उपप्रमुख माया कुँवर, बडिमालिका नगरपालिकामा प्रमुख अम्मर खड्का उपप्रमुख नन्दा थापाको नाममा निर्णय गरेको छ त्यस्तै त्रिबेणी नगरपालिका प्रमुख उज्जल बुढा उपप्रमुख पार्वतीदेबी बिष्ट र बुढीनन्दा नगरपालिका प्रमुख जनक कुमार बोहोरा उपप्रमुख मुन कुमारी बिसीको नाममा निर्णय भएको बिकले बताए। गाउँपालिकातर्फ खप्तड छेडेदह गाउँपालिकामा अध्यक्ष दिलबहादुर रावत उपाध्यक्ष मन्देबी ओली, गौमुल गाउँपालिका अध्यक्ष हरिबहादुर रोकाया उपाध्यक्ष सिता थापा जगन्नाथ गाउँपालिका कालिबहादुर शाही उपाध्यक्ष मरुकला बिष्टको नाममा निर्णय भएको छ। त्यसैगरी हिमाली गाउँपालिकामा अजबहादुर मल्ल उपाध्यक्ष राजकला सार्की उपाध्यक्ष, स्वामीकार्तिक खापगर गाउँपालिकामा चतूर्भुज शाही अध्यक्ष र उपाध्यक्षमा सुलोचना भण्डारी बुढाका नाममा निर्णय भएको छ। बडिमालिका र त्रिबेणी नगरपालिकामा दुबै नया अनुहार हुन। बुढीनन्दा नगरपालिकामा जनक बोहरा ०७४ मा प्रजय भएका हुन भने मनु रोकाया बिसी नयाँ अनुहार हुन्। त्यसैगरी स्वामीकार्तिक खापर र खप्तड छेडेदह गाउँपालिकाका दुबै नयाँ अनुहार हुन भने जगन्नाथ गाउँपालिकाका अध्यक्ष कालिबहादुर शाही ०७४ सालको निर्बाचनमा पनि गाउँपालिका अध्यक्ष निर्वाचित हुन पुन: दोहोरिएका छन् उपाध्यक्ष भने नयाँ अनुहार ल्याएका छन्। हिमाली गाउँपालिकामा दुबै पुरानै अनुहारलाई दोहोर्याएका छन् दुबै ०७४ सालको स्थानीय तहको निर्वाचनमा पराजय भएका थिए। त्यसैगरी गौमुल गाउँपालिकामा दुबै पुरानै अनुहार हुन ०७४ सालको निर्वाचनमा दुबै जितेका थिए। जिल्लाका ९ ओटै स्थानीय तहका केही वडाहरुको बिवाद कायमै रहेकोले आईतबार टुंग्याएर भोलि मात्रै मनोनयत दर्ता गर्ने नेकपा एमाले बाजुराले जानकारी दिएको छ।"
एमाले उदयपुरले टुंग्यायो ८ वटै पालिका,"उदयपुर : बैशाख ३० गते हुने स्थानीय तहको निर्वाचनमा प्रमुख प्रतिपक्षि दल नेकपा एमालेले उदयपुरका सबै तहमा प्रमुख र उपप्रमुख पदको उमेदवार टुङ्गो लगाएको छ। पार्टी केन्द्रीय कमिटीको परामर्शमा प्रदेश कमिटीले जिल्लाका ८ वटै स्थानीय तहका उमेदवारको नाम टुङ्गो लगाएको हो। सदरमुकाम गाईघाटमा रहेको त्रियुगा नगरपालिकाको मेयरमा चर्चित युवा भागवत राउत र उपमेयरमा महेश्वरी राईलाई उम्मेदवार बनाएकोछ। राउत पार्टीको प्रदेश कमिटी सदस्य र राई जिल्ला कमिटीको सचिवालय सदस्य हुन्। दुबै सामाजिक अभियन्ता हुन्। राउतको नेतृत्वमा जिल्लामै मदन भण्डारी आँखा अस्पताल, मनमोहन आधारभूत बिद्यालय सञ्चालनमा छन्। उपमेयर राई लामो समयदेखि सकृय सामाजिक अभियानमा जोडिएकी छिन्। एमाले जिल्ला कमिटी अध्यक्ष परमेश्वर घिमिरेका अनुसार बेलका नगरपालिकामा हालका मेयर दुर्गाकुमार थापा (स्वस्ति)लाई मेयरको टिकट दिएको छ भने उपमेयरमा जिरा राईको नाम टुङ्गो लगाएको छ। थापा पार्टीको प्रदेश कमिटी सदस्य हुन्। दुबै सामाजिक अभियानमा उत्तिकै कृयाशिल छन्। जिल्लाको सबैभन्दा कान्छो नगरपालिका भनेर चिनिने बेलका विकासका हिसाबले सबैभन्दा जेठोको रुपमा परिचित छ। त्यस्तै चौदण्डीगढीमा मेयरमा कालूमान लामा र उपमेयरमा मनिकादेवी दुलालको नाम टुङ्गो लगाएको अध्यक्ष घिमिरेले बताए। लामा पार्टीको जिल्ला कमिटी सचिव हुन् भने दुलाल जिल्ला सदस्य हुन्। यता कटारी नगरपालिकामा पुरानै मेयर ज्ञानेन्द्र श्रेष्ठ काजीलाई पुनःमेयरमा टिकट दिएको छ भने उपमेयरमा गिता खड्काको नाम टुङ्गो लगाएको छ। श्रेष्ठ पार्टीको जिल्ला उपाध्यक्ष हुन् भने खड्का सदस्य हुन्। यसैगरी रौतामाई गाउँपालिकामा अध्यक्षमा भरतबहादुर थापा र उपाध्यक्षमा पुरानै उपाध्यक्ष कुमारी ज्यू ठकुरीको नाममा टुङ्गो लगाएको छ। थापा पार्टीका उपसचिब हुन भने ठकुरी जिल्ला सदस्य हुन्। उदयपुरगढी गाउँपालिकामा अध्यक्षमा गोपाल खत्री र उपाध्यक्षमा कुमारी घले मगरलाई टिकट दिइएको छ। खत्री प्रदेश कमिटी सदस्य हुन्। ताप्ली गाउँपालिकामा बाबुराम राईलाई अध्यक्षको टिकट दिइएको छ भने उपाध्यक्षमा हालको मनकुमारी थापालाई टिकट दिइएको छ। दुबै जना जिल्ला कमिटी सदस्य हुन्। यस्तै लिम्चुङबुङ गाउँपालिकामा राजकुमार राईलाई अध्यक्षको टिकट दिइएको छ भने उपाध्यक्षमा देवकुमारी कार्कीलाई दिइएको छ। राई पार्टीको गाउँपालिका कमिटी सचिब र कार्की सदस्य हुन्। उनी लामो समयदेखि सामाजिक अभियानमा क्रियाशिल छन्।"
दल र नेता बहिस्कार अभियान चलाउँदै विराटनगरको जामुनगाछी,"विराटनगर : विराटनगर महानगरपालिका४ र ५ को सिमानामा पर्ने जामुनगाछीको आइतबारे चोक विगतमा राजनीतिक कार्यक्रम धेरै हुने ठाउँ हो। यसअघिका निर्वाचनमा विभिन्न दलका नेता कार्यकर्ताको चलहपहल अधिक हुन्थ्यो। सबैजसो दल आफ्ना चुनावी एजेन्डा बोकेर जामुनगाछी पुग्थे। कार्यक्रम गर्न आइतबारे चोकलाई सार्वजनिक मञ्चका रूपमा प्रयोग गर्थे। एक हिसाबले विराटनगरमा हुने सबैजसो राजनीतिक कार्यक्रममा जामुनगाछी समेटिने गरेको थियो। राजनीतिक दलले मतदाता भेटघाट, घरदैलो र प्रचारप्रसार लगायतका चुनावी कार्यक्रम गर्दा त्यो ठाउँ छुटाउँदैन थिए। सबैको प्राथमिकतामा पर्थ्यो। स्थानीय नेता कार्यकर्ता जामुनगाछीमा आआफ्नो दलबाट भव्य कार्यक्रम गराउँथे। दलबीच जामुनगाछीमा चुनाव केन्द्रित कार्यक्रम गर्न र मतदातालाई आफ्नो पक्षमा पार्नका लागि होडबाजी नै चल्थ्यो। तर अहिले स्थानीय तह निर्वाचन नजिकिँदै गइरहेपनि जामुनगाछी सुनसान छ। राजनीतिक गतिविधिविहीन बनेको छ। स्थानीयले चलाएको राजनीतिक दल र नेता बहिस्कार अभियानका कारण जामुनगाछीमा दलीय गतिविधि शून्य बनेको छ। मुलुक चुनावमय भइरहँदा कुनै पनि राजनीतिक दल र तिनका नेताहरु चुनावी अभियान लिएर जामुनगाछी छिर्ने आँट गरेका छैनन्। विराटनगरका सबैजसो ठाउँमा घरदैलो, मतदाता भेटघाटलगायतका एक चरणको निर्वाचन लक्षित कार्यक्रम सकिसकेका दलहरुलाई त्यो ठाउँमा प्रवेश गर्न भने कठिन भइरहेको छ। स्थानीयले जामुनगाछीमा प्रवेश निषेध गरेर लामो समयदेखि दल र नेता बहिस्कार अभियान चलाइरहेका छन्। अभियान २०७८ कात्तिकदेखि चलिरहेको छ। जसमा स्थानीय युवाको साथ र समर्थन मिसिएको छ। उनीहरुले दल र नेतालाई विकास विरोधी घोषित गरेका छन्। चुनावी कार्यक्रम लिएर आए कडा प्रतिवाद गर्ने चेतावनी दिएका छन्। स्थानीयको मागलाई सम्बोधन गर्न नसकिरहेका दलहरु नै रणभुल्लमा परेका छन्। स्थानीय जनप्रतिनिधिको पछिल्लो ५ बर्से कार्यकाल र दलका नेताहरुको कार्यशैलीप्रति असन्तुष्ट बनेका स्थानीयले जामुनगाछीलाई राजनीतिक गतिविधि निषेधित क्षेत्र घोषणा गरेका छन्। यसअघि चुनावको रन्को लाग्नासाथ जामुनगाछीको आइतबारेमा सो क्षेत्रकै सबैभन्दा बढी राजनीतिक कार्यक्रम र गतिविधि हुने गरेको स्थानीय सुदीप लम्सालले बताए। यसअघि राजनीतिक दल र नेताहरुले जामुनगाछीबाट भरपुर साथ एवं समर्थन पाउने गरेका थिए, उनले भने, अहिले नेता र जनप्रतिनिधिले दलीय स्वार्थ हाबी गराएर स्थानीयस्तरको विकासनिर्माणमा बाधा पुर्याएको ठहर स्थानीयको छ। लम्सालका अनुसार राजनीतिक गतिविधि कसैले गरेमा जस्तोसुकै विरोध र प्रतिकारात्मक कारबाहीमा उत्रिने चेतावनी स्थानीयले दिएका छन्। त्यहाँका विभिन्न दलसम्वद्ध कार्यकर्ता पनि निस्कृय बनेका छन्। नेताहरुले राजनीतिप्रति नै वितृष्णा पैदा गरेको ठहर उनीहरुको छ। जनताका समस्यालाई बेवास्ता गर्दै हिँड्ने नेता र राजनीतिक दलप्रति वितृष्णा जागेको छ, स्थानीय मनोजविक्रम शाही भन्छन्, हाम्रो ठाउँमा कसैले पनि अब दलीय कार्यक्रम गर्न पाउने छैन। उनका अनुसार नेताकै कारण विकासमा सधैँ पछाडि पारियो। जामुनगाछी कोसी लोकमार्गअन्तर्गत विराटनगरको पश्चिमी क्षेत्र हो। लोकमार्ग पश्चिमको क्षेत्रमा अपेक्षित विकासको काम हुन नसकेको र सञ्चालित योजनाहरुमा पारदर्शीता नरहेको तथा काम पनि गुणस्तरहीन गरिएका कारण दल र नेताविरुद्ध आन्दोलित हुनु परेको शाहीले बताए। उक्त आन्दोलनको नेतृत्व गरिरहेका उत्तम दाहाल चुनावका बेला अनेक बहाना बनाएर लोभ देखाउँदै भोट माग्न आउने तथा जितेपछि अनुहार नदेखाउने नेताको परिपाटीका कारण सर्वसाधारणले राजनीतिक दलप्रति दिग्दार मानिरहेको बताउँछन्। उनका अनुसार विराटनगरको चाँदनी चोकदेखि पश्चिम सुनसरीको सिमानाको केसलिया खोलासम्मको ३ किलोमिटर सडक लामो समयदेखि अलपत्र छाडिएको छ। विकास निर्माणका अरु थुप्रै योजनामा बाधक बनिरहेका नेताले आश्वासनबाहेक केही पनि नदिएको दाहाल बताउँछन्। उनका अनुसार स्थानीयहरु हालका मेयर भीम पराजुली, विराटनगर४ र ५ का वडाध्यक्ष देवेन्द्र पोखरेल, मीनकुमार आचार्य, कांग्रेस नेता शेखर कोइराला, एमाले नेता विनोद ढकाल, लालबाबु पण्डित, प्रदेश १ का पूर्वसामाजिक विकास मन्त्री जीवन घिमिरे, एमाले विराटनगर महानगर कमिटी अध्यक्ष सागर थापा, ५ नम्बर वडाका एमाले अध्यक्ष सुनील श्रेष्ठलगायतसँग रुष्ट छन्। उनीहरु विकासका विरोधी रहेको स्थानीयको ठहर छ। यद्यपि वडाध्यक्ष पोखरेल र आचार्यले भने पुनः उम्मेदवार बन्न पदबाट राजीनामा दिइसकेका छन्। २०७४ सालको निर्वाचनमा पोखरेल कांग्रेस र आचार्य एमालेबाट निर्वाचित जनप्रतिनिधि हुन्। पोखरेलले भने जामुनगाछीका बासिन्दा अहिलेसम्म वडामा कुनै पनि माग लिएर नआएको बताए। पहिले विकासका योजना नहुँदा आन्दोलन गरेनन्। अहिले धमाधम काम भइरहेका बेला नबुझ्नेहरुले आन्दोलन गरेका हुन्, उनले भने, पार्टीभित्रै आन्तरिक द्वन्द्व भइरहेका बेला सर्वसाधारणका कतिपय माग सम्बोधन गर्न सकिएन होला। अब्जस र दोष लगाउन सबैलाई सजिलो छ। अब माग पूरा गर्नेतर्फ लाग्ने र विकासका अधुरा काम पूरा गर्न नै आफू पुनः उम्मेदवार हुन खोजेको पोखरेलले बताए। आचार्यले भने आन्दोलनप्रति आफ्नो भन्नु केही पनि नभएको बताए। कसले के आन्दोलन गर्छ मलाई मतलव छैन, उनले भने। स्थानीयको बहिस्कार र विरोधका कारण कांग्रेसबाट निर्वाचित मेयर पराजुली पनि जामुनगाछी क्षेत्रमा पुग्न सकिरहेका छैनन्। नेताहरूकै कारण कोसी लोकमार्ग पश्चिमले वर्षौदेखि विकासमा फड्को मार्न पाएन, दाहालले भने, भएका विकास निर्माणमा कार्यकर्ता भर्ती गरेर योजनाका रकम बाँडीचुँडी खाएका छन्। आफूहरुले विकास खोजेका कारण चुनावका बेला कुनै कार्यक्रम वा आश्वासन लिएर आए भने प्रतिवाद गरिने उनले बताए। दल बहिस्कारका ब्यानर सबैतिर राखिएकाले अब नेताविरुद्ध माइकिङ पनि गर्ने योजना छ, उनले भने, कार्यक्रमलाई विस्तार र थप प्रभावकारी बनाउन सिंगो जामुनगाछीको साथ र समर्थन छ। दाहालले अहिलेसम्म कुनै पनि दल र नेताहरु चुनावी कार्यक्रम लिएर जामुनगाछी आउन नसकेको बताए। जामुगानीमा भएको एउटा जिल्ला आयुर्वेद स्वास्थ्य केन्द्र पनि सारेर विराटनगर२ को सोमबारे हटियामा पुर्याएपछि पूर्वसामाजिक विकास मन्त्री घिमिरेसँग स्थानीय झन् रुष्ट बनेका छन्। आयुर्वेद सार्न एमाले महानगर अध्यक्ष थापाले मन्त्री घिमिरेलाई साथ दिएको दाहालले बताए। थापा जामुनगाछीकै बासिन्दा हुन्। दाहालले विकासविरोधी भनी चित्रण गरिएका र योजनामा अनियमित काम गरेका सबै नेताविरुद्ध अख्तियार दुरूपयोग अनुसन्धान आयोग, जिल्ला प्रशासन कार्यालयलगायतका निकायमा उजुरी दिए पनि राजनीतिक पहुँचका आधारमा कारबाही नभएको बताए। हाम्रो आन्दोलन कुनै व्यक्ति लक्षित हैन, उनले भने, विकासमा लोकमार्ग पश्चिमको क्षेत्र पछाडि पर्नुमा सबै दल र नेताहरु उत्तिकै जिम्मेवार छन्। पूर्वशिक्षक केशव अधिकारी आन्दोलन राजनीतिक दल र नेताप्रतिको वितृष्णा भएको बताउँछन्। जनप्रतिनिधिले ५ वर्षसम्म देखिने गरी केही गरेनन्। विकासको अनुभूति जनताले गर्न पाएनन्, उनले भने, गाउँमा सिंह आयो, तर दरबार आएन। जनअसन्तुष्टिले आन्दोलन निम्त्याएको हो।कुनै विषयलाई लिएर सुरु हुने असन्तुष्टि तत्काल सम्बोधन नगरिए त्यसले झन् ठूलोरूप लिने अधिकारी बताउँछन्।"
"लमजुङमा दलहरुले उम्मेद्वार छान्न सकेनन्, भोलिमात्रै मनोनयन दर्ता","बेंसीसहर : स्थानीय तहको निर्वाचनका लागि लमजुङमा रहेका ठूला राजनीतिक दलले आफ्ना उम्मेदवार छान्न सकेका छैनन्। उम्मेदवार छनौटमा सकस परेपछि ठूला दलहरुले भोलिमात्रै उम्मेदवारी दर्ता गर्ने तयारी गरेका छन्। लमजुङमा सत्तारुढ चार दलले गठबन्धन गर्ने भए पनि साझा उम्मेदवार छान्न सकेका छैनन्। नेकपा एमालेले पनि एक पालिकाबाहेक अन्यन्त्र आफ्ना उम्मेदवार सार्वजनिक गरेको छैन। एमालेबाट क्होँलासोँथर गाउँपालिका अध्यक्षमा सूर्य गुरुङ सर्वसम्मत छनौट भएका छन्। एमालेलाई उम्मेदवार छनौट गर्न सबैभन्दा सकस बेंसीसहर नगरपालिकामा परेको छ। बेंसीसहरमा वर्तमान मेयर गुमानसिंह अर्यालले दोहोर्याउन खोजेपछि उम्मेदवार छनौटमा सकस भएको हो। गठबन्धन दलहरु त पालिका भागबण्डामै अल्झिएका छन्। कुन दललाई कुन पालिकाको नेतृत्व दिने भन्नेमा गठबन्धन दलहरुबीच सहमति हुन सकेको छैन। ८ स्थानीय तह रहेको जिल्लामा २ स्थानीय तहको प्रमुखमा माओवादीले दाबी गरेको छ। काँग्रेसले एक पालिका प्रमुखमात्र दिन तयार भएकाले गठबन्धन दलहरुबीच सहमति हुन सकेको छैन। स्रोतकाअनुसार गठबन्धन दलमा माओवादीलाई दोर्दी गाउँपालिकाको प्रमुख, राइनास नगरपालिका, मर्स्याङ्दी गाउँपालिका, मध्यनेपाल नगरपालिका र दुधपोखरी गाउँपालिकाको उपप्रमुख दिनेगरि मोटामोटी सहमति भएको छ। बेसीसहर र सुन्दरबजार नगरपालिकामध्ये एउटाको उपप्रमुख एकीकृत जमाजवादीलाई दिने एउटा माओवादी केन्द्रलाई दिने सहमति भएको स्रोतले बताएको छ। पार्टीभित्र आन्तरिक विवाद हुने भएकाले उम्मेदवारीको समयमा मात्रै सार्वजनिक गर्ने तयारी गठबन्धन दलले गरेका छन्। जिल्लामा ४ नगरपालिका र ४ गाउँपालिका छन्। अघिल्लो स्थानीय तहको निर्वाचनमा लमजुङमा नेकपा एमाले र माओवादी केन्द्रविच चुनावी एकता भएको थियो। सो समयमा एमाले र माओवादी केन्द्रबीच ५ तहको प्रमुख र उपप्रमुखमा एमाले र ३ तहको प्रमुख र उपप्रमुखमा माओवादी केन्द्रले उम्मेदवार उठाएका थिए। जसमा एमालेले बेँसीसहर, सुन्दरबजार, राइनास नगरपालिका, क्होँलासोँथर र मर्स्याङ्दी गाउँपालिकाको प्रमुख, बेंसीसहर नगरपालिका, मध्यनेपाल नगरपालिका, दोर्दी र क्होँलासोँथर गाउँपालिका उपप्रमुख पनि एमालेले जितेको थियो। गठबन्धन भए पनि माओवादीले दोर्दी गाउँपालिका प्रमुख र मर्स्याङ्दी गाउँपालिकाको उपप्रमुख मात्र जितेको थियो। मध्यनेपाल, राइनास र दुधपोखरीमा माओवादी उमेद्वार पराजित भएका थिए भने एमालेको दुधपोखरी गाउँपालिकाको उपप्रमुख उम्मेद्वार पराजित भएका थिए। अघिल्लो निर्वाचनमा कांग्रेसले दुधपोखरी गाउँपालिकाको प्रमुख र उपप्रमुख, मध्यनेपाल नगरपालिकाको प्रमुख, राइनास र सुन्दरबजार नगरपालिकाको उपप्रमुख जितेको थियो। जिल्लामा कुल ७५ वडा रहेका छन्। वडामा मिश्रित परिणाम आएको थियो।"
स्थानीय तह निर्वाचन : डोटीमा दलहरुले भोलि मात्रै मनोनयन दर्ता गर्ने,"डोटी : जिल्लामा राजनीतिक दलहरुले भोलि मात्रै मनोनयन दर्ता गर्ने भएका छन्। निर्वाचन आयोगले वैशाख ३० गते हुने स्थानीय तहको निर्वाचनका लागि उम्मेदवारले मनोनयन दर्ता गर्ने समय आइतबार र सोमबारका लागि तोकेको भएपनि डोटीका राजनीतिक दलहरुले सोमबार मात्रै मनोनयन दर्ता गर्ने भएका हुन्। नेकपा एमालेले जिल्लाको जोरायल गाउँपालिकामा भने आइतबार नै मनोनयन गर्ने भएपनि अन्य आठ पालिकामा भने सोमबार गर्ने एमाले जिल्ला अध्यक्ष चक्र मल्लले जानकारी दिए । 'केहि वडाहरुमा उम्मेदवार छनौटमा ढिलाई भएको छ, ' अध्यक्ष मल्लले भने, 'टाढाटाढा बस्ती भएकाले पनि उम्मेदवारहरुको कागजात संकलमा केही ढिलो भएकाले भोलि मात्रै मनोनयन गर्नुपर्ने भएको हो ।' नेपाली कांग्रेस, नेकपा एस तथा नेकपा माओवादी केन्द्रले भने अझै पालिकामा उम्मेदवार छान्न सकिरहेको छैन । गठबन्धनको लागि अन्तिम समयसम्म पनि छलफलमै भएकाले उम्मेदवार छनौटमा ढिलाइ भएको नेपाली कांग्रेसका जिल्ला सचिव गणेश खड्काले जानकारी दिए । कांग्रेसले आफ्नो तर्फबाट तीन दिन अगाडि नै भागबन्डाको कुरा टुङ्ग्याइसकेको भएपनि अन्य दलहरुले लम्ब्याएका कारण गठबन्धनको भागबन्डा मिलेको छैन र सम्भवत: अब गठबन्धन हुँदैन,' सचिब खड्काले भने, 'हामी अब मित्रवत प्रतिस्पर्धाबाट निर्वाचनमा जान्छौं, 'आज नै कांग्रेसले उम्मेदवारको टुङ्गो लगाउँछ र भोलि मनोनयन दर्ता गर्छ,' उनले भने । गठबन्धन हुन्छ कि भनेर उम्मेदवार छान्नमा ढिला भएको नेकपा एसका जिल्ला अध्यक्ष दीर्घ बोगटीले जानकारी दिए । बोगटीले भने, 'हामी छलफलमै छौं । आज बेलुकासम्म केही न केही निष्कर्शमा पुग्छौं र भोलि मात्रै मनोनयन प्रक्रियामा जान्छौं ।' त्यसैगरी नेकपा माओवादी केन्द्रले पनि माथिको निर्णय पर्खिरहेको बुझिएको छ । 'अहिले गठबन्धनको सिंहदरबारमा बैठक बसिरहेको छ, यताको विषयमा पनि केहि निर्णय आउँला,' ,नेकपा माओवादी डोटीका ईन्चार्ज शिबसिं ओलीले भने, 'यता गठबन्धनको टुङ्गो लाग्न सकिरहेको छैन, त्यसै कारणले पनि उम्मेदवार छनौटमा ढिलाइ भएको हो, 'उनले भने, 'आन्तरिक तयारी भने हामीले गरिसकेका छौं, मनोनयन दर्ताको काम भोलि नै हुन्छ ।' अझै गठबन्धनको टुङ्गो लागेन डोटीमा अझै गठबन्धनको टुङ्गो लागेको छैन । मनोनयन दर्ता प्रक्रिया आइतबार र सोमबार भएपनि अहिलेसम्म गठबन्धनको टुङ्गो नलागेका कारण उम्मेदवार छनौटमा समेत ढिला भइरहेको छ । भागबन्डामा कुरा नमिलेपछि चुनाबी गठबन्धन अनिश्चित भएको हो । डोटी कांग्रेस गठबन्धनको पक्षमा खासै नरहेको भएपनि नेकपा माओवादी भने जसरी पनि गठबन्धन हुनुपर्नेमा जोड दिइरहेको छ । गठबन्धनको कुरा जिल्ला र प्रदेशमा नमिलेपछि केन्दमै गएको बुझिएको छ । केन्द्रको गठबन्धनको अहिले बैठक बसिरहेको छ, डोटीको विषयमा समेत केहि निर्णय गर्न सक्छ हामी त्यसको पर्खाइमा छौं,' नेकपा माओवादीका जिल्ला इन्चार्ज शिबसिं ओलीले बताए । एमालेले उम्मेदवारको टुङ्गो लगायो नेकपा एमाले डोटीले सबै स्थानीय तहमा उम्मेदवारको टुङ्गो लगाइसकेको छ । एमालेले शनिबार नै उम्मेदवारको टुङ्गो लगाएको हो । स्थानीय तहको निर्वाचनमा एक्लै चुनाब मैदानमा जाने भएकाले पनि एमालेले समयमै उम्मेदवारको टुङ्गो लगाएको हो । नेकपा एमाले डोटीले निम्न पालिकामा निम्न उम्मेदवार छनौट गरेको छ : दिपायल सिलगढी नगरपालिका प्रमुख : लक्ष्मण मलासी, उपप्रमुख : रुपा कठायत शिखर नगरपालिका प्रमुख : भीमबहादुर बलायर, उपप्रमुख : लक्ष्मी मल्ल पूर्वीचौकी गाउँपालिका अध्यक्ष : कृष्ण कुमार खड्का, उपाध्यक्ष : शारदा साउँद बढीकेदार गाउँपालिका अध्यक्ष : चक्रवहादुर घर्ति, उपाध्यक्ष : सपना सिराडी आदर्श गाउँपालिका अध्यक्ष : डम्मर ओली, उपाध्यक्ष : जानकी खड्का बोगटान फुड्सिल गाउँपालिका अध्यक्ष : हस्त बहादुर बुढा, उपाध्यक्ष : ज्ञानु मल्ल बम जोरायल गाउँपालिका अध्यक्ष : दुर्गादत्त ओझा, उपाध्यक्ष : जमुना बोहरा सायल गाउँपालिका अध्यक्ष : तेजबहादुर डुम्रेल, उपाध्यक्ष : बिष्नादेवी सिंह, केआईसिंह गाउँपालिका अध्यक्ष : तेजवहादुर माँझी, उपाध्यक्ष : धनादेवी कुँवर"
एमालेले मोरङका १५ पालिकाका उम्मेदवारको टुंगो लगायो,विराटनगर : नेकपा (एमाले) ले मोरङका १५ वटा पालिकाका उम्मेदवारको टुंगो लगाएको छ। १७ वटा पालिका रहेको मोरङमा विराटनगर महानगरपालिकाको उम्मेदवार भने पार्टीको केन्द्रीय कमिटीले टुंग्याउने छ । बेलबारी नगरपालिकाको प्रमुखका विषयमा छलफल चलिरहेको र टुंगोमा पुग्न बाँकी रहेको एमाले मोरङका सचिव रूपेश खतिवडाले जानकारी दिए। उनका अनुसार बेलबारीको मेयरमा ज्ञानेन्द्र सुवेदी र डीपी राईबीचमा कसलाई उम्मेदवार बनाउने भन्ने छलफल जारी छ । उपप्रमुखमा भने गंगा श्रेष्ठलाई उम्मेदवार बनाउने यकिन भएको उनको भनाइ छ । खतिवडाले आइतबार बिहान ११ बजेसम्म १५ वटा पालिकामा प्रमुख र उपप्रमुख दुवै पदका उम्मेदवारको टुंगो लगाइसकिएको बताए । एमालेले मिक्लाजुङ गाउँपालिकामा अध्यक्षको उम्मेदवार नरेन्द्र ढुंगेल र उपाध्यक्षको उम्मेदवार निर्मला राईलाई बनाउने भएको छ । केराबारी गाउँपालिकामा सुमन मिरिङदेन प्रमुख तथा मनमाया मगर उपप्रमुखका उम्मेदवार बन्ने भएका छन् । कानेपोखरी गाउँपालिका अध्यक्षमा राजमती इङ्नाम र उपाध्यक्षमा भोला अधिकारीलाई उम्मेदवार बनाउने निर्णय एमालेले गरेको छ । धनपालथान गाउँपालिका अध्यक्षको टिकट मुसहरु मण्डल र उपाध्यक्षको टिकट उपासीदेवी राजवंशीले पाएका छन् । जहदा गाउँपालिकाको अध्यक्षमा यशोदा गिरी र उपाध्यक्षमा अनिता सोरेनलाई उठाउने निर्णय एमालेको छ । ग्रामथान गाउँपालिका अध्यक्षको टिकट शिवनारायण माझी र उपाध्यक्षको टिकट गुणवती धामीले पाएका छन् । बूढीगंगा गाउँपालिकामा अध्यक्षको टिकट बलभद्र सरदार र उपाध्यक्षको टिकट तुलसा कुँवर विष्टलाई दिइएको छ । कटहरी गाउँपालिकामा सुवास सरदार अध्यक्ष र सीता राजवंशी उपाध्यक्षको उम्मेदवार बन्ने भएका छन् । एमालेले उर्लाबारी नगरपालिका प्रमुखमा गंगा खरेल र उपप्रमुखमा मीना पौडेललाई उठाउने भएको छ । रतुवामाई नगरपालिका प्रमुखको टिकट दुर्गा विष्ट र उपप्रमुखको टिकट दमयन्ता चुडालले पाएका छन् । सुनवर्षीमा श्याम राजवंशी मेयर तथा मीरा दास उपमेयरको उम्मेदवार बनेका छन् । पथरीशनिश्चरे नगरपालिका प्रमुखको टिकट मोहन तुम्बापो र उपप्रमुखको टिकट देवीमाया काफ्लेलाई दिइएको छ । लेटाङ नगरपालिका प्रमुखमा भुपेन्द्र लावती र उपप्रमुखमा कृष्णकुमारी निरौला उठ्ने भएका छन् । सुन्दरहरैँचा नगरपालिका प्रमुखको टिकट केदार गुरागाईं र उपप्रमुखको टिकट अकली चौधरीलाई दिइएको छ । एमालेबाट रंगेली नगरपालिकामा दिलीप बगडिया मेयर र भुमा पराजुली उपमेयरका उम्मेदवार बन्ने भएका छन्।
मुस्ताङमा कांग्रेसको उम्मेदवार छनौट अन्तिम चरणमा,"मुस्ताङ : स्थानीय तह निर्वाचनका लागि मुस्ताङमा नेपाली कांग्रेसले उम्मेदवार अन्तिम चरणमा पुर्याएको छ । मुस्ताङमा कांग्रेसले घरपझोङ,वारागुङ मुक्तिक्षेत्र र लोमान्थाङमा आफ्नो उम्मेदवार टुङगो लगाएको छ भने थासाङ र लोघेकर दामोदरकुण्ड गाउँपालिकाकाको उम्मेदवारको विवरण अझै प्राप्त हुन नसकेको जनाइएको छ । नेपाली कांग्रेसले लोमान्थाङ गाउँपालिकाको अध्यक्षमा लोमान्थाङ१ छोसेरका टसी गुरुङ र उपाध्यक्षमा लोमान्थाङ४ चुमजुङकी छिरिङ ढोका गुरुङलाई उम्मेदवार बनाउँने भएको छ ।कांगे्रसले लोमान्थाङ१ मा पेमा आङ्ग्या गुरुङ, २ मा ङहाव खेटु गुरुङ,३ मा आङ्ग्या गुरुङ र ४ मा नम्डु गुरुङलाई वडाध्यक्ष उम्मेदवार बनाउने भएको छ । लोमान्थाङ५ को वडाध्यक्षमा एकिकृत समाजवादीबनट ढुक्के गुरुङलाई उम्मेदवार बनाउने निर्णय भएको कांग्रेस जिल्ला सचिव विकल शेरचनले जानकारी दिए । वारागुङ मुक्तिक्षेत्र गाउँपालिकाको अध्यक्ष पदमा वारागुङ४ का आङ्जेन गुरुङ र उपाध्यक्ष पदमा वारागुङ१ झारकोटकी धेतेन आङ्मो गुरुङलाई निर्वाचनमा उम्मेदवार बनाउने तय गरेको छ ।कांग्रेसबाट वारागुङ१ मा छेवाङ नर्वु गुरुङ,२ मा नरु गुरुङ, ४ मा कर्मा घ्याचो गुरुङ र वडा ५ मा राजु गुरुङ वडाध्यक्ष पदमा उम्मेदवार बन्दैछन् । यहाँको वडा५ को अझै टुङ्गो लाग्न सकेको छैन । मुस्ताङ सदरमुकाम समेत रहेको घरपझोङ गाउँपालिकाको अध्यक्ष पदमा घरपझोङ२ मार्फाका मोहनसिंह लालचन र उपाध्यक्ष पदमा घरपझोङ५ ठिनीकी जमुना थकाली उपाध्यक्ष पदमा उम्मेदवार बन्ने भएका छन् । उपाध्यक्षकी उम्मेदवार हालै एमाले परित्याग गरी कांग्रेस प्रबेश गरेकी थिईन् ।घरपझोङ १ मा आसबहादुर थकाली ,२ मा मानबहादुर हिराचन,३ मा सुरेन्द्र थकाली ,४ मा यामप्रसाद थकाली र वडा५ मा संजय थकालीलाई वडाध्यक्ष पदमा उम्मेदवार बनाउने तयारी गरेको जिल्ला सचिव शेरचनले जानकारी दिए । मुस्ताङमा ५ दलीय गठबन्धनबाट एकिकृत समाजवादी पार्टीले उपल्लो मुस्ताङको लोघेकर दामोदरकुण्ड गाउँपालिकामा देव लोहालाई अध्यक्ष पदमा उम्मेदवार बनाउने निश्चित भएको छ ।यहाँका अन्य वडाहरुमा वडाध्यक्ष पदमा उम्मेदवारको तय भइनसकेको कांग्रेस पालिका कमिटी अध्यक्ष टसी लेन्डुप गुरुङले जानकारी दिए । कांग्रेस सहितको गठबन्धनबाट घरपझोङ१ मा माओवादी केन्द्र र एकिकृत समाजवादीले ११ जना वडा सदस्य पाएका छन् । मुस्ताङमा ५ दलीय गठबन्धन दलबीचको मतभारका आधारमा कांग्रेसले माओवादी केन्द्र र समाजवादीलाई आशिंक मात्र मात्र उम्मेदवारको कोटा दिइएको हो ।"
घट्दै निर्वाचन प्रदूषण,"काठमाडौं : निर्वाचन आयोगले यसपटकको निर्वाचनमा वातावरणीय प्रदूषण रोकथाममा जोड दिएको छ। आयोगले चुनावी मर्म नै वातावरणको रक्षा गर्नु रहेको बताएको छ। आयोगका सूचना अधिकारी सूर्यप्रसाद अर्यालका अनुसार जलवायु परिवर्तन र वातावरणीय विषय विश्वव्यापी बहसमा रहेकाले आयोगले निर्वाचनको प्रचारप्रसार र सामग्री वातावरणमैत्री बनाउन ध्यान दिएको छ। चुनावमा प्रदूषण नहोस् भनेर विभिन्न खालका क्रियाकलापमा रोकसमेत लगाएको छ। अर्यालका अनुसार ध्वनि प्रदूषण कम गर्न माइकिङ गर्ने चलनमा रोक लगाएको छ। पर्चा, पम्प्लेट, भित्ते लेखन, तुल तथा ब्यानरको प्रयोगमा समेत रोक लगाएको छ। फलेक्स तथा प्लास्टिकको प्रयोग आयोगले हटाएको छ। साना साइजका पर्चा पम्प्लेट (सातसात) को मात्रै प्रयोग गर्न मिल्नेछ, अर्यालले भने, सकेसम्म आयोगले माटो, वातावरण र वायुप्रदूषण गर्ने सामग्रीको मध्यनजर गर्दै आचारसंहितामा समेत समेटेको छ। प्रदूषणमा थप प्रभाव नपर्ने गतिविधिमा मात्रै आयोगले अनुमति दिने अर्यालले बताए। फ्लेक्स सस्तो पर्ने भए पनि आयोगले यसको प्रयोगमा रोक लगाएको छ। माटोमा मिल्ने खालका चिल्लो कागज मात्रै प्रयोग गर्नुपर्ने हुन्छ। खर्च बढे पनि प्रचार सामग्री वातावरणमैत्री बनाउन ध्यान दिइएको अर्यालले बताए। मतपत्रहरू पनि गुणस्तरीय रहेको उनको भनाइ छ। मतपत्रका लागि ठूलो साइजको कागज चाहिन्छ। उनका अनुसार डिस्पोज गर्दा प्रदूषण नहुने र माटोमा मिल्ने खालको कागज प्रयोग गरिएको छ। चुनावी अभियानका क्रममा यातायातको प्रयोग अत्यधिक हुन्छ। त्यसैकारण आयोगले सवारीसाधनबाट हुने उत्सर्जन कम गर्न सवारीको प्रयोगमा अंकुश लगाएको छ। पदाधिकारीले एक स्थानीय तहमा दुईभन्दा बढी साधन प्रयोग गर्न नपाउने नियम बनाइएको छ। त्यसले पनि प्रदूषण नियन्त्रण गर्न सहयोग पुग्ने आयोगको अपेक्षा छ। सामाजिक सञ्जालबाट विसंगति, विकृति नआओस् भनेर अलि बढी सतर्कता अपनाएको अर्यालले बताए। चुनावमा केकस्ता गतिविधि भएका छन् भनेर वन तथा वातावरण मन्त्रालय, जिल्ला प्रशासन कार्यालय र स्थानीय तह जस्ता सम्बन्धित निकायले नियमन गर्नुपर्ने अर्यालले बताए। चुनाव वातावरणमैत्री हुनुपर्छ। यसको रक्षा गर्ने मर्म र सिद्धान्त आयोगको छ। यही नीतिभित्र रहेर काम गर्छौं। सूर्यप्रसाद अर्याल, सूचना अधिकारी निर्वाचन आयोग वातावरण एकदमै प्राथमिकतामा परेको विषय भएकाले चुनाव पनि वातावरणमैत्री हुनुपर्छ भन्ने जोड हो, अर्यालले भने, वातावरणको रक्षा गर्ने मर्म र सिद्धान्त आयोगको छ। नीतिभित्र बसेर काम गर्छौं। वातावरण र जलवायु क्रसकटिङ विषय भएकाले उच्च प्राथमिकताका साथ हेरेको पनि उनले बताए। जलवायु विज्ञ विमल रेग्मीका अनुसार चुनावी अभियानमा सबैभन्दा धेरै उत्सर्जन यातायातबाट नै हुन्छ। केन्द्रबाट हेलिकप्टर चढेर जिल्ला पुग्ने नेताहरूको कारण उत्सर्जन हुन्छ। र्यालिमा मान्छे ओसार्न प्रयोग हुने गाडीबाट पनि उत्तिकै उत्सर्जन हुन्छ। चुनावी माहोलमा मान्छेको आवतजावत बढी हुन्छ। मोटरसाइकल, गाडीलगायत सवारीको अत्यधिक प्रयोगले पेट्रोल तथा डिजेलको खपत बढी हुन्छ। यस्ता कार्यले स्वभाविक रूपमा उत्सर्जन बढाउँछ। चुनावी माहोलमा पानी र पेय पदार्थका खपत धेरै नै हुन्छन्। तर, खाइसकेपछि पानी, जुसलगायतका बोतल बाटोतिर जताततै मिल्काउँदा त्यसले फोहोर बढाउँछ। रेस्टुरेन्टहरू भरिभराउ हुन्छन्। मासुको उपभोग बढ्दा त्यसले उत्सर्जन पनि बढाउँछ। त्यसैगरी खेर गएको खानाबाट पनि मिथेन ग्यास उत्सर्जन गराउने विज्ञहरू बताउँछन्। रेग्मी भन्छन्, अनलाइनबाट भाषण गर्ने सिस्टमको विकास गरुन्। साइकल र्यालि गरुन्। बरु हिँडुन्। कति राम्रो देखिन्छ। यसले भविष्यमा पनि राम्रो गर्ने र पैसा कम खर्च हुनेछ। सामाजिक सञ्जालको प्रयोगबाट चुनावी गतिविधि गर्दा राम्रो हुने उनको भनाइ छ। स्वास्थ्यका हिसाबले पनि जोखिम देखिएको उनले बताए। कार्यकर्ताहरू बिनाचप्पल पानी नखाईनखाई हिँडेका हुन्छन्। खाना पनि पाइँदैन। बिरामी हुन्छन्। त्यसैले स्वास्थ्यमा संवेदनशील हुन आवश्यक छ । त्यसैले यसमा चनाखो हुनुपर्छ।"
"टिकट वितरणमा विवाद हुँदा जसपामा कुटाकुट, १० बढी घाइते","जनकपुरधाम : सत्तारुढ गठबन्धनको घटक दल जनता समाजवादी पार्टी नेपालमा टिकट वितरणको विषयलाई लिएर कुटाकुट भएको छ । आसन्न स्थानीय तहको निर्वाचनका लागि गठबन्धन आवद्ध अन्य दलहरुलाई उम्मेदवारी छनोट सकस भइरहेको समयमा जनता समाजवादी पार्टीमा टिकट वितरणलाई लिएर कुटाकुट भएको हो । आइतबार बिहान जनकपुरधामस्थित होटेल राजदरवारमा बसेको बैठकमा टिकट वितरण विषयमा भएको विवादले उग्ररुप लिँदा नेता तथा कार्यकर्ताबीच कुटाकुट भएको हो । कुटपिटको क्रममा जसपा नेपालका केन्द्रीय कार्यकारिणी सदस्य गजाधर रोहिता यादव, जसपा निकट विद्यार्थीका प्रदेश उपाध्यक्ष विकास यादव सहित १० जना नेता तथा कार्यकर्ताहरु घाइते भएको जसपा धनुषाले जनाएको छ । उनीहरुलाई सामान्य चोटपटक लागेको छ । स्रोतका अनुसार धनुषाको गणेशमान चारनाथ नगरपालिकाका मेयर समेत रहको रामबाबु यादव, हँसपुर नगरपालिकाको टिकटका लागि रामनारायण कापडि र शहिदनगर नगरपालिकाको टिकटको लागि बरुण यादवले नपाएको भन्दै आक्रोशित समर्थकहरुले विवाद निकाल्दै नेतामाथि हातपात गरेका थिए । मधेश प्रदेशभरकै पालिकामा उम्मेदवारी छनोट निष्कर्षमा पुर्याउन बिहानदेखि बसेको बैठकस्थलमा आएर आकांक्षी उम्मेदवारहरुले टिकटका लागि नेताहरुलाई दबाब दिँदै आएका थिए । तर, नेताहरुले उनीहरुलाई टिकट नदिइ अरुलाई दिएको भन्दै आक्रोशित कार्यकर्ताहरुको भीडले बैठकमा बसेका संघ सरकारका भौतिक पूर्वाधार तथा यातायात मन्त्री रेणुकुमारी यादव, जसपा मधेश प्रदेशका अध्यक्ष रामबाबु कुमार यादव र गजाधर रोहिता यादव लगायतका शीर्ष नेताहरुको समेत उपस्थितिमा भइरहेको बैठकमा कुटपीट गरेका थिए।"
मैथिल जीवनदर्शनको खोज,"षडदर्शनमध्ये चार सांख्य, वैशेषिक, न्याय र मिमांसा (उत्तरमिमांसा)को प्रतिपादन मिथिलाञ्चलको पावन भूमिमा गरिएको थियो। वर्तमान मानव प्रजाति होमो सेपयिन्स आजभन्दा ७५ हजार वर्ष पहिले अफ्रिकाबाट आएको बुझिन्छ। १० हजार वर्ष पहिलेसम्म हामी जंगलमा बसोबास गथ्र्यौं। कन्दमूल खाएर बाँचेका थियौं भन्ने किटान वैज्ञानिकहरूले गरेका छन्। अर्थात्, मध्यपाषाणकाल जसको आयु ईसापूर्व १० हजारदेखि ४ हजार वर्ष आँकिन्छ। त्यहाँसम्म आइपुग्दा भारतीय उपमहाद्वीपमा सबैभन्दा पहिले पत्ता लागेको सिन्धु घाँटीको सभ्यता नगिच आइपुग्छौं। सन् १८६३ मा राबर्ट बुस फुटले सिन्धु घाँटीमा हडप्पा सभ्यता पत्ता लगाए। जो अहिले पाकिस्तानको सिन्धु प्रान्तमा अवस्थित छ। पुरातत्त्व वैज्ञानिकहरूको थप खोजबाट हडप्पा सभ्यताको विस्तार मोहनजोदाडो (हाल भारत गुजरात) सम्म रहेको देखियो। यो नै भारतीय उपमहाद्वीपमा खोजिएको पहिलो सभ्यता हो जहाँ आर्यहरू प्रवेश गरेपछि आर्यसभ्यता वा वैदिक सभ्यता प्रारम्भ भएको बुझिन्छ। जसको दस्ताबेजका रूपमा ऋग्वेद, यजुर्वेद, सामवेद तथा अर्थवेद छन्। यी वेदहरू कहिले र कसले लेखेका हुन् भन्ने किटानसाथ कसैले भन्न सक्दैन। ऐतिहासिक रूपमा विभिन्न कालखण्डमा लेखेर संकलन गरिएको वेद नै हिन्दू धर्माम्वलम्बीको मूलग्रन्थ हो। जसको बलमा बैदिक सत्ताको गठन गरिएको थियो। यसरी ऐतिहासिक रूपमा ईसापूर्वको छैटौं शताब्दीसम्म वेद सत्ताको प्रभुत्व थियो। अर्थात् भगवान् बुद्धले निर्वाण प्राप्त गरेको शताब्दी हो यो। वैदिक दर्शनका समानान्तर आर्येत्तर अन्य समुदायको आफ्नै खालको जीवनशैली, परम्परा तथा जीवन दर्शनहरू थिए। आर्येत्तरका यी भिन्न जीवन र दर्शनहरूको वैदिक सत्ता र दर्शनसँग संघर्ष र सहवरणको द्वन्द्वात्मक अवस्था सिर्जना हुनु पनि स्वाभाविक नै थियो। यीमध्ये वैदिक सत्तामाथि तथागतले गरेको प्रहार सबैभन्दा मर्मान्तक र दूरगामी प्रभावको थियो। पूर्वीय दर्शनमा विभिन्न दार्शनिक प्रणालीहरूको विकास भएको पाइन्छ। जसमा बृहस्पति र चार्वाकादिको लोकायत, कपिलको सांख्य, गौतमको न्याय, कणादको वैशेषिक, पतञ्जलीको योग, जेमिनीको उत्तरमिमांसा, वादनारायणको वेदान्त वा पूर्व मिमांसा, महावीर वद्र्धमानको जैन तथा स्वयं तथागतको बुद्ध दर्शनले आकार प्रकार ग्रहण गरेको हो। यीमध्ये लोकायत, जैन र बौद्ध मत गैरवैदिक हुन्। बाँकी ६ वटा दर्शन वैदिक वाङ्मयका षडदर्शनभित्रका मानिन्छन्। उल्लेखनीय पक्ष के छ भने षडदर्शनमध्ये ४ सांख्य, वैशेषिक, न्याय र मिमांसा (उत्तरमिमांसा)को प्रतिपादन मिथिलाञ्चलको पावन भूमिमा गरिएको थियो। उत्तरमिमांसाको प्रवर्तक जेमिनी भनिए पनि यसको मूलाधार याज्ञवल्क्यले रचना गरेको भनिएको शुक्ल यजुर्वेदमा आधारित छ। याज्ञवल्क्य मिथिलाका राजा जनकका दरबारमा प्रमुख ऋषि थिए। त्यसैले मिमांसाको रचना मिथिलामा भएको भनिन्छ। यसले दार्शनिक रूपमा मिथिला कति वैभवपूर्ण थियो भन्ने कुरा स्वतः स्पष्ट हुन्छ। जहाँ याज्ञवल्क्यले शुक्ल यजुर्वेद, शतपथ ब्राह्मण, बृहदारण्यकोपनिषद् र याज्ञवल्क्य स्मृति ग्रन्थको रचना गरेका थिए। यतिमात्र होइन, राजा जनकको दरबारमा मैत्रेय तथा गार्गीजस्ती विदुषी महिला उपस्थित रहन्थिन्। जो कसैलाई पनि शास्त्रार्थमा निरुत्तर पार्न सक्थिन्। त्यहाँ आठवटै अंग टेढोमेढो भएको अष्टाबक्रजस्ता विद्वान् ऋषि थिए। जसले स्वयं राजा जनकलाई विद्वताबाट चकित पारेका थिए। प्राडा राजेन्द्र विमलले आफ्नो पुस्तकमा भगवान् गौतम बुद्ध बारम्बार मिथिलाको भ्रमण गरेको उल्लेख गरेका छन्। मिथिलाको उत्पत्ति प्रागैतिहासिक स्रोतहरूका अनुसार प्राचीनकालमा गंगा नदीको उत्तरी किनारामा किकट भन्ने एउटा प्रदेश थियो। जहाँ वैदिक धर्मले आकार ग्रहण गरेको थिएन। वैशालीमा समेत वैदिक धर्म थिएन। वेदहरूमा सबैभन्दा प्राचीन मानिने ऋग्वेदको रचना आर्यहरूले सरस्वती नदीको किनारामा बस्न थालेपछि गरेको मानिन्छ। ऋग्वेदको रचनाकालभन्दा धेरैपछि संगठित प्रारम्भिक राज्य वा जनपद र राजाहरू देखिन थालेको हो। यसै ऐतिहासिक प्रवाहमा गंगाको उत्तरी मैदानी भागमा विदेह र कुरु नामक दुइटा प्राचीन राजवंशहरू देखा पर्छन्। मैथिलीभाषीलाई मैथिल भनिएको हो। वास्तवमा मिथिलाको भौगोलिक क्षेत्रभित्र बसोबास गर्ने सबै मैथिल हुन्। तर, यो सोचलाई स्थापित गर्न सकिएको छैन। पौराणिक स्रोतहरूका अनुसार सरस्वती नदी सुक्न थालेपछि त्यसको किनारमा बसेका ऋग्वैदिक आर्यहरू त्यहाँबाट पलायन भएको बुझिन्छ। यसै मध्येको एउटा आर्य समूह माथव विदेधको नेतृत्वमा सदानिरा (गण्डकी नदी) पार गर्यो। पछि मिथिला र विदेहको नामबाट प्रसिद्धि पाउने क्षेत्रमा प्रवेश गर्यो। विदेधमाथवको नेतृत्वमा ऋग्वैदिक आर्यको यस यात्राबारे याज्ञवल्क्य रचित शतपथ ब्रह्मणमा विस्तारपूर्वक उल्लेख छ। यसरी विदेधमाथवबाट बस्ती आवाद गरिएकाले यसलाई विदेह राज्य भनिएको एउटा पौराणिक मत छ। विदेहको राजधानीलाई मिथिला भनियो। विदेधको अपभ्रंश विदेह हो भने माथवको मिथिला। एउटा अर्को पौराणिक मतअनुसार निमिका छोरा मिथि थिए। जसबाट मिथिला शब्दको उत्पत्ति भएको हो। अर्थात्, यिनै मिथि जनकका प्रथम वंश हुन्। जसका सन्ततिहरूले सन्ताउन्नौं पुस्तासम्म विदेहमाथि राज्य गरे। पौराणिक र मिथक ग्रन्थहरूको विश्लेषण र विवेचना गरेर एउटा अनुमानित निष्कर्षमा पुगेका भारतीय इतिहासकार हेमचन्दराय चौधरीका अनुसार जनकवंशको २२औं पुस्तामा सीताका पिता शिरध्वज जनक थिए। महाभारतमा पनि मिथिलाका राजा जनकको उल्लेख छ। पाण्डव र कौरबबीच भएको प्रसिद्ध महाभारत युद्धमा मिथिलाका राजा तत्कालीन जनक कौरबको पक्षबाट लडेका थिए। त्यतिबेलाका मिथिलाका राजा जनकवंशको ३४औं वा ३५औं पुस्ताका रहेको मत विद्वान्हरूले व्यक्त गरेका छन्। जनकवंशका आन्तिम राजा कराल थिए। जो बुद्ध जन्मिनुभन्दा सम्भवतः ४ सय वर्ष पहिले राज्य विप्लवमा जनताद्वारा मारिए। यो कुरा पौराणिक परम्परा तथा बौद्ध जातक कथामा पनि उल्लेख छ। ईसापूर्वको पाँचौं शताब्दीको पूर्वाद्र्धमा उत्तरी भारतको मगधमा अजातशत्रु नामका प्रसिद्ध राजा भए। आजातशत्रुको मूल उद्देश्य नै राज्यविस्तार थियो। अजातशत्रुको भयका कारण गंगाको उत्तरी मैदानमा रहेका आठवटा कमजोर जनपदले सुरक्षाका निम्ति बज्जी महासंघ गठन गरेका थिए। केही विद्वान्को मतमा यो संसारकै पहिलो गणतन्त्रात्मक प्रयोग थियो। जहाँ महासंघमा सामेल आठवटा राष्ट्रकुलले पालैपालो अध्यक्षता गर्थे। जनताको उपस्थितिमा सर्वसम्मत निर्णय गर्थे। यस महासंघभित्रको एउटा प्रतिष्ठित राष्ट्रकुल मिथिला पनि थियो। तर, यो बज्जी महासंघ अजातशत्रुको सामू धेरै टिक्न सकेन। केही वर्षपछि अजातशत्रुको आक्रमणमा बज्जी महासंघको पतन भयो। यसपछि मिथिला वा विदेह ईसाको पाँचौं शताब्दीतिर गुप्तकालमा तीरभुक्ति वा त्रिभुक्तिको नामबाट र त्यसपछि ११औं शताब्दीमा तिरहुत (नेपाली इतिहासमा तेह्रौँतं) को रूपमा कर्णाटवंशी शासन अधीन देखियो। कर्णाटहरूले सिमरौनगढलाई केन्द्र बनाएर शासन चलाएका थिए र उनीहरूलाई मिथिला नरेशको उपाधि पनि दिइएको थियो। मैथिल जीवन दर्शन मिथिलामा बसोबास गर्नेहरू मैथिल कहलिए। जसको भाषा कालान्तरमा मैथिली हुन गयो। प्रारम्भिक कालमा मिथिलाको भाषा मैथिली थिएन। संस्कृत र प्राकृत थियो। प्रारम्भिक जे जति साहित्यको रचना भएका छन् यिनै भाषामा भएको बुझिन्छ। बौद्ध साहित्य पनि यही भाषामा लेखिएका छन्। जसबाट के बुझिन्छ भने वेद सत्तामाथि बौद्ध दर्शनले प्रहार गर्न थालेपछि हिन्दूधर्म संकटग्रस्त अवस्थामा पुग्यो। मौर्यवंशको शासनकालसम्म त बुद्धधर्म उत्कर्षमा थियो। त्यसैले होला, मौर्यवंशपश्चात ईसापूर्व १८५ मा सत्ता हातमा लिनेबित्तिकै शुंगवंशका शासक ब्रह्मण राजा पुष्यमित्रले हिन्दू धर्मलाई पुनस्र्थापित गर्न विभिन्न प्रकारका ग्रन्थ लेख्न लगाएको देखिन्छ। जसमा बाल्मिकीय रामायण र मनुस्मृति प्रमुख हुन्। यसरी अध्यात्मिक भए पनि केही हदसम्म भौतिकवादी अवधारणालाई अँगालेका बुद्ध धर्मविरुद्ध मात्र होइन, अनिश्वरवादी सांख्य, मिमांसा, जैन, चार्वाक सबैमाथि प्रहार भयो। प्रहारबाट मिथिलाको जीवन दर्शन धारा नै अध्यात्मिक हुन गयो। जो आचार्य रजनिशको शब्दमा विज्ञानभन्दा धेरै टाढा थियो। भारतले सैयौं वर्षसम्म गुलामी भोगेको मूलकारण नै उनको पूर्वीय दर्शनमा रहेको यो अध्यात्मिक मत हो भन्ने विचार रजनिशको छ। कतिसम्म भने आठौंं शताब्दीमा शंकराचार्यले वेदलाई नमान्नेविरुद्ध हतियार नै उठाए र वेद मान्नलाई बाध्य पारे। उनी ३६ वर्षसम्म मात्र बाँचे तर वेदलाई पुनस्र्थापित गर्न जे भूमिका खेले त्यसैको फलस्वरूप शंकराचार्य नाम मात्र होइन हिन्दू धर्ममा पदवी बन्न पुग्यो। शंकराचार्यले वैदिक धर्मका चारवटा पीठ स्थापित गरे। यी पीठहरूका प्रमुखहरूलाई जगतगुरु शंकराचार्य भनिन्छ भने प्रथम शंकराचार्यलाई आदिगुरु भनिन्छ। जुन वेदको विरुद्धमा बुद्ध मत र सत्ताले मिथिलामा वर्चस्व स्थापित गरेको थियो, त्यसलाई शंकराचार्यले पुनस्र्थापित गर्न भरमग्दुर प्रयास गरेको देखिन्छ। यद्यपि छैटौं शताब्दीदेखि नवौं शताब्दीसम्म मिथिला पालवंशको अधिनमा रहेको बेला बौद्ध धर्म राज्यधर्म नै थियो। नवौंदेखि एघारौं शताब्दीसम्म सेनवंशको शासनकालमा बौद्ध धर्मलाई विस्थापित गरी हिन्दू धर्म पुनः स्थापित गरेको देखिन्छ। एघारौंदेखि चौधौं शताब्दीसम्म मिथिलामा कर्णाट वंशको शासन थियो। जसको राजधानी हाल बारा जिल्लाको सिम्रोनगढ थियो। तेह्रौं शताब्दीको पूर्वाद्र्धमा दिल्लीका सुल्तान गयासुद्दीन तुगलकले समृद्ध सिम्रौनगढ ध्वस्त पारेपछि मिथिला टुहुरो हुन गयो। यद्यपि रेन्टपेयिङ किंगको रूपमा ओइनबार वंशले दुई सय वर्ष शासन नगरेका भने होइनन्। भारतमा मुगल शासक जलालुद्दीन अकबरको शासनकालमा भारतीय क्षेत्रको रूपमा तिरहुत सुबाको नापी गराएपछि मिथिलाको औपचारिक विभाजन भएको थियो। नेपालीय मिथिलाञ्चल मेचीदेखि सदानिरा (गण्डकी) सम्म सीमित हुन पुग्यो। पौराणिक र बौद्ध परम्परमा समेत मिथिलाको सीमा पूर्वमा कोसी, पश्चिममा सदानीरा, उत्तरमा हिमालय (चुरे) र दक्षिणमा गंगा भनिएको छ। यहाँ मेची किन भनियो भने स्रोतहरूका अनुसार पुरातनकालमा कोसी र मेची नजिक बग्ने गथ्र्यो। प्राकृतिक परिवर्तनका कारण यो हालको ठाउँमा बग्न थालेको हो। मैथिल जीवनधारा मैथिलीभाषीलाई मैथिल भनिएको हो। वास्तवमा मिथिलाको भौगोलिक क्षेत्रभित्र बसोबास गर्ने सबै मैथिल हुन्। तर, यो सोचलाई स्थापित गर्न सकिएको छैन। प्रदेश नं १ मा रहेका झापा, मोरङ र सुनसरीलाई मिथिलाञ्चलमा राख्ने कि नराख्ने भन्ने प्रश्न पनि त्यतिकै घतलाग्दो छ। किनभने अहिले पनि यस प्रदेशका तीन जिल्लामा रैथानेले धेरै बोल्ने भाषामध्येको एक मैथिली हो। तर, उक्त प्रदेशको जीवन दर्शनलाई मैथिलयोग्य बनाउन सकिएको छैन। कतिसम्म भने भाषा आयोगले दुई वर्ष पहिले राज्यभाषाको रूपमा मैथिलीलाई मान्यता दिन सिफारिस गरिसकेपछि पनि प्रदेश सरकारले गरेको छैन। यस प्रदेशका मोरङ, सुनसरी र झापा जिल्लामा मैथिली भाषाभाषीको बसोवास छ। केही उदयपुरमा पनि छन्। मैथिली जीवन धारालाई सबैभन्दा बढी प्रभावित पार्ने भाषा नै लागू नभएपछि सांस्कृतिक रहनसहन र संस्कारले प्रतिकूलता व्यहोरिरहेको छ। किनभने कुनै पनि समुदायको अस्तित्व रक्षामा उसको भाषा, संस्कृति, संस्कारले प्रमुख भूमिका खेलेको हुन्छ। त्यसलाई क्रमबद्ध रूपमा पठनपाठन र लिपिबद्ध गरिएन भने लोप हुने सम्भावना बढी हुन्छ। प्रदेश नं १ मा मैथिल जीवनधारा संकटग्रस्त अवस्थामा पुग्नुको मूलकारण यही हो।"
पाँचथर कांग्रेसको कार्यालयमा तालाबन्दी,"फिदिम : नेपाली कांग्रेस पाँचथरको कार्यालयमा तालाबन्दी गरिएको छ। टिकट बाँडफाँटको बिषयमा असन्तुष्ट बनेका कांग्रेस कार्यकर्ताले तालाबन्दी गरेका हुन्। मनोनयनपत्र दर्ता गर्ने दिनसम्म उम्मेदवारको टुंगो नगरेको भन्दै आक्रोषित कार्यकर्ताले तालाबन्दी गरेका हुन्। पार्टी नेतृत्वले मनोमानी ढंगले टिकट बाँडफाँट गर्न खोजेको भन्दै आक्रोश व्यक्त गरेका छन्। पार्टी नेतृत्वले कार्यकर्ताको भावनाविपरीत काम गरिरहेको छ, कांग्रेस प्रदेशसभा कका क्षेत्रीय सचिव सुन्दर आचार्यले भने, नेताको कदम नसच्चिए पार्टी दुर्घटनामा पर्ने देखिन्छ। विवाद चर्किदै गएपछि अहिलेसम्म कांग्रेसले पाँचथरका कुनै पनि स्थानीय तहका लागि उम्मेदवारको टुंगो लगाउन सकेको छैन।"
सिकाइमा कथाको सिसमहल,"छोटो समयमा पढिने विधा हो कथा। घटित घटना वा सम्भावित घटनासँग त्यस परिवेशमा सम्बन्धित पात्र र पात्रको भोगाइका आरोह र अवरोहसँगै कथामा उत्कर्ष थपिँदै जाने र सुखद वा दुखद ढंगले समापन हुन्छ। कथालाई सत्य घटना वा घटित विषयको उद्घाटन आदि विभिन्न ढंगले परिभाषित गरिएका छन्। कथा समाजमा घटेका वा दैनन्दिनका घटनासँग सम्बद्घ हुन्छन्। त्यसो त कतिपय स्वैरकल्पनामा आधारित कथाहरू (जस्तै दन्त्य कथा, लोककथा) पनि हुन्छन्। तर कल्पनामा आधारित ती कथाभित्र अनुबन्धन भएर आएका पात्र र तिनका दिनचर्यामा धेरै व्यावहारिक तथा घटित घटनाहरूको संश्लेषण रहन्छ। त्यसकारण कथा सामाजिक व्यावहारिक जीवनकै प्रतिविम्ब हो। लोकजीवनबाट लोककथाका रूपमा विकसित कथाले विभिन्न स्वरूप ग्रहण गर्दै आएको छ। लोकले गाइरहेका गीतमा आन्तरिक र बाह्य लयको संयोजन भएर आधुनिक गीत विकास भएजस्तै लोककथाबाट आधुनिक कथाको विकास भएको पाइन्छ। श्रुति परम्परामा रहँदा लोककथाहरू लोक भाषा, लवज र स्थानीयताको रंगमा थिए। लेख्य परम्परामा आएपछि परिमार्जित तथा परिष्कृत शब्दहरूको प्रयोग हुन थाल्यो। परिवर्तनको शैलीमोहले आख्यान लेखनको ढाँचामा सामान्य फेरबदल ल्यायो। यद्यपि कथाले उद्घाटन गर्ने घटना र पात्रले बोक्ने चरित्र, परिवेश, द्वन्द्व र त्यसको उत्तारचढाव तथा समापन जस्ता आधारभूत तत्त्वहरू सबै उही हुन्। समाजमा बाउबा र आमा भन्ने शब्द परिवर्तन भएर बाबा, ड्याडी, ममी भए। यस्तै कथाका प्रस्तुति ढाँचा र पात्रका नाममा परिवर्तन आएका छन्। विज्ञान र प्रविधिको विकासले जनजीवनका अथवा भोगाइमा वा व्यवहारमा आएका परिवर्तन कथामा विन्यास हुँदै जाँदा घटना र चित्रणमा अन्तर देखिनु स्वाभाविकै मान्न सकिन्छ। यस लेखमा कथाकै विषयमा गहन चर्चा गर्नुभन्दा पनि बालकथा कसरी बालबालिकाको सिकाइको सशक्त माध्यम बन्न सक्छ भन्नेतर्फ लक्षित छ। पञ्चतन्त्रको लेखन सिकाइमा कथाको प्रयोग महिला रोप्य नगरका राजा अमरशक्तिका तीन छोरा शिक्षाबाट भागे। धेरै माया र सुविधाका कारण उनीहरू शिक्षा आर्जन गर्ने मार्गबाट टाढिए। आधारभूत शिक्षाको अवधि कटेपछि राजा स्वयं चिन्तित भए। अज्ञानी छोरा अब भविष्यमा कसरी कुशल राजा भएर जनतालाई सुशासन दिन सक्छन् ? भन्ने चिन्ताले राजालाई सतायो। उनी पण्डित विष्णु शर्माकहाँ पुगे र चिन्ता जाहेर गरे। राजकुमारहरूले बाल्यकालदेखि सिक्नुपर्ने कुरा धेरै थिए। त्यो समय गुज्रेको छ यद्यपि म ती आवश्यक कुरा सिकाउने उपाय सोच्छु। केही महिनापछि म भेट्न आउँला। पण्डितले जवाफ दिए। केही महिनापछि पण्डित योजनासहित पुगे। मित्र भेद, मित्र सम्प्राप्ति, काकोलूकीय, लब्धप्रणांश र अपरिक्षितकारक गरी उनले लेखेका कथाहरू पाँच खण्डमा विभाजित थिए। नाम पनि पञ्चतन्त्र भयो। ती कथाका पात्र मानवेत्तर, मानव र मिश्रित गरी तीन किसिमका पात्र छन्। कथा निकै आकर्षक छ। तर, ती कथाले अर्थशास्त्र, समाजशास्त्र, राजनीतिशास्त्र, कूटनीति, युद्धनीति, समाजसेवा, धर्म, संस्कृति, शान्ति, सौहार्दता आदि सिकाउँछ। जीवनको बाल्यकाल त्यसै बिताएका राजकुमारहरूलाई पण्डितले एकीकृत पाठ्यक्रम पाठ्यपुस्तकजस्तो बनाएर कथा सुनाए। गुमेको समयमा आर्जन गर्ने सिकाइसमेतलाई पूरण गर्दै विद्धान् बनाए भन्ने प्रसंग छ। नेपालमा सन् १९९० पछि सबैका लागि शिक्षाको अभियान सञ्चालन भयो। त्यस अभियानअन्तर्गत विष्णु शर्माले शिक्षा दिएका राजकुमारजस्ता धेरै विद्यालय उमेर नाघेका बालबालिकालाई तीन वर्षको अनौपचारिक स्वरूपको लचक विद्यालय कार्यक्रम सञ्चालन गरे। जसमा पाँच वर्ष अर्थात् पाँच कक्षा पूरा गरेबराबर बनाउने मोडेल ल्याइएको थियो। वास्तवमा त्यो त्यही विष्णु शर्माको पञ्चतन्त्रीय मोडेल थियो। त्यसले कतिको काम गर्यो फरक खोजी र समीक्षाको विषय होला। तर, त्यो मोडेललाई आकर्षक बनाउन पण्डित शर्माले बनाएको कथाको स्वरूप वा अन्य कुनै विधागत आवरण भने ल्याइएन। परिणामतः उही घोक्ने र लेख्ने कामले प्राथमिकता पायो। बालकथाले सिकाइलाई प्रभावकारी बनाउने मात्र होइन, सिकाइको गतिलाई पनि बढाउँछ। विशेषगरी पूर्वप्राथमिक तह, प्रारम्भिक बालविकासदेखि कक्षा पाँचसम्मका बालबालिकाका लागि गीत, कविता, खेलजस्तै कथा सिकाइको एक भरपर्दो र प्रभावकारी माध्यम बन्न सक्छ। पूर्वप्राथमिक तथा प्राथमिक तहमा कथाको प्रयोगले बालबालिकाको सुनाइ सीप विकास हुने र मष्तिष्क विकास हुने हुन्छ। जसका कारण कल्पना गर्ने क्षमता विकास हुने, सञ्चार गर्ने क्षमताको विकास हुने साथै सामाजिक सीप सिक्ने काम हुन्छ। यस्तै, जिज्ञासु बन्ने, तर्क गर्ने क्षमता विकास हुने, स्मृति तीखो हुने, सिकाइ स्थानान्तरणमा सहयोग पुग्ने हुन्छ। यसका अतिरिक्त नयाँ शब्द तथा विषयको ज्ञान सीप हासिल हुन्छ। बालबालिकाले कथा भन्ने सीप अनुकरण गर्छन्। परिणामतः विषयवस्तुको संगठन गर्ने, शब्दको मर्मअनुसार प्रस्तुतीकरण गर्नेजस्ता सीप धारण हुन जान्छ। कथानकभित्र प्रयुक्त रस तथा घटना, त्यसको श्रुतिमाधुर्यका कारण गणित र विज्ञानजस्ता विषयका ज्ञानसमेत सहज तरिकाले ग्रहण गर्न सक्छन्। बालकथालाई कसरी सिकाइको माध्यम बनाउने ? बालकथा लेखनसम्बन्धी तर्क : कथालाई सिकाइको माध्यम बनाउने कुरा गर्दा दुई प्रकारका तर्क उठ्ने गर्छन्। पहिलो, बालबालिका पाठ्यविषय र पुस्तक घोकेर हैरान भएका हुन्छन्। त्यसैसँग सम्बन्धित कथा लाद्नु भनेको झन् हैरानी थोपर्नु हो। त्यसकारण उनीहरूका लागि आनन्ददायी मनोरञ्जन दिने कथा लेखिनुपर्छ। दोस्रो, बालबालिकाका लागि विषयवस्तु प्रधान कथा लेखिनुपर्छ। त्यसो भए मात्र उनीहरूका लागि उपयोगी हुन्छ। यी दुवै अतिवादी तर्क हुन्। यी तर्कभित्र बालकथा र यसको उपयोगिताको मर्म छैन। बालबालिकाले अध्ययन गर्ने विषयवस्तु जीवन र जगत्बाहिरका छैनन्। यदि त्यस्तो पाठ्यक्रम बनेको रहेछ भने त्यो पूर्ण गलत हुन्छ। त्यसकारण पाठ्यक्रममा उल्लेखित विषयवस्तुलाई लिएर आनन्ददायी सुरुचिपूर्ण कथा लेख्न सकिन्छ। हास्यास्पद पूर्वाग्रह ः केही शिक्षक र अभिभावकमा अझैं पनि बालसाहित्यका विषयमा केही हास्यास्पद पूर्वाग्रह देखिन्छन्। हाम्रा विद्यार्थी पाठ्यपुस्तकको अध्ययनमा यति व्यस्त छन् कि उनीहरूलाई कथा कविता पढ्ने समय नै हुँदैन। मेरो बच्चा यति व्यस्त छ कि उसलाई गृहकार्य गर्दा र विद्यालयको पुस्तक पढ्दापढ्दा कथा, कविता हेर्ने पढ्ने समय नै हुँदैन (अभिभावकको प्रतिक्रिया) पढाइ र सिकाइको अन्तरबोध नगरेसम्म यो हास्यास्पद धारणाबाट बाहिर जान सकिँदैन। आवश्यक ज्ञान, सीप र अर्थपूर्ण धारणाबिनाको अक्षर घोकाइ र लेखाइले बालबालिकाको सिर्जनशीलता मार्छ। सिर्जनशीलता मार्नु भनेको आन्तरिक क्षमता सकिनु हो भन्ने कुरा बुझ्न ढिलो भइसकेको छ। कथाको स्रोत ः हाम्रो बजारमा पूर्णतया पाठ्यक्रममा आधारित कथा छैनन्। त्यस किसिमको कथा लेख्न सहज पनि छैन। यद्यपि सम्बन्धित निकायले चाहने हो भने असहज पनि छैन। हालको अवस्थामा कथालाई सिकाइ सहजीकरणको माध्यम बनाउन दुई काम एकसाथ गर्नुपर्छ। पहिलो, हाल उपलब्ध कथाहरूलाई छनोट गरी बालबालिकाको सिकाइ र सहक्रियाकलापमा उपयोग गर्ने। दोस्रो, पाठ्यक्रममा आधारित कथाको लेखन गराउँदै जाने। यसका लागि उपयुक्त कथा छनोट गर्ने सीप विद्यालय र अभिभावकमा हुनुपर्छ। विद्यालयले छनोट गर्ने कथाले सिकाइमा सहक्रियाकलाप गराउन सहयोग पुर्याउँछ। अभिभावकले छनोट गरेका कथाले बालबालिकालाई असल संस्कार, ज्ञान, सीप दिने हुन्छ। प्रौढहरूले बालबालिकालाई अनुशासनमा राख्न लेखिने उपदेशलाई राम्रो बालकथा ठान्नु हुँदैन। जुन कथामा बालरस छैन, आनन्द छैन, जिज्ञासाले खेल्ने मैदान छैन, अनुमान र तर्क गर्ने स्थान छैन। त्यसले अपेक्षाकृत सिकाइ गराउँदैन। सहक्रियाकलापका लागि सुनाइने कथाका लागि अभिभावक, बजार, पुस्तकालय, शिक्षक तथा सहजकर्ता स्वयं कथाका स्रोत हुन सक्छन्। यी बाहेक आजको डिजिटल युगमा युट्युब र गुगलमा पनि मिल्दा कथा भेटिन सक्छन्। खाँचो केवल बुझाइ र इच्छाशक्तिको हो। समापन ः आख्यान यस्तो विधा हो जसले बालबालिकालाई अप्रत्यक्ष तरिकाले जीवन र जगत्सँग साक्षात्कार गराउँछ। महाकवि देवकोटाले भनेझैं यो यस्तो आँखीझ्याल हो जसबाट सारा संसार चियाउन सकिन्छ। संसार चियाउनु भनेको ज्ञानको क्षितिज फराकिलो पार्नु हो। सिकाइमा यसको प्रयोगले सिकाइलाई मनोरञ्जनपूर्ण बनाउँदै अपेक्षित उपलब्धि पूरा गर्न सहयोग गर्न सक्छ। बालबालिकाको स्तरअनुसारको चित्रकथा, कथा छनोट गरी विद्यालयमा पढ्ने र प्रयोग गर्ने, घरमा अभिभावकले बालबालिकालाई उपलब्ध गराइदिने कार्यले यसको प्रयोग र उपादेयता बढाउने छ। प्रकाशकहरूले बालबालिकाहरूको अवस्था र उमेरअनुसार हुने गरी मुद्रण अक्षरको आकार, चित्रको व्यापकता, रङ एवं कलाको संयोजन गरी प्रकाशन गर्नुपर्छ। त्यसो हुन सके आख्यान सिकाइ सहजीकरणका लागि उपयोगी र सार्थक विधा बन्ने छ। सरकारका उपसचिव खनाल बालसाहित्यकार हुन्।"
स्थानीय तह निर्वाचन : यसपटक वैदेशिक सहयोग शून्य,"काठमाडौं : निर्वाचन आयोगले स्थानीय तह निर्वाचनमा सुरक्षाकर्मीको प्रयोजनका लागि गाडी उपलब्ध गराइदिन छिमेकी भारतसँग आग्रह गरेको थियो। तर, एउटा पनि गाडी आएन। अरू देश र दातृ निकायबाट समेत यसपटक केही सहयोग नआएको आयोगले जनाएको छ। २०७४ को चुनावमा भने गाडीदेखि निर्वाचन सामग्रीसम्म वैदेशिक सहयोगमा प्राप्त भएका थिए। आयोगका सहायक प्रवक्ता सूर्यप्रसाद अर्यालका अनुसार त्यतिबेला भारतले ८६ वटा सवारीसाधन दिएको थियो। भारतले पिकअप, स्कार्पियो जिप, कार, मिनिबस, माइक्रोबस, मोटरसाइकल र स्कुटर अनुदान दिएको उनले बताए। अर्थात् भारतबाट करिब ९ करोडको सहयोग आएको थियो। यस्तै, चीनले २७ हजार ५ सय थान कैँची, २७ हजार ५ सय थान क्याल्कुलेटर र त्यत्ति नै संख्यामा पञ्चिङ मेसिन अनुदान दिएको थियो। चीनले ५५ हजार थान रबर म्याट, ५५ हजार थान स्केल, ५५ हजार जेल पेन (कालो र रातो) उपलब्ध गराएको थियो। त्यतिबेला यूएनडीपीले ९ सय थान ल्यापटप, ९९ सय थान कप्युटर प्रिन्टर र कार्टिग्रेज सहयोग गरेको थियो। आयोगले यसपटक पनि विभिन्न दातृ निकाय र मित्र राष्ट्रसँग चुनावी सामग्री सहयोग मागे पनि कतैबाट कुनै सहयोग भएन। दातृ निकाय र मित्र देशहरूले सहयोगका लागि उत्सुकता नदेखाएको आयोग प्रवक्ता शालिग्राम शर्मा पौडेलले जनाए। आयोग स्रोतका अनुसार १९ वटा मुलुक तथा दातृ निकायसँग आयोगले सहयोग मागेको थियो। आयोगले अर्थ मन्त्रालयमार्फत स्वेच्छिक सहयोग गर्न आग्रह गरेको थियो। यसपटक स्थानीय निर्वाचन भएकोले पनि मित्र राष्ट्रहरूको सहयोगलाई प्राथमिकतामा नराखेको हुन सक्ने आयोग प्रवक्ता पौडेलले बताए। यसपटक कुनै वैदेशिक सहयोग छैन, उनले भने, अर्थ मन्त्रालयमार्फत सबै डोनर एजेन्सीहरूसँग निर्वाचनको मिति तोकिएपछि सहयोग माग्न जुम मिटिङ नै गरेका थियौं। विदेशी दातृ निकाय र मित्र राष्ट्रले निर्वाचनमा आर्थिक तथा जिन्सी सहयोग गर्न इन्ट्रेस्ट नदेखाएको उनले बताए। वैदेशिक सहयोग नआएपछि सरकारले दिएको स्रोत साधनको प्रयोग गरी चुनाव गर्नुपर्ने अवस्था आएको प्रवक्ता पौडेलले बताए। त्यसैले यसपटक आयोगले यसपटक सवारीसाधन खरिद गरेको छैन। एउटा साइकल पनि किनेका छैनौं, पौडेलले भने, थोत्रामोत्रा कम्प्युटर मर्मत गरेर चलाएका छौं। फर्निचर किनेका छैनौं। निर्वाचन आयुक्त रामप्रसाद भण्डारीले छोटो समय राखेर निर्वाचनको मिति तोकिएको र विश्वव्यापी कोरोनाका कारण सहयोग जुट्न नसकेको बताए। आयोगलाई अहिलेको निर्वाचनमा एककौडी पनि विदेशी सहयोग प्राप्त भएको छैन, भण्डारीले भने, हाम्रो निर्वाचनको अवधि छोटो भयो। १२० दिन त निर्वाचन अवधि नै तोकिनुपर्ने हो। हामीले पनि सबैसँग सम्पर्क पनि गर्न पाएनौं। कोभिडको कारणले विश्व नै संकटमा परेको उल्लेख गर्दै भण्डारीले भने, यस्तो बेलामा कसले सहयोग गर्छ ? आफू नै कसरी सर्भाइब हुने भन्ने अवस्था छ। वैदेशिक सहयोगभन्दा संविधान ठूलो रहेको आयुक्त भण्डारीले बताए।"
पोखराको मेयरमा गठबन्धनविरुद्ध कांग्रेस नेताको वागी उम्मेदवारी,"पोखरा : पोखराको मेयरमा कांग्रेस नेताले वागी उम्मेदवारी दिएका छन् । कांग्रेसको पोखरा नगर समितिका पूर्वसभापति विमलबहादुर कार्कीले भर्खरै उम्मेदवारी दर्ता गराएका हुन् । नेपाली कांग्रेस नेतृत्वको सत्ता गठबन्धनबाट नेकपा (एकीकृत समाजवादीका) धनराज आचार्यलाई मेयरको उम्मेदवार बनाउने निर्णय भइसकेको छ । त्यसकै विरुद्धमा कांग्रेसका युवा नेता कार्कीले वागी उम्मेदवारी दर्ता गराएका हुन् । 'हाम्रो सभापति शेरबहादुर देउवाले कांग्रेसका मतदातालाई हँसिया हतौडामा भोट हाल लगाउने, कलममा भोट हाल्न लगाउन गर्न लाग्नुभयो, मैले त्यसैको विरुद्धमा उम्मेदवारी दिएको हुँ,'कार्कीले अन्नपूर्ण पोस्टसँग भने, 'कुनै हालतमा मेरो उम्मेदवारी फिर्ता हुँदैन, फिर्ता हुने गरी उम्मेदवारी दिएको होइन ।'"
पोखराको मेयरमा स्वतन्त्रबाट लेखक पौडेलले गराए उम्मेदवारी दर्ता,पोखरा : पोखरा महानगरपालिकाको मेयरमा लेखक गनेस पौडेलले स्वतन्त्र उम्मेदवारी दर्ता गराएका छन् । अटेरी अभियान सुरु गरेका पौडेलले अप्सरा अधिकारीको प्रस्ताव र सरोज जिसीको समर्थनमा उम्मेदवारी दर्ता गराएका हुन् । वैशाख ३० गते हुने स्थानीय निर्वाचनका लागि आइतबार र सोमबार उम्मेदवारी दर्ताको तालिका छ । अहिलेसम्म पोखरा महानगरपालिका मेयरमा पौडेलको मात्रै उम्मेदवारी दर्ता भएको हो । पोखरा २६ मा नारायण लामिछानेले वडाध्यक्षमा स्वतन्त्र उम्मेदवारी दिएका छन् । अहिलेसम्म दर्जनभन्दा बढीको उम्मेदवारी दर्ता भइसकेको मुख्य निर्वाचन अधिकृतको कार्यालयका सूचना अधिकारी नील पनेरुले जानकारी दिए । अटेरी अभियानकै सुजन कार्कीले पोखरा १४ को वडाध्यक्षमा उम्मेदवारी दर्ता गराएका छन् । मेयरमै अर्का उम्मेदवार विमलबहादुर कार्कीले पनि मनोनयन दर्ता गराएका छन् । लेखक गनेस झै कार्की पनि पोखरा १४ कै बासिन्दा हुन् ।
दार्चुलाका सबै पालिकामा एमालेले टुंग्यायो उम्मेदवार,काठमाडौं : नेकपा एमालेले दार्चुलाका सबै पालिकामा वैशाख ३० गते हुने स्थानीय तह निर्वाचनका लागि उम्मेदवारको टुंगो लगाएको छ। एमालेको प्रदेश कमिटीले जिल्लाका पालिकामा लड्ने उम्मेदवारको टुंगो लगाएको हो। आज सबै पालिकाका उम्मेदवारको टुंगो लगाएर सोमबार मात्र उम्मेदवारी दर्ता गर्ने तयारी एमालेको छ। एमाले दार्चुलाका पालिका उम्मेदवार प्रमुख र उपप्रमुखहरु महाकाली नगरपालिका प्रमुख : शेरसिंह धामी उपप्रमुख : दुर्गा बिष्ट शैल्यशिखर नगरपालिका प्रमुख : विजयसिंह धामी उपप्रमुख : शान्ति खडायत ब्यास गाउँपालिका प्रमुख : मंगलसिंह धामी उपप्रमुख : चन्द्रा देवी धामी लेकम गाउँपालिका प्रमुख : परमानन्द जोशी उपप्रमुख : माधवी जोशी अपीहिमाल गाउँपालिका प्रमुख : धर्मानन्द मन्याल उपप्रमुख : उर्मिला बोहरा नौगाड गाउँपालिका प्रमुख : प्रेमसिंह धामी उपप्रमुख : गौरीदेवी ठगुन्ना मार्मा गाउँपालिका प्रमुख : देवसिंह महर उपप्रमुख : कमला बिष्ट पन्त मालिकार्जुन गाउँपालिका प्रमुख : हिरासिंह धामी उपप्रमुख : गोमती भट्ट
पाल्पामा एमालेले सबै पालिकामा टुंग्यायो उम्मेदवार,"तानसेन : नेकपा एमाले पाल्पाले १० वटै पालिकाका प्रमुख, उपप्रमुखको उम्मेदवारको नाम टुङ्गो लगाएको छ। एमाले पाल्पाले पालिका प्रमुख तथा उप प्रमुखहरुमा केही उमेदवार निर्वाचित र केही नयाँ रहेका छन्। तानसेन नगरपालिकाको प्रमुखमा पाटी अध्यक्ष धनेन्द्रराज घिमिरे, उप प्रमुखमा शशी श्रेष्ठ लाई उमेदवार बनाएको छ। उपप्रमख श्रेष्ठ हाल तानसेन नगरपालिकाको कार्यपालिका सदस्य रहेकी थिइन्। बगनासकाली गाउँपालिकाको अध्यक्षमा सरस्वती चिदी दर्लामी, उपाध्यक्ष हरी प्रसाद पाठक उमेदवार बनाएको छ। अध्यक्ष पदकी उमेदवार चिदी गाउँ पालिकाको उपाध्यक्ष पदमा कार्यरत थिइन्। रिव्दीकोट गाउँपालिको अध्यक्षमा वर्तमान गाउँपालिका अध्यक्ष नारायण बहादुर जिसी, उपाध्यक्ष लक्ष्मी खनाल लाई उमेदवार बनाएको छ। दुबै उमेदवार लाई एमाले पाल्पाले निरन्तरता दिएको हो। तिनाउँ गाउँपालिकाको अध्यक्षमा प्रेम श्रेष्ठ, उपाध्यक्षमा सावित्रा राना लाई उमेदवार बनाएको । तिनाउँमा दुबै पदमा एमालेले नयाँ उमेदवार छनौट गरेको छ निस्दी गाउँपालिकाको अध्यक्षमा मुक्त बहादुर सारु, उपाध्यक्षमा तिरण श्रेष्ठ लाई उमेदवार बनाएको छ। अध्यक्ष सारु २०७४ सालमै अध्यक्षमा निर्वाचित भएका व्यक्ति हुन भने तिरण नयाँ उमेदवार हुन्। रम्भा गाउँपालिकाको अध्यक्षमा बर्तमान अध्यक्ष विष्णु प्रसाद भण्डारी, उपाध्यक्षमा राधादेवी श्रेष्ठ लाई नै पुन दोहोर्याएको छ। रैनादेवी छहरा गाउँपालिकामा अध्यक्ष राम बहादुर राउत, उपाध्यक्षमा गिता घिमिरे, रामपुर नगरपालिकाको प्रमुखममा शिव अर्याल, उप प्रमुखमा दुर्गा देवी राना लाई उमेदवार छनौट गरिएको नेकपा एमाले पाल्पाका सचिव रामजी पोखरेलले बताए। पाल्पामा २०७४ सालको स्थानीय निर्वाचनमा ६ प्रमुख ७ उप प्रमुखम ४१ वडामा नेकपा एमाले, ४ प्रमुख ३ उप प्रमुख र ३६ वडामा नेपाली काग्रेस र ४ वटा वडामा नेकपा माओवादी केन्द्रले विजय हासिल गरेको थियो। गठवन्धनले २०७४ सालमा विजयी वडाहरुका सम्वन्धित दलले नै उमेदवारी दिने, एमालेले जित हासिल गरेका वडाहरुमा सिट बाँडफाँटको अन्तिम तयारीमा जुटेका छन्। पाँच दलीय गठबन्धनले कांग्रेसलाई १० स्थानीय तहमध्ये ६ वटा, नेकपा माओवादी केन्द्रलाई २ वटा नेकपा (एकीकृत समाजवादी)लाई २ वटा पालिका प्रमुख पदमा सहमति गरेका छन्। एमाले पाल्पाले सबै पालिका बैशाख १२ गते उमेदवार मनोनय दर्ता गर्ने जनाएको छ।"
धनगढीको मेयरमा स्वतन्त्र उम्मेदवार गोपाल हमालले गराए मनोनयन दर्ता,"धनगढी : गठबन्धनमा भागबन्डामै रस्साकस्सी भइरहेका बेला धनगढी उममहानगरको मेयरमा स्वतन्त्र उम्मेदवार गोपाल हमालको उम्मेदवारी परेको छ। आइतबार धनगढी बजारमा बाजागाजा र र्यालीसहित हमालले मुख्य निर्वाचन अधिकृतको कार्यालय पुगेर मेयरमा मनोनयन दर्ता गराएका हुन् । धनगढी उपमहानगरको मेयरमा हमालको पहिलो उम्मेदवारी परेको हो । मनोनयनका लागि ठूला दलहरुले वैशाख १२ गतेको समय लिएका छन्। 'धनगढीको मेयरमा हमालको उम्मेदवारी पहिलो हो,' क्षेत्रीय निर्वाचन कार्यालयका प्रमुख प्रेमराज भट्टले भने । मनोनयन दर्ता पछि पत्रकारहरुसँग संक्षिप्त कुराकानी गर्दै हमालले नगरबासीको चाहनाअनुसार आफूले उम्मेदवारी दिएको बताए । '१८ वर्षसम्म सर्वदलीय संयन्त्रका नाममा मिलिजुली स्थानीय तहहरु चलाइए, अहिले पनि गठबन्धनको नाममा मिलिजुली खाने काम भइरहेको छ । नेताहरुले गठबन्धन गरेपनि जनतामा त्यसको कुनै उत्साह छैन,' उनले भने । उनले गठबन्धन देशको विकासका लागि हुनुपर्नेमा मिलिजुली सत्तामा पुग्न र त्यसपछि भ्रष्टाचार गर्नका लागि भएको आरोप लगाए । 'देश बनाउन गठबन्धन भएको भए जनतामा खुसी हुन्थ्यो, तर मिलेर खानका लागि भएको गठबन्धनले जनतामा निरासा छाएको छ,' उनले भने । हमालले धनगढी उपमहानगरको मेयर पदमा दोस्रो पटक स्वतन्त्र उम्मेदवारी दिएका हुन् । व्यवसायमा प्रतिष्ठा कमाएका हमाल २०७४ सालको स्थानीय तह निर्वाचनमा धनगढी उपमहानगरको मेयरमा अहिलेका मेयर नृपबहादुर ओडसँग पराजित भएका थिए । वड १४ हजार तीन सय २४ मत ल्याएर विजयी भएका थिए । हमालले ११ हजार पाँच सय २७ मत ल्याएर निकटतम प्रतिद्वन्दी भएका थिए । त्यतिबेला धनगढीमा माओवादीका उम्मेदवार तेस्रो र एमालेका उम्मेदवार चौथो भएका थिए। वैशाखमा ३० गते हुने स्थानीय तह निर्वाचनका लागि निर्वाचन आयोगले ११ र १२ गते मनोनयन दर्ताको समय तोकेको छ । गठबन्धनबाट नेपाली कांग्रेस, नेकपा माओवादी केन्द्र र नेकपा एकीकृत समाजवादीले १२ गते २:५० बजेसम्म समय माग गरेका छन् भने नेकपा एमालेले पनि १२ गते दिउँसो ११:५० बजेको समय मागेको निर्वाचन कार्यालयले जनाएको छ । यसपाली धनगढी उपमहानगरमा भने गठबन्धन हुने भएको छ । नेपाली कांग्रेसबाट नृपबहादुर वड नै दोहोरिने भएका छन् भने नेकपा एमालेले रणबहादुर चन्दलाई मेयरको टिकट दिएको छ । को हुन हमाल ? गोपाल हमाल धनगढी उपमहानगरका लागि चितपरिचित व्यवसायिक अनुहार हो । धनगढीको व्यापारिक क्षेत्रमा प्रतिष्ठा कमाएका हमाल कैलाली उद्योग वाणिज्य संघको अध्यक्ष भएका बेलादेखि नै चर्चा छन् । २०६४ सालमा कैलाली उद्योग वाणिज्य संघका अध्यक्ष रहेका उनले सुदूरपश्चिम महोत्सवको सुरुवात गरेर सुदूरपश्चिम चिनाउने प्रयास गरेका थिए । सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडि प्रथा छ, सामाजिक कुरिति छन्, दलित गैरदलितमा भेदभाव छ भनेर नकारात्मक कुरामा पहिचान बनाएको सुदूरपश्चिमलाई उनले सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए । उनको पालामा सुन्दर सुदूरपश्चिम अभियान सञ्चालन भएको थियो । सुदूरपश्चिमका सम्भावनाका एक हजार तस्बिरहरु देशव्यापीरुपमा प्रदशनीमा लगिएपछि सुन्दर सुदूरपश्चिम अभियान चर्चामा आएको थियो । त्यसैले उनलाई सुन्दर सुदूरपश्चिमका अभियन्ता (परिकल्पनाकार) पनि भनिन्छ । उनकै पालामा देशको कार्यकारी प्रमुखलाई सुदूरपश्चिम महोत्सवमा बोलाएर २१ किलोको माला लगाउने र २१ बुँदे मागहरु राख्ने अभियान पनि चलेको थियो । त्रिभुवन अन्तराष्ट्रिय पछिको देशकै लामो धावनमार्ग भएको धनगढी विमानस्थल बनाउन नीजि क्षेत्रको तर्फबाट एक पैसें अभियान चलाएका उनलाई यस क्षेत्रको विकासको परिकल्पनाकारका रुपमा पनि लिइन्छ । दलीय व्यवस्थामा निर्दलीय व्यक्तिको उम्मेदवारी त्यति सार्थक नभएपनि, दलहरु प्रतिको वितिष्णाले हमालले २०७४ सालकै निर्वाचनमा राम्रो मत पाएका थिए । हमाल आफूसँग धनगढी बनाउने मोडेल रहेको बताउँछन् । उनले, आफू पाँचवर्षका लागि मात्रै मेयर बन्ने र धनगढी मोडल लागू गर्ने बताएका छन् । 'म पाँच वर्ष मात्र मेयर बन्छु, मैले राजनीति गर्नु छैन, धनगढी मोडेलले दलका नेताहरुलाई पनि धनगढीको विकासका लागि प्ररित गर्नेछ,' उनले भने । २०७४ सालको स्थानीय तह निर्वाचन पनि साझा विवेकशील पार्टीका सुदूरपश्चिम संयोजक समेत बनेका हमाल यसपाली पनि साझा पार्टीबाट राजीनामा दिएर चुनावमा स्वतन्त्र रुपमा उत्रेका हुन् । उनलाई अरु दलबाट चुनाव लडन अफर पनि आयो । तर हमाल भन्छन्, 'म दलबाट चुनाव लडेर सजिलै जित्न सक्छु तर मेरो दलबाट लडेपछि मेरो त जित हुन्छ, जनताको हुँदैन । मैले फेरि त्यही कार्यकर्ता पाल्नुपर्छ, उनका लागि भ्रष्टाचार गर्नुपर्छ, म त्यो चाहदैन, त्यसैले म स्वतन्त्र लडछु र सबैको मेयर बन्न चाहन्छु । हमालले, मेयरमा जितेपछि कुनै पनि सरकारी सेवा सुविधा नलिने घोषणा गरेका छन् । हमाल भन्छन, 'मलाई सरकारी गाडी चढनु छैन, मेरो आफ्नो तीनवटा गाडि छ, मलाई सरकारी तलब खानुछैन, मेरो आफ्नै व्यवसायिक आम्दानी छ, मैले भ्रष्टाचार गर्नुछैन, किनकी मैले कार्यकर्ता पाल्नु छैन ।' हमालले, धनगढी मोडेलको प्रतिवद्धता पत्र पनि सार्वजनिक गरिसकेका छन् । उनले, भनसुनका आधारमा नभएर नगरको प्रार्थमिकताका आधारमा विकास गर्ने प्रतिवद्धता जनाएका छन् । धनगढी उपमहानगरको मेयरका लागि मनोनयन भर्न जाँदै स्वतन्त्र उम्मेदवार गोपाल हमाल ।"
सडक सुरक्षासम्बन्धी अन्तर्क्रिया,"काठमाडौं : नेपालमा पहिलो पटक मोटरसाइक्लिङ सेफ्टीसम्बन्धी उच्चस्तरीय अन्तरक्रिया सम्पन्न भएको छ। नेपाल अटोमोबाइल्स एसोसिएसन (नासा), एलाइन्स फर सेफ एन्ड सस्टेनेबल मोबिलिटी नेपाल तथा नासा फाउन्डेसन र स्वतन्त्रता अभियानको संयुक्त आयोजनामा अन्तरक्रिया सम्पन्न भएको हो। नेपालमा बढ्दो सवारी दुर्घटना र त्यसमा मोटरसाइकल दुर्घटना तथा त्यसको असर, सुरक्षित हेल्मेटको आवश्यकता र प्रविधि, हेल्मेटसम्बन्धी ऐन कानुन तथा दुर्घटनापछिको उद्धार, उपचार र पुनस्र्थापनाका साथै नेपालमा क्रियाशील निकायहरूको भूमिका बारेमा छलफल भएको थियो। कार्यक्रममा सडक दुर्घटनाबाट बच्न हेल्मेटको अनिवार्य प्रयोग गर्नुपर्नेमा सरोकारवालाहरूले जोड दिएका छन्। राष्ट्रियसभा अध्यक्ष गणेश तिमिल्सेनाले सुरक्षाका लागि अनिवार्य रूपमा हेल्मेट लगाउनुपर्ने बताए। उनले भने, सडक सुरक्षामा पद र धनभन्दा व्यक्तिको चेतनामा विकास हुनु जरुरी छ, धेरैजसो सडकको बनोटले पनि दुर्घटना निम्त्याउने गरेको छ। उनले सवारी साधनको पनि समयसमयमा चेकजाँच गर्नुपर्ने बताए। सडकमा सीसी क्यामेरा अनिवार्य हुनुपर्नेमा जोड दिँदै अध्यक्ष तिमिल्सेनाले भने, ट्राफिकले पनि कडाभन्दा कडा नियमको पालना गराउनुपर्छ। दुर्घटना भइहाले तत्कालै अस्पताल लैजाने व्यवस्था हुनुपर्ने उनले बताए। भौतिक मन्त्रालयका उपसचिव अर्जुन अर्यालले सडक सुरक्षासम्बन्धी ऐन बनाउने विषयमा मन्त्रालयमा छलफल पनि भइरहेको अर्यालले जानकारी दिए। कार्यक्रममा पद्यकन्या क्याम्पसकी प्रोफेसर भगवती सेढाईंले विगत १० वर्षमा ७५ प्रतिशतले सडक दुर्घटनामा वृद्धि भएको र ती घटनामा ५० प्रतिशत मोटरसाइकल दुर्घटनाका घटना भएको र घटनामा ६० प्रतिशतको मृत्यु हुने गरेको बताइन्। सडक दुर्घटनाको मुख्य कारण तीव्र गति भएको पनि उनले बताइन्।"
फेरि चुनाव लड्न राजीनामा,"प्यूठान : दोस्रो कार्यकालका लागि चुनाव लड्न प्युठानका दर्जनौं जनप्रतिनिधिले पदबाट राजीनामा दिएका छन्। गाउँपालिका अध्यक्ष, उपाध्यक्ष, वडाध्यक्ष र सदस्यहरूले पदबाट राजीनामा दिएका हुन्। सम्बन्धित गाउँपालिकाका प्रमुख प्रशासकीय अधिकृतहरूले जनप्रतिनिधिको राजीनामा स्वीकृत गरेका छन्। गाउँपालिकाका ९ जना जनप्रतिनिधिहरूले शनिबारदेखि लागू हुने गरी पदबाट राजीनामा दिएको सरुमारानी गाउँपालिका प्रमुख प्रशासकीय अधिकृत चिन्तामणि रेग्मीले बताए। एमालेबाट निर्वाचित गाउँपालिका अध्यक्ष झगबहादुर विश्वकर्मा, वडा१ का वडाध्यक्ष मुकुन्दराज शर्मा, ३ का वडाध्यक्ष भीमबहादुर, मर्साङ्गी४ का अध्यक्ष चिन्तबहादुर सोमै र विभिन्न वडाका पाँच जना वडा सदस्यहरूले राजीनामा दिएका छन्। गाउँपालिका उपाध्यक्षले राजीनामा दिने चर्चा चले पनि उनको राजीनामा परेन। कांग्रेसबाट निर्वाचित गौमुखी गाउँपालिका अध्यक्ष विष्णुकुमार गिरीले दिएको राजीनामा स्वीकृत भएको छ। गिरी र वडा७ का अध्यक्ष श्यामलाल पुरीले मात्र गौमुखीमा पदबाट राजीनामा दिएका छन्। राजीनामापत्रमा गाउँपालिका अध्यक्ष गिरीले आफ्नो कार्यकालमा साथ, सहयोग गर्ने सबैप्रति आभार प्रकट गरेको लेखेका छन्। एमालेबाट निर्वाचित माण्डवी गाउँपालिका अध्यक्ष श्रीधर रोकासहितका वडाध्यक्षहरूले आइतबारसम्म राजीनामा दिने तयारी गरेका छन्। वडा४ का अध्यक्ष हेमराज वली, ५ का वडाध्यक्ष दुर्गाप्रसाद आचार्यसहित केही सदस्यहरूले राजीनामा दिने तयारी भइरहेको अध्यक्ष रोकाले बताए। माओवादी केन्द्रबाट विजयी भएका वडा२ का सदस्य यामलाल पुनमगरले शुक्रबार नै राजीनामा दिएका छन्। नौवहिनी गाउँपालिका अध्यक्ष शिव रिजाल, उपाध्यक्ष घनबहादुर बुढालगायत केही वडाध्यक्षहरूले राजीनामा दिइसकेका छन्। रिजाल कांग्रेस र बुढा माओवादी केन्द्रका हुन्। यसअघिको निर्वाचनमा उनीहरूको गठबन्धन थियो। चुनावमा उम्मेदवार हुने जनप्रतिनिधिहरूले मात्र पदबाट राजीनामा दिनुपर्ने कानुनी प्रावधान छ। राजीनामा नदिएका जनप्रतिनिधिहरूको कार्यकाल करिब १ महिना बाँकी हुनेछ। गाउँपालिका अध्यक्षले राजीनामा दिएको पालिकामा स्वतः उपाध्यक्ष कार्यवाहक अध्यक्ष र वडाध्यक्षले राजीनामा दिएको वडामा ज्येष्ठताका आधारमा वडा सदस्यले कार्यवाहक चलाउने प्रमुख प्रशासकीय अधिकृतहरूले बताएका छन्। एक्लाएक्लै चुनाव लड्ने भएपछि ऐरावती गाउँपालिकामा पनि दर्जनौं जनप्रतिनिधिहरूले राजीनामा दिने तयारी गरिरहेका छन्। कांग्रेसबाट चुनाव जितेका गाउँपालिका अध्यक्ष नविलविक्रम शाह, माओवादीबाट जितेका गाउँपालिका उपाध्यक्ष बुद्धबहादुर सोही गाउँपालिकामा वडा१ का अध्यक्ष द्रोण पाण्डे, २ का अध्यक्ष भीमेसकुमार घर्ती र ५ का अध्यक्ष चन्द्र रोकाले राजीनामा दिने तयारी गरेका छन्। झिमरुक गाउँपालिका अध्यक्ष तिलकबहादुर जिसी, उपाध्यक्ष पवित्रा जिसीसहित ८ वटै वडाका वडाध्यक्षहरूले पदबाट राजीनामा दिएका छन्।"
स्थानीय तह निर्वाचन : उम्मेदवारको मनोनयन दर्ता जारी,"काठमाडौं : वैशाख ३० गते हुने स्थानीय तह निर्वाचनको लागि आज उम्मेदवारको मनोनयन दर्ता सुरु भएको छ। निर्वाचन आयोगले आइतबार र सोमबार मनोनयन दर्ताका लागि समय छुट्याएको छ। यसअघि एक दिनमात्र हुने मनोनयन दर्ता यस पटक आयोगले दुई दिन छुट्याएको हो। भौगोलिक कठिनाइ भएका क्षेत्रहरुलाई मध्यनजर गर्दै आयोगले दुई दिन समय छुट्याएको जनाएको छ। निर्वाचन आयोगका अनुसार आइतबार बिहान १० बजेदेखि मनोनयन दर्ता सुरु भएको हो। नेपालमा ७५३ स्थानीय तह रहेका छन् जसमध्ये ६ वटा महानगरपालिका, ११ उपमहानगरपालिका, २७६ नगरपालिका र ४६० गाउँपालिका छन्। सबै स्थानीय तहमाअध्यक्षमेयर र उपाध्यक्षउपमेयर पद, वडाध्यक्षदेखि सदस्यसम्मका लागि एकै चरणमा मनोनयन दर्ता हुन लागेको हो। सोमबार पनि बिहान १० बजेदेखि ५ बजेसम्म मनोनयन दर्ता गर्न पाइने आयोगले जनाएको छ। स्थानीय तह निर्वाचनमा भाग लिने व्यक्तिहरुले निर्वाचन अधिकृतको कार्यालयमा मनोनयन दर्ता गर्नुपर्छ। आयोगका अनुसार तोकिएको मिति र समयभित्र आकांक्षीहरुले मनोनयन दर्ता गरिसक्नुपर्नेछ। निर्वाचन आयोगले स्थानीय तह निर्वाचनमा उम्मेदवार बन्न योग्यतासमेत तोकेको छ। जसमा नेपाली नागरिक भएको, २१ वर्ष उमेर उमेर पूरा गरेको, मतदाता नामावलीमा नाम समावेश भएको र कुने कानुनले अयोग्य नबनाएको हुनुपर्नेछ। स्थानीय निर्वाचनको सबै तयारी निर्वाचन कार्यतालिकाबमोजिम व्यवस्थित र प्रभावकारी ढंगले भइरहेको निर्वाचन आयोगले जनाएको छ। देशका ७५३ वटै स्थानीय तहहरूमा मुख्य निर्वाचन अधिकृत तथा निर्वाचन अधिकृतहरूको कार्यालय स्थापना भई कार्यसञ्चालन र मतदान केन्द्रमा प्रयोग हुने सामग्री पठाउने कार्य निरन्तर भइरहेको आयोगले बताएको छ। आयोगले गत चैत ४ मा स्वीकृत गरेको निर्वाचन कार्यक्रमअनुसार यही वैशाख ११ र १२ गते दुई दिन उम्मेदवारको मनोनयनपत्र दर्ता गर्ने, वैशाख १२ गते मनोनयनपत्र दर्ता भएको उम्मेदवारको सूची प्रकाशन गर्ने, वैशाख १३ गते उम्मेदवारको विरोधमा उजुरी दिने तय गरिएको छ। वैशाख १४ र १५ गते मनोनयनपत्र जाँच गर्ने तथा उजुरीउपर जाँचबुझ गरी निर्णय गर्ने, वैशाख १५ गते मनोनयन भएको उम्मेदवारको नामावली प्रकाशन गर्ने, वैशाख १६ गते उम्मेदवारले नाम फिर्ता लिने र उम्मेदवारको अन्तिम नामावली प्रकाशन गर्ने तथा वैशाख १७ गते उम्मेदवारलाई निर्वाचन चिह्न प्रदान गर्ने कार्यक्रम छ।"
"चुनावी तालमेलप्रति महिला असन्तुष्ट, कांग्रेस प्रदेश १ को कार्यालय घेराउ","विराटनगर :मोरङमा नेपाली कांग्रेस सम्वद्ध महिलाहरुले चुनावी तालमेल र गठबन्धनप्रति असन्तुष्टि जनाएका छन् । उनीहरुले आइतबार बिहान विराटनगरस्थित कांग्रेसको प्रदेश १ कार्यालय घेराउ गर्दै कांग्रेस आवद्ध महिलाहरु गठबन्धनको विपक्षमा रहेको प्रष्ट्याए । प्रदर्शन र नाजाबाजी गर्दै पुगेका कांग्रेसका महिला नेतृ एवं कार्यकर्ताहरुले पार्टी कार्यालय घेराउ गरेका हुन् । स्थानीय तह निर्वाचनमा चुनावी तालमेल र गठबन्धनका नाममा कांग्रेसले महिलालाई उपेक्षा गरेको भन्दै उनीहरुले आपत्ति जनाए । संविधानले प्रदान गरेको ३३ प्रतिशत समावेशीको अधिकारलाई पार्टीले उपेक्षा गरेको र चुनावी गठबन्धनका नाममा महिलालाई पीडित बनाइएको गुनासो उनीहरुको छ । प्रदेश १ सांसद एवं नेपाल महिला संघ मोरङकी सभापति शान्ता पौडेलले निर्वाचनमा पछाडि पार्दै पार्टीले महिलालाई स्थान नदिएको बताइन् । लामो समयदेखि पार्टीमा योगदान दिएका र काम गरेका महिलालाई अधिकार दिनबाट पार्टीले बञ्चित गरेको छ,' उनले भनिन्, 'दलीय गठबन्धनका नाममा महिलालाई पछाडि पार्ने काम भइरहेको छ ।' महिलाको हक कुण्ठित गर्ने कार्यबाट पार्टी नसच्चिए आफूहरु थप आक्रामक रूपमा अघि बढ्ने पौडेलको चेतावनी छ । महिला नेतृ एवं ट्रेड युनीयन प्रदेश १ की सभापति सुनीता घिमिरेले संविधान प्रदत्त अधिकार सुनिश्चितताका लागि पार्टी गम्भीर हुनुपर्ने बताइन् । 'स्थानीय तह निर्वाचनमा गठबन्धनको आवश्यकता नै छैन,' उनले भनिन्, 'गठबन्धन गरेर महिलालाई उम्मेदवार हुनबाट रोक्ने खेल भइरहेको छ ।' घिमिरले पालिकास्तरमा पार्टीबाट महिलाले प्रमुख वा उपप्रमुखमध्ये एउटा पदमा उम्मेदवारी दिन पाउनुपर्ने माग राखिन् । दलीय गठबन्धनका कारण हक अधिकार कटौती हुँदा महिला पीडित बन्नु परिरहेको उनको भनाइ छ । कांग्रेसका प्रदेश १ सभापति उद्धव थापाले महिलाको अधिकार पार्टीको प्रदेश कमिटीले कुण्ठित नपारेको बताए । वडादेखि पालिकाहुँदै जिल्ला तहको सिफारिसलाई प्रदेशले अघि बढाएको भन्दै उनले आफू महिला अधिकार सुनिश्चतताको पक्षमा रहेको बताए ।"
कांग्रेसबिना भुम्लु गाउँपालिकामा माओवादी र समाजवादीबीच गठबन्धन,"काभ्रे : जिल्लाको भुम्लु गाउँपालिकामा कांग्रेसबिना माओवादी केन्द्र र समाजवादी पार्टीबीच चुनावमा गठबन्धन गर्ने सहमति गरिएको छ। जिल्लामा कांग्रेससहितको गठबन्धन हुने हल्ला रहेपनि भुम्लुमा भने माओवादी र समाजवादीबीच मात्र गठबन्धन गरिने भएको हो । आइतबार दुई पार्टीको नेताबीच भएको सहमति अनुसार भुम्लु गाउँपालिकामा प्रमुख अध्यक्षमा माओवादी केन्द्र र उप प्रमुखमा एकीकृत समाजवादीलाई परेको क्रान्ति लामाले जानकारी दिए । १० वडा रहेको भुम्लु गाउँपालिकामा माओवादी र समाजवादीलाई ५५ वडामा सहमति गरिएको लामाले जानकारी दिए। वडा नं १,३,४,५ र ६ माओवादी केन्द्रले वडा अध्यक्षमा उम्मेदवार दिने र वडा नं २,७,८,९ र १० मा समाजवादी पार्टीको वडा अध्यक्ष उम्मेदवार रहने सहमति भएको लामाले जानकारी दिए । आइतबार भएको चुनावी तालमेलको लागि सहमतिपत्रमा दुई दलको अध्यक्षहरु माओवदी केन्द्रबाट प्रेम भुजेल र समाजवादीबाट प्राणनाथ न्यौपानेले हस्ताक्षर गरेका छन्।"
बालेन शाहले गरे उम्मेदवारी दर्ता,काठमाडौं : र्यापर एवं इन्जिनियर बालेन शाहले काठमाडौं महानगरपालिकाको मेयरमा उम्मेदवारी मनोनयन दर्ता गराएका छन्। आज विहान २८ बुँदे घोषणापत्र सार्वजनिक गरेका शाहले आइतबार दिउँसो राष्ट्रिय सभागृहस्थित निर्वाचन केन्द्रमा पुगेर आफ्नो उम्मेदवारी दर्ता गराएका हुन्। उम्मेदवारी दर्तापछि शाहले आफूलाई युवाहरु र नयाँ पुस्ताको साथ रहेको बताए। महानगरमा आमूल परिवर्तनका लागि युवाले पुरानो पुस्तालाई विदाई गरेर नयाँ पुस्तालाई नेतृत्वमा ल्याउने उनले विश्वास व्यक्त गरे।
एमालेले उपमेयरमा टिकट दिएकी मञ्जु गुरुङ चुनाव लड्न अनिच्छुक,"पोखरा : नेकपा एमालेबाट पोखरा महानगरपालिकाको उपमेयर तय भएकी मञ्जुदेवी गुरुङले उम्मेदवारी अस्वीकार गरकी छन् । अहिले पनि उनी महानगरपालिकाको उपमेयर हुन् । उनका प्रेस संयोजक एकराज गिरीले गुरुङलाई चुनावमा उठ्ने चाहना नभएको बताएका छन् । 'पार्टीले सोधेको छैन, केही भनेको पनि छैन,' गिरीले भने, 'आधिकारिक जानकारी आएपछि उहाँले आफ्नो धारणा सार्वजनिक गर्नुहुन्छ ।' गुरुङले अहिले मोबाइल अफ गरेकी छन् । नेकपा एमाले पोखरा महानगरपालिका कमिटीले मेयरमा १२ जना र उपमेयरमा ११ जनाको नाम सिफारिस गरेको थियो । तर, त्यसमा गुरुङको नाम कतै थिएन । 'उहाँको चुनाव उठ्नै चाहनै छैन, हामीले सोधेरै उहाँको नाम सिफारिस नगरेका हौं,' महानगरपालिका कमिटी अध्यक्ष दिलीप न्यौपानेले भने । एमाले केन्द्रीय सचिवालयले पोखराको मेयरमा दीपक पौडेल र उपमेयरमा मञ्जुदेवी गुरुङलाई उठाउने निर्णय गरेको छ । पौडेल शिक्षण पृष्ठभूमि भएका व्यक्ति हुन् । गुरुङ पार्टीको केन्द्रीय कमिटी सदस्य हुन् भने पौडेल प्रदेश सचिवालय सदस्य छन् । गुरुङ गएको निर्वाचनमा नेपाली कांग्रेसकी सरस्वती गुरुङलाई पराजित गरी उपमेयर निर्वाचित भएकी थिइन् ।"
महानगरभित्रै छैन चुनावी चहलपहल,"विराटनगर : विराटनगर महानगरपालिका४ र ५ को सिमानास्थित जामुनगाछीको आइतबारे चोक विगतमा राजनीतिक कार्यक्रम धेरै हुने ठाउँ हो। तर, अहिले स्थानीय तहको निर्वाचन नजिकिए पनि सुनसान छ। राजनीतिक गतिविधिविहीन बनेको छ। स्थानीयले चलाएको राजनीतिक दल र नेता बहिस्कार अभियानका कारण जामुनगाछीमा दलीय गतिविधि शून्य बनेको हो। मुलुक चुनावमय भइरहँदा कुनै पनि राजनीतिक दल र तिनका नेताहरू चुनावी अभियान लिएर जामुनगाछी छिर्ने आँट गरेका छैनन्। विराटनगरका सबैजसो ठाउँमा घरदैलो, मतदाता भेटघाटलगायतका एक चरणको निर्वाचन लक्षित कार्यक्रम सकिसकेका दलहरूलाई त्यो ठाउँमा प्रवेश गर्न भने कठिन भइरहेको छ। स्थानीयले जामुनगाछीमा प्रवेश निषेध गरेर लामो समयदेखि दल र नेता बहिस्कार अभियान चलाइरहेका छन्। अभियान २०७८ कात्तिकदेखि चलिरहेको छ। जसमा स्थानीय युवाको साथ र समर्थन मिसिएको छ। उनीहरूले दल र नेतालाई विकास विरोधी घोषित गरेका छन्। चुनावी कार्यक्रम लिएर आए कडा प्रतिवाद गर्ने चेतावनी दिएका छन्। स्थानीयको मागलाई सम्बोधन गर्न नसकिरहेका दलहरू नै रणभुल्लमा परेका छन्। यसअघि चुनावको रन्को लाग्नासाथ आइतबारेमा सो क्षेत्रकै सबैभन्दा बढी राजनीतिक कार्यक्रम र गतिविधि हुने गरेको स्थानीय सुदीप लम्सालले बताए। यसअघि राजनीतिक दल र नेताहरूले जामुनगाछीबाट भरपुर साथ एवं समर्थन पाउने गरेका थिए, उनले भने, अहिले नेता र जनप्रतिनिधिले दलीय स्वार्थ हाबी गराएर स्थानीय स्तरको विकासनिर्माणमा बाधा पुर्याएको ठहर स्थानीयको छ। लम्सालका अनुसार राजनीतिक गतिविधि कसैले गरेमा जस्तोसुकै विरोध र प्रतिकारात्मक कारबाहीमा उत्रिने चेतावनी स्थानीयले दिएका छन्। त्यहाँका विभिन्न दलसम्वद्ध कार्यकर्ता पनि निष्क्रिय बनेका छन्। जनताका समस्यालाई बेवास्ता गर्दै हिँड्ने नेता र राजनीतिक दलप्रति वितृष्णा जागेको छ, स्थानीय मनोजविक्रम शाही भन्छन्, हाम्रो ठाउँमा कसैले पनि अब दलीय कार्यक्रम गर्न पाउने छैन। उनका अनुसार नेताकै कारण विकासमा सधैँ पछाडि पारियो।"
मधेश प्रदेशकी पूर्व राज्यमन्त्री झाको निधन,जनकपुरधाम : लोकतान्त्रिक समाजवादी पार्टीको मधेश प्रदेश सदस्य तथा पूर्व भौतिक पूर्वाधार विकास राज्यमन्त्री डिम्पलकुमारी झाको निधन भएको छ। ४३ वर्षको अल्पआयुमै झाले क्यान्सर रोगका कारण ज्यान गुमाएकी हुन्। उनी पछिल्लो २ वर्षदेखि क्यान्सरबाट पीडित थिइन्। झा लोसपाका नेता तथा प्रतिनीधि सभा सदस्य अनिलकुमार झाकी पत्नी पनि हुन्। शनिबार बिहान करिब साढे ४ बजेतिर काठमाडौंको रानीबारीस्थित निजी निवासमै उनको निधन भएको पारिवारिक स्रोतले जनाएको छ। भारतको विहार राज्यको सशौला गाउँमा जन्मीएकी झा विवाहपछि नेपाली नागरिक भएकी थिइन्। रौतहट जिल्लाको दुर्गा भगवती गाउँपालिका मत्सरी घर भएकी झा संघीय सद्भावना पार्टीबाट २०६४ सालमा पहिलो संविधान सभा सदस्य बनेकी थिइन्। उनी समानुपातिक कोटाबाट संविधानसभा सदस्यसमेत भएकी थिइन्। २०७५ सालमा तत्कालिन राष्ट्रिय जनता पार्टी नेपालबाट मधेश प्रदेशको भौतिक पूर्वाधार विकास राज्यमन्त्री बनेकी झालाई जसपासँगको विवादका कारण मुख्यमन्त्री लालबाबु राउतले बर्खास्त गरेका थिए।
महोत्तरीको बलवा नगरपालिकाको उपमेयरमा कांग्रेसबाट ममता महतो उम्मेदवार,"जनकपुरधाम : लामो रस्साकस्सीका बीच नेपाली काङ्ग्रेसले बलवा नगरपालिकामा उपमेयरको टुंगो लगाएको छ । महोत्तरीको बलवा नगरपालिकाका उपमेयरमा नेपाली कांग्रेसका जिल्ला सदस्य ममता महतोको टुंगो लागेको हो । नेपाल विद्यार्थी संघको राजनीतिबाट राजनीति सुरु गरेकी महतोलाई बलवाको उपमेयर दिएको हो । 'म यहीकी छोरी हुँ,' महतोले भनिन्, 'यहाँका यावत समस्याहरु देखेकी छु, भोगेकी छु । धूलो धुवाँ खाएकी छु । सार्वजनिक बसदेखि साइकल र स्कुटरको यात्रा गरेकी छु । मोख छोप्दै धूलो, धुँवा र फोहोरको गन्धमा नाक थुन्दै हिँडेकी छु । विकासनिर्माणका काममा हुने गरेका बदमासी र भ्रष्टाचारबारे सुनेकीपढेकी छु । यिनै भोगाइहरुले मलाई मेयर बन्ने इच्छा थियो । तर पार्टीले उपमेयरको मुल्याङकन बनेर पठायो । त्यसैले पहिलो पाइला हाक्ने न्यायको महत्वाकांक्षा पैदा भयो ।' नेपाल विद्यार्थी संघको निवर्तमान केन्द्रीय सदस्य समेत रहेकी महतोले नगरपालिकाकामा सुशासन, शान्ति, सुव्यवस्था कायम गर्न तथा न्यायको प्रत्याभूति दिलाउन उपमेयरमा पार्टीले दिएको जिम्मेवारी पूरा गर्न चुनावी मैदानमा उत्रिएको बताइन् । उनले भनिन, 'म जनताको सेवक बन्न चाहन्छु, नगरपालिकामा रहेको गरिबी, बेरोजगारी, आर्थिक बिपन्नतालाई हटाएर सबल, समृद्ध नगर बनाउने परिकल्पनालाई जितेर साकार पार्छु ।' नेपाली कांङ्ग्रेसको स्थानीय निर्वाचन विधान समिति सदस्य समेत रहेकी महतोले नगरपालिकाभित्र रहेको गरिबी, बेरोजगारी र अशिक्षालाई मूल जडोमा गएर समाजिक तथा राजनीतिक रुपमा क्षेत्रमा काम गर्दै आएकी छिन् । उच्च शिक्षा हाँसिल गरिसकेकी महतोले मधेसको प्रमुख समस्या विकास निर्माण, सामाजिक कुरीति रहेकोले समाधानको उपया खोजिनुपर्ने बताउँछिन् । उनले स्थानीय चुनाव नै अहिलेको राजनीतिक अन्योल समाधान गर्ने प्रस्थान विन्दु रहेको उल्लेख गरिन् । 'स्थानीय चुनावले डामडुम सबै समाधान गर्छ भन्ने त होइन,' महतोले भनिन्,'तर समाधानको बाटोमा लैजान्छ ।' जनताको सेवा गर्ने दृढ संकल्पका जनताको करको सही सदु्पयोगका लागि उनीहरुको घरदैलो सेवाका लागि उपमेयरमा मैले उम्मेदवारी दिन लागेको हुँ ।'"
स्थानीय तह निर्वाचन २०७९ : आज र भोलि उम्मेदवारी दर्ता,"काठमाडौं : वैशाख ३० गते हुने स्थानीय तह निर्वाचनको लागि आजबाट उम्मेदवारको मनोनयन दर्ता सुरु हुँदैछ। निर्वाचन आयोगले आइतबार र सोमबार मनोनयन दर्ताका लागि समय छुट्याएको छ। यसअघि एक दिनमात्र हुने मनोनयन दर्ता यस पटक आयोगले दुई दिन छुट्याएको हो। भौगोलिक कठिनाइ भएका क्षेत्रहरुलाई मध्यनजर गर्दै आयोगले दुई दिन समय छुट्याएको जनाएको छ। नेपालमा ७५३ स्थानीय तह रहेका छन् जसमध्ये ६ वटा महानगरपालिका, ११ उपमहानगरपालिका, २७६ नगरपालिका र ४६० गाउँपालिका छन्। सबै स्थानीय तहमाअध्यक्षमेयर र उपाध्यक्षउपमेयर पद, वडाध्यक्षदेखि सदस्यसम्मका लागि एकै चरणमा मनोनयन दर्ता हुन लागेको हो। कति बजेसम्म मनोनयन दर्ता हुन्छ? निर्वाचन आयोगका अनुसार आइतबार बिहान १० बजेदेखि ५ बजेसम्म मनोनयन दर्ता हुन्छ। सोमबार पनि सोही समयभित्र मनोनय दर्ता गरिसक्नुपर्ने आयोगले जनाएको छ। कहाँ हुन्छ मनोनयन दर्ता? स्थानीय तह निर्वाचनमा भाग लिने व्यक्तिहरुले निर्वाचन अधिकृतको कार्यालयमा मनोनयन दर्ता गर्नुपर्छ। आयोगका अनुसार तोकिएको मिति र समयभित्र आकांक्षीहरुले मनोनयन दर्ता गरिसक्नुपर्नेछ। उम्मेदवारको योग्यता के हो? निर्वाचन आयोगले स्थानीय तह निर्वाचनमा उम्मेदवार बन्न योग्यतासमेत तोकेको छ। जसमा नेपाली नागरिक भएको, २१ वर्ष उमेर उमेर पूरा गरेको, मतदाता नामावलीमा नाम समावेश भएको र कुने कानुनले अयोग्य नबनाएको हुनुपर्नेछ। कति धरौटी लाग्छ? निर्वाचन आयोगका अनुसार मनोनयन दर्ता गर्ने व्यक्तिहरुले धरौटी राख्नुपर्छ। आयोगका अनुसार अध्यक्ष, उपाध्यक्ष, प्रमुख वा उपप्रमुखको हकमा १५ सय रुपैँया, वडाध्यक्षको हकमा एक हजार रुपैँया र वडा सदस्यको हकमा ५ सय रुपैँया धरौटी राख्नुपर्छ। तोकेको बैंक वा वित्तीय संस्थामा धरौटी बुझाएर भौचर लिनुपर्ने आयोगले जनाएको छ। केके काजगात चाहिन्छ? स्थानीय निर्वाचनमा उम्मेदवार बन्न आयोगले पाँच किसिमका कागजात आवश्यक पर्ने जनाएको छ। आयोगका अनुसार उम्मेदवारको नेपाली नागरिकताको प्रमाणपत्रको प्रतिलिपि, सम्बन्धित वडाको मतदाता नामावलीमा नाम समावेश भएको निस्सा, धरौटी राखेको बैंक भौचर वा नगद रसिद, दलको उम्मेदवारको हकमा सो दलले प्रदान गरेको औपचारिक पत्र, दलित सदस्यको हकमा सम्बन्धित गाउँपालिका, नगरपालिका वा अधिकार प्राप्त निकायले दिएको प्रमाणित हुने निस्सा र उम्मेदवारको स्वघोषणा हुनुपर्ने छ। मनोनयन दर्तापछि के हुन्छ? निर्वाचन आयोगका अनुसार वैशाख १२ गते नै मनोनयन दर्ता भएको उम्मेदवारको सूची प्रकाशन हुन्छ। १३ गते उम्मेदवारको विरोधमा उजुरी दिने, १४ र १५ गते मनोनयन पत्र जाँच तथा उजुरी उपर जाँचबुझ र निर्णय गरिने, १५ गते नै मनोनयन भएको उम्मेदवारको नामावली प्रकाशन गर्ने, १६ गते उम्मेदवारको नाम फिर्ता तथा उम्मेदवारको अन्तिम नामावपली प्रकाशन गर्ने र १७ गते उम्मेदवारलाई निर्वाचन चिन्ह प्रदान गर्ने आयोगले जनाएको छ।"
गठबन्धन गलफती : केन्द्रीय संयन्त्रको हस्तक्षेपका कारण गोरखामा कांग्रेसमाओवादी गठबन्धन भंग,"गोरखा : केन्द्रीय संयन्त्रको हस्तक्षेपका कारण कांग्रेस र माओवादी केन्द्र मात्र चुनावी तालमेल गर्ने गरी भएको सहमति भंग भएको छ। बैठक चल्दाचल्दै केन्द्रीय नेतृत्वले सो निर्णय भंग गरी जसपालाई पनि मिलाएर लैजान निर्देशन गरेपछि दुई दलीय तालमेलको निर्णय भंग भएको हो। बदलिँदो परिस्थितिमा कसरी अघि बढ्ने भन्नेबारे निर्णय गर्न आइतबार बिहान आठ बजेपछि नेपाली कांग्रेस गोरखाले जिल्ला कार्यसमितिको बैठक आव्हान गरेको छ। त्यसअघि चारदलीय गठबन्धनको सम्भावना शनिबार बिहान बसेको बैठकले अन्त्य गरेपछि अपराह्न चार बजे कांग्रेस र माओवादी केन्द्रको संयुक्त बैठक बसी दुई दल मात्र गठबन्धन गर्ने सहमति भएको थियो। उनीहरुले ११ मध्ये सात पालिकामा कांग्रेस र चार पालिकामा माओवादी केन्द्रका साझा उम्मेद्वार उठाउने निर्णय गरिसकेका थिए। वडा तहको निर्णय हुँदै गर्दा केन्द्रीय नेतृत्वको टेलिफोन आएको थियो। बाबुराम भट्टराईकै गृहजिल्लामा जनता समाजवादी पार्टीलाई गठबन्धनबाट रिङ आउटगर्ने सूचना पाएपछि केन्द्रीय नेतृत्वले तत्काल सो निर्णय रद्ध गर्न टेलिफोन गरी निर्देशन गरेका थिए।बैठकमा छँदाछँदै माथिबाट फोन आयो र तत्काल बैठक नबस्न र गरेको निर्णय पनि भंग गर्न निर्देशन आयो, बैठकमा सहभागी एक सदस्यले भने, गोप्य बैठकको खबर सार्वजनिक भएको २० मिनेटभित्रै चारै पार्टीका केन्द्रीय नेतृत्वले आकस्मिक छलफल गरी जसपालाई पनि सहभागी गराउन निर्देशन आयो। अनि हामी बैठक नै पूरा नगरी निस्कियौँ। जसपालाई पनि एक नगरपालिकासहित दुई पालिकाको प्रमुख दिनुपर्ने निर्देशन शनिबार साँझ केन्द्रीय संयन्त्रबाट आएको उनले बताए। यसअघि बैशाख ६ गते पार्टीको चुनावी सभालाई सम्बोधन गर्न गोरखा आएका जसपाका संघीय परिषद् अध्यक्ष बाबुराम भट्टराईले स्थानीय आवश्यकता र औचित्यता हेरेर स्थानीयस्तरमै गठबन्धन गर्न सकिने बताएका थिए। त्यसको एक हप्ता नबित्दै उनले दुई पार्टीबीच हुन लागेको गठबन्धनमाथि हस्ताक्षेप गरी आफ्नो पार्टीलाई पनि मिलाएर लान दबाब दिएका हुन्। केन्द्रीय निर्देशनपछि सत्तागठबन्धन दल बीच कसरी अगाडि बढ्ने भन्नेमा अन्योलता देखिएको छ। कांग्रेस र माओवादी पनि एक्लाएक्लै चुनावी प्रतिस्पर्धामा जाने सम्भावना देखिएको छ। केन्द्रीय हस्ताक्षेपपछिको बदलिँदो परिस्थितिमा दुवै दलले पालिका स्तरका पार्टी कमिटीलाई एक्लाएक्लै चुनावी मैदानमा उत्रन तयार रहन सचेत गराएका छन्। गठबन्धन गर्ने नयाँ निर्णय भएमा पछि हट्ने गरी दुवै दलले सबै पालिकाको प्रमुख, उपप्रमुख, वडा अध्यक्ष तथा सदस्यको नाम टुंग्याउन कसरत गरिरहेका छन्। दुवै पार्टीले वडा अध्यक्ष तथा सदस्यस्तरको नाम टुंग्याइसकेको र पालिकाका प्रमुख, उपप्रमुखको उम्मेद्वारको नाम टुंग्याउने अन्तिम चरणमा रहेको जनाएका छन्। एमाले गोरखाद्वारा आकाङ्क्षी उम्मेद्वारको नाम संकलन स्थानीय तह निर्वाचन : गोरखामा सत्तारुढ चार दलबीच भागबण्डा मिलेन, गठबन्धन नहुने गोरखामा कांग्रेस र माओवादीबीच मात्र चुनावी तालमेल हुने"
एमालेले छान्यो उम्मेदवार,"काठमाडौं : एमालेले काठमाडौं महानगरको मेयरमा केशव स्थापितलाई उम्मेदवार बनाउने निर्णय गरेको छ। बागमती प्रदेश सांसद स्थापित काठमाडौंका पूर्वमेयर पनि हुन्। स्थापितले २०५४ सालको स्थानीय निकायको निर्वाचनमा काठमाडौंको मेयर जितेका थिए। एमाले सचिवालयको शनिबारको बैठकले काठमाडौंको मेयरमा स्थापित र उपमेयरमा सुनिता डंगोललाई उम्मेदवार बनाउने निर्णय गरेको हो। डंगोलले यसअघि मेयरमा स्वतन्त्र उम्मेदवारी घोषणा गरेकी थिइन्। डंगोल पूर्वमिस नेवाः पनि हुन्। योसँगै एमाले सचिवालय बैठकले ५ महानगर र ९ उपमहानगरपालिका मेयर र उपमेयरको उम्मेदवारी पनि टुंग्याएको छ। पोखरा महानगरको मेयरमा दीपक पौडेल र उपमेयरमा मञ्जुदेवी गुरुङलाई उम्मेदवार बनाउने निर्णय भएको छ। गण्डकी प्रदेश कमिटी सदस्य पौडेल अवकाश प्राप्त शिक्षक हुन्। उपमेयरमा गुरुङलाई नै दोहोर्याइएको छ। ललितपुर महानगरको मेयरमा हरिकृष्ण व्यञ्जनकार र उपमेयरमा मञ्जली शाक्य (आस्था) लाई उम्मेदवार बनाएको छ। व्यञ्जनकार २०७४ को स्थानीय निर्वाचनमा कांग्रेसका चिरिबाबु महर्जनसँग झिनो मतले पराजित भएका थिए। त्यस्तै भरतपुरको मेयरमा विजय सुवेदी र वीरगन्जको मेयरमा विजय सरावगीलाई उम्मेदवार बनाउने निर्णय गरेको छ। भरतपुर र वीरगन्जको उपमेयर भने टुंगो लगाउन बाँकी छ। वीरगन्जको उपमेयर लोकतान्त्रिक समाजवादी पार्टी (लोसपा)लाई दिने एमालेको तयारी छ। एमाले मुस्ताङका सबै उम्मेदवारको टुगों एमालेले विराटनगरबाहेक पाँच महानगरको उम्मेदवार टुंगो लगायो, काठमाडौंमा केशव स्थापित जनकपुर र जितपुरसिमराको उम्मेदवार छान्न एमालेलाई सकस, ९ उपमहानगरका उम्मेदवारको सूची हेर्नुस् मेयरमा स्वतन्त्र दाबी गरेकी सुनितालाई एमालेको उपमेयरको टिकट, वीरगंज लोसपालाई छाड्यो सचिवालय बैठकले विराटनगर महानगरको मेयर र उपमेयरको भने टुंगो लगाएन। ९ वटा उपमहानगरपालिकामा पार्टीका तर्फबाट उम्मेदवारको टुंगो लगाएको छ। इटहरीको मेयरमा यामकुमार सुब्बा र उपमेयरमा संगीता चौधरीलाई उम्मेदवार बनाउने निर्णय भएको छ। धरानको मेयरमा मञ्जु भण्डारी र उपमेयरमा पदम लिम्बूलाई उम्मेदवार तोकेको छ। भण्डारी हालकी उपमेयर हुन्। हेटौंडाको मेयरमा अनन्त पौडेल र उपमेयरमा सुमित्रा काफ्लेलाई उठाउने निर्णय एमालेले गरेको छ। बुटवलको मेयरमा बाबुराम खड्का र उपमयेरमा सावित्रादेवी अर्याललाई उम्मेदवार बनाएको छ। दाङको घोराही उपमहानगरपालिकाको मेयरमा नरुलाल चौधरी र उपमेयरमा हुमा डिसीलाई उम्मेदवार बनाउने निर्णय एमालेले गरेको छ। चौधरी वर्तमान मेयर हुन्। एमालेबाट दाङको तुलसीपुर उपमहानगरपालिकाको मेयरमा टीकाराम खड्का र उपमेयरमा ज्ञानी चौधरीले टिकट पाएका छन्। नेपालगन्जको मेयरमा पशुपति दयाल मिश्र र उपमेयरमा शान्ति ढकाललाई एमालेले उम्मेदवार बनाउने भएको छ। धनगढीको मेयरमा रणबहादुर चन्द र उपमेयरमा कन्दकला राना थारु उम्मेदवार भएका छन्। कलैयाको मेयरमा एमालेले विनोद साहलाई उठाएको छ। एमालेले जितपुर सिमरा र जनकपुरका मेयर र उपमेयर उम्मेदवार छान्न बाँकी छ। कुन ठाउँमा को उम्मेदवार ? महानगर काठमाडौं मेयर केशव स्थापित उपमेयर सुनिता डंगोल ललितपुर मेयर हरिकृष्ण ब्यञ्जनकार उपमेयर मञ्जली शाक्य वीरगन्ज मेयर विजय सरावगी उपमेयर निर्णय गर्न बाँकी पोखरा मेयर दीपक पौडेल उपमेयर मञ्जुदेवी गुरुङ भरतपुर मेयर विजय सुवेदी उपमेयर निर्णय गर्न बाँकी विराटनगर निर्णय गर्न बाँकी उपमहानगरपालिका धनगढी मेयर रणबहादुर चन्द उपमेयर कन्दकला राना थारु नेपालगन्ज मेयर पशुपति दयाल मिश्र उपमेयर शान्ति ढकाल तुलसीपुर मेयर टीकाराम खड्का, उपमेयर स्यानी चौधरी घोराही मेयर नरुलाल चौधी उपमेयर हुमा डिसी बुटवल मेयर बाबुराम खड्का उपमेयर सावित्रा अर्याल हेटौंडा मेयरअनन्त पौडेल उपमेयरसुमित्रा काफ्ले धरान मेयर मन्जु भण्डारी उपमेयरपदम लिम्बू इटहरी मेयर यामकुमार सुब्बा उपमेयर संगीता चौधरी कलैया मेयर विनोद शाह जितपुर सिमरा निर्णय गर्न बाँकी जनकपुर निर्णय गर्न बाँकी"
जिल्लाको असन्तुष्टिले गठबन्धनलाई सकस : केन्द्रमा अझै जुटेन सहमति,"काठमाडौं : विभिन्न जिल्लाबाट तीव्र असन्तुष्टि आएपछि केन्द्रमा गठबन्धनका शीर्ष नेता छलफलमा जुटेका छन्। महानगरपालिका र उपमहानगरपालिकाको केन्द्रबाटै दलीय भागबन्डा लगाइएपछि सबै पार्टीका जिल्ला र स्थानीय नेताले तीव्र असन्तुष्टि जनाएका थिए। त्यही कारण उम्मेदवार छान्न गठबन्धनका दलहरूलाई सकस परेको छ। कतिपय जिल्लामा तालमेल नगरी गठबन्धनका दलले एक्लाएक्लै उम्मेदवारी घोषणा गरेका छन्। जिल्लामा कार्यकर्ताको चर्को असन्तुष्टि पछि शनिबार बालुवाटारमा गठबन्धनका शीर्ष नेताहरूको बैठक बसेको प्रधानमन्त्री शेरबहादुर देउवाको सचिवालयले जानकारी दिएको छ। जिल्लामा गठबन्धन दलहरूले गठबन्धन नगर्ने भन्दै धमाधम निर्णय गर्न थालेपछि नेताहरू केन्द्रबाटै निर्णय गर्ने वा स्थानीय निर्णयलाई प्राथमिकता दिने भन्ने विषयमा छलफलमा जुटेका हुन्। कांग्रेसका प्रवक्ता डा प्रकाशशरण महतले भने, सभापतिजीले संयुक्त बैठकमा सहमति जुट्न नसकेपछि साइडमिटिङ पनि गरिराख्नुभएको छ। आइतबारसम्ममा टुंगिएला। कार्यकर्तामा असन्तुष्टि हुनु र सहमति हुन नसक्दा समस्या भएको हो। माओवादी केन्द्रका नेता देव गुरुङले केन्द्रबाट भएको भागबन्डामा जिल्ला र स्थानीय नेताको चित्त नबुझ्दा समस्या देखिएको बताए। सुरुवाती दिनमा कांग्रेस पार्टीमा मात्र समस्या देखिएको थियो, गुरुङले भने, केही स्थानीय तहमा छुट्टै उम्मेदवारी दिने भन्दै साथीहरू लाग्नुभएको छ। अब यसको समाधान के हुन सक्छ भनेर छलफलमा जुटेका हौं। असन्तुष्ट नेताहरूलाई कि त गठबन्धनको निर्णय मान्नैपर्ने अवस्थामा पुयाउनुपर्ने, नभए स्थानीय तहको आवश्यकता हेरेर स्वस्थ चुनावी मैदानमा छोडिदिनुपर्ने अवस्था रहेको गुरुङले बताए। कतिपय जिल्लामा कांग्रेस र माओवादी केन्द्र मात्रै मिलेपछि एकीकृत समाजवादीले असन्तुष्टि पोखेको छ। एकीकृत समाजवादीका अध्यक्ष माधवकुमार नेपालले शनिबार आयोजित एक कार्यक्रममा जिल्लाजिल्लामा भइरहेको गठबन्धनको रिपोर्ट आश लाग्दो नभएको बताएका थिए। एमालेले यसअघि जित हासिल गरेका पालिकामा हाम्रो स्वाभाविक दाबी रहन्छ, अध्यक्ष नेपालले भने, तर त्यस्तो भइरहेको छैन। यो गम्भीर कुरा हो। उनले ११ वैशाखदेखि हुने उम्मेदवारी दर्ताप्रति पनि आशंका गरे। भागबन्डामा जिल्ला र स्थानीय नेताको चित्ता नबुझ्दा समस्या कांग्रेस नेताहरू निरन्तर अनौपचारिक छलफलमा कतिपय ठाउँमा तालमेल नगरी उम्मेदवारी प्रधानमन्त्रीको सरकारी निवास बालुवाटारमा उम्मेदवारको टुंगो लगाउन नेताहरू निरन्तर अनौपचारिक छलफलमा जुटे पनि सहमति भने हुन सकेन। कांग्रेसको शनिबार दिउँसो ३ बजेका लागि बोलाइएको केन्द्रीय कार्यसम्पादन समितिको बैठक पनि स्थगित गरिएको थियो। नेताहरूबीच अहिलेसम्म काठमाडौं महानगरको मेयरमा कांग्रेस महाधिवेशन प्रतिनिधि एवं नेता प्रकाशमान सिंहकी पत्नी सिर्जना सिंहलाई उमेदवार बनाउने भन्ने विषयमा सहमति जुटेको छ। भरतपुर महानगरको उपमेयरमा चित्रसेन अधिकारीलाई अघि सार्ने विषयमा सहमति बनेको कांग्रेसका एक नेताले बताए। ललितपुर महानगर र विराटनगर महानगरमा भने चर्को विवाद छ। ललितपुरमा वर्तमान मेयर चिरिबाबु महर्जन र प्रेमकृष्ण महर्जनका बीचमा सहमति जुट्न सकेको छैन। विराटनगरमा भने देउवाले अमृत अर्याललाई अगाडि सारेका छन्। नेता शेखर कोइराला र शशांक कोइरालाको रोजाइमा नागेश कोइराला छन्। नेता कृष्णप्रसाद सिटौला भने अहिलेकै मेयर भीम पराजुलीको पक्षमा छन्।"
आज १६ औं लोकतन्त्र दिवस,"काठमाडौं : आज १६ औं लोकतन्त्र दिवस विभिन्न कार्यक्रम आयोजना गरी देशभर मनाइँदैछ। विसं २०६३ वैशाख ११ गते तत्कालीन राजा ज्ञानेन्द्रले आन्दोलनरत दलको मार्गचित्रबमोजिम विसं २०५९ जेठ ८ गते विघटन भएको संसद् पुनर्स्थापना गरेका थिए। विसं २०६४ देखि देशभर लोकतन्त्र दिवस मनाउन थालिएको हो। विसं २०५९ असोजमा संसद् विघटनपछि सशस्त्र द्वन्द्वका कारण निर्वाचन हुन सकेन। निर्वाचन नभएपछि राजाले इच्छा लागेका मानिसलाई प्रधानमन्त्री बनाउने र हटाउने शृङ्खला चल्यो। राजा ज्ञानेन्द्रले लोकेन्द्रबहादुर चन्द, सूर्यबहादुर थापा र शेरबहादुर देउवा गरी तीन जनालाई प्रधानमन्त्री बनाउँदै हटाउँदै गरे। विसं २०६१ माघ १९ गते राजा ज्ञानेन्द्रले शासन सत्ता आफ्नै हातमा लिएपछि आन्दोलनरत सात दल र तत्कालीन सशस्त्र युद्धरत नेकपा (माओवादी)बीच १२ बुँदे समझदारी भयो। विसं २०६२ मङ्सिरमा १२ बुँदे समझदारीका माध्यमबाट तीन ध्रुवमा विभाजन भएका राजनीतिक शक्ति दुई ध्रुवमा आएपछि आन्दोलनले गति लियो। २०६२ फागुनदेखि पूर्वप्रधानमन्त्री एवं नेपाली कांग्रेसका तत्कालीन सभापति गिरिजाप्रसाद कोइरालाको नेतृत्वमा सुरु भएको निर्णायक आन्दोलनले चैतमा गति लियो। नयाँ वर्षसँगै लाखौँ जनता सडकमा आए। चक्रपथ मानवसागरले भरिएपछि राजा ज्ञानेन्द्र दलहरूको मार्गचित्रमा सहमत भए। आन्दोलनरत दलले गरेकै मस्यौदाका आधारमा राजा ज्ञानेन्द्रले वैशाख ११ गते राति संसद् पुनस्र्थापनाको घोषणा गरी बैठकसमेत आह्वान गर्नुभयो। यसैले यस दिनलाई लोकतन्त्र दिवस भनिन्छ। यो दिन नै गणतन्त्रको जगका रुपमा स्थापित बन्यो। विसं २०६३ जेठ ४ गतेको संसद्ले राजदरबारको अधिकार कटौती गर्दै राजसंस्थालाई निलम्बन गर्यो। बैठकले माओवादीलाई शान्ति प्रक्रियामा ल्याई संविधानसभा निर्वाचन गर्ने सङ्कल्प प्रस्ताव पारित गरेको थियो। यसलाई नेपाली म्याग्नाकार्टा पनि भनिन्छ। यसैको जगमा विसं २०६४ चैत २८ गते पहिलो संविधानसभा निर्वाचन भयो। संविधानसभाको २०६५ जेठ १५ गते बसेको पहिलो बैठकले २४० वर्षे राजसंस्थाको विधिवत् अन्त्य गर्यो। पहिलो संविधानसभाले संविधान जारी गर्न नसके पनि धेरै काम गरेको थियो। विसं २०७० मङ्सिर ४ गते सम्पन्न दोस्रो संविधानसभा निर्वाचनबाट निर्वाचित सभाले २०७२ साल असोज ३ गते सङ्घीय लोकतान्त्रिक गणतन्त्र नेपालको संविधान जारी भयो। संविधानबमोजिम तीनै तहको निर्वाचन सम्पन्न भई आन्दोलनको बलमा बनेको संविधान कार्यान्वयन भयो। जसअनुसार सङ्घीय, प्रादेशिक र स्थानीय सरकारले शासन सञ्चालन गरेका छन्। यो परिवर्तनको प्रवेशद्वार भएकाले वैशाख ११ गतेलाई लोकतन्त्र दिवसका रुपमा मनाउने गरिएको छ।"
एमाले पाल्पाले १० वटै पालिकामा उम्मेदवारको टुंगो लगायो,"तानसेन : नेकपा एमाले पाल्पाले १० वटै पालिकाका प्रमुख, उप प्रमुख उम्मेदवारको नाम टुंगो लगाएको छ । एमाले पाल्पाले पालिका प्रमुख तथा उप प्रमुखहरुमा केही उम्मेदवार निर्वाचित र केही नयाँ रहेका छन । तानसेन नगरपालिकाको प्रमुखमा पाटी अध्यक्ष धनेन्द्रराज घिमिरे, उप प्रमुखमा शशी श्रेष्ठ लाई उम्मेदवार बनाएको छ । उप प्रमख श्रेष्ठ हाल तानसेन नगरपालिकाको कार्यपालिका सदस्य रहेकी थिइन् । बगनासकाली गाउँपालिकाको अध्यक्षमा सरस्वती चिदी दर्लामी, उपाध्यक्ष हरी प्रसाद पाठक उम्मेदवार बनाएको छ । अध्यक्ष पदकी उम्मेदवार चिदी गाउँ पालिकाको उपाध्यक्ष पदमा कार्यरत थिइन् । रिव्दीकोट गाउँपालिको अध्यक्षमा वर्तमान गाउँपालिका अध्यक्ष नारायण बहादुर जिसी, उपाध्यक्ष लक्ष्मी खनाल लाई उम्मेदवार बनाएको छ । दुबै उम्मेदवारलाई एमाले पाल्पाले निरन्तरता दिएको हो । तिनाउँ गाउँपालिकाको अध्यक्षमा प्रेम श्रेष्ठ, उपाध्यक्षमा सावित्रा रानालाई उम्मेदवार बनाएको छ । तिनाउँमा दुबै पदमा एमालेले नयाँ उम्मेदवार छनौट गरेको छ । निस्दी गाउँपालिकाको अध्यक्षमा मुक्तबहादुर सारु, उपाध्यक्षमा तिरण श्रेष्ठ लाई उम्मेदवार बनाएको छ । अध्यक्ष सारु २०७४ सालमै अध्यक्षमा निर्वाचित भएका व्यक्ति हुन भने तिरण नयाँ उम्मेदवार हुन् । रम्भा गाउँपालिकाको अध्यक्षमा वर्तमान अध्यक्ष विष्णुप्रसाद भण्डारी, उपाध्यक्षमा राधादेवी श्रेष्ठलाई नै पुन दोहोर्याएको हो। पूर्वखोला गाउँपालिकाको अध्यक्षमा नुनबहादुर थपा र उपाध्यक्षमा भागीरथी शर्मा भट्टराईलाई उम्मेदवार बनाएको छ । माथाँगढी गाउँपालिकाको अध्यक्षमा यमबहादुर चिदी, उपाध्यक्षमा विष्णे लुङुचे लाई उम्मेदवारमा चयन गरेको छ । रैनादेवी छहरा गाउँपालिकामा अध्यक्ष राम बहादुर राउत, उपाध्यक्षमा गिता घिमिरे, रामपुर नगरपालिकाको प्रमुखममा शिव अर्याल, उप प्रमुखमा दुर्गा देवी रानालाई उम्मेदवार छनौट गरिएको नेकपा एमाले पाल्पाका सचिव रामजी पोखरेलले बताए । पाल्पामा २०७४ सालको स्थानीय निर्वाचनमा ६ प्रमुख ७ उप प्रमुखम ४१ वडामा नेकपा एमाले, ४ प्रमुख ३ उप प्रमुख र ३६ वडामा नेपाली कांग्रेस र ४ वटा वडामा नेकपा माओवादी केन्द्रले विजय हाँसिल गरेको थियो । गठबन्धनले २०७४ सालमा विजयी वडाहरुका सम्बन्धित दलले नै उम्मेदवारी दिने, एमालेले जित हाँसिल गरेका वडाहरुमा सिट बाडफाँडको अन्तिम तयारीमा जुटेका छन् । ५ दलीय गठबन्धनले नेपाली कांग्रेसलाई १० स्थानीय तहमध्ये ६ वटा, नेकपा माओवादी केन्द्रलाई २ वटा नेकपा (एकीकृत समाजवादी)लाई २ वटा पालिका प्रमुख पदमा सहमती गरेका छन् । एमाले पाल्पाले सबै पालिका वैशाख १२ गते उम्मेदवार मनोनय दर्ता गर्ने जनाएको छ।"
"काभ्रे एमालेले उम्मेदवार टुंग्यायो, गाउँपालिकातर्फ प्रमुखमा सबै नयाँ अनुहार","काभ्रे : नेकपा एमाले काभ्रेले स्थानीय तह निर्वाचनका लागि उम्मेदवार टुंगो लगाएको छ । वैशाख ३० गते हुने स्थानीय तह निर्वाचनका लागि जिल्लामा नेकपा एमालेले उम्मेदवार टुंगाएको छ । निरन्तर छलफल गरेर जिल्लाको १३ स्थानीय तहमध्ये ६ नगरपालिका र ७ गाउँपालिकाका लागि प्रमुख र उप प्रमुखको नाम टुंगाएको नेकपा एमाले जिल्ला सचिव राजन भुर्तेलले जानकारी दिए । नगरपालिकातर्फ पनौतीमा भिम न्यौपाने, गिता बन्जारा रहेका छन् । दुबैजना ०७४ मा निर्वाचित प्रमुख उपप्रमुख हुन् । बनेपामा रत्नकुश रन्जित, बिमला सापकोटा, पाँचखालमा कन्चन अधिकारी, सुर्यमाया दनुवार, मण्डनदेउपुरमा बिदुर सापकोटा, सरिता ढकाल, नमोबुद्धमा राजन भुर्तेल, सम्झाना लामा, धुलिखेलमा अशोक ब्यन्जु, लाल तारा अधिकारी रहेको जिल्ला सचिव भुर्तेलले जानकारी दिए । ०७४ मा एमालेबाट निर्वाचित प्रमुखमा भिम न्यौपाने, अशोक ब्यन्जु र उप प्रमुखमा गीता बन्जारा दोहोरिएएका उम्मेदवार हुन्। यस्तै गाउँपालिकातर्फ रोशी गाउँपालिकामा देव सागार लामा, बबिता बोहरा, तेमाल गाउँ पालिकामा इन्द्र तामाङ, साम्तेन लामा, भुम्लु गाउँपालिकामा प्रेम लामा, कल्पना श्रेष्ठ, चौरीदेउराली गाउँपालिकामा जितराम लामा, बबिता खरेल, महाभारत गाउँपालिकामा पुर्ण बहादुर वाईवा, शान्ति तितुङ रानामगर, बेथानचोक गाउँपालिका कमल तिमल्सिना, सरला लमिछाने र खानिखोला गाउँपालिका डम्बर तिमल्सिना, रुकमणि गुरुङ रहेकाछन् । गाउँपालिकातर्फ प्रमुखमा सबै नयाँ अनुहार ल्याएका छन् भने उप प्रमुखमा खानिखोला गाउँपालिका ०७४ मा जितेकी रुकमणि गुरुङलाई दोहोर्याएका छन्।"
जीवनमा चमत्कार,"एक साँझ एकजना मानिस नयाँ पत्नीसँग केही फुसफुसाउँदै थिए। धेरै दिन बिताए पनि उनले यसरी ती पत्नीसँग कुरा गरेका थिएनन्। भन्दै थिए, म तिमीलाई माया गर्छु। उनी मुस्कुराइन्। त्यो मानिस फर्कियो। त्यसपछि उनले भनिन्, जब म ८० वर्षको हुनेछु र म मेरो सम्पूर्ण जीवनको बारेमा सोच्दै हुनेछु। मलाई थाहा छ म त्यो बेला यो पल सम्झन्छु। केही मिनेटपछि उनी सुत्न गइन्। कोठाको मौनता र पत्नीको श्वासप्रश्वासको नरम आवाजले त्यो मानिसलाई छोडिदियो। उनी जागा रहे। तिनीहरूले सँगै गरेका सबै कुराको बारेमा सोच्दै रहे। तिनीहरूको पहिलो भेटको मितिदेखि तिनीहरूको पहिलो छट्याइ। र, अन्ततः तिनीहरूको ठूलो विवाहसम्मको यात्रा। यी केवल केही क्षणहरू थिए, जीवन सन्दर्भका। जुन यो दम्पतीले सँगै गरेका थिए। जसले एक अर्काको उपस्थितिमा मौनताको अर्थलाई समेत अर्थपूर्ण बनाएको थियो। एक बिन्दुमा पुगेपछि ती मानिसले महसुस गरे कि उनीहरूले के गरे वा उनीहरू कहाँ गएका थिए भन्ने कुराले फरक पार्दैन। न त उनीहरू कहाँ जाँदैछन् भन्ने कुराले फरक पार्नेछ। महत्त्वपूर्ण कुरा मात्र त्यो क्षणको निर्मलता थियो। सँगै हुनुको अर्थले मात्र। सँगै सास फेर्न र सँगै आराम गर्नुको अर्थले मात्र जीवनमा फरकपन ल्याउनेछ। नैतिक शिक्षा : हामी घडी, क्यालेन्डर वा बाह्य स्रोतहरूबाट हुने दबाबले जीवनमा कब्जा गर्न दिन सक्दैनौं। हामीले हाम्रो जीवनका प्रत्येक क्षण उपहार र चमत्कार हो भन्ने तथ्यलाई बिर्सन हुँदैन पनि। चाहे त्यो जतिसुकै सानो वा नगण्य नै किन नहोस्।"
लोकतन्त्रमा जनअपेक्षा,"लोकतन्त्रको फराकिलो मार्गमा हुर्किंदै गरेको नेपाली लोकतन्त्र भर्खरै साँघुरो घेराबाट बामे सर्दै छ। २०६२६३ को जनआन्दोलनको जगले स्थापित लोकतन्त्रको डेढ दशक अवधि पार गरिसकेको छ। समीक्षात्मक रूपमा जनताका आँखाबाट हेर्दा सैद्धान्तिक महत्त्वाकांक्षा र व्यावहारिक रूपमा न्यून अनुभूति गरेको पाइन्छ। भुइँमान्छेमा धरातलीय उपेक्षाका रूपमा औसत मूल्यांकनमा चित्रण देखिन्छ। लोकतन्त्रको पुनस्र्थापनापछि लोकतान्त्रिक गणतन्त्रात्मक शासन व्यवस्था, नयाँ संविधान जारी, राज्यको संघीय संरचनामा संघ, प्रदेश र स्थानीय सरकारको निर्वाचन पनि भयो। हाल पुनः दोस्रो कार्यकालको निर्वाचन प्रक्रियामा मुलुकी माहोल तातेको पछिल्लो सन्दर्भ छ। तर, लोकतान्त्रिक मूल्यमान्यता अनुरूपको शासन व्यवस्थामा भने जनअपेक्षाविपरीत प्रश्नैप्रश्न तेर्सिएका छन्। संसारकै सुन्दर शासन व्यवस्थामध्येको व्यवस्था लोकतान्त्रिक शासन व्यवस्थालाई मानिन्छ। आवधिक निर्वाचन लोकतन्त्र प्राप्तिको अहं प्रक्रिया हो। निर्वाचन लोकतन्त्रको संरक्षण र प्राप्तिको आधार पनि हो। अहिले लोकतन्त्र नागरिकको जीवनको एक पद्धति पनि बनेको छ। राजनीतिक, सामाजिक, आर्थिक, नैतिक र व्यक्तिगत गरी मानव जीवनका हरेक पक्षलाई एक जीवनदर्शन प्रदान गर्छ। त्यसैले पनि लोकतन्त्रलाई जीवनकै एक विशिष्ट पद्धति मान्नुपर्नेमा आधुनिक दर्शन र राजनीतिशास्त्रका अध्येताहरू जोड दिन्छन्। वास्तवमा निर्वाचनमार्फत जनअपेक्षाहरूको सम्बोधन गरी जीवन्तता दिने अस्त्र नै लोकतन्त्र हो। लोकतन्त्र प्राप्तिको सबैभन्दा उत्तम माध्यम र विधि नै निर्वाचन हो। निर्वाचनले नागरिकको मत मात्र होइन, नागरिकका अपेक्षा र लोकतन्त्रको मर्मलाई पनि ग्रहण गरेको हुन्छ। निर्वाचनका महत्त्वपूर्ण साध्य मतदान जनअपेक्षाको सम्बोधनको पूर्वसर्त पनि हो। लोकतान्त्रिक मुलुकले निर्वाचनको स्वच्छ, स्वस्थ्य र स्वतन्त्र प्रतिस्पर्धालाई आत्मसात गरेका हुन्छन्। निर्वाचनमार्फत नै उदारवादी र समावेशी लोकतन्त्र बलियो हँुदै गएको सन्दर्भ पनि प्रसस्तै छन्। निर्वाचनमार्फत नै शासकीय दम्भले सामन्तवादी व्यवस्थालाई निम्त्याएका पछिल्ला उदाहरण पनि छन्। यसर्थ नागरिकको विवेकपूर्ण मतमा लोकतन्त्रको आधार उभिएको हुन्छ। लोकतन्त्र नै नागरिकको जीवनसँग अन्तरसम्बन्धित हुन्छ। हार्वर्ड विश्वविद्यालयका प्रोफेसर तथा हाउ डेमोक्रेसी डाई पुस्तकका लेखकद्वय स्टेभिन लेभिस्टकी र डेनियल जिब्लाटले निर्वाचित जनप्रतिनिधिकै कारण लोकतन्त्र जोखिममा रहेको तथ्य पुस्तकमा उल्लेख गरेका छन्। विश्वभर नै सौदाबाजीपूर्ण राजनीतिको चरम धु्रवीकरणले लोकतन्त्रलाई खतरामा पारेको तथ्य पुस्तकले आंैल्याएको छ। निर्वाचित जनप्रतिनिधिले नै पटकपटक लोकतन्त्रको हरण गरेको उनीहरूले खुलासा गरेका छन्। नेपालको लोकतन्त्र पनि यस्तो जोखिमबाट मुक्त हुन सकेको छैन। यसको पछिल्लो कडी समयावधि अगावैको संसद् विघटन हो। मुलुकमा गणतान्त्रिक संविधान जारी भएपश्चात् पनि नेपाली लोकतन्त्रको वर्तमान र भविष्यका बारेमा चिन्तन निरन्तर छ। लोकतान्त्रिक प्रणालीको रक्षामा राज्य र नागरिक दुवैको दायित्व महत्त्वपूर्ण र उस्तै छ। राजनीतिक अस्थिरता र अनपेक्षित परिदृश्यहरूले लोकतान्त्रिक व्यवस्था माथि निरन्तर धावा बोलिरहेका छन्। जसको उपजले लोकतन्त्र नै संकटपूर्ण घडीमा छ। लोकतन्त्र हासिल गरेको १५ वर्षलाई नियालेर हेर्दा चर्चा धेरै भए पनि जनअपेक्षामूलक उपलब्धि भने देखिएन। नागरिक मानव अधिकारबाट सम्पन्न त भए तर अझै पनि ती अधिकारहरूको सुनिश्चिततामा भने शंकामा छन्। समृद्धि र सुशासनका संकल्पहरू अधुरै छन्। जनताका अपेक्षाहरू चुलिँदै गएका छन् भने राज्य व्यवस्था जनचाहना अनुरूपको कार्यसम्पादनमा चुकिरहेको छ। स्थानीय तहको निर्वाचन केन्द्रित राजनीतिक दल प्रतिबद्धता सहितका घोषणापत्रहरू जारी गर्ने क्रममा छन्। नजिकिँदै गरेको स्थानीय तहको चुनावदेखि प्रदेश र संघीय निर्वाचनमा राजनीतिक दलले जारी गरेका घोषणापत्रहरू कति सार्थक रूपमा उपलब्धिमूलक रहे ? कति भाषणमा मात्र सीमित भए ? नागरिकले मूल्यांकन गर्ने बेला पनि भइसकेको छ। जनतासमक्ष बाँडेका घोषणापत्रका आश्वासनहरू कति पूरा भए ? कति बाँकी रहे ? कुन दलले कुन भूमिकामा पूरा गरे ? वा गरेनन् ? मताधिकारको मूल्यांकन पनि जरुरी भयो। निर्वाचन लोकतन्त्र प्राप्तिको मुख्य अंग भए पनि पछिल्लो समय निर्वाचन प्रणाली ज्यादै खर्चिलो हुँदै गएकाले यसले गम्भीर चिन्ता सिर्जना गरेको छ। लोकतन्त्रका नाममा महँगो निर्वाचन प्रणाली, टिकट खरिद र बिक्री, निर्वाचनमा अनावश्यक खर्च, गत वर्षको निर्वाचनको वडा, पालिका, प्रदेश क्षेत्र, प्रतिनिधिसभा क्षेत्र, मन्त्री हुन खर्च, यी सबै कुराले पारदर्शिताको मानक कसरी सिर्जना गर्छ ? शासन प्रणालीमा जवाफदेहिता र पारदर्शिता हँुदैन भने लोकतन्त्रको अभिलाषाले मात्र जनसन्तुष्टि हासिल हुन सक्दैन। अर्कातर्फ, निर्वाचन खर्चिलो हुँदा राज्यको अर्थतन्त्रमा असर पारिरहेको छ। भ्रष्टाचार मौलाउँदो र सुशासन खस्किँदो अवस्थामा पुगेको छ। संविधान जारी भएपश्चात् पहिलो कार्यकाल सकिएर दोस्रो निर्वाचनको सन्निकटमा रहँदा अझै पनि लोकतान्त्रिक संविधानको पूर्णताका लागि आवश्यक कानुन निर्माण हुन सकेका छैनन्। संसद्मा विचाराधीन विधेयक अझै पनि छलफल भएर सहज रूपमा पारित हुन सकेका छैनन्। सत्ता पक्षको अनिच्छा र प्रतिपक्षको अवरोध उस्तै छ। यसरी संसद् विघटन र निरन्तरको अवरोधले व्यवस्थापकीय कार्यसम्पादन र कानुन निर्माणमा समेत गम्भीर आशंका सिर्जना गरेको छ। कानुनी शासनबिनाको लोकतन्त्र पूर्ण मानिँदैन। समयानुकूल कानुन निर्माण र कार्यान्वयन हुँदैनन्। यसरी कसरी पूर्ण लोकतन्त्रको अनुभूति हुन सक्छ र ? संवैधानिक अड्चन, निर्वाचनका प्रक्रियामा असमझदारी, राजनीतिक सौदाबाजी र स्वार्थपना, दलीय समीकरण र गठबन्धनको महत्त्वकांक्षा सिर्जना गरेको छ। यस्तै, आरोपप्रत्यारोप, रोष र प्रतिरोधको भावनाले पनि लोकतान्त्रिक व्यवस्थामा संकट सिर्जना गरेको छ। सत्ता प्राप्तिका लागि अप्राकृतिक गठबन्धन, सौदाबाजी राजनीति, स्वार्थकेन्द्रित सहमतिजस्ता अलोकतान्त्रिक पद्धतिले पछिल्लो समय ज्यादै प्रश्रय पाएको छ। पछिल्लो समय लोकतन्त्र राजनीतिक दललाई रटान, भाषण गर्ने, भ्रम फैलाउने, को र कुन दल बढी लोकतन्त्रवादी बन्ने भन्ने प्रतिस्पर्धा छ। राजनीतिक वैधता लोकतान्त्रिक राज्य परिपाटीको एउटा पूर्वसर्त हो। तर, यथार्थमा लोकतन्त्र दयनीय अवस्थामा चल्दैछ। राजनीति लोकतन्त्रको साधक भए पनि राजनीतिक दलहरूले लोकतन्त्रको हुर्मत लिइरहेका छन्। मुलुकको संवैधानिक व्यवस्था र कानुनी परिधिभित्र रही जनसाधारणको चाहना, माग एवं आकांक्षाहरूलाई शिरोपर गर्नुपर्ने हो। आवधिक निर्वाचनमार्फत अधिकतम जनमत प्राप्त गरी शासन सत्ताको अख्तियारी ग्रहण गर्ने कार्य लोकतन्त्रको सर्वाधिक महत्त्वपूर्ण पक्ष हो। यो सार्वभौम नागरिकको तर्फबाट कुनै अमुक राजनीतिक दललाई निश्चित अवधिसम्मका लागि राज्य सञ्चालन गर्न अख्तियारी दिने विषय हो। यसले राज्य सञ्चालनका लागि सरकारको गठन गर्ने र शासन व्यवस्थापन गर्ने सार्वभौम आधार प्रदान गर्छ। जनअभिमतको अभावमा शासन सत्ता कम्तीमा पनि लोकतान्त्रिक हुन सक्दैन। तर, जनअपेक्षाविपरीत जनअभिमतको अख्तियारीलाई शासकहरूले बारम्बार दुरुपयोग गरिरहेका हुन्छन्। संकल्पमा समृद्वि, सुशासन र सुसंस्कृत राजनीतिको घोषणा गर्ने चलन छ। तर, सामान्य कुरामा पनि गम्भीर नहुनु राजनीतिक दलको प्रतिवद्धता र नैतिकतामाथिका प्रश्न हुन्। समावेशी लोकतन्त्रको मर्म र आवश्यकताअनुसार राज्य व्यवस्था अझै पनि परिष्कृत हुन सकिरहेका छैनन्। लोककल्याणकारी राज्यको अवधारणालाई आत्मसाथ गर्न नागरिकका चाहना, मौलिक हक र मानव अधिकार, न्याय, समानता र पहुँचजस्ता विषयमा अझै पनि नागरिकमाझ पुग्न सकिरहेका छैनन्। वास्तविक लोकतन्त्रको अनुभूति गर्न नपाउँदा जनता सन्तुष्ट हुन सकिरहेका छैनन्। निर्वाचनका समयमा घोषणापत्रमार्फत सपना बाँड्ने तर सेवा प्रवाहमा भने सधैं साँघुरो मानसिकताको सिर्जना गर्ने प्रवृत्ति बारम्बार दोहोरिरहेको छ। यो जनअपेक्षाको अपमान र लोकतन्त्रप्रतिको अन्तर्घात पनि हो। लोकतन्त्र आएपछिका शासकीय प्रवृत्ति उस्तै छन्। गरिबी र बेरोजगारी उस्तै छ। लोकतान्त्रिक शासन व्यवस्था परिवर्तन भए पनि भुइँमान्छेका अवस्थाहरूमा तात्विक रूपमा रूपान्तरण हुन सकिरहेको छैन। जनआन्दोलनपश्चात् नागरिकमा पलाएका आशाहरू निराशामा परिणत हुँदै गएका छन्। सहिद र घाइतेका परिवारहरूका पीडा उस्तै छन्। न्याय र समृद्धिको पहुँच सबैमा पुग्नु जरुरी छ। तर, त्यसो गर्न लोकतान्त्रिक विधिबाट निर्वाचित सरकारहरू नै असमर्थ देखिएका छन्। जनअपेक्षाको सम्बोधनका लागि दिगो विकास र असल शासन व्यवस्थाका लागि राजनीतिक जनमत आवश्यक हुन्छ। यसका अलावा कार्य सम्पादन सर्भिस डेलिभरी पनि उत्तिकै महत्त्वपूर्ण हुन्छ। राजनीतिक नेतृत्वले आमनागरिक सामु गरेका प्रतिबद्धता कति यथार्थ छन् ? तिनीहरूको कार्यान्वयनप्रतिको कुशलता कस्तो छ ? त्यस्ता जनकेन्द्रित नीतिगत व्यवस्थाप्रति जनविश्वासको स्तर कस्तो छ ? राज्यका विभिन्न अंगबीचको समन्वय कस्तो छ ? राज्य जनतामाझ कति लोकप्रिय छ ? राज्यले जनसन्तुष्टि हासिल गर्न सकेको छ ? भन्ने जस्ता कुराले सरकारको सर्भिस डेलीभरीको जनअपेक्षाको स्तरलाई संकेत गर्छ। यथार्थमा लोकतन्त्र दयनीय अवस्थामा चल्दैछ। राजनीति लोकतन्त्रको साधक भए पनि राजनीतिक दलहरूले लोकतन्त्रको हुर्मत लिइरहेका छन्। लोकतन्त्रमा जननिर्वाचित सरकारको सत्तारोहणमा जनमतको भूमिका हुन्छ। त्योभन्दा बढी त सरकारको लोकप्रियता उसले लिएका कानुनी र नीतिगत पक्षको दिगोपना, नागरिकको सरकारप्रतिको विश्वास, लगाव, स्वामित्व र सहयोग आदिले प्रतिबिम्बित गर्छ। स्वच्छ, स्वस्थ्य र स्वतन्त्र प्रतिस्पर्धात्मक निर्वाचनका माध्यमबाट सापेक्ष वा अधिकतम जनमत प्राप्त गरी राज्य सञ्चालकको भूमिका ग्रहण गर्नु मात्रै लोकतान्त्रिक प्रणालीको परिकल्पना होइन। यथार्थमा जनआकांक्षाको पहिचान गर्ने, त्यस्ता जनआकांक्षालाई मिहिन तरिकाले नीतिगत स्वरूपमा रूपान्तरण गर्ने कामले अब्बल हुनसक्छ। कुशल कार्यान्वयनका लागि संस्थागत क्षमता र कार्यकौशलताको विकास गर्न सके पनि राजनीतिक वैधताको जगमा उभिएको लोकतान्त्रिक शासन सत्ता कार्य सम्पादनका हिसाबले गुणस्तरीय बन्न सक्छ। लोकतन्त्रको संस्थागत राजनीतिक जनमत र कार्यसम्पादन स्तरबिच उचित सन्तुलन मिलाउन सक्ने सरकार मुलुकको सामाजिकआर्थिक रूपान्तरणको अनुकरणीय साधन बन्न सक्छ। विश्व राजनीतिमा लोकतान्त्रिक विधिबाट निर्वाचित ऐतिहासिक नेतृत्वकर्ताको परिचय स्थापित गरेका उदाहरणीय पात्रहरू शासकीय वैधता र उच्च कार्यसम्पादनको तादात्म्यताबाटै राजनेताका रूपमा उदाएका हुन्। उदार लोकतन्त्र शासन व्यवस्था अवलम्बन गरेका सरकारले आफ्ना कमजोरी पत्ता लगाउन जनताको तहबाट आफ्ना कामको मूल्यांकन गर्न सक्नुपर्छ। आफ्ना कार्य र व्यवहारको क्रस चेकिङ गर्ने संयन्त्र बनाउन सक्नु पर्छ। नागरिकसँग विभिन्न माध्यमले सघन संवाद गर्न सक्नुपर्छ। उनीहरूका सवाल एवं गुनासालाई समयमै सम्बोधन गर्ने सामथ्र्य पनि राख्नु पर्छ। लोकतान्त्रिक राज्य प्रणालीमा सरकारको प्रभावकारिता कार्यकुशलता, जिम्मेवारिपन, संवेदनशीलता जस्ता कुराबाट देखिनुपर्छ। यसले कानुनको शासन, भ्रष्टाचारको न्यूनीकरण र सुशासनको माध्यमबाट जनसन्तुष्टि प्राप्त गर्न सक्नुपर्छ। जनसाधारणले सरकारलाई उसको नारा र भाषणमा मात्र होइन, दैनिक जीविकाका सवालमा अनुभूत गर्न पाउनुपर्छ। नागरिक र सरकारबीच विश्वासको सम्बन्ध बलियो भएमात्र लोकतन्त्र बलियो हुन सक्छ। यसर्थ, सार्थक रूपमा अनुकरणीय लोकतन्त्रको रक्षा र मानव अधिकारको सुनिश्चितताका लागि स्वच्छ, स्वस्थ्य र स्वतन्त्र निर्वाचन अपरिहार्य छ। जनमतबाट निर्वाचित सरकारले जनताका अपेक्षाको सम्बोधन गर्ने कौशलतापूर्ण कार्यसम्पादनमार्फत जनसन्तुष्टि हासिल गर्नु जरुरी छ।"
स्थानीय तह निर्वाचन घोषणापत्र सार्वजनिक गर्दै कांग्रेस,"काठमाडौं : सत्तरुढ दल नेपाली कांग्रेसले आज स्थानीय तह निर्वाचन घोषणपत्र सार्वनजिक गर्दैछ। लोकतन्त्र दिवसको अवसर पारेर कांग्रेसले पार्टी कार्यालय सानेपामा दिउँसो १ बजेतिर घोषणापत्र सार्वजनिक गर्न लागेको कांग्रेस मुख्य सचिव कृष्णप्रसाद पौडेलले जानकारी दिए। महामन्त्री गगन कुमार थापाको संयोजकत्वमा रहेको 'स्थानीय तह निर्वाच २०७९ घोषणापत्र तयारी समिति' ले घोषणापत्र तयार गरेको हो। कांग्रेसले विभिन्न क्षेत्रका विज्ञहरुसँग सल्लाह तथा सुझाब लिएर घोषणापत्र तयार पारेको बताएको छ। नेपाली कांग्रेसका सभापति शेरबहादुर देउवाले महामन्त्री थापाको संयोजकत्वमा घोषणा पत्र तयारी समिति गठन गरेका थिए। कांग्रेसले अझैं महानगरपालिकामा उम्मेदवारको टुंगो भने लगाउन सकेको छैन। यसअघि नेकपा एमाले, जनता समाजवादी पार्टी (जसपा), नेकपा (एकीकृत समाजवादी), राप्रपा नेपाललगायत दलले घोषणापत्र सार्वजनिक गरिसकेका छन्। वैशाख ३० गते हुने स्थानीय तह निर्वाचनको लागि आजबाट उम्मेदवारको मनोनयन दर्ता सुरु भएको छ। निर्वाचन आयोगले आइतबार र सोमबार मनोनयन दर्ताका लागि समय छुट्याएको छ।"
एमाले रामेछापले टुंगो लगायो आठै स्थानीय तहको उम्मेदवार (नामावलीसहित),"काठमाडौं : नेकपा एमाले रामेछापले वैशाख ३० गते हुने स्थानीय तहको निर्वाचनका लागि उम्मेदवार टुंगो लगाएको छ। आठ स्थानीय तह रहेको रामेछापमा एमालेले प्रमुख र उपप्रमुखको उम्मेदवारको टुंगो लगाएको हो। एमालेले रामेछाप नगरपालिकाको नगर प्रमुख मेयरमा रोशन पाख्रिन र उपप्रमुखउपमेयर सीता खत्रीलाई यस अगाडि नै सर्वसम्मत चयन गरेको हो। पार्टीले २०७४ सालको स्थानीय निर्वाचनमा पनि पाख्रिनलाई नै मेयरको उम्मेदवार बनाएको थियो। उनी न्यून मतान्तरमा पराजित भएका थिए। नेपाली कांग्रेसका नरबहादुर थापा मगरले ४ हजार ४०१ मत प्राप्त गर्दा पाख्रिनले ४ हजार ३०० मत प्राप्त गरेका थिए। जिल्ला कमिटीका एक पदाधिकारीका अनुसार मन्थली नगरपालिकाको नगर प्रमुखमेयरमा लव श्रेष्ठ र उपप्रमुखउपमेयरमा ईश्वरी बस्नेत, खाँडादेवी गाउँपालिकाको अध्यक्षमा ज्ञानकुमार श्रेष्ठ र उपाध्यक्षमा रमा घिसिङ, सुनापति गाउँपालिकाको अध्यक्षमा ज्ञानकुमार योञ्जन र उपाध्यक्षमा रीता गौतम सर्वसम्मत चयन भएका छन्। यसैगरी लिखु तामाकोसी गाउँपालिकाको अध्यक्षमा कमल कडरिया र उपाध्यक्षमा दीपा पाख्रिन, उमाकुण्ड गाउँपालिकाको अध्यक्षमा शेरबहादुर सुनुवार र उपाध्यक्षमा गंगा कार्की, गोकुलगंगा गाउँपालिकाको अध्यक्षमा खड्गबहादुर सुनुवार र उपाध्यक्षमा राधिका श्रेष्ठलाई सर्वसम्मत उम्मेदवार चयन गरिएको जिल्ला कमिटीका एक पदाधिकारीले जानकारी दिए। दोरम्बा गाउँपालिकाको अध्यक्षमा टंक चौलागाईलाई सर्वसम्मत उम्मेदवार भएका छन् भने उपप्रमुखको टुंगो लगाउन बाँकी नै रहेको छ। एमालेले उमाकुण्ड गाउँपालिका अध्यक्षमा शेरबहादुर र गोकुलगंगा गाउँपालिकाका अध्यक्ष, उपाध्यक्षलाई पुन: उम्मेदवार बनाएको हो। जिल्ला कमिटीका ति पदाधिकारीले भने, अहिलेसम्म अन्तिम टुंगो लागेका नामावली यीनै हुन्, आधिकारिक रुपमा विज्ञप्ति लगाउन बाँकी नै छ। उम्मेदवारी दर्ताको समयसम्म परिवर्तन हुन पनि सक्छ तर त्यो सम्भावना कम नै छ। वैशाख ३० गते हुने स्थानीय तह निर्वाचनको लागि आजबाट उम्मेदवारको मनोनयन दर्ता सुरु हुँदैछ। निर्वाचन आयोगले आइतबार र सोमबार मनोनयन दर्ताका लागि समय छुट्याएको छ। नेपालमा ७५३ स्थानीय तह रहेका छन् जसमध्ये ६ वटा महानगरपालिका, ११ उपमहानगरपालिका, २७६ नगरपालिका र ४६० गाउँपालिका छन्। सबै स्थानीय तहमाअध्यक्षमेयर र उपाध्यक्षउपमेयर पद, वडाध्यक्षदेखि सदस्यसम्मका लागि एकै चरणमा मनोनयन दर्ता हुन लागेको हो। एमालेले विराटनगरबाहेक पाँच महानगरको उम्मेदवार टुंगो लगायो, काठमाडौंमा केशव स्थापित मेयरमा स्वतन्त्र दाबी गरेकी सुनितालाई एमालेको उपमेयरको टिकट, वीरगंज लोसपालाई छाड्यो एमालेले छान्यो उम्मेदवार एमाले सिन्धुलीले उम्मेदवार टुंगो लगायो, आजै मनोनयन दर्ता गर्ने स्थानीय तह निर्वाचन २०७९ : आज र भोलि उम्मेदवारी दर्ता"
"एमालेबाट काठमाडौंको उपमेयरको उम्मेदवार बन्न पाउनु युवा, महिला र अभियन्ताको प्रतिनिधित्व हो","काठमाडौं : स्वतन्त्र रुपमा काठमाडौं महानगरपालिकाको मेयरमा उम्मेदवारी घोषणा गरेकी सुनिता डंगोलले एमालेबाट उपमेयर पद स्वीकार गरेकी छन्। आइतबार एक विज्ञप्ति जारी गर्दै डंगोलले सूर्य चिन्हमा मतदान गरी आफूलाई र एमालेका सबै उम्मेदवारहरुलाई विजय गराउन आह्वान गरेकी छन्। उनले एमालेले आफूलाई विश्वास गरेर उपमेयरको जिम्मेवारी दिनु भनेको युवा, महिला, सामाजिकसाँस्कृतिक अभियन्तालगायत सम्पूर्ण काठमाडौंबासीको भावना प्रतिनिधित्व हुने गरी युवालाई उपहार दिइएको दाबी गरेिन्। नेकपा(एमाले) जस्तो दर्विलो संगठन भएको जनतालाई मनपर्ने सबैभन्दा ठूलो पार्टीले मलाई विश्वास गरेर उपमेयरको जिम्मेवारी दिनु भनेको मलाई मात्रै होइन युवा, महिला, सामाजिकसाँस्कृतिक अभियन्ता लगायत सम्पूर्ण काठमाडौंबासीहरुको भावना सबैको प्रतिनिधित्व हुने गरी युवाहरुलाई उपहारको रुपमा प्रदान गरेको अवसर हो भन्ने मैले ठानेकी छु। यो मलाई प्रतिनिधि पात्रका रुपमा उभ्याएर पार्टीले म जस्ता क्रियाशील युवाहरु, म जस्ता दक्ष महिलाहरु, सामाजिकसाँस्कृतिक अभियन्ताहरु सबैलाई गरेको सम्मान हो। जारी विज्ञप्तिमा उपमेयरकी उम्मेदवार डंगोलले भनेकी छन्, अहिले उपमेयर पदको उम्मेदवार बन्दै गर्दा मात्रै होइन तपाईहरुकै माया र आशीर्वादले निर्वाचन जितेर आउँदै गर्दा पनि म तपाईहरुले म माथि गरेको विश्वार र भरोसालाई कुठराघात गर्ने छैन। तपाईहरु सबैको शीर कहिल्यै पनि झुक्न दिने छैन। तसर्थ यो प्रतिबद्धता व्यक्त गर्दै म आदरणीय सम्पूर्ण जनसमुदायलाई सूर्य चिन्हमा मतदान गरी नेकपा(एमाले)को सबै उम्मेदवारहरुलाई अत्यधिक मतले विजय गराउन अनुरोध गर्दछु। उनले विज्ञताको कदर गर्ने,अनुभवीहरुलाई सम्मान गर्ने र युवाका आवाजलाई समेटेर समृद्ध नेपाल, सुखी नेपालीको आकांक्षा पूरा गर्ने प्रष्ट लक्ष्यसहित अघि बढेको तथा जनताको लोकप्रिय पार्टीका रुपमा नेकपा(एमाले)लाई पाएको स्पष्ट पारिन्। यस्तो छ ३० वर्षीया युवतीको काठमाडौंको विकास गर्न ८ खम्बे मोडेल मेयरमा स्वतन्त्र दाबी गरेकी सुनितालाई एमालेको उपमेयरको टिकट, वीरगंज लोसपालाई छाड्यो काठमाडौं महानगरपालिकाबाट मेयर पदका लागि उम्मेदवारी दिने घोषणा गरेको स्मरण गर्दै उनले आफ्नो घोषणाले आफू जन्मेको माटो र हुर्केको ठाउँका लागि केही गर्नुपर्छ भन्ने अदम्य आँट, हिम्मत, उत्साह र थप साहस प्राप्त भएको उल्लेख गरिन्। राजनीतिमा आफ्नो पहिलो खुट्किलो भएको बताउँदै उनले राजनीतिकै माध्यमबाट जनताको सेवा गर्दै जाने बताइन्। डंगोलले भनिन्,मप्रति अथाह स्नेह राख्ने मतदाता र शुभेच्छुकका लागि मैले इमान्दारीतापूर्वक भन्नै पर्ने हुन्छ राजनीतिमा मेरो यो पहिलो खुट्किलो हो। मैले राजनीतिकै माध्यमबाट निकै लामो यात्रा तय गरेर जनताको सेवा गर्दै जानु पर्दछ। मैले पटक पटक भनेकी थिएँ म बहुदलीय व्यवस्थामा विश्वास गर्ने नागरिक हुँ। त्यसैले मैले मेयर पदमा उम्मेदवारी घोषणा गर्दै गर्दा पनि युवाको आवाज बुझ्ने, साँस्कृतिकसामाजिक अभियन्ताको आवाज बुझ्ने दलसँग सहकार्य गर्न सकिन्छ भन्दै साना ठूला पार्टीसँग मेरो निरन्तर रुपमा सम्पर्क भैरहेको तथ्य प्रष्ट भनेकी थिएँ। उनले आफ्नो उद्देश्य काठमाडौंलाई सांस्कृतिक नगर तथा राजधानी सहरको रुपमा साँचिकैको काठमाडौं बनाउने भएको बताइन्। डंगोलले पदलाई भन्दा आफ्नो लक्ष्यलाई ठूलो ठान्दै एमाले र सो पार्टीका अध्यक्ष तथा शीर्ष नेतृत्व तहको विश्वासलाई आभार व्यक्त गरेकी छन्। उपमेयरको उम्मेदवार बनेकी सुनिता 'मिस नेवा २०११' की विजेता हुन्। ३० वर्षीया डंगोलले 'सोसियल वर्कमा' स्नातकोत्तर गरेकी छन्। मेयरको उम्मेदवारी घोषणा गरेर उनले ८ बुँदे प्रतिबद्धतापत्र पनि सार्वजनिक गरेकी थिइन्। साथै चुनावी प्रचार पनि थालेकी सुनितालाई एमाले अध्यक्ष केपी ओली निवास बालकोटमा बसेको सचिवालय बैठकले उपमेयरको टिकट दिने निर्णय गरेको हो।"
"महानगरउपमहानगरमा साझा, अन्यत्र आआफ्नै उम्मेदवार","केशवशरण लामिछानेपोखरा, मनिका झा जनकपुरधाम,कृष्ण सारु मगरमकवानपुर, शिवराज भट्ट धनगढी, किशोर बुढाथोकी विराटनग, शंकरप्रसाद खनाल नेपालगन्ज, लक्ष्मण पोखरेलबुटवल , भरत खड्काउदयपुर : निर्वाचन आयोगले स्थानीय तह निर्वाचनका लागि आइतबार र सोमबार मनोनयन दर्ताको समय तोकेको छ। तर, ५ दलीय सत्ता गठबन्धनमा उम्मेदवार छनोट त परको कुरा, केन्द्रबाट भएको भागबन्डाप्रति स्थानीय नेता, कार्यकर्तामा तीव्र असन्तुष्टि छ। मुख्य गरी कांग्रेसका नेताकार्यकर्ता असन्तुष्ट छन्। गठबन्धनका नेताहरूले केन्द्रबाट गरेको भागबन्डाको स्थानीय नेताकार्यकर्ताले अवज्ञा समेत गरेका छन्। कतिपय स्थानमा गठबन्धनभित्रैका दलहरू विभाजित भई फरकफरक गठबन्धन बनाएका छन्। कुन पार्टीले कुन तह लिने भन्ने विवादमै गठबन्धनका दलहरू रुमल्लि रहेकाले उम्मेदवारको टुंगो लगाउन सकेका छैनन्। मधेसमा व्यापक असन्तुष्टि सत्तासीन गठबन्धनले केन्द्रमा गरेको चुनावी भागबन्डा प्रतिमधेस प्रदेशमा व्यापक असन्तुष्टि देखिएको छ। जनकपुरधाम उपमहानगरपालिकाका कांग्रेसका नगर सभापति मनोज साहसहित एकदर्जन नेता कार्यकर्ताले पार्टीबाट नै राजीनामा दिएका छन्। जनकपुरको नगरप्रमुख जनता समाजवादी पार्टीलाई दिने केन्द्रको भागबन्डाप्रति असहमति जनाउँदै कांग्रेसी नेताहरूले पार्टी नै त्यागे। प्याकेजमा कुरा नमिलेपछि जिल्लाजिल्लाको विषयमा पनि छलफल भइरहेको छ । कांग्रेस र माओवादीबीच कुरा नमिल्दा सहमति हुन सकेको छैन । सोनामसिं स्याङ्तान,बागमती प्रदेश अध्यक्ष, जनता समाजवादी पार्टी मधेस प्रदेशमा तत्कालीन राजपा नेपाल र एमालेले जितेका ३४ पालिकामा गठबन्धन दलबीच अझै पनि सहमति जुट्न सकेको छैन। रौतहटको मौलापुर र कटहरिया नगरपालिकामा सहमतिनजिक पुगे पनि अन्यमा दलहरूका आआफ्नै अडान रहेको माओवादी केन्द्र मधेस प्रदेशका इन्चार्ज गणेश साहले जानकारी दिए। उनले ३४ पालिकासहित अन्य पालिकामा पनि कांग्रेसलगायतका दलले छोड्न नचाहेकाले मित्रवत प्रतिस्पर्धा गर्ने गरी गृहकार्य हुने बताए। कांग्रेसका मधेस प्रदेशका कोषाध्यक्ष प्रदीपकुमार यादवले गठबन्धनका पाँचवटै दलबीच सहमतिको प्रयास भइरहेको बताए। बागमतीमा रोइलो सत्ता गठबन्धनले बागमती प्रदेशका स्थानीय तहमा केन्द्रबाट गरेको भागबन्डाप्रति कांग्रेसमा निकै असन्तुष्टि देखिएको छ। भरतपुर महानगरपालिकाको मेयर माओवादी केन्द्र र हेटौंडा उपमहानगरपालिकाको मेयर एकीकृत समाजवादीलाई दिने केन्द्रबाटै भागबन्डा गरिएको थियो। यो निर्णयप्रति कांग्रेसका स्थानीय नेताकार्यकर्ता तीव्र असन्तुष्ट छन्। चितवन कांग्रेसका नेता, कार्यकर्ताले त जिल्ला सभापतिको कार्यकक्षमा शुक्रबार नै तालाबन्दी गरेका थिए। मनोनयनको अघिल्लो दिनसम्म पनि चितवन कांग्रेसभित्रको समस्या समाधान हुन सकेको छैन। कांग्रेसको मत धेरै छ । कांग्रेसको डालाको मत मानामा हाल्दा पोखिन्छ । बरु मानाको मत डालामा खन्याउँ भनेका हौं । भानु ढकाल, जिल्ला सचिव, कांग्रेस कास्की यता, हेटौंडा उपमहानगरपालिकाको मेयर एकीकृत समाजवादीले पाएपछि हेटांैडाका कांग्रेसी नेताहरू पनि असन्तुष्ट बनेका छन्। शेखर कोइराला पक्षधर कांग्रेसका नेताकार्यकर्ताहरूले यसको खुलेर बिरोध गरिरहेका छन्। कांग्रेस मकवानपुरका उपसभापतिसहित तीन दर्जन बढी जिल्ला कार्यसमिति सदस्यले हेटौंडामा कांग्रेसले एक्लै चुनावी प्रतिस्पर्धा गर्ने चेतावनी दिइसकेका छन्। बागमती प्रदेशमा १ सय १९ स्थानीय तह छन्। गठबन्धनले केन्द्रबाट टुंगो लगाएका महानगर र उपमहानगर बाहेक अन्य पालिकामा भागबन्डा हुन सकेको छैन। प्याकेजमा कुरा नमिलेपछि जिल्लाजिल्लाको विषयमा पनि छलफल भइरहेको छ, जनता समाजवादी पार्टी बागमती प्रदेशका अध्यक्ष सोनामसिं स्याङ्तानले भने, कांग्रेस र माओवादीबीच कुरा नमिल्दा सहमति हुन सकेको छैन। बागमती प्रदेशमा कांग्रेसले ६०, माओवादी केन्द्रले ४०, एकीकृत समाजवादी पार्टीले २५ र जनता समाजवादी पार्टीले १० स्थानीय तहमा दाबी गरेका छन्। काभ्रेमा पनि गठबन्धन दलबीच भागबन्डाका सहमति जुट्न सकेको छैन। सिन्धुलीमा कांग्रेस र माओवादीको मात्र गठबन्धन हुने भएको छ। एकीकृत समाजवादी र जनता समाजवादी पार्टी गठबन्धनबाट बाहिरिएका छन्। रामेछापमा कांग्रेस, एमाले र माओवादीमा टिकट वितरणमा असन्तुष्टि बढेसँगै पार्टी परित्याग गर्र्नेहरू बढेका छन्। नुवाकोटमा कांग्रेस कार्यकर्ताद्वारा पार्टी कार्यालयमा धर्ना नै दिइएको छ। सुदूरपश्चिममा गाँठैगाँठो सुदूरपश्चिममा गठबन्धन दलबीच भागबन्डा मिलाउन हम्मेहम्मे परेको छ। केही स्थानमा एकीकृत समाजवादीलाई बाहिर राखेर कांग्रेस र माओवादीले मात्रै गठबन्धन गरेका छन्। सबैभन्दा बढी कैलाली र कञ्चनपुरमा गठबन्धनलाई भागबन्डा मिलाउन सकस परेको छ। कैलालीमा १३ स्थानीय तहमा कांग्रेसले ७ को अडान राखेको छ। माओवादी केन्द्र ५ र समाजवादीले ४ स्थानीय तहमा दाबी गरेका छन्। शनिबार छलफल भए पनि सत्ता गठबन्धनमा सहमति जुट्न सकेन। माओवादी केन्द्रका जिल्ला अध्यक्ष लाजुराम चौधरीले पाँच स्थानीय तह आफ्नो पार्टीलाई नदिए सहमति नहुने बताए। दार्चुलामा समाजवादीलाई बाहिर राखेर नेपाली कांग्रेस र माओवादी केन्द्रबीच भागबन्डा भएको छ। डडेल्धुरामा कांग्रेसभित्रै चरम विवाद छ। त्यहाँ गठबन्धनमा रहेका तीनै दल कांग्रेस माओवादी केन्द्र र समाजवादीले आआफ्नै उम्मेदवार खडा गरेका छन्। कांग्रेसले अमरगढी नगरपालिका र अजयमेरु गाउँपालिकामा उम्मेदवार नै घोषणा गरिसकेको छ भने माओवादीले पनि परशुराम नगरपालिका, अमरगढी नगरपालिका र भागेश्वर तथा अजयमेरु गाउँपालिकामा उम्मेदवार घोषणा गरेको छ। यस्तै समाजवादीले पनि नवदुर्गा र आलीताल गाउँपालिकामा उम्मेदवारी घोषणा गरेको छ। बझाङमा गठबन्धन गरिए पनि विभिन्न पालिकामा विरोध छ। दुर्गाथली माओवादीलाई दिएको, थलारा र तलकोट समाजवादीलाई दिएको भन्दै त्यहाँका कांग्रेसी नेताहरूले विरोध गरेका छन्। नौवटा स्थानीय तह रहेको कञ्चनपुरमा कांग्रेसले ६ पालिकामा दाबी गरेको छ। माओवादी केन्द्र र नेकपा समाजवादीले पनि तीनतीनवटा पालिकामा दाबी गरेपछि गठबन्धनमा सहमति जुट्न सकेको छैन। सुदूरपश्चिममा ८८ स्थानीय तह छन्। २०७४ सालको निर्वाचनमा एमालेले ३९, कांग्रेसले ३८, माओवादी केन्द्रले १० र तत्कालीन फोरम लोकतान्त्रिकले १ स्थानीय तह जितेका थिए। ३९ स्थानीय तह जितेको नेपाली कांग्रेसले ५० तहमा दाबी गरेको छ भने १० तह जितेको माओवादी केन्द्रले ३० तहमा दाबी गरेको छ। अछाममा पनि गठबन्धनबीच भागबन्डा मिल्न सकेको छैन। डोटीमा पनि गठबन्धनलाई उम्मेदवार छान्नै सकस परेको छ। कांग्रेसले दुई नगरपालिकासहित ७ पालिकाको प्रमुखमा दाबी गरेको पार्टी सभापति नरेन्द्रबहादुर सिंहले जानकारी दिए। माओवादी केन्द्रले एउटा नगरपालिकासहित ४ वटा पालिका, एकीकृत समाजवादीले दुईवटा पालिका, र राष्ट्रिय जनमोर्चाले केआईसिंह गाउँपालिकाको उपाध्यक्षमा दाबी गरेको छ। बाजुरामा कांग्रेसले गठबन्धन नगर्ने निर्णय गरिसकेको छ। बैतडीमा पनि गठबन्धनले सबै पालिकाहरूको भागबन्डा गर्न सकेका छैनन्। १ नम्बरमा तालमेलको सम्भावना न्यून मोरङमा सत्तारूढ गठबन्धनबीच चुनावी तालमेलको सम्भावना न्यून देखिएको छ। मनोनयन दर्ताको समय नजिकिँदै गए पनि १ महानगरसहित १७ वटा पालिका रहेको मोरङमा कांग्रेस, माओवादी केन्द्र, एकीकृत समाजवादी र जनता समाजवादी पार्टी (जसपा) मा भागबन्डा मिल्न सकेको छैन। रौतहटको मौलापुर र कटहरिया नगरपालिकामा सहमति नजिक पुगे पनि अन्यमा दलहरूका आआफ्नै अडान छ । गणेश साह,प्रदेशका ईन्चार्ज, माओवादी केन्द्र मधेस केन्द्रबाटै विराटनगर महानगरको मेयर कांग्रेस र उपमेयर जसपालाई दिने निर्णय भएको थियो। कांग्रेस विराटनगर महानगर समितिले एक्लै चुनावमा जाने निर्णय गर्दै मेयर र उपमेयरको उम्मेदवार सिफारिस गरिसकेको छ। कांग्रेस मोरङकाउपसभापति भक्तिनाथ माझीले लामो प्रयास गर्दा पनि सहमति नजुटेपछि तालमेलको सम्भावना सकिँदै गएको बताए। मोरङका १२ पालिकाको प्रमुखमा कांग्रेसको दाबी छ। अरू पालिकामा कुरा नमिलेपछि केन्द्रले गरेको विराटनगरको निर्णय पनि अन्त्य हुनसक्ने संकेत माझीले गरेका छन्। अरू पालिकामा सहमति नभएपछि विराटनगरमा गठबन्धनलाई अरूबाट सहयोग नहुन सक्छ। विराटनगरमा मेयरउपमेयर नपाएका दलले पक्कै सहयोग गर्दैनन्, उनले भने, जिल्लामा सहमति नभएपछि केन्द्रमा पनि गठबन्धनमा असर पुग्न सक्छ। त्यही पनि सहमतिको प्रयास जारी राखिएको छ। २०७४ मा कांग्रेसले विराटनगर महानगरसहित मोरङका ९ पालिका जितेको थियो। एमालेले ५, तत्कालीन फोरम लोकतान्त्रिक, माओवादी र जसपाले ११ वटा पालिका जितेका थिए। लोकतान्त्रिकसँग पार्टी एकीकरण भएपछि कांग्रेसको सिट १० पुगेको छ। आफूले जितेकासहित थप २ पालिकाको प्रमुख पाउनुपर्ने अडान कांग्रेसले छाडेको छैन। यसअघि रंगेली नगरपालिकामा विजयी भएको माओवादीले ३ पालिकाको प्रमुख र ५ वटाको उपप्रमुख मागिरहेको माझीले बताए। त्यतिबेला अस्तित्वमै नरहेको एकीकृत समाजवादीले ३ वटाको प्रमुख र ४ वटाको उपप्रमुख खोजेको उनको भनाइ छ। जहदा गाउँपालिका जितेको जसपाले २ वटाको प्रमुख र ३ वटाको उपप्रमुख दाबी गरिरहेको जानकारी माझीले दिए। माओवादी मोरङका संयोजक विजय विश्वासले गठबन्धनभित्र अहिलेसम्म कुनै निष्कर्ष निस्कन नसकेको बताए। उदयपुरको दुई स्थानीय तहमा सत्तासीन दलबीच चुनावी गठबन्धन नहुने भएको छ। त्रियुगा नगरपालिकामा कांग्रेस र ताप्ली गाउँपालिकामा जनता समाजवादी पार्टी (जसपा) ले चुनावी गठबन्धन नगरी एकल चुनावी प्रतिस्पर्धा गर्ने भएका छन्। त्रियुगामा कांग्रेसविरुद्ध माओवादी केन्द्र, (एकीकृत समाजवादी), जसपा र राष्ट्रिय जनमोर्चा (राजमो) ले गठबन्धन बनाएर प्रतिस्पर्धा गर्ने भएका छन्। लुम्बिनीमा तिक्तता लुम्बिनी प्रदेशका विभिन्न जिल्लामा सत्तासीन दलबीच गठबन्धन टुटेको छ। भकाभक विज्ञप्ति जारी गर्दै गठबन्धन गर्न नसकिने घोषणा गरेका हुन्। बर्दियाका सबै पालिकामा गठबन्धन नगर्ने सहमति गरेका छन्। कार्यकर्ताको मागबमोजिम दलहरूबीच मित्रवत प्रतिस्पर्धा गर्ने निर्णय बर्दियामा भएको हो। कांग्रेसका जिल्ला सभापति अरुण प्रताप सिंहले सहमति गरेर गठबन्धन नगरी एकल चुनाव लड्ने निर्णय गरिएको बताए। गठबन्धन अवज्ञा गर्ने निर्णय सुनाउन नेपालगन्जमा माओवादीले गरेको पत्रकार सम्मेलन । बाँकेको नेपालगन्ज उपमहानगरपालिकाको उम्मेदवारीका विषयमा केन्द्रमा भएको भागबन्डाको सहमति माओवादी केन्द्रले नमान्ने घोषणा गरेको छ। उसले, नगर प्रमुख, उपप्रमुखसहित २३ वटै वडामा एकल उम्मेदवारी दिएर गठबन्धनको निर्णय अवज्ञा गर्ने जनाएको छ। माओवादी केन्द्र नेपालगन्ज नगर कमिटीले शनिबार नेपालगन्जमा पत्रकार सम्मेलन गरी २०७४ सालमा दोस्रो भएको पार्टीको मतलाई बेवास्ता गरिएको भन्दै एकल रूपमा मैदानमा उत्र्ने निर्णय गरेको हो। माओवादी केन्द्र नेपालगन्ज नगर कमिटीका अध्यक्ष रतन शाहीद्वारा हस्ताक्षरित विज्ञप्तिमा भनिएको छ, माओवादी केन्द्र स्थानीय तह निर्वाचनमा प्रमुख, उपप्रमुखसहित २३ वटै वडामा एकल प्रतिस्पर्धा गर्ने घोषणा गर्छौैैं। केन्द्रमा सत्ता गठबन्धनबीच नेपालगन्जको नगर प्रमुख कांग्रेस र उपप्रमुख जसपालाई दिने निर्णय भएको थियो। यस्तै, रुपन्देहीको सिद्धार्थनगरमा कांग्रेस एकातिर र गठबन्धनका अरू दल अर्को कित्तामा उभिएका छन्। कांग्रेसले घमन्ड देखाएको भन्दै माओवादी, एकीकृत समाजवादी, जसपा दलको छुट्टै बैठक बसेर चुनावमा जाने निर्णय गरेका छन्। रुपन्देहीको दक्षिणी क्षेत्रका पाँच पालिकामा गठबन्धन हुन सकेको छैन। लुम्बिनी सांस्कृतिक नगरपालिका, मर्चबारी, कोटहीमाई, सम्मरीमाई, मायादेवी गाउँपालिकामा गठबन्धन छैन। यहाँ दलहरू एक आपसमै लड्ने तयारी गरेका छन्। पाल्पामा भने गठबन्धनले भागबन्डा सकेका छन्। प्यूठानका दुई पालिकामा गठबन्धन टुट्ने देखिएको नेताहरूले जनाएका छन्। पोखरा कांग्रेसमा चरम असन्तुष्टि पोखरा महानगरपालिकाको मेयर नेकपा एकीकृत समाजवादीलाई दिने सत्ता गठबन्धनको केन्द्रको निर्णयले कांग्रेसमा चरम असन्तुष्टि देखिएको छ। कांग्रेस गण्डकी प्रदेश समितिले मेयरबाहेक उपमेयरका उम्मेदवारमात्रै सिफारिस त गरेको छ। तर, कार्यकर्ताले भने स्वीकारेका छैनन्। पोखरा महानगरपालिका समितिले त जिल्ला पार्टी कार्यालयमा बुधबार नै तालाबन्दी गरेको थियो। शनिबार पोखराभरका वडा समिति सभापतिहरूले नाराबाजी गरे। एमालेले टुंगो लगायो गण्डकीका २९ पालिकाका उम्मेदवार माओवादीले नेपालगन्जमा गठबन्धन अवज्ञा गर्दै एकल उम्मेदवारी दिने एमाले मुस्ताङका सबै उम्मेदवारको टुगों नुवाकोटमा गठबन्धन तोडियो मुगुमा गठबन्धन भत्कियो, सबै दल एक्लै चुनाव लड्ने काभ्रेको महाभारतमा एमालेबाट अध्यक्ष उपाध्यक्ष सर्वसम्मत एमालेले विराटनगरबाहेक पाँच महानगरको उम्मेदवार टुंगो लगायो, काठमाडौंमा केशव स्थापित मेयरमा स्वतन्त्र दाबी गरेकी सुनितालाई एमालेको उपमेयरको टिकट, वीरगंज लोसपालाई छाड्यो एमालेले छान्यो उम्मेदवार कास्की कांग्रेस जिल्ला सचिव भानु ढकाल कांग्रेस एक्लैले पोखरा महानगरपालिकामा मेयर जित्ने हुँदाहुँदै अर्काे पार्टीलाई समर्थन गर्दा कार्यकर्तामा असन्तुष्टि देखिएको बताउँछन्। कांग्रेसको मत धेरै छ, कांग्रेसको डालाको मत मानामा हाल्दा पोखिन्छ, ढकालले भने,बरु मानाको मत डालामा खन्याउँ भनेका हौं। कास्कीका अरू पालिकामा पनि गठबन्धनले भागबन्डा टुंगो लगाउन सकेको छैन। मादी गाउँपालिकाका कांग्रेस सभापति यमबहादुर गुरुङ बरु मित्रवत प्रतिस्पर्धामा आउँ भनेको बताउँछन्। मादीमा माओवादीले अध्यक्षमा दाबी गरेको छ। कांग्रेस भने एक्लै जितिने भन्दै गठबन्धनका अरू दललाई भाग दिन चाहन्न। पोखराका ३३ वडामध्ये २७ वडामा कांग्रेसले अध्यक्षसहित सबै उम्मेदवार आफ्नो पार्टीबाट हुनुपर्ने दाबी गर्दा वडामा गठबन्धनको भागबन्डा शनिबार राति अबेरसम्म मिल्न सकेन। माओवादीले धेरै वडामा दाबी गरेको कांग्रेस नेताहरू बताउँछन्। गएको स्थानीय निर्वाचनमा पोखरामा कांग्रेसले ११ र एमालेले २२ वडा जितेको थियो। मेयरमा एमालेका मानबहादुर जिसीले ६० हजार मतसहित जित्दा कांग्रेसका रामजी कुँवर साढे १३ हजार मतले पछाडि परेका थिए। उपमेयरमा पनि एमालेकी मञ्जुदेवी गुरुङले कांग्रेसकी सरस्वती गुरुङलाई पराजित गरेकी थिइन्। त्यस बेला पनि कांग्रेस र माओवादीको गठबन्धन थियो। (साथमा, चितवनबाट अनिल ढकाल, काभ्रेबाट रोजन तामाङ, सिन्धुलीबाट राजन गाउँले, रामेछापबाट सन्तोष ढुङ्गेल, नुवाकोटबाट देवचन्द्र भट्ट)"
"एमाले सिन्धुलीले उम्मेदवार टुंगो लगायो, आजै मनोनयन दर्ता गर्ने","सिन्धुली : नेकपा एमाले सिन्धुलीले वैशाख ३० गते हुने स्थानीय तहको निर्वाचनको लागि उम्मेदवारहरु टुङ्गो लगाएको छ। एमालेले शनिबार राति सहमति हुन बाँकी ५ पालिकाको प्रमुखउपप्रमुखमा उमेदवारहरूको नाम टुंगो लगाएको हो । नेकपा एमाले सिन्धुलीका प्रचार विभाग प्रमुख संजय दाहालका अनुसार एमालेले कमलामाई नगरपालिकाको मेयरमा महेन्द्र देव श्रेष्ठ र उपमेयरमा मन्जु देवकोटालाई छनौट गरेको छ । देवकोटा हाल कार्यरत उपमेर हुन् । दुधौली नगरपालिकाको मेयरमा लक्ष्मण कार्की र उपमेयरमा बालकुमारी अधिकारीलाई टिकट दिएको छ । अधिकारी पनि २०७४ सालको निर्वाचनमा विजेतम उपमेयर हुन् । 'पार्टीले उनलाई फेरि पनि उपमेयरमै उठाउने निर्णय गरेको छ,'दाहालले भने । तीनपाटन गाउँपालिकाको अध्यक्षमा छत्र दाहाल र उपाध्यक्षमा पदम माया तामाङलाई अघि सारिएको छ । दाहाल स्थानीय तहको अघिल्लो निर्वाचनमा नेपाली कांग्रेसका कर्ण थापा सँग १९ मतले गाउँपालिका अध्यक्ष मै पराजित भएका थिए । उक्त पालिकामा यसपटक पनि दाहलको थापा सँगै प्रतिस्पर्धा हुने भएको छ । थापा पुनः गठबन्धनका तर्फबाट पालिका अध्यक्ष बनेका छन् । उपाध्यक्ष तामाङ भने तिनपाटनकी विजेता उपाध्यक्ष नै हुन् । यस्तै एमालेले फिक्कल गाउँपालिकाकी उपाध्यक्ष पार्वती सुनुवारलाई यो पटक अध्यक्ष बनाउने भएको छ । उपाध्यक्षमा भने राजु बराललाई टिक दिएको छ। सुनकोशी गाउँपालिकाको अध्यक्षमा अशोक गिरी र उपाध्यक्षमा हेमा अधिकारीलाई अघि सारिएको छ । एमालेले गोलन्जोर, मरिण, घ्याङलेख र हरिहरपुरगढी गाउँपालिका यसअघिनै सर्वसम्मत उमेदवार छनोट गरिसकेको छ । एमालेले आगामी ३० गते शुक्रबारका दिन हुने निर्वाचनका लागि आजै मनोनयन दर्ता गर्ने जनाएको छ । निर्वाचन आयोगगले आइतबार र सोमबार दुईदिन उम्मेदवारी दर्ताको समय दिएको छ।"
गणेशमान सिंह स्मृति राष्ट्रिय बक्सिङ : त्रिभुवन आर्मी क्लब च्याम्पियन,"काठमाडौं : त्रिभुवन आर्मी क्लब गणेशमान सिंह स्मृति राष्ट्रिय बक्सिङ प्रतियोगिताको उपाधि जितेको छ। आर्मी महिलापुरुष दुवैमा च्याम्पियन बनेको हो। पुरुषमा आर्मी पाँच स्वर्ण र दुई रजत जित्यो। महिलामा तीन स्वर्ण र दुई रजत हात पार्यो। वीर गणेशमान सिंह स्पोर्ट्स कमिटीद्वारा आयोजित प्रतियोगिताको पुरुषमा आर्मीका इन्द्र सुनार र महिलामा नेपाल एपीएफ क्लबकी सरस्वती राणा उत्कृष्ट खेलाडी घोषित भए। इन्द्रले ५७ केजी फाइनलमा एपीएफका पुरन राईलाई पराजित गरे। नेपाल पुलिस क्लबका शम्भु राजवंशी र गण्डकी प्रदेशका सौगात कुमाल तेस्रो भए। सरस्वतीले ७५ केजी फाइनलमा आर्मीकी निरु गुरुङलाई हराइन्। इन्द्रले टीभीएस मोटरसाइकल र सरस्वतीले टीभीएसकै स्कुटर पाए। प्रदेश १ की त्रिशा जबेगु लिम्बू र मधेस प्रदेशकी पूजा गुप्ताले कांस्य जिते। बसन्तपुर डबलीमा भएको प्रतियोगिताको पुरुष ५२ केजीमा आर्मीका प्रेम चौधरीले फाइनलमा एपीएफका प्रदीप महर्जनलाई पाखा लगाउँदै पहिलो स्थान हात पारे। पुलिसका चन्द्रबहादुर थापा र मधेस प्रदेशका मदनकृष्ण डंगोल तेस्रो बने। पुरुष ६३ केजीमा पुलिसका भूपेन्द्र थापामगरले बाजी मारे। उनले फाइनलमा आर्मीका पुरन सुनुवारलाई पराजित गरे। एपीएफका सोनाम सार्की र लुम्बिनी प्रदेशका अनिल पुन मगरले तेस्रो स्थानमा चित्त बुझाए। पुरुष ६९ केजीमा पुलिसका सनिल शाहीले फाइनलमा आर्मीका दानबहादुर दर्लामीमाथि जित दर्ता गरे। बागमती प्रदेशका शिरीष खनाल र सुदूरपश्चिम प्रदेशका भरत चन्द तेस्रो भए। पुरुष ७५ केजीमा आर्मीका दीपेश लामा पहिलो भए। उनले फाइनलमा प्रदेश १ का सनम गुरुङलाई निराश पारे। मधेस प्रदेशका कोशिस श्रेष्ठ र कर्णाली प्रदेशका दिलराज भण्डारी तेस्रो भए। पुरुष ८१ केजीमा आर्मीका दीपक श्रेष्ठले फाइनलमा सुदूरपश्चिमका श्यामबहादुर महताको चुनौती समाप्त पार्दै च्याम्पियन बने। प्रदेश १ का प्रसाङ लिम्बू इजाम र बागमतीका रोशन स्याङ्तानले कांस्यमा चित्त बुझाए। पुरुष ९१ केजीमा आर्मीका गणेश प्रधानले स्वर्ण जिते। उनले फाइनल भिडन्तमा एपीएफका रविन नेपाललाई पन्छाए। महिला ५१ केजीमा आर्मीकी मीनु गुरुङले उपाधि जितिन्। १३औं सागकी स्वर्णधारी मीनुले फाइनलमा पुलिसकी दिवाना शेर्मालाई पराजित गरिन्। एपीएफकी सञ्जुमाया थिङ र लुम्बिनीकी माया खत्री केसी तेस्रो भए। महिला ५७ केजीमा आर्मीकी चन्द्रकला थापाले फाइनलमा पुलिसकी निशा तामाङलाई हराइन्। एपीएफकी नाङ्जा बुढा मगर र प्रदेश १ की सुस्मिता राईले कांस्य पाए। महिला ६० केजीमा आर्मीकी संगीता सुनारले एपीएफकी संगीता डंगोललाई पाखा लगाउँदै स्वर्ण हात पारिन्। प्रदेश १ की नारिका राई तथा बागमतीकी शशिकला राई तेस्रो बने। आर्मीकी पुनम रावलले एपीएफकी विनिता थापा मगरलाई पन्छाउँदै महिला ६९ केजीको उपाधि भिडन्त आफ्नो पक्षमा पारिन्। पुरुषमहिला दुवैको हरेक स्पर्धामा शीर्ष तीन स्थान हात पार्नेले क्रमशः २५ हजार, १५ हजार र सात हजार पाँच सय नगद पुरस्कार प्राप्त गरे। विजेतालाई महिला नेतृ सिर्जना सिंह, राष्ट्रिय खेलकुद परिषद्का कार्यकारी समितिका सदस्य एकेन्द्र कुँवर र नन्दा बस्याल, पूर्व कोषाध्यक्ष शैलेश कर्माचार्य, आयोजक कमिटीका संयोजक सञ्जीव तुलाधर, प्रतियोगिता संयोजक राजीव श्रेष्ठलगायतले पुरस्कृत गरे।"
पूर्वमन्त्री तथा सांसद डिम्पल झाको निधन,रौतहट : मधेश प्रदेशका पूर्वराज्यमन्त्री तथा प्रदेश साँसद डा डिम्पल झाको शनिबार राति ४२ वर्षको उमेरमा निधन भएको छ । रौतहटको दुर्गा भगवती गाउँपालिका ३ मत्सरी घर भएकी नेता झा लामो समयदेखि क्यान्सर रोगबाट पीडित थिइन् । उनी लोकतान्त्रिक समाजवादी पार्टीको तर्फबाट समानुपातिक तर्फबाट प्रदेश सांसद बनेकी थिइन् । गजेन्द्र नारायण सिंहको विचारबाट प्रभावित भएर राजनीतिमा प्रवेश गरेकी उनी पूर्वमन्त्री तथा संघीय सांसद अनिल झाकी पत्नी हुन्। नेता झाको उपचारको क्रममा काठमाडौंमा निधन भएको हो । उनको पार्थीव शरीर गृहजिल्ला रौतहटस्थित दुर्गा भगवतीको मत्सरीमा अन्तिम संस्कार गरिने पारिवारिक श्रोतले जानकारी दिएको छ ।
"काभ्रेमा सत्ता गठबन्धनबीच भएन सहमति, प्रदेशको निर्णय कुर्दै","काभ्रे : काभ्रेमा सत्तारुढ गठबन्धनबीच तालमेलको टुंगो लाग्न सकेको छैन। आइतबार बिहानसम्म जिल्लामा प्रमुख दल नेपाली कांग्रेस, माओवादी केन्द्र, एकीकृत समाजवादी र जनता समाजवादी पार्टीबीच चुनावी तालमेल हुने कुरा रहेपनि टुंगोमा नपुगेको हो। ६ नगरपालिका र ७ गाउँपालिका रहेको जिल्लामा स्थानीय तह भाग भण्डा मिलाउन नसकेर बागमती प्रदेशमा पठाएको थियो । प्रदेशले पनि अन्य जिल्लाहरुमा गठबन्धन तालमेल गरेता पनि काभ्रेमा सहमति गर्न सकेन । दलहरु आआफ्नो अडानको कारण जिल्लामा तालमेल नभएको हो । १३ स्थानीय तहहरुमध्ये ०७४ को निर्वाचनमा नेकपा एमालेले ७, नेपाली कांग्रेसले ४ र माओवादी केन्द्रले २ वटा जितेका थिए । एमालेबाट जितेका एक स्थानीय तह प्रमुख एकिकृत समाजवादीमा लागेका छन्। जिल्लास्तरमा पटकपटक छलफल भएपनि सहमति हुन नसकेपछि प्रदेशस्तरको जिम्मा लगाएको माओवादी केन्द्र जिल्ला सचिव दैबलाल घिसिङले जानकारी दिए । 'धेरै पटक छलफल भए तर कुनै सहमति नभएको कारण प्रदेशमा पठाएको हो', उनले भने। एकीकृत समाजवादी पार्टी जिल्ला सचिव दिपक गौतमले निरन्तर छलफलमा रहेपनि सहमति हुन नसकेपछि प्रदेशमा पठाउनु परेको बताए। उनले प्रदेशले समेत अन्य जिल्लाहरुमा सहमति गरेपनि काभ्रेमा कुनै सहमति हुन नसकेकोबताए । जिल्लास्तरको नेतृत्वमा छलफल जारी रहेको र प्रदेशमा पनि काभ्रेको विषयमा छलफल जारी रहेको नेपाली कांग्रेस जिल्ला सचिव गुणराज मोक्तानले जानकारी दिए । 'काभ्रेमा गठबन्धन हुन्छ, प्रदेशले तालमेल हुने विषयमा टुंगो लगाएर पठाएपछि आज नै थप छलफल गर्छौं ,' उनले भने ।"
दलितमाथि दलन अमान्य,"नेपाली समाजमा सबैभन्दा पछाडि पारिएको र राज्य तथा प्राकृतिक स्रोतको पहुँचबाट बिमुख गरिएको वर्ग हो दलित। त्यसमाथि छुवाछूत जस्तो अति निकृष्ट भेदभाव यो समुदायले शताब्दीऔंदेखि बेहोरेको छ। मान्छेलाई मान्छेको दर्जा नदिने कुसंस्कारबाट प्रताडित यस्तै वर्गको उत्थान गर्ने र सबैलाई सम्मानपूर्वक बाँच्न पाउने हक स्थापना गर्न मुलुकमा लोकतन्त्र ल्याइएको हो। सबैलाई सम्मान र अधिकार प्रदान गर्ने मर्म र भावनाअनुसार संविधान बनेको छ। दलितलगायत सीमान्तकृत समुदायलाई थुप्रै अवसरमा आरक्षणको व्यवस्था छ। कतिपयलाई सीमान्तकृत वर्ग र समुदायलाई दिएको आरक्षण मन परेको छैन। सयौं वर्षदेखि अवसरबाट वञ्चित भएको वर्गलाई समान अवसर दिएर प्रतिस्पर्धामा उतार्नु सामाजिक न्याय हुन सक्दैन। समान अवसरसँगै समान अवस्था हुनुपर्छ भनेरै निश्चित समयावधिका लागि आरक्षण व्यवस्था गर्नुपरेको हो। जस्तो कि स्थानीय तहदेखि प्रदेश र संघीय संसद्सम्म पनि दलितका लागि आरक्षणको व्यवस्था छ। महिला, जनजाति, मधेसी, पिछडिएको क्षेत्र आदिका लागि त्यस्तो व्यवस्था गरिएको छ। जसका लागि आज कोटा निर्धारण गरिएको छ। तिनले कानुनबाट व्यवस्था गरिएको भागमा अवसर पाएका छन्। त्यो निकै सुखद पक्ष हो। त्यतिले मात्रै त्यो वर्गको अवस्था छिटो माथि उठ्दैन। अझै प्रगतिशील तवरबाट सीमान्तकृत वर्गलाई धेरै अवसर दिने र थप योग्य एवं समर्थनवान् बनाउनेतिर लाग्नुपर्छ। स्थानीय तहका वडाहरूमा दलित महिला सदस्य एकजना हुनै पर्ने प्रावधान छ। यो व्यवस्थाले २०७४ को चुनावबाट देशभरमा ६ हजार ५ सय ६८ दलित महिला सदस्य वडामा चुनिए। कानुनले नै व्यवस्था गरेरमात्रै त्यतिका प्रतिनिधित्व सम्भव भएको पुष्टि हुन्छ। किनभने त्यसबाहेक पालिका प्रमुख, उपप्रमुख र वडाध्यक्षहरूमा दलहरूले दलित महिलालाई अवसरै दिएनन्। दिएका हुन्थे भने देशभर केवल नगर उपप्रमुख ९ र उपाध्यक्ष १२ जनामात्रै दलित महिला हुँदैनथे। सोच र व्यवहारमा प्रगतिशीलता हुन्थ्यो भने दलितलाई अघि बढाउन दलहरू अघि सर्थे न कि कानुनले भनेको मात्रामा मात्रै सीमित हुँदैनथे। बरु यसले के देखाउँछ भने कानुनले व्यवस्था गर्दैनथ्यो भने त्यति दलित महिला सदस्य पनि निर्वाचित हुने मौका मिल्दैनथ्यो। मुलुकलाई समृद्ध बनाउने हो भने कुनै एक खास वर्गको मात्रै उत्थानले हुँदैन। सबै जाति, भाषा धर्म र संस्कृतिको उत्तिकै संरक्षण र सम्वद्र्धन गरिनुपर्छ। जसरी एउटैमात्रै फूलको बगैंचाभन्दा धेरैथरी फूलहरूको बगैंचा सुन्दर हुन्छ, त्यस्तै नेपाललाई यहाँका विभिन्न जाति, भाषा, धर्म र संस्कृतिले सम्पन्न पारेका हुन् । तर, तिनको समान विकासबाट मात्रै समृद्धिको सपना साकार हुन्छ। कुनै वर्गलाई पछाडि पारेर मुलुक अघि बढ्न सक्दैन र देशको हित त्यसरी हुँदैन। २०७४ सालमा निर्वाचित दलित महिला सदस्यहरूले अनुभवको योग्यता पनि हासिल गरेका छन्। अब उनीहरूलाई त्यसभन्दा माथिल्लो जिम्मेवारीमा लैजाने हिम्मत दलहरूले गर्नुपर्छ। देशका नागरिकको सशक्तीकरण गर्ने र अवसर प्रदान गर्दै सक्षम बनाउँदै लैजाने दायित्व दलहरूकै हो। योग्यता र सामथ्र्य कसैले जन्मदै लिएर आउने कुरा होइन। त्यो त अवसरले प्रदान गर्ने हो। जसरी कुनै पनि बोटबिरुवालाई फस्टाउन र फुल्न उपयुक्त वातावरण चाहिन्छ। मानव जातिका लागि पनि उचित वातावरणले नै फस्टाउने मौका प्रदान गर्छ। त्यो वातावरण दिने काम राज्यले दिनुपर्छ। राज्य सञ्चालन प्रक्रियाका मुख्य सरोकारवाला दलहरूले दिनुपर्छ। हाम्रो संविधानको एउटा प्रमुख विशेषता भनेको समावेशी सिद्धान्तका आधारमा राज्यमा प्रतिनिधित्व हो। त्यसको मतलब कुनै वर्ग र समुदायलाई कानुनले तोकेभन्दा एक इन्च पनि ठाउँ दिन कन्जुस्याइँ गर्नु सजावटका लागि मात्रै दलित महिलालाई प्रतिनिधित्व गराउनु हो। दलित समुदाय सोपिस होइन, यो मुलुकको १३ प्रतिशत जनसंख्या हिस्सा भएको जाति हो। यो वर्गलाई मूलधारमा समेटेरमात्रै मुलुक अघि बढ्न सम्भव छ। सदियौंको अपमान र वञ्चितीकरणको क्षतिपूर्तिका लागि पनि दलहरूले यो वर्ग अनि महिलालाई अझै धेरै अवसर प्रदान गर्नुपर्छ।"
