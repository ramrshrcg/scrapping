शीर्षक,विवरण
पोखराबाट विदेश कहिले उड्ला विमान ?,"पोखरा : जग्गा अधिग्रहण गरेको ४७ वर्षपछि पोखरा अन्तर्राष्ट्रिय विमानस्थल गत पुस १७ देखि सञ्चालनमा आयो। अंग्रेजी नयाँ वर्ष २०२३ को शुभारम्भसँगै विमानस्थल सञ्चालन हुँदा स्थानीय र पर्यटन व्यवसायी हर्षित बने। तर, सञ्चालन भएको यतिका समयमा पनि अन्तर्राष्ट्रिय उडान भने भएको छैन। आन्तरिक उडानमा विमानस्थल सीमित छ। नेपाल नागरिक उड्डयन प्राधिकरण (क्यान)का अधिकारी भने चाँडै विमानले विदेश पनि उडान भर्ने बताउँछन्। दुई महिना भत्र अन्तर्राष्ट्रिय उडान हुन्छ, क्यानका प्रवक्ता जगन्नाथ निरौला भन्छन्, यसका लागि नेपालकै वायु सेवाहरू बुद्ध एयर, नेपाल एयरलाइन्स, हिमालयनले अन्तर्राष्ट्रिय उडान गर्ने गरी तयारी र पहल गरिरहेकाले अनुमति पाएलगत्तै उडान हुन्छ। अन्तर्राष्ट्रिय उडानका लागि जुन देशमा जुन कम्पनीको वायु सेवाले उडान भर्ने हो, त्यो कम्पनीले अनुमति माग्ने र उडान भर्ने हो। क्यानले भने विमानस्थलको अवस्था कस्तो छ ? कस्तोकस्तो जहाज आउन सक्छ ? कस्तो कस्तो सुविधा छ ? भन्ने कुरा तयार पारेर विदेशी वायु सेवालाई जानकारी गराउने मात्र भएको उनले बताए। विदेशी वायु सेवा कम्पनीले नेपालमा उडानका लागि हामीसँग अनुमति माग्छन् हामी त्यो अनुमति दिन तयार छौं, उनले भने। नेपालको वायु सेवाले भारतलगायत विभिन्न देशमा उडानका लागि अनुमति मागेका छन्। अबको दुई महिनाभित्र वायुसेवा कम्पनीले भारतलगायत बिभिन्न देशमा उडानका लागि अनुमति पाउने र पोखराबाट विभिन्न देशमा उडान हुने उनले विश्वास व्यक्त गरे। विदेशी एयरलाइन्स पनि पोखरामा उडान भर्न चाहिरहेको र पोखरा अन्तर्राष्ट्रिय विमानस्थलको अवलोकन गर्ने काम उनीहरूबाट भइरहेको पनि निरौलाले जानकारी दिए। बंगलादेश, भुटान, भारतका एयरलाइन्स कम्पनी, जजिरालगायत एयरलाइन्सले पोखरामा उडानका लागि चासो देखाएर अध्ययन गरिरहेको क्यानका प्रवक्ता निरौलाले जनाए। नेपालका तीन वायु सेवा कम्पनीले भारतलगायत विभिन्न देशमा उडानका लागि अनुमति लिन निवेदन दिएका छन्। अनुमति पाएलगत्तै उडान भर्ने उनले सुनाए। बुद्धले उद्घाटनकै दिन बनारस उडानका लागि अनुमति मागेको थियो। भारतबाट अनुमति आएन। अनुमति नआएपछि उड्ने कुरा भएन। त्यो भएर जुन मुलुकमा उडान भर्ने हो त्यो देशको सरकारले अनुमति दिनुपर्ने हो, उनले भने। बुद्ध एयरले भारतका तीन सहरमा उडान भर्न अनुमति मागे पनि अहिलेसम्म भारतबाट कुनै जवाफ नआएको एयरलाइन्सले जनाएको छ। हामीले अनुमतिका लागि जे जति ठाउँमा निवेदन दिनुपर्ने हो, त्यहाँ दिइसकेको छ तर, अहिलेसम्म कुनै जवाफ आएको छैन, बुद्ध एयरका सूचना अधिकारी दीपेन्द्र कर्णले बताए। उद्घाटनको दिनमा पोखराबनारस, बनारसपोखरा उडान गर्न अनुमति मागे पनि कुनै रेस्पोन्स नआएपछि चाहेर पनि बनारस उडान भर्न नसकेको उनले सुनाए। बुद्धले अहिले काठमाडौंबाट बनारस उडान गरिरहेको र अनुमति पाएलगत्तै पोखराबाट बनारस, देहरादुन र दिल्ली पनि उडान गर्ने योजना रहेको सूचना अधिकारी कर्णले जानकारी दिए। पोखरा अन्तर्राष्ट्रिय विमानस्थलबाट अन्तर्राष्ट्रिय उडान सञ्चालन गर्न पोखराका पर्यटन व्यवसायीका तर्फबाट विभिन्न देशका वायु सेवा कम्पनीसँग कुरा भएको पोखराका पर्यटन व्यवसायीको छाता संगठन पोखरा पर्यटन परिषद्का अध्यक्ष पोमनारायण श्रेष्ठले बताए। थाई स्माइल, फ्लाई दुबईलगायतका वायु सेवा कम्पनीका प्रतिनिधि पोखरा आएर पोखरा अन्तर्राष्ट्रिय विमानस्थलको अवलोकन गरेको र उनीहरू पोखरा उडानका लागि सकारात्मक देखिएकोले यही आउँदो फेब्रुवरीदेखि पोखराबाट अन्तर्राष्ट्रिय उडान हुने विश्वास पर्यटन व्यवसायीमा रहेको पोखरा पर्यटन परिषद्का अध्यक्ष पोमनारायण श्रेष्ठले बताए। अन्तर्राष्ट्रिय उडानका लागि नेपाल सरकारले विशेषगरी भारत सरकारसँग नेपालका वायु सेवा कम्पनीहरूलाई भारतका विभिन्न सहरमा उडान भर्न छिट्टै अनुमति दिने गरी पहल गर्नु पर्नेमा उनले जोड दिए। भारत उडान सुरुसँगै अरू विदेशी विमान कम्पनी पनि पोखरामा उडान भर्न थप उत्साहित हुने भएकाले भारत, चीनलगायतका देशमा उडान भर्न संघ सरकारले नै पहल गर्नुपर्ने श्रेष्ठको भनाइ छ। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाको कारण सामान आयात प्रभावित र कामदार अभाव भएपछि एक वर्ष म्याद थपिएको थियो। विमानस्थल निर्माणका लागि चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो। २०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी क्षेत्रफलमा विमानस्थल रहेको आयोजनाले जनाएको छ। अन्तर्राष्ट्रिय उड्डयन संस्था (आईकाओ)को मापदण्डभित्र रहेर फोरडी मोडलमा विमानस्थल बनेको हो। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्।"
जलाधारमा २७० खानेपानी आयोजना,"दैलेख : कर्णाली नदीको जलाधार क्षेत्रमा २ सय ७० वटा खानेपानी आयोजना निर्माण तथा पुनर्निर्माण हुने भएका छन्। कर्णाली, सुदूरपश्चिम र लुम्बिनी प्रदेशअन्तर्गत कर्णाली जलाधार क्षेत्रमा पर्ने आठ जिल्लाका २९ स्थानीय तहमा ती आयोजना निर्माण तथा पुनर्निर्माण हुने भएका हुन्। यूएसएआईडीको सहयोगमा सञ्चालित कर्णाली जल परियोजनाले खानेपानी आयोजनाहरू निर्माण गर्नेछ। रारा खत्याड, तिला कर्णाली, मध्यकर्णाली र तल्लो कर्णाली जलाधार क्षेत्रमा खानेपानी आयोजना निर्माण तथा पुनर्निर्माण हुनेछन्। परियोजनाले ५० वटा बहुउपयोगी खानेपानी आयोजना निर्माण गर्नेछ। यस्तै १० वटा नगरमा नगर सरसफाइ योजना तथा नगर सरसफाइ व्यावसायिक योजना निर्माण गरिने परियोजनाका अनुगमन मूल्यांकन तथा सञ्चार संयोजक चिरञ्जीवी कोइरालाले बताए। ६ वटा दिसाजन्य लेदो प्रशोधन केन्द्र निर्माण तथा ६ वटा लेदो प्रशोधन केन्द्र सञ्चालन योजना निर्माण बनाइने कोइरालाले बताए। उनका अनुसार परियोजनाले २९ पालिकामा जलउपयोग गुरुयोजना निर्माण र दुई सय ७० वटा खानेपानी तथा सरसफाइ उपभोक्ता समिति गठन गरी क्षमता विकास गर्नेछ। परियोजना सञ्चालनपछि लिइएको प्रतिफल र नजिताअनुसारका खानेपानी आयोजना निर्माण तथा पुनर्निर्माणलगायतका कामहरू भइरहेको कोइरालाले बताए। उक्त परियोजना कर्णालीका पाँच, सुदूरपश्चिमका दुई र लुम्बिनीका एक जिल्लामा कार्यान्वयन भइरहेको छ। सुरक्षित खानेपानी तथा पानीको उत्पादनशील उपयोगको लागि दिगो पहुँचमा वृद्धि गर्ने परियोजनाले लक्ष्य लिएको छ। दिसाजन्य लेदो व्यवस्थापनको माध्ययमबाट सरसफाइको पहुँच र प्रयोगमा अभिवृद्धि, जलस्रोतको दिगो तथा उत्थानशील व्यवस्थापनको लागि सुदृढ सुशासन र जलाधार क्षेत्रको जलजन्य विविधताको संरक्षण गर्ने परियोजनाको लक्ष्य छ। परियोजनाले लैंगिक समानता र सामाजिक समावेशीकरणको क्षेत्रमा पनि काम गर्ने परियोजनाको क्षमता विकास विज्ञ लक्ष्मीचन्द्र महतले बताए। यी लक्ष्य प्राप्तिका लागि झन्डै २५ मिलियन अमेरिकी डलर बजेट लगानी हुने महतले बताए।"
हरेक घरमा पढाइ कुना,"सुर्खेत : कालीकोटको नरहरिनाथ गाउँपालिका वडा नं ३ की पार्वती विककी छोरी लक्ष्मी विक रमा माविमा कक्षा ३ मा पढ्छिन्। उनी सधैं विद्यालय गए पनि घरमा पढ्ने बानी पटक्कै थिएन। विद्यालयबाट घर आउँदा विद्यालय पोसाक र झोला जहाँ पायो त्यही फाल्थिन्। तर उनको घरमा पढाइ कुना बनाएपछि उनको व्यवहारमा निकै परिवर्तन भएको छ। लक्ष्मीको घरको एक कोठालाई विभिन्न शैक्षिक सामग्रीहरू टाँसेर सिकाइमैत्री कोठा अर्थात् पढाइ कुना बनाइयो। प्लान इन्टरनेसनल र नरहरिनाथ गाउँपालिकाको सहकार्यमा बालबालिकाको सिकाइ स्तर बढाउन बनाइएको पढाइ कुनाले लक्ष्मीको दैनिकी फेरिएको छ। लक्ष्मीको पढाइ कुनामा कापी कलम, पोसाक राख्ने ठाउँ छ। विद्यालयबाट आएपछि त्यसै कोठामा झोला र विद्यालय पोसाक राख्छिन्। हरेक दिन अभिभावकले समय दिएर छोरीको पढाइमा सहयोग गर्छन्। लक्ष्मीकी आमा पार्वती भन्छिन्, पहिले हामीलाई यस्तो पढाइ कुना भन्ने थाहा थिएन्। प्लान इन्टरनेसनल संस्थाले सिकाएअनुसार घरमा पढाइ कुना बनाएपछि छोरीको घरमै पढ्ने बानी परेको छ। लक्ष्मीले पढाइ कुनामा हरेक दिन दुई घण्टा पढ्छिन्। नरहरिनाथ गाउँपालिका वडा नं ३ कै पूजा बुढाको घरमा पनि पढाइ कुना छ। उनी हरेक दिन विद्यालयबाट घर आउँदा पढाइ कुना भएकै कोठामा जान्छिन्। उनले लगाउने कपडा, विद्यालयको पोसाक र शैक्षिक सामग्रीहरू त्यही राख्छिन्। उनी विद्यालयबाट दिएको गृहकार्य त्यही गर्छिन्। त्यही कोठामा पढ्छिन्। पहिले उनको घरमा पढाइ कुना नहुँदा नियमित पढ्ने बानी थिएन्। आजभोलि नियमित पढ्छिन्। घरमा बुवाआमाले पनि नियमित पढे, नपढेको विषयमा सोधखोज गर्छन्। यसले नियमित गृहकार्य गर्ने, पढ्ने बानीको विकास हुनुका साथै शैक्षिक सामग्रीको सुरक्षा र व्यक्तिगत सरसफाइमा निकै सुधार भएको छ। पूजा भन्छिन्, पढाइ कुना बनाइएको कोठामा जाउँ जाउँ लाग्छ। पढौं पढौं लाग्छ। पहिले घरमा पढ्नै मन लाग्दैनथियो। विद्यालय गएर पढ्ने हो जस्तो लाग्थ्यो। अहिले विद्यालयभन्दा घरमा बनाइएको पढाइ कुनामा बढी बढ्न मन लाग्छ। पूजा र लक्ष्मीको घरमा मात्र होइन। नरहरिनाथ गाउँपालिकाका ५ सय ६३ घरधुरीमा पढाइ कुना निर्माण गरिएको पढाइलेखाइ सुधार परियोजना संयोजक दीक्षा भाटले बताइन्। प्लान इन्टरनेसनलको आर्थिक सहयोग, किर्डाक नेपालको सहजीकरण तथा नरहरिनाथ गाउँपालिकाको समन्वयमा पढाइ कुना बनाइएका हुन। भाट भन्छिन्, विद्यार्थीको सिकाइ स्तर कमजोर भएका परिवारमा अभिभावक शिक्षा कार्यक्रममार्फत अभिभावकबाटै आफ्ना बालबालिकाको सिकाइ सुधारका लागि पहिलो पाठशाला घर बनाउन असल अभ्यासको सुरुवात गरेका छौं। नरहरिनाथ गाउँपालिकाका ८ वटा वडाका १२ वटा विद्यालयको सेवाभित्रका ३६ वटा समुदायमा कक्षा १ देखि ३ सम्मका सिकाइ स्तर न्यून भएका, आर्थिक रूपमा विपन्न दलित समुदायका १ हजार २ सय बालबालिकाहरूका लागि सिकाइ केन्द्रहरू सञ्चालन गरिएको छ। रमा मावि कालासिल्लाका प्रधानाध्यापक हरिश्चन्द्र बटालाले पढाइ कुना र सिकाइ केन्द्र सञ्चालन भएपछि बालबालिकाको पढाइको रुचि बढेको र सिकाइ स्तरमा पनि सुधार भएको बताए। नरहरिनाथ गाउँपालिका अध्यक्ष नगेन्द्र विष्टले नरहरिनाथ गाउँपालिकामा बनाइएका घरमा सिकाइ कुना र सिकाइ केन्द्रले बालबालिकाहरूको सिकाइमा उल्लेख्य सुधार भएको बताए।"
रंगशाला निर्माणमा बजेट अभाव,"सुर्खेत : कर्णालीमा १०औं राष्ट्रिय खेलकुद प्रतियोगिता आयोजनाका लागि पूर्वाधार निर्माण गर्न बजेटको अभाव हुने भएको छ। उक्त प्रतियोगिता कर्णालीमा हुने घोषणासँगै खेलकुद पूर्वाधार निर्माण गर्न संघीय सरकारले चासो नदिएपछि बजेटको अभाव हुने भएको हो। २०८१ साल मंसिर २ गतेबाट सञ्चालन हुने उक्त प्रतियोगिताका लागि संघीय सरकारले बजेटमा आलटाल गरिरहेको छ। हाल कर्णालीमा १०औं राष्ट्रिय खेलकुद प्रतियोगिता सञ्चालन गर्नका लागि आवश्यक न्यूनतम पूर्वाधारहरूको पनि उपलब्धता छैन। कर्णालीमा १०औं राष्ट्रिय खेलकुद प्रतियोगिता सञ्चालनकै लागि आवश्यक पूर्वाधार निर्माण गर्न डेढ अर्ब बजेट आवश्यक रहेको प्रदेश खेलकुद परिषद्का सदस्यसचिव विश्वामित्र सन्ज्यालले बताए। उनका अनुसार अहिले प्रदेशमा गौरवको रंगशाला निर्माणको काम धमाधम भइरहेको छ। प्रदेश राजधानी वीरेन्द्रनगरमा बनिरहेको उक्त रंगशालामा हालसम्म ३० प्रतिशत काम सम्पन्न भइसकेको छ। कर्णाली प्रदेशका मुख्यमन्त्री जीवनबहादुर शाहीले रंगशालाको शिलान्यास २०७८ कात्तिकमा गरेका थिए। त्यसयता हालसम्म ३० प्रतिशत काम सम्पन्न भएको छ भनेल २०८१ जेठ ११ गतेभित्र रंगशाला निर्माण सम्पन्न गरिसक्ने लक्ष्य लिइएको छ। परिषद् सदस्यसचिव सन्ज्यालले भने, १ अर्ब ५९ करोड ४७ लाख ४७ हजार ६ सय रुपैयाँ लागत रहेको रंगशालामा १० हजार दर्शक अट्ने क्षमता छ। जसमा भलिबल, बास्केटबललगायतका कोर्टका साथै मेडिकल वार्ड, रेफ्री, चेन्जिङ र रिफ्रेस रुम, स्विमिङ पुल, पार्किङलगायतका संरचना निर्माण भइरहेका छन्। डिजाइनको काम सम्पन्न भएकाले भौतिक संरचनाको काम द्रुत गतिमा भइरहेको छ। गण्डकी प्रदेशमा भएको नवौं राष्ट्रिय खेलकुद प्रतियोगितामा ३६ वटा खेलहरू खेलाइएको थियो। तर, कर्णालीमा आयोजना हुने १०औं राष्ट्रिय खेलकुद प्रतियोगितामा ती सबै खेलहरू खेलाउने सकिने अवस्था छैन। सदस्यसचिव सन्ज्यालले भने, गण्डकीमा भएका केही खेल कटौती गर्नुपर्ने अवस्था छ। यहाँको होटल, खेल मैदान तथा अन्य पूर्वाधारका कारण प्रतियोगिता व्यवस्थित बनाउन निकै चुनौती छ। पूर्वाधार निर्माण तत्काल बनाउन नसकिने खेलहरू अन्यत्र खेलाउनुपर्ने अवस्था छ। परिषद्ले कर्णालीका १० वटै जिल्लामा खेलकुद सञ्चालन गर्ने तयारी गरेको छ। बासकै लागि सुर्खेतका होटल, सरकारी क्वाटर, निजी घरका गेस्टरुम, सरकारी तथा निजी विद्यालयका होस्टेलसमेत प्रयोग गर्नुपर्ने अवस्था छ। परिषद्का अनुसार प्रतियोगिताकै लागि डेढ अर्ब बजेट संघीय सरकारले व्यवस्था गरिदिँदा सहज हुने अनुमान छ। हुम्लामा हक्की खेलको मैदान र कबर्डहल, मुगुमा साइक्लिङ ट्र्याक र कबर्डहल, जुम्लामा रक्बी मैदान र कबड्डी खेलको मैदान, कबर्डहल स्तरोन्नति, कालीकोटकोमा भलिबलको कबर्डहल निर्माण, दैलेखमा कबर्डहल मर्मत गर्नुपर्ने अवस्था छ। जाजरकोट र डोल्पामा कबर्डहल निर्माण गर्नुपर्ने अवस्था छ। रुकुममा चौरजहारीमा ८५ करोड लागतमा ५ हजार दर्शक क्षमताको रंगशाला बन्दैछ। सल्यानमा कबर्डहल निर्माणका लागि जग्गा नै प्राप्त भएको छैन। यी पूर्वाधार निर्माणका लागि संघीय सरकारले बजेटको व्यवस्था तत्काल गर्नुपर्ने अवस्था छ। सबैभन्दा पहिला खेलाडीहरूका लागि पूर्वाधार आवश्यक भएकाले परिषद्ले कर्णालीका सबै स्थानीय तहमा एक वडा, एक खेल मैदान भन्ने अवधारणा अगाडि सारेको छ। कर्णाली प्रदेश सरकारले आफ्नो पहिलो कार्यकालमा खेल क्षेत्रलाई महत्त्व दिएको थियो। कर्णाली प्रदेशले अहिलेसम्म जति खेलमा भाग लिएको छ, धेरैजसो खेलमा प्रशिक्षणबिना नै खेलाडीहरू सहभागी भइरहेका छन्। त्यसैले, कर्णाली प्रदेश खेलकुद विकास परिषद्ले कर्णालीका खेलाडीहरूलाई विशेष प्रशिक्षणको व्यवस्थापन गरी खेलाडीहरूको मनोबल उच्च बनाउने उद्देश्य राखेको छ।"
"विद्यालय व्यवस्थापन समितिमा एकलौटी, दलितलाई पन्छाएर सधैं एउटै थर","सुर्खेत : कालीकोटको सान्नीत्रिवेणी गाउँपालिका३ लुइयाटास्थित विद्याज्योति माध्यमिक विद्यालयमा केही दिनअघि व्यवस्थापन समिति गठन भयो। तर, त्यही व्यवस्थापन समिति अहिले सामाजिक सञ्जालमा भाइरल बनेको छ। समितिको आलोचना बढ्दो छ। कारण ९ सदस्यीय समितिमा सबै देवकोटा थरका छन्। यो पहिलो पटक नभई ४७ वर्षदेखिकै निरन्तरता पनि हो। विद्यालयको सेवा क्षेत्रमा अन्य जात र समुदायको पनि बसोबास छ। तर, उनीहरूको प्रतिनिधित्व त्यहाँ हुँदैन। सहमतिका नाममा देवकोटालाई नै अध्यक्ष चुनिन्छ, अनि अन्य सदस्यमा पनि सोही थरकालाई पारिन्छ। स्थानीय मानबहादुर विश्वकर्मा भन्छन्, गाउँमा अन्य समुदायको पनि बसोबास छ। तर, देवकोटाबाहेक अरूलाई विद्यालय व्यवस्थापन समितिमा समावेश गरिएको छैन। विद्यालयमा मात्र होइन, दलितलाई त कुनै पनि स्थानमा नेतृत्व स्वीकार गरिँदैन। यो गाउँमा दलित, क्षेत्री र अन्य समुदायका ३ सय ४० भन्दा बढी घरधुरी छन्। सबैका बालबालिका सोही विद्यालयमा पढ्छन्। तर, नयाँ गठन भएको विद्यालय व्यवस्थापन समितिमा देवकोटाबाहेक अन्य कुनै पनि समुदायका मानिस समावेश गरिएको छैन। पछिल्लो व्यवस्थापन समितिको अध्यक्षमा नवराज देवकोटा, सदस्यहरूमा कृष्णलाल देवकोटा, मन्धरा देवकोटा, शारदा देवकोटा, मनराज देवकोटा, हस्तना देवकोटा, रंगलाल देवकोटा, नमराज देवकोटा, मानप्रसाद देवकोटा सदस्यसचिव छन्। देवकोटाहरू मात्र समितिमा भएपछि अन्य समुदायहरूले विरोध र असन्तुष्टि जनाएका छन्। तर, समिति बनाउने समयमा उनीहरूकै हस्तक्षेप हुन्छ र सहमतिको नाममा देवकोटा नै चुनिन्छन्। यसपटक पनि धेरैको उम्मेदवार परे पनि सहमतिमा देवकोटा नै छानिएको शिक्षा शाखा प्रमुख मोनवीर धामी नै बताउँछन्। व्यवस्थापन समिति गठन गर्न म आफैं गएको हुँ। अध्यक्षका लागि १९ जनाले दाबी गरेका थिए। तर, नवराज देवकोटाको नाममा सहमति भयो। दलित समावेश नहुनुमा शिक्षा ऐनमा छुट्टै दलितको कोटा छैन, उनले भने। २०३२ सालमा स्थापना भएको जिल्लाकै जेठो विद्यालय विद्याज्योति स्थापनाकालदेखि हालसम्म देवकोटा परिवारबाटै १० जना व्यवस्थापन समितिका अध्यक्ष भएका छन्। एक जना त पाँच कार्यकालसम्म अध्यक्ष बनेको पाइएको छ। २०३२ सालमा विद्यालय सुरुवातीसँगै कालुराम देवकोटा संस्थापक अध्यक्ष बनेका थिए। २०३३ सालमा कृष्णलाल देवकोटालाई अध्यक्ष बनाइयो। २०३५ सालमा लक्ष्मीराम देवकोटा अध्यक्ष बने। २०३७ सालमा धर्मदत्त देवकोटा, २०३८ सालमा अभिराम देवकोटा, २०४८ सालमा हरिचन्द देवकोटा, २०५६ सालमा रामेश्वर देवकोटा, २०६० सालमा अनिपाल देवकोटा, २०६२ सालमा नवराज देवकोटा र २०६३ सालमा पुनः नवराज देवकोटा अध्यक्ष बने। यस्तै २०६७ सालमा पुनः हरिचन्द देवकोटा, २०७२ सालमा विशाखर देवकोटा, २०७३ र २०७६ सालमा नवराज देवकोटा, र २०७९ सालमा आएर पुनः नवराज देवकोटालाई विवादका बीच अध्यक्ष चुनियो। यसरी हेर्दा पटकपटक गरी नवराज देवकोटाले मात्र १२ वर्ष विद्यालयको नेतृत्व गरेर पुनः तीन वर्षका लागि चुनिएका छन्। २०३२ सालदेखि २०७९ साल आउँदा ४७ वर्षसम्म उक्त विद्यालयको नेतृत्व अन्य समुदायले पाउन सकेका छैनन्। नेतृत्व हत्याउन नक्कली अभिभावक शिक्षा नियमावलीमा विद्यालय व्यवस्थापन समिति अध्यक्ष बन्नका लागि उनका बालबालिका विद्यालयमा अध्ययनरत हुनुपर्छ। तर, हाल विद्यालय व्यवस्थापन समितिको अध्यक्ष बनेका नवराज देवकोटाका कुनै पनि छोराछोरी त्यो विद्यालयमा पढ्दैनन्। तर, उनी विद्यालयको अध्यक्ष बन्नकै लागि नक्कली अभिभावक बने। खाँडाचक्र नगरपालिकाको सियालामा विवाह गरेकी अविसरा पाण्डेको नाति हिमशिखर पाण्डेलाई कक्षा ४ मा भर्ना गरी उनी नक्कली अभिभावक बनेर अध्यक्ष बनेको पाइएको छ। यसमा विद्यालयका प्रधानाध्यापकको पनि मिलेमतो प्रस्ट देखिन्छ। स्थानीय अर्जुन देवकोटा भन्छन्, नवराज देवकोटा यो विद्यालयका अभिभावक नै होइनन्। उनी नक्कली अभिभावक बनेर रातारात अध्यक्ष बने। यो शिक्षा नियमावली विपरीत छ। यो व्यवस्थापन समिति खारेज हुनुपर्छ। नवराज देवकोटाका नाति हिमशिखर पाण्डे सुर्खेतको एक निजी स्कुलमा कक्षा ४ मा पढिरहेका छन्। तर, उनको कालीकोटमा नियमित हाजिरी गरिएको छ। अध्यक्ष देवकोटाले पनि आफ्नो नाति सुर्खेतमै पढ्न गएको स्वीकार गरे। भने, शिक्षा नियमावलीमा भएको व्यवस्थाअनुसार म चन्दादाता पनि हो। अनि शिक्षाप्रेमी पनि। सबैले मानेर सहमतिमा नै म अध्यक्ष चुनिएको हुँ। उनले कसैले विरोध गर्दैमा आफूलाई फरक नपर्ने चुनौती दिँदै भने, गाउँलेले नै विद्यालयको अध्यक्ष बनाए। अब कसैले विरोध गर्दैमा केही हुँदैन। आकांक्षी थिए १९ जना तर रातारात अध्यक्ष घोषणा पुस १४ गते विद्यालयको नयाँ व्यवस्थापन समिति चयनका लागि पालिकाबाट शिक्षा अधिकृत मोहनवीर धामी खटिए। पहिलो दिन अध्यक्षका लागि १९ जनाको उम्मेदवारी पयो। छलफल गर्दै ११ जनासम्म झरे। बाँकीले सहमति दिए। ११ जनामा पनि छलफल गरेर ८ जना पुगे। ८ जनाले अध्यक्षका लागि एक हजारका दरले उम्मेदवार बन्न शुल्क पनि बुझाए। तर, व्यवस्थापन समिति गठनका लागि पुगेका धामीले सहमतिबाटै अध्यक्ष चयन गर्नुपर्ने भन्दै एक हप्ताको समय दिए। हप्ता दिनमा पनि सहमति जुटेन। स्थानीय अभिभावक अर्जुन देवकोटाले भने, पुस २४ गते राति आफूले भनेको मान्ने मान्छेहरू बोलाएर बन्द कोठाभित्र नवराज देवकोटाले आफू अध्यक्ष भएको माइन्युटमा हस्ताक्षर गराएछन्। हामीले त भोलिपल्ट माइन्युट सार्वजनिक भएपछि मात्र व्यवस्थापन समिति गठन भएको जानकारी पायौं। त्यही माइन्युट सार्वजनिक भएपछि सामाजिक सञ्जालमा भाइरल बनेको हो। व्यवस्थापन समिति गठन गर्न म आफैं गएको हुँ। अध्यक्षका लागि १९ जनाले दाबी गरेका थिए। तर, नवराज देवकोटाको नाममा सहमति भयो। दलित समावेश नहुनुमा शिक्षा ऐनमा छुट्टै दलितको कोटा छैन। शिक्षा नियमावलीमा भएको व्यवस्थाअनुसार म चन्दादाता पनि हो। अनि शिक्षाप्रेमी पनि। सबैले मानेर सहमतिमा नै म अध्यक्ष चुनिएको हुँ। अब कसैले विरोध गर्दैमा मलाई केही फरक पर्दैन। गाउँलेले मलाई अध्यक्ष बनाइसके। नवराज देवकोटा, अध्यक्ष, विद्यालय व्यवस्थापन समिति गाउँपालिकाको शिक्षा शाखाका प्रमुख मोहनवीर धामीले विद्यालय व्यवस्थापन समिति सहमति गरेर गठन गरिएको दाबी गरे। उनी भन्छन्, व्यवस्थापन समिति गठन गर्न म आफंै गएको हुँ, अध्यक्षका लागि १९ जनाले दाबी गरेकै हुन्। तर नवराज देवकोटाको नाममा सहमति भयो, दलित समावेश नहुनुमा शिक्षा ऐनमा छुट्टै दलितको कोटा छैन, बहुमत अभिभावकहरूले सहमति गरेकाले नवराज देवकोटाकै नाममा सहमति भएको हो। अनि विद्यालयमा तालाबन्दी नक्कली अभिभावकलाई रातारात विद्यालय व्यवस्थापन समितिको अध्यक्ष बनाएको भन्दै स्थानीयले आइतबारदेखि मंगलबारसम्म तीन दिन विद्यालयमा ताला लगाए। मंगलबार साँझ पालिकाबाट प्रहरी आएर नवगठित विद्यालय व्यवस्थापन समितिका विषयमा पुनः छलफल गर्ने भनेर विद्यालयमा लगाइएको ताला खोल्यो। स्थानीय मनराज देवकोटाले भने, ताला त खुल्यो। तर, यसबारे कुनै छलफल गरिएको छैन। गाउँमा सबै अभिभावकहरू विरोधमा छन्। विद्यालय प्रशासनले पनि यसमा चासो देखाएको छैन। गाउँपालिकाको शिक्षा शाखाको पनि मिलेमतो भएकाले समस्या भयो। स्थानीय अभिभावकले यसबारे पालिकाको पनि ध्यानाकर्षण गराएका छन्। नक्कली अभिभावक विद्यालय व्यवस्थापन समितिको अध्यक्ष बनाउन नहुने र देवकोटा थरका मानिसमात्रै विद्यालय व्यवस्थापन समितिमा नभई अन्य समुदायको पनि सहभागिता गर्नुपर्ने स्थानीयको माग छ। नवगठित विद्यालय व्यवस्थापन समितिका अध्यक्ष नवराज देवकोटामाथि आफूलाई सहयोग गर्ने मान्छेलाई मात्र समितिमा समेटेको, विद्यालयमा आफ्नो छोराछोरी नहुँदा पनि विद्यालयलाई चार वर्षदेखि कब्जा गरेको, अध्यक्ष बन्न पैसा बाँडेकोजस्ता आरोप स्थानीयले लगाएका छन्। विद्याज्योति माध्यमिक विद्यालयका प्रधानाध्यापक मानप्रसाद देवकोटाले भने प्रक्रियाअनुसार नै विद्यालय व्यवस्थापन समिति गठन भएको दाबी गरे। उनले भने, सबैको सल्लाहअनुसार नै नयाँ व्यवस्थापन समिति गठन गरेका हौं, गाउँमा नै बढी देवकोटाहरूको बसोबास छ, त्यसैले पनि यो समितिमा देवकोटाहरू नै देखिए। तर यो गाउँमा दुईजना विश्वकर्मा थरका अभिभावक पनि छन्। प्रधानाध्यापक मानप्रसादले अब उनीहरूमध्ये एक जनालाई शिक्षक अभिभावक संघमा समेटेर समावेशी बनाइने बताए। स्वीकार गर्दैनन् दलितको नेतृत्व कालीकोटमा बालविकासदेखि माध्यमिक तहसम्म अध्ययन हुने ३ सय ३६ वटा विद्यालय छन्। जसमा जिल्लाभरिका जम्मा ३९ वटा विद्यालयमा मात्र व्यवस्थापन समितिको नेतृत्वमा दलित छन्। स्थानीय तहका शिक्षा शाखामा भएको तथ्यांकअनुसार जिल्लाको खाँडाचक्र नगरपालिकामा १ जना, तिलागुफा नगरपालिकामा ९ जना, रास्कोट नगरपालिकामा ६ जना, नरहरिनाथ गाउँपालिकामा ९ जना, पचालझरना गाउँपालिकामा ६ जना, शुभकालिका गाउँपालिकामा ३ जना र पलाँता गाउँपालिकामा ४ जना विद्यालय व्यवस्थापन समितिमा अध्यक्ष दलित छन्। बाँकी २ सय ९७ विद्यालयका व्यवस्थापन समिति अध्यक्षहरू ब्राह्मण, क्षेत्री र ठकुरी छन्। आदिवासी जनजाति एक जना पनि छैनन्। कालीकोट कर्णालीमा सबैभन्दा धेरै दलित बसोबास भएको जिल्लामा पर्दछ। तर, पनि जिल्लामा जनसंख्याको अनुपातमा दलितले सार्वजनिक संस्थाको नेतृत्व पाउँदैनन्। दलित समुदायले नेतृत्वका लागि प्रयास गर्दा पनि उनीहरूको नेतृत्व स्वीकार हुँदैन। मुख्य रूपमा आफूहरूमाथि नेतृत्वमा विभेद हुने गरेको दलित समुदायको गुनासो छ। अर्कोतर्फ विद्यालय व्यवस्थापनको नेतृत्वमा मात्र होइन, जिल्लामा राजनीतिक दलहरूको नेतृत्वमा पनि दलितको उपस्थिति छैन। माओवादी केन्द्रबाहेक अन्य दलहरूको नेतृत्व दलितविहीन छ। जिल्लामा ८ वटा राजनीतिक दल सक्रिय छन्। नेपाली कांग्रेस, नेकपा माओवादी केन्द्र, नेकपा एमाले, राप्रपा, राप्रपा संयुक्त, नेमकिपा, विप्लव नेतृत्वको नेकपा र राष्ट्रिय जनमोर्चा सक्रिय छन्। जसमा माओवादी केन्द्रका इन्चार्ज विष्णु विकबाहेक अन्य कुनै पनि दलको नेतृत्व दलित समुदायको छैन। यी पार्टीका भ्रातृ संघ संगठनहरूमा पनि दलितको नेतृत्व छैन। जिल्लाका ९ वटै पालिकाको नेतृत्व पनि दलितविहीन छ। जिल्लामा प्रत्यक्ष र समानुपातिक गरी पाँच जना सांसद छन्। त्यसमा एक जना पनि दलित छैनन्। विवादित विद्याज्योति माविमा कुल २ सय ७२ जना विद्यार्थी छन्। सान्नीत्रिवेणी ३ मा चार वटा बस्ती छन्। ती बस्ती हुन् लुइगाटा, कयारी, रातिमाटा र नाइना। चारवटा बस्ती भएको वडामा चार वटा विद्यालयहरू छन्। यो वडामा झन्डै १६ सय जनसंख्या छ। कुल ८ सय १७ जना मतदाता छन्। छरिएर रहेको बस्ती र राजनीतिक स्वार्थका लागि एकै वडामा चार वटा विद्यालय स्थापना गरिएका छन्। जुन विद्याज्योति मावि लुइगाटा, गुडुल स्नानी आधारभूत विद्यालय नाइना, कालासिल्ला प्रावि कयारी, धलपुरा मण्डल प्रावि रातिमाटा सञ्चालनमा छन्। सबै विद्यालयहरूमा विद्यार्थी संख्या निकै कम छ। सान्नीत्रिवेणी गाउँपालिका३ का वडाध्यक्ष रंगलाल देवकोटाले गाउँमा बढिजसो अभिभावकहरू देवकोटा भएकाले देवकोटाकै समिति बनेको बताए। उनका अनुसार दलित समुदायको प्रतिनिधित्व नभएको गुनासो आएको छ। यसलाई सम्बोधन गर्न शिक्षक अभिभावक संघमा समेट्ने तयारी छ। नयाँ समिति गठनको माग गर्दै पालिकामा उजुरी विद्यालय व्यवस्थापन समितिमा असहमति राख्ने विद्याज्योति माविका केही अभिभावकले रातारात गठन गरेको समिति खारेज गरी नयाँ विद्यालय व्यवस्थापन समिति गठन गर्नका लागि पालिकामा उजुरी दिएका छन्। उनीहरूले सुर्खेतमा पढाइरहेको नातिलाई गाउँमा आफू विद्यालय व्यवस्थापन समितिको अध्यक्ष बन्नका लागि नवराज देवकोटाले नक्कली विद्यार्थी बनाएर रातारात अध्यक्ष बनेको भन्दै पालिकामा उजुरी दिएको स्थानीय अभिभावक जनक देवकोटाले बताए। उनले भने, गाउँका धेरै अभिभावकलाई खबर नै नगरी रातारात विद्यालय व्यवस्थापन समिति गठन गरियो। यसमा हाम्रो पूर्ण असहमति छ। गाउँमा रहेका दलित समुदायको पनि प्रतिनिधित्व भएन। अर्का अभिभावक खडेग विश्वकर्माले भने, गाउँका निश्चित टाठाबाठा मानिस गोप्य रूपमा भेला भएर विद्यालय व्यवस्थापन समितिको गठन गरियो। दलित समुदायलाई नेतृत्व त कहिलै स्वीकार गर्दैनन्। यो पटक त सहभागिता पनि जनाउन दिएनन्। शिक्षक अभिभावक संघमा समावेश गर्ने आश्वासन दिएर व्यवस्थापन समितिमा हामीलाई वञ्चित बनाइयो। देवकोटाका नक्कली अभिभावकलाई नेतृत्व दिइयो। नक्कली विद्यार्थीका नक्कली अभिभावकलाई नेतृत्वबाट हटाएर नयाँ नेतृत्वका साथै दलित समुदायको विद्यालय व्यवस्थापन समितिमा प्रतिनिधित्व सुनिश्चित हुनुपर्छ। गाउँपालिकामा हामीले यही माग गरेका छौं। छानबिन गर्छौं ः अध्यक्ष केसी सान्नीत्रिवेणी गाउँपालिका अध्यक्ष मोहनबहादुर केसीले विद्याज्योति माविको विद्यालय व्यवस्थापन समितिको विषयमा आएको विवादका विषयमा पालिकाले छानबिन गर्ने बताए। भने, म पालिकाकै कामले सुर्खेततिर छु। पालिकामा छैन। विद्यालयको विवादका विषयमा सामान्य रूपमा जानकारी फोनबाट लिएको छु। गाउँपालिकामा भएपछि विवादको विषयमा सबै जाँचबुझ गरी आवश्यक छानबिन पनि गर्छौं। समाधानको उचित बिन्दु खोज्छौं। उनका अनुसार गाउँपालिकाको शिक्षा शाखालाई आफूले विद्याज्योति माविको विद्यालय व्यवस्थापन समिति कानुनबमोजिम भए, नभएको बुझ्न लगाइएको छ। त्यहाँको मुख्य प्रश्न विद्यालय व्यवस्थापन समितिमा दलित समुदायको प्रतिनिधित्व किन भएन भन्ने नै हो। मैले बुझेको कांग्रेस, एमाले र माओवादी मुख्य पार्टीका नेताहरूको सहमतिमा समिति बनाए पनि दलित समुदायलाई छुटाएछन्, उनले भने, यो समितिमा पार्टीगत भागबन्डा पनि गरेको बुझेको छु। वडाध्यक्ष रंगलाल देवकोटा माओवादी, नवनिर्वाचित विद्यालय व्यवस्थापन समितिका अध्यक्ष नवराज देवकोटा एमाले, विद्यालयको प्रअ मानप्रसाद देवकोटा कांग्रेस निकट हुन्। नवराज देवकोटा २०७४ सालको स्थानीय तहको निर्वाचनमा नेकपा एमालेबाट सान्नीत्रिवेणी गाउँपालिका अध्यक्षमा पराजित उम्मेदवार हुन्। अध्यक्ष केसीले भने, मुख्य गरी विद्यालयको प्रशासनले नक्कली विद्यार्थीको नक्कली अभिभावकलाई विद्यालय व्यवस्थापन समिति राख्न मिल्दैन भन्नुपथ्र्यो। विद्यालयको प्रशासन जिम्मेवार भएन। टाउकेहरू मिलेर स्थानीयलाई बेवास्ता गरेका छन्। यसलाई हामीले सुधार गर्छौं।"
नवजात शिशु मृत्युदर बढ्यो,"बैतडी : बैतडीमा नवजात शिशु मृत्युदरको अवस्था कहालीलाग्दो छ। पछिल्ला तीन आर्थिक वर्षमा १३२ नवजात शिशुको मृत्यु भएको स्वास्थ्य कार्यालयको तथ्यांकमा उल्लेख छ। आर्थिक वर्ष २०७६७७ मा ३३, २०७७७८ मा ४८ र २०७८७९ मा ५१ नवजात शिशुको मृत्यु भएको स्वास्थ्य कार्यालय बैतडीका सूचना अधिकारी तथा तथ्यांक अधिकृत विपिन लेखकले जानकारी दिए। अन्य स्थानीय तहको तुलनामा गत आर्थिक वर्षमा जिल्लाको पुर्चाैडी नगरपालिकामा सबैभन्दा बढी १३ र मेलौली नगरपालिकामा ११ नवजात शिशुको मृत्यु भएको छ। स्वास्थ्यका अन्य सूचकहरू सकारात्मक रूपमा अघि बढिरहेको अवस्थामा (२८ दिनभित्रका) नवजात शिशुको मृत्युदर बढ्दो अवस्थामा रहेको स्वास्थ्य कार्यालय बैतडीका प्रमुख योगेशप्रसाद भट्टले जानकारी दिए। जन्मँदा कम तौलको बच्चा जन्मिने, निस्सासिनु, कुनै रोगको संक्रमण हुनु र कठ्यांग्रिएरलगायतका कारणले नवजात शिशुको मृत्यु हुने आशंका गरिएको उनले बताए। स्थानीय स्तरमा स्वास्थ्य संरचनाको अभाव, भएका स्वास्थ्य संरचनामा पनि जनशक्तिको अभाव, औजार उपकरणको अभाव, समयमा नै जटिलता पत्ता लाग्न नसक्ने र पत्ता लागे पनि निदान हुन नसक्नुलगायतका कारणले शिशु मृत्युदर बढेको आंकलन गरिएको उनले बताए। पोषण, स्वास्थ्य सेवाको पहुँचको कमी, स्वास्थ्य संस्थाहरूमा स्रोतसाधनको अभाव गरिबीलगायतका कारणले शिशु मृत्युदर बढेको हो। जिल्लामा खोलिएका बर्थिङ सेन्टरलगायतका स्वास्थ्य संस्थामा थपिएका कर्मचारीको क्षमता अभिवृद्धिका कार्यक्रमहरू ल्याउन जरुरी रहेको स्वास्थ्य कार्यालय प्रमुख भट्टले बताए। बर्थिङ सेन्टर धेरै खोलिए, बर्थिङ सेन्टरमा उपकरण र दक्ष जनशक्तिको अभाव छ। समयमै जटिलता पहिचान भए पनि निदानका लागि व्यवस्था छैन, यी कारणले मृत्युदर बढेको आकलन गरिन्छ उनले भने। स्वास्थ्य स्याहार गर्न नसकेर पनि शिशुको मृत्यु हुने गरेको मेलौली नगरपालिकाका स्वास्थ्य शाखाप्रमुख नारायणबहादुर चन्दले जानकारी दिए। प्रसूति केन्द्र र स्वास्थ्य संस्थाबाट प्रसूति गराएर लगेपछि नवजात शिशुको मृत्यु हुने घटना बढ्दो रहेको उनले बताए। बिना कुनै लक्षण सुतेको अवस्थामा शिशुको मृत्यु भएको घटना बढ्दो छ, कुनै शिशुको निस्सासिएर मृत्यु भएको पाइन्छ। हेरचाहको कमीले शिशुको मृत्यु भएका उदाहरण धेरै छन्, स्वास्थ्य शाखा प्रमुख चन्दले भने। जन्मदेखि नै बच्चाको स्याहारसुसारमा ध्यान दिनुपर्ने स्वास्थ्यकर्मीहरूको भनाइ छ। कम तौल भएको बच्चा जन्मिने गरेकाले पनि नवजात शिशुको ज्यान जोखिममा हुने गरेको सिगास गाउँपालिकाका स्वास्थ्य शाखा प्रमुख घनश्याम बोहराले बताए। बच्चा जन्मिएको समयमा न्यूनतम अढाई किलो (२५ किलो) तौल भएको हुनु पर्दछ, तर यहाँ कमतौल भएका बच्चा जन्मिने गरेका छन्। त्यसपछि उचित स्याहार नपाउनाले बच्चाको मृत्यु हुने गरेको छ उनले भने। कम तौलको बच्चा जन्मिएको अवस्थामा शीताङ्ग हुने र बच्चाको ज्यान जोखिममा हुने भएकाले न्यानो पार्ने र आमाले खानपानमा बढी ध्यान दिनुपर्ने उनले बताए। नेपाल स्वास्थ्य तथा जनसंख्याङ्कीक सर्वेक्षण २०२२ को प्रतिवेदनअनुसार स्वास्थ्यका अन्य सूचकहरूमा सुधार भएको पाइए पनि नवजात शिशुको मृत्युदरमा भने कमी आउन सकेको छैन। प्रतिवेदनका अनुसार २०१६ देखि २०२२ सम्म प्रति एकहजार जीवित जन्ममा २१ नवजात शिशुको मृत्यु हुने गरेको छ। २०११ देखि २०१६ सम्मको सोही प्रतिवेदनमा समेत एक हजार जीवित जन्ममा २१ नवजात शिशुको मृत्यु हुने गरेको विवरण सार्वजनिक गरिएका थियो। देशभरि नै नवजात शिशुको मृत्युदर कम गर्न चुनौती रहेको स्वास्थ्यकर्मीहरूको भनाइ छ। बैतडीमा संस्थागत सुत्केरी हुने महिलाको संख्यामा पनि गिरावट आएको छ। २०७६७७ मा ६४ प्रतिशत २०७७७८ मा ८५ प्रतिशत रहेको संस्थागत सुत्केरी महिलाको दर २०७८७९ घटेर ८२ प्रतिशतमा झरेको छ। बैतडीमा आधारभूत स्वास्थ्य सेवा केन्द्र, सामुदायिक सहरी स्वास्थ्यकेन्द्र र स्वास्थ्यचौकी गरेर १०४, प्राथमिक स्वास्थ्य केन्द्र २ र १ जिल्ला अस्पताल रहेको छ। यसैगरी जिल्लामा १ सय ३५ बर्थिङ सेन्टरहरू रहेका छन्। जिल्लामा मेलौली नगरपालिका ३ बाहेक सबै वडामा स्वास्थ्य चौकीको स्थापना भई सेवा प्रवाह भइरहेको छ।"
"मन्त्रिपरिषद् विस्तार गर्ने प्रधानमन्त्रीको तयारी, बालुवाटारमा बाक्लियो छलफल","काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तारको तयारी गरेका छन्। प्रधानमन्त्री प्रचण्डले मन्त्रिपरिषद्लाई पूर्णता दिन शनिबार नेकपा एमाले अध्यक्ष केपी शर्मा ओलीसँग छलफल गरे। उक्त भेटमा मन्त्रालय भागबण्डामा करिब करिब सहमति भएको बालुवाटार स्रोतले जानकारी दिए। प्रधानमन्त्र प्रचण्डले आजै सम्पादकहरूसँग अन्तर्क्रियामा पनि सकेसम्म भोलि बेलुकासम्म मन्त्रिपरिषद् विस्ता गर्ने दाबी गरे। लगत्तै प्रधानमन्त्रीले राष्ट्रिय स्वतन्त्र पार्टीका सभापति एवं गृहमन्त्री रवि लामिछानेसँग छलफल गरेका छन्। बालुवाटारमा भएको छलफलमा मन्त्रिपरिषद् विस्तार र समसामयिक राजनीतिक विषयमा छलफल भएको प्रधानमन्त्रीको सचिवालयले जनाएको छ। स्रोतका अनुसार प्रधानमन्त्रीले सत्तारुढ दलका नेताहरूसँग मन्त्रीको नामावलीसमेत मागेका छन्। गृहमन्त्री लामिछानेसँगको भेटमा पनि प्रचण्डले मन्त्रिपरिषद्लाई पूर्णता दिन मन्त्रीको सूची मागेको स्रोतको भनाइ छ। यद्यपि रास्वपाले आफूहरुले कम्तिमा चार मन्त्रालय पाउनुपर्ने अडान छाडेका छैनन्। यिनै विषयमा केन्द्रित भएर दुईबीच छलफल भएको स्रोतले जनाएको छ। सत्तारुढ दलहरूमा पनि मन्त्रीका आकांक्षी धेरै भएकाले प्रधानमन्त्री प्रचण्डसँग दलका नेताहरूले समय माग गरेको बताइएको छ। 'प्रधानमन्त्रीजीले सकेसम्म छिटो मन्त्रिपरिषद्लाई पूर्णता दिनुपर्छ भनिरहनुभएको छ। तर सत्तारुढ दलको आन्तरिक विवादका कारण कसैले पनि सूची दिन सकेको छैन,' माओवादीका एक नेताले भने। सबै दलबाट सूची आए भोलिसम्म मन्त्रिपरिषद् विस्तार हुनसक्ने उनको भनाइ छ। प्रचण्डले मन्त्रिपरिषद्बाहेक सभामुख र राष्ट्रपतिको निर्वाचनबारे पनि छलफल गरिरहेका छन्। कांग्रेसबाट समेत विश्वासको मत पाएपछि प्रधानमन्त्री प्रचण्डले सर्वदलीय बैठकमा विश्वासको मत दिने हलहरूलाई समेटेर सभामुख र राष्ट्रपतिको निर्वाचनबारे छलफल गर्न खोजेका छन्। सम्पादकहरूसँग भेटमा पनि उनले ३ गते बस्ने सर्वदलीय बैठकमा कांग्रेसलाई पनि बोलाइने र सभामुख र राष्ट्रपतिको निर्वाचनका सम्बन्धमा छलफल गर्ने बताए। प्रचण्डको यस प्रस्तावमा भने एमालेले आपत्ति जनाउँदै आएको छ। गत पुस १० गते प्रधानमन्त्रीमा नियुक्त भएका प्रचण्डले विश्वासको मत पाएको पाँचौं दिने बिते पनि मन्त्रिपरिषद्लाई पूर्णता दिन नसक्दा आलोचित भइरहेका छन्। अहिले सरकारमा प्रधानमन्त्रीसहित उपप्रधानमन्त्री एवं अर्थमन्त्री विष्णु पौडेल, उपप्रधानमन्त्री एवं भौतिक पूर्वाधार तथा यातायातमन्त्री उपाध्यक्ष नारायणकाजी श्रेष्ठ, उपप्रधानमन्त्री तथा गृहमन्त्री लामिछाने र विना विभागीमन्त्री राजेन्द्र राई, ज्वालाकुमारी साह र दामोदर भण्डारी र अब्दुल खान छन्।"
भारत भ्रमणको तयारीमा प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले छिट्टै भारत भ्रमण गर्ने भएका छन्। बालुवाटारमा शनिबार सम्पादकहरूसँगको अन्तर्क्रियामा प्रधानमन्त्री प्रचण्डले भारत भ्रमण तयारी भइरहेको बताए। 'पहिलो विदेश भ्रमण छिमेकी देश भारतबाटै हुन्छ। त्यसको तयारी पनि भइरहेको छ,' उनले भने। उनले भारतीय मिडियासँग पनि विदेश भ्रमणबारे खुलासा गरेका थिए। उनले एबीपीसँग कुरा गर्दै भारतबाट पहिलो वैदेशिक भ्रमण हुने बताएका थिए। नेपालमा प्रधानमन्त्री चुनिएसँगै वैदेशिक भ्रमणबारे बहस हुने गर्छ। प्रधानमन्त्री प्रचण्डले माघ ३ गते सर्वदलीय बैठक बस्न लागेको र बैठकमा विश्वासको मत दिने कांग्रेसलगायत दलहरूलाई पनि बोलाइने बताए।"
राजनीतिक स्थायित्वका लागि गठबन्धनमा पुनर्विचार गरिनुपर्छ : उपमहासचिव ज्ञवाली,काठमाडौं : नेकपा एमालेका उपमहासचिव प्रदीपकुमार ज्ञवालीले मुलुकको राजनीतिक स्थायित्वका लागि अहिलेको प्रणाली वा राजनीतिक गठबन्धनमा पुनर्विचार गर्नुपर्ने बताएका छन्। शनिबार काठमाडौंमा पत्रकार रामकृष्ण भण्डारीद्वारा लिखित सत्ता संघर्ष ३० वर्षमा २८ सरकारको नालीबेली पुस्तकको लोकार्पण गर्दै ज्ञवालीले मुलुकमा छिटोछिटो सरकार परिवर्तन हुने दीर्घरोग भएको र यसको अन्त्यका लागि अहिलेको प्रणाली वा राजनीतिक गठबन्धनमा पुनर्विचार गर्नुपर्ने बताएका हुन्। उनले प्रत्यक्ष र समानुपातिकको मिश्रित निर्वाचन प्रणालीको अभ्यास गर्दा भरपर्दो एलाइन्स बनाउनुपर्ने उल्लेख गरे। दलीय असफलताका लागि निर्वाचन प्रणालीको कानूनलाई परिवर्तन गर्ने सोच राख्नु उपयुक्त नहुने उनको भनाइ छ। ज्ञवालीले निर्वाचन अघि बन्ने एलाइन्स परिणामपछि लगतै भत्किने देखिएको र यस्तो अवस्थामा राजनीतिक स्थायित्वको खोजी प्राज्ञिक ढंगले गर्नुपर्ने धारणा राखे।
सभामुख चयनसम्बन्धी प्रस्ताव बहुमत नपुग्दा अस्वीकृत,"सुदूरपश्चिम : सुदूरपश्चिम प्रदेशसभाको आज साँझ बसेको बैठकमा सभामुख चयन गर्नेसम्बन्धी दुई छुट्टाछुट्टै प्रस्तावमाथि भएको कारवाहीमा आवश्यक बहुमत सङ्ख्या नपुग्दा अस्वीकृत भएको छ। सभामुख चयन प्रक्रियामा सत्तापक्षकै नागरिक उन्मुक्ति पार्टीका प्रदेशसभाका सदस्य तटस्थ बस्दा कसैको पक्षमा बहुमत नपुगेपछि दुवै प्रस्ताव अस्वीकृत भएका हुन्। यसैगरी प्रदेशसभा सदस्य भीमबहादुर भण्डारीलाई सभामुख पदमा निर्वाचित गरियोस् भनी नेकपा (एमाले) की जानकी ऐर बमले राखेको अर्को प्रस्ताव उपर भएको मतविभाजनमा हुन्छ भन्ने पक्षमा २२ र हुन्न भन्ने पक्षमा पनि २२ मत परेको छ। उनको समर्थकमा माओवादी केन्द्रकी गीतादेवी माल छन्। आजको बैठकमा प्रतिपक्ष नेपाली कांग्रेसकी सरस्वती खड्का अनुपस्थित थिए। नागरिक उन्मुक्तिका सबै सात सदस्य बैठकमा उपस्थित भए पनि मत विभाजनमा तटस्थ बसेका थिए। सभामुखको भूमिकामा रहेका नेपाली कांग्रेसका शिवराज भट्टले मत विभाजनमा भाग लिएनन्। सभामुखमा निर्वाचित हुनका लागि २७ सदस्यको बहुमत आवश्यक पर्छ। यसअघि बिहीबार बसेको बैठकमा भएको सभामुख निर्वाचनसम्बन्धी दुई प्रस्ताव पनि आवश्यक बहुमत नपुग्दा अस्वीकृत भएको थियो। उक्त दिनको मत विभाजनमा सत्ता पक्ष एमालेका एक र नागरिक उन्मुक्तिका एक सदस्य अनुपस्थित थिए भने सत्ता पक्षकै एक सदस्यको मत बदर भएको थियो। आजको बैठकमा सभामुखको भूमिकामा रहेका भट्टले सभामुख चयन गर्न आवश्यक बहुमत सङ्ख्या नपुग्दा दुवै प्रस्ताव अस्वीकृत भएको सदनलाई जानकारी गराए। भण्डारी सत्ता पक्ष नेकपा (माओवादी केन्द्र) का तर्फबाट र रावल नेपाली कांग्रेसका तर्फबाट सभामुखको उम्मेदवार छन्। भण्डारीको पक्षमा एमाले, माओवादी केन्द्र, राप्रपाका सदस्यले मत जाहेर गरेका थिए। रावलको पक्षमा कांग्रेस, नेकपा (एकीकृत समाजवादी) र एकजना स्वतन्त्र सदस्यले मत जाहेर गरेका थिए। त्रिपन्न सदस्यीय प्रदेशसभामा कांग्रेसका १९, एमालेका १०, माओवादी केन्द्रका ११, एकीकृत समाजवादीका चार, राप्रपाका एक र एकजना स्वतन्त्र सदस्य छन्। आजको बैठकको प्रारम्भमा दिइएको विशेष समयमा नेपाली कांग्रेसका विक्रमसिंह धामी, माओवादी केन्द्रका रमेशसिंह धामी, एमालेका धर्मराज पाठक, नागरिक उन्मुक्तिका लक्ष्मणकिशोर चौधरी र एकीकृत समाजवादीका दीर्घबहादुर सोडारीले समसामयिक विषयमा धारणा राखेका थिए। अर्को बैठक यही माघ २ गते बिहान ९ बजे बस्ने कार्यक्रम छ। प्रदेशसभाको पहिलो बैठक बसेको १५ दिनभित्र सभामुखको निर्वाचन गरिसक्नुपर्ने संवैधानिक बाध्यता छ। आउने माघ २ गते यो अवधि पूरा हुँदैछ।"
नेता भुसाललाई सचिवालय सदस्यको जिम्मेवारी,"काठमाडौं: नेकपा (एकीकृत समाजवादी) प्रवेश गरेका नेता घनश्याम भुसालले सचिवालय सदस्यको जिम्मेवारी पाएका छन्। पार्टीको सचिवालय बैठकले नेता भुसाललाई सचिवालय सदस्यको जिम्मेबारी प्रदान गर्ने निर्णय गरेको छ। पार्टीका अध्यक्ष माधवकुमार नेपालको अध्यक्षतामा केन्द्रीय कार्यालयमा आज बसेको बैठकले नेता भुसाललाई सो पदमा मनोनयन गर्ने निर्णय गरेको प्रचार विभाग प्रमुख जगन्नाथ खतिवडाले जानकारी दिए। सचिवालयको निर्णयलार्ई आजैको स्थायी कमिटी बैठकले अनुमोदन गरेको छ। नेता भुसालले यही पुस २९ गते स्वघोषणा गरी नेकपा एकीकृत समाजवादीमा आवद्ध भएर नेपाली कम्युनिष्ट आन्दोलनको पुनर्गठन र रूपान्तरणको अभियानमा क्रियाशील हुने प्रतिबद्धता जनाएका थिए। नेकपा (एमाले)को उपमहासचिवमा निर्वाचित भई पार्टीका विभिन्न तहमा नीति निर्माणमा जिम्मेवारी समेत निर्वाह गरेका नेता भुसाल पूँजीवाद र समाजवादको विश्लेषक, तथा कम्युनिष्ट पार्टीमा बौद्धिक छवि बनाएका विचारकका रुपमा स्थापित छन्। गत मंसिर ४ मा भएको निर्वाचनमा रुपन्देही निर्वाचन क्षेत्र नं १ बाट स्वतन्त्र उम्मेदवारी दिएका उनी पराजित भएका थिए। नेकपा एकीकृत समाजवादी पार्टीको सचिवालय र स्थायी कमिटीका दुवै बैठकमा मुलुकको समसामयिक राजनीतिक विषयवस्तु, वाम एकताका क्रममा अहिलेसम्म भएका प्रगतिको समीक्षा गरिएको थियो। पार्टीले नेपाली कम्युनिष्ट आन्दोलनलाई बलियो शक्तिका रुपमा विकास गर्ने उद्देश्यले समाजवादी कार्यदिशा अँगालेका व्यक्ति, विभिन्न कम्युनिष्ट समूह तथा दललाई एकताबद्ध गर्न सम्बन्धित पक्षसँग वार्ता गरिरहेको छ।"
प्रधानमन्त्रीले भने राष्ट्रपति र सभामुखको निर्वाचनबारे कांग्रेससँग पनि छलफल हुन्छ,"काठमाडौं : प्रधानमन्त्री पुष्पकमल दाहाल प्रचण्डले माघ ३ गते सर्वदलीय बैठक डाक्ने भएका छन्। उनले बैठकमा विश्वासको मत दिने नेपाली कांग्रेससहित अन्य दलहरूलाई पनि बोलाइने बताए। बालुवाटारमा शनिबार सम्पादकहरूसँग अन्तर्क्रिया गर्दै उनले सभामुख र राष्ट्रपति निर्वाचनका विषयमा कांग्रेससँग समेत छलफल गरिने बताए। उनले राष्ट्रपति र सभामुखको निर्वाचनका लागि कांग्रेससहित सबै दलको सहमति जुटाउने प्रयासमा आफू रहेको प्रस्ट पारे। 'कांग्रेसले पनि विश्वासको मत दिएको छ। उहाँहरूलाई सर्वदलीय बैठकमा सहभागी गराएर समसमायिक विषयमा छलफल गर्ने मेरो दायित्व पनि बनेको छ,' उनले भने। उनले राष्ट्रिय महत्त्व बोकेका विषयमा राष्ट्रियरूपमा नै सहमति कायम गर्ने बताए। 'माघ ३ गतेसम्म सर्वदलीय छलफल गर्ने तयारीमा छु। सर्वदलीय बैठकमै आएको विचारपछि राष्ट्रपति र अन्य पदमा छलफल हुन्छ,' उनले भने।"
कर्णालीको सभामुखमा गुरुङ र पोखरेलको उम्मेदवारी,"सुर्खेत : कर्णालीमा प्रदेशसभाको नेतृत्व चयनका लागि प्रक्रिया सुरु भएको छ। प्रदेशसभाको सभामुख चयनका लागि शनिबार मनोनयन दर्ता भएको हो। सभामुखका लागि सत्ता गठबन्धनको तर्फबाट एमाले सांसद नन्दा गुरुङ र कांग्रेसको तर्फबाट सांसद खड्गबहादुर पोखरेलले उम्मेदवारी दर्ता गराएका छन्। प्रदेशसभा सचिवालयका अनुसार अब सभामुखका लागि दुई जनाबीच प्रतिस्पर्धा हुनेछ। सभामुख चयन गर्नका लागि आइतबार प्रदेशसभाको बैठक बस्दैछ। सोही बैठकमा हुने मत विभाजनले सभामुखको टुंगो लगाउने छ। एमालेको तर्फबाट समानुपातिक सांसद बनेकी गुरुङ सुर्खेत निवासी हुन्। उनलाई एमाले कर्णाली प्रदेश कमिटीले सभामुखको उम्मेदवार बनाउने निर्णय गरेको हो। गुरुङको प्रस्तावकमा एमाले संसदीय दलका नेता यामलाल कँडेल र समर्थकमा माओवादी संसदीय दलका नेतासमेत रहेका मुख्यमन्त्री राजकुमार शर्मा छन्। यस्तै नेपाली कांग्रेसबाट सभामुखको उम्मेदवार बनेका पोखरेल सुर्खेत निर्वाचन क्षेत्र नं १ (क) बाट प्रदेशसभाको सदस्यमा निर्वाचित भएका हुन्। नेपाली कांग्रेस सुर्खेतका सभापतिसमेत रहेका पोखरेलको प्रस्तावकमा दैलेख निर्वाचन क्षेत्र नं १ (क) बाट प्रदेशसभामा निर्वाचित सांसद पूर्णबहादुर खत्री र समर्थकमा हुम्लाबाट समानुपातिकतर्फ निर्वाचित कांग्रेसकै सांसद विजया बुढा रहेकी छन्। सभामुखमा एमाले उम्मेदवार गुरुङ चयन हुने निश्चित छ। उनको पक्षमा एमाले, माओवादी, राप्रपा र एकीकृत समाजवादीका सांसदहरूले मतदान गर्नेछन्। कर्णाली प्रदेशसभामा जम्मा ४० जना सांसद छन्। सभामुख चयनका लागि कम्तिमा २१ मत चाहिन्छ। सत्तारुढ गठबन्धनसँग हाल २५ जना सांसद रहेका छन्। यसकारण पनि सभामुखमा गुरुङ निर्वाचित हुने निश्चित छ। कर्णालीमा सत्तारुढ नेकपा माओवादी केन्द्रका १३, नेकपा एमालेका १०, राप्रपाका एक र एकीकृत समाजवादीका एक सांसद छन्। यस्तै प्रदेशसभाको सबैभन्दा ठूलो दल कांग्रेसका १४ जना सांसद छन् भने एक जना स्वतन्त्र सांसद छन्। सत्ता गठबन्धनसँग सहज बहुमत भएकाले पनि एमाले उम्मेदवार गुरुङ सभामुख बन्ने निश्चित भएको हो। गुरुङ निर्वाचित भएमा कर्णालीले पहिलो महिला सभामुख पाउने छ। त्यतिमात्र होइन, उनी संघीयता कार्यान्वयनपछि प्रदेशहरूमा पहिलो महिला सभामुख बन्नेछन्। अघिल्लो कार्यकालमा पनि एमालेले कर्णालीमा सभामुख पाएको थियो। त्यसबेला एमालेका राजबहादुर शाही सभामुख बनेका थिए। तर यसपाली सत्ता गठबन्धनको भागबण्डामा सभामुख पाएको एमालेले महिलालाई अवसर दिइएको जनाएको छ। कर्णालीमा एमाले र माओवादीबीचको भागबण्डामा मुख्यमन्त्री माओवादी र सभामुख एमालेले पाएका छन्। भागबण्डा अनुसार मुख्यमन्त्रीमा माओवादीका राजकुमार शर्मा नियुक्त भइसकेका छन्।"
उपमहासचिव पुन अस्पताल भर्ना,काठमाडौं : नेकपा (माओवादी केन्द्र)का उपमहासचिव वर्षमान पुनको स्वास्थ्यमा समस्या देखिएपछि अस्पताल भर्ना भएका छन्। माघी पर्वका लागि गृहजिल्ला रोल्पा पुगेका नेता पुनको स्वास्थ्यमा समस्या देखिएपछि उपचारका लागि ललितपुरस्थित सुमेरु अस्पतालमा भर्ना भएका हुन्। गत मंसिर ४ गते सम्पन्न प्रतिनिधिसभा र प्रदेशसभाको निर्वाचनपश्चात् जिल्लाका विभिन्न कार्यक्रममा सहभागी हुन उपमहासचिव पुन केही दिन पहिले रोल्पा पुगेका थिए। रोल्पा पुगेका नेता पुनको स्वास्थ्यमा समस्या देखिनासाथ हेलिकप्टरबाट अस्पताल ल्याइएको उनको सचिवालयले जनाएको छ। स्वास्थ्यमा समस्या देखिएपछि उनले केही समय पहिले चीनको एक अस्पतालमा स्वास्थ्य उपचार गराएका थिए। जन्डिस रोगबाट पीडित पुनको स्वास्थ्य अवस्थामा समस्या देखिएपछि रोल्पाबाट काठमाडौं ल्याइएको हो।
सुदूरपश्चिम प्रदेश सभामुखका लागि मतदान हुँदै,"कैलाली : सुदूरपश्चिम प्रदेशको सभामुखका लागि आज साँझ ६ बजे पुनः मतदान हुने भएको छ। बिहीबार भएको मतदानमा कसैले पनि बहुमत प्राप्त गर्न नसकेपछि आज पुनः मतदान हुन लागेको हो। आज बिहान बसेको सर्वदलीय बैठकमा सबै दल सहमत भएपछि चुनावको मिति तोकिएको हो। सभामुखका लागि सत्ता गठबन्धनबाट माओवादी केन्द्रका भीम भण्डारी र नेपाली कांग्रेसका मानबहादुर रावल उम्मेदवार छन्। ५३ सदस्यीय प्रदेशसभामा बहुमतका लागि २७ मत चाहिन्छ। तर बिहीबारको चुनावमा गठबन्धनका उम्मेदवार भण्डारीले २६ मत प्राप्त गरे भने कांग्रेसका रावलले २३ मत पाउनुभएको थियो। सुदूरपश्चिम प्रदेशसभामा माओवादी केन्द्रका ११, एमालेका १०, नागरिक उन्मुक्ति पार्टीका सात र राप्रपाका एक तथा कांग्रेसका १९, एकीकृत समाजवादीका चार र एक स्वतन्त्र सदस्य छन्।"
मुलुकलाई कांग्रेसको चंगुल र दलदलबाट बाहिर ल्याउन सफल भयौं : रघुवीर महासेठ,"काठमाडौं : नेकपा (एमाले) का सचिव रघुवीर महासेठले कांग्रेस अब राजनीतिक, संवैधानिक र नैतिक रूपमा प्रतिपक्षी दल नभएको बताएका छन्। काठमाडौंमा आयोजित साक्षात्कार कार्यक्रममा महासेठले प्रधानमन्त्रीलाई विश्वासको मत दिएसँगै कांग्रेस अब प्रतिपक्षी दल नभएको बताएका हुन्। नेता महासेठले एमालेको प्रयास र माओवादी केन्द्रको समर्थनमा मुलुकलाई कांग्रेसको चंगुल र दलदलबाट बाहिर ल्याउन सफल भएको पनि दावी गरे। उनले नेपालको राजनीतिलाई देशी तथा विदेशी शक्तिले कसरी कांग्रेसको चंगुल र दलदलमा पारेको भन्ने कुरा ६ महिनापछि थाहा हुने धारणा राखे। उनले वर्तमान सरकार बाध्यतात्मक अवस्थामा बनेको उल्लेख गर्दै यसले देश र जनताको अहित हुनेगरी कुनै काम नगर्ने बताए। महासेठले आफूहरूले कांग्रेससँग पनि राम्रै सम्बन्ध बनाउन खोजेको बताए। फरक प्रसंगमा उनले आफू १०१५ वर्ष सक्रिय राजनीतिमा रहने बताउँदै राष्ट्रपति, उपराष्ट्रपति र सभामुखजस्ता पदमा नजाने स्पष्ट पारेका छन्।"
प्रदेश १ को उपसभामुखमा एमालेकी सिर्जना दनुवार निर्वाचित,"विराटनगर : प्रदेश १ को उपसभामुखमा नेकपा एमालेकी सिर्जना दनुवार निर्वाचित भएकी छन्। प्रदेशसभा सचिवालयमा शनिबार भएको निर्वाचन प्रक्रियाबाट ४६ वर्षीया दनुवार उपसभामुख पदमा निर्वाचित भएकी हुन्। निर्वाचनमा उनको पक्षमा ५७ र विपक्षमा ३३ मत परेको छ। निर्वाचनमा सभामुख तटस्थ बसे भने एमाले सांसद उमाकान्त गौतम र मीना श्रेष्ठ अनुपस्थित रहे। निर्वाचनमा कुल ९० जना प्रदेश सभा सदस्यहरूको सहभागिता रहेको थियो। ९३ सदस्यीय प्रदेश सभामा एमालेका ४०, कांग्रेसका २९, माओवादी केन्द्रका १३, राप्रपाका ६, नेकपा एकीकृत समाजवादीका ४ र जसपाका १ सांसद छन्। नयाँ बनेको गठबन्धनमा एमाले, माओवादी, राप्रपा र जसपाको गरी जम्मा ६० मत हुन्छ। जसमा सभामुख तटस्थ बसी दुई सांसद अनुपस्थित रहँदा सिर्जना दनुवारले ५७ मत प्राप्त गरेकी हुन्। दनुवारको प्रस्तावक माओवादी केन्द्रका प्रदेश सांसद नारायण बुर्जा मगर र समर्थक राप्रपाकी सबिजा बजगाईं रहेकी थिइन्। त्यसअघि उपसभामुख पदकै लागि भएको पहिलो चरणको निर्वाचनमा नेपाली कांग्रेसकी सांसद लिलाकुमारी राईको पक्षमा ३३ र विपक्षमा भने ५७ मत खसेको थियो। राईको तुलनमा दनुवारको पक्षमा बढी मत खसेपछि सभामुख बाबुराम गौतमले दनुवारलाई विजयी भएको घोषणा गरेका थिए। उपसभामुखमा निर्वाचित दनुवार प्रदेश १ को उदयपुरबाट समानुपातिक कोटाबाट निर्वाचित सांसद हुन्।"
"तारिख पाइयो, न्याय पाइएन","काठमाडौं : पैतृक सम्पत्ति आफ्नै दाजुभाइले हत्याएको भन्दै चितवनका अम्बिकाप्रसाद अधिकारी न्यायका लागि भौतारिँदै हिँडेका छन्। पाँच भाइमध्येका दुई भाइले पैतृक सम्पत्ति एकलौटी रूपमा बकस जालसाझी गरेर हत्याएको उनको आरोप छ। माइलो दाजु चन्द्रप्रसाद अधिकारीले भरतपुर११ को १ कठ्ठा १८ धुर जग्गा श्रीमतीको नाममा बनाएको र कान्छो भाइ दिनेशप्रसाद अधिकारीले नवलपरासी देवचुलीको नगरपालिका३ को करिब ४ बिघा जग्गा बकस जालसाजी गरी आफ्नो नाममा गराएको उनी दाबी गर्छन्। अधिकारीका अनुसार उनले यो विषयमा २०७२ मंसिर १६ गते चितवन जिल्ला अदालतमा मुद्दा हालेका थिए। जिल्ला अदालतले दाबी नपुगेको ठहर गरेपछि उनी उच्च अदालत हेटौंडा पुगे त्यहाँ पनि इजलासले सदर गरी रेडिमेट फैसला गरेको उनी बताउँछन्। उच्च अदालतले पनि न्याय नदिएपछि अधिकारी २०७४ जेठ २० गते सर्वोच्च अदालत पुगे। उनका अनुसार २०७५ भदौ १० गते सर्वोच्च अदालतले एक भाइको हक मर्नेगरी भएको आदेश त्रुटिपूर्ण छ भनि दोहोर्याइ, दोहोर्याइ हेर्नू भनी पक्षमा आदेश दियो। उनी भन्छन्, ६ पटक स्थगित भयो। त्यसपछि तारिख माथि तारिख थपिँदै गयो। कहिले हेर्न नमिल्ने। कहिले नभ्याइनेमा राखियो। अहिले मुद्दा वरिष्ठ अधिवक्ता शम्भु थापाले हेर्दै आएका छन्। यसपटक पनि थापाले बहस गर्न नपाएको उनले बताए। आपू पनि कानुनमा स्नातक गरेका अधिकारी १० वर्ष हुँदासम्म पनि कुनै फैसला नहुँदा ४ जना बालबालिकासँगै सडकमा आइपुगेको बताउँछन्। ५९ वर्षका अधिकारीले अंशबाट वञ्चित र अदालतबाट न्याय नपाएपछि राजधानीको माइतीघरमा १२ दिन, वीर अस्पतालमा ४ दिन, दाजुको घरमा ४ दिन, विपक्षीको घरमा ४ दिन र सिजीधाममा ४ दिन अनशनसमेत बसेका थिए। धेरै पटक अनशन बसेपछि बदनाम सहन नसकी दाजु चन्द्रप्रसाद अधिकारीले भाउजू मीना अधिकारीको नाममा बनाएको जग्गा पछि मिलापत्र भएको उनी बताउँछन्। तर, त्यो रकम पनि उनले पाएका छैनन्। भाइ दिनेशप्रसाद अधिकारीलाई भने यसबाट कुनै प्रभाव नपरेको उनको भनाइ छ। अधिकारी भन्छन्, अन्य तीन भाइ पनि पीडित छन्, तर उनीहरू बोल्दैनन्। म त कानुनमा स्नातक गरेकोले अन्याय सहनु पनि उत्तिकै दोषी हो भन्ने ठानेर न्यायका लागि लडेको छु। श्रीमती सरु अधिकारी बालबच्चासँग न्यायका लागि वर्षौं भौंतारिनु परेको बताउँछिन्। वरिष्ठ अधिवक्ता शम्भु थापा भने मुद्दा नयाँ र न्यायाधीशहरू कम भएकोले ढिलाइ भएको बताउँछन्। कुनै चलखेलको कारण रोकिएको होइन। न्यायाधीश कम र मुद्दा नयाँ भएको कारण ढिलाइ भएको हो, उनले भने ६ पटक स्थगित भयो, त्यसपछि तारिख माथि तारिख थपिँदै गयो, कहिले हेर्न नमिल्ने त कहिले नभ्याइनेमा राखियो।"
प्रधानमन्त्री प्रचण्ड र एमाले अध्यक्ष ओलीबीच भेटवार्ता,"काठमाडौं : प्रधानमन्त्री पुष्पकमल दाहाल प्रचण्ड र नेकपा (एमाले)का अध्यक्ष केपी शर्मा ओलीबीच भेटवार्ता भएको छ । प्रधानमन्त्री निवास बालुवाटारमा शनिबार बिहान भएको सो भेटमा सरकार विस्तार, सभामुखको निर्वाचनलगायत विषयमा परामर्श भएको प्रधानमन्त्रीको सचिवालयले जनाएको छ । दाहाल यही पुस १० गते प्रधानमन्त्रीमा नियुक्त भएका थिए । सोही दिन उनले सानो आकारको मन्त्रिमण्डल बनाएका थिए।"
'सभामुख र राष्ट्रपतिमा कांग्रेसको दावी रहने',"तानसेन : नेपाली कांग्रेसका केन्द्रीय सदस्य एवं नेपाल मुस्लिम संघका संस्थापक अध्यक्ष अव्दुल सतारले सभामुख र राष्ट्रपतिमा कांग्रेसको दावी रहने बताएका छन्। लोकतन्त्र प्रजातन्त्रलाई संस्थागत गर्न, नेपालको संविधान २०७२ लाई रक्षा गर्न नेपाली कांग्रेसले सभामुख र राष्ट्रपतिमा दावी गरेको उनले बताए। नेपाल प्रेस युनियन पाल्पाले तानसेनमा गरेको पत्रकार भेटघाट कार्यक्रममा बोल्दै केन्द्रीय सदस्य सतारले नेकपा एमालेका अध्यक्ष केपी शर्मा ओलीबाट पुन: प्रतिगमनको खतरा बढेको, संसद विघटन वा म्ध्यावधि निर्वाचनको खतराको संकेत गरेपछि नेपाली कांग्रेसले लोकतन्त्र प्रजातन्त्र बचाउन माओवादी नेतृत्वको सरकारलाई विश्वासको मत दिएको बताए। माओवादी सरकारलाई विश्वासको मत दिए पनि पाटी सरकारमा सहभागी नहुने र प्रतिपक्षमै रहने केन्द्रीय सदस्य सतारले बताए। नेपाली कांग्रेस कार्यसम्पादन समितिले अक्षमता, अदुरर्शिता, एकहोरो जिद्धिपनको कारण ठुलो पाटी भएर पनि सत्ता गुमाउनु परेको केन्द्रीय सदस्य सतारले बताए।"
घनश्याम भुसाल नेकपा एसको केन्द्रीय सचिवालय सदस्यमा मनोनित,काठमाडौं : नेकपा एकीकृत समाजवादीले नेता घनश्याम भूसाललाई केन्द्रीय सचिवालय सदस्यमा मनोनित गरेको छ । पार्टी कार्यालय तीनकुनेमा शनिबार बसेको समाजवादीको सचिवालय बैठकले भूसाललाई पार्टीको केन्द्रीय सचिवालय सदस्यमा मनोनित गर्ने निर्णय गरेको महासचिव वेदुराम भुसालले जानकारी दिए। बैठकमा भूसाललाई जिम्मेवारी दिने एक मात्र एजेण्डामा छलफल भएको र सचिवालय सदस्यको जिम्मेवारी प्रदान गर्ने निर्णय भएको उनले बताए। कम्युनिष्ट नेता भूसाल शुक्रबार नेकपा एकीकृत समाजवादीमा प्रवेश गरेका थिए।
मधेस : सभामुखमा एमालेका रामचन्द्र मण्डलको उम्मेदवारी,"जनकपुरधाम : मधेस प्रदेशको सभामुखमा एमालेका रामचन्द्र मन्डलको उम्मेदवारी दर्ता भएको छ। सत्ता समीकरणमा सभामुख पाएको एमालेले रामचन्द्र मण्डललाई सभामुखमा उम्मेदवारी दर्ता गर्न लगाएको हो। उनी धनुषाको क्षेत्र न १ 'ख' बाट दोस्रो पटक निर्वाचित सांसद हुन्। माओवादी पृष्ठभूमिका मन्डल नेकपा विघटनको बेला एमाले रोजेका थिए। उनी यसअघि माओवादी केन्द्रबाट संसदीय दलका नेता तथा नेकपा हुँदा प्राकृतिक तथा सम्पदा समिति सभापति समेत थिए। एमालेलाई, समाजवादी पार्टी, जनमत पार्टी, माओवादी केन्द्र, लोकतान्त्रिक समाजवादी पार्टी, नेपाल समाजवादी पार्टी, नागरिक उन्मुक्ति पार्टी र स्वतन्त्र गरी ७२ सांसदको समर्थन छ। मधेसमा कुल १ सय ७ प्रदेशसभा सदस्य छन्।"
क्षमताको पहिचान र उपयोग गर्न सक्नुपर्छ : राष्ट्रपति भण्डारी,"काभ्रे : राष्ट्रपति विद्यादेवी भण्डारीले समृद्ध नेपाल निर्माणको महाअभियानमा आफ्नो राष्ट्रिय क्षमताको पहिचान र उपयोग गर्न सक्नुपर्ने बताएकी छिन्। काभ्रेपलाञ्चोकको बनेपा नगरपालिका४ उग्रचण्डी नालास्थित ब्रम्हायणी क्षेत्रमा निर्मित विष्णुका दश अवतारसहित परम्पिता चतुरानन् ब्रम्हाजीको प्रतिमा अनावरण तथा पञ्चामृत स्नात र ब्रम्हपार्कको उद्घाटन गर्दै राष्ट्रपति भण्डारीले राष्ट्रिय क्षमताको पहिचान र उपयोग गर्दै समृद्ध नेपाल र सुखी नेपालीको राष्ट्रिय आकांक्षा पूरा गर्नुपर्ने बताइन्। 'समृद्ध नेपाल र सुखी नेपालीको राष्ट्रिय आकांक्षा पूरा गर्न हामीले तीव्र विकास, स्वदेशमै रोजगारीको सिर्जना, उच्च आर्थिक वृद्धिजस्ता लक्ष्य हासिल गर्नुपरेको छ, यसका लागि आफ्नो राष्ट्रिय क्षमताको पहिचान र उपयोग गर्न सक्नु नै प्रमुख आधार हो', उनले भनिन्। आर्थिक परनिर्भरता घटाई स्वावलम्बी राष्ट्रिय अर्थतन्त्र निर्माण गर्ने कार्यमा पर्यटन क्षेत्रको विकास एउटा मुख्य आधार हुनसक्ने उनको धारणा थियो। राष्ट्रपति भण्डारीले कृषि, वनपैदावार र जलविद्युत्लाई नेपालको आर्थिक विकासको मेरुदण्डका रुपमा लिन सकिने बताइन्। उनले भनिन्, 'हामीले प्रकृतिलाई अझ सिंगारेर विकासका कार्य अगाडि बढाउनुपर्छ।' राष्ट्रपति भण्डारीले दैनिक क्रियाकलाप र वातावरणमैत्री सामग्रीको प्रयोगसँगै वातावरणमैत्री विकास र जलवायु अनुकूलनका कार्यबाट थप हरियाली प्रवर्द्धन गर्दै मानव र प्रकृतिका बीचमा निरन्तर सन्तुलन कायम राख्न सकिने बताइन्। धार्मिक पर्यटन प्रवद्र्धन गर्न तथा उग्रचण्डी नाला क्षेत्रलाई आध्यात्मिक केन्द्रका रुपमा विकसित गर्न उद्यान निर्माण गरेकामा बधाई दिँदै उनले प्रकृति र संस्कृतिको अतुलनीय संगम बनेको नेपाललाई अनेकन तवरले अन्तर्राष्ट्रिय क्षेत्रमा परिचित गराउन सकिने बताइन्।"
गण्डकी प्रदेशमा सभामुखको निर्वाचन आज,"कास्की: सत्तारुढ गठबन्धनबाट गण्डकी प्रदेशको सभामुखमा नेकपा(माओवादी केन्द्र)का कृष्णप्रसाद धिताल उम्मेदवार बन्ने भएका छन्। नेकपा(माओवादी केन्द्र) गण्डकी प्रदेशसभा संसदीय दलको शुक्रबार साँझको बैठकले गोरखा क्षेत्र नं १ (१)बाट प्रदेशसभामा प्रत्यक्ष निर्वाचित धिताललाई सभामुखको उम्मेदवार बनाउने निर्णय गरेको छ। सो दलका नेता एवम् प्रदेश सरकारका विनाविभागीय मन्त्री हरिबहादुर चुमानले दलको बैठकले सर्वसम्मत उम्मेदवार तय गरेको जानकारी दिए। सत्ता गठबन्धनमा माओवादी केन्द्रले सभामुख पाउने निर्णय यसअघि नै भइसकेको छ। यहाँ नेकपा(एमाले)ले मुख्यमन्त्री र माओवादीले सभामुख पाउने गरी भागवण्डा गरिएको थियो। सोहीअनुसार नेकपा(एमाले)का संसदीय दलका नेता खगराज अधिकारी मुख्यमन्त्री नियुक्त भएर प्रदेशसभाबाट विश्वासको मत पाइसक्नुभएको छ । गण्डकीमा गठबन्धनका पक्षमा बहुमत रहेकाले गठबन्धनका उम्मेदवार विजयी हुने निश्चित छ । सभामुख चयनका लागि प्रदेशसभाको बैठक शनिबार अपराह्न ३ बजे बोलाइएको छ । प्रदेशसभाको शुक्रबारको बैठकमा प्रदेशसभाको अध्यक्षता गर्नुभएका ज्येष्ठ सदस्य मित्रलाल बस्यालले प्रदेशसभामुख चयन गर्न शनिबार बैठक बोलाइएको छ। प्रतिपक्षी दल नेपाली कांग्रेसले भने उम्मेदवार टुङ्गो लगाइसकेको छैन। कांग्रेस संसदीय दलको बैठकले सभामुखको उम्मेदवार तय गर्ने जिम्मा दलको नेतालाई दिएको छ । साठी सदस्य रहेको गण्डकी प्रदेशसभामा नेपाली कांग्रेसका २७, नेकपा(एमाले)का २२, माओवादी केन्द्रका आठ, राप्रपाका दुई र स्वतन्त्र एक सदस्य छन्।"
मधेस प्रदेशमा आज सभामुखको उम्मेदवारी दर्ता गरिने,"जनकपुर : मधेस प्रदेशसभा सभामुखको लागि आज उम्मेदवारी दर्ता गरिने भएको छ । प्रदेशसभा सचिवालद्वारा जारी निर्वाचन कार्यक्रमसम्बन्धी सूचनामा शनिबार बिहान ११ देखि ३ बजेसम्म सभामुख पदका लागि उम्मेदवारी दर्ता गर्ने कार्यतालिका छ । प्रदेशसभा कार्य सञ्चालन नियमावली, २०७५ को नियम ७(१) बमोजिम माघ २ गते सोमबार हुने निर्वाचनका लागि आज उम्मेदवारी दर्ता र नामावली प्रकाशन तथा सोमबार दिउँसो १ बजे बस्ने प्रदेशसभा बैठकमा निर्वाचनको प्रस्ताव निर्णयार्थ प्रस्तुत गर्ने कार्यक्रम रहेको प्रदेशसभा सचिव रंजितकुमार यादवद्वारा जारी सूचनामा जनाइएको छ । सत्ता गठबन्धनबीच मधेस प्रदेशको सभामुखमा नेकपा (एमाले) र उपसभामुख जनमत पार्टीले पाउने गरी सहमति भएको छ ।"
शहीद परिवारलाई सम्मान गर्दै मन्त्री कुशवाहले सुरु गरे 'मधेस फस्ट' अभियान,ढल्केवर(धनुषा): मधेस प्रदेशमा नवनियुक्त मन्त्री ई बसन्त कुशवाहले शहीद परिवारलाई सम्मान गर्दै मधेस फस्ट अभियानको सुरुवात गरेका छन्। जनमत पार्टीबाट मन्त्री बनेका कुशवाहले शहीद परिवारलाई सम्मान गर्दै मधेस फस्ट अभियान सुरु गरेका हुन् । शुक्रबार मन्त्री पदको सपथ लिए लगत्तै उनले मधेस आन्दोलनको क्रममा मारिएका व्रम्हदेव ठाकुरकी आमा मलिनिया देवीलाई सम्मान गरेका हुन्। पार्टीका प्रदेशसभा सदस्यसहित गणेशमान चारनाथ नगरपालिका१ छघरियास्थित शहीद ठाकुरको घरमै पुगेर मन्त्री कुशवाहले उनको आमा मलिनियालाई दोसल्ला ओढाएर सम्मान गरेका छन्। सम्मान गर्दै मन्त्री कुशवाहले आर्थिक अवस्था दयनीय रहेको उनको परिवारलाई प्रदेश सरकारले हरसम्भव सहयोग गर्ने आश्वासन दिए। जनमत पार्टीले शहीद परिवारलाई पहिलै प्राथमिकतामा राखेर काम गर्ने उनको भनाइ थियो । २०६३ माघमा पूर्वपश्चिम राजमार्गसँगै जोडिएको वीरेन्द्रबजार चोकमा प्रहरीले चलाएको गोली लागेर १७ वर्षीय व्रम्हदेवको मृत्यु भएको थियो।
गण्डकी प्रदेशको सभामुखमा माओवादी केन्द्रका कृष्णप्रसाद धिताल निर्वाचित,"कास्की: गण्डकी प्रदेशको सभामुखमा नेकपा(माओवादी केन्द्र)का कृष्णप्रसाद धिताल निर्वाचित भएका छन्। सत्तारूढ गठबन्धनबाट उम्मेदवार बनेका उनको पक्षमा ३२ मत आयो भने विपक्षमा २६ मत आएको छ। उनले बहुमत ल्याएपछि नेपाली कांग्रेसबाट उम्मेदवारी दिएकी सरस्वती अर्यालका लागि मतविभाजन गर्न परेन। यहाँ नेकपा (एमाले)ले मुख्यमन्त्री र माओवादीले सभामुख पाउने गरी भागबण्डा गरिएको थियो। सोहीअनुसार नेकपा(एमाले)का संसदीय दलका नेता खगराज अधिकारी मुख्यमन्त्री नियुक्त भएर प्रदेशसभाबाट विश्वासको मत पाइसकेका छन्। ६० सदस्य रहेको गण्डकी प्रदेशसभामा नेपाली कांग्रेसका २७, नेकपा (एमाले)का २२, माओवादी केन्द्रका आठ, राप्रपाका दुई र स्वतन्त्र एक सदस्य छन्।"
हामी तत्काल सरकारमा जाँदैनौं : माधवकुमार नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले सरकारमा जाने कुरा तत्काल सम्भव नभएको बताएका छन्। पार्टीको रौतहटकाठमाडौं सम्पर्क मञ्चले शनिबार काठमाडौंमा आयोजना गरेको सम्मान कार्यक्रममा अध्यक्ष नेपालले सरकार गठनको कुनै पनि प्रक्रियामा आफूहरू सहभागी नभएको र अहिले सरकारमा जाने कुरा पनि सम्भव नभएको बताएका हुन्। उनले सरकारले अघि सारेका कार्यक्रमलाई हेरेर सर्तसहित प्रधानमन्त्रीलाई विश्वासको मत दिएको धारणा राखे। परिस्थितिमा परिवर्तन भएर आफूहरूको आवश्यकता भए सरकारमा जान सकिने तर अहिले नै त्यस्तो कुनै तयारी नभएको उनको भनाइ छ। उनले संसद विघटन गरिन्छ कि भन्ने आशंका जन्मिएको भन्दै संविधानमा नै नभएको कुरालाई गर्ने आँट कसैले गर्न नहुने आफ्नो सुझाव रहेको जिकिर गरे। उनले सत्ता र पावरले मान्छेलाई घमण्डी बनाउने भएकाले विनम्रतापूर्वक लाग्न प्रधानमन्त्रीलाई सुझाव दिए। अध्यक्ष नेपालले घनश्याम भुसाल पार्टीमा आएपछि उत्साहित बनेको र अरूलाई पनि आउने वातावरण तयार भएको बताए। उनले समानुपातिकमा सन्तोषजनक मत नआएपनि प्रत्यक्षतर्फ राम्रो परिणाम आएकाले निर्वाचनको परिणामका कारण हरेस खानुपर्ने अवस्था नरहेको पनि बताएका छन्। अध्यक्ष नेपालले पार्टीलाई शसक्त रुपमा अघि बढाउनका लागि जनतमाझ जान कार्यकर्तालाई निर्देशन दिए।
मधेस : नेपाली कांग्रेसबाट सभामुखमा जगिलाल राय यादव उम्मेदवार,जनकपुरधाम : नेपाली नेपाली कांग्रेसबाट सभामुखमा जगिलाल राय यादव उम्मेदवारी दर्ता गरेका छन्। प्रतिपक्षी संसदीय दलको बैठकबाट मधेस प्रदेशको सभामुखको उम्मेदवार बनाउन सर्लाही जिल्लाबाट निर्वाचित प्रदेश सदस्य जगिलाल यादबलाई उम्मेदवारी दर्ता गराएका हुन्। कांग्रेसलाई नेकपा एकीकृत समाजवादीको समर्थन छ।
"मेरा लागि गौरव, जिम्मेवारी र चुनौती छ : प्रधानमन्त्री दाहाल","काठमाडौं : प्रधानमन्त्री पुष्पकमल दाहाल प्रचण्डले गोरखाली जनताका आशाअपेक्षा पूरा गर्न आफ्नो पूरा सहयोग रहने प्रतिबद्धता व्यक्त गरेका छन्। कम्युनिस्ट आन्दोलनका पुराना नेता, नेकपा (माओवादी केन्द्र) का ज्येष्ठ नागरिक सल्लाहकार मञ्चका केन्द्रीय सदस्य भुवनप्रसाद श्रेष्ठद्वारा लिखित कम्युनिस्ट आन्दोलनका प्रेरक भुवन दाइ पुस्तकको आज विमोचन प्रधानमन्त्री दाहालले गोरखाका ठूला विकासका परियोजना निर्माणमा आफ्नो ध्यान गएको बताए। 'अहिले ४६ वर्षपछि गोरखाको जनप्रतिनिधिका रूपमा निर्वाचित भएर देशको कार्यकारी प्रमुखको भूमिकामा छु। बूढीगण्डकी जलविद्युत् आयोजना, बेनीघाटआरुघाटलार्के सडक निर्माण, जिल्लाको कृषि, पर्यटन र जडीबुटीको विकासमा मेरो ध्यान गएको छ', उनले भने। करिब ४० वर्षअघि उनलेले गोरखाको आरुघाटस्थित भीमोदय माध्यामिक विद्यालयमा अध्यापन गराएका थिए। प्रतिनिधिसभाबाट विश्वासको मत लिँदा असाधारण अवस्था देखिएको उल्लेख गर्दै उनले झण्डै सिंगै सदन नै विश्वासको मतका पक्षमा सहमत भएको बताए। 'असाधारण उचाइका साथ मलाई समर्थन प्राप्त भएको छ। प्रधानमन्त्रीमा राष्ट्रिय सहमति भएको मैले अनुभूत गरेको छु। मेरा लागि यो थप गौरव, जिम्मेवारी र चुनौतीको विषय हो', उनले भने। प्रधानमन्त्री दाहाललाई प्रतिनिधिसभामा उपस्थित दुई सय ७० मध्ये दुई सय ६८ सांसदले समर्थन गरेका थिए।"
काभ्रेको खानीखोलामा तीन दिन बिदा,"काभ्रे: खानीखोला गाउँपालिकाले तामाङ समुदायको धार्मिक तथा सांस्कृतिक पर्व सोनाम ल्होछारको तीन दिन सार्वजनिक बिदा दिने निर्णय गरेको छ। शुक्रबार बसेको गाउँ कार्यपालिकाको बैठकले २८५९ औँ तावरह्योई ल्हो (बिरालो वर्ग)को सोनाम ल्होछारको अवसरमा तीन दिन सार्वजनिक बिदा दिने निर्णय गरेको जनाएको छ। गाउँपालिका अध्यक्ष इन्द्रबहादुर थिङ (छिन्ताङ)ले ल्होछार पर्व मनाउन आगामी माघ ७, ८ र ९ गते गाउँपालिले बिदा दिने निर्णय गरेको बताए। यो भन्दा पहिला संघ सरकारले एक दिन बिदा दिने गरिएकोमा स्थानीय सरकारले यस पटकबाट तीन दिन बिदा दिएर बिभिन्न कार्याक्रमहरुको आयोजना गरिएको बताए। पालिकामा पहिलो दिन (माघ ७ गते) लामा खेन्पोबाट पुजा, दोस्रो दिन तामाङ भाषाको व्हाईखा (कविता) र ताम्बाडम्फू गीत प्रतियोगितासँगै तेस्रो दिन बृहत साँस्कृतिक कार्यक्रम सहित ल्होछार मनाउन लागिएको जनाएको छ। गाउँपालिकाको उपाध्यक्ष दोर्जेमान जिम्बाको संयोजकत्वमा ३५ सदस्यीय ल्होछार मुल आयोजक समिति गठन गरेर ल्होछार मनाउनको लागि तयारीमा रहेको उपाध्यक्ष जिम्बाले जानकारी दिए। व्हाईखा र ताम्बा प्रतियोगिताका प्रथम, द्वितीय र तृतीयलाई नगद सहित प्रमाणपत्र वितरण सम्मान कार्यक्रम राखिएको ल्होछारको अवसरमा गाउँपालिकाभित्र जन्मिएर विभिन्न क्षेत्रमा योगदान पुर्याएका व्यक्तिलाई खानीखोला प्रतिभा सम्मान कार्यक्रममार्फत् सम्मान गरिने कार्यक्रम रहेको उपाध्यक्ष जिम्बाले बताए। ल्होछारमा १२ वटा जीवजन्तुको नामबाट ल्हो खोला अर्थात् वर्ष चक्रको आधारमा हरेक वर्ष पुरानो वर्षलाई बिदाइ र नयाँ वर्षलाई स्वागत गरी धार्मिक र सांस्कृतिक विधिअनुसार पर्व मनाउने गरिन्छ। तामाङ भाषामा ल्हो को अर्थ वर्ष र छार को अर्थ नयाँ भन्ने जनाउँछ। त्यसैले ल्होछारको अर्थ नयाँ वर्ष भन्ने हुन्छ। तामाङ समुदायले चन्द्रमास पात्रोअनुसार माघ शुक्ल प्रतिपदाको दिनलाई ल्होछार अर्थात् नयाँ वर्षको रुपमा मान्ने गरिन्छ। जिल्लामा स्थानीय सरकार रोशी गाउँ पालिकाले पहिलो पटक ल्होछारमा तीन दिन बिदा दिने कार्य सुरु गरिएको थियो। रोशी गाउँ पालिकाका पूर्वअध्यक्ष डीबी लामाले संघ सरकारले दिएको एक दिन बिदा र पालिकाले थप दुई दिन बिदा घोषणा गरी विभिन्न कार्यक्रमसहित समुदायमा सचेतना दिन सुरुवात गरिएको बताए।"
अब मुस्ताङबाटै स्थायी लेखा नम्बर लिन सकिने,"जोमसोम : मुस्ताङमै स्थायी लेखा नम्बर (पान) दर्ता गर्न सकिने भएको छ। स्थानीय आवश्यकता र औचित्यतालाई मध्यनजर गर्दै कोष तथा लेखा नियन्त्रणक कार्यालयमा पान दर्ता गर्न सकिने छ। योसँगै मुस्ताङका सेवाग्राहीलाई वर्षौदेखि स्थायी लेखा नम्बर (पान) दर्ता गर्न बाग्लुङ जानुपर्ने झन्झटको अन्त्य भएको छ। कोलेनिका मुस्ताङलाई पान दर्ता सम्बन्धीआशिंक अधिकार दिइएको कोष नियन्त्रक डालेश्वर अर्यालले जानकारी दिए। उनका अनुसार कार्यालयले व्यक्तिगत, व्यावसायिक,संघ संस्था, सहकारी र समूह लगायतको स्थायी लेखा नम्बर (पान) जारी गर्ने सुविधा कार्यालयले उपलब्ध गराउने छ।"
"राँगा चोरी गरेको आरोपमा भारतीय युवक पक्राउ, तीन जना फरार","झापा : झापामा दुईवटा राँगा चोरी गरेको आरोपमा एक भारतीय नागरिक पक्राउ परेका छन्। घटनामा संलग्न अझै तीन भारतीय नागरिक फरार रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। पक्राउ पर्नेमा भारतको विहार राज्य किशनगञ्ज जिल्ला धनतोला ग्राम पञ्चायतका २२ वर्षीय मोहम्मद नाजिर रहेको डीएसपी थापाले बताए। पुस २६ गते राती साढे ११ बजेको समयमा झापा गाउँपालिका४ निवासी अमालो मियाँको गोठमा बाँधी राखेको दुई वटा राँगा चोरी भएको थियो। चोरी भएको राँगा प्रहरी चौकी टाघनडुब्बाले खोजतलास गर्ने क्रममा नेपाल भारतको दशगजा सीमा क्षेत्र जोडिएको धनतोला ग्राम पञ्चायत निवासी मोहम्मद नाजिर, सोही ठाउँका अन्दाजी २० वर्षीय आजाहार महमद, अन्दाजी १९ वर्षीय ईजाहुल हक र १९ वर्षीय गोदा भन्ने (नाम र थर नखुलेको) चार जनाले लगेको भनी खुलेको थियो। त्यसपछि नेपाल प्रहरी र स्थानीय जनप्रतिनिधिले भारतीय प्रहरीसँग समन्वय गरी नाजिरलाई चोरिएका दुईवटा राँगासहित पक्राउ गर्न सफल भएको छ। पक्राउ परेका उनलाई प्रहरी कार्यालय झापामा राखेर चोरी शीर्षकमा मुद्दा झापा जिल्ला अदालतबाट म्याद थप गरी अनुसन्धान अघि बढाएको छ। घटनामा संलग्न अन्य तीन जनाको भारतीय प्रहरीसँगको समन्वयमा खोजी कार्य भइरहेको छ।"
झापाको बाह्रदशीमा ट्याक्टरले किच्दा बालकको घटनास्थलमै मृत्यु,झापा : झापाको बाह्रदशीमा ट्याक्टरले किच्दा एक बालकको घटनास्थलमै मृत्यु भएको छ। मृत्यु हुनेमा बाह्रदशी गाउँपालिका६ निवासी पूर्णबहादुर खातीको ४ वर्षीय छोरा फडिन्द्र खाती रहेको प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार शनिबार दिउँसो डेढ बजे राजगढ बिर्तामोड सडक खण्डअन्तर्गत बाह्रदशी६ स्थित बाह्रदशीडाँडा नजिकै दक्षिणबाट उत्तर तर्फ आउँदै गरेको प्र१०१००१ त ८९५९ नम्बरको इँटा लोड भएको ट्याक्टरले बाटो काट्दै गरेको पैदलयात्री बालक खातीलाई ठक्कर दिएको थियो। ट्याक्टरको अगाडिको चक्काले किच्दा बालकको घटनास्थलमै मृत्यु भएको छ। यता ट्याक्टर तथा ट्याक्टर चालक पाँचथर जिल्ला हिलिहाङ गाउँपालिका३ निवासी २६ वर्षीय विवेक मेनेङबो लिम्बुलाई इलाका प्रहरी कार्यालय बिर्तामोडले नियन्त्रणमा लिएको छ।
शितलहरबाट जोगिन घुर बाल्दै स्थानीय,"विराटनगर: मोरङको बुढीगंगा गाउपालिका ३ की फेकनी ऋषिदेव अहिले घरमा सबै सदस्य सहित दिनभरी घुर बालेर नै शितलहरबाट जोगिने गरेकी छन्। सात जना सदस्य सहित ५५ वर्षीय ऋषिदेव बिहान चार बजेदेखि बेलुका नहरको डिलमा घुर कै सहारामा दिन बिताउँछिन्। चिसोबाट जोगिने आवश्यक न्यानो लुगाको अभाव भएकाले उनी नहरको डिलमा घुर बालेर शितलहरबाट जोगिने गरेको बताईन्। घुरको लागि पनि साहुसँग पराल र भुस मागेर ल्याउनु परेको उनको भनाइ छ। 'साना साना नातिनीहरू छन्। घुर नबाले चिसोले कठ्याग्रेर मृत्यु हुन्छ', उनले भनिन्, कोई हाम्रो अवस्था बुझ्न आउँदैन । उनीसँगै रहेका ५० वर्षीय हरिनारायण ऋषिदेवले भने, दुई तीन जना परिवार मिलेर घुरमा बसेर दिन कटाउने गरेका छौँ। काम पनि छैन। खान त ऋण नै लिनु पर्ने अवस्था आएको छ।' नहरको डिलमा ऐलानीमा बसेका करिव १५० घर सुकुम्बारीको दैनिकी ऋषिदेवको जस्तै छ। वडा नम्बर ४ का ६८ वर्षीया शान्ति चौधरीले आफूको पीडा कसैले नबुझेको बताइन्। न्यानो लुगा मात्र दिए पनि हुन्थ्यो। काम गरेर पेट फाल्न नै धौ धौ रहेकाले लुगा किन्न समस्या भएको उनको भनाइ छ। लखन्तरी चौधरीले पराल जोगाएर राखेकाले चिसोबाट जोगिएको सुनाइन्। केही दिनदेखि निरन्तरको हुस्सु र चिसोले जनजीवन प्रभावित हुन थालेको छ। जसका कारण विपन्न वर्ग सबैभन्दा बढी प्रभावित भएका छन्।"
सुदूरपश्चिममा कोटाभन्दा कम शिक्षक उत्तीर्ण,"डोटी : सुदूरपश्चिम प्रदेशका लागि शिक्षक सेवा आयोगले लिएको प्राथमिक तह तृतीय श्रेणी शिक्षक पदको विज्ञापनमा लिखित परीक्षामा मागभन्दा कम शिक्षक उत्तीर्ण भएका छन्। आयोगले प्राथमिक तह तृतीय श्रेणी शिक्षक पदका लागि २०७८ चैत्र १९ गते र २०७९ असार १३ गते लिएको खुल्ला प्रतियोगितात्मक लिखित (सामान्य र विषयगत) परीक्षाको नतिजा सार्वजनिक गरेको छ। सुदूरपश्चिम प्रदेशका ९ वटै जिल्लाको नतिजाअनुसार बैतडी, कञ्चनपुर र कैलालीबाहेक अन्य सबै जिल्लामा माग भन्दा कम उम्मेदवारहरू अन्तर्वार्ताका लागि छनोटमा परेका छन्। आयोगले दिएको तथ्यांकअनुसार अछाम जिल्लामा १ सय ३७ जनाको कोटा थियो जसमा लिखित परीक्षामा १ सय ९० जना सहभागी भएका थिए। सोमध्ये १ सय ३५ जना अन्तर्वार्ताका लागि छनोटमा परेका छन्। त्यस्तै डोटीमा १ सय ४८ जनाको कोटा थियो जसमा लिखित परीक्षामा ३ सय ९ जना सहभागी भएका थिए। सोमध्ये १ सय ३४ जना अन्तर्वार्ताका लागि छनोटमा परेका छन्। दार्चुलामा १ सय ३२ जनाको कोटाका लागि सहभागी भएका २ सय ५९ मध्ये १ सय २ जना बैतडीमा २ सय ४ जनाको कोटाका लागि सहभागी भएका ५ सय ७६ मध्ये २ सय ३ जना अन्तर्वार्ताका लागि छनोटमा परेका छन्। बझाङमा ९६ जनाको कोटा थियो जसमा लिखित परीक्षामा १ सय १३ जना सहभागी भएका थिए भने सोमध्ये ७७ जना अन्तर्वार्ताका लागि छनोटमा परेका छन्। डडेलघुरामा ९५ जनाको कोटा थियो जसमा लिखित परीक्षामा १ सय ४४ जना सहभागी भएका थिए भने सोमध्ये ८५जना अन्तर्वार्ताका लागि छनोटमा परेका छन्। कैलालीमा ७४ जनाको कोटाका लागि २ सय ५ जना सहभागी भएका थिए। सोमध्ये ८१ जना अन्तर्वार्ताका लागि छनोटमा परे। कञ्चनपुरमा ७६ जनाको कोटाका लागि भएको लिखित परीक्षामा २ सय १८ जना सहभागी भएका थिए जसमा ८० जना अन्तर्वार्ताका लागि छनोटमा परे। त्यस्तै बाजुरामा ७३ जनाको कोटा थियो जसमा लिखित परीक्षामा ८२ जना सहभागी भएका थिए भने सोमध्ये ६५ जना अन्तर्वार्ताका लागि छनोटमा परेका थिए। शिक्षक सेवा आयोगले पाठ्यक्रम परिवर्तन गरी दुई चरणमा परीक्षा लिने प्रणालीको सुरुवातले गर्दा माग कोटाभन्दा कम उत्तीर्ण भएको हुनसक्ने सुदुरपश्चिम शिक्षा विकास निर्देशनालय दिपायलका सूचना अधिकारी कृष्णबहादुर बोहराले बताए। आयोगले पहिले एकै चरणमा १०० पूर्णाङ्कको विषयगत परीक्षा लिन्थ्यो उक्त परीक्षामा उत्तीर्ण भएकाहरू अन्तर्वार्तामा सहभागी हुन पाउने व्यवस्था थियो तर त्यो व्यवस्था परिवर्तन गरी यस वर्षदेखि पहिलो चरणमा १०० पूर्णाङ्कको वस्तुगत परीक्षा हुन्छ। त्यसमा उत्तीर्ण भइसकेपछि मात्र दोस्रो चरणको परीक्षामा सहभागी हुन पाउने प्रावधान रहेको छ। दोस्रो चरणको परीक्षामा उत्तर्णण भएकाहरू मात्र अन्तर्वाताका लागि छनोट हुने भएकाले पनि कम उत्तीर्ण भएको हुन सक्ने बोहराले बताए। पाठ्यक्रम ढाँचा र परीक्षा प्रणालीमा परिवर्तन हुँदा उम्मेदवारहरूको तयारी पुग्न नसकेका कारण मागभन्दा कम उत्तीर्ण भएको हुनसक्ने शिक्षा तालिम केन्द्र दिपायलका प्रमुख गोबिन्द प्रसाद पोखरेलले बताए। यसअघि निमावि र मावि तहमा पनि मागभन्दा कम पास भएका छन्। मावि तहमा गत वर्ष रिक्त रहेका ३७० पदका नयाँ विज्ञापन आह्वान गरेको छ।"
हराइरहेका बालक खाल्डोमा पुरिएको आशंका,डडेल्धुरा : डडेल्धुराका ८ वर्षीय बालक खाल्डोमा पुरिएको आशंका गरिएको छ। जिल्लाको आलीताल गाउँपालिका८ डाँडाखर्कका ८ वर्षीय बालक भरत बोहराको हत्या गरेर खाल्डोमा पुरिएको आशंकामा प्रहरीले उत्खनन गरिरहेको हो। इलाका प्रहरी कार्यालय जोगबुडाका प्रहरी निरीक्षक गंगादत्त बडू नेतृत्वको प्रहरी टोली अहिले घटनास्थलमा पुगेर उत्खनन गरिरेको छ। बडूले शंकास्पद भनिएको घटनास्थल उत्खननका लागि जिल्लाबाट विज्ञको टोली मगाइ निकाल्ने काम भइरहेको बताए। उनको परिवारले समेत उनी हराएको प्रहरीलाई जानकारी दिएका थिएनन्। पुस २७ गते स्थानीयले बालक हराइरहेको सूचना प्रहरीलाई दिएका थिए। बालकका बुवा रोजगारीको सिलसिलामा भारतमा रहेका छन्।
मुस्ताङको तापक्रम माईनसमा,"जोमसोम: हिउँदयामको माईनस डिग्री तापक्रम रहेको बेलो मुस्ताङमा शनिबार विपद् प्रतिकार्य सम्बन्धि डेमो प्रर्दशन गरिएको छ। जिल्ला विपद् व्यवस्थापन समिति मुस्ताङको आयोजनामा जोमसोम कभर्डहलको खुल्ला चौरमा विपद् प्रतिकार्य सम्बन्धि डेमो नाटक देखाईएको हो। कुनै पनि बेला जुनसुकै प्रकारका विपद् घटना सिर्जना हुनसक्ने भएकाले त्यस्ता घटनाको समुचित व्यवस्थापन, उद्दार र राहतका लागि जिल्ला स्थित सुरक्षा निकाय ,स्थानीय तह र स्थानीयबासीको समेत विपद् प्रतिकार्यका लागि महत्वपूर्ण हुने सन्देशसहितको डेमो नाटक देखाईएको हो। विपद् प्रतिकार्य अभ्यास कार्यक्रमले सवै निकायलाई अलर्ट रहन संन्देश प्रवाह गरेको जिसस उपप्रमुख आईतलाल थकालीले जानकारी दिए। विपद्का बेला साना तिना कमजोरीले ठुलो क्षति हुन सक्छ, उनले भने, यसैले सम्भावित विपद् अगावै हामीले यसको अभ्यास र उपकरण सञ्चित गर्नुपर्ने हुन्छ। विपद् प्रतिकार्य सम्बन्धि कार्यक्रममा आगलागी नियन्त्रण, सडक दुर्घटना, हिउँ पहिरोमा हराएको व्यक्तिको उद्दार र खोज र नदी खोंचमा फसेका घाईतेलाई हाईलाईन पद्धतिबाट उद्दार लगायतको पूर्व अभ्यास गरिएको थियो। हिउँदयामको मौसममा सम्भवित हिमपात र चिसोको जोखिम हुन्छ। उपल्लो मुस्ताङमा माईनस २० र तल्लो मुस्ताङमा माईनस १० डिग्री तापक्रम हुन्छ। चिसोका कारण मुस्ताङको जनजीवन कष्ठकर छ।"
मिटरजडित ट्याक्सीमा स्वचालित भाडा लागू गर्नुपर्ने माग,काठमाडौं : नेपाल मिटर ट्याक्सी व्यवसायी चालक समाजले आफ्ना १६ बुँदे माग सार्वजनिक गरेको छ। समाजले आफूहरूको व्यवसाय र लगानीको सुरक्षा नभएको भन्दै माग पूरा नभए कडा आन्दोलन गर्ने चेतावनी दिएको छ। आज यहाँ पत्रकार सम्मेलन गर्दै चालक समाजले राज्यले ट्याक्सी व्यवसायीलाई बन्धक बनाएको भन्दै माग सार्वजनिक गरेको हो। मिटर जडित ट्याक्सीमा स्वचालित भाडा लागू गर्नुपर्ने चालक समाजले माग अघि सारेको छ। एकद्वार कर प्रणाली लागू गर्नपर्नेमा जोड दिँदै महानगर वा सरकारले एप बनाएर ट्याक्सी सञ्चालन गर्ने व्यवस्था मिलाउनुपर्ने उनीहरूको भनाइ छ। चालक समाजले पेशा व्यवसायका क्रममा विभिन्न मितिमा हत्या गरिएका र कुटपिट गरी घाइते बनाइएका ट्याक्सी व्यवसायीको न्यायका लागि सरकारले पहल गर्नुपर्नेमा जोड दिएको छ। चालकले लगाउनुपर्ने पहेँलो ज्याकेटलाई हटाउनुपर्ने इम्बोड नम्बरमा नेपाली भाषाको प्रयोग गरिनुपर्नेलगायत माग चालक समाजले राखेको छ। चालक समाजका संस्थापक अध्यक्ष सानु पूर्वछानेले इम्बोस्ड नम्बरमा राज्यले गरेको व्यवस्था आफूहरू मान्न तयार नरहेको स्पष्ट पारे। उनले विभिन्न समयमा ४३ ट्याक्सी चालकको हत्या भएको उल्लेख गर्दै हत्यारा पहिचान गरी तत्काल कारबाही गर्न पनि सम्बन्धित निकायलाई ध्यानाकर्षण गराए।
स्वस्थानी मेलाभर साँखु बसपार्कदेखि बज्रयोगिनीसम्म निःशुल्क बससेवा,"काठमाडौं : शालिनदी यातायातले स्वस्थानी मेला भर्न साँखु शालिनदी पुगेका भक्तजनलाई बज्रयोगिनीसम्म लैजानका लागि निःशुल्क बस सेवा सुरु गरेको छ। शालिनदी यातायातले पुस २२ देखि स्वस्थानी मेला (माधवनारायण) मेलाभर शालिनदी मेला भर्न आएका भक्तजनको सुविधाका लागि सार्वजनिक बिदा र शनिबार दैनिक दुईवटा बस निःशुल्क प्रदान गरेको हो। शालिनदी यातायातका अध्यक्ष गोविन्दबहादुर श्रेष्ठले शालिनदी मेला भर्न पुगेका भक्तजनलाई बज्रयोगिनीसम्म पुग्नका लागि साँखुस्थित नयाँ बसपार्कबाट बज्रयोगिनी मन्दिरसम्म दैनिक दुईवटा बस निःशुल्क प्रदान गरिएको राससलाई जानकारी दिए। काठमाडौंको उत्तरी भाग शङ्खरापुर नगरपालिकामा पर्ने मणिचुड पर्वतको दुई पहराको बीचमा अवस्थित बज्रयोगिनी मन्दिर धार्मिक, पुरातात्विक तथा ऐतिहासिक दृष्टिकोणले महत्वपूर्ण मानिन्छ। भगवान बुद्धको तपस्याबाट प्रशन्न भई प्रकट भएकी पार्वती नै बज्रयोगिनी भएको किवंदन्ती छ। यहाँ बौद्ध र हिन्दू परम्पराअनुसार देवीको पूजा गरिन्छ। उपत्यका र वरिपरि जिल्लाका भक्तजनले तान्त्रिक देवीका रूपमा बज्रयोगिनीको आराधना गर्छन्। यस्तै शालिनदी मेला भर्न गएका भक्तजनसमेत एकपटक बज्रयोगीनी मन्दिरसम्म पुग्ने गरेका छन्। गत वर्षहरूमा कोरोनाका कारण शालिनदी मेला भर्ने भक्तजनको सङ्ख्या तुलानात्मकरूपमा कम भए पनि यस वर्ष भने शालिनदी मेला भर्ने भक्तजनको संख्यन ३० लाखभन्दा बढी हुने माधवनारायण स्वस्थानी व्रत तथा शालिनदी सुधार समितिका अध्यक्ष बालकृष्ण श्रेष्ठले जानकारी दिए।"
रोकिराखेको ट्रकमा मोटरसाइकल ठोकिँदा एक जनाको मृत्यु,सर्लाही : सर्लाहीको बागमती नगरपालिका२ स्थित सडकमा बिग्रिएर रोकिराखेको ट्रकमा गएराति मोटरसाइकल ठोकिँदा एक जनाको मृत्यु भएको छ। मृत्यु हुनेमा मोटरसाइकल चालक सर्लाहीकै गोडैता नगरपालिका४ बस्ने ३२ वर्षीय विश्वजित हजारी रहेका छन्। रोकिराखेको ना ५ ख ७५६४ नम्बरको उखु लोड गरेको ट्रकमा बरहथवाबाट नयाँरोडतर्फ आउँदै गरेको बागमती प्रदेश ०३००४ प १५९३ नम्बरको मोटरसाइकल गएराति पौने १ बजे ठोकिँएको इलाका प्रहरी कार्यालय हरिवनले जनाएको छ। ट्रक चालक फरार भएकाले खोजी भइरहेको प्रहरीले जनाएको छ।
माघे संक्रान्तिका लागि भक्तपुरमा तरुल किन्नेको भीड,"भक्तपुर : माघे संक्रान्तिका लागि भक्तपुरमा तरुल किन्नेहरूको भीड बढेको छ। विशेषगरी माघे संक्रान्तिमा तरूल खाने गरिन्छ। यही कारण तरुले किन्नेको भीड बढेको हो। भक्तपुरको मुख्य बजार टौमढी, सकुलढोका बजार हो। विशेष गरी यहाँ तरुल किन्न आउनेको संख्या बढेको छ। चाकु र तरुलको चाड हो माघे संक्रान्ति। चाडपर्व अनुसार खानेकुरा पनि भिन्नभिन्न खाने चलन छ। हरेक वर्ष माघ १ लाई माघे संक्रान्तिको रूपमा मनाइन्छ। यसदिन घ्यू, चाकु, तिलको लड्डु (तिलौरी), खिचडी, तरूल आदि खाने चलन छ। माघे संक्रान्तिमा तरुलको माग बढ्दो छ। त्यसैले तरुलको मूल्य पनि दैनिक बढ्दै लगएको उपभोक्ता बताउँछन्। भक्तपुरका व्यापारी लक्ष्मी चित्रकारका अनुसार ४ प्रकारका तरुल र शंखर खण्ड र पिँडालु बजारमा बेच्दै आएका बताइन्। जसमा हात्तीपाइले तरुल, घर तरुल, वन तरुल र सिमल तरुल रहेको उनले जानकारी गराइन्। 'यसमध्ये हात्तीपाइले तरुल धेरैले रुचाएका छन्', उनले भनिन्। अहिले थरिथरिका तरुलहरू बजारमा आउन थालेको छ।"
पुल निर्माण अलपत्र,"रौतहट: गुजरा र कटहरिया नगरपालिका जोड्ने निर्माणाधिन पुल अलपत्र अवस्थामा छ। चार वर्ष अघि निमार्ण सुरु सो पुल अलपत्र छ। समयमै पुल नबन्दा स्थानीय बासिन्दाले निकै सास्ती खेप्दै आएका छन्। रौतहटको गुजरा नगरपालिकाको खतबहियाबाट कटहरीया जोडने सडक खण्डमा निर्माणाधिन पुल समयमा नबन्दा स्थानीयले सास्ति भोग्नु परेको गुनासो छ। दैनिक दर्जनौ सवारीसाधनहरु आवतजावत गर्ने सो सडकमा पुल निमार्ण नहुँदा दुई किलोमिटर बाटो घुमेर आवतजावत गर्नु परेको गुनासो सो भेगका बासिन्दाको छ। हिउँदमा निर्माणाधिन पुल नजिकै नदीमा बाँसको सामान्य पुल निमार्ण गरेर सर्वसाधारणले नदी तर्दै आएका छन्। वर्षातको समय दुई किलोमिटर बाटो घुम्नु पर्ने बाध्यता रहेको स्थानीय प्रल्हाद साहले बताए। गुजरा नगरपालिका वडा नम्बर ६ खतबहिया टोल र कटहरिया नगरपालिका २ स्थित छेदीचौक बजार जोड्ने सडकमा निमार्णाधिन पक्की पुल ठेकेदारको लापरवाहीका कारण चार वर्षदेखि अलपत्र रहेको स्थानीय बासिन्दा साहले गुनासो गरेका छन्। पुल निमार्ण दुई वर्ष तीन महिनामा सम्पन्न गर्ने सम्झौता भएपनि निर्माण कम्पनीले विभिन्न बहाना बनाई अधुरो राखेको गुनासो छ। आफुहरूले उत्पादन गरेको उँखु, धान, गहुँ, मकै लगायतका कृषि उत्पादन महगो ढुवानी भाडा तिरेर ल्याउन लैजानु परेको किसानको गुनासो छ।"
नगरपालिकाले गर्यो शिक्षा कार्यविधिविपरीत गठित शिक्षा समिति खारेज,"झापा : भद्रपुर नगरपालिकाले अन्ततः शिक्षा कार्यविधिविपरीत गठित शिक्षा समिति र त्यस समितिले गरेको सम्पूर्ण निर्णय खारेज गरेको छ। नगर प्रमुख गणेश पोखरेलले असन्तुष्ट बनेका जनप्रतिनिधिहरूसमक्ष शिक्षा समितिको सम्पूर्ण निर्णय खारेज गर्ने मौखिक सहमति जनाएपछि नगर कार्यपालिकाको बैठक बसेको थियो। शनिबार दिउँसो बसेको नगर कार्यपालिका बैठकको पहिलो प्रस्तावमै शिक्षा कार्यविधिविपरीत गठित शिक्षा समिति र त्यस समितिले गरेको सम्पूर्ण निर्णय खारेज गर्ने निर्णय गरिएको कार्यपालिका सदस्य विवेक राजवंशीले जानकारी दिए। सोही बैठकले नगर शिक्षा कार्यविधिबमोजिम शिक्षा समितिमा कार्यपालिकाबाटै एक महिला र एक दलित गरी तीन जना सदस्य मनोनीत गर्नुपर्ने व्यवस्था छ। सोही व्यवस्थाअनुसार शिक्षा समितिको महिला सदस्यमा सीता गुरुङ, दलित सदस्यमा प्रशंसा ठटाल र खुला सदस्यमा विवेक राजवंशीलाई सदस्यमा मनोनीत गरिएको छ। एकलौटी र मनोमानी ढंगले गठित शिक्षा समिति खारेज भयो, राजवंशीले भने, अब कार्यपालिकाबाट चुनिएका तीन सदस्य, नगर प्रमुखसहितको बैठक बसेर नयाँ शिक्षा समिति विस्तार हुन्छ। शिक्षा समिति खारेज गर्न माग गर्दै नेकपा (एमाले) का ११ जना र राप्रपाका ३ जना गरी १४ जना कार्यपालिका सदस्यहरूले शुक्रबारदेखि कार्यपालिका बैठक बहिष्कार गरेका थिए। नगरपालिकाले पुनः शनिबार बिहान ८ बजे डाकेको बैठक पनि उनीहरूले बहिष्कार गरेका थिए। निर्णय फिर्ता लिने जानकारी आएपछि दिउँसो साढे १ बजे कार्यपालिका बैठक बसेको थियो। यता कार्यपालिका बैठकले संघीय समपूरक र विशेष अनुदानका योजना माग, स्थानीय तह संस्थागत स्वमूल्याकंन (एलआइएसए) को स्वमूल्यांकन, अस्थायीकरारज्यालादारी कर्मचारीको ६ महिना म्याद थप्ने, जिल्ला दररेटमा नभएको सामग्रीको इकाई दररेट स्वीकृत गर्ने, गत साल अल्या भई पुस मसान्तसम्म म्याद थप भएका योजनाहरूको म्याद थप्ने, अघिल्लो कार्यपालिका बैठकको समीक्षा र अन्य विविध विषयका प्रस्तावहरूमाथि छलफल गरी निर्णय गरिएको नगरपालिकाले जनाएको छ। निर्णयहरूको पूर्णपाठ सार्वजनिक गर्न बाँकी छ।"
"डडेलधुरामा खाल्डोमा भेटियो बालकको शव, आमा र सौतेनी आमा पक्राउ",डडेलधुरा : डडेलधुरामा एक बालकको शव खाल्डोमा गाडेको अवस्थामा भेटिएको छ। आलिताल गाउँपालिका८ डाँडाखर्कका आठ वर्षीय बालक भरत बोहराको शव आज खाल्डोमा गाडिएको अवस्थामा शव भेटिएको हो। घर नजिकै खाल्डोमा पुरिएको अवस्थामा रहेको शव उत्खनन गरेर निकालिएको जिल्ला प्रहरी कार्यालयका प्रहरी निरीक्षक कुसुमबहादुर नायकले जानकारी दिए। उनका अनुसार घटनाको अनुसन्धानका लागि मृतक बालककी आमा ३४ वर्षीया कलामती र सौतेनी आमा ३० वर्षीया जानकीलाई नियन्त्रणमा लिइएको छ। मृतक बोहरा यही पुस १२ गतेदेखि घरपरिवारको सम्पर्कमा थिएनन्। उनको परिवारले प्रहरीलाई जानकारी गराएपछि खोजबिन गर्दा शव खाल्डोमा पुरिएको अवस्थामा फेला परेको प्रहरी निरीक्षक नायकले बताए। घटनाबारे प्रहरीले थप अनुसन्धान थालेको छ।
लागूऔषध सेवन गरी सवारी साधन चलाउने अमेरिकनसहित ७ चालक पक्राउ,"काठमाडौं : लागूऔषध सेवन गरी सवारी साधन चलाउने अमेरिकनसहित ७ जना चालक पक्राउ परेका छन्। भक्तपुरको जगातीमा गरिएको चेकिङका क्रममा लागूऔषध सेवन गरी सवारी साधन चलाउने एक जना अमेरिकन नागरिकसहित ७ जना चालकलाई शनिबार ट्राफिक प्रहरीले पक्राउ गरेको हो । नेपाल प्रहरी अस्पतालको प्राविधिक सहयोगमा काठमाडौं उपत्यका ट्राफिक प्रहरी कार्यालय, लागूऔषध नियन्त्रण ब्यूरो कोटश्वर र प्रहरी वृत्त जगातीको संयुक्त टोली चेकजाँच गरेको थियो। बा ६९ प ५६२७ नम्बरको मोटरसाइकल चालक अमेरिकन नागरिक टासकम हपकन, बा ९५ प ६२ ५१ नम्बरको मोटरसाकल चालक भक्तपुरको जगातीका अशोक गुरुङ, बा ८१ प ४२६३ नम्बरको मोटरसाइकल चालक काभ्रेपलाञ्चोकको बनेपाका आकाश तामाङ पक्राउ परेका हुन्। बागमती प्रदेश ०२ ०३० प ८४६८ नम्बरका मोटरसाइकल चालक कोटेश्वरका देबेन्द्र घिमिरे, बा ८८ प २८५७ नम्बरका मोटरसाइकल चालक बानेश्वरका जोतलाल तामाङ, बागमती प्रदेश ०२ ०२२ च ४९६९ नम्बरको जीप चालक सिन्धुपाल्चोकका एबेन्द्र कार्की र इम्बोस्ड बीएबी १९६४ नम्बरको कार चालक थानकोटका पवन राना मगर पक्राउ परेका हुन् । लागूऔषध सेवन गरी सवारी साधन चलाइरहेको अवस्थामा फेला परेका सबै जनालाई आवश्यक अनुसन्धान तथा कारबाहीका लागि प्रहरी वृत्त जगातीमा पठाइएको प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।"
"नवलपरासीमा ६३ लाखको अवैध चिनी बरामद, तस्करको अवरोधले प्रहरीलाई सकस","परासी : नवलपरासीको रामग्राम नगरपालिका८ लोसहडास्थित एक पोल्टी फर्म(कुखुरा फर्म)बाट ६३ लाख बढीको अवैध चिनी बरामद भएको छ। सुराकीको आधारमा चिनी बरामद गर्न शुक्रबार राति ९ बजे जिल्ला प्रहरी कार्यालय, सशस्त्र प्रहरीको २६ नं हेड क्वाटर र राजश्व अनुसन्धान कार्यालय बुटवलको टोली पोल्ट्री फर्म पुगेको थियो। करिब चार सय बोरा चिनी रहेको सुराकी पाएर गएको संयुक्त टोलीले फर्मभित्र १६ सय बढी बोरा लुकाएको अवस्थामा फेला पार्यो। सशस्त्र र नेपाल प्रहरीका ट्रक (पिकअप) मा चिनी लैजान सम्भव नभएपछि प्रहरीले व्यवसायीलाई फोन गरेर भाडामा ट्रक पठाउन अनुरोध गरे। व्यवसायीहरु खुसी भएर ट्रक पठाए। तर आउँदै गरेको ट्रक बीच बाटोबाटै फर्किए। ट्रक नआएपछि प्रहरीले व्यवसायीलाई फोन गर्दा चिनी कारोबारमा संलग्न व्यक्तिले धम्काएको सुनाए। उनीहरुले 'ट्रक पठाए भोलि जे पनि हुन्छ। खुरुक्क ट्रक फर्काउ भनेर धम्काएका उनीहरुको भनाइ छ। एक ट्रक व्यवसायीको भनाइ उद्दृत गर्दै जिल्ला प्रहरी कार्यालयका डिएसपी भोजराज पाण्डेयले भने। २३ वटा ट्रक तस्करले अवरोध गरेर फिर्ता पठाएपछि प्रहरीलाई तनाव सृजना भएको पाण्डेयले भने। रातको समय छ। तस्करले जे पनि गर्न सक्छन्। तै पनि हामी तयारी अवस्थामा नै थियौं। ट्रक नआएपछि शसस्त्र र नेपाल प्रहरीको वान टन गाडी (सानो पिकअप ट्रक) मगाएर रातभरि चिनी जिल्ला प्रहरी कार्यालयमा अनलोड गर्दै ओसारपसार गर्यौं, पाण्डेले भने। प्रहरीको दुई वटा गाडीमा एक पटकमा जम्मा १५० बोरा मात्र चिनी लोड हुन्छ। ठूलो परिणाामको चिनी ओर्सान राति १० बजेदेखि शनिबार बिहान ६ बजेसम्म लागेको डिएसपी पाण्डेले बताए । रातमा चिनी नउठाए बिहानको समयमा तस्करको मिलमतोमा गाउँले नै उठाएर अवरोध सृजना गर्न सक्ने संभावनालाई हेरेर आफ्नै गाडीले चिनी कार्यालयमा पठाएका हौं, पाण्डेले भने। यसअघि जिल्लाका सीमावर्ती क्षेत्रबाट अवैध सामान बरामद हुँदा तस्करहरुले गाउँले उठाएर प्रहरीमाथि आक्रमणका घटना हुने गरेका थिए। केही स्थानमा गोलीसमेत चल्ने गरेको थियो। त्यसैलाई मध्यनजर गर्दै सशस्त्र र नेपाल प्रहरीको टोली तयारी अवस्थामा राखेर चिनी ल्याएको उनले बताए। जिल्ला प्रहरी कार्यालयमा राखिएको चिनी शनिबार ट्रकमा लोड गरेर राजश्व अनुसन्धान कार्यालय बुटवल पठाइएको छ। स्थानीय धर्मेन्द्र यादवको पाल्ही एग्रो फर्मबाट बरामद भएको चिनीको परिमाण ८४१ क्विण्टल (१६८३ बोरा) छ। ५० केजीको बोरा रहेको चिनीको मूल्य करिब ६३ लाख ११ हजार रहेको डिएसपी पाण्डेले बताए। चिनी बरामदपछि कुखुरा फर्मका सञ्चालक यादव भने फरार छन्। चिनी बरामद भएको स्थान सदरमुकाम परासीदेखि करिब ५ किमिको दुरीमा छ। फर्मभित्र अवैध सामान फेला परेपछि त्यसका सञ्चालक पनि कानुनी दायरामा आउने र थप अनुसन्धानसहित आवश्यक कारबाहीका लागि राजश्व कार्यालयमा पठाइएको प्रहरीले जनाएको छ। बरामद चिनी र संलग्न व्यक्तिबारे आवश्यक अनुसन्धानसहित कारबाही प्रकृया अघि बढाउने राजश्व अनुसन्धान कार्यालयका शाखा अधिकृत होमराज पाण्डेले बताए। अवैध चिनी जफत हुने छ। संलग्न व्यक्ति पुष्टी भएपछि बिगो बराबरको जरिवानासहित कारबाही हुने पाण्डेले बताए। सीमा नाकाबाट हुने अवैध कारोबारलाई नियन्त्रण गर्न नसकेको भन्दै केही दिनअघि जिल्ला प्रहरी कार्यालयका एसपी ऋषिराम कँडेल र सशस्त्र प्रहरीका एसपी रुप कुमार क्षेत्री हेड क्वाटर तानिएका थिए। त्यस लगत्तै जिल्ला प्रहरी कार्यालयले सीमा नाकाका चौकी इन्चार्जलाई समेत जिल्ला तानेको थियो। तस्करमा संलग्न भएको आशंकामा मातहतका प्रहरीलाई तानेको केही दिनपछि फेरि ठूलो परिणाममा चिनी बरामद भएको हो। यसले सीमा क्षेत्रका चौकीमा पठाइएका नयाँ इन्र्चाजमाथि मिलमतोको आशंका उठेको बताइएको छ। यति ठूलो परिणामको चिनी कहिलेदेखि आएर गोदाममा राखिएको भन्नेबारे अनुसन्धान भइरहेको र चौकी इन्चार्जको संलग्नता भएको पाइएमा कारबाही हुने डिएसपी पाण्डेयले बताए।"
"विद्यालय व्यवस्थापन समितिमा एकलौटी, दलितलाई पन्छाएर सधैं एउटै थर","सुर्खेत : कालीकोटको सान्नीत्रिवेणी गाउँपालिका३ लुइयाटास्थित विद्याज्योति माध्यमिक विद्यालयमा केही दिनअघि व्यवस्थापन समिति गठन भयो। तर, त्यही व्यवस्थापन समिति अहिले सामाजिक सञ्जालमा भाइरल बनेको छ। समितिको आलोचना बढ्दो छ। कारण ९ सदस्यीय समितिमा सबै देवकोटा थरका छन्। यो पहिलो पटक नभई ४७ वर्षदेखिकै निरन्तरता पनि हो। विद्यालयको सेवा क्षेत्रमा अन्य जात र समुदायको पनि बसोबास छ। तर, उनीहरूको प्रतिनिधित्व त्यहाँ हुँदैन। सहमतिका नाममा देवकोटालाई नै अध्यक्ष चुनिन्छ, अनि अन्य सदस्यमा पनि सोही थरकालाई पारिन्छ। स्थानीय मानबहादुर विश्वकर्मा भन्छन्, गाउँमा अन्य समुदायको पनि बसोबास छ। तर, देवकोटाबाहेक अरूलाई विद्यालय व्यवस्थापन समितिमा समावेश गरिएको छैन। विद्यालयमा मात्र होइन, दलितलाई त कुनै पनि स्थानमा नेतृत्व स्वीकार गरिँदैन। यो गाउँमा दलित, क्षेत्री र अन्य समुदायका ३ सय ४० भन्दा बढी घरधुरी छन्। सबैका बालबालिका सोही विद्यालयमा पढ्छन्। तर, नयाँ गठन भएको विद्यालय व्यवस्थापन समितिमा देवकोटाबाहेक अन्य कुनै पनि समुदायका मानिस समावेश गरिएको छैन। पछिल्लो व्यवस्थापन समितिको अध्यक्षमा नवराज देवकोटा, सदस्यहरूमा कृष्णलाल देवकोटा, मन्धरा देवकोटा, शारदा देवकोटा, मनराज देवकोटा, हस्तना देवकोटा, रंगलाल देवकोटा, नमराज देवकोटा, मानप्रसाद देवकोटा सदस्यसचिव छन्। देवकोटाहरू मात्र समितिमा भएपछि अन्य समुदायहरूले विरोध र असन्तुष्टि जनाएका छन्। तर, समिति बनाउने समयमा उनीहरूकै हस्तक्षेप हुन्छ र सहमतिको नाममा देवकोटा नै चुनिन्छन्। यसपटक पनि धेरैको उम्मेदवार परे पनि सहमतिमा देवकोटा नै छानिएको शिक्षा शाखा प्रमुख मोनवीर धामी नै बताउँछन्। व्यवस्थापन समिति गठन गर्न म आफैं गएको हुँ। अध्यक्षका लागि १९ जनाले दाबी गरेका थिए। तर, नवराज देवकोटाको नाममा सहमति भयो। दलित समावेश नहुनुमा शिक्षा ऐनमा छुट्टै दलितको कोटा छैन, उनले भने। २०३२ सालमा स्थापना भएको जिल्लाकै जेठो विद्यालय विद्याज्योति स्थापनाकालदेखि हालसम्म देवकोटा परिवारबाटै १० जना व्यवस्थापन समितिका अध्यक्ष भएका छन्। एक जना त पाँच कार्यकालसम्म अध्यक्ष बनेको पाइएको छ। २०३२ सालमा विद्यालय सुरुवातीसँगै कालुराम देवकोटा संस्थापक अध्यक्ष बनेका थिए। २०३३ सालमा कृष्णलाल देवकोटालाई अध्यक्ष बनाइयो। २०३५ सालमा लक्ष्मीराम देवकोटा अध्यक्ष बने। २०३७ सालमा धर्मदत्त देवकोटा, २०३८ सालमा अभिराम देवकोटा, २०४८ सालमा हरिचन्द देवकोटा, २०५६ सालमा रामेश्वर देवकोटा, २०६० सालमा अनिपाल देवकोटा, २०६२ सालमा नवराज देवकोटा र २०६३ सालमा पुनः नवराज देवकोटा अध्यक्ष बने। यस्तै २०६७ सालमा पुनः हरिचन्द देवकोटा, २०७२ सालमा विशाखर देवकोटा, २०७३ र २०७६ सालमा नवराज देवकोटा, र २०७९ सालमा आएर पुनः नवराज देवकोटालाई विवादका बीच अध्यक्ष चुनियो। यसरी हेर्दा पटकपटक गरी नवराज देवकोटाले मात्र १२ वर्ष विद्यालयको नेतृत्व गरेर पुनः तीन वर्षका लागि चुनिएका छन्। २०३२ सालदेखि २०७९ साल आउँदा ४७ वर्षसम्म उक्त विद्यालयको नेतृत्व अन्य समुदायले पाउन सकेका छैनन्। नेतृत्व हत्याउन नक्कली अभिभावक शिक्षा नियमावलीमा विद्यालय व्यवस्थापन समिति अध्यक्ष बन्नका लागि उनका बालबालिका विद्यालयमा अध्ययनरत हुनुपर्छ। तर, हाल विद्यालय व्यवस्थापन समितिको अध्यक्ष बनेका नवराज देवकोटाका कुनै पनि छोराछोरी त्यो विद्यालयमा पढ्दैनन्। तर, उनी विद्यालयको अध्यक्ष बन्नकै लागि नक्कली अभिभावक बने। खाँडाचक्र नगरपालिकाको सियालामा विवाह गरेकी अविसरा पाण्डेको नाति हिमशिखर पाण्डेलाई कक्षा ४ मा भर्ना गरी उनी नक्कली अभिभावक बनेर अध्यक्ष बनेको पाइएको छ। यसमा विद्यालयका प्रधानाध्यापकको पनि मिलेमतो प्रस्ट देखिन्छ। स्थानीय अर्जुन देवकोटा भन्छन्, नवराज देवकोटा यो विद्यालयका अभिभावक नै होइनन्। उनी नक्कली अभिभावक बनेर रातारात अध्यक्ष बने। यो शिक्षा नियमावली विपरीत छ। यो व्यवस्थापन समिति खारेज हुनुपर्छ। नवराज देवकोटाका नाति हिमशिखर पाण्डे सुर्खेतको एक निजी स्कुलमा कक्षा ४ मा पढिरहेका छन्। तर, उनको कालीकोटमा नियमित हाजिरी गरिएको छ। अध्यक्ष देवकोटाले पनि आफ्नो नाति सुर्खेतमै पढ्न गएको स्वीकार गरे। भने, शिक्षा नियमावलीमा भएको व्यवस्थाअनुसार म चन्दादाता पनि हो। अनि शिक्षाप्रेमी पनि। सबैले मानेर सहमतिमा नै म अध्यक्ष चुनिएको हुँ। उनले कसैले विरोध गर्दैमा आफूलाई फरक नपर्ने चुनौती दिँदै भने, गाउँलेले नै विद्यालयको अध्यक्ष बनाए। अब कसैले विरोध गर्दैमा केही हुँदैन। आकांक्षी थिए १९ जना तर रातारात अध्यक्ष घोषणा पुस १४ गते विद्यालयको नयाँ व्यवस्थापन समिति चयनका लागि पालिकाबाट शिक्षा अधिकृत मोहनवीर धामी खटिए। पहिलो दिन अध्यक्षका लागि १९ जनाको उम्मेदवारी पयो। छलफल गर्दै ११ जनासम्म झरे। बाँकीले सहमति दिए। ११ जनामा पनि छलफल गरेर ८ जना पुगे। ८ जनाले अध्यक्षका लागि एक हजारका दरले उम्मेदवार बन्न शुल्क पनि बुझाए। तर, व्यवस्थापन समिति गठनका लागि पुगेका धामीले सहमतिबाटै अध्यक्ष चयन गर्नुपर्ने भन्दै एक हप्ताको समय दिए। हप्ता दिनमा पनि सहमति जुटेन। स्थानीय अभिभावक अर्जुन देवकोटाले भने, पुस २४ गते राति आफूले भनेको मान्ने मान्छेहरू बोलाएर बन्द कोठाभित्र नवराज देवकोटाले आफू अध्यक्ष भएको माइन्युटमा हस्ताक्षर गराएछन्। हामीले त भोलिपल्ट माइन्युट सार्वजनिक भएपछि मात्र व्यवस्थापन समिति गठन भएको जानकारी पायौं। त्यही माइन्युट सार्वजनिक भएपछि सामाजिक सञ्जालमा भाइरल बनेको हो। व्यवस्थापन समिति गठन गर्न म आफैं गएको हुँ। अध्यक्षका लागि १९ जनाले दाबी गरेका थिए। तर, नवराज देवकोटाको नाममा सहमति भयो। दलित समावेश नहुनुमा शिक्षा ऐनमा छुट्टै दलितको कोटा छैन। शिक्षा नियमावलीमा भएको व्यवस्थाअनुसार म चन्दादाता पनि हो। अनि शिक्षाप्रेमी पनि। सबैले मानेर सहमतिमा नै म अध्यक्ष चुनिएको हुँ। अब कसैले विरोध गर्दैमा मलाई केही फरक पर्दैन। गाउँलेले मलाई अध्यक्ष बनाइसके। नवराज देवकोटा, अध्यक्ष, विद्यालय व्यवस्थापन समिति गाउँपालिकाको शिक्षा शाखाका प्रमुख मोहनवीर धामीले विद्यालय व्यवस्थापन समिति सहमति गरेर गठन गरिएको दाबी गरे। उनी भन्छन्, व्यवस्थापन समिति गठन गर्न म आफंै गएको हुँ, अध्यक्षका लागि १९ जनाले दाबी गरेकै हुन्। तर नवराज देवकोटाको नाममा सहमति भयो, दलित समावेश नहुनुमा शिक्षा ऐनमा छुट्टै दलितको कोटा छैन, बहुमत अभिभावकहरूले सहमति गरेकाले नवराज देवकोटाकै नाममा सहमति भएको हो। अनि विद्यालयमा तालाबन्दी नक्कली अभिभावकलाई रातारात विद्यालय व्यवस्थापन समितिको अध्यक्ष बनाएको भन्दै स्थानीयले आइतबारदेखि मंगलबारसम्म तीन दिन विद्यालयमा ताला लगाए। मंगलबार साँझ पालिकाबाट प्रहरी आएर नवगठित विद्यालय व्यवस्थापन समितिका विषयमा पुनः छलफल गर्ने भनेर विद्यालयमा लगाइएको ताला खोल्यो। स्थानीय मनराज देवकोटाले भने, ताला त खुल्यो। तर, यसबारे कुनै छलफल गरिएको छैन। गाउँमा सबै अभिभावकहरू विरोधमा छन्। विद्यालय प्रशासनले पनि यसमा चासो देखाएको छैन। गाउँपालिकाको शिक्षा शाखाको पनि मिलेमतो भएकाले समस्या भयो। स्थानीय अभिभावकले यसबारे पालिकाको पनि ध्यानाकर्षण गराएका छन्। नक्कली अभिभावक विद्यालय व्यवस्थापन समितिको अध्यक्ष बनाउन नहुने र देवकोटा थरका मानिसमात्रै विद्यालय व्यवस्थापन समितिमा नभई अन्य समुदायको पनि सहभागिता गर्नुपर्ने स्थानीयको माग छ। नवगठित विद्यालय व्यवस्थापन समितिका अध्यक्ष नवराज देवकोटामाथि आफूलाई सहयोग गर्ने मान्छेलाई मात्र समितिमा समेटेको, विद्यालयमा आफ्नो छोराछोरी नहुँदा पनि विद्यालयलाई चार वर्षदेखि कब्जा गरेको, अध्यक्ष बन्न पैसा बाँडेकोजस्ता आरोप स्थानीयले लगाएका छन्। विद्याज्योति माध्यमिक विद्यालयका प्रधानाध्यापक मानप्रसाद देवकोटाले भने प्रक्रियाअनुसार नै विद्यालय व्यवस्थापन समिति गठन भएको दाबी गरे। उनले भने, सबैको सल्लाहअनुसार नै नयाँ व्यवस्थापन समिति गठन गरेका हौं, गाउँमा नै बढी देवकोटाहरूको बसोबास छ, त्यसैले पनि यो समितिमा देवकोटाहरू नै देखिए। तर यो गाउँमा दुईजना विश्वकर्मा थरका अभिभावक पनि छन्। प्रधानाध्यापक मानप्रसादले अब उनीहरूमध्ये एक जनालाई शिक्षक अभिभावक संघमा समेटेर समावेशी बनाइने बताए। स्वीकार गर्दैनन् दलितको नेतृत्व कालीकोटमा बालविकासदेखि माध्यमिक तहसम्म अध्ययन हुने ३ सय ३६ वटा विद्यालय छन्। जसमा जिल्लाभरिका जम्मा ३९ वटा विद्यालयमा मात्र व्यवस्थापन समितिको नेतृत्वमा दलित छन्। स्थानीय तहका शिक्षा शाखामा भएको तथ्यांकअनुसार जिल्लाको खाँडाचक्र नगरपालिकामा १ जना, तिलागुफा नगरपालिकामा ९ जना, रास्कोट नगरपालिकामा ६ जना, नरहरिनाथ गाउँपालिकामा ९ जना, पचालझरना गाउँपालिकामा ६ जना, शुभकालिका गाउँपालिकामा ३ जना र पलाँता गाउँपालिकामा ४ जना विद्यालय व्यवस्थापन समितिमा अध्यक्ष दलित छन्। बाँकी २ सय ९७ विद्यालयका व्यवस्थापन समिति अध्यक्षहरू ब्राह्मण, क्षेत्री र ठकुरी छन्। आदिवासी जनजाति एक जना पनि छैनन्। कालीकोट कर्णालीमा सबैभन्दा धेरै दलित बसोबास भएको जिल्लामा पर्दछ। तर, पनि जिल्लामा जनसंख्याको अनुपातमा दलितले सार्वजनिक संस्थाको नेतृत्व पाउँदैनन्। दलित समुदायले नेतृत्वका लागि प्रयास गर्दा पनि उनीहरूको नेतृत्व स्वीकार हुँदैन। मुख्य रूपमा आफूहरूमाथि नेतृत्वमा विभेद हुने गरेको दलित समुदायको गुनासो छ। अर्कोतर्फ विद्यालय व्यवस्थापनको नेतृत्वमा मात्र होइन, जिल्लामा राजनीतिक दलहरूको नेतृत्वमा पनि दलितको उपस्थिति छैन। माओवादी केन्द्रबाहेक अन्य दलहरूको नेतृत्व दलितविहीन छ। जिल्लामा ८ वटा राजनीतिक दल सक्रिय छन्। नेपाली कांग्रेस, नेकपा माओवादी केन्द्र, नेकपा एमाले, राप्रपा, राप्रपा संयुक्त, नेमकिपा, विप्लव नेतृत्वको नेकपा र राष्ट्रिय जनमोर्चा सक्रिय छन्। जसमा माओवादी केन्द्रका इन्चार्ज विष्णु विकबाहेक अन्य कुनै पनि दलको नेतृत्व दलित समुदायको छैन। यी पार्टीका भ्रातृ संघ संगठनहरूमा पनि दलितको नेतृत्व छैन। जिल्लाका ९ वटै पालिकाको नेतृत्व पनि दलितविहीन छ। जिल्लामा प्रत्यक्ष र समानुपातिक गरी पाँच जना सांसद छन्। त्यसमा एक जना पनि दलित छैनन्। विवादित विद्याज्योति माविमा कुल २ सय ७२ जना विद्यार्थी छन्। सान्नीत्रिवेणी ३ मा चार वटा बस्ती छन्। ती बस्ती हुन् लुइगाटा, कयारी, रातिमाटा र नाइना। चारवटा बस्ती भएको वडामा चार वटा विद्यालयहरू छन्। यो वडामा झन्डै १६ सय जनसंख्या छ। कुल ८ सय १७ जना मतदाता छन्। छरिएर रहेको बस्ती र राजनीतिक स्वार्थका लागि एकै वडामा चार वटा विद्यालय स्थापना गरिएका छन्। जुन विद्याज्योति मावि लुइगाटा, गुडुल स्नानी आधारभूत विद्यालय नाइना, कालासिल्ला प्रावि कयारी, धलपुरा मण्डल प्रावि रातिमाटा सञ्चालनमा छन्। सबै विद्यालयहरूमा विद्यार्थी संख्या निकै कम छ। सान्नीत्रिवेणी गाउँपालिका३ का वडाध्यक्ष रंगलाल देवकोटाले गाउँमा बढिजसो अभिभावकहरू देवकोटा भएकाले देवकोटाकै समिति बनेको बताए। उनका अनुसार दलित समुदायको प्रतिनिधित्व नभएको गुनासो आएको छ। यसलाई सम्बोधन गर्न शिक्षक अभिभावक संघमा समेट्ने तयारी छ। नयाँ समिति गठनको माग गर्दै पालिकामा उजुरी विद्यालय व्यवस्थापन समितिमा असहमति राख्ने विद्याज्योति माविका केही अभिभावकले रातारात गठन गरेको समिति खारेज गरी नयाँ विद्यालय व्यवस्थापन समिति गठन गर्नका लागि पालिकामा उजुरी दिएका छन्। उनीहरूले सुर्खेतमा पढाइरहेको नातिलाई गाउँमा आफू विद्यालय व्यवस्थापन समितिको अध्यक्ष बन्नका लागि नवराज देवकोटाले नक्कली विद्यार्थी बनाएर रातारात अध्यक्ष बनेको भन्दै पालिकामा उजुरी दिएको स्थानीय अभिभावक जनक देवकोटाले बताए। उनले भने, गाउँका धेरै अभिभावकलाई खबर नै नगरी रातारात विद्यालय व्यवस्थापन समिति गठन गरियो। यसमा हाम्रो पूर्ण असहमति छ। गाउँमा रहेका दलित समुदायको पनि प्रतिनिधित्व भएन। अर्का अभिभावक खडेग विश्वकर्माले भने, गाउँका निश्चित टाठाबाठा मानिस गोप्य रूपमा भेला भएर विद्यालय व्यवस्थापन समितिको गठन गरियो। दलित समुदायलाई नेतृत्व त कहिलै स्वीकार गर्दैनन्। यो पटक त सहभागिता पनि जनाउन दिएनन्। शिक्षक अभिभावक संघमा समावेश गर्ने आश्वासन दिएर व्यवस्थापन समितिमा हामीलाई वञ्चित बनाइयो। देवकोटाका नक्कली अभिभावकलाई नेतृत्व दिइयो। नक्कली विद्यार्थीका नक्कली अभिभावकलाई नेतृत्वबाट हटाएर नयाँ नेतृत्वका साथै दलित समुदायको विद्यालय व्यवस्थापन समितिमा प्रतिनिधित्व सुनिश्चित हुनुपर्छ। गाउँपालिकामा हामीले यही माग गरेका छौं। छानबिन गर्छौं ः अध्यक्ष केसी सान्नीत्रिवेणी गाउँपालिका अध्यक्ष मोहनबहादुर केसीले विद्याज्योति माविको विद्यालय व्यवस्थापन समितिको विषयमा आएको विवादका विषयमा पालिकाले छानबिन गर्ने बताए। भने, म पालिकाकै कामले सुर्खेततिर छु। पालिकामा छैन। विद्यालयको विवादका विषयमा सामान्य रूपमा जानकारी फोनबाट लिएको छु। गाउँपालिकामा भएपछि विवादको विषयमा सबै जाँचबुझ गरी आवश्यक छानबिन पनि गर्छौं। समाधानको उचित बिन्दु खोज्छौं। उनका अनुसार गाउँपालिकाको शिक्षा शाखालाई आफूले विद्याज्योति माविको विद्यालय व्यवस्थापन समिति कानुनबमोजिम भए, नभएको बुझ्न लगाइएको छ। त्यहाँको मुख्य प्रश्न विद्यालय व्यवस्थापन समितिमा दलित समुदायको प्रतिनिधित्व किन भएन भन्ने नै हो। मैले बुझेको कांग्रेस, एमाले र माओवादी मुख्य पार्टीका नेताहरूको सहमतिमा समिति बनाए पनि दलित समुदायलाई छुटाएछन्, उनले भने, यो समितिमा पार्टीगत भागबन्डा पनि गरेको बुझेको छु। वडाध्यक्ष रंगलाल देवकोटा माओवादी, नवनिर्वाचित विद्यालय व्यवस्थापन समितिका अध्यक्ष नवराज देवकोटा एमाले, विद्यालयको प्रअ मानप्रसाद देवकोटा कांग्रेस निकट हुन्। नवराज देवकोटा २०७४ सालको स्थानीय तहको निर्वाचनमा नेकपा एमालेबाट सान्नीत्रिवेणी गाउँपालिका अध्यक्षमा पराजित उम्मेदवार हुन्। अध्यक्ष केसीले भने, मुख्य गरी विद्यालयको प्रशासनले नक्कली विद्यार्थीको नक्कली अभिभावकलाई विद्यालय व्यवस्थापन समिति राख्न मिल्दैन भन्नुपथ्र्यो। विद्यालयको प्रशासन जिम्मेवार भएन। टाउकेहरू मिलेर स्थानीयलाई बेवास्ता गरेका छन्। यसलाई हामीले सुधार गर्छौं।"
समय सुहाउँदो तलब देऊ,"सुर्खेत : समय सुहाउँदो तलब सुविधा निर्धारण गर्न कर्णालीका निजामती कर्मचारीहरूले सुझाव दिएका छन्। उच्चस्तरीय तलब सुविधा निर्धारण गर्ने आयोगलाई पेस गर्ने सुझाव संकलनका लागि नेपाल निजामती कर्मचारी संगठन कर्णाली प्रदेशले शुक्रबार प्रदेश राजधानी वीरेन्द्रनगरमा आयोजना गरेको अन्तरक्रियामा यस्तो सुझाव दिएका हुन्। परिवारको आधारभूत आवश्यकता, महँगी, शिक्षा स्वास्थ्यलगायतको सुनिश्चितता हुनेगरी सरकारले कर्मचारीको सेवासुविधा निर्धारण गर्नुपर्ने बताएका छन्। अहिले भइरहेको श्रेणीका आधारमा नभई तहअनुसारको तलब सुविधा निर्धारण गर्नुपर्नेमा उनीहरूको जोड छ। आधिकारिक ट्रेड यूनियनका पूर्वकेन्द्रीय अध्यक्ष पुण्यप्रसाद ढकालले तहअनुसारको तलब सुविधा नहुँदा कर्मचारीमा नैराश्यता आउनुका साथै कार्यसम्पादनमा असर परेको बताए। उनले सार्कको मापदण्ड, राज्यको स्रोत, परिवारका न्यूनतम आवश्यकतालाई सम्बोधन हुनेगरी कर्मचारीको तलब सुविधा निर्धारण गर्नुपर्ने बताए। कर्मचारी संगठनले सातै प्रदेश र काठमाडौं उपत्यकागरी आठ ठाउँमा सुझाव संकलन गरिएको र प्रदेशस्तरबाट आएका सुझावलाई आधार मानेर संगठनले उच्च स्तरीय आयोगलाई सुझाव दिने उनको भनाइ छ। अन्तरक्रियामा कर्णाली प्रदेशका १० वटै जिल्लाबाट विभिन्न कार्यालयमा कार्यरत कर्मचारीहरूको सहभागिता रहेको कार्यक्रममा विभिन्न कार्यपत्र माथि छलफल गरिएको प्रदेश अध्यक्ष टंकप्रकाश लामिछानेले बताए।"
जलाधारमा २७० खानेपानी आयोजना,"दैलेख : कर्णाली नदीको जलाधार क्षेत्रमा २ सय ७० वटा खानेपानी आयोजना निर्माण तथा पुनर्निर्माण हुने भएका छन्। कर्णाली, सुदूरपश्चिम र लुम्बिनी प्रदेशअन्तर्गत कर्णाली जलाधार क्षेत्रमा पर्ने आठ जिल्लाका २९ स्थानीय तहमा ती आयोजना निर्माण तथा पुनर्निर्माण हुने भएका हुन्। यूएसएआईडीको सहयोगमा सञ्चालित कर्णाली जल परियोजनाले खानेपानी आयोजनाहरू निर्माण गर्नेछ। रारा खत्याड, तिला कर्णाली, मध्यकर्णाली र तल्लो कर्णाली जलाधार क्षेत्रमा खानेपानी आयोजना निर्माण तथा पुनर्निर्माण हुनेछन्। परियोजनाले ५० वटा बहुउपयोगी खानेपानी आयोजना निर्माण गर्नेछ। यस्तै १० वटा नगरमा नगर सरसफाइ योजना तथा नगर सरसफाइ व्यावसायिक योजना निर्माण गरिने परियोजनाका अनुगमन मूल्यांकन तथा सञ्चार संयोजक चिरञ्जीवी कोइरालाले बताए। ६ वटा दिसाजन्य लेदो प्रशोधन केन्द्र निर्माण तथा ६ वटा लेदो प्रशोधन केन्द्र सञ्चालन योजना निर्माण बनाइने कोइरालाले बताए। उनका अनुसार परियोजनाले २९ पालिकामा जलउपयोग गुरुयोजना निर्माण र दुई सय ७० वटा खानेपानी तथा सरसफाइ उपभोक्ता समिति गठन गरी क्षमता विकास गर्नेछ। परियोजना सञ्चालनपछि लिइएको प्रतिफल र नजिताअनुसारका खानेपानी आयोजना निर्माण तथा पुनर्निर्माणलगायतका कामहरू भइरहेको कोइरालाले बताए। उक्त परियोजना कर्णालीका पाँच, सुदूरपश्चिमका दुई र लुम्बिनीका एक जिल्लामा कार्यान्वयन भइरहेको छ। सुरक्षित खानेपानी तथा पानीको उत्पादनशील उपयोगको लागि दिगो पहुँचमा वृद्धि गर्ने परियोजनाले लक्ष्य लिएको छ। दिसाजन्य लेदो व्यवस्थापनको माध्ययमबाट सरसफाइको पहुँच र प्रयोगमा अभिवृद्धि, जलस्रोतको दिगो तथा उत्थानशील व्यवस्थापनको लागि सुदृढ सुशासन र जलाधार क्षेत्रको जलजन्य विविधताको संरक्षण गर्ने परियोजनाको लक्ष्य छ। परियोजनाले लैंगिक समानता र सामाजिक समावेशीकरणको क्षेत्रमा पनि काम गर्ने परियोजनाको क्षमता विकास विज्ञ लक्ष्मीचन्द्र महतले बताए। यी लक्ष्य प्राप्तिका लागि झन्डै २५ मिलियन अमेरिकी डलर बजेट लगानी हुने महतले बताए।"
अन्तरजातीय विवाह गर्नेले एक लाख पाउने,"मुगु: छायाँनाथ रारा नगरपालिकाकाले अन्तरजातीय विवाह गरेमा प्रोत्साहनस्वरूप एक लाख रुपैयाँ दिने भएको छ। नगरपालिकाको १२औँ विधेयक नगरसभाले जातीयविभेद विरुद्ध दलित नीति नियमावली पास गर्नुका साथै उमेर पुगेका युवाहरूले अन्तरजातीय विवाह गरेमा उनीहरूलाई प्रोत्साहनस्वरूप एक लाख रुपैयाँ उपलब्ध गराउने भएको हो । दलित छुवाछूत अन्त्य र उनीहरूको हक अधिकारका लागि दलित नीति नियमावली २०७९ सभाबाट बहुमतले पास भएकाले त्यसैअनुरूप काम गरिने नगरप्रमुख विष्णुकुमार भामले बताए। उनले पालिकाभित्रका १ देखि १४ वडा सम्मका एक हजार तीन सय दलित घरधुरी रहेको जानकारी दिए। संस्कृति, बाजा र सीपमूलक आर्यआजनका लागि प्रति घरधुरी पहिलो चरणमा दुई हजार पाँच सयका दरले दलित भत्ता उपलब्ध गराइने उनले बताए। सो भत्ता अन्तिम पाचँ वर्षको कार्यकालमा पाँच हजारसम्म पुर्याउने लक्ष्य रहेको उनको भनाइ छ। विधेयक नगरसभाबाट विभिन्न १० वटा नीति, नियमावली, कार्यविधि र निर्देशिका बहुमतले पारित गरेको छ । बेरोजगारीको समस्याले चपेटामा परेका युवा कुलतमा फस्दै गइरहेकाले त्यसको रोकथामका लागि नगरस्तरीय सुधारगृह सञ्चालन कार्यविधि २०७९, अपाङ्गता भएका व्यक्तिको हक हितका लागि अपाङ्गता नियमावली २०७९, नगरपालिकास्तरमा नगरपालिकाले नगरबस सञ्चालनमा ल्याउने र नागरिकको हितका लागि अति आवश्यक भएकाले नगर बस सञ्चालन कार्यविधि २०७९, व्यावसायिक दर्ता तथा नवीकरण कार्यनिर्देशिका २०७९, महिला हेल्प डेस्क कार्यविधि, महिलासँग उपप्रमुख कार्यक्रम सञ्चालन कार्यविधि, खानेपानी तथा सरसफाई निर्देशिका नियमावली र विपत् जोखीम न्यूनीकरण नियमावली २०७९ सभाबाट पारित भएका छन् ।"
काठमाडौं महानगरको पूर्वाधार एम्बुलेन्सले काम पाएन,"काठमाडौं : काठमाडौं महानगरपालिकाले विगत छ महिनादेखि सञ्चालनमा ल्याएको भौतिक पूर्वाधार एम्बुलेन्स प्रयोगविहीन जस्तै भएको छ। ट्राफिक जाम र सडक दुर्घटना कम गर्ने भन्दै कामपाले गत असार पहिलो सातादेखि उक्त एम्बुलेन्स सञ्चालनमा ल्याएको थियो। सञ्चालनको सुरुआती समयमा दैनिक १५ वटासम्म गुनासो आउने र सोहीअनुरुप समाधान हुने गरेको थियो। अहिले चार पाँच दिनमा मुस्किलले एउटा गुनासो आउने गरेको कामपा भौतिक पूर्वाधार विभाग प्रमुख राम थापाले जानकारी दिए। उनका अनुसार अहिले नगन्य मात्रामा सडकको खाल्डो पुर्न गुनासो आउँछ। त्यो पनि सम्बन्धित वडाध्यक्षबाट आउँछ। नागरिकले कामपाको टोल फ्रि नम्बरमा फोन गरेर खाल्डो पुर्न गुनासो गर्न भने छोडेका छन्। सुरुमा कामपाले वातावरण विभागको दुई वटा गाडीलाई मर्मत गरेर भौतिक पूर्वाधार एम्बुलेन्स सञ्चालन गरिएको हो। तत्कालको समयमा ती दुईलाई काम भ्याउन मुस्किल थियो। अहिले दुईमध्ये एक बिग्रिएको छ। भएको एउटाले पनि काम पाउन सकेको छैन।'चार पाँच दिनमा एउटा काम गर्न गुनासो आउँछ', विभागका प्रमुख थापाले भने। विशेष गरी कामपाको क्षेत्रभित्रबाट सडकको खाल्डो पुर्न आएको गुनासोको तत्काल सम्बोधन गर्न उक्त एम्बुलेन्स प्रयोग ल्याइएको थियो। बर्खाको तुलनामा अहिले सडकमा खाल्डा कम पर्ने, सडक विभागले गर्नुपर्ने स्थानमा काम नियमित भइरहेको र कामपाले आफ्नो अधिकार क्षेत्रभित्रका सडक मर्मत काम नियमित गरिरहेकाले पूर्वाधार एम्बुलेन्सले काम नपाएको प्रमुख थापाको भनाइ छ। नगन्यरुपमा आएको गुनासो महानगरका इन्जिनियर र कामदारसहित तीन जनाको टोली टोलटोलमा पुगेर सडक मर्मतको काम भने गरिरहेकै छन्। अहिलेसम्म डल्लु, नयाँबानेश्वर, बुद्धनगर र बालुवाटार क्षेत्रमा धेरै यस्ता किसिमको काम भएको जनाइएको छ। दिउँसोको समयमा सडकमा मर्मतको काम गर्दा ट्राफिक व्यवस्थापनमा समस्या हुन थालेपछि कामपाले बिहान र साँझमात्र यस्ता काम गर्न थालेको छ। त्यसैगरी सडक सफा राख्न कामपाको यान्त्रिक कुचो (ब्रुमर) नियमित सञ्चालमा छ। हाल कामपामा छ यान्त्रिक कुचो सञ्चालनमा छन्। फोहरमैला व्यवस्थापन गर्ने, ब्रुमरको नियमित उपयोग, खानेपानी तथा ढल निकास र बिजुलीका तार व्यवस्थापन गर्दा खनिएका खाँडलको व्यवस्थापनजस्ता काम अहिले नियमितरुपमा भइरहेका छन्। रासस"
"सोलुखुम्बुका होटल, पसल मूल्यसूचीविहीन, ठगिंदै उपभोक्ता","सोलुखुम्बु : सोलुखुम्बुमा सञ्चालित अधिकांश होटल पसलमा मूल्यसूची नहुँदा उपभोक्ता ठगिने सम्भावना बढेको छ । जिल्लामा सञ्चालित अधिकांश होटल पसलहरुले मूल्यसूचीबिना नै आफूखुसी समाग्रीहरु बिक्री गर्दा उपभोक्ता ठगिने क्रम बढेको हो । उभोक्ता हित संरक्षण ऐन व्यवस्था भए पनि यहाँका अधिकांश होटल पसलहरुमा मुल्य सुची नहुँदा व्यापारीहरुले मनोमानी मूल्य लिने गरेका छन् । जसले उपभोक्ता हित संरक्षण ऐन नै कुण्ठित भएको उपभोक्ताहरुको गुनासो छ । जिल्लाको उद्योग वाणिज्य संघले मुल्य सुची निर्धारण गरी सबै साना उधोग, खाद्य स्टोर, किराना पसल, फेन्सी तथा कपडा पसल र होटलहरुमा वितरण गर्नुपर्ने भए पनि जिल्लामा उद्योग वाणिज्य संघ निस्कृय हुँदा लामो समयदेखि मुल्य सुची कायम गर्न नसकिएको हो । हाल सदरमुकाम सल्लेरी बजार क्षेत्रका पसलहरुमा समेत बिना मूल्यसूची खाद्यन्न तथा अन्य सामाग्रीहरु बिक्री भइरहेका छन् भने ग्रामीण भेगका सबै पसलहरुमा समेत मनोमानी रुपमा सामाग्री बिक्री भइरहेका छन् । जसले गर्दा एउटै सामानको मूल्य पसलपिच्छे फरक पर्न गएको उपभोक्ताको गुनासो छ । पछिल्लो समय खाद्यन्नदेखि अन्य किराना समाग्रीहरुको मुल्य घटबढ् भइरहे पनि मूल्य सुची कायम गराउने सवालमा उद्योग वाणिज्य संघ निरिह हुँदा उपभोक्ता मारमा छन् । जिल्लाको उद्योग वाणिज्य संघ निस्कृय हुँदा आफूहरुले लामो समयदेखि मूल्यसूची कायम गर्न नसकेको संघका सहसचिव महेश खालिङ राईले स्वीकार गरे । जिल्ला सदरमुकाममा पर्ने सोलुदुधकुण्ड नगरपालिका क्षेत्रमा समेत मूल्यसूची छैन भने थुलुङ दुधकोशी, नेचासल्यान, माप्दुधकोशी, सोताङ, महाकुलुङ, लिखुपिके र खुम्बु पासाङ ल्हामु गाउँपालिका क्षेत्रको पसल तथा होटलहरुमा मूल्यसूची नभएको सम्बन्धीत पालिकाले जनाएको छ । जिल्ला प्रशासन कार्यालय सोलुखुम्बुले बजार अनुगमन गर्दा मूल्यसूची जिल्लाको कुनै पनि होटल पसलहमा मुल्य सुची नभएको पाइएपछि तत्काल मूल्यसूची राख्न व्यवसायीहरुलाई निर्देशन दिइएको छ । यदि निर्देशनको अवज्ञा गरे उपभोक्ता हित संरक्षण ऐन अनुसार कारबाही गरिने सहयाक प्रमुख जिल्ला अधिकारी सिता अधिकारीले बताइन् । प्रशासन उपभोक्ता हित संरक्षण गराउने सवाललमा निर्मम ढंगले अघि बढेकाले अटेर गर्ने व्यवसायी उपर चुप लागेर नबस्ने चेतावनी समेत दिइएको छ ।"
नवजात शिशु मृत्युदर बढ्यो,"बैतडी : बैतडीमा नवजात शिशु मृत्युदरको अवस्था कहालीलाग्दो छ। पछिल्ला तीन आर्थिक वर्षमा १३२ नवजात शिशुको मृत्यु भएको स्वास्थ्य कार्यालयको तथ्यांकमा उल्लेख छ। आर्थिक वर्ष २०७६७७ मा ३३, २०७७७८ मा ४८ र २०७८७९ मा ५१ नवजात शिशुको मृत्यु भएको स्वास्थ्य कार्यालय बैतडीका सूचना अधिकारी तथा तथ्यांक अधिकृत विपिन लेखकले जानकारी दिए। अन्य स्थानीय तहको तुलनामा गत आर्थिक वर्षमा जिल्लाको पुर्चाैडी नगरपालिकामा सबैभन्दा बढी १३ र मेलौली नगरपालिकामा ११ नवजात शिशुको मृत्यु भएको छ। स्वास्थ्यका अन्य सूचकहरू सकारात्मक रूपमा अघि बढिरहेको अवस्थामा (२८ दिनभित्रका) नवजात शिशुको मृत्युदर बढ्दो अवस्थामा रहेको स्वास्थ्य कार्यालय बैतडीका प्रमुख योगेशप्रसाद भट्टले जानकारी दिए। जन्मँदा कम तौलको बच्चा जन्मिने, निस्सासिनु, कुनै रोगको संक्रमण हुनु र कठ्यांग्रिएरलगायतका कारणले नवजात शिशुको मृत्यु हुने आशंका गरिएको उनले बताए। स्थानीय स्तरमा स्वास्थ्य संरचनाको अभाव, भएका स्वास्थ्य संरचनामा पनि जनशक्तिको अभाव, औजार उपकरणको अभाव, समयमा नै जटिलता पत्ता लाग्न नसक्ने र पत्ता लागे पनि निदान हुन नसक्नुलगायतका कारणले शिशु मृत्युदर बढेको आंकलन गरिएको उनले बताए। पोषण, स्वास्थ्य सेवाको पहुँचको कमी, स्वास्थ्य संस्थाहरूमा स्रोतसाधनको अभाव गरिबीलगायतका कारणले शिशु मृत्युदर बढेको हो। जिल्लामा खोलिएका बर्थिङ सेन्टरलगायतका स्वास्थ्य संस्थामा थपिएका कर्मचारीको क्षमता अभिवृद्धिका कार्यक्रमहरू ल्याउन जरुरी रहेको स्वास्थ्य कार्यालय प्रमुख भट्टले बताए। बर्थिङ सेन्टर धेरै खोलिए, बर्थिङ सेन्टरमा उपकरण र दक्ष जनशक्तिको अभाव छ। समयमै जटिलता पहिचान भए पनि निदानका लागि व्यवस्था छैन, यी कारणले मृत्युदर बढेको आकलन गरिन्छ उनले भने। स्वास्थ्य स्याहार गर्न नसकेर पनि शिशुको मृत्यु हुने गरेको मेलौली नगरपालिकाका स्वास्थ्य शाखाप्रमुख नारायणबहादुर चन्दले जानकारी दिए। प्रसूति केन्द्र र स्वास्थ्य संस्थाबाट प्रसूति गराएर लगेपछि नवजात शिशुको मृत्यु हुने घटना बढ्दो रहेको उनले बताए। बिना कुनै लक्षण सुतेको अवस्थामा शिशुको मृत्यु भएको घटना बढ्दो छ, कुनै शिशुको निस्सासिएर मृत्यु भएको पाइन्छ। हेरचाहको कमीले शिशुको मृत्यु भएका उदाहरण धेरै छन्, स्वास्थ्य शाखा प्रमुख चन्दले भने। जन्मदेखि नै बच्चाको स्याहारसुसारमा ध्यान दिनुपर्ने स्वास्थ्यकर्मीहरूको भनाइ छ। कम तौल भएको बच्चा जन्मिने गरेकाले पनि नवजात शिशुको ज्यान जोखिममा हुने गरेको सिगास गाउँपालिकाका स्वास्थ्य शाखा प्रमुख घनश्याम बोहराले बताए। बच्चा जन्मिएको समयमा न्यूनतम अढाई किलो (२५ किलो) तौल भएको हुनु पर्दछ, तर यहाँ कमतौल भएका बच्चा जन्मिने गरेका छन्। त्यसपछि उचित स्याहार नपाउनाले बच्चाको मृत्यु हुने गरेको छ उनले भने। कम तौलको बच्चा जन्मिएको अवस्थामा शीताङ्ग हुने र बच्चाको ज्यान जोखिममा हुने भएकाले न्यानो पार्ने र आमाले खानपानमा बढी ध्यान दिनुपर्ने उनले बताए। नेपाल स्वास्थ्य तथा जनसंख्याङ्कीक सर्वेक्षण २०२२ को प्रतिवेदनअनुसार स्वास्थ्यका अन्य सूचकहरूमा सुधार भएको पाइए पनि नवजात शिशुको मृत्युदरमा भने कमी आउन सकेको छैन। प्रतिवेदनका अनुसार २०१६ देखि २०२२ सम्म प्रति एकहजार जीवित जन्ममा २१ नवजात शिशुको मृत्यु हुने गरेको छ। २०११ देखि २०१६ सम्मको सोही प्रतिवेदनमा समेत एक हजार जीवित जन्ममा २१ नवजात शिशुको मृत्यु हुने गरेको विवरण सार्वजनिक गरिएका थियो। देशभरि नै नवजात शिशुको मृत्युदर कम गर्न चुनौती रहेको स्वास्थ्यकर्मीहरूको भनाइ छ। बैतडीमा संस्थागत सुत्केरी हुने महिलाको संख्यामा पनि गिरावट आएको छ। २०७६७७ मा ६४ प्रतिशत २०७७७८ मा ८५ प्रतिशत रहेको संस्थागत सुत्केरी महिलाको दर २०७८७९ घटेर ८२ प्रतिशतमा झरेको छ। बैतडीमा आधारभूत स्वास्थ्य सेवा केन्द्र, सामुदायिक सहरी स्वास्थ्यकेन्द्र र स्वास्थ्यचौकी गरेर १०४, प्राथमिक स्वास्थ्य केन्द्र २ र १ जिल्ला अस्पताल रहेको छ। यसैगरी जिल्लामा १ सय ३५ बर्थिङ सेन्टरहरू रहेका छन्। जिल्लामा मेलौली नगरपालिका ३ बाहेक सबै वडामा स्वास्थ्य चौकीको स्थापना भई सेवा प्रवाह भइरहेको छ।"
सोलुमा नाबालिग करणीको आरोपमा युवक पक्राउ,सोलुखुम्बु : सोलुखुम्बुमा नाबालिगलाई जबरजस्ती करणी गरेको आरोपमा एक युवक पक्राउ परेका छन् । पक्राउ पर्नेमा जिल्लाको सोलुदुधकुण्ड नगरपालिका २ का २५ वर्षीय बिक्रम श्रेष्ठ रहेका जिल्ला प्रहरी कार्यालय सोलुखुम्म्बुले जनाएको छ । प्रहरी निरीक्षक एवं सुचना अधिकारी राम किशोर शाहका अनुसार एक १५ वर्षीया बालिकालाई पटक पटक करणी गरेको अभियोगमा श्रेष्ठलाई शुक्रबार घरबाटै पक्राउ गरिएको हो । युवक उपर जबरजस्ती करणी अन्तरगत मुद्धा दर्ता भइ अनुसन्धान भइरहेको प्रहरीले जनाएको छ । जबरजस्ती करणीबाट बालिका गर्भवती रहेको पारिवारिक श्रोतले जनाएको छ ।
सुर्खेतमा भरुवा बन्दुकसहित एक जनाा पक्राउ,सुर्खेत : सुर्खेतको पन्चपुरीमा प्रहरीले भरुवा बन्दुकसहित एक जनालाई पक्राउ गरेको छ। पञ्चपुरी नगरपालिका वडा नम्बर २ का २२ वर्षीय गगन थापालाई भरुवा बन्दुकसहित प्रहरीले पक्राउ गरेको हो। प्रहरी चौकी सालकोटले भरुवा बन्दुक एक थान र बन्दुकको एक नाल बोकी सिस्ने काँडा जंगलमा हिडिरहेको अवस्थामा थापालाई पक्राउ गरेको जनाएको छ। भरुवा बन्दुक बोकेका थापा चोरी सिकार गर्न हिंडेको अनुमान गरिएको छ। बन्दुकसहित थापालाई नियन्त्रणमा लिइ थप अनुसन्धान भइरहेको जिल्ला प्रहरी कार्यालय सुर्खेतले जनाएको छ।
हरेक घरमा पढाइ कुना,"सुर्खेत : कालीकोटको नरहरिनाथ गाउँपालिका वडा नं ३ की पार्वती विककी छोरी लक्ष्मी विक रमा माविमा कक्षा ३ मा पढ्छिन्। उनी सधैं विद्यालय गए पनि घरमा पढ्ने बानी पटक्कै थिएन। विद्यालयबाट घर आउँदा विद्यालय पोसाक र झोला जहाँ पायो त्यही फाल्थिन्। तर उनको घरमा पढाइ कुना बनाएपछि उनको व्यवहारमा निकै परिवर्तन भएको छ। लक्ष्मीको घरको एक कोठालाई विभिन्न शैक्षिक सामग्रीहरू टाँसेर सिकाइमैत्री कोठा अर्थात् पढाइ कुना बनाइयो। प्लान इन्टरनेसनल र नरहरिनाथ गाउँपालिकाको सहकार्यमा बालबालिकाको सिकाइ स्तर बढाउन बनाइएको पढाइ कुनाले लक्ष्मीको दैनिकी फेरिएको छ। लक्ष्मीको पढाइ कुनामा कापी कलम, पोसाक राख्ने ठाउँ छ। विद्यालयबाट आएपछि त्यसै कोठामा झोला र विद्यालय पोसाक राख्छिन्। हरेक दिन अभिभावकले समय दिएर छोरीको पढाइमा सहयोग गर्छन्। लक्ष्मीकी आमा पार्वती भन्छिन्, पहिले हामीलाई यस्तो पढाइ कुना भन्ने थाहा थिएन्। प्लान इन्टरनेसनल संस्थाले सिकाएअनुसार घरमा पढाइ कुना बनाएपछि छोरीको घरमै पढ्ने बानी परेको छ। लक्ष्मीले पढाइ कुनामा हरेक दिन दुई घण्टा पढ्छिन्। नरहरिनाथ गाउँपालिका वडा नं ३ कै पूजा बुढाको घरमा पनि पढाइ कुना छ। उनी हरेक दिन विद्यालयबाट घर आउँदा पढाइ कुना भएकै कोठामा जान्छिन्। उनले लगाउने कपडा, विद्यालयको पोसाक र शैक्षिक सामग्रीहरू त्यही राख्छिन्। उनी विद्यालयबाट दिएको गृहकार्य त्यही गर्छिन्। त्यही कोठामा पढ्छिन्। पहिले उनको घरमा पढाइ कुना नहुँदा नियमित पढ्ने बानी थिएन्। आजभोलि नियमित पढ्छिन्। घरमा बुवाआमाले पनि नियमित पढे, नपढेको विषयमा सोधखोज गर्छन्। यसले नियमित गृहकार्य गर्ने, पढ्ने बानीको विकास हुनुका साथै शैक्षिक सामग्रीको सुरक्षा र व्यक्तिगत सरसफाइमा निकै सुधार भएको छ। पूजा भन्छिन्, पढाइ कुना बनाइएको कोठामा जाउँ जाउँ लाग्छ। पढौं पढौं लाग्छ। पहिले घरमा पढ्नै मन लाग्दैनथियो। विद्यालय गएर पढ्ने हो जस्तो लाग्थ्यो। अहिले विद्यालयभन्दा घरमा बनाइएको पढाइ कुनामा बढी बढ्न मन लाग्छ। पूजा र लक्ष्मीको घरमा मात्र होइन। नरहरिनाथ गाउँपालिकाका ५ सय ६३ घरधुरीमा पढाइ कुना निर्माण गरिएको पढाइलेखाइ सुधार परियोजना संयोजक दीक्षा भाटले बताइन्। प्लान इन्टरनेसनलको आर्थिक सहयोग, किर्डाक नेपालको सहजीकरण तथा नरहरिनाथ गाउँपालिकाको समन्वयमा पढाइ कुना बनाइएका हुन। भाट भन्छिन्, विद्यार्थीको सिकाइ स्तर कमजोर भएका परिवारमा अभिभावक शिक्षा कार्यक्रममार्फत अभिभावकबाटै आफ्ना बालबालिकाको सिकाइ सुधारका लागि पहिलो पाठशाला घर बनाउन असल अभ्यासको सुरुवात गरेका छौं। नरहरिनाथ गाउँपालिकाका ८ वटा वडाका १२ वटा विद्यालयको सेवाभित्रका ३६ वटा समुदायमा कक्षा १ देखि ३ सम्मका सिकाइ स्तर न्यून भएका, आर्थिक रूपमा विपन्न दलित समुदायका १ हजार २ सय बालबालिकाहरूका लागि सिकाइ केन्द्रहरू सञ्चालन गरिएको छ। रमा मावि कालासिल्लाका प्रधानाध्यापक हरिश्चन्द्र बटालाले पढाइ कुना र सिकाइ केन्द्र सञ्चालन भएपछि बालबालिकाको पढाइको रुचि बढेको र सिकाइ स्तरमा पनि सुधार भएको बताए। नरहरिनाथ गाउँपालिका अध्यक्ष नगेन्द्र विष्टले नरहरिनाथ गाउँपालिकामा बनाइएका घरमा सिकाइ कुना र सिकाइ केन्द्रले बालबालिकाहरूको सिकाइमा उल्लेख्य सुधार भएको बताए।"
पोखराबाट विदेश कहिले उड्ला विमान ?,"पोखरा : जग्गा अधिग्रहण गरेको ४७ वर्षपछि पोखरा अन्तर्राष्ट्रिय विमानस्थल गत पुस १७ देखि सञ्चालनमा आयो। अंग्रेजी नयाँ वर्ष २०२३ को शुभारम्भसँगै विमानस्थल सञ्चालन हुँदा स्थानीय र पर्यटन व्यवसायी हर्षित बने। तर, सञ्चालन भएको यतिका समयमा पनि अन्तर्राष्ट्रिय उडान भने भएको छैन। आन्तरिक उडानमा विमानस्थल सीमित छ। नेपाल नागरिक उड्डयन प्राधिकरण (क्यान)का अधिकारी भने चाँडै विमानले विदेश पनि उडान भर्ने बताउँछन्। दुई महिना भत्र अन्तर्राष्ट्रिय उडान हुन्छ, क्यानका प्रवक्ता जगन्नाथ निरौला भन्छन्, यसका लागि नेपालकै वायु सेवाहरू बुद्ध एयर, नेपाल एयरलाइन्स, हिमालयनले अन्तर्राष्ट्रिय उडान गर्ने गरी तयारी र पहल गरिरहेकाले अनुमति पाएलगत्तै उडान हुन्छ। अन्तर्राष्ट्रिय उडानका लागि जुन देशमा जुन कम्पनीको वायु सेवाले उडान भर्ने हो, त्यो कम्पनीले अनुमति माग्ने र उडान भर्ने हो। क्यानले भने विमानस्थलको अवस्था कस्तो छ ? कस्तोकस्तो जहाज आउन सक्छ ? कस्तो कस्तो सुविधा छ ? भन्ने कुरा तयार पारेर विदेशी वायु सेवालाई जानकारी गराउने मात्र भएको उनले बताए। विदेशी वायु सेवा कम्पनीले नेपालमा उडानका लागि हामीसँग अनुमति माग्छन् हामी त्यो अनुमति दिन तयार छौं, उनले भने। नेपालको वायु सेवाले भारतलगायत विभिन्न देशमा उडानका लागि अनुमति मागेका छन्। अबको दुई महिनाभित्र वायुसेवा कम्पनीले भारतलगायत बिभिन्न देशमा उडानका लागि अनुमति पाउने र पोखराबाट विभिन्न देशमा उडान हुने उनले विश्वास व्यक्त गरे। विदेशी एयरलाइन्स पनि पोखरामा उडान भर्न चाहिरहेको र पोखरा अन्तर्राष्ट्रिय विमानस्थलको अवलोकन गर्ने काम उनीहरूबाट भइरहेको पनि निरौलाले जानकारी दिए। बंगलादेश, भुटान, भारतका एयरलाइन्स कम्पनी, जजिरालगायत एयरलाइन्सले पोखरामा उडानका लागि चासो देखाएर अध्ययन गरिरहेको क्यानका प्रवक्ता निरौलाले जनाए। नेपालका तीन वायु सेवा कम्पनीले भारतलगायत विभिन्न देशमा उडानका लागि अनुमति लिन निवेदन दिएका छन्। अनुमति पाएलगत्तै उडान भर्ने उनले सुनाए। बुद्धले उद्घाटनकै दिन बनारस उडानका लागि अनुमति मागेको थियो। भारतबाट अनुमति आएन। अनुमति नआएपछि उड्ने कुरा भएन। त्यो भएर जुन मुलुकमा उडान भर्ने हो त्यो देशको सरकारले अनुमति दिनुपर्ने हो, उनले भने। बुद्ध एयरले भारतका तीन सहरमा उडान भर्न अनुमति मागे पनि अहिलेसम्म भारतबाट कुनै जवाफ नआएको एयरलाइन्सले जनाएको छ। हामीले अनुमतिका लागि जे जति ठाउँमा निवेदन दिनुपर्ने हो, त्यहाँ दिइसकेको छ तर, अहिलेसम्म कुनै जवाफ आएको छैन, बुद्ध एयरका सूचना अधिकारी दीपेन्द्र कर्णले बताए। उद्घाटनको दिनमा पोखराबनारस, बनारसपोखरा उडान गर्न अनुमति मागे पनि कुनै रेस्पोन्स नआएपछि चाहेर पनि बनारस उडान भर्न नसकेको उनले सुनाए। बुद्धले अहिले काठमाडौंबाट बनारस उडान गरिरहेको र अनुमति पाएलगत्तै पोखराबाट बनारस, देहरादुन र दिल्ली पनि उडान गर्ने योजना रहेको सूचना अधिकारी कर्णले जानकारी दिए। पोखरा अन्तर्राष्ट्रिय विमानस्थलबाट अन्तर्राष्ट्रिय उडान सञ्चालन गर्न पोखराका पर्यटन व्यवसायीका तर्फबाट विभिन्न देशका वायु सेवा कम्पनीसँग कुरा भएको पोखराका पर्यटन व्यवसायीको छाता संगठन पोखरा पर्यटन परिषद्का अध्यक्ष पोमनारायण श्रेष्ठले बताए। थाई स्माइल, फ्लाई दुबईलगायतका वायु सेवा कम्पनीका प्रतिनिधि पोखरा आएर पोखरा अन्तर्राष्ट्रिय विमानस्थलको अवलोकन गरेको र उनीहरू पोखरा उडानका लागि सकारात्मक देखिएकोले यही आउँदो फेब्रुवरीदेखि पोखराबाट अन्तर्राष्ट्रिय उडान हुने विश्वास पर्यटन व्यवसायीमा रहेको पोखरा पर्यटन परिषद्का अध्यक्ष पोमनारायण श्रेष्ठले बताए। अन्तर्राष्ट्रिय उडानका लागि नेपाल सरकारले विशेषगरी भारत सरकारसँग नेपालका वायु सेवा कम्पनीहरूलाई भारतका विभिन्न सहरमा उडान भर्न छिट्टै अनुमति दिने गरी पहल गर्नु पर्नेमा उनले जोड दिए। भारत उडान सुरुसँगै अरू विदेशी विमान कम्पनी पनि पोखरामा उडान भर्न थप उत्साहित हुने भएकाले भारत, चीनलगायतका देशमा उडान भर्न संघ सरकारले नै पहल गर्नुपर्ने श्रेष्ठको भनाइ छ। सरकारले सन् २०२१ जुलाई १० भित्र सम्पन्न गर्ने गरी २०७३ वैशाख १ मा विमानस्थल शिलान्यास गरेको थियो। कोरोनाको कारण सामान आयात प्रभावित र कामदार अभाव भएपछि एक वर्ष म्याद थपिएको थियो। विमानस्थल निर्माणका लागि चीनको झन्डै २२ अर्ब सहुलियतपूर्ण ऋण छ। नागरिक उड्डयन प्राधिकरण र चिनियाँ ठेकेदार कम्पनी चाइना सीएमसी इन्जिनियरिङ कम्पनी लिमिटेडबीच सन् २०१४ को मे ३१ मा ठेक्का सम्झौता भएको थियो। नेपाल र चीनको एक्जिम बैंकबीच २०१६ मार्च २१ मा ऋण सम्झौता भएको हो। सरकारले प्राधिकरणसँग २०१६ जुन ५ मा ऋण सम्झौता गर्यो। एक्जिम बैंकले २०१७ मे ३१ देखि ऋण प्रवाह गरेको थियो। यसरी सन् २०१७ जुलाई ११ मा काम सुरु भएको थियो। २०३२ सालमा पहिलो पटक पोखरा अन्तर्राष्ट्रिय विमानस्थल निर्माणका लागि जग्गा अधिग्रहण गर्न सुरु भएको थियो। ३८ सय ९९ रोपनी क्षेत्रफलमा विमानस्थल रहेको आयोजनाले जनाएको छ। अन्तर्राष्ट्रिय उड्डयन संस्था (आईकाओ)को मापदण्डभित्र रहेर फोरडी मोडलमा विमानस्थल बनेको हो। यस विमानस्थलमा बोइङ ७५७ र एअरबस ३२० सम्मका विमान उडान तथा अवतरण गर्न सक्छन्।"
