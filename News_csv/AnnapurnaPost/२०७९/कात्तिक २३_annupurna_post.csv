शीर्षक,विवरण
विराट शिक्षण अस्पतालको सेवा अब धरानको भोटेपुलमा पनि,"विराटनगर : विराट शिक्षण अस्पतालले सुनसरीको धरान८ स्थित भोटेपुलमा स्वास्थ्य शाखा स्थापना गरी आफ्नो पोलिक्लिनिक सेवा सुरु गरेको छ। सर्वसाधारणको सहजता र गुणस्तरीय स्वास्थ्य पहुँचका निम्त्ति बुधबारबाट अस्पतालले उक्त सेवा सुरु गरेको हो। बुधबार एक कार्यक्रमको आयोजना गरि अस्पतालले पोलिक्लिनिक सेवा प्रवाहका निम्त्ति स्थापित विराट मेडिकल सेन्टरको उद्घाटन गरेको छ। अस्पतालका संस्थापक अध्यक्ष डा ज्ञानेन्द्रमान सिंह कार्की र धरान उपमहानगरपालिकाका मेयर हर्क साम्पाङले संयुक्तरूपमा मेडिकल सेन्टरको उद्घाटन गरेका हुन्। डा कार्कीको जन्मदिनको अवसर पारेर उक्त मेडिकल सेन्टर उद्घाटन गरिएको बताइएको छ। कार्यक्रममा बोल्दै डा कार्कीले सरकारले निजी क्षेत्रलाई हेर्ने दृष्टिकोण परिवर्तन गर्नुपर्ने आवश्यकता रहेको बताए। मेडिकल सेन्टरबाट विराट शिक्षण अस्पताले दिने सबै प्रकृतिका बिशेषज्ञ सेवाहरु प्राप्त गर्न सकिने जनाइएको छ। मेडिकल सेन्टरबाट ल्याब, रेडियो इमेजिङ, नाक, कान, घाँटी, मुटु, स्त्री तथा प्रसुति, मेडिसिन र क्यान्सरलगायत सम्पूर्ण रोगहरूको उपचार सेवा प्रवाह हुने बताइएको छ। कार्यक्रममा बोल्दै धरानका मेयर हर्क साम्पाङले अस्पतालबाट प्रवाह हुने सेवाहरु आम जनताका निम्त्ति गुणस्तरीय, सहज र सुलभ हुनुपर्ने बताए। धरानमा सञ्चालनको आएको पोलिक्लिनिकबाट भने पूर्वी पहाडी क्षेत्र तथा मोरङ, सुनसरी आसपासका सर्वसाधारणलाई उपचारमा टेवा पुग्ने विश्वास लिइएको छ।"
गौशालामा रेल्वे इन्जिनियरिङ कलेज बनाउने गिरिराजमणिको घोषणा,"जनकपुरधाम : सत्ता गठबन्धनका उम्मेदवार गिरिराजमणि पोखरेलले महोत्तरीको गौशालामा रेल्वे इन्जिनियरिङ अध्ययन कलेज बनाउने घोषणा गरेका छन्। उनले बुधबार १० बुँदे प्रतिबद्धता पत्र सार्वजनिक गरेका हुन्। महोत्तरी क्षेत्र नं १ का प्रतिनिधिसभा उम्मेदवार पोखरेलले महोत्तरीको गौशाला नगरपालिका रजखोरस्थित नेपालको पहिलो रेल्वे इन्जिनियरिङ अध्ययन कलेज बनाइने घोषणा गरेका हुन्। नेकपा माओवादी केन्द्रका सहमहासचिव समेत रहेका पोखरेलले आगामी शैक्षिक सत्र २०८० बाटै लागू हुनेगरी नेपालमै पहिलो रेल्वे इन्जिनियरिङ अध्ययन कलेज बनाइने भएको बताए। मधेस प्रदेशको राष्ट्रिय महत्वको प्राथमिकता प्राप्त आयोजना बर्दिबास मेडिकल कलेजल निर्माणको कानुनी व्यवधानलाई सामाधान गरी कलेज निर्माणको कार्य प्रारम्भ गरिने जनाएको छ। लामो समयदेखि घरबाससहित भोगचलन गर्दै आएको ऐलानी, पर्ति जमिनको नापी नम्बरी गरी लालपुर्जाको वितरण अगाडि बढाइने र गाई गौशालालाई साझेदारीमार्फत् व्यवस्थित र उत्पादनमुखी बनाइने प्रतिबद्धता पत्रमा उल्लेख गरेको छ। खयरमारामा रहेको निर्मला लामा बहुप्राविधिक शिक्षालयलाई पाँच वर्षभित्र देशकै नमुना शिक्षालयको रूपमा विकास गरिनुको साथै लक्ष्मिनियाँमा रहेको आयुर्वेद कलेजको आफ्नै भवनमा पठनपाठन गराइने जनाएको छ। त्यसैगरी आगामी पाँच वर्षभित्र काठमाडौं विश्वविद्यालयअन्तर्गतको होटल म्यानेजमेन्ट कलेजको जग्गा व्यवस्थापन गरी अध्ययन अध्यापन सुरु गराउने प्रतिबद्धता पत्रमा उल्लेख गरेको छ। भौतिक पूर्वाधारको क्षेत्रमा गौशाला, बर्दिबास र भंगहा नगरपालिकाको रिङरोड निर्माणको कामलाई अघि बढाइनुका साथै रोकिएको रेल्वेको कामलाई अघि बढाउन पहल गरिनेसमेत उल्लेख छ। ऐतिहासिक मलहनिया पोखरी, निगौल ठाकुर पोखरी, बाण पोखरी, निगौल ठाकुर पोखरीसहित धार्मिक महत्वको टुटेश्वरनाथ, पञ्चधुरामाईलगायत सम्पदाको संरक्षण र सम्बर्द्धनमा पहल गरिने जनाएको छ।"
देहिजात मेला सम्पन्न,"डडेल्धुरा: सुदूरपश्चिम प्रदेशकै प्रसिद्ध शक्तिपीठ उग्रतारा भगवती मन्दिरमा देहिजात मेला सम्पन्न भएको छ । मंगलबार रातिदेखि रतेडी मेलाबाट सुरू भएको देहिजात मेला आज सम्पन्न भयो । बिहान ५ बजे देउरो उग्रतारा मन्दिरमा पुगेर दिउसेडी मेला सुरु भएको हो । उग्रतारा क्षेत्र विकास समितिका अध्यक्ष तेजबहादुर साँकीका अनुसार खनमडा, छचोडा, दुमडा र जिलोडावाट देउरो मन्दिरमा भित्रिएसगैं मेला सुरू हुन्छ । बुधबार भगवतीको पूजा बिहान चार बजेदेखि भएको थियो । दाइन दमाह, रुइसिंग, विकुल, भोकर, शंक, घण्टा इत्यादी बाजागाजाका साथ चारवटै गाउबाट माता भगवतीको डोलीसहित देउरो उग्रतारा मन्दिरमा पुगेसँगै भगवती माताको पूजा सुरु भई मेला लागेको अध्यक्ष साँकीले बताए । मनोकामना पूरा गर्न र पुत्रलाभ, धनलाभ, सुख शान्ति तथा अनिष्ट नाश गर्न र गृहशान्तिका लागि उग्रतारा मन्दिरमा पूजा गर्ने गरिन्छ । किम्बदन्तीअनुसार २५ सय वर्ष पहिले हालको अमरगढी नगरपालिका लटाउली बस्ने साँकी जातीका स्थानीयले हलो जोत्दा हलोको फाली लागेर रगत बगेपछि देवी उत्पन्न भएर दर्शन दिएपछि त्यस दिनदेखि महागौरी दुर्गा र कालीको स्वरुपमा उग्रतारा भगवतीको पूजा गरिँदै आएको जनविश्वास छ ।"
क्रोएसियाको विश्वकप खेल्ने टिम घोषणा,"जाग्रेब : साविक उपविजेता क्रोएसियाले आसन्न विश्वकपका लागि २६ सदस्यीय टिम घोषणा गरेको छ। सन् २०१८ मा रुसमा भएको विश्वकपको पछिल्लो संस्करणको फाइनलसम्म पुगेको क्रोएसियका मुख्य प्रशिक्षक ज्लाट्को डालिचले बुधबार आफ्नो टिम सार्वजनिक गरेका हुन्। लुका मोड्रिचको कप्तानीमा विश्वकप खेल्ने तयारीमा रहेको क्रोएसियाले नोभेम्बर २३ मा मोरक्कोसँग पहिलो खेल खेल्नेछ। समूह एफमा क्रोएसियासँगै बेल्जियम, क्यानडा र मोरक्को छन्। क्रोएसियन टिम गोलकिपर : डोमिनिक लिभाकोभिच, इभिचा इभुसिच, इभो गर्बिच डिफेन्डर : डोमागोज भिडा, डेजान लोभरेन, बोर्ना बारिसिच, जोसिप जुरानोभिच, जोस्को ग्राभिडोल, बोर्ना सोसा, जोसिप स्टानसिच, मार्टिन एर्लिच, जोसिप सुटालो मिडफिल्डर : लुका मोड्रिच, माटेओ कोभासिच, मार्सेलो ब्रोजोभिच, मारिया पालासिच, निकोला भ्लासिच, लोभ्रो मायेर, किस्टियाना याकिच, लुका सुचिच फरवार्ड : इभान पेरिसिच, एन्ड्रेज कर्मारिच, ब्रुनो पेट्कोभिच, मिस्लाभ ओर्सिच, एन्टे बुडिमिर, मार्को लिभाजा"
प्रभु साहलाई समर्थन नगरेपछि माओवादीले आफ्ना दुई उम्मेदवारलाई गर्यो कारबाही,रौतहट : माओवादीले रौतहट क्षेत्र नम्बर ३ को प्रतिनिधिसभा उम्मेदवार कबिन्द्र पटेल (धिरज) र सोही पार्टीका प्रदेश समिति सदस्य बिन्देश्वर यादवलाई कारबाही गरेको छ। सत्ता गठबन्धनले रौतहट क्षेत्र नम्बर ३ मा स्वतन्त्र उम्मेदवार प्रभु साहलाई समर्थन गरेको अवस्थामा त्यसको विरोध गर्दै संघीय संसदका उम्मेदवार पटेलले उम्मेदवारी फिर्ता नलिएको र अर्का नेता यादवले गठबन्धनको निर्णयभन्दा बाहिर गएर स्वतन्त्र उम्मेदवार ओम प्रकाश जयसवाललाई सर्मथन गरेपछि माओवादीले कारबाही गरेको हो। मधेस प्रदेश इन्चार्ज गणेश साहले मंगलबार विज्ञप्ति जारी गर्दै दुबै जनालाई पार्टीको साधरण सदस्यसमेत नरहनेगरी कारबाही गरेको जनाएका छन्। पार्टीको निर्णय विपरित गतिविधि गरेको भन्दै उनीहरूलाई कारबाही गरेको माओवादीका रौतहट जिल्ला समन्वय समितिका संयोजक देबेन्द्र पटेलले जानकारी दिए।
आचरसंहिता विपरीतका पर्चा हटाउँदै प्रहरी,"रौतहट: जिल्लामा निर्वाचन अचारसंहिताको पालनाको अवस्था बुझ्न अनुगमन थालिएको छ । जिल्लामा निर्वाचन आचारसंहिताको पालना गराउने उदेश्यले जिल्ला प्रहरी कार्यालय र मातहत प्रहरी ईकाईहरुबाट आआफ्नो वडा तथा नगरक्षेत्रमा खटीएका प्रहरी टोलीले सार्वजनिक स्थान, उद्यान, सार्वजनिक सडकका पोल तथा सार्वजनिक स्थानमा रहेका दलका झण्डा, दल तथा उम्मेदवारको निर्वाचन चिन्ह, ब्यानर र पोस्टरहरुलाई हटाइएको छ । आचारसंहिता विपरीतका सामाग्रीहरु हटाउन थालेको रौतहटका डिएसपी सुनिल मल्लले बताए। रौतहटमा भने अधिकांश पालिकाका जनप्रतिनिधिहरु निर्वाचन आचारसंहिताको उल्लंघन गर्दै आ आफना दलका उम्मेदवारको पक्षमा खुलेर प्रचारप्रसारमा संलग्न रहेको पाइको छ। रौतहटमा रहेको १८ वटा स्थानीय तहमध्ये अधिकांश पालिकाका निर्वाचित नगर प्रमुख, उपप्रमुखदेखि वडा अध्यक्ष र सदस्यहरु समेत आफना पार्टी का साथै गठबन्धनका उम्मेदवारलाई जिताउनका लागि मतदाताको घरदैलोमा छन् । स्थानीय तहका जनप्रतिनिधिले उम्मेदवारको प्रचारप्रसारमा लागेमा कारबाही हुने निर्वाचन आयोगले जनाउदै आएपनि जिल्लामा स्थानीय तहका अधिकांश कार्यपालिका पदाधिकारी र सदस्यहरू आआफना दलका उम्मेदवारको पक्षमा प्रचारमा भेटिने गरेका छन ।"
कुपन्डोलमा 'पम्प ट्र्याक' निर्माण,"काठमाडौं : साइकलबाट गरिने स्टन्टका लागि ललितपुरको कुपन्डोलमा 'पम्प ट्र्याक' निर्माण गरिएको छ। 'पम्प फर पिस' नामक संस्थाले उक्त ट्र्याक निर्माण गरेको हो। उक्त ट्र्याकमा माउन्टेन बाइक, स्केटबोर्डहरू चलाउन सकिने सो संस्थाले जनाएको छ।"
सोलुखुम्बुमा ट्रेकिङ जाने क्रममा एक युवकको मृत्यु,सोलुखुम्बु : सोलुखुम्बुमा ट्रेकिङ जाने क्रममा एक युवकको ज्यान गएको छ। ज्यान जानेमा सोलुदुधकुण्ड नगरपालिका१ रिङमुका २६ वर्षीय अम्बर लामिछाने (विश्वकर्मा) रहेको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक राम किशोर शाहका अनुसार चम्पा ट्रेकिङ प्रालि काठमाडौंमार्फत् ट्रेकिङ आएका विश्वकर्माको महाकुलुङ गाउँपालिका१ बरुन्चे बेस क्याम्पमा आज (बधबार) विहान साडे ४ बजे ज्यान गएको हो। उनको मृत्युको कारण खुल्न सकेको छैन। हेलिकप्टरमार्फत् सल्लेरी ल्याइएको शव पोष्टमार्टमका लागि जिल्ला अस्पताल फाप्लुको शव गृहमा राखिएको छ। घटनाको विषयमा अनुसन्धान भइरहेको जिल्ला प्रहरी कार्यालय सोलुखुम्बुले जनाएको छ।
पक्राउ परेका नेकपा बहुमतका जिल्ला नेता रिहा,"बागलुङ : निर्वाचन बहिस्कारको पोष्टर टाँस्दै गर्दा बागलुङमा पक्राउ परेका धर्मेन्द्र बाँस्तोला नेतृत्वको नेकपा महुमतका तीन जना नेता रिहा भएका छन्। बागलुङ नगरपालिका२ ट्राफिक चोकमा मंगलबार साँझ निर्वाचन आचारसंहिता विपरित निर्वाचन बहिस्कारको पोष्टर टाँस्दै गरेको अवस्थामा जिल्ला प्रहरी कार्यालय बागलुङले नेकपा बहुमतका नेता दलसिंह खत्री, हरि नेपाली र कृष्ण बहादुर कुँवरलाई पक्राउ गरेको थियो। उनीहरुलाई बुधबार परिवारको जिम्मा लगाएर तारेखमा रिहा गरेको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक गंगा बहादुर थापाले बताए। उनीहरु तीनै जना बागलुङको गलकोट नगरपालिका१ का रहेको प्रहरीले बतायो। उनीहरुको साथबाट संघीय निर्वाचन बहिस्कार गरौँ लेखिएका पोष्टर र पर्चा बरामद गरिएको थियो। आगामी मंसिर ४ गते हुने प्रतिनिधिसभा तथा प्रदेशसभा निर्वाचनमा धर्मेन्द्र बाँस्तोला नेतृत्वको नेकपा बहुमतसहित विप्लब नेतृत्वको नेकपा, आहुती र मोहन वैद्यको कम्युनिष्ट पार्टी र नेकपा (मशाल)ले बहिस्कार गर्ने निर्णय गरेका छन्। उनीहरुले आन्दोलनको कार्यक्रम घोषणा गरेर निर्वाचन बहिस्कारको पोष्टर टाँस्ने, पर्चा बाड्ने काम गरिरहेका छन्।"
ओखलढुंगाका दुई प्रदेश सभामा कसले मार्ला बाजी ?,"ओखलढुंगाः जिल्लामा दुईवटा प्रदेशसभा निर्वाचन क्षेत्र छन् । प्रदेशसभा २ को प्रतिस्पर्धा पनि रोचक हुने देखिएको छ । सत्तारुढ गठबन्धनबाट माओवादी केन्द्रका केन्द्रीय सदस्य बाबुराम गौतम उम्मेद्वार छन् भने एमालेबाट ज्ञानबहादुर खड्का प्रतिस्पर्धामा उत्रिएका छन् । गौतम र खड्का दुवै पहिलो पटक प्रदेश सभास्तरको चुनावका उम्मेद्वार हुन् । खड्का २०७४ को स्थानीय तह निर्वाचनमा सुनकोशी गाउँपालिका प्रमुख पदमा पराजित भएका थिए । तर प्रदेशसभा २ मा एमालेको संगठन तुलनात्मक रुपमा बलियो छ । गौतम गएको एक दशकदेखि भूगोलमा राजनीतिमा सक्रिय नेता हुन् । खड्का भूगोलका लागि नयाँ हुन् । गौतमलाई कांग्रेससँग सहकार्य गरी चुनाव जित्नुपर्ने दबाब छ । यस क्षेत्रका चार स्थानीय तहका सबै प्रमुख र २ तहमा उपप्रमुख कांग्रेसले जितेको छ । एमालेले २ तहका उपप्रमुख र केही वडा जितेको छ । माओवादीले २ वडामा मात्र जित निकालेकाले कांग्रेसको भरमा माओवादी उम्मेदवार गौतम छन् । आर्थिक रुपमा खड्का बलियो मानिन्छन् भने उनलाई एमालेको भोटमा थोरै कांग्रेसको मत तान्दा जित्न सहज छ । गौतम राजनीतिक जीवनमै पहिलो पटक उम्मेद्वार बनेका हुन् । उनी ०५२ फागुन १ गते माओवादी जनयुद्ध घोषणा हुँदा घोषित रुपमा भूमीगत भई माओवादी हुने जिल्लाका तीन नेता मध्ये एक थिए । खड्का र गौतम दुवैको एजेन्डा प्रदेशसभा २ क्षेत्र पर्ने जिल्लाको पश्चिमी भुभागको विकासमा परिवर्तन ल्याउने छ । पूर्वाधार नै प्रमुख आवश्यकता छ । अहिलेपनि पश्चिमका जनता सदरमुकाम आउनु तीन जिल्ला घुम्नुपर्ने बाध्यतामा छन्, गठबन्धनका उम्मेद्वार गौतमले भने म निर्वाचित भएमा यी समस्यालाई स्थायी रुपमा समाधान गर्छु । एमालेका ज्ञानबहादुर खड्काले अघिल्लो कार्यकालमा माओवादी निर्वाचित हुँदा कुनै विकास हुन नसकेकोले आफू निर्वाचित भएमा विकासमा कायापलट गर्ने प्रतिबद्धता जनाएका छन् । कृषिमा आधुनिकीकरण, निर्वाचन क्षेत्र स्तरीय क्षेत्रीय सडक कालोपत्रे र स्वरोजगार सृजना गर्ने उनका मुद्दा छन् । संघका आकांक्षी प्रदेशमा भिड्दै प्रदेश सभा क्षेत्र नं १ को प्रतिस्पर्धा झन् रोचक छ । नेकपा एमालेका नेता एवं पूर्वमन्त्री अम्बिरबाबु गुरुङ प्रतिनिधि सभाको टिकटका आकांक्षी थिए । प्रदेश १ मा तत्कालीन नेकपा नेतृत्वको सरकार हुँदा भौतिक पूर्वाधार मन्त्री भएका गुरुङ प्रतिनिधि सभाको टिकट पाउने अनुमान थियो । उनी एमाले उपाध्यक्ष ईश्वर पोख्रेल र नेता शेरधन राई निकट हुन् । उनले प्रतिनिधि सभाको टिकट नपाएपछि पुनः प्रदेशसभा १ को चुनावी मैदानमा छन् । नेपाली कांग्रेसका केन्द्रीय सदस्य प्रदीपकुमार सुनुवार पनि प्रतिनिधिसभाको उम्मेद्वारका आकांक्षी थिए । प्रधानमन्त्री शेरबहादुर देउवा निकट सुनुवारले टिकट ल्याउने आशा कार्यकर्ताको थियो । अन्तिम समयमा उनलाई पनि प्रदेशसभा १ को टिकट भिडाइयो । मैदान नै छाड्नुभन्दा प्रदेशकै प्रतिस्पर्धा पनि स्वीकारेर सुनुवार सत्तारुढ गठबन्धनको उम्मेद्वार बन्न तयार भए । अहिले एमालेका अम्बिरबाबु गुरुङसँग चुनावी मैदानमा छन् । सुनुवार र गुरुङ दुवैको आआफ्नै प्रभाव कार्यकर्ता तहमा छ । गुरुङले आफ्नो कार्यकालमा धेरै बजेट ल्याएको भनेर चर्चामा छन् भने सुनुवार हालसम्म परिक्षण नभएका हक्की नेता हुन् । उनलाई गठबन्धनको सरकार गठन भएमा मुख्यमन्त्रीको दाबेदार नेता मानिएको छ । २०५४ सालमा खिजिफलांटेको गाविस अध्यक्ष हुँदै तल्लो तहदेखि संगठन गर्दै आएका प्रदिप सुनुवार भूगोलको राजनीतिमा परिचित नाम हो । गुरुङ राजनीतिमा लामो समयदेखि आबद्ध भएपनि भूगोलमा भने २०७४ को चुनावपछि मात्र देखिएका हुन् । विभिन्न पेशा र व्यवसायमा संलग्न गुरुङ आर्थिक रुपले सम्पन्न मानिन्छन् । सँधै मतदाता पैसाको पछि लाग्दैनन्, उम्मेद्वारको योग्यता र क्षमतालाई आधार मानेर भोट दिन्छन् भन्नेमा विश्वस्त छु सुनुवारले भने । गुरुङ पनि उनले आफ्नो कार्यकालमा शुरु भएका काम पुरा गर्न मतदाताले निर्वाचित गराउनेमा विश्वस्त छन् । मेरो पालामा नसोचेको स्तरमा विकासका योजना र बजेट ल्याएको छु । ती कतिपय काम पुरा भएका छैनन् गुरुङले भने ती सबै बाँकी काम पुरा गर्न मतदाताले मलाई चुन्नुहुन्छ भन्नेमा ढुक्क छु । यस क्षेत्रमा स्थानीय तहको निर्वाचनमा चार स्थानीय तहमध्ये एक तहमा प्रमुख र २ तहमा उपप्रमुख एमालले जितेको छ भने एक तहमा प्रमुख र २ तहमा उपप्रमुख कांग्रेस एक तहको प्रमुख जसपाले जितेको छ । वडा अध्यक्ष भने कांग्रेसका बढी छन् । प्रदेशसभा १ मा तुलनात्मक रुपमा प्रदेशसभा २ भन्दा माओवादीको संगठन बढी छ । माओवादीको सहयोगमा चुनाव जित्नेमा सुनुवार ढुक्क देखिन्छन् । गुरुङ अघिल्लो चुनावमा ७ हजार मतअन्तरले निर्वाचित भएको र यसपटक कतिपय असन्तुष्ट कांग्रेस र माओवादी नै एमालेमा प्रवेश गरेकोले जित्नेमा ढुक्क देखिएका हुन् । यी दुवै प्रतिस्पर्धी जनजाति समुदायका भएको र मतदाता जनजाति बढी भएकोले कसले उछिन्ने भन्नेमा अनुमान गर्न कठिन छ । ओखलढुंगाको प्रदेशसभा निर्वाचन क्षेत्र नं १ मा ५६ हजार सात सय ३३ मतदाता छन् । निर्वाचन क्षेत्र नं २ मा ६१ हजार एक सय ६४ मतदाता छन् । जिल्लाभरि जम्मा ८४ मतदान स्थल र एक सय ५३ मतदान केन्द्र छन् ।"
नेपाल समावेशी लोकतन्त्र संस्थागत गर्ने मार्गमा छ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले नेपाल मानव अधिकार, समानता, भेदभावरहित, रुपान्तरणका सिद्धान्त आत्मसात गरिएको समावेशी लोकतन्त्र संस्थागत गर्ने मार्गमा रहेको बताएकी छन् । गणतन्त्र आइसल्याण्डको राजधानी रेक्याभिकमा आयोजना भएको रेक्याभिक ग्लोबल फोरम (वुमन लिडर्स) मा विशेष सम्बोधन गर्दै राष्ट्रपति भण्डारीले समानता र न्यायपूर्ण समाजको निर्माणका लागि शिक्षा, सार्वजनिक स्वास्थ्य, रोजगारी तथा समावेशी सामाजिक, राजनीतिक प्रबन्धमा लगानी गरिरहेको जनाएकी हुन् । महिला नेतृत्वको विश्वव्यापी मञ्चमा आमन्त्रित गरेकोमा आयोजकलाई धन्यवाद व्यक्त गर्दै राष्ट्रपति भण्डारीले नेपालदेखि आइसल्याण्डसम्मको यात्राले हामीलाई तेस्रो ध्रुवदेखि उत्तरी ध्रुवसम्म जोडेको उल्लेख गरिन् । उनले भगवान् गौतम बुद्ध र सगरमाथाको देशबाट नेपाली जनताको न्यानो सद्भाव लिएर आएको जनाइन् । राष्ट्रपति भण्डारीले भनिन्, विश्व महिला राजनीतिक नेतृत्व मञ्चले सञ्चार, सम्बन्ध र समुदायको बहुआयामिक प्रयासबाट लैंगिक समानताको नयाँ बाटो तय गर्ने लक्ष्य लिएको छ । समानता, आवाज, प्रतिनिधित्व र सहभागिताका लागि हामीले गरेको लामो संघर्षका उपलब्धि एकआपसमा साट्ने उत्सवका रूपमा पनि हामीले यस फोरमलाई लिएका छौँ । विशिष्ट वक्ताका रूपमा सम्बोधन गर्दै राष्ट्रपति भण्डारीले आज विश्वले कैयन चुनौती सामना गर्नुपरेका सन्दर्भमा महिलाको दृष्टिकोण निर्णय प्रक्रियाको अग्रपंक्तिमा मुखरित हुनु अपरिहार्य बनेको उल्लेख गरिन् । कुनै पनि संकटले आमा, पत्नी र छोरीलाई नै सबैभन्दा बढी प्रभावित पार्ने भन्दै उनले दक्षिणका मुलुकको अवस्थाले यसलाई अझ स्पष्ट पारेको जनाइन् । राष्ट्रपति भण्डारीले हालैको विश्वव्यापी कोभिड१९ महामारीले सीमान्तकृत समुदाय नै संकटको समयमा बढी जोखिममा पर्ने वास्तविकतालाई उजागर गरेको बताए । उनले भनिन्, जलवायु परिवर्तनको असर पनि योभन्दा फरक छैन । जलवायु परिवर्तन आज हाम्रो अस्तित्वलाई नै संकट ल्याउने कारक बन्दै गएको छ । राष्ट्रपति भण्डारीले नेपालमा जलवायु परिवर्तनको असर हरेक वर्ष बढ्दो र झन् विनाशकारी हुँदै गएको अनुभव गरेको सुनाइन् । उनले जलवायु परिवर्तनका कारण हिमनदी सुक्दै गइरहेको तथा हिमालयमा सधैँ महिना जमिरहने हिउँ पग्लिरहेका कारण लाखौँ मानिसको जनजीविका जोखिममा परेको उल्लेख गरिन् । उनले भनिन्, अनपेक्षित मौसमी घटनामा वृद्धि भई अर्थतन्त्र, पारिस्थितिकीय प्रणाली तथा मानव जीवनमा गम्भीर क्षति पुगिरहेको छ । नेपाल जलवायु परिवर्तनको उच्च जोखिममा रहेको मुलुकमध्येमा पर्ने उल्लेख गर्दै उनले भनिन्, हामीसँग सो जोखिमको सामना गर्न स्रोत, साधन र क्षमताको अभाव पनि उत्तिकै टड्कारो रूपमा रहेको छ । नेपाल हरितगृह ग्यास उत्सर्जन गर्ने राष्ट्रमा नपर्ने, तर जलवायु परिवर्तनबाट अत्यन्त नकारात्मक रूपले प्रभावित बनेको उल्लेख गर्दै उनले तथापि जलवायु परिवर्तनको प्रभाव न्यूनीकरण अभियानमा हाम्रो उच्च प्रतिबद्धता रहेको स्पष्ट पारिन् । राष्ट्रपति भण्डारीले भनिन्, हामी पेरिस सम्झौता कार्यान्वयन गर्न दृढ छौँ र सन् २०४५ सम्म सापेक्षिक शून्य उत्सर्जनमा पुग्ने लक्ष्य लिएका छौँ । यी उद्देश्य प्राप्त गर्न स्रोतसाधन, प्रविधि हस्तान्तरण तथा क्षमता अभिवृद्धिका लागि छरितो तथा पारदर्शी संयन्त्र निर्माण गर्न हामी विश्वसमुदायलाई आह्वान गर्दछौँ । सम्मेलनमा राष्ट्रपति भण्डारीले भनिन्, नेपालमा संघीयय तथा प्रादेशिक विधायिकामा महिलाको एक तिहाइ प्रतिनिधित्व सुनिश्चित गरिएको सुदृढ संवैधानिक आधारशिला रहेको छ । हालसालै सम्पन्न स्थानीय सरकारको निर्वाचनमा ४१ प्रतिशत राजनीतिक पदमा महिला निर्वाचित भएको उदाहरण दिँदै उनले निजामती सेवा, सुरक्षा निकाय, सरकारी तथा निजी संस्थान जस्ता क्षेत्रमा महिलाको सहभागिता तथा प्रतिनिधित्वमा अभिवृद्धि भइरहेको जानकारी गराइन् । उनले भनिन्, तथापि राष्ट्रिय जीवनमा पूर्ण लैंगिक समानताको लक्ष्य हासिल गर्ने हाम्रो लामो यात्रा अझै जारी छ । सबै प्रकारका लैंगिक हिंसा, पूर्वाग्रह, तथा कुरीतिविरुद्धको लडाइँ जित्न बाँकी नै रहेको छ । यस अभियानमा हाम्रो प्रतिबद्धता अटल र प्रयास इमानदार रहेको छ । फोरमलाई सम्बोधन गर्दै राष्ट्रपति भण्डारीले गरिबी, अल्पविकास तथा वञ्चितीकरणका कारण कष्ट झेलिरहेका महिलालाई स्मरण गरिन् । उनले भनिन्, आफ्नो र आफ्नो सन्ततिको जीवन सुधार गर्न कैयन बिघ्नबाधा तथा अड्चनसँग जुधिरहेका महिलालाई सम्झिरहेको छु । सम्मेलनमा विभिन्न पुस्ताका नेपाली विरांगनाको प्रतिनिधित्व गर्न पाउँदा आफूले गौरवान्वित महसुस गरेको उल्लेख गर्दै उनले महिला र पुरुषबीचको समान हैसियत हुने समावेशी समाज निर्माण गरी विश्वका चुनौती सामना गर्ने यस सामूहिक अभियानमा सम्मिलित हुन पाउँदा सम्मानित महसुस गरेको जनाइन् ।"
बागमती प्रदेशका मुख्यमन्त्री र प्रमुख सचिवलाई स्पष्टीकरण,"काठमाडौं : बागमती प्रदेश सरकारले प्रदेश हस्तकलाग्राम स्थापना तथा सञ्चालनको सम्बन्धमा व्यवस्था गर्न बनेको अध्याधेश र प्रदेश कृषि विकास सम्बन्धमा व्यवस्था गर्न बनेको अध्यादेश जारी भएको विषयमा निर्वाचन आयोगले बागमती प्रदेशका मुख्यमन्त्री राजेन्द्रप्रसाद पाण्डे र प्रमुख सचिव मुकुन्द प्रसाद निरौलालाई स्पष्टीकरण सोधेको छ। आयोगले पत्र प्राप्त भएको समयले २४ घण्टाभित्र निर्वाचन आयोगमा प्राप्त हुने गरी स्पष्टीकरण पेस गर्न निर्देशनसमेत दिएको छ। पत्रमा भनिएको छ, 'निर्वाचन आचारसंहिता, २०७९ को दफा ५, नेपाल सरकार, प्रदेश सरकार, मन्त्री र स्थानीय कार्यपालिका तथा सोका पदाधिकारीले पालना गर्नुपर्ने आचरण अन्तर्गत खण्ड (ख) मा वार्षिक बजेट तथा कार्यक्रममा स्वीकृत भएका बाहेकका अन्य कार्यक्रम गर्न वा नयाँ नीति, योजना वा कार्यक्रमको घोषणा गर्न, स्वीकृत गर्न वा सञ्चालन गर्न नहुने भन्ने व्यवस्था छ। बागमती प्रदेश सरकारले मिति २०७९ असोज ३० मा प्रदेश हस्तकलाग्राम स्थापना तथा सञ्चालनको सम्बन्धमा व्यवस्था गर्न बनेको अध्यादेश र प्रदेश कृषि विकास सम्बन्धमा व्यवस्था गर्न बनेको अध्यादेश जारी गरेको थियो। यो निर्वाचन आचारसंहिता, २०७९ को दफा ५ को खण्ड (ख)को प्रतिकूल रहेको आयोगको भनाइ छ। आयोगले प्रदेशको आन्तरिक मामिला तथा कानून मन्त्रालयलाई उक्त अध्यादेश राजपत्रमा प्रकाशित नगर्नसमेत निर्देशन दिएको छ।"
नेपाल उपाधि नजिक,"ढाका : सेनु परियारको निर्णायक गोलप्रेरित नेपालले यु१५ साफ महिला च्याम्पियनसिपमा बुधबार भुटानलाई १० गोलको नतिजामा पराजित गरेको छ। डबल राउन्ड रोबिन लिग पद्धतिमा जारी प्रतियोगिताको तेस्रो खेलमा जित निकालेसँगै नेपाल उपाधि नजिक पुगेको छ। बिहीबार बंगलादेशको ढाकास्थित बीएसएसएस मोस्ताफा कमाल रंगशालामा भएको खेलमा सेनुले ४९औं मिनेटमा गरेको एक मात्र गोल नेपाललाई तीन अंक दिलाउन पर्याप्त बन्यो। जितसँगै तालिकाको शीर्ष स्थानमा कायम नेपालले शुक्रबार हुने बंगलादेशविरुद्धको खेलमा बराबरीमात्रै नतिजा निकाले पनि उपाधि उचाल्ने छ। शीर्ष स्थानको नेपालको ९, दोस्रो स्थानको बंगलादेशको ६ अंक छ। अंक तालिकाको पुछारमा रहेको भुटान अंकविहीन छ।"
टोपबहादुर र पुष्पासँग भिड्दै लौरो अभियानका उम्मेदवार दूर्गा,"अर्घाखाँची: देशभर चुनावी सरगर्मी बढेको छ । दलगत उम्मेदवार तथा स्वतन्त्र उम्मेदवार आफ्ना नयाँ नयाँ एजेण्डासहित चुनावी मैदानमा होमिएका छन् । सत्ता गठबन्धन, एमाले तथा नेकपा माओवादी केन्द्र आफ्ना मतदाता फकाउने क्रममा छन् भने नेकपा एकीकृत समाजवादी आफ्नो बेग्लै उपस्थिति देखाउने रणनीतिमा छ । दलका उम्मेदवारलाई स्वतन्त्र उम्मेदवारले चुनौती दिने दावी गरिरहेका छन् । यही दृश्य अर्घाखाँचीमा पनि । यहाँ प्रतिनिधि सभा सदस्यको निर्वाचनमा नेकपा एमालेका टोपबहादुर रायमाझी र सत्ता गठबन्धनबाट कांग्रेस नेतृ पुष्पा भुसाल छन् । अहिले लौरो अभियानका उम्मेदवार बनेका दूर्गा बन्जाडेले दुवै उम्मेदवारलाई चुनौती दिने दावी गरेका छन्। उम्मेदवार बन्जाडेले यस पटक चुनावी परिणाम फरक आउने दाबी गरे पनि जनताको रोजाइ के हुने त्यो परिणाम सार्वजनिक भएपछिमात्र पुष्टि हुनेछ ।"
मुगुकी रमना गिरी तीन दिनदेखि बेपत्ता,मुगु: खत्याड गाँउपालिका८ रिगागाँउकी २४ वर्षीया रमाना गिरी तीन दिनदेखि बेपत्ता भएकी छन् । उनी २१ गतेदेखि घरबाटै बेपत्ता भएकी हुन् । बाजुराको बुढिनन्दा नगरपालिका१ माइती घर भएकी गिरीले पाँचवर्ष अघि मुगुको खत्याड गाँउपालिका८ रिगागाँउका २८ वर्षीय प्रेमलाल गिरीसँग विवाह गरेकी थिइन् । पाँच वर्ष अघि प्रेमलालसँग प्रेम विवाह गरेकी रमनाका चार वर्षीय छोरा र तीन महिने छोरी छन् । उनका माइती पक्षले भने परिवारले नै बेपत्ता बनाएको आरोप लगाएको छ । तीन महिने छोरी छाडेर रमना बेपत्ता हुनै नसक्ने माइती पक्षको तर्क छ । माइती पक्षले घटनाको छानविन गर्न प्रहरीमा उजुरी दिएका छन् । खोजविनमा अग्रसरता देखाउन दवाव दिँदै माइती पक्षका २५ जनाले सुकाढीक प्रहरी चौकीमा धर्ना पनि दिएका छन् । रमनाका श्रीमान प्रेमलाललाई पक्राउ गरी अनुसन्धान गरिरहेको प्रहरीले जनाएको छ ।
व्याज वृद्धिविरुद्ध मोरङका व्यापारीले निकाले संयुक्त मौन जुलुस,"विराटनगर : चर्को बैंकिङ ब्याज तथा प्रतिकूल नीतिहरुविरुद्ध मोरङका व्यापारिक संघ संगठनहरुले संयुक्तरूपमा मौन जुलुस निकालेका छन्। सरकारले निजी क्षेत्रलाई हेर्ने दृष्टिकोण परिवर्तन गरिनुपर्ने मागसहित व्यापारिक संघ संगठनहरूले विराटनगरमा मौन जुलुस निकालेका हुन्। मोरङ व्यापार संघ, उद्योग संगठन मोरङ र नेपाल उद्योग परिसंघ, प्रदेश नं १ को नेतृत्वमा बुधबार बिहान जुलुस निकालिएको हो। जुलुसले विराटनगरको विभिन्न भाग परिक्रमा गर्दै नेपाल राष्ट्र बैंककी प्रदेश १ प्रमुख मिना पाण्डेलाई ज्ञापनपत्र समेत बुझाएको छ। व्यापारीहरुले मोरङ प्रशासनमार्फत् प्रधानमन्त्रीलाई पनि विभिन्न मागसहितको ज्ञापन पत्र पेस गरेका छन्। ज्ञापन पत्रमा बजारमा लगानीयोग्य तरलताको अभावलाई न्युनीकरण गर्न कर्जा निक्षेप अनुपातको प्रावधान खारेज गर्नुपर्ने, दुई प्रतिशतले वृद्धि गरिएका एसएलआर साविककै अवस्थामा कायम गर्नुपर्ने, स्प्रेड दरलाई अबिलम्ब घटाउनुपर्ने, सुक्ष्म निगरानीअन्तर्गतको ५ प्रतिशतको कर्जाको नोक्सानी व्यवस्थालाई २५ प्रतिशत कायम गर्नुपर्ने तथा निक्षेप सुरक्षणको सिमा कायम गर्नुपर्ने लगायतका विषयहरु उल्लेख गरिएका छन्। व्यापारीका उक्त जायज मागहरू तत्काल सम्बोधन हुनुपर्ने मोरङ व्यापार संघका अध्यक्ष नविन रिजालले बताए। उल्लेखित मागहरु सम्बोधन नभए कडाभन्दा कडा आन्दोलन गर्ने चेतावनी समेत उद्योगी व्यापारीहरुले दिएका छन्।"
दराजले सेल ११११ स्किम सुरु गर्ने,"काठमाडौं: अनलाइन बजार दराजले सेल ११११ स्किम सुरु गर्ने भएको छ । बिहीबार मध्यरातदेखि सुरु हुने यो स्किम विगतको भन्दा ठूलो र ग्राहकका लागि थप आकर्षक हुने अपेक्षा दराजको छ । यस अभियान अन्तर्गत ११ लाख सामानहरूमा ८० प्रतिशतसम्मको छुट, ११ हजार १११ रुपैयाँसम्मको मेगा भौचर, प्रि पेमेन्टमा २० प्रतिशत (अधिकतम ३ हजार रुपैयाँसम्म) छुट, खेल एक रुपैयाँ र मेगा गिभअवेको रूपमा ११ ६५ मी टिभी रहेको कम्पनीले जानकारी दिएको छ। बैंक र प्रिपेमेन्ट छुटको सन्दर्भमा, ११११ मा किनमेल गर्ने ग्राहकहरूले क्रेडिट कार्ड मार्फत २० प्रतिशत (अधिकतम रु ३०००) र डेबिट कार्ड मार्फत १५ प्रतिशत (अधिकतम रु २५००) सम्म बचत गर्न पाउनेछन् । नबिल बैंक, सिद्धार्थ बैंक, कुमारी बैंक, ग्लोबल आईएमई बैंक, एनआईसी एशिया बैंक, सानिमा बैंक, स्ट्यान्डर्ड चार्टर्ड बैंक, माछापुच्छ्रे बैंक लिमिटेड, एभरेष्ट बैंक, हिमालयन बैंक, सनराइज बैंक, मेगा बैंक, एनएमबि बैंक, सिटिजन्स बैंक, नेपाल बैंक, एनसीसी बैंक, नेपाल एसबीआई बैंक, सेन्चुरी बैंक, ज्योति विकास बैंक, सांग्रिला बैंक र कामना सेवा बैंकका ग्राहकहरुले माथि उल्लेखित छुट प्राप्त गर्न सक्ने कम्पनीले जनाएको छ । त्यसैगरी आफ्नो आईएमई पे वालेट मार्फत भुक्तानी गरेमा १५ प्रतिशत अधिकतम १ हजार १११ सम्मको अतिरिक्त छुट प्राप्त गर्ने अवसर पनि प्राप्त गर्ने कम्पनीले जनाएको छ । साथै एनआईसी एशिया बैंक, सनराइज बैंक, सिटिजन्स बैंक र माछापुच्छ्रे बैंकका ग्राहकहरूले क्रेडिट कार्ड मार्फत शून्य प्रतिशत ब्याजको सहज मासिक किस्ता योजना (ईएमआई) पनि प्राप्त गर्न सक्नेछन् । त्यसैगरी दराजका सबै प्रमुख क्याम्पेनहरू जस्तै, ११११ मा धेरै लोकप्रिय खेल एक रुपैयाँ पनि रहेको छ जहाँ ग्राहकहरूले मात्र १ रुपैयाँमा हजारौं मूल्यका उत्कृष्ट उत्पादनहरू जित्ने मौका पाउँछन् । ग्राहकहरूले केवल १ रुपैयाँमा अमेज़फिट जीटीएस ४ मिनी, रियलमी ९आई५जी स्मार्टफोन, वेबर माइक्रोवेब, ट्रान्क्विलिटी स्पा शिरोधारा नर्भ रिस्टोरेशन मसाज, २ जनाका लागि हाइग्राउन्ड एडभेन्चर जिप फ्लायर, २ जनाका लागि हाइग्राउन्ड एडभेन्चर स्काइ स्क्रिमर, पोखरा प्याकेज १एन२डी एक जोडीका लागि र टाइटन स्मार्ट वाच पुरस्कार जित्नका लागि सहभागी हुन सक्ने कम्पनीले बताएको छ । यसमा सहभागी हुन ग्राहकहरूले अनलाइन प्रिपेमेन्ट मार्फत १ रुपैयाँ अग्रिम भुक्तानी (प्रिपे) गर्नु पर्नेछ । एक पटक अफर समाप्त भएपछि सबै सहभागीहरूलाई १ रुपैयाँ फिर्ता गरिनेछ।"
टेनिस : प्रदीप र प्रणव पुरुष एकलको क्वार्टरफाइनलमा,काठमाडौं : प्रदीप खड्का र प्रणव खनालले दोस्रो संस्करणको वीर गणेशमान सिंह राष्ट्रिय टेनिस प्रतियोगिता अन्तर्गत पुरुष एकलतर्फ क्वार्टरफाइनलमा स्थान बनाएका छन्। सातदोबाटोस्थित टेनिस कोर्टमा बुधबार प्रदीपले आयुष्मानहजुर घलेलाई ६३ ६३ को सोझो सेटमा पराजित गर्दै क्वार्टरफाइनल यात्रा तय गरेका हुन्। प्रणवले प्रिक्वार्टरफाइनलमा राजवीर प्रधानलाई ६२ ६०को सोझो सेटमा पराजित गर्दै अन्तिम आठमा स्थान बनाए। पुरुष एकलतर्फ नै प्रणव मानन्धरले गोविन्द नेपालीलाई ६१ ६१ र गौरवप्रताव शाहीले सुशल मोक्तानलाई ६०६० को सोझो सेटमा पराजित गर्दै क्वार्टरफाइनलमा स्थान बनाएका छन्। सौगात बिक निहलजंग बहादुर थापा निसन श्रेष्ठ र ऋतिक रानाले पनि क्वार्टरफाइनल यात्रा तय गरेका छन्। सौगातले विष्णु नेपालीबाट वाक्ओभर पाउँदा निहलले सौरभ नाथ पन्तलाई ६० ६० निसनले प्रितम परियारलाई ६० ६० ले र ऋतिकले आशिष खड्कालाई ६२ ६३ ले पराजित गरेका थिए। पुरुषको ३५ वर्षमाथिको एकलमा सन्तोष कार्की जितेन्द्र परियार कमल भण्डारी र सिमान्त गुरुङले सेमिफाइनलमा स्थान बनाएका छन्। पुरुषको ४५ वर्षमाथिको एकलमा महेश श्रेष्ठ रोहित सुनुवार मनोज बिक्रम शाह र विमल कुमार गुरुङले अन्तिम चारको यात्रा तय गरेका छन्। पुरुषकै ५५ वर्षमाथि एकलमा उत्तम कुमार लामा निरन्जन कुमार श्रेष्ठ विमल कुमार गुरुङ र जीवन घिमिरेले अन्तिम चारको यात्रा तय गरेका छन्। वीर गणेशमान सिंह स्पोर्ट्स कमिटिको आयोजनामा जारी प्रतियोगितामा विभिन्न २३ इभेन्ट्समा प्रतिस्पर्धा भइरहेको छ।
सडक निर्माणको क्रममा मजदुरको मृत्यु,"गोरखा : बेनिघाट, आरुघाट, लार्के सडक निर्माणको क्रममा ढुङ्गाले लागेर बुधवार गोरखामा एक मजदुरको मृत्यु भएको छ। नेपाली सेनाले ट्रयाक खोल्दै गरेको गोरखाको धार्चे३ तातोपानी नजिकै कालिपहरोमा काम गर्ने क्रममा लमजुङ घर भएका ४६ वर्षीय ओमबहादुर गुरुङको मृत्यु भएको हो। सडक निर्माण गर्दै गर्दा माथिबाट ढुङ्गा खस्दा गुरुङको घटनास्थलमै मृत्यु भएको जिल्ला प्रहरी कार्यालय गोरखाका एसपी केदार खनालले बताए। शव आरुघाटमा ल्याएर पोष्टमार्टम गर्ने तयारी भइरहेको प्रहरीले जनाएको छ।"
प्रदेश १ मा भोलि सार्वजनिक विदा,"विराटनगर : प्रदेश १ सरकारले भोलि सार्वजनिक विदा दिएको छ। वन, वातावरण तथा भूसंरक्षण मन्त्री एवं मोरङ क्षेत्र नम्बर ३ क बाट नेपाली कांग्रेसका प्रदेशसभा सदस्य उम्मेदवार शेखरचन्द्र थापाको निधनको शोकमा बिहीबार प्रदेशभरि सार्वजनिक विदा दिएको हो। शोकमा प्रदेश सरकारका सबै सरकारी कार्यालय र सार्वजनिक संघसंस्थाहरुमा विदा दिइएको हो। आन्तरिक मामिला तथा कानुन मन्त्रालयका निमित्त सचिव अर्जुन निरौलाका अनुसार थापाको निधनको शोकमा १ दिनका लागि सार्वजनिक विदा दिने र राष्ट्रिय झण्डा झुकाउने निर्णय प्रदेश सरकारले गरेको हो। उनले प्रदेशभरिका सरकारी कार्यालय र सार्वजनिक संघसंस्थाहरु बन्द हुने बताए। थापा लोकतन्त्रप्रति प्रतिबद्ध : मुख्यमन्त्री प्रदेश १ का मुख्यमन्त्री राजेन्द्रकुमार राईले थापाको निधनप्रति दुःख व्यक्त गरेका छन्। मुख्यमन्त्री राईले बुधबार विज्ञप्ति जारी गर्दै थापाको निधनले आफू स्तब्ध भएको उल्लेख गरेका छन्। सरल, मिलनसार, मिजासिलो स्वभावका मन्त्री थापा विषयवस्तुको गहिरो अध्ययन गर्ने एक अध्ययनशील व्यक्तिका रुपमा रहेको भन्दै उनले एउटै मन्त्रिपरिषद्मा रहँदा, बस्दा गरेका काम र साथको एउटा गहिरो सम्झना छाडेर उनी बिदा भएको खबर सुन्नुपर्दा आफू दुःखी भएको जनाएका छन्। लोकतन्त्रप्रति सदा प्रतिवद्ध रही मन्त्री थापाले कुनै पनि दबाव वा प्रभावमा नपरी आफ्नो कार्य सम्पादन कुशलतापूर्वक सम्पन्न गरेको स्मरण पनि राईले गरेका छन्। दिवंगत नेता थापाप्रति मुख्यमन्त्री राईले श्रद्धाञ्जलि अर्पण गर्दै शोकाकूल परिवारमा समवेदना व्यक्त गरेका छन्।"
गोरखा अस्पतालमा पहिलो पटक पाइलोनाइडल साइनसको अपरेशन,"गोरखा : सेवाको गुणस्तर वृद्धि गर्दै गएको गोरखा अस्पतालमा पहिलो पटक पाइलोनाइडल साइनस रोगको अपरेशन सेवा सुरु गरिएको छ । सोमबार पहिलो पटक आरुघाट गाउँपालिकाका एक बिरामीको अपरेशन गरेर यो सेवा सुरु गरिएको हो । डाक्टर माधव पौडेल, डाक्टर साजन श्रेष्ठ र डाक्टर अभिशेष श्रेष्ठले लिम्बर्ग फ्ल्याप विधिबाट पहिलो पटक पाइलोनाइडल साइनसको अपरेशन गरेका अस्पतालका सूचना अधिकारी कृष्ण ढकालले जानकारी दिए । यो अत्यन्तै महत्वपूर्ण अपरेशन हो, उनले भने, तीनघण्टा लामो अपरेशन गरेर उहाँको उपचार भएको छ । अब यो समस्याबाट ग्रस्त भएका बिरामीहरु काठमाडौँ, चितवन, पोखरा लगायतका सहरमा जानुपर्ने बाध्यता हटेको छ । पाइलोनाइडल साइनस भनेको दिसाघर सम्बन्धी समस्या हो । यो पुठ्ठाको पुछारको हड्डीको तलपट्टि छालाको सतहमा देखिने प्वाल, जो जुन नली मार्फत भित्र खालि भाग बनेको हुन्छ । रौँ भएका र लामो समय कुर्सीमा बसेर काम गर्नेहरु यो समस्याबाट ग्रसित हुन सक्छन । यस्तो समस्या भएका व्यक्तिहरुलाई त्यहाँ बारम्बार संक्रमण हुने समस्याले सताइरहछ । यो समस्या अब गोरखा अस्पतालमा नै समाधान हुने ढकालले बताए ।"
एपीएफले उचाल्यो बेलबारी गोल्डकपको उपाधि,"विराटनगर : मोरङको लक्ष्मीमार्गमा सम्पन्न पाँचौं संस्करणको बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताको उपाधि विभागीय टिम सशस्त्र प्रहरी बल (एपीएफ)ले उचालेको छ। उपाधि भीडन्तमा बुधबार धनकुटाको राजारानी फुटबल क्लबलाई १औ० गोल अन्तरले निराश बनाउँदै एपीएफ प्रतियोगिताको च्याम्पियन बनेको हो। एपीएफलाई गोल्डकपको विजेता बन्न खेलको ४८औँ मिनेटमा हरि कार्कीले गरेको गोल नै पर्याप्त बन्यो। राजारानीका गोलरक्षक पुजन होनाले रोक्ने क्रममा रिबाउण्ड भएको बललाई कार्कीले पोस्टको दिशा दिँदै एपीएफका लागि निर्णायक गोल गरेका हुन्। जवाफी गोल फर्काउन नसक्दा राजारानी उपाधिविहीन बन्यो। खेलको पहिलो हाफ गोलरहित बराबरीमा सकियो। राजारानीको विजय यात्रामा बाधक बनेको एपीएफले पनि नतिजा आफ्नो पक्षमा पार्न मध्यान्तरपछिको समय पर्खनु पर्यो। गोल्डकप विजेता एपीएफले नगद ८ लाख १ हजार पुरस्कारसहित ट्राफी हात पार्यो। उपविजेता राजारानीले ४ लाख १ हजार रूपैयाँमै चित्त बुझायो। फाइनल खेलको म्यान अफ दी म्याच गोलकर्ता हरि कार्की घोषित भए। उनले नगद ५ हजार पुरस्कार पाए। एपीएफका गोलरक्षक राजु नगरकोटी प्रतियोगिताको सर्वोत्कृष्ट गोलरक्षक बने। सर्वोत्कृष्ट मिडफिल्डर, खेलाडी र प्रशिक्षक क्रमस एपीएफकै मनी लामा टोपबहादुर विष्ट र सुदीप श्रेष्ठ घोषित भए। राजारानीका पिटर सैगुन सर्वोत्कृष्ट डिफेन्स र बुद्ध चेम्जोङ सर्वोत्कृष्ट स्ट्राइकर बने। आयोजक डाँगीहाट युथ क्लबका काशिम राई उदीयमान खेलाडी तथा सिरहाको सहलेस युवा क्लबका फोडे फोफोना सर्वोत्कृष्ट गोलकर्ता घोषित भए। विदेशी खेलाडी फोडेले प्रतियोगिताभरि ३ गोल गरेका थिए। प्रतियोगिताका सर्वोत्कृष्ट खेलाडीलाई २५ हजार तथा गोलरक्षक, डिफेन्स, सर्वाधिक गोलकर्ता, उदीयमान खेलाडी र मिडफिल्डरलाई १५१५ हजार नगद पुरस्कार प्रदान गरियो। उत्कृष्ट प्रशिक्षकले १० हजार नगद पुरस्कार पाए। प्रतियोगितामा नेपालका ७ र विदेशी ३ गरेर १० वटा टिमको सहभागिता रहेको थियो। डाँगीहाट युथ क्लबको आयोजनामा गत १५ गतेदेखि प्रतियोगिता सुरु भएको थियो।"
पाकिस्तानको अविश्वसनीय फाइनल यात्रा,"सिड्नी : बुधबार सिड्नीमा भएको पहिलो सेमिफाइनलमा न्युजिल्यान्डलाई पराजित गर्दै पाकिस्तान अस्ट्रेलियामा जारी आईसीसी टीट्वेन्टी विश्वकपको फाइनलमा पुगेको छ। सन् २००९ पछि पहिलो पटक विश्वपको फाइनलमा पुगेको पाकिस्तानको यात्रा कुनै चलचित्रको पटकथाभन्दा कम रहेन। सुपर १२ को पहिलो खेलमा भारतसँग चार विकेटले पराजित हुँदै यात्रा सुरु गरेको पाकिस्तानले दोस्रो खेलमा जिम्बाब्वेसँग अप्रत्यासित एक रनको हार बेहोरेको थियो। सुरुआती दुई खेलमा पराजित भएपछि सेमिफाइनल प्रवशेको सम्भावना कम त थियो नै जिम्बाब्वेविरुद्धको पराजयपछि बाबर आजम टिमको तीव्र आलोचनासमेत भएको थियो। पाकिस्तानी टिमसामू बाँकी खेलमा जितको विकल्प थिएन। तर, अगाडिको यात्रा अन्य टिमको नतिजामा निर्भर थियो। सुपर१२ अन्तर्गत समूह दुईमा परेको पाकिस्तानले नेदरल्यान्डविरुद्ध हासिल गरेको ६ विकेटको जित जारी प्रतियोगितामा पहिलो सफलता थियो। अन्तिम चारमा प्रवेशको सम्भावना कायम राख्न महत्त्वपूर्ण खेलमा दक्षिण अफ्रिकाविरुद्धको खेल थियो। वर्षाले प्रभावित त्यो खेलमा डकवर्थ लेविस मेथडमा पाकिस्तान ३३ रनले विजयी भयो। गर या मरको अवस्थामा रहेको दक्षिण अफ्रिकालाई नेदरल्यान्ड्सले १३ रनको हार थमाइदिएपछि पाकिस्तानको भाग्य खुलेको थियो। सुपर १२ बाट सेमिफाइनल यात्रा तय गर्न फेरि एक पटक पाएको सुवर्ण मौका पाकिस्तानले गुमाएन। समूह चरणको अन्तिम खेलमा बंगलादेशविरुद्ध पाँच विकेटको फराकिलो जितसहित पाकिस्तानले रोमाञ्चक सेमिफाइनल यात्रा तय गर्यो। समूह दुईबाट घिस्रिँदै सेमिफाइनलमा पुगेको पाकिस्तानसामु फाइनल प्रवेशका लागि समूह एकको विजेता र प्रतियोगितामा देखिएको सबैभन्दा सन्तुलित टिम न्युजिल्यान्डको चुनौती थियो। समूह चरणका चारमध्ये तीन खेल जितेको बलियो न्युजिल्यान्डको चुनौती सहजै पार गर्दै बाबर आजमको पाकिस्तान फाइनल पुग्ने पहिलो टिम बन्यो। प्रतियोगिताका सुरुआती दिनमा सबैभन्दा पहिले घर फर्किने ठूलो टिमको लक्षण देखाएको पाकिस्तान नै अन्ततः फाइनल पुग्ने पहिलो टिम बन्यो। जारी विश्वकपका सुरुआती खेलमा अपेक्षित प्रदर्शन गर्न नसकेका प्रमुख बलर शाहीन शाह अफ्रिदीको उत्कृष्ट बलिङमा पाकिस्तानले एक सय ५२ रनमा न्युजिल्यान्डलाई सीमित गरेको थियो। दोसो इनिङमा प्रतियोगिताभर खराब लयका कारण आलोचित बाबर आजमले अर्का ओपनर रिजवानसँग पहिलो विकेटका लागि एक सय पाँच रनको साझेदारी गर्दै ५३ रनको शानदार इनिङ खेले। रिजवानले पनि ५७ रनको अर्धशतकीय इनिङसँगै पाकिस्तानले सात विकेटको सहज जित निकाल्दै फाइनलका लागि मेलबर्नको टिकट जित्यो। टीट्वेन्टी विश्वकपका आठ संस्करणमध्ये ६ वटाको अन्तिम चारमा पुगेको पाकिस्तान तेस्रो पटक फाइनलमा पुगेको हो। विश्वकपको पहिलो संस्करणमा फाइनलमा पुगेको पाकिस्तान भारतसँग पराजित हुँदा उपविजेतामा सीमित भएको थियो। तर, लगातार दोस्रो पटक सन् २००९ मा फाइनलमा पुगेको पाकिस्तान श्रीलंकालाई पराजित गर्दै च्याम्पियन बनेको थियो। त्यसयता तीन पटक सेमिफाइनलबाट बाहिरिएको पाकिस्तान १३ वर्षपछि फेरि उपाधि नजिक पुगेको छ। अब पाकिस्तानले बिहीबार हुने भारत र इङ्ल्यान्डबीच एडेलेडमा हुने दोस्रो सेमिफाइनल विजेतासँग उपाधिका लागि खेल्नेछ।"
"विरासत जोगाउने रणनीतिमा कृष्णगोपाल, माओवादीकी कल्पनालाई कांग्रेसको भर","काठमाडौं: प्रतिनिधि सभा निर्वाचनअन्तर्गत् काठमाडौं क्षेत्र नम्बर ९ मा नेकपा एमाले र नेकपा माओवादी केन्द्रबीच टक्कर हुने देखिएको छ । यो क्षेत्रमा एमालेको तर्फबाट कृष्णगोपाल श्रेष्ठ र सत्ता गठबन्धनको तर्फबाट नेकपा माओवादी केन्द्रकी कल्पना धमला उम्मेदवार छन् । श्रेष्ठ यसअघिको प्रतिनिधि सभा निर्वाचनमा विजयी भएका थिए । काठमाडौं९ मा १२ दलगत उम्मेदवार र १० स्वतन्त्रसहित २२ जनाको उम्मेदवारी छ । अहिले श्रेष्ठ, धमलासहित साझा पार्टी नेपालका मिलन पाण्डे, राप्रपाका देवेन्द्र प्रधान, जसपाका शर्मिला सुवाल(डंगोल)लगायतको प्रतिस्पर्धा हुने देखिन्छ । २०७४ सालको निर्वाचनमा एमाले नेता श्रेष्ठ २२ हजार ८ सय ५२ मतसहित विजयी भएका थिए । नेपाली कांग्रेस नेता ध्यानगोविन्द रञ्जितले १४ हजार ८०२ मतसहित दोस्रो धेरै मत ल्याउने नेता थिए । तेस्रो विवेकशील साझा पार्टीका मिलन पाण्डे भएका थिए। पाण्डेले ४ हजार ९४६ मत ल्याएका थिए । यस्तै, तत्कालीन संघीय समाजवादी फोरमकी शर्मिला डंगोलले ४०२ मत ल्याएकी थिइन् । अर्थशास्त्रमा स्नातकोत्तर गरेका कृष्णगोपाल विद्यार्थी जीवनबाटै राजनीतिमा होमिएका व्यक्ति हुन् । ०३७ सालमा अनेरास्ववियुले गरेको पहिलो नेपाल बन्दमा सक्रिय सहभागी बनेका उनी ०३८ सालमा पार्टीको काठमाडौं जिल्ला कमिटी सचिव भएका थिए । ०४२ सालमा भक्तपुर र ०४६ सालमा ललितपुरको पार्टी सचिव भएका उनी ०४७ सालमा अखिल नेपाल किसान संघको सचिव थिए । ०५४ सालमा नेकपा एमालेको काठमाडौं उपत्यका कमिटी सचिव बनेर काम गरेका उनी ०५४ सालदेखि एमालेको केन्द्रीय सदस्य बने । ०६१ सालमा उनी स्थानीय विकास राज्यमन्त्री भएका थिए । ०७४ मा बनेको केपी ओली नेतृत्वको सरकारमा शिक्षामन्त्रीको जिम्मेवारी सम्हालेका उनलाई आवश्यकता अनुसार अन्य मन्त्रालयको पनि जिम्मेवारी दिइएको थियो । काठमाडौं क्षेत्र नम्बर ९ मा पूर्वमन्त्रीसमेत रहेका एमाले नेता कृष्णगोपाल श्रेष्ठ विरासत जोगाउने रणनीतिसहित चुनावी अभियानमा छन् । सत्ता गठबन्धनबाट उम्मेदवार बनेकी माओवादी नेतृ कल्पना धमलालाई जितका लागि कांग्रेसको भर छ भने साझा पार्टी नेपालका मिलन पाण्डे एमाले र कांग्रेस कै कार्यकर्ता फकाउँदैछन् । २०४८ सालको आम निर्वाचनमा मदन भण्डारीले छाडेको काठमाडौं क्षेत्र नम्बर ५ को उपनिर्वाचनमा निर्वाचित श्रेष्ठ ०५१ को आम निर्वाचनमा काठमाडौं क्षेत्र नम्बर ७ बाट निर्वाचित भए । यसरी श्रेष्ठ ०४८, ०५१ मा काठमाडौं ७ बाट , ०७४ मा काठमाडौं ९ बाट जितेका जनप्रतिनिधि हुन् । ०६४ र ०७० को संविधानसभा निर्वाचनमा भने उनी पराजित भए । यी दुवै निर्वाचनमा उनी नेपाली कांग्रेसका ध्यानगोविन्द रञ्जितसँग पराजति भएका थिए । धादिङको ज्यामरूङमा जन्मिएकी कल्पना धमला पनि विद्यार्थी जीवनबाटै राजनीतिमा सक्रिय छन् । ०५६ सालमा अनेरास्ववियु (क्रान्तिकारी) को केन्द्रीय सदस्यका साथै छात्रा विभाग प्रमुख बनेकी धमलालाई तत्कालीन नेकपा (माओवादी)ले ०५७ मा अखिल नेपाल महिला संघ (क्रान्तिकारी)को केन्द्रीय सचिव बनाएको थियो । माओवादी युद्धको समयमा तत्कालीन् जनमुक्ति सेना सहकमिसार बनेर उनले काम गरेकी थिइन । पार्टीको आन्तरिक राजनीतिमा राम्रो प्रगति गर्ने नेतृका रुपमा कार्यकर्ताले उनलाई चिन्ने गरेका छन् । उनी अहिले माओवादी केन्द्रको पोलिटब्यूरो सदस्य, पार्टीको स्वास्थ्य तथा जनसंख्या विभाग प्रमुख छन् । हाल काठमाडौंको चन्द्रागिरि१५ तीनथानामा स्थायी बसोबास गर्दै आएकी उनी काठमाडौंका लागि नयाँ अनुहार हुन् । उनले ०६४ सालमा भएको पहिलो संविधान सभा निर्वाचनमा साविक धादिङ२ बाट चुनाव जितेकी थिइन्। धमला २०६८ मा डा बाबुराम भट्टराई नेतृत्वको मन्त्रिपरिषद्मा विज्ञान तथा प्रविधि मन्त्री बनेकी थिइन् । २०७० सालको चुनावमा भने पराजित भएकी थिइन्। यो क्षेत्रमा अर्को चर्चामा रहेका उम्मेदवार हुन मिलन पाण्डे । पेशाले सिभिल इन्जिनियर पाण्डे ०७० सालमा विवेकशील नेपालीको संस्थापक सदस्यको रूपमा वैकल्पिक राजनीतिमा प्रवेश गरेका थिएँ । उज्वल थापापछि दोस्रो अध्यक्षका रूपमा ०७६ सालमा उनी विवेकशील नेपालीको अध्यक्ष निर्वाचित भए । त्यसपछि ०७७ सालमा विवेकशील साझा पार्टीको संयोजक भए । सार्वजनिक शिक्षा सुधारमा विशेष रुचीका साथ पाण्डेले काम गरेका छन् । ३३ वर्षीय पाण्डे २०७४ सालमा यो क्षेत्रबाट विवेकशील साझा पार्टीका उम्मेदवार बने पनि मतका आधारमा तेस्रो बने । काठमाडौं क्षेत्र नम्बर९ मा ७२ हजार १७३ मतदाता छन् । ०७४ सालको निर्वाचनमा ६७ हजार ६५१ मतदाता रहेकोमा यस पटक ४ हजार ५२२ मतदाता थपिएको निर्वाचन आयोगको अद्यावधिक तथ्यांकमा उल्लेख छ । यस्तो छ काठमाडौं९ को अंकगणित काठमाडौं क्षेत्र नम्बर९ मा ७२ हजार १७३ मतदाता छन् । ०७४ सालको निर्वाचनमा ६७ हजार ६५१ मतदाता रहेकोमा यस पटक ४ हजार ५२२ मतदाता थपिएको निर्वाचन आयोगको अद्यावधिक तथ्यांकमा उल्लेख छ । थपिएका मतदातामध्ये अधिकांश २० देखि ४० वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर १२, १४, २१ र २२ पर्छन् । त्यस्तै, चन्द्रागिरि नगरपालिकाको १, १२, १३, १४ र १५ नम्बर वडा पर्छन् । नागार्जुन नगरपालिकाका ६, ७, ८, ९ र १० नम्बर वडा पर्छन् । टेकु, कलंकी, ज्यावहाल, टेवहाललगायतका बढी जनघनत्व भएका क्षेत्र यही निर्वाचन क्षेत्रमा छन् । गत स्थानीय तह निर्वाचनमा वडाध्यक्षले प्राप्त गरेको मत परिणाम हेर्दा काठमाडौं महानगरको १२ र १४, नागार्जुन नगरपालिकाको ६, ९, १० चन्द्रागिरि नगरपालिकाको १, १३ र १५ मा कांग्रेस विजयी भएको थियो । यस्तै, काठमाडौंको २१, २२, नागार्जुनको ७, ८ चन्द्रागिरिको १२ मा एमाले विजयी भएको थियो । स्थानीय तहको निर्वाचनमा यस क्षेत्रका वडाध्यक्षका उम्मेदवारले पाएको मतमा कांग्रेस अगाडि छ । कांग्रेस एक्लैको १९ हजार ९१६ मत ल्याएको छ । यस्तै, एमालेको १९ हजार २८२, माओवादी केन्द्रको ६९५, नेकपा एकीकृत समाजवादीको ४६५ मत छ । यसरी गणना गर्दा सत्ता गठबन्धनको २१ हजार ७६ मत छ भने एमालेको १९ हजार २८२ मत छ । स्थानीय तह निर्वाचनको परिणाम अनुसार माओवादीको मत कम छ । तर गठबन्धनले माओवादी उम्मेदवार नै यो क्षेत्रमा उठाएको छ । माओवादी नेतृले कांग्रेस र नेकपा एकीकृत समाजवादीको मत कसरी तान्ने हो त्यो हेर्न बाँकी छ । विगतदेखि नै निर्वाचन जित्दै आएकाले एमाले नेता श्रेष्ठको उपस्थति पनि कमजोर छैन । जे भए पनि यो क्षेत्रमा सबैको उम्मेदवारको चुनावी अभियान र सुझबुझसहितका मतदाताको मत कसलाई पर्ने भन्ने हेर्न परिणाम नै कुर्नुपर्नेछ ।"
आसन्न निर्वाचनमा दुई लाख ४६ हजार ९ सय कर्मचारी खटिँदै,"काठमाडौं : आसन्न प्रतिनिधिसभा र प्रदेशसभाको निर्वाचनका लागि दुई लाख ४६ हजार ९ सय कर्मचारी खटिने भएका छन्। निर्वाचन आयोगले निर्वाचनमा देशभरि दुई लाख ४६ हजार ९ सय कर्मचारी खटाउन लागेको हो। आयोगका उपसचिव कमल ज्ञवालीले यो संख्या सुरक्षा निकायबाहेकको रहेको बताए। केन्द्रीय कार्यालय, प्रदेश कार्यालय, ७७ वटा निर्वाचन कार्यालय, मुख्य निर्वाचन र निर्वाचन अधिकृतको कार्यालय र मतगणना कार्यका लागि कर्मचारी खटिनेछन्। आयोगका उपसचिव ज्ञवालीले कर्मचारी नियुक्ति भइसकेको बताए।"
जनताका लागि लोकतन्त्र आएन : मोहन वैद्य,"काठमाडौं : नेपाल कम्युनिष्ट पार्टी (क्रान्तिकारी माओवादी)का महासचिव मोहन वैद्यले दलहरुले भन्दै आएको लोकतन्त्र जनताका लागि नभएको बताएका छन्। मंसिर ४ को निर्वाचन बहिष्कार गर्नुपर्ने भन्दै नेकपा क्रान्तिकारी माओवादी, नेकपा मशाललगायत दलहरुले निकालेको विरोध र्यालीपछि काठमाडौंको शान्तिबाटिकामा आयोजित कोणसभामा वैद्यले दलहरुले प्रतिगमनविरुद्ध लोकतन्त्र भने पनि सो लोकतन्त्र जनताका लागि नभएको बताए। देशमा पटकपटक परिवर्तन भए पनि मजदुर किसान, महिला, जनताले त्यसको महसुस गर्न नसकेको उनको भनाइ छ। वैद्यले अहिले नेताहरूका साथै व्यवस्था नै परिवर्तन गर्नुपर्ने अवस्था रहेको बताए। प्रतिक्रियावादी पुँजीवादी संसदीय व्यवस्था खारेज गर्नुपर्ने, नयाँ जनवादवैज्ञानिक समाजवाद लागू गर्नुपर्ने भन्दै उनीहरुले मंसिर ४ को निर्वाचन बरिस्कार र अवज्ञा गर्ने निर्णय गरेका हुन्।"
मुस्ताङको ३९ मतदान केन्द्रमा ३९६ कर्मचारी खटाइँदै,"जोमसोम: हिमाली जिल्ला मुस्ताङका ३९ मतदान केन्द्रमा ३९६ जना कर्मचारी परिचालन हुने भएका छन् । मुख्य निर्वाचन अधिकृतको कार्यालयले मुस्ताङका ३९ मतदान केन्द्रको लागि ७७ जना मतदान अधिकृत र सहायक मतदान अधिकृत परिचालन गर्ने जानकारी गराएको छ । मुख्य निर्वाचन अधिकृतको कार्यालयले निर्वाचनमा खटिने मतदान अधिकृत तथा सहायक मतदान अधिकृतको नामावली मंगलबार सार्वजनिक गरेको हो । निर्वाचनका लागि ३९ मतदान केन्द्रमा खटाईने सहायक कर्मचारी १७६ जना, सहयोगी कर्मचारी (कास) ३९ जना र स्वयंसेवक कर्मचारीको व्यवस्थापन गर्ने गृहकार्य भईरहेको मुख्य निर्वाचन अधिकृत ईश्वर पराजुलीले जानकारी दिए । निर्वाचन आयोगले २५० जना मतदाता भएको मतदान केन्द्रमा एक जना मतदान अधिकृत, एकजना सहायक मतदान अधिकृत ,चार जना सहायक कर्मचारी, एक जना कास, र २ जना स्वयंसेवक कर्मचारी गरी ९ जना कर्मचारी खटाउने व्यवस्था गरेको छ । २५१ जना मतदाताबाट ५०१ जनासम्म मतदाता रहेको मतदान केन्द्रमा एकएक जना मतदान अधिकृत र सहायक मतदान अधिकृत, सहयोगी कर्मचारी ५ जना, कास १ र स्वयंसेवक कर्मचरी ३ जना गरी ११ जना खटिने छन् । यस्तै, ५ सय देखि माथि रहेको मतदान केन्द्रमा एकएक जना मतदान अधिकृत र सहायक मतदान अधिकृत, सहयोगी कर्मचारी ५ जना ,कास १ र स्वयंसेवक ४ जना गरी १२ जना कर्मचारी खटाईने भएको छ ।"
फेसन डिजाइनर प्रबल गुरुङलाई अमेरिकामा अवार्ड,"काठमाडौं : नेपाली मूलका अमेरिकी फेसन डिजाइनर प्रबल गुरुङको 'हाउस अफ स्ले'ले 'पोजिटिभ सोसल इन्फ्लुएन्स' अर्वाड पाएको छ। अमेरिकाको फेसन डिजाइनर्सहरुको छाता संगठन सीएफडीएले उक्त उक्त अवार्ड प्रदान गरेको हो। न्युयोर्कको म्यानहटनमा आयोजित समारोहमा गुरुङ नेतृत्वको टोलीमा आबद्ध रहेका लाउरा किम, फिलिप लाम, टिना ल्युङ र एजरा विलियमले उक्त अवार्ड ग्रहण गरेका थिए। सो संस्थाले विभिन्न विधामा अवार्ड वितरण गरेको थियो।"
कञ्चनपुर३ : निरु पालको उम्मेदवारी रमेश लेखकलाई कति छ भारी?,"धनगढीमहेन्द्रनगर : कञ्चनपुर निर्वाचन क्षेत्र नम्बर ३ मा सत्ता गठबन्धनका रमेश लेखक र नेकपा एमालेका निरुदेबी पालबीच प्रतिस्पर्धा भइरहेको छ। लेखकले त्यस क्षेत्रबाट २०५६ र २०७० सालमा प्रत्यक्ष निर्वाचन जितेका थिए। २०६४ सालमा उनी समानुपातिक संविधानसभा सदस्य भए। तर २०७४ सालको संसदीय निर्वाचनमा भने उनलाई एमालेका डा दीपक प्रकाश भट्टले पराजित गरे। भट्टले २६ हजार ३६४ मत ल्याएर विजयी हुँदा लेखकले २६ हजार १०१ मतमात्रै ल्याए। २५८ मतको झिनो अन्तरले कांग्रेसका लेखक हारेका हुन्। कञ्चनपुर३ मा भीमदत्त नगरपालिकाका १९ वटै वडा, महाकाली पारीका गाउँ भनेर चिनिने दोधारा चाँदनी नगरपालिकाका १० वडा र भीमदत्तसँग जोडिएको बेदकोट नगरपालिकाको एक वडा गरी ३० वडा छन्। २०६४ सालमा प्रधानमन्त्री शेरबहादुर देउवाले पनि भाग्य अजमाएको क्षेत्र हो कञ्चनपुर३। २०६४ मा देउवा डडेल्धुरा र कञ्चनपुर ४ बाट चुनाव लडेका थिए। त्यसबेला देउवाले जिते पनि। आफू प्रत्यक्ष चुनाव लडने भएपछि देउवाले लेखकलाई त्यतिबेला समानुपातिक (संविधान सभा सदस्य)मा लगेका थिए। तर देउवाले कञ्चनपुर ३ छोडेपछि त्यहाँ उपचुनाव भयो। उपचुनावमा भने नेकपा माओवादी केन्द्रका हरिश ठकुल्लाले बाजी मारे। उनीसँग चुनाव लडेकी निरुदेबी पाल पराजित भइन्। २०४८ सालको निर्वाचनयता यस क्षेत्रमा तीनपटक कांग्रेस र दुई पटक एमालेले जितेको थियो। एमालेलाई विगतको साख जोगाउनुपर्ने छ भने कांग्रेसलाई गुमेको साख फिर्ता ल्याउनुपर्ने बाध्यता छ। २०५१ सालको निर्वाचनमा एनपी साउदलाई पराजित गरी एमालेका उर्वादत्त पन्तले कञ्चनपुर ३ जितेका थिए। त्यसको २३ वर्षपछि २०७४ सालमा एमालेका डाक्टर दीपक प्रकाश भट्टले इतिहास दोहोर्याएका हुन्। निरुदेबी पाल, अहिले त्यो विरासत जोगाउन कसिएकी छन्। मैल समानुपातिक सांसद हुँदा कञ्चनपुर ३ मा धेरै काम गरेकी छु। अझ केही अधुरा कामहरु छन्। जनताले विकास गर्ने पार्टी नेकपा एमाले हो भनेर बुझिसकेका छन्। त्यसैले म जित्छु, पालले अन्नपूर्णसँग भनिन्। उनले आफ्नो निर्वाचन क्षेत्रमा रहेको मजगाउँ विमानस्थल पक्की गर्न एमालेको पालामा बजेट विनियोज नगरेको, त्यहाँसम्म जाने सडकमा बजेटन हाल्न लगाएको दाबी गरिन्। अहिले चुनाव एकातिर चलिरहेको छ। महेन्द्रनगर बजारमा नयाँ सडक बन्न धमाधम काम भइरहेको छ। केपी ओलीको पालामा आएको सघन सहरी विकास आयोजनाले कति धेरै सडक कालोपत्रे भएका छन्, पालले भनिन्। दोधारा चाँदनीमा सुख्खा बन्दरगाह, त्यहाँसम्मको साढे ७ किलोमिटर चार लेनको सडक, महाकालीमा चार लेनको पक्की पुलहरु सबै एमालेको पालामा बजेट आएर निर्माण भइरहेका छन्, उनले थपिन्। अंकगणितको कुरा गर्ने हो भने कञ्चनपुर३ मा सत्ता गठबन्धन एमाले र राप्रपाको गठबन्धन भन्दा भण्डै ८ हजार मतले अगाडि छ। कञ्चनपुरका ३० वडमा कांग्रेस एक्लैले १४ वडा जितेको छ। उसको सत्ता साझेदार माओवादीले ३ वडा र समाजवादीले १ वडा जितेको छ। उता एमालेले पनि ८ वडा र उसँग तालमेल गरेको राप्रपाले ३ वडा जितेको छ। वडागत मतका आधारमा कांग्रेस २१ हजार ७ सय ७२ मत, माओवादी केन्द्र ५ हजार ९ सय ८१ र समाजवादीले ३ हजार १२ मत पाएका छन्। एमाले १६ हजार १ सय १४ मत र राप्रपाले ६ हजार ५ सय ३ मत पाएका छन्। यो क्षेत्रमा राप्रपा र एमालेबीच तालमेल भएको छ। राप्रपाले एमालेलाई केन्द्र र प्रदेश खमा सघाउने र एमालेले राप्रपालाई प्रदेश कमा सघाउने गरी सहमति भएको छ। यस प्रदेशमा एमालेको प्रतिस्पर्धी नै छैन। गठबन्धनभित्र चिराचिरा छन्। त्यसैले एमाले जित्छ, चन्दले भने। सत्ता गठबन्धनका उम्मेदवार रमेश लेखक गठबन्धनका ८ हजार मत बढी हुनु, गठबन्धनले संघीयता र लोकतन्त्र जोगाउन खेलेको भूमिका नै आफ्नो जित्ने आधार बताउँछन्। विकासलाई समृद्धिसँग जोड्ने सत्ता गठबन्धनको लक्ष्य छ। संविधान र लोकतन्त्र धरापमा परेका बेला यस मोर्चाले त्यो दुर्घटना जोगाएको छ। अधिकांस जनता गठबन्धनको पक्षमा छन् लेखकले अन्नपूर्णसँग भने। तर लेखकलाई जित निकाल्न त्यति सहज भने छैन। मुख्य दलहरुसँगै स्वतन्त्र उम्मेदवार पनि चुनावी मैदानमा छन। अझ कांग्रेस परित्याग गरेर नै शारदा चन्द र सिंह स्वतन्त्ररूपमा उम्मेदवार बनेका छन्। दुबै जनाले कांग्रेसका मत काटने अनुमान गरिएको छ। स्वतन्त्रहरुको मत कसैलाई हराउनमात्रै काम लाग्ने देखिन्छ। स्वतन्त्रको कुनै माहोल भने छैन, भीमदत्त नगरपालिका६ का लक्ष्मण अधिकारीले भने। २०४८ सालको निर्वाचनयता यस क्षेत्रमा तीनपटक कांग्रेस र दुई पटक एमालेले जितेको थियो। एमालेलाई विगतको साख जोगाउनुपर्ने छ भने कांग्रेसलाई गुमेको साख फिर्ता ल्याउनुपर्ने बाध्यता छ। भीम भट्ट भन्छन, हाम्रो उम्मेदवारको प्रतिस्पर्धा कसैसँग छैन। २०७० मा कांग्रेसले चुनाव जित्दा भएको विकास र ०७४ मा एमालेले चुनाव जित्दा भएको विकासको तुलना गरेर जनताले कांग्रेसलाई भोट हाल्छन्। हुन त यसपटक नेकपा फुटेर माओवादी अलग भएको छ भने एमालेबाटै समाजवादी अझ छुट्टिएको छ। कांग्रेस, २०७४ सालको निर्वाचनमा २५८ मतको अन्तरमात्रै भएकाले यसपाली माओवादी र समाजवादीका साथले हौसिएको छ। नेपाली कांग्रेस कञ्चनपुरका सचिव भीम भट्ट भन्छन, हाम्रो उम्मेदवारको प्रतिस्पर्धा कसैसँग छैन। २०७० मा कांग्रेसले चुनाव जित्दा भएको विकास र ०७४ मा एमालेले चुनाव जित्दा भएको विकासको तुलना गरेर जनताले कांग्रेसलाई भोट हाल्छन्। तर नेकपा एमाले कञ्चनपुरका जिल्ला सहसचिव कर्ण चन्द पनि पालको प्रतिस्पर्धी कोही नभएको दाबी गर्छन्। यस प्रदेशमा एमालेको प्रतिस्पर्धी नै छैन। गठबन्धनभित्र चिराचिरा छन्। त्यसैले एमाले जित्छ, चन्दले भने।"
कांग्रेस उम्मेदवारको निधनपछि मोरङ३ (क)मा नयाँ निर्वाचन तालिका सार्वजनिक,"विराटनगर : प्रदेश १ सरकारका वन, वातावरण तथा भूसंरक्षण मन्त्री एवं मोरङ क्षेत्र नम्बर ३ क बाट नेपाली कांग्रेसका प्रदेशसभा सदस्य उम्मेदवार शेखरचन्द्र थापाको निधनपछि उक्त क्षेत्रमा निर्वाचनको नयाँ प्रक्रिया अघि बढाइएको छ। प्रदेश १ निर्वाचन प्रमुख एवं उपसचिव लेवन काश्यप अधिकारीका अनुसार उम्मेदवारको निधन भएपछि निर्वाचन प्रक्रिया अघि बढाउन बुधबार नयाँ कार्यतालिका सार्वजनिक गरिएको छ। उक्त क्षेत्रको निर्वाचन भने मंसिर ४ गते नै हुने छ। निर्वाचन अधिकृतको कार्यालयले निधनका विषयमा निर्वाचन आयोगलाई जानकारी गराएपछि आयोगले निधन भएका उम्मेदवारको दलका हकमा लागू हुनेगरी नयाँ कार्यतालिका सार्वजनिक गरेको अधिकारीले बताए। कार्यतालिका अनुसार बिहीबारका लागि उम्मेदवारको मनोनयन दर्ता, सूची प्रकाशन र दावीविरोधको समय तोकिएको निर्वाचन अधिकृत रामहरि शर्मा काफ्लेले जानकारी दिए। उनका अनुसार मनोनयन पत्र र उजुरी उपर जाँचबुझ गर्ने, नाम फिर्ता लिने, उम्मेदवारको अन्तिम नामावली प्रकाशन गर्ने र उम्मेदवारलाई निर्वाचन चिन्ह प्रदान गर्ने समय बिहीबार र शुक्रबारलाई तोकिएको छ। डेंगु संक्रमणपछि बिरामी परेका थापालाई निमोनिया पनि भएको थियो। उपचारका क्रममा उनको बुधबार बिहान निधन भएको हो। शवको अन्त्येष्टि पथरीशनिश्चरेस्थित डाँस खोलामा आज (बुधबार) साँझ गरिँदैछ। त्यसअघि उनको पार्थीव शरीरलाई श्रद्धाञ्जली दिन विराटनगरस्थित नेपाली कांग्रेस मोरङको पार्टी कार्यालयमा डेढ घण्टाजति राखिएको थियो। कांग्रेस नेता डा शेखर कोइराला, पार्टी प्रवक्ता प्रकाशशरण महत लगायतका नेता, कार्यकर्ताले उनीप्रति श्रद्धाञ्जली अर्पण गरे। कांग्रेस मोरङका सचिव मोदराज घिमिरेले थापाको निधनले पार्टीलाई अपूरणीय क्षति पुगेको बताए। कांग्रेसभित्र सधैं थापाको अभाव खड्किरहने उनको भनाइ छ। घिमिरेका अनुसार थापा पार्टीभित्र इमान्दार र निष्ठावान नेताका रूपमा परिचित थिए। निधनको शोकमा ३ दिनसम्म पार्टीको झण्डा झुकाउने निर्णय भएको उनको भनाइ छ।"
समिति गठनमा ८० प्रतिशत उपभोक्ता बेखवर !,"झिमरुक (प्यूठान): झिमरुक गाउँपालिका वडा नम्वर ४ स्थित चालिसेअम्बोटेपिपलटारीसयमुरे खेतका उपभोक्ताले आफूलाई खबरै नगरी उपभोक्ता समिति गठन गरेको भन्दै झिमरुक गाउँपालिकाको कार्यालय र जिल्ला प्रशासन कार्यालयमा लिखित उजुरी दिएका छन् । समिति गठन गर्दा ८० प्रतिशत उपभोक्ताहरुलाई खवर नभएको उनीहरुको गुनासो छ । सीमित व्यक्तिको सहभागितामा समिति गठन गरिएकोले पूनः उपभोक्तालाई भेला गराएर समिति गठन गर्न माग गरिएको स्थानीय जगतबहादुर जिसीले बताए । सिंचाई योजनाबाट लाभांवित १२ जना उपभोक्ताहरुको उजुरीमा संयूक्त हस्ताक्षर छ । खेतमा सिंचाई सुविधा पुर्याउन मर्मत र विस्तारका लागि लुम्विनी प्रदेश सरकारले चालु आर्थिक वर्ष कार्यान्वयन गर्ने गरी उक्त योजनामा ५० लाख रुपैयाँ बजेट विनियोजन गरेको छ । योजनाको कार्यान्वयन गर्ने निकाय जिल्लामा जलस्रोत तथा सिंचाई कार्यालय विजुवार प्यूठान हो । शुरुवाती चरणमा उपभोक्ता समिति गठन गर्नका लागि सम्वन्धित वडा कार्यालयमा पूर्ण अधिकार दिइएको जलस्रोत तथा सिंचाई कार्यालयका सव इन्जिनियर विधान पण्डितले जानकारी दिए । वडाबाट उपभोक्ता समिति गठन गरेर दर्ताका लागि सिंचाई कार्यालयमा आउनुपर्ने प्रक्रिया रहेको पण्डितको भनाई छ । उनका अनुसार विवादित बनेको उक्त समिति दर्ताका लागि सिंचाई कार्यालयमा पुगेको छैन । सामान्य औपचारिक मात्र पुरा गरेर वडा कार्यालयले समिति गठनका लागि सिफारिस दिएको उपभोक्ताहरुले आरोप लगाएका छन् । बहुसंख्यक उपभोक्तामाथि अन्याय भएको उनीहरुको गुनासो छ । झिमरुक ४ का वडा अध्यक्ष सीताराम पोखरेलले प्रशासनमा उजुरी परेपछि सहजीकरणका लागि प्रमुख जिल्ला अधिकारीले पत्र पठाएको जानकारी गराए । अहिले निर्वाचनमा व्यस्त छौँ । चुनाव लगत्तै यसको समाधान हुन्छ, उनले भने,पहिले कुलो बनिसकेका उपभोक्ताहरुले उजुरी गर्नुभएको रहेछ । यो त्यति ठूलो विषय होइन् । पोखरेलले कुलो बनाउने व्यवसायीको पहलमा उपभोक्ता समिति गठन भएको जानकारी गराए ।"
जनताले मलाई शंका गर्ने ठाउँ नै छैन: महेश बस्नेत (भिडियो वार्ता),"भक्तपुर क्षेत्र नम्बर२ मा नेकपा एमालेका तर्फबाट प्रतिनिधि सभा सदस्य उम्मेदवार रहेका महेश बस्नेत चुनावी अभियानमा छन् । भक्तपुर२ का मतदाताले आफूलाई नै जिताउने विश्वासका साथ घर दैलो अभियानमा खटिएका उनी जनतामा आफू प्रति कुनै शंका नै नरहेको दावी गर्छन् । देशको विकास र समृद्धिका लागि एमाले नेतृत्वको सरकार चाहिने भन्दै बस्नेतले एक वर्षदेखि गठबन्धनले विकासका काम ठप्प पारेको आरोप लगाए । आसन्न निर्वाचन, एमालेको निर्वाचन परिचालन अभियान, राजनीतिक घटनाक्रमलगायतका विषयमा अन्नपूर्ण पोस्टको कार्यक्रम 'द न्यूज मेकर'मा भूपाल लुइँटेलले गरेको कुराकानी हेर्नुहोस् ।"
भन्सार छलेको चिनी र मल बरामद,रौतहट : भारतबाट नेपाल भित्र्याई भण्डारण गरिएको अवस्थामा नेपाल प्रहरीले ठूलो परिमाणमा चिनी र डीएपी रासायनिक मल बरामद गरेको छ। सीमा वारिपारिको कारोबार गर्ने तस्करहरूले भारतीय बजार घोडासहानबाट ल्याएर भण्डारण गरिएको अवस्थामा १ सय ५९ बोरा चिनी र २५ बोरा डीएपी रासायनिक मल बरामद भएको हो। जिल्ला प्रहरी कार्यालयको टोली र प्रहरी चौकी मठियाको संयुक्त टोलीले रौतहटको इशनाथ नगरपालिका४ लतमरीस्थित सीमावर्ती क्षेत्रबाट अवैधरूपमा नेपाल भित्र्याएको करिब ७ लाख मूल्य बराबरको चिनी र रासायनिक मल बरामद गरिएको जिल्ला प्रहरी कार्यालय रौतहटका प्रवक्ता एवं डीएसपी सुनिल मल्लले बताए। बरामद गरिएको ६ लाख ९८ हजार मूल्य बराबरको चिनी र डीएपी रासायनिक मल आवश्यक कारबाहीको लागि गौर भन्सार कार्यालयमा बुझाइएको छ।
विश्वकप सेमिफाइनल : पाकिस्तानी कप्तान बाबरको अर्धशतक!,सिड्नी : आईसीसी टी२० विश्वकपको फाइनल पुग्न न्युजिल्यान्डले दिएको एक सय ५३ रनको लक्ष्य पछ्याइरहेको पाकिस्तानका कप्तान बाबर आजमले अर्धशतक बनाएका छन्। सिड्नी क्रिकेट मैदानमा टस जितेर ब्याटिङ रोजेको न्युजिल्यान्डले निर्धारित २० ओभरमा चार विकेट गुमाएर एक सय ५२ रनको योगफल तयार गरेको थियो। दोस्रो इनिङमा ब्याटिङमा उत्रिएको पाकिस्तानका लागि ओपनिङमा आएका बाबरले मोहम्मद रिजवानसँग ९७ रनको साझेदारी गर्दै ३८ बलमा सात चौकासहित अर्धशतक बनाएका हुन्। अर्का ओपनर रिजवान २८ बलमा पाँच चौकासहित ४३ रन बनाएर खेलिरहेका छन्। पाकिस्तानलाई जितका लागि ५४ बलमा ५६ रन आवश्यक छ।
भूकम्पले डडेल्धुारका २ घरमा क्षति,"डडेल्धुरा: भूकम्पले डडेल्धुराका २ घरमा क्षति भएको छ । अमरगढी नगरपालिका वडा नं १ मा एक घर र नगरपालिकाकै वडा नं ३ को एक घरमा गरी दुई घरमा क्षति भएको प्रमुख जिल्ला अधिकारी मोहनराज जोशीले जानकारी दिए । भूकम्पले क्षति भएका घरपरिवारको उद्धारमा नेपाल प्रहरी, सशस्त्र प्रहरी, नेपाली सेना र स्थानीयको संलग्नता रहेको छ ।"
फेरि प्रधानमन्त्री बनेर देखाउन ओलीलाई प्रचण्डको चुनौती,"दार्चुला : नेकपा माओवादी केन्द्रका अध्यक्ष पुष्पकमल दाहाल प्रचण्डले एमाले अध्यक्ष केपी शर्मा ओलीलाई फेरि प्रधानमन्त्री बनेर देखाउन चुनौती दिएका छन् । बुधबार दार्चुलामा सत्ता गठबन्धनको चुनावी सभालाई सम्बोधन गर्दै अध्यक्ष प्रचण्डले एमाले अध्यक्ष केपी शर्मा ओलीलाई आफैले प्रधानमन्त्री बनाएको दावी गरे। ओलीले संविधान विपरित प्रतिनिधिसभा विघटन गरेर प्रतिगमन गरेको प्रचण्डको आरोप छ। उनले तत्कालीन समयमा ओलीले एकपटक आफूलाई प्रधानमन्त्री बनाइदिनुस् भनेकाले आफूले सहयोग गरेर दोस्रो पटक पनि प्रधानमन्त्री बनाएको भन्दै पुन: प्रधानमन्त्री बनेर देखाउन चुनौती दिए । उनले भने, 'तेस्रो पटक प्रधानमन्त्री बनेर देखाउनुस् । अध्यक्ष प्रचण्डले ओलीले आफूले लिम्पियाधुरा लिपुलेक समेटेर बनाएको नक्सा पनि ओलीले बाध्य भएर मात्रै बनाएको बताए । ओलीले नक्साको कुरा गर्नुहुन्छ । केपी ओलीले होइन यो नक्सा बनाएको। भ्रममा नपर्नुहोला । नेकपामा मसहित भएर पार्टीको बहुमतले बाध्य बनाएपछि मात्रै बनाएको हो,' प्रचण्ड भने। प्रचण्डले ओली कायर भन्दै चुनाव आएपछि मात्रै दार्चुला आएर गोहीको आँशु चुहाउने गरेको बताए । जब चुनाव आउँछ अनि दार्चुला आएर गोहीको आँसु चुहाउँछन् केपी ओली । त्यो गोहीको आँसु हो, सक्कली होइन,' उनले भने।'"
केपी ओलीले झुटो कुरा गरे : प्रधानमन्त्री देउवा,"खलंगा : प्रधानमन्त्री एवं नेपाली कांग्रेसका सभापति शेरबहादुर देउवाले कालापानी, लिम्पियाधुरा र लिपुलेक नेपाली भूमि हो भनेर संसद्ले एक मतले पास गरेको बताएका छन्। दार्चुलाको गोकुलेश्वरमा सत्ता गठबन्धनको चुनावी सभालाई सम्बोधन गर्दै प्रधानमन्त्री देउवाले नेकपा (एमाले) का अध्यक्ष केपी शर्मा ओलीले आफूले मात्रै पास गरेको जस्तो गरेर झुटा कुरा गरिरहेको आरोप लगाए। 'कांग्रेस, माओवादी केन्द्रलगायतका सबै दल मिलेर एक आवाजमा संसद्बाट पास भएको हो। अहिले ओलीले अरुले केही गरेकै छैन। आफूले मात्रै गरेँ भनेर झुटो कुरा गर्दैछन्,' उनले भने। उनले केही दिनअघि ओली दार्चुला पुगेर गफ लगाएर फर्किएको आरोपसमेत लगाए। आसन्न प्रतिनिधिसभा र प्रदेशसभाको निर्वाचनले राष्ट्रलाई कुन दिशामा लैजाने भन्ने निर्णय लिने उनको भनाइ थियो। 'अहिले धेरै किसिमका अफवाह फैलाउने काम भइरहेको छ। मुलुकलाई समृद्ध बनाउन गठबन्धन दल एकजुट भएर अघि बढेको छ,' उनले भने। उनले केही महिनाअघि दार्चुलामा नेपालभारत पक्की पुलको शिलान्यास भएको भन्दै उक्त पुल चाँडै निर्माण सम्पन्न हुने बताए। गोकुलेश्वर विमानस्थल सञ्चालनमा ल्याइने भन्दै देउवाले दार्चुलालाई दुई वर्षभित्र अँध्यारोमुक्त जिल्ला बनाइने धारणा राखे। 'दार्चुलालाई तुइनमुक्त क्षेत्र घोषणा गरिनेछ। दार्चुला धेरै सम्भावना रहेको जिल्ला हो, यसको विकासमा हामी लाग्छौं।'"
आचारसंहिता र आयोगका निर्देशनको अवज्ञा नगर्न प्रमुख आयुक्त थपलियाको आग्रह,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन आचारसंहिता र आयोगका निर्देशनहरूको अवज्ञा गर्ने दुस्साहस भएमा सैह्य नहुने बताएका छन् । मंसिर ४ गते हुने प्रतिनिधिसभा तथा प्रदेशसभा सदस्य निर्वाचनका सन्दर्भमा निर्वाचन आयोगले युवाहरूका संघसंस्था र युवा अभियन्तासँग आयोजना गरेको छलफल कार्यक्रममा प्रमुख निर्वाचन आयुक्त थपलियाले राजनीतिक दल, उम्मेदवार, सार्वजनिक निकाय र सम्बन्धित पक्षले निर्वाचनलाई स्वच्छ, निष्पक्ष, स्वतन्त्र, भयरहितरुपमा सम्पन्न गराउन सघाउनुपर्ने बताए । उनले आचारसंहिताको उल्लघंन र निर्देशनको अवज्ञा भएमा उल्लंघनकर्तालाई महंगो पर्न सक्ने चेतावनी दिए । थपलियाले केही स्थानीय तहले मतदाता शिक्षा कार्यक्रम सञ्चालन गर्न नसक्ने जानकारी गराएको सन्दर्भमा ती तहलाई कारवाही हुने स्पष्ट पारे। निर्वाचनको सन्दर्भमा आयोगले दिएका निर्देशनहरूको कसैले अवज्ञा गरे त्यो महँगो हुने उनको चेतावनी थियो । सामाजिक सञ्जाल र अन्य माध्यमको उपयोग गरी निर्वाचनको सकारात्मक प्रचारप्रसार र मतदाता शिक्षा दिन आग्रह गर्दै उनले आचारसंहिताको उल्लघंन पाइएमा जुनसुकै माध्यमबाट उजुरी दिने सकिने बताए। जुनसुकै निर्वाचनमा जित्ने उम्मेदवारभन्दा हार्नेको संख्या बढि हुने व्याख्या गर्दै उनले निर्वाचनपछिको राजनीतिक वातावरण धूमिल हुन नदिन र सौहार्दता कायमका लागि पनि युवाहरुले सकारात्मक भूमिका निर्वाह खेल्न सक्ने उल्लेख गरे। प्रमुख आयुक्त थपलियाले मतदान केन्द्रहरु सकेसम्म अपाङ्गता मैत्री बनाउन आग्रह गरिएको र त्यसतर्फ आयोग सचेत रहेको स्पष्ट पारे । प्रमुख आयुक्त थपलियाले भने, 'मतदाताको विवेकको मत प्रयोग गराउन मतदान अधिकृत, राजनीतिक दलका प्रतिनिधि र स्वयंसेवकलाई आयोगले सुम्पिएको विश्वासमा कुठाराघात नहोस् । स्वच्छ, निष्पक्ष, स्वतन्त्र, भयरहित निर्वाचन गराउने लक्ष्यमा हामी सबैको सहयोग चाहन्छौँ।'"
"ककपिटमै भिडियो अन्तर्वार्ता दिएपछि पाइलट विजय लामालाई उडानमा रोक, छानबिन हुँदै","काठमाडौं : नागरिक उड्डयन प्राधिकरणले नेपाल एयरलायन्सका पाइलट विजय लामाविरुद्ध छानबिन सुरु गरेको छ। चिनियाँ भ्लगरसँग ककपिटमै भिडियो अन्तर्वार्ता दिएपछि प्राधिकरणले पाइलट लामालाई रोस्टरबाट हटाउँदै उडानमा रोक लगाएको हो। गत कात्तिक १३ गते दुबईबाट काठमाडौंका लागि उडेको नेपाल एयरलायन्सको ३३० विमान पाइलट लामाले उडाएका थिए। सोही फ्लाइटमा सवार सामले दुबईदेखि नेपालसम्मको यात्रालाई आफ्नो भ्लगमा देखाएका छन्। उनले उक्त भिडियो ३१ लाख बढी सब्सक्राइबर रहेको 'साम चुइ' नामक आफ्नो युट्युबमा अपलोड गरेका छन्। भिडियोमा सामले ककपिटमै गएर पाइलट लामासँग अन्तर्वार्ता लिएका छन्। सोही फुटेजको आधारमा लामाविरुद्ध उजुरी परेको स्रोतको भनाइ छ। सोही उजुरीको आधारमा लामालाई रोस्टरबाट हटाएर छानबिनको दायरमा ल्याएको नागरिक उड्डयन प्राधिकरणले जनाएको छ। प्राधिकरणका सहप्रवक्ता ज्ञानेन्द्र भुलले अनुमति बिना कसैले पनि ककपिटमा गएर भिडियो खिच्न नपाउने बताए। 'नागरिक उड्डयन सुरक्षा नियमावली २०७३ ले आधिकारिक व्यक्ति 'क्याबिन क्रू'बाहेक ककपिटमा कोही पनि जान मिल्दैन। जानुपरे प्राधिकरणसँग अनिवार्य अनुमति लिनुपर्छ,' उनले अन्नपूर्णसँग भने। उनले नेपाल एयरलायन्सले नै यसबारे जानकारी गराएपछि छानबिनको प्रक्रिया अगाडि बढाएको बताए। 'निगमले जानकारी दिएपछि हामीले छानबिन प्रक्रिया अगाडि बढाएका हौं। लामाको नाम रोस्टरबाट पनि हटाएका छौं। छानबिन समितिले प्रतिवेदन बुझाएपछि मात्रै कारबाही गर्ने नगर्ने निर्णय हुन्छ,' उनले भने। स्रोतका अनुसार पाइलट लामाले गल्ती स्वीकार गरेका छन्। 'हो, मबाट गल्ती भयो। ककपिटमा भिडियो खिच्न नदिनुपर्ने थियो,' स्रोतले लामाको भनाइ उद्धृत गर्दै भने।"
विश्वकप सेमिफाइनल : पाकिस्तानका लागि रिजवानको अर्धशतक!,सिड्नी : आईसीसी टी२० विश्वकपको फाइनल पुग्न न्युजिल्यान्डले दिएको एक सय ५३ रनको लक्ष्य पछ्याइरहेको पाकिस्तानका ओपनर मोहम्मद रिजावनले इनिङको दोस्रो अर्धशतक बनाएका छन्। यसअघि कप्तान बाबर आजमले अर्धशतक बनाएका थिए। सिड्नी क्रिकेट मैदानमा टस जितेर ब्याटिङ रोजेको न्युजिल्यान्डले निर्धारित २० ओभरमा चार विकेट गुमाएर एक सय ५२ रनको योगफल तयार गरेको थियो। दोस्रो इनिङमा ब्याटिङमा उत्रिएको पाकिस्तानका लागि ओपनिङमा आएका बाबरले मोहम्मद रिजवानसँग एक सय ५ रनको साझेदारी गर्दै ३८ बलमा सात चौकासहित अर्धशतक बनाएका थिए। रिजवानले ३६ बलमा पाँच चौकासहित अर्धशतक बनाए। पाकिस्तानलाई जितका लागि ३४ बलमा ३७ रन आवश्यक छ।
भूकम्प पीडितलाई चाँडै राहतको व्यवस्था गर्छौं: समाजिक विकासमन्त्री,"डडेल्धुरा: डोटी केन्द्रविन्दु बनाई गएको भूकम्पबाट पीडित बनेकालाई सरकारले चाँडै राहतको व्यवस्था गर्ने जनाएको छ । सूदुरपश्चिम प्रदेशका सामाजिक विकासमन्त्री गोविन्दराव बोहराले भूकम्पमा परी ज्यान गुमाएकाका परिवारप्रति समवेदना प्रकट गर्दै पीडितलाई राहतको व्यवस्था गर्ने बताएका हुन् । गएरातिको भूकम्पमा डोटीको पुर्वीचौकी गाउँपालिकाको गैरागाउँमा ६ जनाको दुःखद निधन भएको खबरले दुखित बनाएको मन्त्री बोहराले जनाएका छन् । उनले भने, यस दुःखद घडीमा मृतकप्रति श्रद्धाञ्जली अर्पणसहित शोकाकुल परिवारजनमा गहिरो समवेदना व्यक्त गर्दछु।' उनले भूकम्पका परकम्प फेरि हुन सक्ने भन्दै सजग र सावधान रहन सबैमा अनुरोध पनि गरेका छन् । चुनावी अभियानका क्रममा घरदैलो अभियानमा रहेका समाजिक विकास मन्त्री बोहराले पीडितलाई चाडै राहातको व्यवस्थाको पहल भइरहेको उनले बताए ।"
१३ वर्षपछि पाकिस्तान विश्वकपको फाइनलमा,"सिड्नी : कप्तान बाबर आजम र मोहम्मद रिजवानको अर्धशतकप्रेरित पाकिस्तान सेमिफाइनलमा न्युजिल्यान्डलाई सात विकेटले पराजित गर्दै १३ वर्षपछि आईसीसी टीट्वेन्टी विश्वकपको फाइनलमा पुगेको छ। बुधबार सिड्नी क्रिकेट मैदानमा टस जितेर ब्याटिङ रोजेको न्युजिल्यान्डले निर्धारित २० ओभरमा चार विकेट गुमाएर एक सय ५२ रनको योगफल तयार गरेको थियो। जवापी ब्याटिङमा उत्रिएको पाकिस्तानले १९१ ओभरमा तीन विकेट गुमाएर लक्ष्य पूरा गर्यो। पाकिस्तानका लागि दुवै ओपनरले अर्धशतकीय इनिङ खेले। कप्तान आजम र विकेटकिपर ब्याटर रिजवानले पहिलो विकेटका लागि एक सय पाँच रनको साझेदारी गर्दै उत्कृष्ट सुरुआत दिलाएका थिए। पाकिस्तानका लागि ४२ बलमा सात चौकासहित ५३ रन जोडेर कप्तान आजम पेभेलियन फर्केका थिए। रिजवानले ४२ बलमा पाँच चौकासहित ५७ रनको अर्धशतकीय इनिङ खेले। मोहम्मद ह्यारिस २६ बलमा दुई चौका र एक छक्कासहित ३० रन बनाएर पेभेलियन फर्किँदा शान मसुद दुई रन र इफ्तिखार अहमद शून्यमा अविजित रहे। बलिङतर्फ न्युजिल्यान्डका लागि ट्रेन्ट बोल्टले चार ओभरमा ३३ रन खर्चेर दुई विकेट लिए। अन्य बलर विकेटविहीन रहँदा न्युजिल्यान्डले एक सय ५२ रनको योगफल जोगाउन सकेन। सुपर१२ बाट समूह एकको विजेता बन्दै न्युजिल्यान्डले अन्तिम चारमा स्थान बनाएको थियो। समूह दुईमा दुई खेल पराजित भएर पनि पाकिस्तान रोमाञ्चक ढङ्गले उपविजेता बन्दै अन्तिम चारमा पुगेको हो। पाकिस्तानले भोलि (बिहीबार) हुने भारत र इङ्ल्यान्डबीचको दोस्रो सेमिफाइनलको विजेतासँग आइतबार उपाधिका लागि खेल्ने छ। तस्बिर: गेट्टी इमेज पाकिस्तानको विश्वकप यात्रा सन् २००७ पहिलो संस्करणको फाइनलमा पुगेको पाकिस्तान भारतसँग पराजित हुँदै उपविजेतामा सीमित भएको थियो । सन् २००९ लगातार दोस्रो पटक फाइनलमा पुगेको पाकिस्तानले फाइनलमा श्रीलंकालाई पराजित गर्दै उपाधि नै जितेको थियो । सन् २०१० सेमिफाइनलमा अस्ट्रेलियासँग पराजित भएको पाकिस्तान सेमिफाइनलबाट बाहिरिएको थियो । सन् २०१२ सेमिफाइनलमा श्रीलंकासँग पराजित हुँदै पाकिस्तान फेरि एकपटक अन्तिम चारबाट बाहिरिएको थियो । सन् २०१४ समूह दुईमा परेको पाकिस्तान पहिलो पटक टीट्वेन्टी विश्वपकको सेमिफाइनल पुग्न असफल भएको थियो । सन् २०१६ लगातार दोस्रो पटक समूह दुईबाट पाकिस्तान सेमिफाइनलमा घर फर्किएको थियो । सन् २०२१ लगातार दुई संस्करणसम्म समूह चरणमा सीमित हुँदै आएको पाकिस्तानले फेरि सेमिफाइनलमा स्थान बनाएको थियो । तर, त्यो संस्करणको च्याम्पियन अस्ट्रेलियासँग पराजित हुँदा फाइनलमा पुग्न असफल भयो । सन् २०२२ समूह चरणका दुई खेलमा पराजित भएपछि घर फर्किेन अवस्था नजिक पुगेको पाकिस्तान अन्तिम खेलमा बंगलादेशलाई पराजित गर्दै रोमाञ्चकरुपमा सेमिफाइनलमा पुगेको थियो। बुधबार भएको पहिलो सेमिफाइनलमा न्युजिल्यान्डलाई पराजित गर्दै फाइनल यात्रा तय गरेको छ।"
"अछाममा निरन्तर भूकम्पको पराकम्प, दर्जनौं घरमा क्षति","अछाम : मंगलबार रातिदेखि पटकपटक आइरहेको भूकम्पको झट्काले अछामका स्थानीयहरु त्रसित भएका छन् । अहिले पनि यहाँका स्थानीय बासिन्दाहरु घरभित्र बस्न सकेका छैनन् । राष्ट्रिय भूकम्प मापन केन्द्रका अनुसार खप्तड राष्ट्रिय निकुञ्ज क्षेत्रमा केन्द्रविन्दु भएर मंगलबार राति ९ बजेर ७ मिनेटमा ५७ सेक्टर स्केलको भूकम्प र त्यसपछि ६ पटकसम्म पराकम्प महसुस भएको छ। फेरि बुधबार बिहान २ बजेर १२ मिनेटमा ६६ म्याग्निच्युडको भूकम्प गएको थियो । भूकम्पले जिल्लामा मानवीय क्षति नभए पनि केहि घरहरु भत्केको र केहि चर्केको खबर प्राप्त भएको प्रहरीले जनाएको छ । जिल्ला प्रहरी कार्यालय अछामका सूचना अधिकारी कैलाश बिष्टले अहिले प्रहरीले घटनाको विवरण संकलन गरिरहेकाले आधिकारी तत्यांक आउन केहि समय लाग्ने बताए । उनले भने,अहिले वडा गाउँमा प्रहरी खटाएका छौं,घर पूर्णरुपमा भत्केको र चर्काको भन्ने खबर पाएका छौं,बुझ्न त्यहाँ प्रहरी खटाएका छौं । एकीन तथ्यांक सकंलन गरिरहेका छौं । साँफेबगर नगरपालिका १४ पातलकोट भास्कुन गाउँका अधिकांश घरहरु चर्केर बस्नै नमिल्ने अवस्थाको रहेको वडा अध्यक्ष सन्जु थापाले बताए । उनले भने, ९३ घरधुरी छन्। अधिकांश चर्केका छन्,सबै स्थानीयहरु घर बाहिर बसेका छन् ,बेला बेलामा भूकम्पको धक्का महसुस भइरहेको छ।' साँफेबगर नगरपालिका प्रमुख राजेन्द्रबहादुर कुँवरका अनुसार अहिले प्रत्येक वडामा पुगेर क्षतिको विवरण संकलनको काम भइरहेको बताए । उनले भने,वडा नं ९ बुढाकोट र १४ पातलकोटमा बढि क्षति भएको खबर पाएका छौं, स्थानीयहरु त्रसित छन्, डाटा संकलनपछि उचित राहतको व्यवस्था गरिनेछ । साँफेबगर नगरपालिका  ६ भाग्यश्वरमा पनि ९ घरमा क्षति पुगेको स्थानीयले बताएका छन्।"
गठबन्धनले जे पनि दुष्कर्म गर्ने सम्भावना छ : ओली,"झापा : नेकपा एमाले अध्यक्ष केपी शर्मा ओलीले गठबन्धनमा रहेका दलहरूसँग देश र पार्टी चलाउने कुनै उद्देश्य नरहेको बताएका छन्। झापामा बुधबार आयोजित कार्यक्रममा उनले गठबन्धनप्रति कटाक्ष गर्दै फुटेका हाँडीको खप्टा जोडेर देश विकास नहुने बताए। 'फुटेका खप्टा जोडेर हुँदैन। देश विकासका लागि राष्ट्रिय पार्टी चाहिन्छ। गठबन्धनलाई जनताले 'गठ' होइन 'ठग' भनेर उच्चारण गरिरहेका छन्। त्यस्ताबाट केही हुँदैन,' उनले भने। उनले गठबन्धन भए पनि त्यहाँका दलहरुले छुट्टाछुट्टै घोषणा जारी गरेको भन्दै उनीहरूले केके लागू गर्छन् भन्दै प्रश्न गरे। 'कांग्रेसको आफ्नै घोषणा पत्र छ, माओवादीको आफ्नै घोषणा पत्र छ, एसको आफ्नै छ, उसको आफ्नै छ,' उनले प्रश्न गरे, 'यसको, उसको, त्यसको, ककसको घोषणा पत्र लागू हुन्छ?' उनले कसैको पनि घोषणा पत्र लागू नहुने र जनता अल्म्याउने काममात्रै गरेको आरोप लगाए। ओलीले गठबन्धन सरकारले जे पनि दुष्कर्म गर्ने सम्भावना रहेको दाबी गरे। 'गठबन्धनले बेठीक काम, गैरकानुनी काम, लोकतन्त्रविरोधी काम, संविधानविरोधी काम गर्न सक्छ,' उनले भने, 'लोकतन्त्रको रखवारी केवल एमालेले गर्न सक्छ।' उनले आगामी निर्वाचनमा एमाले विजयी नभए देश बर्बादीमा जानेसमेत बताए। त्यसका लागि उनले कांग्रेस र एमालेका कार्यकर्तालाई एमालेमा आबद्ध हुन आह्वान गरे। उनले निर्वाचनपछि बन्ने एमाले सरकारले जेष्ट नागरिक भत्ता समयानुकूल बढाउँदै लैजाने बताए।"
'बलिउड फिल्म 'उचाईं'ले नेपालको पर्यटन प्रवर्द्धन गर्छ',"काठमाडौं : नेपालमा समेत छायाँकन भएको बलिउड फिल्म उचाईं आउँदो शुक्रबारदेखि प्रदर्शनमा आउँदैछ। नेपालको पर्यटकीय क्षेत्रमा छायाँकन भएकाले यो फिल्मले नेपाली पर्यटनलाई प्रवर्द्धन गर्ने विश्वास लिइएको छ। फिल्ममा अमिताभ बच्चन, अनुपम खेर, बोमन इरानी, डेनी डेन्जोङ्पा, परीनिती चोपडा, नीना गुप्ता, सारिका हसनजस्ता दिग्गज कलाकारहरूले अभिनय गरेका छन्। नेपालकै पात्रलाई मूलकथा बनाइएको फिल्म छायाँकन गर्न दुई सयको हाराहारीमा प्राविधिक भारतबाट आएका थिए। त्यसमा नेपाली प्राविधिक तथा कलाकारले समेत काम गर्ने अवसर पाएका थिए। बलिउडमा स्थापनाको ७५औँ वर्ष पूरा गरेको राजश्री प्रोडक्सनको निर्माण रहेको फिल्मलाई सुरज बडजात्याले निर्देशन गरेका छन्। नेपालमा स्वयम्भु, त्रिभुवन अन्तर्राष्ट्रिय विमानस्थल, लुक्ला, नाम्चे, मनाङमा झन्डै एक महिना छायाँकन भएको थियो। नेपालमा लाइन प्रोड्युसर सुरज आचार्यको कम्पनी थ्री ह्विलर्सले र प्रोडक्सन कोर्डिनेटर अरुण रेग्मीले व्यवस्थापन गरेका थिए। 'उहाँहरूसँग काम गर्दा नेपाली प्राविधिकले समेत सिक्न पाएँ। उहाँहरूको काम गर्ने शैली परिपक्व छ,' प्रोडक्सन कोर्डिनेटर रेग्मीले भने, 'दिग्गज कलाकारहरूको कामप्रतिको सरलता र मानवीय स्वभावले हामीलाई काम गर्न ऊर्जा प्रदान गर्थ्यो। निर्देशकले नेपाली दृश्य खिच्नलाई कुनै सम्झौता गर्नुभएन।' छायाँकन टोलीमा भारतका एक सय ५५ जना सदस्य र नेपालीतर्फ कलाकारबाहेक छायाँकनमा ३० देखि ३५ जना नेपाली प्राविधिक खटेका थिए। टोलीका लागि ६० भन्दा बढी गाडीको प्रयोग चौबिसै घण्टा रहन्थ्यो। लाइन प्रोड्युसर आचार्यका अनुसार छायाँकनको दौरान लगभग तीन सयको हाराहारीमा हेलिकोप्टर उडान गरिएको थियो। 'हामीले फाप्लोलुक्ला, लुक्लानाम्चे, नाम्चेएबीसी, कालापत्थर, कालापत्थरकाठमाडौं, काठमाडौंमनाङको यात्रा हेलीबाटै गरेका थियौं,' उनले भने। उचाईंको छायाँकन भएपश्चात् केही सिरिज तथा फिल्महरू नेपालमा छायाँकन भएका छन्। 'सरकारका तर्फबाट केही सेवासुविधा पाए छायाँकनमा आउने सङ्ख्या बढ्छजस्तो लाग्छ। कानुनी अड्चनसँगै विविध समस्याहरू छन्। यद्यपि, उचाईं प्रदर्शन भएपछि अन्य प्रोडक्सन हाउसलाई नेपालले लोभ्याउनेमा विश्वत छु,' प्रोडक्सन कोर्डिनेटर रेग्मीले भने। डेनी डेन्जोङ्पा सोलुखुम्बुवासीको भूमिकामा छन्। उनले आफ्ना बुढ्यौलीको साथीहरू अमिताभ, अनुपम र बोमनलाई नेपाल ल्याउने प्रयास गरे पनि त्यो सफल हुँदैन। डेन्जोङ्पाको निधनपश्चात् उनको अस्तुलाई नेपालमा विसर्जन गर्ने अठोट लिएर बाँकी तीन नेपाल आउने कथा फिल्ममा देखाइएको छ। नेपाली गाइड परिणिती चोपडाले उनीहरूलाई हिमाल पुर्याउने र घुमाउने भूमिका निर्वाह गरेकी छन्। यात्रामा यी तीन साथीहरू आउने आरोह अवरोह नै मूल कथा हो।"
"दोहोरो अंकले घट्यो सेयर बजार, सबै सूचक राताम्मे","काठमाडौं : सेयर बजार दोहोरो अंकले ओरालो लागेको छ। सेयर कारोबारको चौथो दिन बुधबार नेप्से ३९१५ अंकले घटेर १९१७२२ विन्दुमा अडिएको छ। यसअघि नेप्से सोमबार ६४३ र मंगलबार २५७ अंकले घटेको थियो। साताको पहिलो कारोबार दिन आइतबार भने नेप्से ४३२० अंकले बढेर १९६५३६ विन्दुमा पुगेको थियो। नेप्से दोहोरो अंकले ओरालो लागेपनि मंगलबारको तुलनामा आज कारोबार रकम बढेको छ। यसदिन १ अर्ब ४० करोड बढिको सेयर कारोबार भयो। मंगलबार १ करोड ५ अर्बको सेयर कारोबार भएको थियो। बुधबार २२३ कम्पनीको ३६ लाख ९७ हजार ७२३ कित्ता सेयर १ अर्ब ४० करोड ७३ लाख ९५ हजार ४३७ रुपैयाँमा खरिदबिक्री भयो। कारोबारमा आएका १३ समूहकै सूचक राताम्मे देखिए। फाइनान्स समूहको सूचक सर्वाधिक ४७३ प्रतिशतले घटेको छ। डेभलपमेन्ट समूहको सूचक ३१८ प्रतिशतले घट्दा होटल्स एन्ड टुरिजम, मनु एन्ड प्रो, अदर्श, माइक्रो फाइनान्स, लाइफ इन्स्योरेन्स र इन्भेस्टमेन्टको सूचक २ प्रतिशत बढिले ओरालो लाग्यो। यसदिन कारोबार रकमका आधारमा नेष्डो समृद्ध लघुवित्त वित्तीय संस्था शीर्षस्थानमा रह्यो। सो कम्पनीको ६ करोड ७८ लाख बढि मूल्यको सेयर कारोबार भयो।"
जेम्स इङ्ल्यान्डको टिममा नपर्ने,लन्डन : इङ्लिस प्रशिक्षक ग्यारेथ साउथगेटले रिस जेम्स विश्वकप खेल्ने टिममा नपर्ने बताएका छन्। प्रशिक्षक साउथगेटले मंगलबार जेम्सलाई बोलाएर उनी टिममा नपर्ने जानकारी गराएको अन्तर्राष्ट्रिय सञ्चारमाध्यमहरूले दाबी गरेका छन्। इङ्लिस प्रशिक्षकले गत महिना चेल्सीबाट एसी मिलानविरुद्धको खेलमा घुँडामा लागेको चोटबाट मुक्त हुने क्रममा रहेका रेम्सप्रति जोखिम मोल्न नचाहेका हुन्। जेम्स भने आफू विश्वकप अगाडि नै पूर्णरुपमा तयार भएर विश्व फुटलबको सबैभन्दा ठूलो मञ्चमा उत्रिनेमा आशावादी थिए। साउथगेटले बिहीबार विश्वकप खेल्ने अन्तिम टिम घोषणा गर्नेछन्। गत वर्ष घरेलु मैदानमा युरोपियन च्याम्पियनसिपको फाइनलमा पेनाल्टीसम्म पुगेर इटालीसँग पराजित हुँदा साउथगेट राष्ट्रिय टिमलाई पहिलो उपाधि दिलाउन असफल भएका थिए। कतारमा ११ दिनपछि सुरु हुने विश्वकपमा उल्लेख्य प्रदशर्न गर्न नसके आफ्नो पद जोखिममा पर्ने साउथगेटले स्वीकारी सकेका छन्। त्यसको दबाब टिम छनोटमा पनि पर्नेछ।
विश्वकप सेमिफाइनल : पाकिस्तानलाई फाइनल पुग्न १५३ रनको लक्ष्य,"सिड्नी: डार्यल मिट्चेलको अविजित अर्धशतकप्रेरित न्युजिल्यान्डले आईसीसी टीट्वेन्टी विश्वकपको फाइनलमा पुग्न पाकिस्तानलाई एक सय ५३ रनको लक्ष्य दिएको छ। सिड्नी क्रिकेट मैदानमा टस जितेर ब्याटिङ रोजेको न्युजिल्यान्डले निर्धारित २० ओभरमा चार विकेट गुमाएर एक सय ५२ रनको योगफल तयार गर्यो। न्युजिल्यान्डका लागि ३५ बलको सामना गरेका मिट्चेलले तीन चौका र एक छक्कासहित ५३ रनको अर्धशतकीय इनिङ खेले। यस्तै, कप्तान केन विलियमसन ४२ बलमा एक चौका र एक छक्कासहित ४६ रन बनाएर पेभेलियन फर्केका थिए। ओपनरद्वय फिन एलेन चार तथा विकेटकिपरब्याटर डेभोन कोनवे २१ रन बनाएर पेभेलियन फर्केका थिए। यस्तै, ग्लेन फिलिप्स ६ रनमा पेभेलियन फकिँदा जेम्स निशमले १६ रनमा अविजित रहे। बलिङतर्फ पाकिस्तानका लागि शाहीन शाह अफ्रिदीले चार ओभरमा २४ रन खर्चेर सर्वाधिक दुई विकेट लिए। मोहम्मद नवाजको नाममा एक विकेट रह्यो। सुपर१२ बाट समूह एकको विजेता बन्दै न्युजिल्यान्डले अन्तिम चारमा स्थान बनाएको थियो। समूह दुईका दुई खेलमा पराजित भएर पनि पाकिस्तान रोमाञ्चक ढङ्गले उपविजेता बन्दै अन्तिम चारमा पुगेको हो। यो खेलको विजेताले भोलि (बिहीबार) हुने भारत र इङ्ल्यान्डबीचको दोस्रो सेमिफाइनलको विजेतासँग आइतबार उपाधिका लागि खेल्ने छ।"
६३७ नमूना परीक्षणमा ७ जनामा कोरोना पुष्टि,काठमाडौं : थप ७ जनामा कोरोना संक्रमण पुष्टि भएको छ। पछिल्लो २४ घन्टामा ६ सय ३७ नमूनाको पीसीआर परीक्षण गर्दा ७ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ । कोरोनाका कारण थप कसैको पनि मृत्यु भएको छैन । आज थप १२ जना संक्रमित डिस्चार्ज भएका छन् । हाल नेपालमा ५ सय ६७ सक्रिय संक्रमित रहेको मन्त्रालयले जनाएको छ।
मंसिर ४ पछि वृद्धभत्ता ५ हजार पुर्याउँछौं : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले मंसिर ४ पछि एमालेको सरकार बने वृद्धभत्ता पाँच हजार पुर्याउने बताएका छन्। काठमाडौंको धापासीमा बुधबार जेष्ठ नागरिकसँगको अन्तरक्रिया कार्यक्रममा नेता पोखरेलले यस्तो बताएका हुन्। उनले भने,' अन्य दलका कयौं विरोध र अवरोधलाई छल्दै ज्येष्ठ नागरिकलाई सम्मानपूर्वक बाँच्न सक्ने बनाउनु सरकारको दायित्व हो भनेर हामीले एक सय रूपैयाँ भत्ता दिन सुरू गरेका थियौँ । तर, कांग्रेसलगायत पार्टीले यसरी भत्ता दिँदा राज्यको ढुकुटी रित्तिन्छ भन्दै घोर विरोध गरेका थिए । तर, ज्येष्ठ नागरिकको सम्मान गर्ने एमालेको स्वच्छ उद्देश्यलाई अनेक विरोध सहेर पनि स्थापित गरिएको छ । ज्येष्ठ नागरिकहरू आज समाजमा सम्मान र इज्जतका साथ बाँचिरहनुभएको छ । केपी ओली नेतृत्वको सरकारले भत्ता बढाएर ५ हजार रूपैयाँ पुर् याउने योजना बनाएको भए पनि बीचमै सरकारबाट हट्न परेकाले योजना पूरा गर्न नपाएको पोखरेलको भनाइ छ । ज्येष्ठ नागरिकलाई बोझको दृष्टिले हेर्ने गरेकोमा एमालेले उनीहरूलाई सम्मान दिनुपर्छ भनेर समाजमा चेतना फैलाउने काम गरेको पनि पोखरेलले बताए । आगामी मंसिर ४ को निर्वाचनका लागि एमालेले जारी गरेको घोषणापत्रमा पनि ज्येष्ठ नागरिकको हक हितका लागि धेरै एजेण्डा समेटिएकाले ज्येष्ठ नागरिकको हितका लागि पनि एमालेले आगामी निर्वाचन जित्नुपर्ने वरिष्ठ उपाध्यक्ष पोखरेलले बताए। ज्येष्ठ नागरिकहरूले पोखरेलसँग आफूहरूलाई एउटा भवन आवश्यक रहेको तथा भवनमा भजनकीर्तन र जमघट गर्ने व्यवस्था मिलाइदिन आग्रह गरेका थिए । नेकपा एमालेको सरकार बनेपछि ज्येष्ठ नागरिकका समस्या समाधान गर्दै मागबमोजिम भवन निर्माण गरिने प्रतिबद्धता पोखरेलले जनाए।"
जनताले ममाथि शंकाले हेर्ने दृष्टिकोण हटिसक्यो : महेश बस्नेत,"भक्तपुर : नेकपा एमालेका उम्मेदवार महेश बस्नेतले जनताले विगतमा आफूमाथि हेर्ने दृष्टिकोणमा परिवर्तन आएको बताएका छन्। मंसिर ४ मा हुने प्रतिनिधिसभा तथा प्रदेशसभा निर्वाचनका लागि चुनावी अभियानमा रहेका भक्तपुर क्षेत्र नम्बर २ का एमालेका उम्मेदवार बस्नेतले विगतमा आफूलाई शंकाको दृष्टिले हेर्ने गरेको तर मतदाताको मन जितिसकेको जिकिर गरे। बस्नेतले पाँच वर्ष अगाडि जनताले आफूहरुलाई शंकाको दृष्टिले हेर्ने गरेको तर अब त्यो हटिसकेको बताए। उनले भने, ' पाँच वर्षअघि जनताले शंकाको दृष्टिकोणले हेर्ने गर्नुहुन्थ्यो। जुन गलत थियो । अब त्यो हटिसक्यो।' विगतमा पार्टीले भनेको भन्दा धेरै काम गरेर देखाएको र आगामी दिनमा बाँकी कामलाई पूरा गर्ने उनको भनाइ छ। यसअघिको सोही क्षेत्रबाट प्रतिनिधिसभा निर्वाचनमा बस्नेत भारी मताअन्तरले बिजयी भएका थिए।"
जात्रामा भोट माग्दै उम्मेदवार,"अछाम : मंगलबार अछामको गाज्रामा लागेको प्रसिद्ध डौठेगडा जात्रामा उम्मेदवारहरु भोट माग्न व्यस्त देखिन्थे । जात्रामा उम्मेदवारहरु नेता कार्यकतासहित भोट माग्न पुगेका थिए । अछामका विभिन्न शक्तिपीठ तथा मन्दिरमा जात्राको रौनक जारी छ । यसका साथै चुनावको माहोलले झनै चहलपहल बढाएको छ । अहिले उम्मेदवारहरु भोटमाग्न विभिन्न ठाउँमा आयोजना हुने जात्रामा पुग्न थालेका छन् । जात्रामा अधिकांश मतदाता पुग्ने भएकाले पनि उम्मेदवारहरुलाई भोट माग्न सहज भएको गठबन्धनका अछाम १ प्रतिनिधिसभा सदस्य उम्मेदवार शेरबहादुर कुँवरले बताए । उनले भने,' यहाँको जात्रा जमघट हुने,सुख दु:ख साटासाट गर्ने माध्यम हो । जात्राहरु सांस्कृतिक धरोहर हुन् । मनोकांक्षा पूरा हुने बर्दादेवी माताको दैवी शक्ति छ। त्यसैले पनि हामी भोटको लागि जात्रामा पुगेका छौं ।जात्रामा सबै खुशी मनस्थितिमा भेटिन्छन्,आफ्ना एजेण्डा राख्न सहज पनि हुन्छ हामीलाई ।' मसिर ४ गते हुने प्रदेशसभा तथा प्रतिनिधिसभाका सदस्यका उम्मेदवारहरू भोट माग्न जात्रामै पुग्न थालेका हुन् । जात्रामा एकैपटक धेरै व्यक्तिसँग भेट हुने भएकाले उम्मेदवारले भोट माग्ने उपाय अपनाएका हुन् । जात्रामा एकैपटक धेरै मतदाता भेटिने भएकाले उनीहरूसँग भेट गरी भोट दिन आग्रह गरेको गठबन्धनका प्रदेश सभा सदस्यका उम्मेदवार मेघराज खड्काले बताए । उनले भने,सबैका घरघरमा पुगको छु तर पनि नभेटिएका मतदाता जात्रामा भेटिन्छन्, जात्राले सबैसँग भेटघाट गर्ने अवसर जुराउँछ । आफ्नो उम्मेदारीका बारेमा जात्रामै भेटिएका मतदातासँग कुरा राख्छु । अहिले एमाले र गठबन्धनका उम्मेदवार आआफ्ना पक्षमा मत तान्ने प्रयासमा छन् । जिल्लाको प्रसिद्ध डौठेगडाको जात्रामा सहभागी भयौं,देउडा खेल्यौं,यसले झन् आपसी भाइचाराको सम्बन्ध मजबुत बनाउँछ ।जात्राको रौनकसँगै उम्मेदवारहरूका कुरा सुन्न पाउँदा रमाइलो लागेको डौठेगडा जात्रामा भेटिएका हरिस साउदले बताए । उनले भने,यसपटकको जात्रा निर्वाचनका कारणले फरक भयो, पूजापाठका साथै राजनीतिक कुराकानी पनि भयो । उम्मेदवारहरूसँग आफ्ना कुरा पनि राख्यौं । खरबारीमै पनि उम्मेदवार एकातिर जात्राको रौनक छ भने अर्कोतिर कामको चटारो छ । यहाँका स्थानीयहरु अहिले गहुँ छर्नमा व्यस्त छन् । अधिकांश स्थानीयहरु अहिले खेतबारीमै भेटिन्छन् । भोट माग्न उम्मेदवार खरबारीमै पुग्ने गरेका छन् । खेतबारीमै गएर भोट माग्ने गरेको एमालेका अछाम १ प्रतिनिधि सभा सदस्यका उम्मेदवार झपटबहादुर बोहराले बताए । अहिले खेतबारीमा मतदाता रिझाउन उम्मेदवारहरु हलो समेत जोत्न थालेका छन् । उनले भने, जनताले काम गरेकै ठाउँमा जाँदा उनीहरूका समस्या बुझ्न झन् सजिलो हुन्छ । त्यसैले काम गरिरहेकै ठाउँबाट भोट माग्ने काम गरिरहेका छौं । गाउँघरमा कामको चटारो रहेकाले काम गरिरहेकै ठाउँमा गएर भोट मागिरहेको उनले बताए । भोट माग्ने बेला मात्र नेताहरुले अनेक उपाय अपनाउने जितिसकेपछि खासै वास्ता नगर्ने गरेको स्थानीय कौशिला साउदले बताइन् । उनले भनिन्, निर्वाचनको बेलाजस्तै अरू बेला पनि नेताहरू गाउँ पसे विकास हुन बेर लाग्ने थिएन।' बान्नीगढी जयगढ गाउँपालिका १ गाज्रामा लागेको डौठेगडा जात्रामा भोट माग्दै प्रदेशसभा सदस्यका उम्मेदवार मेघराज खड्का। तस्बिर :अन्नपूर्ण"
काठमाडौं८ मा पर्यटनमन्त्री र एमालेका राजवैद्यलाई सुमन सायमीको टक्कर !,"काठमाडौं: काठमाडौं निर्वाचन क्षेत्र नम्बर ८ मा चुनावी माहौल दैनिक तातिंदै छ । यो निर्वाचन क्षेत्रमा सत्ता गठबन्धनको तर्फबाट नेकपा एकीकृत समाजवादीका जीवनराम श्रेष्ठ, एमालेका शिवसुन्दर राजवैद्य र हाम्रो नेपाली पार्टीका सुमन सायमीबीच कडा टक्कर हुने अनुमान गरिएको छ । यो निर्वाचन क्षेत्रमा २८ जनाको उम्मेदवारी परेको छ । जसमध्ये १३ जना स्वतन्त्र उम्मेदवार छन् । सत्ता गठबन्धन सामूहिकरुपमा चुनावी अभियानमा होमिरहँदा एमाले र जनता समाजवादी पार्टीले गर्ने भनेको तालमेल अन्तिम समयमा हुन सकेन् । यो क्षेत्रमा सत्ता गठबन्धनको तर्फबाट नेकपा एकीकृत समाजवादीका श्रेष्ठ, एमालेका राजवैद्य, हाम्रो नेपाली पार्टीका सुमन सायमी, जसपाका मनोजकुमार खड्गी, राप्रपाका प्रकाश रिमाल तीव्र प्रतिस्पर्धासहित चुनावी मैदानमा छन् । २०७४ सालको निर्वाचनमा श्रेष्ठनै विजयी भएका थिए । १३ हजार ३९७ मत ल्याएर श्रेष्ठ विजयी हुँदा कांग्रेसका नवीन्द्रराज जोशीले १२ हजार ९५३ मत ल्याएका थिए । यी दुईबीचको मतान्तर ४४४ थियो । जोशीको निधन भइसकेको छ । २०७० सालको संविधानसभा निर्वाचनमा भने श्रेष्ठलाई जोशीले पराजित गरेका थिए । तेस्रो विवेकशील साझा पार्टीका पुकार बम बनेका थिए । बमले ४ हजार ११४ मत ल्याएका थिए । बमले यो पटकको निर्वाचनमा काठमाडौं निर्वाचन क्षेत्र नम्बर १ बाट उम्मेदवारी दिएका छन् । गत प्रतिनिधि सभा निर्वाचनमा ३३ हजार ७१ मत खसेको थियो । यो निर्वाचनमा काठमाडौं८बाट प्रतिस्पर्धामा उत्रिएका वर्तमान सरकारका मन्त्रीसमेत रहेका श्रेष्ठ युवाअवस्थादेखि नै राजनीतिमा सक्रिय छन् । स्वयम्भुमा जन्मिएका उनी वडाध्यक्ष, संघीय सांसद हुँदै पर्यटन मन्त्री बनेका छन् । २०४२ मा तत्कालीन नेकपा(माले) को वडा सचिवबाट राजनीतिमा प्रवेश गरेका उनले तत्कालीन एमालेका विभिन्न कमिटीमा रहेर काम गरेका थिए । एमालेको भातृसंगठन युवा संघमा उनी उपाध्यक्ष पनि भए । एमालेको आठौं र नवौं महाधिवेशनबाट केन्द्रीय कमिटीमा रहेर आफ्नो राजनीतिलाई अघि बढाएका श्रेष्ठ २०७८ मा एमाले विभाजन हुँदा माधवकुमार नेपाल नेतृत्वको एकीकृत समाजवादीतर्फ लागे । उनी अहिले एकीकृत समाजवादीका केन्द्रीय सचिव हुन् । उनी २०४९ सालको स्थानीय निकाय निर्वाचनमा काठमाडौं महानगरपालिका वडा नम्बर १५ मा वडाध्यक्षमा निर्वाचित भएर काम गरेका थिए । श्रेष्ठले तत्कालीन खेलकुदमन्त्री विष्णु पौडेलको पालामा राष्ट्रिय खेलकुद परिषद्को सदस्यसचिवको नियुक्ति पाएका थिए । श्रेष्ठ २०७६ मा नेपाल ओलम्पिक कमिटीको अध्यक्ष बनेका थिए । त्यसअघि ओलम्पिक कमिटीको दुई कार्यकाल महासचिवको रुपमा काम गरेका थिए । पार्टी राजनीति र खेलकुदसँगै उनी स्वास्थ्य क्षेत्रमा पनि संलग्न छन् । उनी हाल सामुदायिक स्वास्थ्य सेवा परिषदको संरक्षकका रुपमा छन् । यो क्षेत्रमा सायमी पनि कडा प्रतिस्पर्धीका रुपमा चिनिएका छन् । सायमी उपत्यकाव्यापी सडक विस्तार पीडित संघर्ष समितिको अध्यक्ष हुन । साथै उपत्यका सरोकार मञ्चक अध्यक्षमा सायमी नै छन् । एक दशकदेखि काठमाडौंमा देखिएका समस्यालाई हल गर्न अभियन्ताका रुपमा सामयी खट्दै आएका छन् । उनी काठमाडौं महानगरपालिकाको मेयरमा स्वतन्त्र उम्मेदवार बनेर प्रतिस्पर्धा गरे पनि अर्का स्वतन्त्र उम्मेदवार बालेन्द्र साहसँग पराजित भएका थिए । सायमीले सांस्कृतिक सम्पदा संरक्षणमा निरन्तर आवाज उठाउँदै आएका छन् । स्थानीय तह निर्वाचन पछि सायमी स्वतन्त्र अभियानमा सक्रिय छन् । ६५ वर्षका शिवसुन्दर राजवैद्य एमालेका पुराना नेता हुन् । राजवैद्य २०३६ सालदेखि राजनीतिमा छन् । नेकपा माले निकटको नेपाल स्वतन्त्र मजदुर युनियनबाट राजनीतिमा जोडिएका वैद्यले काठमाडौं जिल्ला समन्वय समितिको प्रमुख भएर काम गरेको अनुभव छ । मतदातासँग नजिक भएको दावी गर्ने उनले विकास निर्माणका काममा जनतासँगै रहेकाले काठमाडौं८ का मतदाताको मत आफूलाई आउनेमा दावी गरे। यस्तो छ काठमाडौं८ को अंकगणीत काठमाडौं८ मा अहिले ५३ हजार १०६ मतदाता छन् । २०७४ सालको निर्वाचनमा ५० हजार ८८ मतदाता रहेको यो क्षेत्रमा अहिले ३ हजार १८ मतदाता थपिएको निर्वाचन आयोगको अद्यावधिक तथ्यांकले देखाउँछ । नयाँ मतदाता अधिकांश २१ देखि ४५ वर्ष उमेर समूहका छन् । यो निर्वाचन क्षेत्रमा काठमाडौं महानगरको वडा नम्बर १३, १५, १९, २०,२३ र २४ पर्छन् । कालीमाटी, डल्लु, भीमसेनस्थान, मखनजस्ता बढी जनघनत्वका ठाउँ यही क्षेत्रमा पर्छन् । त्यस्तै, नागार्जुन नगरपालिकाको वडा नम्बर ४ र ५ यही क्षेत्रमा छन् । गत स्थानीय तहको निर्वाचनलाई नियाल्दा अधिकांश वडामा कांग्रेसले जितेको छ । स्थानीय तहको निर्वाचनमा वडाध्यक्षले प्राप्त गरेको मतलाई आधार मान्दा काठमाडौं महानगरको १९, २०, नागार्जुन नगरपालिकाको ४ नम्बर वडा कांग्रेसले जितेको छ । काठमाडौं महानगरको वडा नम्बर १३ र २३ मा एमालेले जितेको थियो । काठमाडौं महानगरको १५ नम्बर वडा नेकपा एकीकृत समाजवादी, नागार्जुनको ५ नम्बर वडा राप्रपा विजयी भएको थियो । यो मत हेर्दा काठमाडौं८ मा कांग्रेसको मत पहिलो छ । कांग्रेसले ११ हजार ७९६ मत ल्याएको छ। त्यस्तै एमालेले ९ हजार २५३, राप्रपाले ५ हजार १४२, राप्रपाले ३ हजार १९९, माओवादी केन्द्रले १४२ मत ल्याएको थियो । यो क्षेत्रमा स्वतन्त्र उम्मेदवारको पनि बलियो उपस्थिति देखिएको छ । यो क्षेत्रमा पर्ने काठमाडौंका विभिन्न ६ वटा वडाबाट बालेन्द्र शाहले ६ हजार १४५ मत प्राप्त गरेका थिए ।"
नुवाकोटमा चुनावी मैदानमा छैनन् पूर्वमन्त्री र सांसद,"नुवाकोट: आगामी मंसिर ४ गते प्रतिनिधि सभा र प्रदेश सभा सदस्यको निर्वाचनमा नुवाकोटमा धेरै पूर्वमन्त्री तथा पूर्वसांसद उम्मेदवार छैनन् । नेकपा एमालेका पूर्वसांसदहरु महेन्द्रबहादुर पाण्डे, विष्णु रिमाल, विन्दा पाण्डे तथा कांग्रेसका डा रामशरण महत यस पटक प्रत्यक्षतर्फको उम्मेदवार बनेनन् । पाण्डे एमालेका नेता तथा पूर्वपरराष्ट्रमन्त्री एवं पूर्वराजदुतसमेत हुन् । रिमाल एमालेका उपमहासचिवका साथै नेपाल ट्रेड युनियन महासंघ जिफण्टका पूर्व अध्यक्ष तथा केपी ओली प्रधानमन्त्री हुँदा ओलीका प्रमुख राजनीतिक सल्लाहकार हुन्। कांग्रेसका प्रवक्ता डा प्रकाशशरण महत, राप्रपाका डा प्रकाशचन्द्र लोहनी र समाजवादीका गोविन्द नेपाली यस पटक समानुपातिकतर्फ उम्मेदवार छन् । एमालेका महेन्द्रबहादुर पाण्डे र समाजवादीका राजेन्द्रप्रकाश लोहनी गत २०५६ सालको आम निर्वाचनमा क्रमशः नुवाकोट क्षेत्र नं ३ र १ का विजेता हुन् भने २०६४ सालको पहिलो संविधान सभाको निर्वाचनमा विष्णु रिमाल, विन्दा पाण्डे र गोविन्द नेपाली संविधान सभा सदस्य निर्वाचित भएका थिए । विन्दा पाण्डे २०७४ मा पनि एमालेवाट समानुपातिकतर्फको सांसद थिइन् । कहिले पनि प्रत्यक्षतर्फ चुनाव नलडेका समाजवादीका गोविन्द नेपालीलाई उनको दलले यस पटक समानुपातिकको सूचीमा राखेको छ । राप्रपाका पूर्वअध्यक्ष डा प्रकाशचन्द्र लोहनी नुवाकोटबाट पटकपटक चुनाव जितेर मन्त्रीसमेत भइसकेका नेता हुन् भने डा लोहनीले परराष्ट्र, कृषि तथा अर्थमन्त्रीसमेत भएर काम गरिसकेका छन् । यद्यपी, डा लोहनी पहिलो संविधान सभामा समानुपातिकतर्फ सभासद भएका थिए । यस पटक पनि राप्रपाले उनलाई समानुपातिकतर्फको उम्मेदवार बनाएको छ । उनी मत माग्दै आफ्ना पुराना मतदातामाझ पुगिरहेका छन् । एमालेका महेन्द्रबहादुर पाण्डे यस पटक प्रत्यक्ष तथा समानुपातिक दुवैमा अटेनन् । कांग्रेसमा पनि यस पटक पूर्वमन्त्रीद्वय डा रामशरण महत र प्रवक्ता डा प्रकाशरण महत पनि गृह जिल्ला नुवाकोटमा प्रत्यक्षतर्फको उम्मेदवार बनेनन् । पटकपटक मन्त्री भइसकेका डा महतद्वय मध्ये यस निर्वाचनमा डा प्रकाशशरण महत भने समानुपातिक सूचीमा छन् । सात पटक मन्त्री भइसकेका डा रामशरण महतले संसदीय यात्रा विश्राम गरेका छन् । डा रामशरणले नुवाकोट २ बाट २०५१, २०५६, २०६४, २०७० को निर्वाचन जितेका हुन् । उनी एकपटक पराराष्ट्र र ६ पटक अर्थमन्त्री भइसकेका छन् । २०७४ को निर्वाचनमा माओवादीका हितबहादुर तामाङले डा महतलाई पराजित गरेका थिए । माओवादी केन्द्रका पुर्व सभासदहरु विमला सुवेदी, सन्तुमाया तामाङ र राममाया बोगटी नुवाकोटमा प्रत्यक्षतर्फको उम्मेदवार बनेका छैनन् । यद्यपी, विमला सुवेदी भने यस पटक समानुपातिकतर्फको उम्मेदवार रहेकी छन् । समाजवादीका राजेन्द्रप्रकाश लोहनी र माओवादीकी राममाया वोगटीले सत्तारुढ दलहरुबीच सहमतिका आधारमा क्रमश: नुवाकोट २ को क र नुवाकोट २ को ख को प्रदेश सभा सदस्यमा उम्मेदवारी दिएका थिए । यद्यपी, बोगटीको उम्मेदवारी पार्टी अध्यक्ष तथा पूर्वप्रधानमन्त्री पुष्पकमल दाहालले इमेलमार्फत उम्मेदवारी फिर्ता गराए पनि लोहनीको भने कानून अनुसार उम्मेदवारी कायमै रहेको छ । २०७४ मा नुवाकोट २ को ख का प्रदेश सभा सदस्य विजयी हीरानाथ खतिवडा यस पटक चुनावी मैदानबाट बाहिरिएका छन् । नुवाकोटमा प्रत्यक्षतर्फ प्रतिनिधि सभामा पूर्वमन्त्रीहरु अर्जुननरसिंह केसी, हितबहादुर तामाङ, राधिका तामाङ तथा प्रत्यक्षतर्फ प्रदेश सभामा पुर्वमन्त्रीहरु केशवराज पाण्डे र बद्री मैनाली चुनावी मैदानमा छन् । केसी र तामाङद्वय सत्तारुढ गठबन्धन तथा पाण्डे र मैनाली एमालेका उम्मेदवार हुन् । उता, नुवाकोटसँगै जोडिएको रसुवामा गत २०७० सालको दोस्रो संविधान सभा निर्वाचनमा समानुपातिकमा विजयी नेकपा एमालेका छोवाङतेन्जिङ तामाङ पुनः चुनावी मैदानमा छन् । उनीसँग प्रतिस्पर्धामा २०७४ सालमा विजयी कांग्रेसका मोहन आचार्य दोस्रो पटक सत्ता गठवन्धनवाट चुनावी मैदानमा भिडेका छन् । २०७० को संविधान सभामा प्रत्यक्ष विजयी नेकपा एमालेका जनार्दन ढकाल २०७४ सालमा आचार्यसँग पराजित भएपनि यस पटक भने चुनावी मैदानमा अगाडि बढेनन् । २०७४ को निर्वाचनमा रसुवा ख बाट प्रदेश सभा सदस्य तथा २०६४ सालमा तत्कालीन माओवादीबाट संविधान सभा सदस्य जितेका प्रेमबहादुर तामाङ यस पटक उम्मेदवार छैनन् ।"
विश्वकप सेमिफाइनल : पाकिस्तानविरुद्ध न्युजिल्यान्डले ब्याटिङ रोज्यो,"सिड्नी : न्युजिल्यान्डका कप्तान केन विलियमसनले आईसीसी टीट्वेन्टी विश्वकपको पहिलो सेमिफाइनलमा पाकिस्तानविरुद्ध टस जितेर ब्याटिङ रोजेका छन्। सिड्नी क्रिकेट मैदानमा पौने दुई बजे सुरु हुने खेलमा जित निकाल्ने टिमले आइतबार हुने फाइनलमा स्थान बनाउने छ। गत वर्ष मध्य पूर्वमा भएको विश्वकपको पछिल्लो संस्करणको पनि सेमिफाइनलमा पुगेको पाकिस्तान त्यही संस्करणमा च्याम्पियन बनेको अस्ट्रेलियासँग पराजित भएको थियो। अर्कातिर न्युजिल्यान्डले फाइनल यात्रा तय गरेर छिमेकीसँग पराजित हुँदा उपविजेतामा सीमित हुनु परेको थियो। आज सिड्नी क्रिकेट मैदानमा हुने पहिलो सेमिफाइनलले जारी विश्वकपको पहिलो फाइनलिस्टको टुङ्गो लगाउने छ। प्रमुख बलर शाहीन शाह अफ्रिदी लयमा फर्किएसँगै पाकिस्तानको तीव्र गतिको बलिङ अझै तगडा भएको छ। यस्तै, पछिल्ला केही खेलमा पाकिस्तानको मध्यक्रम पनि केही सुधारिएको संकेत देखाइरहेको छ। तर, कप्तान बाबर आजम र मोहम्मद रिजवानको ढिलो सुरुआतबाट २००९ को च्याम्पियन पाकिस्तान ग्रस्त छ। ओपनर तथा कप्तान बाबर खराब लयबाट गुज्रिरहेका छन्, र सेमिफाइनलमा पाकिस्तानलाई उनको उल्लेख्य प्रदर्शनको खाँचो पर्नेछ। न्युजिल्यान्डको ब्याटिङतर्फ ग्लेन फिलिप्स अहिलेका स्टार हुन्। सुपर १२ का चार खेलमा एक सय ९५ रन बनाएका फिलिप्सको प्रदर्शन आज पनि टिमका लागि महत्त्वपूर्ण हुनेछ। बलिङतर्फ चार खेलमा आठ विकेट लिएका स्पीनर मिट्चेल सान्टनर टिमका महत्त्वपूर्ण सदस्य छन्। टिममा भएका केही पावरहिटरका कारण न्युजिल्यान्डको टिम धेरै अर्थमा सन्तुलित देखिन्छ। हेड टू हेड पाकिस्तानको पक्षमा छ। तर, टीट्वेन्टी आईमा इतिहासले खासै अर्थ राख्दैन। त्यो दिन जसले राम्रो खेल्छ, उही विजयी बन्ने हो। तर, खेलाडी वा टिमको मनोबलमा भने विगतको नतिजाले अर्थ राख्छ। आजको विजयी टिमले भोलि (बिहीबार) हुने भारत र इङ्ल्यान्डबीचको दोस्रो सेमिफाइनल विजेतासँग आइतबार उपाधिका लागि खेल्ने छ। टीट्वेन्टी आईमा हेड टू हेड खेल : २८ पाकिस्तान विजयी : १७ न्युजिल्यान्ड विजयी : ११ टीट्वेन्टी विश्वकपमा हेड टू हेड खेल : ६ पाकिस्तान विजयी : ४ न्युजिल्यान्ड विजयी २"
भोट हाल्ने बेला विदेशतिर,"काठमाडौं : दाङका अशोक चौधरी यही साता साउदी उड्ने तयारीमा छन्। घरमा दिनहुँ उम्मेदवारहरू मत माग्न आइरहँदा उनलाई भने विदेश जाने रकम जुटाउन हम्मे छ। नेपालमै मासिक २० हजारको जागिर पाए विदेश नजाने उनी बताउँछन्। निर्वाचनकै मुखमा विदेश जानु परेकोमा दुःखी छन् उनी। मतदान गर्ने मन त थियो नि, उनी भन्छन्, जीविका चलाउनै कठिन भएपछि विदेश जान बाध्य छु। आमनिर्वाचनको संघारमा दिनहुँ अशोकजस्ता दुई हजार युवा वैदेशिक रोजगारीमा जान बाध्य छन्। श्रमबजारमा आउने पाँच लाखमध्ये अधिकांश वैदेशिक रोजगारी रोज्न बाध्य हुने गरेको तथ्यांकले देखाउँछ। दलहरूले मत तान्न रोजगारीका विषय उठान गरे पनि कार्यान्वयन हुने विश्वस्त आधार छैन। निर्वाचनका क्रममा गरेको वाचा कार्यान्वयनमा कसैको ध्यान नपुगेको श्रमविज्ञ डा गणेश गुरुङ बताउँछन्। दलहरूको घोषणा अनुरूप स्वदेशमा रोजगारी सिर्जना हुन नसकेको श्रमविज्ञ गुरुङ बताउँछन्। देश शान्ति प्रक्रियामा आएको १६ वर्ष बितिसक्दा पनि रोजगारमुखी योजना नआउनु दलहरूको अकर्मण्यता रहेको गुरुङ बताउँछन्। सरकारले दीर्घकालीन योजना ल्याउन नसक्दा बेरोजगार दर बढ्दै गएको गुरुङको भनाइ छ। निर्वाचनको संघारमा पनि दिनहुँ २ हजार युवा विदेशिन बाध्य दलको घोषणा अनुरूप स्वदेशमा रोजगारी सिर्जना हुन सकेन वैदेशिक रोजगार विभागका अनुसार साउनदेखि असोजसम्म २ लाख युवा बिदेसिएका छन्। साउनमा ६३ हजार ३९, भदौमा ७४ हजार ४ सय ३ र असोजमा ६२ हजार ७ सय ६ जना बिदेसिएको विभागको तथ्यांकमा उल्लेख छ। विभागका अनुसार पोहोर ६ लाखभन्दा बढी बिदेसिएका थिए। २०७९ वैशाखयता नै ४ लाख बिदेसिएकाले यस वर्ष झन् बढ्ने देखिन्छ। अर्थविद् ज्ञानेन्द्र अधिकारीले बाध्यात्मक वैदेशिक रोजगार अन्त्य गर्न स्वदेशमा रोजगारीका अवसर खोज्नुपर्ने बताउँछन्। यहाँ काम नपाएर गुजाराकै लागि विदेश जानेको संख्या बढ्यो, अधिकारी भन्छन्, निर्वाहमुखी रोजगारी अन्त्य गर्न रोजगारमूलक शिक्षा दिनुपर्छ। सीप सिकाएर मात्रै विदेश पठाउनुपर्ने उनी बताउँछन्। विभागका अनुसार ५६ लाखभन्दा बढी वैदेशिक रोजगारीमा गइसकेका छन्। वैदेशिक रोजगारीबाट फर्केका ५५ प्रतिशत बेरोजगार हुन्छन्। स्वदेशमा रोजगारी नपाएपछि उनीहरू पुनः विदेश जान बाध्य हुन्छन्। वैदेशिक रोजगार बोर्डका कार्यकारी निर्देशक द्वारिका उप्रेतीले सातै प्रदेशमा विभिन्न पोइन्ट बनाएर इच्छुक नगरपालिकामार्फत कार्यक्रम सञ्चालन गर्ने बताए। वैदेशिक रोजगारबाट फर्केका युवालाई रोजगारी तथा उद्यमशीलतामा जोड्ने योजना भएको उनले बताए।"
स्याङ्जामा नेकपा एसका प्रदेशसभा उम्मेदवार भट्टराईले गरे उम्मेदवारी निस्क्रिय,"स्याङ्जा : स्याङ्जाको प्रतिनिधिसभा क्षेत्र नं २ को १ प्रदेशसभा सदस्यमा नेकपा एकीकृत समाजवादी (नेकपा एस) तर्फका उम्मेदवार रामचन्द्र भट्टराईले आफ्नो उम्मेदवारी निस्क्रिय पारेको जनाएका छन्। उम्मेदवारी दर्ताको ठिक एक महिनापछि उनले आफनो उम्मेदवारी निस्क्रिय बनाएको घोषणा गरेका हुन्। नेकपा एसका केन्द्रीय अध्यक्षको निर्देशन र आफ्ना नेता, कार्यकर्ता, समर्थक र शुभचिन्तकहरुको रायसुझाव बमोजिम बुधबारैदेखि आफ्नो उम्मेदवारीलाई निस्क्रिय पारेको बुधबार जारी प्रेसविज्ञप्ति मार्फत् जानकारी गराइएको हो। विज्ञप्तिमा भनिएको छ, '२०७९ मंसिर ४ गते सम्पन्न हुन गइरहेको प्रतिनिधिसभा र प्रदेश सभाको निर्वाचनमा ५ दलीय बाम लोकतान्त्रिक गठबन्धन बनेको कुरा सर्वाविधितै छ। निश्चित मूल्य, मान्यता र मापदण्डको आधारमा पाँच दलीय गठबन्धनको सिट बाँडफाँडको साझा सहमतिमा आफ्नो उम्म्देवारी रहेको र साझा सहमति र निर्णय विपरित नेपाली कांग्रेसबाट पनि सोही पदमा उम्मेदवारी परेकाले एक राजनैतिक एवं सामाजिक अभियन्ताको हैसियतले दुःख र अफठ्यारोमा सधैंभरी सहयोग गर्ने प्रतिवद्धता जनाउँदै निस्क्रिय बनाएको हो। आसन्न निर्वाचनका लागि स्याङ्जा क्षेत्र नम्बर २ (क) मा अब ५ राजनीतिक दलबीच प्रतिस्पर्धा हुने भएको छ। प्रदेशसभा सदस्यका लागि नेपाली कांग्रेसतर्फका भोजराज अर्याल, नेकपा एमालेका मोहनप्रसाद रेग्मी, राष्ट्रिय जनमोर्चाका हुमबहादुर विश्वकर्मा, मंगोल नेशनल अर्गनाइजेसनका राजु गुरुङ, राष्ट्रिय प्रजातन्त्र पार्टीका सागर गैह्रे र स्वतन्त्रका धन बहादुर गुरुङको उम्मेदवारी छ।"
"डोटीमा गएको भूकम्प नयाँ हो, पराकम्प होइन : भूकम्पविद्","काठमाडौं : डोटीमा मंगलबार बेलुकी र बुधबार राति फरकफरक समयमा तीनवटा भूकम्पका धक्का गएका छन् । सबैभन्दा पहिले मंगलबार राति ९ बजेर ७ मिनेटमा ५ दशमलव ७ म्याग्निच्युड र ९ बजेर ५६ मिनेटमा ४ दशमलव १ म्याग्निच्युडको भूकम्पले अर्को धक्का दियो । ती दुई भूकम्पले खासै ठूलो असर पारेन । तर, मध्यरात २ बजेर १२ मिनेटमा भूकम्पले अर्को धक्का दियो जुन ६ दशमल ६ म्याग्निच्युडको थियो । जसले सुदूरपश्चिमदेखि भारतको राजधानी नयाँदिल्लीसम्म धक्का महसुस गरायो । खप्तड राष्ट्रिय निकुञ्ज वरपर केन्द्रबिन्दु बनाएर गएको भूकम्पले घर भत्किदा डोटीको पूर्वीचौकी गाउँपालिका वडा नम्बर ३ गैरागाउँमा ६ जनाको मृत्यु भएको छ । ७ जना घाइते भएका छन् । घाइतेहरुको अहिले उपचार भइरहेको छ । भूकम्पका साना धक्काहरु दिनहुँझै आइरहेका हुन्छन् । विक्रम सम्वत् २०७२ वैशाख १२ गतेको भूकम्पको ठूलो झड्का व्यहोरेका नेपालीहरुले सानातीना धक्काहरुलाई वेवास्ता गरिरहेका छन् । काठमाडौं उपत्यका र सो आसपासमा आउने भूकम्पका धक्काहरुलाई २०७२ सालमा आएको भूकम्पको पराकम्पको रुपमा भूकम्पविद्हरुले विश्लेष्ण गर्दै आएका छन् । तर, शृङ्खलाबद्ध रुपमा मंगलबार बेलुकी र बुधबार बिहान डोटीमा आएका भूकम्पका तीनवटा धक्का गोरखा भूकम्पको पराकम्प होइनन् । राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् भरतप्रसाद कोइरालाले मंगलबार राति डोटीमा गएको भूकम्पलाई २०७२ को गोरखा भूकम्पको पराकम्पका रुपमा लिन नहुने बताए । भूकम्पविद् कोइरालाले अन्नपूर्णसँग भने,डोटीमा गएराति गएका धक्काहरु भूकम्पका नयाँ शृङ्खला हुन् । पराकम्प होइनन् । भूकम्पको जोखिम त सधैं भइरहन्छ । झण्डै ५सय १७ वर्षदेखि गोरखा पश्चिमबाट भारतको देहरादुनसम्मका स्थानमा शक्तिशाली भूकम्प गएको छैन । ती क्षेत्रहरु भूकम्पको उच्च जोखिममा रहेका छन् । भूकम्पको जोखिम सदैव हुने गरेपनि गोरखा पश्चिमदेखि भारतको देहरादुनसम्मका स्थानहरु भूकम्पीय हिसाबले उच्च जोखिमा छन् । ती क्षेत्रहरुमा भूकम्पको शक्ति संचय भइरहेको भूकम्पविद्हरुले बताउँदै आएका छन् । 'भूकम्पका धक्काहरुसँग सधैं सजग रहनुपर्छ तर, भर्खरै भूकम्प गएका कारण डोटी र त्यस क्षेत्रका सर्वसाधारणहरुले बढी सजगता अपनाउनुपर्छ,' भूकम्पविद् कोइरालाले भने। भूकम्प कुन बेला, कुन समय तथा स्थानमा जान्छ भनेर अग्रिमरूपमा बताउनसक्ने प्रविधिको विकास अहिलेसम्म भएको छैन । विसं २०७२ वैशाख १२ गते गएको ७ दशमलव ६ रेक्टर स्केलको विनाशकारी भूकम्प र त्यसपछिका सयौं परकम्पमा परी आठ हजार सात सय बढी मानिसको मृत्यु भयो । करिब २३ हजार पाँच सयभन्दा बढी मानिस घाइते भए । भूकम्पका कारण आठ लाख ५० हजारभन्दा बढी घर ध्वस्त वा क्षतिग्रस्त भएका थिए । विभिन्न समयमा भएका अध्ययनहरू र भूकम्पविद्हरूले गर्ने गरेका भविष्यवाणीहरूका आधारमा नेपाल भूकम्पीय जोखिमका हिसाबले ११ औं जोखिमपूर्ण स्थानमा छ भने काठमाडौं उपत्यका त विश्वकै जोखिमपूर्ण सहरका रूपमा रहेको मानिन्छ । अव्यवस्थित सहरीकरण र वर्षौं पुराना भौतिक संरचनाले झनै जोखिम बढाएको विज्ञहरूले समयसमयमा सचेत गराउँदै आएका छन् ।"
मुस्ताङको नमूना मतदान: एक मतपत्रमा औँठा छाप,"जोमसोम: मंसिर ४ गते हुने प्रतिनिधि र प्रदेशसभा निर्वाचनका लागि हिमाली जिल्ला मुस्ताङमा आईतबारदेखि धमाधम पालिकास्तरीय नमूना मतदान सञ्चालन भईरहेको छ । जिल्ला निर्वाचन कार्यालय मुस्ताङले आईतबार उपल्लो मुस्ताङको लोघेकर३ घीलिङ र सोमबार उपल्लो मुस्ताङको लोमान्थाङमा नमूना मतदान सम्पन्न गरेको छ । लोमान्थाङमा भएको नमूना मतदानमा एक मतपत्र औठा छाप लगाएर मतदान गरेको भेटिएको छ । लोमान्थाङमा ७८ जनाले नमूना मतदानमा भाग लिएकोमा ८ मत बदर भएको जिल्ला निर्वाचन कार्यालयका सूचना अधिकारी समीर थापाले जानकारी दिए । लोमान्थाङमा जाडो छल्न मतदाता बेसी झरेपनि आशिंक रुपमा नमूना मतदान उत्साहजक रुपमा सफल भयो,' उनले भने, '८ मत बदर भएकोमा एक मतमा औठा छाप प्रयोग भएको पाईयो । यस्तै, लोघेकरको घीलिङमा भएको नमूना मतदानमा ३८ जनाले मतदान गरेकोमा १५ मत बदर भएको सूचना अधिकारी थापाले बताए । मंगलबार थासाङको टुकुचेमा नमूना मतदान सम्पन्न भएको छ भने अब बारागुङ मुक्तिक्षेत्र गापा र घरपझोङमा नमुना मतदान गर्ने कार्यक्रम रहेको उनले बताए । लोमान्थाङमा भएको नमूना मतदानमा स्थानीयलाई नमूना मतदानबारे स्थानीय भाषा र नेपाली भाषामा जानकारी गराईएको थियो । स्थानीय भाषाको सहजीकरण लोमान्थाङ५ का वडा सदस्य छेवाङ रिङझिङ गुरुङ र नेपाली भाषाको सहजीकरण सूचना अधिकारी समीर थापाले गरेका थिए । मुस्ताङमा आईतबारदेखि धमाधम मतदाता शिक्षा तालिम सुरु भएको छ । निर्वाचन आयोगले निर्वाचन कार्यालयको अगुवाइमा जिल्ला मतदाता शिक्षा समन्वय समिति गठन गरेको छ । यस्तै पालिका स्तरीय र वडास्तरीय मतदाता शिक्षा तालिम सम्पन्न भईसकेको सूचना अधिकारी थापाले बताए । जिल्ला, पालिका र वडा स्तरका सबै मतदाता शिक्षा तालिम सम्पन्न भईसकेका छन्', उनले भने, अब धमाधम पालिका र वडाबाट खटाईएका स्वास्थ्य स्वयंसेविकाहरु मतदाताको घरदैलोमा पुगेर मतदाता शिक्षा दिने प्रक्रिया अघि बढिसकेको छ । मुस्ताङका ५ स्थानीय तहमा १० हजार ९५७ जना मतदाता छन् ।"
राष्ट्रपति भण्डारी डब्लुपिएलमा सहभागी हुन आइसल्यान्डमा,"काठमाडौं : राष्ट्रपति विद्यादेवी भण्डारी विश्वका महिला राजनीतिज्ञको सञ्जाल वुमन पोलिटिकल लिडर्स् (डब्लुपिएल) कार्यक्रममा सहभागी हुन औपचारिक भ्रमणका क्रममा आइसल्यान्ड पुगेका छन्। यही ८ देखि १० नोभेम्बर २०२२ मा आइसल्यान्डको रेक्जाभिकमा आयोजना हुने रेक्जाभिक ग्लोबल फोरममा भाग लिन उनी मङ्गलबार आइसल्यान्ड पुगेकी डेनमार्कको कोपनहेगनस्थित नेपाली दूतावासले जनाएको छ । उक्त फोरम डब्लुपिएल, आइसल्यान्ड सरकार र आइसल्यान्ड संसद्द्वारा आयोजना गरिएको हो । राष्ट्रपति भण्डारीलाई आइसल्यान्डको परराष्ट्र मन्त्रालयका प्रमुख शिष्टाचार महापाल राजदूत एस्ट्रिड ब्रेक्कन र डेनमार्कस्थित नेपाली राजदूतावासका नियोग उपप्रमुख तीर्थराज अर्यालले स्वागत गरेका सो विज्ञप्तिमा उल्लेख छ । यसअघि राष्ट्रपतिलाई दोहा विमानस्थलमा कतारस्थित नेपाली राजदूत नरेशविक्रम ढकाल तथा अन्य अधिकारीहरुका साथै कतारको परराष्ट्र मन्त्रालयका प्रोटोकल अधिकारीहरुले स्वागत गरेका थिए। त्यस्तै जर्मनीको फ्राङ्कफर्टमा राष्ट्रपतिलाई जर्मनीका लागि नेपाली राजदूत रामकाजी खड्का र जर्मनीको परराष्ट्र मन्त्रालयका प्रोटोकल अधिकारीहरूले स्वागत गरेका थिए। राष्ट्रपति भण्डारीले बुधबार अपराह्न रेक्जाभिक ग्लोबल फोरममा सम्बोधन गर्ने र डब्ल्युपिएल ट्रेलब्लेजर अवार्ड२०२२ ग्रहण गर्ने कार्यक्रम रहेको सो विज्ञप्तिमा जनाइएको छ । राष्ट्रपति भण्डारी १८ सदस्यीय नेपाली प्रतिनिधिमण्डलको नेतृत्व गर्दै सोमबार त्यसतर्फ प्रस्थान गरेकी थिइन्। उनी भ्रमण सम्पन्न गरी यही कात्तिक २६ गते बिहान स्वदेश फर्कने कार्यक्रम छ।"
थापाको योगदान स्मरणीय रहनेछ : देउवा,"काठमाडौं : नेपाली कांग्रेसका सभापति एवं प्रधानमन्त्री शेरबहादुर देउवाले कांग्रेस नेता तथा प्रदेश १ का वन वातावरण तथा भू संरक्षण मन्त्री शेखरचन्द्र थापाको निधनप्रति दु:ख व्यक्त गरेका छन्। प्रधानमन्त्री देउवाले बुधबार शोक वक्तव्य जारी गर्दै मोरङ ३ (१) का उम्मेदवार थापाले पार्टी र नेपालको लोकतान्त्रिक आन्दोलनहरुमा पुर्याएको योगदान पार्टीमा सदा स्मरणीय रहने बताएका छन्। थापाको निधनको खबरले आफूलाई स्तब्ध र दु:खीत बनाएको देउवाले बताएका छन्। कांग्रेसका कार्यवाहक मुख्य सचिव डा प्रदीप पराजुलीले जारो गरेको शोक वक्तव्यमा भनिएको छ,' प्रदेश नं १ का मन्त्री, निवर्तनमान प्रदेशसभा सदस्य, एवं मोरङ (३) १ का प्रदेशसभा सदस्य उम्मेदवार शेखरचन्द्र थापाको निधनको खबरले मलाई स्तब्ध र दु:खीत बनाएको छ। स्वर्गीय थापाले पार्टी र नेपालको लोकतान्त्रिक आन्दोलनहरुमा पुर्याउनु भएको सक्रिय योगदान पार्टीमा सदा स्मरणीय रहनेछ।' मन्त्री तथा मोरङ ३ (१) का नेपाली कांग्रेसका प्रदेशसभा सदस्य थापाको बुधबार बिहान निधन भएको हो। थापाको निधन भएपछि मोरङको प्रदेशसभामा कांग्रेसबाट उम्मेदवारी दर्ताका लागि निर्वाचन अधिकृतको कार्यालयले प्रक्रिया अघि बढाएको जनाएको छ। थापालाई स्वास्थ्यमा समस्या देखिएपछि उपचारका लागि विराटनगरको नोबेल शिक्षण अस्पताल भर्ना गरिएको थियो। परीक्षण गराउँदा डेंगुको संक्रमण पुष्टि भएको थियो। उपचारकै क्रममा बुधबार बिहान १०:४० बजेतिर निधन भएको अस्पतालले जनाएको छ। ५८ वर्षीय थापा मोरङको पथरीशनिश्चरे नगरपालिका८ सखराका बासिन्दा हुन्। उनका श्रीमती, १ छोरा र १ छोरी छन्।"
मङ्सिर १५ देखि तीव्र गतिमा सवारी चलाए सचेतना कक्षा,"काठमाडौं : के तपाईंले काठमाडौं उपत्यकामा तीव्र गतिमा सवारी साधन चलाउँदै हुनुहुन्छ ? चलाउनु भयो भने एक घण्टा ट्राफिक सचेतना कक्षा लिनुपर्छ। काठमाडौं उपत्यका ट्राफिक प्रहरी कार्यालयले तीव्र गतिमा सवारीसाधन चलाउने चालकलाई आगामी मङ्सिर १५ गतेदेखि ट्राफिक सचेतना कक्षा सञ्चालन गर्ने भएको छ। यसअघि मादकपदार्थ सेवन गरी सवारीसाधन चलाउने र लेन अनुशासन उलङ्घन गर्ने तथा सडक बत्तीको पालना नगर्ने चालकलाई ट्राफिक सचेतना कक्षा सञ्चालन गर्दै आएको कार्यालयले आगामी मङ्सिर १५ गतेदेखि तीव्र गतिमा सवारीसाधन चलाउने चालकलाई अनिवार्य कक्षा सञ्चालन गर्न लागेको हो । कार्यालयका प्रवक्ता, प्रहरी वरिष्ठ उपरीक्षक राजेन्द्रप्रसाद भट्टले तीव्र गतिमा सवारी चलाउँदा दुर्घटना भई मानवीय क्षति भएको भन्दै दुर्घटनालाई न्यूनीकरण गर्नका लागि जरिवनासहित सचेतना कक्षाको व्यवस्था सुरु गर्न लागिएको जानकारी दिए। उनका अनुसार आर्थिक वर्ष २०७८७९ मा तीव्र गतिका कारण तीन हजार पाँच सय ४३ र चालु आवको तीन महिनामा तीव्र गतिका कारण छ सय ४९ दुर्घटना भएको छ । आव २०७८७९ मा १८ हजार चार सय ४७ र चालु आवको तीन महिनामा आठ हजार पाँच सय ८४ तीव्र गतिमा चलाउने चालकलाई कारबाही गरे पनि सवारी चालकमा सचेतना कमी भएको भन्दै कक्षा सञ्चालन गर्न लागिएको प्रवक्ता भट्टले बताए। रासस"
उम्मेदवार थापाको निधन भएको मोरङ३ को निर्वाचन मंसिर ४ मै हुने,"विराटनगर : उम्मेदवारको निधन भए पनि मोरङको क्षेत्र नम्बर ३ को निर्वाचन भने आगामी मंसिर ४ गते नै सम्पन्न हुने भएको छ। उक्त क्षेत्रको कबाट प्रदेशसभा सदस्यका उम्मेदवार रहेका शेखरचन्द्र थापाको बुधबार बिहान निधन भएको थियो। नेपाली कांग्रेसका प्रदेश १ सदस्य थापा प्रदेशका वन, वातावरण तथा भूसंरक्षण मन्त्रीसमेत थिए। प्रदेशसभाका उम्मेदवार रहेका उनको निधन भएपनि क्षेत्र नम्बर ३ को निर्वाचन भने नसर्ने भएको हो। कांग्रेसका तर्फबाट अर्को उम्मेदवारको मनोनयन प्रक्रिया सुरु गर्न लागिएको छ। निर्वाचन तालिका भने केही हेरफेर हुने निर्वाचन अधिकृत रामहरि शर्मा काफ्लेले जानकारी दिए। तर मतदानको मिति हेरफेर नगरिने र निर्वाचन आगामी मंसिर ४ गते नै सम्पन्न गरिने उनको भनाइ छ। कुनै क्षेत्रमा उम्मेदवारको निधन भएमा सम्बन्धित दलले अर्को उम्मेदवार मनोनयन गर्न पाउने व्यवस्था छ। काफ्लेले अब सम्बन्धित दलका लागि मनोनयन दर्ता, दावीविरोध, फिर्ता र अन्तिम नामावली प्रकाशनको प्रक्रिया अघि बढाइने बताए। निर्वाचन आयोगले दिने तालिका अनुसार छोटो समयमै सबै काम सम्पन्न गर्ने गरी प्रक्रिया अघि बढाइने उनको भनाइ छ। त्यसका लागि निर्वाचन आयोगलाई उम्मेदवारको निधन भएको जानकारी गराउने तयारी भइरहेको काफ्ले बताउँछन्। तत्कालका लागि निर्वाचनसँग सम्बन्धित कार्यक्रम स्थगित हुन्छ। उम्मेदवारको निधन भएको दललाई लक्षित गरेर निर्वाचनको प्रक्रिया अघि बढाइने छ, उनले भने, निर्वाचन आउन समय पर्याप्त रहेकाले मतदानको मिति भने हेरफेर हुँदैन। समय हेरफेर नगरिकन निर्वाचन मंसिर ४ मै सम्पन्न गराइने छ। निर्वाचन अधिकृतको कार्यालयले अन्तिम नामावली प्रकाशन गरेपछि उक्त दलबाट उम्मेदवार बनेका व्यक्तिले प्रचारप्रसार गर्न पाउने जानकारी काफ्लेले दिए। नेपाली कांग्रेसका तर्फबाट असोज २३ गते मनोनयन दर्ता गराएका थापालाई स्वास्थ्यमा समस्या भएपछि भोलिपल्ट उपचारका लागि विराटनगरको नोबेल शिक्षण अस्पताल भर्ना गरिएको थियो। परीक्षण गराउँदा डेंगुको संक्रमण पुष्टि भयो। त्यहाँमाथि कडा खालको निमोनिय र पायल्सको समस्या पनि थपियो। असोज २७ गते थप उपचारका लागि काठमाडौंको ह्याम्स अस्पताल लगियो। स्वास्थ्यमा सुधार भएको भन्दै २५ दिनपछि आफन्तले विराटनगर ल्याए। श्वासप्रश्वासमा समस्या भएर स्वास्थ्य अवस्था नाजुक बनेपछि गत सोमबार नोबेलमा भर्ना गरियो। अवस्था थप जटिल बबनेपछि मंगलबार राति आईसीयूमा सारियो। उपचारकै क्रममा बुधबार बिहान १०:४० बजेतिर निधन भएको अस्पतालले जनाएको छ। ५८ वर्षीय थापा मोरङको पथरीशनिश्चरे नगरपालिका८ सखराका बासिन्दा हुन्। उनका श्रीमती, १ छोरा र १ छोरी छन्।"
विशेषका फैसलाविरुद्ध अख्तियार सर्वोच्च अदालतमा,"काठमाडौं : विशेष अदालतले सफाइ दिएका १ सय २४ मुद्दामा चित्त नबुझेपछि अख्तियार दुरुपयोग अनुसन्धान आयोगले सर्वोच्चमा पुनरावलोकनको निवेदन दिएको छ। विशेषले सफाइ दिएकामध्ये १ सय १२ वटा मुद्दा घुस तथा रिसवतसम्बन्धी छन्। १० वटा मुद्दा राजस्व छली, बैंकिङ कसुरलगायतका छन् भने दुई मुद्दा अघिल्ला वर्षका छन्। यी मुद्दाका २ सय ५१ प्रतिवादी रहेको आयोगले जनाएको छ। यी मुद्दाका बिगो रकम ४२ करोड १६ लाख रुपैयाँ छ। विशेषले गरेका १८ मुद्दामा भने पुनरावेदन गरिएको छैन। विभिन्न समयमा आयोगले नै दायर गरेका भ्रष्टाचारका मुद्दालाई सबै प्रमाण जाँच नगरी विशेष अदालतले सफाइ दिने गरेको प्रवक्ता श्यामप्रसाद भण्डारीले बताए। विशेषले गरेको सफाइमा चित्त बुझाउने आधार नभेटिएकोले पुनरावेदन गरेका हौं, उनले भने। २०७८ वैशाख ८ गते सर्वोच्चले गरेको फैसलाबमोजिम विशेषले निर्णय नगरेको आयोगको ठहर छ। भण्डारीका अनुसार सर्वोच्चको फैसलामा घुसरिसवतको मुद्दामा स्टिङ अपरेसनलाई प्रमाणका रूपमा नलिने तर अरु प्रमाणबाट, सीडीबाट हुन्छ भने प्रमाणको रूपमा लिने भनिएको छ। विशेषले निर्णय गर्दा अदालती कार्बाहीलाई मात्र आधार मानेर फैसला गरेको छ। आयोगसँग रेकर्डिङ, सीडीलगायतका प्रमाण पनि भएकोे र मौकामा भएका प्रतिवादीले त्यसलाई सही भनेर हस्ताक्षर गरेका प्रमाण हुँदाहुँदै विशेषले त्यसको विरुद्ध फैसला गरेका प्रवक्ता भण्डारीको भनाइ छ। दायर गरेका मुद्दा फितलो भएको र काम गर्न नसेकको भन्ने आरोप आयोगले खेपिरहेकोेमा आयोगको मात्र दोष नभएको भण्डारी बताउँछन्। अघिल्लो वर्ष पनि १ सय ३१ मुद्दाको फैसला चित्त नबुझेको भन्दै आयोगले सर्वोच्चमा पुनरावेदन दिएको थियो।"
प्रधानमन्त्री देउवा र माओवादी केन्द्रका अध्यक्ष प्रचण्ड दार्चुलामा,"दार्चुला : चुनावी कार्यक्रमलाई सम्बोधन गर्न प्रधानमन्त्री एवं नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल प्रचण्डदार्चुला आएका छन्। दार्चुलाको गोकुलेश्वरमा आयोजना गरिएको चुनावी सभालाई सम्बोधन गर्न उनीहरु आइपुगेका हुन्। संयुक्त लोकतान्त्रिक वाम गठबन्धनले मङ्सिर ४ गते हुने प्रतिनिधिसभा र प्रदेशसभा निर्वाचनलाई ध्यानमा राखेर चुनावीसभा आयोजना गरेको हो। दार्चुलामा प्रतिनिधिसभा सदस्यका लागि उद्योग, वाणिज्य तथा आपूर्तिमन्त्री दिलेन्द्रप्रसाद बडू तथा प्रदेशसभा (क) मा कांग्रेसका विक्रमसिंह धामी र प्रदेशसभा (ख) मा माओवादी केन्द्रका मानबहादुर धामी चुनावी मैदानमा छन्।"
"दार्चुला पुगेर प्रचण्डले भने चुच्चे नक्सा मैले बनाएको हो, ओलीले होइन","दार्चुला : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले कालापानी,लिपुलेक र लिम्पियाधुरा नेपालको नक्सामा समेट्न आफूले पहल गरेको दावी गरेका छन्। उनले आफ्नै कारणले नेपालको चुच्चे नक्सा बनेको दावी गरेका हुन्। आगामी मंसिर ४ मा हुने प्रतिनिधिसभा तथा प्रदेशसभा निर्वाचनको चुनावी सभालाई सम्बोधन गर्न दार्चुला पुगेका अध्यक्ष प्रचण्डले यस्तो बताएका हुन्। उनले भने,'ओलीले आफूले चुच्चे नक्सा बनाए भनेर हल्ला फिजाए। त्यो झुटो हो। मेरै पहलमा चुच्चे नक्सा बनेको हो।' उनले चुनाव जित्न नभइ नेकपा एमालेका अध्यक्ष केपी ओलीको दम्भ रोक्न गठबन्धन गरेको बताएका छन्। 'चुनाव जित्न गठबन्धन गरेको होइन, ओलीको दम्भ रोक्न गठबन्धन गरेको हो ,' उनले भने,' अहिले ओली मत माग्न हारगुहार गरिरहेका छन्। दार्चुलामा प्रतिनिधिसभा सदस्यका लागि उद्योग, वाणिज्य तथा आपूर्तिमन्त्री दिलेन्द्रप्रसाद बडू तथा प्रदेशसभा (क) मा कांग्रेसका विक्रमसिंह धामी र प्रदेशसभा (ख) मा माओवादी केन्द्रका मानबहादुर धामी चुनावी मैदानमा छन्।"
मोरङ क्षेत्र नम्बर ३ कका लागि नयाँ निर्वाचन तालिका सार्वजनिक गरिंदै,"काठमाडौं : मोरङ क्षेत्र नम्बर ३ क को प्रदेशसभा सदस्यका प्रत्यक्षतर्फको उम्मेदवारी दर्ताका लागि निर्वाचन आयोगले नयाँ तालिका सार्वजनिक गर्ने भएको छ। नेपाली कांग्रेसबाट उम्मेदवार रहेका प्रदेश १ का वन, वातावरण तथा भूसंरक्षण मन्त्री शेखरचन्द्र थापाको निधन भएपछि आयोगले मंसिर ४ गते निर्वाचन हुने गरि काम अगाडि बढाएको हो। आयोगका प्रवक्ता शालिग्राम शर्मा पौडेलका अनुसार मोरङ क्षेत्र नम्बर ३ क को प्रदेशसभा सदस्यको प्रत्यक्ष तर्फका लागि आयोगले नयाँ निर्वाचन तालिकाको कार्यक्रम टुंगो लगाउँछ। यसका लागि सम्बन्धित निर्वाचन कार्यालयबाट आयोगमा पत्र आउँछ। त्यस अनुसार सम्बन्धित दलको मात्रै उम्मेदवारी लिएर मंसिर ४ गते नै त्यहाँ पनि निर्वाचन हुन्छ। नेपाली कांग्रेसका पुराना नेता थापा आगामी निर्वाचनका लागि मोरङ क्षेत्र नम्बर ३ कबाट प्रदेशसभा सदस्यका प्रत्यक्षतर्फका उम्मेदवारसमेत थिए। उनी कांग्रेसको प्रदेश १ का सदस्य हुन्। १ महिनादेखि उपचाररत थापाको विराटनगरको नोबेल शिक्षण अस्पतालमा बुधबार बिहान १०:४० बजेतिर निधन भएको हो। नोबेल अस्पतालको न्यूरो वार्डको ११ नम्बर कोठामा उनको उपचार भइरहेको थियो। स्वर्गीय कांग्रेस नेता थापाको ५८ वर्षको उमेरमा डेंगी लगेर निधन भएको हो।"
सुनको मूल्य एकैदिन १४ सयले बढ्यो,काठमाडौं : सुनको मूल्यमा उच्च वृद्धि भएको छ। आज सुनको मूल्य तोलामा १ हजार ४ सय रुपैयाँले बढेको छ। योसँगै नेपाली बजारमा प्रतितोला सुनको मूल्य ९५ हजार ४०० पुगेको छ। यसअघि मंगलबार सुनको मूल्य ३०० रुपैयाँले घटेर प्रतितोला ९४ हजार रुपैयाँमा खरिदबिक्री भएको थियो। नेपाल सुनचाँदी व्यवसायी महासंघका अनुसार तेजाबी सुनको मूल्य ९४ हजार ९०० पुगेको छ। महासंघका अनुसार आज चाँदी ३० रुपैयाँले बढेर तोलाको १ हजार २९५ रुपैयाँमा कारोबार भइरहेको छ।
उम्मेदवारले प्राथमिकता दिएनन् सहरका समस्या,"आगामी मंसिर ४ को प्रतिनिधिसभाप्रदेशसभा सदस्य निर्वाचन नजिकिँदैछ। उम्मेदवार घरदैलोमा छन्। दल तथा उम्मेदवारले निर्वाचनको लागि घोषणापत्रप्रतिबद्धतापत्र सार्वजनिक गरेका छन्। गठबन्धन नै गठबन्धनबीच हुन लागेको निर्वाचनमा चुनाव जित्ने होडबाजी छ। पश्चिम नेपालका पाँच ठूला सहरको समस्याबारे उम्मेदवारका एजेन्डा प्राथमिकताको अवस्थाबारे कस्तो छ त ? नेपालगन्ज : ढल समस्या ह्वारह्वार्ती भारी वर्षा भयो भने एकैछिनमा नगर जलमग्न हुन्छ। वर्षाको पानी जम्छ। सहरमा डुबानमा पर्छ। घर, पसल र कार्यालयभित्र पानी पस्छ। सहर पूरै ताल तलैया जस्तो हुन्छ, तराईको पूरानो सहर नेपालगन्जको यस्तो दूरदशा छ। नेपालगन्जको मुख्य समस्या ढल निकासबारे दल र उम्मेदवारको प्राथमिकतामा परेको छैन, नेपालगन्जका पूर्वनगर प्रमुखसमेत रहेका बरिष्ठ अधिवक्ता विजय गुप्ता अनुभव सुनाउँछन्, नगरभित्र भएका नालाकै नियमित सफाइ हुँदैन। त्यही ढलको पानी वर्षाको बेला भेल बनेर स्थानीयको घरभित्र पस्छ। यो समस्याको दीगो समाधानमा कसैको धान पुगेको छैन। उम्मेदवारको चुनावी एजेण्डामा त झन यी कुरा प्राथमिकता नै पर्दैनन्। नगरभित्र अव्यवस्थित सहरीकरणले पनि ढल निकासको समस्या हरेक वर्ष बढ्दो क्रममै छ। भावी नेपालगन्ज कस्तो हुने ? भन्ने भिजनसहित त कुनै उम्मेदवार नै चुनावी मैदानमा नभएको धारणा राख्ने उनी दल र उम्मेदवारका घोषणा पत्र कोरा कल्पना मात्र रहेको बताउन रुचाउँछन्। उम्मेदवारका एजेण्डा सहरी विकास केन्द्रीत नै छैनन्। पूरै गोलमाल छन्। कुनै पनि कुरा ठोस छैनन्। सांसद भनेको नीति निर्माता पनि हो तर उनीहरू नीतिगत कुरा गर्दैनन्। केवल साम, दाम, दण्ड, भेदका साथ चुनाव जितौं र सत्तामा पुगौं भन्ने मात्र छ, उनले ठम्याँइ छ, चुनाव जित्ने भनेको विकास गर्न होइन। भोग चलनको विषय जस्तो भयो। कसरी आफू सत्तामा पुग्ने, आफ्नो परिवार, आफन्त र आसेपासेले कसरी लाभ लिने भन्नेमै केन्द्रीत रहेको देखियो। प्राडाजनार्दन शर्मा आचार्य पनि सहरी समस्यामा उम्मेदवारको ध्यान नपुगेको बताउँछन्। उनले नेपालगन्जमा ढल निकाससँगै, अव्यवस्थित वस्ती विकास, खुला सिमाना, चोरी निकासी, आयातमुखी अर्थतन्त्र, माध्यमिक तहको गुणस्तरीय शिक्षा जस्ता समस्या रहेको उनले बुझेका छन्। यी विषय दलका एजेण्डामा नै पर्दैनन्। जातीय सद्भाव उत्तिकै संवेदनशील विषय हो। जातीय सद्भाव भड्किने गरी चुनावी गतिविधि हुन्छन्। यस्ता संवेदनशील विषयले कस्तो नराम्रो रिजल्ट आउँछ भन्ने दल र उम्मेदवारले बुझ्दैनन्, उनले चिन्ता व्यक्त गरे, स्थानीय आवश्यकता र समस्यामा उम्मेदवार केन्द्रीत नै हुँदैनन्। अरु अरु कुरा गरेर भोट बटुल्न खोजेको देखिन्छ। यही भएर दीगो विकास हुन नसकेको हो। बरिष्ठ अधिवक्ता गुप्ता नेता र उम्मेदवारलाई व्यवस्था परिवर्तन गर्न होइन, जनताको अवस्थामा सुधार ल्याउने काम गर्न सुझाव दिन्छन्। बाँके क्षेत्र नं २ मा पर्ने नेपालगन्ज क्षेत्रबाट जनता समाजवादी पार्टीबाट पूर्वमन्त्री मोहम्मद इस्तियाक राई, राष्ट्रिय प्रजातन्त्र पार्टीबाट नेपालगन्जका पूर्व नगर प्रमुख डाधवल शम्शेर राणा र नेपाली कांग्रेसबाट सुदीप नरसिंह राणा मुख्य प्रतिष्पर्धामा छन्। बुटवल : सहरी विकास खाकाविहीन रुपन्देहीमा सहरीकरण तिब्र रुपमा भइरहेको छ। बुटवलदेखि भैरहवासम्मलाई मेघासिटीका रुपमा विकास गर्ने योजनाहरू दलका घोषणापत्रमा देखिरहन्छन। यो विषय प्रदेशदेखि संघीय सरकारको नीति तथा कार्यक्रममा पनि समावेश हुँदै आएका छन् तर यो सहर कसरी निर्माण गर्ने भन्ने योजना दलहरूले दिन सकेका छैनन्। बुटवल उपमहानगरपालिकामा कैयन् समस्याहरू ज्यूँकात्यूँ छन्। स्थानीयदेखि संघीय सरकारले सडक विस्तार र केही ठूला परियोजना ल्याए पनि सुन्दर सहर निर्माणका योजना देखिएका छैनन्। बुटवल र तिलोत्तमा क्षेत्रमा घनावस्ती विकास भएको छ। दैनिक फोहोरोको मात्रा बढिरहेको छ। तर आधुनिक ल्याण्डफिल्ड साइट निर्माण हुन सकेको छैन। नदी किनारमै फोहोर फालिने गरिएको छ। रुपन्देही निर्वाचन क्षेत्र २ बाट उम्मेद्वार बनेका पूर्वअर्थमन्त्री विष्णु पौडेलले आफ्नो प्रतिबद्धतापत्रमा तिनाउ, दानव नदी र खोलाहरूको स्वच्छता कायम गर्नका लागि फोहोरमैला फाल्न निषेध गरिने उल्लेख गर्दै स्वच्छता र सरसफाईका लागि वैकल्पिक व्यवस्था गरिने उल्लेख गरेका छन्। सैनामैना र शिवनगरमा बन्दै गरेको ल्याण्डफिल्ड साइट सञ्चालनमा ल्याउने उनको प्रतिबद्धता छ। सहर सम्बन्धी अध्येता रामचन्द्र श्रेष्ठ नेपालमा ठूला नभइ मझौला सहर बन्नुपर्ने बताउँछन्। उनले राजनीतिक दलहरूको सहर सम्बन्धी अवधारणा पश्चिमी सहरको अवधारणाबाट बढी ग्रसित रहेको पाए। नेपालको सन्दर्भमा घनाबस्ती भएका सहरहरू भन्दा मझौला आकारका सहरहरू बढी उपयुक्त हुन्छन्। यस्ता सहरहरू बजारमा मात्र आधारित नभएर बासस्थानको रुपमा पनि हुनुपर्छ। पर्याप्त आवास, खानेपानी र स्वच्छ वातावरण, शैक्षिक क्षेत्रहरू र अस्पताल, ससाना पार्कहरू, पुस्तकालय, थियटर लगायत सांस्कृतिक कर्महरूको लागि उपयुक्त सार्वजनिक थलोहरू भएको हुनुपर्छ उनको सुझाव छ। सत्तागठबन्धनको समर्थन पाएका रुपन्देही२ का उम्मेदवार केशवबहादुर थापा कार्यकारी अध्यक्ष रहेको जनमुक्ति पार्टीले स्मार्ट गाउँ विकास गर्ने योजना ल्याएको छ। यो पार्टीको घोषणापत्रले सहरी समस्या समस्यामा कुनै ठोस योजना दिएको छैन। बुटवल उपमहानगरमै निर्वाचन क्षेत्र पर्ने गृहमन्त्री बालकृष्ण खाँणको घोषणापत्रमा सडक, पुलसहितका पूर्वाधारलाई मात्रै ध्यानमा राखिएको छ। सहरको सन्दौर्य र मानवीय विकासमा उनको घोषणापत्र बोलेको छैन। बुटवलमा जबरजस्ती सुकुम्बासीका नाममा सार्वजनिक जमिन अतिक्रमण गरिएको छ तर राजनीतिक दलहरूले ती अतिक्रमित क्षेत्रमा लालपूर्जा बाड्ने आश्वासन दिँदै सहरलाई झन कुरुप र अव्यवस्थि बनाउन लागिरहेको आरोप विज्ञहरूको छ। बुटवलमा बर्खामा समयमा ढलको पानीले सहर नै डुब्दै आएको छ। भव्यवस्थित ढल निर्माण गरी उयर्पुक्त निकासको योजना दलहरूसँग छैन। संघ तथा प्रदेशको संसदीय निर्वाचनमा मत माग्नका लागि दलहरूले घोषणापत्र सार्वजनिक गरेका छन्। रुपन्देहीमा ५ संघीय र १० प्रदेश क्षेत्रका लागि उम्मेद्वारहरू चुनावी मैदानमा छन्। धनगढी : समस्या एकातिर घोषणा पत्र अर्कैतिर धनगढी उपमहानगरपालिकाको समस्या पनि डुबानकै छ। एक घण्टा पानी पयो की धनगढी नगर क्षेत्र तलाउ झैं बन्छ। धनगढीको मुटु मानिएको एलएन चोकका व्यापारी त पसल बन्द नै गरेर बस्नुपर्छ। पानी परेका बेला उनीहरूले भुँइतलामा राखेको सामान सार्नुपर्ने बाध्यता छ। कैैलाली निर्वाचन क्षेत्र५ का २१ वडामध्ये मुख्य नगर क्षेत्रका वडाहरू १ देखि ६ सम्मको मुख्य समस्या डुबान नै हो। प्रतिनिधिसभा र प्रदेशसभाको निर्वाचनको तयारी उत्कर्षमा पुगेको छ। दलहरू कसैले प्रतिबद्धता पत्र त कसैले घोषणा पत्र नै सार्वजनिक गरेका छन् तर नगरको डुबानको मुख्य समस्याको समाधानको उपाय भने कुनै पनि दलले दिन सकेका छैनन। सत्तागठबन्धनले केही दिन अघि आफ्नो प्रतिबद्धता सार्वजनिक गरेको थियो। कांग्रेसको पार्टी कार्यालयमा गठबन्धनका सबै घटकहरूको उपस्थितिमा सार्वजनिक प्रतिबद्धतापत्रमा धनगढीको डुबानको समस्या समाधान गरिनेछ भनेर उल्लेख भए पनि, कसरी गर्ने ? कहिलेसम्म गर्ने भन्ने कुरा उल्लेख छैन। धनगढीको मुख्य बजारमा डुबानको समस्या समाधान गर्न अप्ठारो पनि छैन। मुख्य बजारको ज्योति बोर्डिङ स्कुलदेखि क्याम्पसरोडसम्म चार वडा उत्तरदक्षिण भएर बग्ने खोला छन्। ती खोलानालामा गरिएको अतिक्रमण हटाउने बित्तिकै बर्खाको पानी बग्न पाउँछ र समस्या समाधान हुन्छ। तर ती खोलानाला किनारमा बसेका मानिसहरू दलका भोट बैंक हुन्। दलहरूले डुबानको समस्या समाधान गरिनेछ मात्रै भन्छन, यसरी गरिनेछ भन्दैनन्। समस्या समाधानका लागि कसैका घर तोडनुपर्छ, कसैका बाउन्ड्री वाल भत्काउनु पर्छ, त्यसो गरे भोट आउदैन, धनगढी५ का प्रमोद पाठकले चुनावी अनुभव सुनाए। नगरको अर्को समस्या भनेको अव्यवस्थित बसपार्क हो। धनगढीको बीच बजारमा रहेको बसपार्क साँघुरो छ। दुई वटा बस आए त्यहाँ क्रस हुने सडक छैन। दलका घोषणापत्रमा नगरको यो मुख्य समस्या समेटिएको छैन। बसपार्क साँघुरो भएकाले जताततै सवारी साधनहरू पार्किङ गरिएका हुन्छन। जसले दुर्घटना बढिरहेका छन्। ट्राफिक चोकदेखि बजारको साल्ट ट्रेडिङ क्षेत्रमा सवारीको चाप हुने गर्छ। धनगढी उपमहानगरको अर्काे समस्या भनेको साँघुरो सडक हो। प्रदेशको राजधानी पनि भएकाले मुख्य बजारको सडकमा भीआइपीहरू आउँदा जाम हुन्छ। जिल्ला हुलाकदेखि कैलाली पुलसम्मको सडकमा सबैभन्दा बढी जाम लाग्ने गरेको छ। दलहरूले हरेक घोषणापत्रमा नगरका सडक चौडा पारिनेछन् भनेर प्रतिबद्धता ब्यक्त गरे पनि काम हुन सकेको छैन। सडक चौडा पार्न र खोला नालाको अतिक्रमण हटाउन त गैरदलीय (स्वतन्त्र) ब्यक्ति नै चाहिँदो रहेछ। स्वतन्त्र रुपमा जितेका गोपाल हमालले खोला नालाको अतिक्रमण पनि हटाइरहेका छन्। सडक चौडा पनि गरिरहेका छन् धनगढी ४ का तेजबहादुर खडकाले भने। उपमहानगरभित्रको अर्को समस्या स्वास्थ्यको हो। धनगढीको बीच बजारमा सेती प्रादेशिक अस्पताल छ तर त्यहाँ २०४० सालपछि दरबन्दी र शैया थपिएका छैनन्। २०७४ सालको निर्वाचनमा नेकपा एमालेका नारदमुनी रानाले आफूूले जिते सेती अस्पतललाई ३०० शैया बनाउने घोषणा गरे। उनीसँगै चुनाव लडेकी प्रधानमन्त्री पत्नी आरजु देउवाले रानालाई काउन्टर दिदै ५०० शैया बनाउने घोषणा गरिन्। सेती प्रादेशिक अस्पतालको मुहार फेरिएन। सरकारले स्वीकृती दिएको ७५ शैया र ब्यवस्थापन समितिले सञ्चालन गरिरहेको ५० शैया गरी १२५ शैयामा अस्पताल चलिहरेको छ। नेताहरू चुनावका बेला भन्छन, अनी बिर्सिहाल्छन, सेती प्रादेशीक अस्पताल ब्यवस्थापन समितिका पूर्व सदस्य राजेश खातीले यर्थाथता दर्शाए। नगरमा सार्वजनिक शौचालय छैनन्। ढल निकास नहुँदा पानी जम्छ। अधिकांश सडकहरू जीर्ण छन्। पार्किङको समस्या छ। भारतसँग सीमाना जोडिएको क्षेत्र भएकाले उताबाट आउने पर्यटकहरू पार्किङ नभएर समस्यामा पर्ने गरेका छन्। धनगढीमा प्रदर्शनीस्थल छैन। कैलाली उद्योग वाणिज्य संघले हरेक वर्ष मंसिरको २२ गते गर्ने औद्योगिक मेला बिरालोले बच्चा सराए झैं कुनै वर्ष कता कुनै वर्ष कता गर्नुपर्ने बाध्यता छ। दलका आमसभा गर्न, बढी मानिसहरू भेला भएर गर्ने कार्यक्रम गर्न सक्ने अवस्था छैन। यस्ता कार्यक्रमका लागि कसैको खेत खाज्नुपर्ने बाध्यता छ। घोराहीतुलसीपुर : स्थानीय होइन, राष्ट्रिय मुद्दा दाङका घोराहीतुलसीपुर उपमहानगरपालिकाको वास्तविक समस्या र आवश्यकतामा भने राजनीतिक दल र उम्मेदवारका घोषणा पत्र (प्रतिबद्धता पत्रहरू) पुग्न सकेका छैन। केन्द्रिय राजनीतिमा रहेर प्रायः सबै उम्मेदवारहरूले आफ्ना प्रतिबद्धता पत्रहरू सार्वजनिक गरेका छन। स्थानीय आवश्यकता भन्दा पनि पार्टीको केन्द्रीय नीति अनुसार उम्मेदवारहरू प्रचारमा लागेको देखिन्छ। स्थानीय तह विज्ञ डा नहकुल केसीले उम्मेदवारका योजनाहरू उपमहानरका लागि प्रभावकारी नभएको बताउँछन्। अधिकांश योजना र एजेण्डा केन्द्रीय स्तरको फोटोकपी जस्ता छन्। जनताको यस्ता प्रतिबद्धतापत्रमा कसरी अपनत्व जोडिन्छ ?, उनी टिप्पणी गर्छन्। जिल्लाका तिनै क्षेत्रका उम्मेदवारहरूले भाषणमा स्थानीय मुद्दा उठाए पनि प्रतिबद्धता पत्रहरूमा त्यस्तो नदेखिएको बताए। अहिले विकास गरिने र देखिने स्थानीय तहमै हो। योजना पनि त्यहि अनुसार हुन आवश्यक छ। दाङमा रहेको तीन निर्वाचन क्षेत्रले दुई उपमहानगरको भूगोललाई छोएको छ, डा केसीले भने, तर उपमहानगरभित्रको आवश्यकता कृषि, खानेपानी, सडक, मल विउ व्यवस्थापन, सिँचाइको अभाव मुख्य समस्या देखिन्छ तर उम्मेदवारको एजेण्डामा ती छैनन्। केवल राष्ट्रिय मुद्दा मात्र छन्। घोराही उपमहानगरपालिकाको पहिलो आवश्यकता सिँचाइ, खानेपानी र सडक पहुँच हो, स्थानीय गिरीराज घर्तीले भने, तर दलको योजना प्रतिगमन र सत्तागमन केन्द्रित छ। यस्तो योजनाले जनतामा के प्रभाव पार्न सक्छन। त्यो योजनाका नाममा योजना मात्रै त देखियो। हाम्रो आवश्यकता खानेपानी र घरसम्म सडक पुगोस भन्ने हो। नेता त्यो बुझ्दैनन्। उम्मेदवारहरूले हचुवाको भरमा कपिपेष्ट गरेर घोषणापत्र ल्याएको स्थानीय निर्मल नेपालीको बुझाइ छ। उपमहानगरपालिकाका समस्या एउटा छन्। उम्मेदवारको चुनावी दस्तावेजमा अरु नै एजेण्डा छन्। उपमहानगरपालिकाको व्यवस्थापन, सुविधा सम्पन्न गराउने कुरा छैन। महानगर निर्माण र मनोरेलको सपना बाँड्न भ्याइसके। अहिलेको आबश्यकता भएको उपमहानगरपालिका बासीलाई सबै सहज बनाएर सुविधा युक्त बनाउने होकि, मोनोरेल चढ्ने हो, उनले दल र उम्मेदवारसँग प्रश्न गरे। दाङमा कांग्रेसमाओवादी गठबन्धन र एमालेसहितका अन्य दलको गठबन्धका उम्मेदवारबीच मुख्य चुनावी प्रतिष्पर्धा छ।  शंकरप्रसाद खनालनेपालगन्ज , लक्ष्मण पोखरेल बुटवल, शिवराज भट्ट धनगढी , गोपाल शर्मा भट्टराईतुलसीपुर"
भूकम्पले बझाङमा ६ घर भत्किए,"बझाङ: खप्तड राष्ट्रिय निकुञ्ज केन्द्रविन्दु भएर मंगलबार राति गएको भूकम्पका कारण बझाङका ६ घर पूर्णरूपमा क्षतिग्रस्त भएका छन् । बझाङको थलारा गाउँपालिकामा ५ र छबिसपाथिभेरा गाउँपालिकामा १ घरमा क्षति पुगेको छ । ३८ घरमा आंशिक क्षति पुगेको जिल्ला प्रहरी कार्यालय बझाङले जनाएको छ। थलारा गाउँपालिका ९ सिरेटामा महोनराज जोशी, जौकला सिंह, हंसा चदारा, अपु नेपाली, वीरबहादुर नेपाली र छबिसपाथिभेरा गाउँपालिका वडा नम्बर ४ व्यासीका डबल कामीको घरमा पूर्णरूपमा क्षति पुगेको जिल्ला प्रहरी कार्यालय बझाङका सूचना अधिकारी रमेशदत्त अवस्थीले बताए। त्यस्तै थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको अवस्थीले बताए। राष्ट्रिय भूकम्प मापन केन्द्रका अनुसार खप्तड राष्ट्रिय निकुञ्ज क्षेत्रमा केन्द्रविन्दु भएर बिहान २ बजेर १२ मिनेटमा ६६ म्याग्निच्युडको भूकम्प गएको थियो । यस्तै जिल्ला कारागार बझाङको भवनमा आंशिक क्षति पुगेको छ।थलारा गाउँपालिका वडानम्बर ९ सिरेटाका स्थानीय महोनराज जोशीले भूकम्पको त्रासले रातभर गाउँभरिका मानिस आगो बालेर खुला चौरमा बसेको बताए। भूकम्पले मानविय क्षति नभए पनि अधिकांश पुराना घरमा क्षति पुर्याएको सामान्य जानकारी आए पनि नेटवर्कको समस्याका कारण सबै ठाउँबाट पूर्ण जानकारी आइनसकेको प्रहरीले जनाएको छ।"
मुस्ताङमा निर्वाचन प्रचारको बाधक बन्दै मौसम,"जोमसोम: देशभर चुनावी सरगर्मी छ । नेता, उम्मेदवार आफ्नो पक्षमा भोट माग्दै चुनावी मैदानमा छन् । तर मौसमका कारण मुस्ताङमा चुनावी रौनक धेरै छैन । मंसिर ४ निर्वाचनको मिति तोकिए पनि मुस्ताङका लागि यो समय निर्वाचनको उपयुक्त थिएन । यो समयमा हिमपात हुने र चिसो बढ्ने भएकाले खासै चुनावी रौनक छैन । चुनावी सभा सम्मेलन भएका छैनन् । सँगै स्थानीय नेता कार्यकर्ता पनि भोट माग्दै र्यालीसहित निस्किएका छैनन् । निर्वाचनको बेला मुस्ताङको राजनीतिक चहलपहल अलि ढिलो देखिन्छ । तर नतिजा भने छिट्टै आउँछ । जनसंख्या थोरै भएकाले यहाँको नतिजा चाँडै आउने गर्छ। प्रतिनिधि र प्रदेशसभाका लागि यसपटकको निर्वाचनमा मुस्ताङमा ४ राजनीतिक पार्टीका ९ जना उम्मेदवार चुनावी मैदानमा छन् । प्रतिनिधि सभातर्फ ४ जना र प्रदेश सभामा ५ जना उम्मेदवारबीच प्रतिस्पर्धा हुँदैछ । निर्वाचन मिति सम्मुखमा आईपुग्दा आईतबारदेखि मुस्ताङका राजनीतिक दल र तीनका उम्मेदवार घरदैलो कार्यक्रममा जुट्न थालेका छन् । थासाङको नाउरिकोट, कोवाङखन्ती, लार्जुङ, सौरु र लेतेमा घरदैलो कार्यक्रम भएको छ । अहिले मुस्ताङमा चिसो बढेको छ । तल्लो मुस्ताङमा पनि बिहान र बेलुका चिसो बढ्न थालेको छ । उम्मेदवार चिसो थेग्दै, मतदातासँग मत माग्न थालेका हुन् । मुस्ताङका ५ स्थानीय तहमा १० हजार ९५७ जना मतदाता छन् । प्रदेश १ मा १६ र प्रदेश २ मा २३ वटा मतदान केन्द्र तोकिएको छ ।"
मतदाताले महसुस गर्नेगरी काम गर्छु : कांग्रेस उम्मेदवार थापा,"भक्तपुर : भक्तपुरमा आगामी मङ्सिर ४ गते हुने प्रतिनिधिसभा तथा प्रदेशसभा निर्वाचनका लागि विभिन्न राजनीतिक दलले घरदैलो अभियानलाई तीव्रता दिएका छन् । नेपाली कांग्रेससहितको सत्ता गठबन्धन दल, नेकपा (एमाले), नेपाल मजदुर किसान पार्टी र राष्ट्रिय प्रजातन्त्र पार्टीलगायतका दलका उम्मेदवार निर्वाचनलाई आफ्नो पक्षमा पार्न मतदातका घरघरमा पुगिरहेका छन् । भक्तपुरको क्षेत्र नं २ मा रोचक प्रतिष्पर्धा हुने देखिएको छ । कांग्रेसका दुर्लभ थापा र एमालेका महेश बस्नेतबीच मुख्य प्रतिष्पर्धा हुने देखिएको छ । कांग्रेसका उम्मेदवार थापाले मतदाताको आधारभूत आवश्यकता पुरा गर्ने गरि काम गर्ने बताए । अझै पनि संविधानले ग्यारेन्टी गरेका अधिकारहरु स्थापीत हुन नसकेको भन्दै उनले आफ्नो ध्यान संविधान कार्यान्वयनसँगै जनताको अधिकार पूर्ण गर्नेमा केन्द्रीत हुने धारणा राखे। उनले मुलुकमा लोकतान्त्रीक गणतन्त्र आएको धेरै वर्ष भएपनि जनताले महसुस गर्न नसकेको बताए"
शितगंगालाई विशेष क्षेत्र बनाउँछु: पुष्पा भुसाल,"सन्धिखर्क: पूर्वउपसभामुख तथा नेपाली कांग्रेसका नेता पुष्पा भुसालले नेपालकै सबैभन्दा ठुलो शितगंगा नगरपालिकाको विकासका लागि विशेष क्षेत्र बनाउने बताएकी छन् । शितगंगा नगरपालिका १२ को रजियामा भएको आयोजित चुनावी कार्यक्रममा नेतृ भुसालले भौगोलिक अवस्थाले जटिल रहेको शितगंगालाई विशेष क्षेत्र बनाएर विकासका नमूना कार्यक्रम बनाइने बताइन । अर्घाखाँचीमा सुविधा सम्पन्न कलेज र प्राविधिक विषय पढाइ हुने कलेज खोल्ने उनको प्रतिबद्धता छ । युवालाई कृषि, पशुपालन र पर्यटनको माध्यमबाट स्वरोजगार बनाइने उनले बताइन ।"
घोषणापत्रले नसमेटेका पक्ष,"संघीय गणतन्त्रात्मक संविधान लागू भएपछि देशमा मंसिर ४ गते दोस्रो आमनिर्वाचन हुँदैछ। मतदाता आकर्षण गर्दै सकेसम्म सिट जित्न दलहरू चुनावी घोषणापत्रसहित प्रचारमा उत्रिएका छन्। विजयी भएर सत्तामा पुगेमा देश विकास र नागरिकका पक्षमा आफूले गर्ने गर्ने कामको फेहरिस्त पस्केका छन्। कुन दलको योजना कत्तिको परिपक्व, यथार्थपरक, पत्यारिलो, इमान्दार, कार्यान्वयन गर्न सकिने, प्रगतिमुखी, शालीन र समाजउन्मुख छन्, त्यो मतदाताले हेर्लान्। आर्थिक र राजनीतिक स्थायित्वको लागि पुँजीवादी देशसमेत कतिपय वस्तु र सेवाको अधिकतम मूल्य तोक्न बाध्य हुन्छन्। समाजवाद उन्मुख नेपालले लाजगालले पनि त्यसो गर्नुपर्ने हुन्छ। कल्याणकारी राज्यलाई उद्धृत गर्दै दलले कमजोर वर्गलाई दिइने सुविधा र श्रमजीवीको हितमा गरिने न्यूनतम पारिश्रमिकको मुद्दा उठाएकै छन्। घोषणापत्रमा केही महत्त्वपूर्ण सबालबारे मौनता माझ्ने दलबीच समानता छ राज्यको खर्चमा मितव्ययिता, आर्थिक स्रोत, कर र मुद्रास्फीति। आमनागरिकलाई एउटा भ्रम छ, कर जसलाई लगायो उसले तिर्छ। यो आंशिक सत्य हो। उद्योग, व्यवसाय, व्यापार र सेवामा लगाइएका कर तिनले उपभोक्ता वा सेवाग्राहीसित उठाएर सरकारलाई बुझाउँछन्। ठूला व्यवसायीका सम्पत्ति वा आयमा लगाइएका कर पनि मूल्य वा शुल्क वृद्धि वा आर्थिक मन्दीमार्फत अन्तिम वा कनिष्ठतम उपभोक्तालाई नै तिराइन्छ। करको दायित्व अरूलाई बहन गराउन नसक्ने व्यवसायी कालान्तरमा आफैं डुब्ने सम्भावना हुन्छ। राज्य सञ्चालन, विकास योजना र लोककल्याणकारी गतिविधिका लागि पुँजी आवश्यक पर्छ। विदेशी अनुदानमा देश विकास गर्ने सपना न मानसिक सन्तुष्टि दिन्छ न देशलाई समुन्नतिमा पुयाउँछ। प्रष्ट छ, हाम्रा योजना जनताबाट उठ्ने करमा भर नपरेसम्म ती स्वस्थ ढंगले सञ्चालन हुन सक्दैनन्। कर नउठाई वा अत्यन्त न्यून करमा धेरै लोककल्याणकारी कार्यक्रम सञ्चालन गर्ने हो भने सामथ्र्यभन्दा बढी नोट छाप्न पर्ने हुन्छ। जसले मुद्रास्फीति निम्त्याउँछ। आमजनतालाई महँगी चाहिएको छैन। खर्चमा मितव्ययिता, स्रोत निर्माण र सदुपयोग, कर कटौती र मुद्रास्फीति नियन्त्रण आर्थिक सुशासनका अभिन्न पक्ष हुन्। स्रोत आर्थिक, प्राकृतिक, जनशक्ति र मानवनिर्मित पूर्वाधारको रूपमा रहन सक्छन्। स्रोत निर्माण र परिचालनबारे दलहरूले राम्रा योजना पस्केका छन्, बाटोघाटो, विद्युत्, नहर, कुलो, ऊर्जा उत्पादन, शिक्षा, स्वास्थ्य र अन्य पूर्वाधारमा लगानी गर्नु भनेको स्रोत निर्माण नै हो। यिनको उपयोग गरेर जनजीविका र राष्ट्रिय अर्थतन्त्र वृद्धि गर्नु भनेको स्रोतको सदुपयोग हो। योजना छनोट र तिनलाई दिइने प्राथमिकतामा दलबीच केही अन्तर हुनु स्वाभाविक हो। करको त्यस्तै बेहाल छ। करकै कारण नेपालमा गाडीको मूल्य भारतमा भन्दा तीन गुणाभन्दा बढी पर्छ। नेपालमै प्रशोधन भएर भारत जाने खाने तेल उता सस्तोमा पाइन्छ। अनुत्पादक क्षेत्रमा र खासगरी यो वा ऊ शीर्षकमा राजनीतिक दल, तिनका कार्यकर्ता, निर्वाचित र मनोनीत प्रतिनिधिले राज्यकोषबाट लिने गरेको सुविधाप्रति जनतामा ठूलो असन्तुष्टि छ। तिनले लिने गरेका तलब, भत्ता, यातायात, मानसम्मान, अलंकार, पुरस्कार, अभिनन्दन, उपचार खर्च, निवृत्तिभरण आदिले पूरै राज्यव्यवस्थाप्रति प्रश्न उठ्न थालेको छ। जनता अहिले नेताको हैसियत, इज्जत, आवश्यकता र फलतः उनीहरूले पाउनुपर्ने सम्मान र सुविधाजन साधारणको भन्दा माथिल्लो हुनुपर्छ भन्ने मान्यता राख्दैनन्। यस्तो अवस्थामा हाम्रा नेतृत्वले हिटलरको मेरो संघर्ष पुस्तकको एक पात्रले अघिल्लो दिनको कुरा बिर्सेझैं जनताको असन्तुष्टि नबुझेको अभिनय गर्न मिल्दैन। यस सबालमा घोषणापत्र मौन रहनुले राम्रो भविष्यको संकेत गर्दैन। राज्यकोषबाट तलब खाने सेवकहरू प्रतिस्पर्धाबाट नियुक्त भएका हुन्। सानोतिनो तलबले परिवार पाल्न मुस्किल छ। तर बेरोजगारीको मारमा परेका जनता त्यस्ता पेसाकर्मीका लागि आरक्षण रहने गरी अस्पताल, स्कुलकलेज आदि खोल्ने चलनप्रति सन्तुष्ट छैनन्। पर्यटन प्रवद्र्धन गर्ने नाममा देश आर्थिक समस्यामा परेको अवस्थामा कर्मचारीलाई सरकारी खर्चमा पर्यटनमा पठाउने कुरा जनतालाई चित्त बुझेको छैन। होटेलमा बसेको बिल बुझाएमात्र घुमफिर भत्ता पाइने कुरा कर्मचारीलाई मन परेको छैन। कर्मचारी त्यस्तो पैसा त तलबमै थपिदिए गुजारा चल्दो हो भन्ने सोच्छन्। एउटा क्षेत्रलाई माया गर्दा देशको सीमित स्रोतसाधन र जनसाधारणलाई कस्तो प्रभाव पर्दाे हो पनि सोच्नपर्ला। देशको प्रतिनिधित्व गर्ने नाममा विदेशमा खेल आयोजना हुँदा खेलाडीभन्दा ठूलो संख्यामा खेलकुद परिषद् र सो बाहिरका व्यक्तिसमेत सयरमा निस्किने प्रवृत्तिले हाम्रो साख गिराएको छ। अन्तर्राष्ट्रिय समुदायलाई हाम्रा कुरा सुनाउन पर्छ, उनीहरूबाट हुन सक्ने सहयोग लिन पर्छ। तर जलवायु परिवर्तनदेखि पर्यटन प्रवद्र्धन, औद्योगिक मेला, खाद्य सुरक्षा, प्राकृतिक विपद्का जोखिम न्यूनीकरणजस्ता सम्मेलनमा विषयगत विशेषज्ञभन्दा शक्तिवाला र आसेपासेको लस्कर विदेश जाने प्रचलन छ। किसान जमिन, बिजन, मल र उत्पादनको बजार नपाएर छट्पटाइरहेको हुन्छ, तारे होटलमा समाधानका उपायबारे छलफल योजना गरिन्छ। आफ्नै कार्यालयमा हुने विभिन्न शीर्षकका बैठक भत्ता र कहिलेकाहीँ त एकै दिन धेरैपटक बैठक भत्ता लिने व्यवस्था विगतमा केही समय रोकिएको थियो। अहिले फेरि ब्युँत्याइएको छ। कतिपय बैठक त सम्बन्धित व्यक्तिको पदीय दायित्वभित्रै पनि पर्छ। संघीय सरकार र माथिल्लो निकायदेखि संघीय संसद् हुँदै तल्ला तहसम्म, सरकारी स्वामित्वका संघसंस्था, आयोग आदिमा तलबमाथि बैठक भत्ता बुझ्ने प्रचलन छ। सरकारी यात्रामा हेलिकप्टर प्रयोग, उडानमा महँगो सिट र आवासमा महँगो होटल छनोटजस्ता विकृतिबारे कुरा उठ्ने गरेका छन्। जुम्लाको तिला गाउँपालिकामा भएको आगलागीमा करिब तीन लाख रुपैयाँबराबरको राहत वितरण गर्न जाँदा प्रदेश सरकारले राहतभन्दा बढी अन्य खर्च गरेको जनगुनासो आएकै हो। सिन्धुपाल्चोकका पहिरोपीडित लिदीमा प्रदेश सरकारले १ लाख ११ हजार रुपैयाँ राहत वितरण गर्दा २८ लाख ६८ हजार रुपैयाँ खर्च गरेको कुरामा त महालेखा परीक्षकको प्रतिवेदनले प्रश्नै उठायो। मितव्ययिताका यस्ता कुरामा कसैका घोषणापत्रको ध्यान गएको देखिँदैन। करको त्यस्तै बेहाल छ। करकै कारण नेपालमा गाडीको मूल्य भारतमा भन्दा तीन गुणाभन्दा बढी पर्छ। नेपालमै प्रशोधन भएर भारत जाने खाने तेल उता सस्तोमा पाइन्छ। करकै कारण सीमाक्षेत्रका धेरै नेपाली घरायसी प्रयोजनका थोरै सामान किन्न भारतीय बजार पुग्छन्। पछिल्लो समय शब्दको अगाडि स्मार्ट थप्दै कर भनौं कि शुल्क भनौं बढाइँदै छ। यसलाई बुझ्न नाफा जति निजी क्षेत्रलाई जाने स्मार्ट पार्किङ को शुल्क हेरे पुग्छ। कतिपय सडक कर उठाउने, ढुंगा, गिट्टी, बालुवा उत्खनन र बिक्री वितरण गर्ने अधिकार पनि निजी क्षेत्रलाई ठेक्का लगाइँदै छ। विदेशमा गरेको कमाइमा पनि नेपालमा कर लाग्ने प्रावधान भएपछि सक्ने नेपाली आफ्नो पैसा किन देशमा ल्याउँछन् ? उसै त उनीहरूको आकर्षण क्रिप्टोमुद्रामा बढ्दैछ। करवृद्धिले महँगी वृद्धि हुन्छ भन्ने कुरा बुझेर पनि नीतिनिर्माता मौन बस्छन्। दलका घोषणापत्रले उत्पादकत्वमा ह्रास ल्याउने वस्तु र सेवाबाहेक कर वृद्धि गरिने छैन भन्ने कष्ट गरेका छैनन्। नेपाली रुपैयाँको सटही दर भारतीय मुद्रासित स्थिर राख्ने नीतिले हाम्रो मुद्रालाई धेरै हदसम्म स्थायित्व दिएको छ। त्यस हिसाबले मुद्रास्फीतिमा र फलतः ब्याजदरमा पनि राज्यले गर्न सक्ने हस्तक्षेप त्यति ठूलो छैन। तर बहुसंख्यक जनता र उद्योग व्यवसाय चर्काे ब्याजको मारमा पर्दा बैंकहरूको मुनाफा कसरी बढिरहेको छ भन्ने कुरा हेर्नैपर्छ। अन्त लगानी गर्दा पहिलो किस्ताको प्रतिफल जति आउँथ्यो, १५, २० वर्षको किस्ता बुझाएपछि त्यति बराबर पनि प्रतिफल नदिने जीवनबिमा वा प्रक्रियागत झन्झट र अनेकौं एकलौटी सर्तले गर्दा सानोतिनो क्षतिको दाबी गर्नै नसकिने अवस्थाका निर्जीव बिमा छन्। त्यस्तै अवस्थाका सरकारी स्वामित्वका विद्युत् प्राधिकरण, नेपाल टेलिकम, खानेपानी कार्यालय, यातायात व्यवस्था विभाग र अन्य सरकारी तथा निजी क्षेत्रका सेवा प्रदायकका छन्। महसुल तिर्न वा नवीकरण गर्न अलिकति ढिलो भयो कि ढाडै भाँचिने जरिवाना ! सरकारलाई आउने सीमित करको चक्करमा यस्ता अस्वस्थ पक्षप्रति आँखा चिम्लिन मिल्दैन। यिनमा दलका घोषणापत्र मौन छन् ?"
एमालेसँग व्यक्ति केन्द्रित तालमेल होइन,"राप्रपा अध्यक्ष राजेन्द्र लिङदेन झापा ३ का उम्मेदवार हुन्। आफूलाई केन्द्रमा राखेर लिङदेनले एमालेसँग चुनावी तालमेल गरेको आरोप छ। तर, लिङदेन भन्छन्, व्यक्ति केन्द्रितभन्दा पनि यसले पार्टीको हितका लागि मद्दत गर्छ भन्ने दृष्टिकोण राखेर हामीले सहकार्य गरेका हौं। चुनावी समीकरण, समसामयिक राजनीति र निर्वाचन क्षेत्रका मुद्दाबारे अन्नपूर्ण पोस्ट्का सुब्रत न्यौपानेले लिङदेनसँग गरेको कुराकानी : राप्रपाले एमालेको साथ रोज्यो। एमालेसँगको मोह कहिलेसम्म रहन्छ ? एमाले र राप्रपाले झापाको सन्दर्भमा सहकार्य गरेका छौं। पार्टीका आआफ्नै वैचारिक लाइन छन्। दृष्टिकोण र मान्यताहरू छन्। तर, हामीले अंगिकार गरेका विचारहरू राष्ट्र र जनताका लागि हो। हामीभन्दा माथि देश छ। देशभन्दा माथि कोही छैन। पछिल्ला दिनमा नेपालको राजनीतिमा जुन प्रकारको वैदेशिक हस्तक्षेप बढ्दै गएको छ। त्यसले विदेशीहरूको साथ र समर्थनबिना मन्त्री, प्रधानमन्त्री हुन् सकिँदैन भन्ने मानसिकताको विकास भएको छ। मन्त्री, प्रधानमन्त्री भइयो भने पनि टिक्न सकिँदैन भनेर विदेशीहरूका अगाडि आत्मसमर्पण गर्ने जुन प्रवृत्ति विकसित हुँदै गएको छ, त्यसकै इशारामा गठबन्धन बन्न थालेका छन्। यसलाई चिर्न पनि आंशिक रूपमा एमाले र राप्रपाबीच तालमेल भएको हो। यसलाई अन्यथा लिनुहुँदैन। कांग्रेस, माओवादी र समाजवादी मिलेर चुनावमा होमिएका छन्। त्यही भएर एमाले र राप्रपालाई पनि मिल्न बाध्य बनाएको हो कि ? त्यसले पनि कतै न कतै काम गरेको छ। चुनाव भन्नेबित्तिकै जित्नुसँग सम्बन्धित हुन्छ। सत्तारुढ गठबन्धन एउटा टिम बनाएर चुनावमा जाने। अनि हामी प्रतिपक्षमा बस्ने दलहरूले चाहिँ छुट्टाछुट्टै लडेर देखाउँछौं भन्नु मूर्खता मात्र हुन्छ। त्यसैले मिलेर जाँदा राम्रो हो भन्ने लाग्यो। हामी मिलेर जानुमा सत्तारुढ गठबन्धनले पनि बल प्रदान गरेको छ। दलहरू सरकार बनाउने बेलामा मिले हुँदैन र ? गठबन्धन त स्थायी अभ्यासका रूपमा अगाडि बढ्लाजस्तो देखिन्छ ? चुनावका बेलामा राजनीतिक दलहरूबीच एकता, गठबन्धन, सहमति वा तालमेल हुनु स्वाभाविक हो। यसलाई अन्यथा लिनुहुँदैन। मिलेर गएकै राम्रो। यसलाई प्रजातान्त्रिक अभ्यासका रूपमा बुझ्नुपर्छ। त्योभन्दा अन्यथा बुझ्न पनि मिल्दैन। गठबन्धन र सहकार्यको संस्कृति २०७४ पछाडि अगाडि बढेको हो। अन्य संसदीय व्यवस्था भएका मुलुकहरूमा पनि गठबन्धन अथवा सहकार्यको संस्कृति छ। अघिल्लो पटक पनि सबै राजनीतिक दलहरू मिलेर चुनाव लडेका थिए। अहिले पनि त्यसैको निरन्तरताका रूपमा बुझौ न ! एउटा मञ्चमा तपाईंले नेताहरू आउँदा जनताले कुन चोर आएछ भनेर भन्न थाले भन्नुभएको थियो। अहिले आफैं मत माग्न जाँदा जनताले त्यसो त भनेका छैनन् नि ! आमजनभावना जे हो, त्यो कुरा मात्रै मैले बोलेको हो। अहिले पनि जनताको दृष्टिकोणमा नेताप्रतिको धारणा वा जनताले नेतालाई हेर्ने दृष्टिकोण छ, त्यसमा परिवर्तन आइसकेको अवस्था छैन। तपाईंको त्यो अभिव्यक्तिपछि एमाले अध्यक्ष केपी शर्मा ओलीले भर्खरको बाच्छो अलि धेरै उफ्रिन्छ भन्नु भएको थियो। आखिर एमालेले अहिले त्यही बाच्छो बोक्नु पर्ने परिस्थिति सिर्जना भयो। यो एमालेको बाध्यता हो कि राप्रपाको ? कुनै एउटा मञ्चमा, एउटा कुनै विषयमा फरक मत भयो भन्दैमा फेरि बोलचाल नै नहुने। भेटघाट र सहकार्य नहुने भन्ने हुँदैन। अहिले हामीले जुन प्रकारको सहकार्य गरेका छौं, सबै विचार मिलेर होइन। केही विचारमा समानता छन्। गठबन्धन गर्ने दलहरूको पनि विचार मिलेर होइन। सबैले एकअर्काको विचार स्वीकार गरेर चुनाव लड्न तयार भएका पनि होइनन्। निश्चित एजेन्डाहरूमा मिलेपछि सहकार्य भएको हो। हामीले गरिरहेको सहकार्य भनेको राष्ट्रियता, विकास र सुशासनको मुद्दामा हो। त्यसकारण त्यसबेलाको मेरो र एमालेका अध्यक्षको अभिव्यक्तिले अहिलेको सहकार्यमा केही फरक पार्दैन। निर्वाचनको मुखमा राजनीतिक दलहरूले शासकीय स्वरूपमा ढंगले परिवर्तन हुनुपर्ने घोषणा गरेका छन्। यति चाँडै फेरबदल हुनुपर्छ भन्ने निष्कर्षमा दलहरू किन पुगेका होलान् ? हामीले जुनबेला संविधान जारी भयो, त्यो बेला नै संविधान अपुरो छ भनेका थियौं। संविधानले सबैलाई स्पेस दिएको छैन भन्ने कुरा त छर्लंगै छ। यसले देशलाई गन्तव्यमा लैजाँदैन्। देश दुर्घटनातर्फ जान्छ भनेर जुन फरक मत राखेका थियौं, त्यो अहिले आएर सत्य सावित भएको छ। त्यस बेलाको संविधानको निर्माता हुँ भन्ने दलहरू स्वयंले त्यसलाई स्वीकार गरेका छन्। उनीहरूले अहिले हाम्रै भाषामा शासकीय स्वरूप र निर्वाचन प्रणालीमा परिवर्तन हुनुपर्छ भनेर कुरा उठाइराखेका छन्। अक्षरहरूमा फरक होला, केही विषयमा फरक देखाउने कोसिस पनि भएको होला। स्थानीय तहको हाम्रो लोकप्रिय मतको रुझानलाई हेर्ने हो भने यस क्षेत्रमा राप्रपा र एमाले मिलिसकेपछि जितका बारेमा शंका गर्नुपर्ने अवस्था छैन। धेरै हजारको मतान्तर छ। मतान्तर अझै कसरी बढाउन सकिएला भनेर हामी लागेका छौं। तर, २०४६ सालको राजनीतिक परिवर्तनपछि यहाँसम्म आइपुग्दाको राजनीतिलाई समीक्षा गर्ने हो भने ३३ वर्षको समयमा २६ भन्दा बढी सरकार बने। एउटा पनि सरकारले पाँच वर्षको कार्यकाल पूरा गर्न पाएनन्। दुईतिहाइ बहुमत ल्याए पनि, बहुमत ल्याए पनि। यो बीचमा विभाजित नभएको कुनै राजनीतिक दल नै रहेनन्। भनेपछि अहिले नेपालको राजनीतिमा नेतृत्व गर्दै आएको पुस्ता मात्रै होइन, प्रणाली पनि काम नगर्ने देखियो। पुस्ता त दोषी छँदैछ, नेतृत्व पनि दोषी छ। त्यो सँगसँगै अहिलेको प्रणाली पनि दोषी छ। त्यसकारण यो प्रणालीमै परिवर्तन गरेर जानु उपयुक्त हुन्छ। विदेशीहरूकै इशारामा गठबन्धन बन्न थालेका छन्। सत्ताारुढ गठबन्धन टिम बनाएर चुनावमा जाने। प्रतिपक्षमा बस्ने दलहरू छुट्टाछुट्टै लडेर देखाउँछौं भन्नु मुर्खता मात्र हुन्छ। अहिले पनि जनताको दृष्टिकोणमा नेताप्रतिको धारणा वा जनताले नेतालाई हेर्ने दृष्टिकोणमा परिवर्तन आइसकेको छैन। त्यसबेलाको मेरो र एमाले अध्यक्ष केपी ओलीको अभिव्यत्तिले सहकार्यमा केही फरक पार्दैन। संविधान जारी भएकै बेला अपुरो छ भनेका थियौं। संविधानले सबैलाई स्पेस दिएको छैन भन्ने कुरा त छर्लंगै छ। ३३ वर्षको समयमा २६ भन्दा बढी सरकार बने। एउटा पनि सरकारले पाँच वर्षको कार्यकाल पूरा गर्न पाएनन्। सानो देशमा तीन तहको सरकार छ। ३६ हजारभन्दा बढी जनप्रतिनिधिलाई ऋण काढेर तलबभत्ताा खुवाउनुपर्ने अवस्था छ। सहमति पालना नगर्नेहरू भोलि राप्रपाको कार्यकर्ता रहँदैनन् भनिसकेको छु। तपाईंको विचारमा ढिलोचाँडो सबै राजनीतिक दलहरू शासकीय स्वरूप फेरबदल गर्ने कुरामा एकै ठाउँमा आइपुग्छन् त ? देशका लागि यो अनिवार्य छ। हाम्रो सानो देशमा तीन तहको सरकार। ३६ हजारभन्दा बढी जनप्रतिनिधि र तिनलाई ऋण काढेर तलबभत्ता खुवाउनुपर्ने अवस्था छ। तीअन्तर्गतका कर्मचारीलाई ऋण काढेर तलबभत्ता खुवाउनुपर्ने यो अवस्था त देशले धेरै समय धान्न सक्दैन। ढिलोचाँडो ठूला हौं भन्ने राजनीतिक दलहरू पनि यो स्वरूप परिवर्तन गर्नुपर्ने पक्षमा उभिन्छन् भन्ने मलाई लाग्छ। एमालेले राप्रपालाई र राप्रपाले एमालेलाई साथ दिने विषयमा कार्यकर्ता पंक्तिको भावना कस्तो पाउनु भएको छ ? राष्ट्रिय प्रजातन्त्र पार्टी र एमाले आफ्नो वचनमा प्रतिबद्ध पार्टी हुन् र आफूले गरेको निर्णय इमान्दारीपूर्वक पालना गर्छन्। यो कुरा हामीले विगतका निर्वाचनमा पनि प्रमाणित गरिसकेका छौं। यो पटक पनि हामीले हाम्रा कार्यकर्ता र साथीहरूलाई सहमति पालनाका लागि आह्वान गरेका छौं। राप्रपा र एमालेले जे कुरा गर्छन्, त्यो कुरा पूरा गरेर देखाउनुपर्छ। त्यो पूरा गरेर देखाउने अवसर आएको छ। दुवै पार्टीका नेता कार्यकर्तालाई त्यसमा तलमाथि गर्ने छुट छैन भन्ने हाम्रो मान्यता हो। मैले कतिपय सन्दर्भमा सहमति पालना नगर्ने कार्यकर्ता भोलि राप्रपाको कार्यकर्ता रहँदैनन् भनेर भनेको छु। नेकपा एमालेका अध्यक्षले पनि आफ्ना कार्यकर्तालाई त्यही कुरा भन्नु भएको छ। यो निर्णय राजेन्द्र लिङदेनको वा केपी शर्मा ओलीको मात्रै निर्णय होइन। दुवै पार्टीको निर्णय हो। पार्टीको निर्णयलाई इमानदारीपूर्वक पालना गर्नु सबै नेता कार्यकर्ताको जिम्मेवारी र दायित्व हुन्छ। पार्टीको निर्णय पालना नगर्ने कार्यकर्ता कसरी त्यही पार्टीमा रहन सक्छन् ? एमाले अध्यक्ष ओली र राप्रपा अध्यक्ष लिङदेनले आफू सुरक्षित हुन मात्रै तालमेल गरेको हुन भन्ने आरोप छ नि ! यो सत्य होइन। उम्मेदवार भएपछि कसरी सुरक्षित रहने भन्ने कुरा त छँदैछ। तर, हामी त्यसमा मात्र केन्द्रित छैनौं। हामीले पाँचवटा जिल्लामा सहकार्य गरेका छौं। अरू पनि उम्मेदवार हुनुहुन्छ। नेता हुनुहुन्छ। झापा जिल्लामा पनि प्रदेशसभामा राप्रपाका अन्य उम्मेदवार छन्। त्यसकारण व्यक्ति केन्द्रितभन्दा पनि यसले पार्टीको हितका लागि मद्दत गर्छ भन्ने दृष्टिकोण राखेर हामीले सहकार्य गरेका हौं। यो व्यक्ति केन्द्रित कदापि होइन। एमालेसँगको समीकरणले मात्रै तपाईंको जित सुनिश्चित हो र ? कतिवटा दल एकातिर र कतिवटा दल अर्कातिर उभिएका छन् भन्नेभन्दा पनि उनीहरूले कति प्रतिशत मतदाताको भावनाको प्रतिनिधित्व गर्छन् भन्ने कुरा मुख्य हो। हिजो स्थानीय तह निर्वाचनको परिणामको रुझान के छ ? गठबन्धनमा भएका वा तालमेलमा भएका दलहरूले कति मत बोक्छन् ? त्यसबाट गठबन्धन कति शक्तिशाली छ भन्ने कुरा निर्धारण हुने हो। राष्ट्रिय प्रजातन्त्र पार्टी नेपालको विद्यमान राजनीतिक प्रणाली र नेतृत्वको एउटा वैकल्पिक पार्टी हो। यथास्थितिको अन्त्य र परिवर्तनको पक्षमा मतदान गर्न चाहने सबै मतदाताले मतदान गर्नुपर्ने पार्टी राप्रपा हो। स्थानीय तहको हाम्रो लोकप्रिय मतको रुझानलाई हेर्ने हो भने यस क्षेत्रमा राप्रपा र एमाले मिलिसकेपछि जितका बारेमा शंका गर्नुपर्ने अवस्था छैन। धेरै हजारको मतान्तर छ। मतान्तर अझै कसरी बढाउन सकिएला भनेर हामी लागेका छौं। अहिले एमाले र राप्रपा मिलेर चुनाव लडे पनि हामीले भोट पाउने भनेको कांग्रेस कार्यकर्ताको पनि हो। धेरै कांग्रेसका साथीहरूले हामीलाई यसपटक मतदान गर्दै हुनुहुन्छ। माओवादीमा रहेका मतदाता साथीहरूको पनि समर्थन हामीले पाएका छौं। त्यसैले हामीले जित्ने कुरामा कुनै शंका छैन। मतान्तर कति होला ? केही अनुमान छ ? अघिल्लो निर्वाचनमा हामीले १४ हजार हाराहारीको मतान्तर कायम गरेका थियौं। यो पटक पनि गठबन्धनले स्थानीय तहमा प्राप्त गरेको लोकप्रिय मत र एमाले र राप्रपाले स्थानीय तहमा प्राप्त गरेको लोकप्रिय मत तथा अन्य परिस्थितिलाई समेत आधार मानेर हेर्दा यसै पनि गणितले देखाएकै छ। तर, यो पटक मतान्तरचाहिँ दुई गुणाले बढेर जान्छ भन्ने हाम्रो अनुमान छ। हामी त्यो प्रयासमा लागेका पनि छौं। विश्वास छ, हाम्रो प्रयास थप परिणाममुखी हुन्छ। ठूला दलहरूप्रति जनताको अविश्वास बढ्दै गएको तपाईं स्वयंले भन्दै आउनु भएको छ। आखिर त्यसैको परिणाम हो स्वतन्त्रका नाममा सुरु भएको राजनीतिक अभ्यास ? दलहरूको अलोकप्रियता नै मुख्य कारण हो। स्वतन्त्रका नाममा मानिस संगठित हुनु भनेको दल र दलहरूका मुख्य नेताको अलोकप्रिय गतिविधि नै मुख्य कारक हो। तर, स्थानीय तहमा जस्तो यो संसदीय राजनीतिमा प्रदेशसभा र प्रतिनिधिसभाको निर्वाचनमा स्वतन्त्रले त्यो परिणाम पनि ल्याउँदैनन्। स्वतन्त्र रूपमा निर्वाचित मानिसको कार्यकारी भूमिका हुनै सक्दैन। स्वतन्त्र उम्मेदवारका पक्षमा मतदान गर्ने जनताले राखेका अपेक्षा पूरा हुने कुनै सम्भावना नै छैन। त्यसो भए स्वतन्त्रलाई संसद्मा पुर्याउनुको अर्थ छैन ? मैले त्यो हिसाबले भनेको होइन। तर, पाँच जनाले जिते भने पनि ती एउटा पार्टी होइनन्। पाँच जनाको एउटा मत हँुदैन। त्यहाँ उनीहरूको छुट्टै संसदीय दल हुँदैन। उनीहरूको कुनै छुट्टै एजेन्डा हुँदैन र उनीहरू त्यहाँ गएपछि कुनै न कुनै राजनीतिक दलसँग मिलेर काम गर्नुपर्छ। जनताले अहिले विद्यमान राजनीतिक दलहरूको विकल्पमा स्वतन्त्रलाई मत दिएका हुन्। तर, त्यो धोकाचाहिँ धोकै हो। राप्रपाले जिते पनि सरकारमा जाँदैनौं भन्नु भएको हो र ? राष्ट्रिय प्रजातन्त्र पार्टीले विगतमा सत्ता केन्द्रित राजनीति गर्दा जुन अलोकप्रियता कमाउनुपर्ने अवस्था आयो, त्यसबाट राप्रपाले निर्मम शिक्षा लिएको छ। विगतमा राष्ट्रिय प्रजातन्त्र पार्टी जसको सरकारमा पायो त्यसैको सरकारमा जाने, जतिबेला पायो त्यति बेला सरकारमा जाने, जुन क्रियाकलाप भयो त्यसले राप्रपा सत्ता केन्द्रित छ र सत्ताका लागि जे पनि गर्छ भन्ने मान्यता स्थापित भयो। त्यसलाई यसपटक हामी सच्याउन चाहन्छौं। हामी सत्ताभन्दा पनि हाम्रा मुद्दाहरूलाई प्राथमिकतामा राख्न चाहन्छौं। जसको पायो त्यसको सरकारमा र जतिबेला पायो त्यतिबेलै सरकारमा जाने भन्ने विषय हुँदैन। अहिले हामी संसदीय राजनीतिमा छौं। राम्रो मत प्राप्त गर्न सकेको खण्डमा भोलि राप्रपा सरकारमा जानुपर्ने परिस्थिति आयो भने पनि त्यो राजनीतिक स्थायित्वका लागि मात्रै हुनेछ। मुद्दा र जनअभिमतलाई कदर गर्दै हामी राजनीतिक स्थायित्वको पक्षमा उभिन्छौं। तपाईंहरू अझै राजसंस्था पुनर्स्थापनाको एजेन्डामा टसमस नहुनुको कारण ? राजसंस्थाका विषयमा हामीले जुन परिकल्पना गरेका छौं, त्यो हिजो र आजमा फरक छ। हामीले शासकीय स्वरूपका बारेमा कुरा गर्दा पनि पूर्णसमानुपातिक संसद्, सांसदले मन्त्री हुन नपाउने व्यवस्था, जनताले प्रत्यक्ष निर्वाचित गर्ने कार्यकारी प्रधानमन्त्री र अभिभावकीय संस्थाको रूपमा राजा रहने व्यवस्था हुनुपर्छ भनेर भनेका छौं। यो देशको आवश्यकता पनि हो। विगत डेढ दशकको राजनीतिक अभ्यासले पनि यसको पुष्टि गरेको छ। कुनै न कुनै प्रकारको राजसंस्था देशका लागि आवश्यक छ भनेर प्रमाणित भइसकेको छ। त्यसैले राजसंस्थाको मुद्दा अब एउटा पार्टी विशेषको मात्रै होइन, समग्र देशको मुद्दाका रूपमा विकसित हुँदैछ। आवश्यकताको रूपमा स्थापित हुँदैछ। कालान्तरमा यसले एउटा परिणाम प्राप्त गर्छ भन्ने हाम्रो विश्वास छ। आफ्नो निर्वाचन क्षेत्रमा के विकास गर्नुभयो र फेरि जनताले तपाईंलाई नै किन भोट दिने ? झापा क्षेत्र नम्बर ३ कर्णालीका रूपमै चिनिन्थ्यो। मेची र बिरिङ नदीले घेरिएर बनेको यो निर्वाचन क्षेत्रमा पछिल्लो समय विकासका काम अगाडि बढेका छन्। यी दुइटा नदीले दिएको दुःख भनेर साध्य छैन। जैविक विविधताले भरिएको नेपालको एकमात्र जलथल जंगल हामीसँग छ। त्यो पनि यहाँका जनताको पीडाको रूपमा थियो। पछिल्लो दिनमा नदी नियन्त्रणको काम भएको छ। जंगली हात्तीको समस्या यो क्षेत्रमा पनि ठूलो छ। त्यसको नियन्त्रणका लागि सौर्य ऊर्जामा आधारित विद्युतीय तारबार लगाइएको छ। यसबाट पनि जनताले राहत महसुस गरेका छन्। पिण्डलबारी अँध्यारोमा थियो। अहिले बिजुली बल्छ। ग्राभेल सडक पुगेको छ। स्वास्थ्यचौकी स्थापना भएको छ। अब त्यहाँसम्म जान झोलुंगे पुल बन्दैछ। झापा ३ मा सडकहरू धमाधम बनिरहेका छन्। कालोपत्र सडकले नछोएको कुनै वडा छैन। झापा क्षेत्र नम्बर ३ विकासको मूलप्रवाहमा आइसकेको छ। अरू निर्वाचन क्षेत्रसँग कुम मिलाउन सक्ने तागत मेरो निर्वाचन क्षेत्रसँग छ। २५ वर्षमा कांग्रेसले नगरेको काम पाँच वर्षमा हामीले गरेर देखाएका छौं। त्यसको साक्षी यहाँका जनता छन्। सौर्य ऊर्जामा आधारित विद्युतीय तारबारको प्रभावकारिताबारे प्रश्न उठ्दै आएको छ। कतै राज्यको लगानी खेर त गइरहेको छैन ? प्रविधि स्वयंको प्रभावकारिता कमजोर होइन। त्यसको संरक्षणमा भएका प्रयासहरू प्रभावकारी भए कि भएनन् भन्ने प्रश्नचाहिँ महत्वपूर्ण हो। हेरचाह र संरक्षण महत्वपूर्ण कुरा हो। स्थानीय सामुदायिक वन समूहले त्यसको संरक्षण र रेखदेखमा सक्रियता र चासो देखाएका छन्। यसबा बाबजुद व्याट्री निकालेर लैजाने, काठ तस्करीका लागि तार काट्नेलगायतका काम पनि भएका छन्। नेपालको सबैभन्दा होचो कचनकवलको जैविक विविधता संरक्षणका लागि कुनै काम भएन भन्ने गुनासो छ नि ! हामीले यस क्षेत्रको नेतृत्व गर्न पाएपछि दुनियाँले जलथल जंगल असाधारण जंगल रहेछ भनेर थाहा पायो। विभिन्न संस्थाहरूले जलथल जंगलको जैविक विविधताका विषयमा अध्ययन गरिरहेका छन्। एउटै जंगलभित्र ३ सय ५० भन्दा बढी प्रजातिका बोटबिरुवा पाइन्छन्। यसको संरक्षण र विकासमा योजना अगाडि सारिएको छ। केचना नेपालको होचो ठाउँ हो। यसले आन्तरिक पर्यटन प्रवर्द्धनमा योगदान गरिरहेको छ। यसको विकास र प्रवर्द्धनमा पनि हामीले काम गरेका छौं। जस अपजसको विषय लाजमर्दाे कुरा हो। तपाईंले प्रतिपक्षी उम्मेदवार कृष्णप्रसाद सिटौला र उहाँका कार्यकर्ताले छरेको भ्रमका विषयमा कुरा उठाउनुभएको होला। उहाँले बहुदलीय व्यवस्था आएदेखि यो क्षेत्रको नेतृत्व गरिराख्नु भएको छ। चुनाव हारे पनि जिते पनि उहाँ यस क्षेत्रको नेताका रूपमा रहनुभएको छ। जब म निर्वाचित भएर विकासका काम अगाडि बढाएँ, अनि अहिले उहाँको होस् आयो। उहाँले गरेको केही छैन। अहिले चुनावका बेलामा जस लिन खोजेर जनताले पत्याउँदैनन्। भएका कामलाई मैले गरेको हो भनेर उहाँ भन्दै हिँड्नु हुन्छ। उहाँका कार्यकर्ता त्यसैमा स्वर मिलाइरहेका छन्। अहिले भएका कामलाई उहाँले गरेको मान्ने हो भने उहाँले त हार्दा मात्रै काम गर्नु हुनेरहेछ। राप्रपाले कति सिट जित्ने अनुमान गर्नुभएको छ ? यति उति भन्नेभन्दा पनि राप्रपा यो पटक अप्रत्यासित मत परिणामसहित संसद्मा उपस्थित हुन्छ। राष्ट्रिय प्रजातन्त्र पार्टी नेपालको विद्यमान राजनीतिक प्रणाली र नेतृत्वको एउटा वैकल्पिक पार्टी हो। यथास्थितिको अन्त्य र परिवर्तनको पक्षमा मतदान गर्न चाहने सबै मतदाताले मतदान गर्नुपर्ने पार्टी राप्रपा हो। शासकीय स्वरूपको विषयमा होस् वा निर्वाचन प्रणाली वा विकास र सुशासनको मुद्दा होस, नेपालको राजनीतिमा एउटा प्रष्ट दृष्टिकोण भएको पार्टी हो। यथास्थितिको विकल्प चाहने जनताले हामीलाई मतदान गर्छन्।"
निर्वाचनको सुरक्षामा सहयोग गर्ने भारतीय प्रतिबद्धता,"विराटनगर : आगामी निर्वाचनलाई लक्षित गरेर नेपालभारत सीमा क्षेत्रको सुरक्षा व्यवस्था मजवुत बनाउन भरपुर सहयोग गर्ने प्रतिबद्धता भारतीय अधिकारीहरुले जनाएका छन्। नेपालमा हुने प्रतिनिधि तथा प्रदेशसभा निर्वाचनलाई शान्तिपूर्ण, भयरहित र निष्पक्ष तवरबाट सम्पन्न गर्न सहयोग गर्ने एवं सीमा क्षेत्रको सुरक्षामा कुनै पनि कमजोरी हुन नदिने प्रतिबद्धता भारतीय सुरक्षा अधिकारीले जनाएका हुन्। त्यसका लागि नेपालभारत सीमा क्षेत्रमा उच्च सतर्कता अपनाउने सहमति दुई देशका सुरक्षा अधिकारीबीच भएको छ। भारतको किसनगञ्जमा मंगलबार साँझ सम्पन्न नेपाल र भारतका सुरक्षा अधिकारीबीचको संयुक्त बैठकले सुरक्षासँग सम्बन्धित महत्वपूर्ण निर्णयहरु पनि गरेको छ। निर्वाचन हुनुभन्दा ७२ घण्टाअघि सीमा शिल गर्ने, लागूऔषध एवं साना हतियार तथा नक्कली नोटको ओसारपसार नियन्त्रणका लागि सीमा क्षेत्रमा सुरक्षाकर्मीको उपस्थिति बढाएर निगरानी गर्ने, महिला तथा बालबालिकाको आवतजावतमा निगरानी बढाउने, दशगजा क्षेत्रको अतिक्रमण हटाउन माथिल्लो तहसँग समन्वय गर्ने, सीमा क्षेत्रमा नेपाल र भारतका सुरक्षाकर्मीले संयुक्त गस्ती बढाउने लगायतका निर्णय बैठकमा भएका छन्। सीमा शिल भएका बेला अतिआवश्यक सेवाहरु बिरामीको उपचार, वैवाहिक कार्यक्रम र वारुणयन्त्रको आवतजावतलाई सहज बनाउने, अन्य सवारीसाधन र मानिसको आवतजावतलाई पूर्ण रूपमा रोक लगाउने, अपराधिक क्रियाकलाप नियन्त्रणका लागि दुई देशका सुरक्षाकर्मीबीच सूचना आदानप्रसाद गर्ने, निर्वाचनका बेला सहयोग गरेर सुरक्षालाई प्रभावकारी बनाउने, चुनावका बेला नेपालमा अपराध गर्नेहरु भारततिर भाग्नसक्ने सम्भावनालाई मध्यनजर गर्दै सीमा क्षेत्रमा निगरानी बढाउने सहमति नेपाल र भारतका सुरक्षा अधिकारीबीच भएको छ। बैठकमा किसनगन्ज जिल्लाका डिस्ट्रिक मजिष्टेड (डीएम) श्रीकान्त शास्त्रीको नेतृत्वमा भारतीय सुरक्षा अधिकारीहरु सहभागी भएका थिए। नेपालका तर्फबाट मोरङका प्रमुख जिल्ला अधिकारी काशीराज दाहाल, सहायक प्रमुख जिल्ला अधिकारी शरदकुमार पोखरेल, नेपाल प्रहरीका प्रमुख एसपी शान्तिराज कोइराला, सशस्त्रका प्रमुख एसपी राजकुमार लामिछाने, राष्ट्रिय अनुसन्धानका प्रमुख बासुदेव सिग्देल तथा झापाका प्रमुख जिल्ला अधिकारी छविलाल रिजाल, प्रहरी प्रमुख विश्वमणि पोखरेल, सशस्त्रका प्रमुख प्रदीपसिंह कार्की र अनुसन्धानका प्रमुख तिलक शर्मा प्रसाईं लगायत बैठकमा सहभागी थिए।"
प्राधिकरण बन्यो बिमा समिति,"काठमाडौं : बिमा कम्पनीको नियामक निकाय बिमा समिति बिमा प्राधिकरणमा रुपान्तरण भएको छ। बिमा ऐन ०७९ को व्यवस्था बमोजिम कात्तिक २२ देखि साविकको समिति प्राधिकरणमा रुपान्तरण भएको हो। मंगलबार अध्यक्ष सूर्यप्रसाद सिलवालले प्राधिकरणको शुभारम्भ भएको घोषणा गरे। नयाँ ऐनले प्राधिकरण बिमा व्यवसायको नियमनकारी निकायका रूपमा रहने र प्राधिकरणले नेपाल सरकारको बिमा सम्बन्धी सल्लाहकारका रूपमा समेत कार्य गर्ने व्यवस्था गरेको छ। ऐनले नेपाल बिमा प्राधिकरणलाई थप अधिकारसहित स्वायत्त बनाएको अध्यक्ष सिलवालले बताए। यसअघि नेपालको बिमा नियमनकारी निकायका रूपमा बिमा समितिबाट भएका सम्पूर्ण काम कारबाही अब नेपाल बिमा प्राधिकरणबाट हुनेछन्। बिमा समिति खारेज भएपनि बहालवाला अध्यक्ष तथा सदस्य नयाँ स्वतः प्राधिकरणको अध्यक्ष र सदस्य रहने व्यवस्था छ। ती व्यक्ति आफ्नो कार्यकालभर सोही पदमा बहाल रहनेछन्। बिमा समितिमा रहेका कर्मचारी पनि स्वतः प्राधिकरणको कर्मचारीमा परिणत भएका छन्। प्राधिकरणलाई ऐनमा बीमा कम्पनीको स्थापना गर्न पूर्वस्वीकृति दिने, इजाजतपत्र प्रदान गर्ने तथा खारेजी गर्ने, बीमा व्यवसायका लागि आवश्यक विनियम, निर्देशिका, मार्गदर्शन र आदेश जारी गर्ने, बीमा मध्यस्थकर्तालाई इजाजतपत्र प्रदान गर्ने, नवीकरण गर्ने तथा खारेजी गर्ने लगायतका अधिकार दिइएको छ। यस्तै, विपन्न नागरिकसम्म बिमाको पहुँच पुर्याई बिमाको माध्यमबाट नागरिकको हित संरक्षण गर्नका लागि नेपाल बीमा प्राधिकरणमा एक बिमा विकास कोष रहने व्यवस्था पनि ऐनमा छ।"
नेपाली कांग्रेस र गठबन्धनको जीत सुनिश्चित छ : पुस्पा भुसाल,"सन्धिखर्क : पूर्व उपसभामुख तथा नेपाली कांग्रेसका नेता पुस्पा भुसालले नेपाली कांग्रेस र गठबन्धनको जीत सुनिश्चित भएको बताइन्। शितगंगा नगरपालिका १२ को रजियामा भएको चुनावी प्रचारप्रसार कार्यक्रमलाई सम्बोधन गर्दैउनले नेपाली जनताको लामो संघर्ष र बलिदानीबाट प्राप्त संविधान सभामार्फत जनताका प्रतिनिधिले लेखेको संविधानको रक्षा गर्दै संविधानको कार्यन्वयनका लागि लोकतान्त्रिक गठबन्धनको जित अहिलेको आवश्यक्ता रहेको पनि उल्लेख गरिन्। शितगंगा नगरपालिका १२ को रजियामा भएको चुनावी प्रचारप्रसार कार्यक्रमलाई सम्बोधन गर्दै नेता भुसालले अर्घाखाँचीको विकास निर्माणका काम र जिल्लाको मुहार फेर्न नेपाली कांग्रेस र गठबन्धनको जीत सुनिश्चित भएको बताएकी छन्। उनले नेपालकै सबैभन्दा ठुलो शितगंगा नगरपालिकाको विकास गर्न विशेष क्षेत्र बनाउने बताइन्। अर्घाखाँचीबाट प्रतिनिधि सभा सदस्य पदका उम्मेदवार समेत रहेकी भुसालले भौगोलिक अवस्थाले जटिल रहेको शितगंगा नगरलाई विशेष क्षेत्र बनाएर विकासमा नमुना बनाउने प्रतिवद्धता ब्यक्त गरेकी हुन्। रोजगारी र शिक्षाको कारण गाउँमा मानिसहरु बसाइँसराइ गरेको बताउँदै अर्घाखाँचीमा सुविधासम्पन्न कलेज र प्राविधिक विषय पढाइ हुने कलेजहरु खोल्नु पर्ने उनले बताइन्। उनले अर्घाखाँचीका युवाहरूलाई कृषि, पशुपालन र पर्यटनको माध्यमबाट स्वरोजगार बनाउने बताइन्।"
तस्बिरमा हेर्नुहोस् डोटीमा भूकम्पले क्षतविक्षत पारेका घर,"डोटी : डोटीमा भूकम्पले घर भत्किंदा ६ जनाको मृत्यु भएको छ भने ७ जना घाइते भएका छन्। मध्यराति २ बजेर १२ मिनेटमा गएको भूकम्पले ग्रामीण भेगका दर्जनौं घरहरू भत्किएका छन् । राष्ट्रिय भुकम्प मापन केन्द्रका अनुसार डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प गएको हो । पूर्वीचौकी गाउँपालिका वडा नम्बर ३ गैरागाउँमा भुकम्पका कारण ८ घर पुर्णरुपमा भत्किएका छन् । अहिले उद्धार टोलीले भत्किएको तथा चर्किएका घरहरुबाट लत्ताकपडा, अनाज, भाँडाकुडा लगायतका सामग्री सुरक्षित स्थानमा ओसारिरहेको छ । घरमा च्यापिएर दर्जनौंको संख्यामा पशु चौपायहरु समेत मरेका बताइएको छ । शिक्षक मिनराज ओझाका अनुसार अधिकांश स्थानीयका घरहरू भत्किनुका साथै चर्किएका छन्, स्थानीय त्रसित देखिएका छन् । भूकम्पका कारण सो क्षेत्र तथा सायल गाउँपालिका क्षेत्रका ठाउँठाउँमा पहिरो गएको स्थानीय दलबहादुर देउवाले जानकारी दिएका छन् । गैरागाउँमा घर भत्किदा च्यापिएर ६ जनाको मृत्यु भएको र उद्धार कार्य जारी रहेको जिल्ला प्रहरी कार्यालयका सूचना अधिकारी डिएसपी भोला भट्टले जानकारी दिएका छन् । ७ जना घाइतेहरुमध्ये ४ जनाको उपचारका लागि जिल्ला अस्पतालमा ल्याइएको छ भने अन्य ३ जना सामान्य घाइते भएका कारण गाउँमै उपचार भइरहेको बताइएको छ । घटनास्थलमा नेपाल प्रहरी, सशस्त्र प्रहरी, नेपाली सेना तथा स्थानीयको टोली उद्धारमा खटिएको भाटले जानकारी दिएका छन् । भूकम्पबाट त्रसित भएका स्थानीयहरुको व्यवस्थापनको लागि नेपाल रेडक्रसको टिम समेत परिचालित भएको छ । उनीहरुको खान र बस्नको व्यवस्थापन गाउँकै नजिक भइरहेको प्रहरीले जनाएको छ । सुदूरपश्चिममा भूकम्पको धक्का डोटीमा भूकम्पले घर घत्किदा ६ जनाको मृत्यु डोटीमा गएको भूकम्पको धक्का भारतको दिल्ली लगायत विभिन्न क्षेत्रमा महसुस डोटीमा भूकम्पमा परी मृत्यु हुने ६ जनाकै सनाखत"
भूकम्पमा घाइते भएकालाई तत्काल उद्दार र राहतको व्यवस्था गर्न गृहमन्त्रीको निर्देशन,"काठमाडौं : गृहमन्त्री बालकृष्ण खाणले मंगलबार राति डोटीको पूर्वीचौकी गाउँपालिका  ३ गैरागाउँमा केन्द्रबिन्दु बनाइ गएको भूकम्पमा परी घाइते भएकाहरुको यथाशीघ्र अस्पताल पर्याइ उपचारको व्यवस्था गर्न गृह प्रशासन र सुरक्षा निकायलाई निर्देशन दिएका छन्। गृहमन्त्री खाडले घाइतेको उपचारका लागि हेलिकोप्टरको व्यवस्था गर्नुपर्ने भएमा तत्काल गर्न पनि गृह प्रशासनलाई निर्देशन दिएका छन्। गृहसचिव विनोदप्रकाश सिंह, मन्त्रालयका सुरक्षा समन्वय महाशाखा प्रमुख सहसचिव फणिन्द्रमणि पोखरेल र विपद् महाशाखा तथा सुरक्षा निकायलाई तत्काल घाइतेको उद्दार गर्न निर्देशन दिएका हुन्। गृहमन्त्री खाणले घाइतेहरुको अवस्था र तत्कालका लागि गरिएको अवस्थाबारे पनि जानकारी लिएका थिए। उनले भूकम्पमा परेर प्रभावित भएकाहरुलाई राहतको तत्काल व्यवस्था गर्दै उचित स्थानमा तत्कालका लागि बासस्थानको व्यवस्था गर्न पनि निर्देशन दिएका छन्। भूकम्पमा परेर अहिलेसम्म ६ जनाको मृत्यु भएको छ भने ६ जना घाइते भएका छन् ।"
भूकम्प प्रभावित क्षेत्रमा उद्दार र राहतमा खटिन कार्यकर्तालाई नेपालको निर्देशन,"काठमाडौं : नेकपा एकीकृत समाजवादीका अध्यक्ष माधव कुमार नेपालले डोटीको भूकम्प प्रभावित क्षेत्रमा राहत र उद्दार कार्यमा खटिन आफ्ना नेता तथा कार्यकर्तालाई निर्देशन दिएका छन्। अध्यक्ष नेपालले बुधबार विज्ञप्ति जारी गर्दै डोटीको पूर्वीचौकी गाउँपालिका वडा नम्बर ३ गैरागाउँमा गएको भूकम्प परी घाइते भएकालाई तत्काल राहत र उद्दारमा खटिन पार्टीका नेता तथा कार्यकर्तालाई निर्देशन दिएका हुन्। उनले भूकम्प प्रभावितहरुलाई मानवीय सेवा तथा उद्दार राहात कार्यमा सहयोग पु्र्याउन स्थानीय, प्रदेश र संघीय सरकारलाई पनि आग्रह गरेका छन्। डोटीमा मंगलबार राती भूकम्प जाँदा घर भत्किएर ६ जनाको मृत्यु भएको छ भने ७ जना घाइते भएका छन्। मध्यराति २ बजेर १२ मिनेटमा गएको भूकम्पले ग्रामीण भेगका दर्जनौं घरहरू भत्किएका छन् । डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प गएको हो ।"
निर्वाचनको बेलामा मात्र जिल्ला हेर्न आउने उम्मेदवार म होइन : गोकर्ण विष्ट,"गुल्मी : प्रतिनिधिसभा सदस्यका लागि गुल्मी क्षेत्र नम्बर २ का एमाले उम्मेदवार एवं नेकपा एमालेका सचिव गोकर्ण विष्टले निर्वाचनको बेलामा मात्र जिल्ला कस्तो रहेछ भनेर हेर्न आउने उम्मेदवारको रुपमा आफू नभएको बताएका छन्। चुनावी भेटघाटका क्रममा गाउँगाउँ पुगेका विष्टले आफू निर्वाचनको बेलामा मात्र नभइ जनताको दुःख, सुखमा जतिबेला पनि सँगै भएको स्पष्ट पारेका छन्। जिल्लामा बाढीपहिरो, कोरोना महामारी, जनताले बत्ती नपाउँदा, पिउने पानी नपाउँदा, बालबालिकाले पढ्न नपाउँदा यी सारा दुःखमा म इमान्दार सिपाही र भरियाको रुपमा काम गरिरहेको छु,विष्टले भने,गुल्मी रुदा मेरो मन रुन्छ। हामी जनताका सारथी हौँ। विष्टले गठबन्धनबाट उम्मेदवार बनेकी नेतृ रामकुमारी झाँक्रीलाई पाहुना उम्मेदवारको संज्ञा दिए। क्षेत्र नम्बर २ मा विष्ट र झाँक्रीको प्रतिस्पर्धा छ।"
विश्वकपको संघारमा माने घाइते,बर्लिन : विश्वकप सुरु हुन ११ दिन बाँकी रहँदा सेनेगलका फरवार्ड सडियो माने घाइते भएका छन्। मंगलबार राति बायर्न म्युनिख र वेर्डर ब्रिम्यानबीचको खेलमा माने घाइते भएका हुन्। कतारमा जाडोयाममा हुने अभूतपूर्व विश्वकपमा उनको देश सेनेगलले पहिलो खेल खेल्न १३ दिन बाँकी छ। ब्रिम्यानविरुद्धको खेलको २०औं मिनेटमा माने घाइते भएपछि उनको स्थानमा जर्मन विङ्गर लिरोइ साने मैदान प्रवेश गरेका थिए। मैदान छाड्दै गर्दा मानेको दायाँ घुँडामा समस्या भएको संकेत देखिएको थियो। बायर्नका प्रशिक्षक जुलियन नागेल्सम्यानले अन्तर्राष्ट्रिय सञ्चारमाध्यमसँग एक्सरे पछि मात्रै मानेको अवस्था पत्ता लाग्ने बताएका छन्। सेनेगलले यो वर्ष खेलेका सबै खेलमा मानेको उपस्थिति छ। उनले सेनेगललाई अफ्रिका कप अफ नेसन्सको च्याम्पियन बनाउन इजिप्टविरुद्ध निर्णायक पेनाल्टी पनि प्रहार गरेका थिए। समूह एमा परेको सेनेगलले नोभेम्बर २१ मा नेदरल्यान्ड्ससँग खेल्दै विश्वकपको सुरुआत गर्नेछ।
विप्लवका चारजना कार्यकर्ता प्रहरीको नियन्त्रणमा,"बेनी : मंसिर ४ गते हुन लागेको प्रतिनिधिसभा र प्रदेशसभा सदस्य निर्वाचन विरोधी गतिविधि गरेको आरोपमा म्याग्दीमा नेत्रविक्रम चन्द (विप्लव सि) का चारजना कार्यकर्तालाई प्रहरीले बुधबार पक्राउ गरेको छ । बेनीको जिपपार्कमा भित्तेलेखन गर्दै गरेको अवस्थामा उनीहरुलाई पक्राउ गरिएको जिल्ला प्रहरी कार्यालयले जनाएको छ । पक्राउ पर्नेमा नेकपा सिका उषा मगर, नविन सि, रोहित सि र विशाल सन्यासी रहेका प्रहरी निरीक्षक राजन ढकालले जानकारी दिए । उषा नेकपा सिका जिल्ला सेक्रेटरी, नविन सि युवा संगठनका जिल्ला अध्यक्ष हुन् । मंसिर ४ गते हुन लागेको प्रतिनिधि र प्रदेशसभा सदस्य निर्वाचन बहिष्कारका लागि अपिल गर्दै भित्तेलेखन गरिरहेको अवस्थामा नियन्त्रणमा लिएको प्रहरी निरीक्षक ढकालले बताए । चारजनालाई नै जिल्ला प्रहरी कार्यालयमा राखिएको छ ।"
रुसले सेना फिर्ता लगेपछि मात्र वार्ता गर्छौं : युक्रेन,किभ : रुसले युक्रेनबाट आफ्ना सेना फिर्ता गरेपछि मात्र रुससँग वार्ता गरिने जनाएको छ। युक्रेनले पहिलेदेखि राख्दै आएका यो अडान मङ्गलबार पनि पुनः दोहोर्याएको हो। युक्रेनी राष्ट्रपति भोलोदिमिर जेलिन्स्किीका सल्लाहकार मिखाइलो पोदोलियाकले सो कुराको जानकारी दिएका युक्रेनी मिडियाले जनाएका छन्। इटालीको एक दैनिक पत्रिका ला रिपब्लिाकालाई दिएका अन्तर्वार्तामा उनले सो कुरा बताएका हुन्। उनले युक्रेन रुससँग वार्तामा बस्नका लागि पनि उसका सबै सेनाको फिर्ती पहिलो सर्त हो भनेका युक्रेनी राष्ट्रपतिको प्रेस सचिवालयले जानकारी दिएको छ। हाल रुसले युक्रेनमा एक प्रकारको युद्धविराम जस्तो गरेको र त्यो युद्धविरामको अवस्था उसले आफ्नो शक्ति थप सञ्चय गर्ने काममा पनि दुरुपयोग गर्न सक्ने भन्दै सल्लाहकार मिखाइलोले यदि रुससँग वार्ता गर्ने हो भने त्यस अगावै उसले आफ्ना सबै सेना युक्रेनबाट फिर्ता गरिसक्नुपर्छ भने। हालैमात्र युक्रेनका विषयमा संयुक्त राज्य अमेरिका र रुसका रक्षामन्त्रीका बीचमा कुराकानी भइरहेको भन्ने समाचारको पनि उनले सो अन्तर्वार्तामा खण्डन गरेका छन्। उनले युक्रेनको विषयलाई लिएर अहिले रुस र कुनै पनि पश्चिमा देशसँग छलफल र निर्णय नभएको पनि स्पष्ट गरेका थिए। उनले युक्रेनको सहभागिता र सहमति बिना युक्रेनका बारेमा कहीँ पनि कुनै निर्णय हुन नसक्ने र युक्रेनी जनताले पनि आफ्ना बारेमा अरु कसैले गर्ने निर्णयलाई नमान्ने पनि स्पष्ट गरेका थिए। गत फेब्रुअरी २४ मा रुसले युक्रेनमाथि आक्रमण गरेको थियो। त्यसपछि मार्च २९ मा टर्कीको इस्तानबुल सहरमा रुस र युक्रेनबीचमा प्रत्यक्ष वार्ता भएको थियो। त्यसयता यी दुई देशबीचमा प्रत्यक्ष रुपमा वार्ता हुन सकेको छैन।
राजविराज बजारमा आचारसंहिता विपरीत राखिएका चुनावी प्रचार सामग्री हटाइयो,"राजविराज : निर्वाचन कार्यालयबाट खटिएको अनुगमन टोलीले बुधबार राजविराज बजार क्षेत्रमा आचारसंहिता विपरीत राखिएका निर्वाचन प्रचार सामग्री हटाएको छ । मङ्सिर ४ गते हुने प्रतिनिधिसभा र प्रदेशसभा निर्वाचनका लागि सार्वजनिक स्थानमा राखिएका झण्डा, टुल, व्यानर, झण्डाका तोरण, पोष्टर जिल्ला अनुगमन टोलीले हटाएको हो । चुनावी प्रचारको चरणमा प्रवेश गर्नासाथ उम्मेदवारहरुबीच प्रचार सामग्री झुण्ड्याउने होडबाजी नै चलेको थियो। एकअर्काको देखासिकी गरेर सानादेखि ठूला पार्टीका उम्मेदवारसम्मले प्रचारशैली भड्किलो बनाउँदै लगेकाले अनुगमन र नियमनहुन जरुरी रहेको नागरिक समाजबाट आवाज उठेपछि आचारसंहिताविपरीत राखिएका झण्डा, तुल, व्यानर हटाइएको हो । सहरको स्वरुप नै बिग्रनेगरी आचारसंहिताविपरीत प्रचार सामग्री राखिएको उजुरी बढेपछि सार्वजनिक स्थान, चोक, बिजुलीको खम्बामा झुण्डाइएका झण्डा, टुल, व्यानर, तोरण र पोष्टर निर्वाचनअनुगमन टोलीले हटाउन सुरु गरेको जिल्ला अनुगमन अधिकृत शरणहरी लुइँटेलले बताए। सर्वदलीय बैठकमा राजनीतिक दलहरुले लिखित प्रतिबद्धता गरेपनि आचार संहिताविपरितका प्रचार सामग्री नहटाएपछि अनुगमन टोलीले नै झण्डा, टुल, व्यानर हटाउन सुरु गरेको जनाइएको छ । सप्तरीका प्रमुख जिल्ला अधिकारी भुपेन्द्र थापा, प्रहरी उपरीक्षक अविनारायण काफ्ले, अनुमगमन अधिकृत लुइँटेल, जिल्ला निर्वाचन अधिकारी रमेश जोशीलगायत नेपाल प्रहरी, सशस्त्र प्रहरी, म्यादी प्रहरीको टोलीले प्रचार सामग्री हटाइरहेको लुइटेलले बताए । निर्वाचन आचार संहिता २०७९ मा धार्मिक, सांस्कृतिक, पुरातात्विक, ऐतिहासिक स्थलवा सार्वजनिक संस्थाको भवन, स्मारक, पर्खाल, सडक, खम्बावा संरचनालगायतका कुनै पनि सार्वजनिक स्थानमा पर्चा टाँस्न वा टाँग्न निषेध गरिएको छ ।"
बारा ४ का स्वतन्त्र उम्मेदवार वाग्लेलाई मत माग्दै प्रभु साह,सिमराः बारा क्षेत्र नं ४ को प्रतिनिधिसभा सदस्य पदका स्वतन्त्र उम्मेदवार इच्छाबहादुर वाग्लेको फेटामा सम्पन्न चुनावी सभामा पूर्वमन्त्री प्रभु साह सहभागी भएका छन् । वाग्लेको चुनावी प्रचारलाई सहयोग गर्न पूर्वमन्त्री साह बारा आएका हुन् । नेपाली कांग्रेसका अगुवा नेता वाग्लेले प्रतिनिधिसभा सदस्यका लागि स्वतन्त्र उम्मेदवारी दर्ता गराएपछि बारा ४ को चुनावी रौनक बढ्दो छ । कांग्रेसको बलियो जनमत रहेको क्षेत्रमा एकीकृत समाजवादीका किसान श्रेष्ठले टिकट पाएपछि असन्तुष्ट हुँदै वाग्लेले उम्मेदवारी दर्ता गराएका थिए । उम्मेदवारी दर्ता गराएसँगै चुनावी प्रचारलाई तीव्र पारेका वाग्लेको सभामा उपस्थित भएर पूर्वमन्त्री साहले स्वतन्त्र उम्मेदवारलाई जिताउन आग्रह गरे । साहले वाग्लेको जितपछि बारा ४ को विकासका लागि आफूले पनि सहयोग गर्ने बताए । होटल तथा पर्यटन व्यवसायमार्फत यस क्षेत्रको विकासका लागि वाग्लेको योगदान अहम रहेको भन्दै साहले वाग्लेको जित यस क्षेत्रको विकासका लागि अति आवश्यक रहेको बताए । सभामा स्वतन्त्र उम्मेदवार वाग्लेले आफ्नो उम्मेदवारी लोकतन्त्र रक्षाका लागि भएको बताए । गठबन्धनको नाममा बढ्दो राजनीतिक विकृतिलाई अन्त्य गर्नका लागि मुलुकमा स्वतन्त्र अभियान सुरु भएको वाग्लेले बताए। जनताको मन जितेर एक्लै चुनाव लड्न नसक्ने स्थिति भएपछि विचार नै नमिलेका दलहरु चुनावको समयमा गठबन्धन गर्दै सत्तामा पुग्ने फोहोरी खेल खेलेको वाग्लेको भनाइ थियो । अराजनीतिक गतिविधिलाई अन्त्य र नीतिगत परिवर्तनका लागि सुरु भएको स्वतन्त्र अभियानलाई साथ र सहयोग दिएर हौसला बढाउन वाग्लेले आग्रह गरेका छन् । वाग्लेले नीजि क्षेत्रको लगानी विना मुलुकमा समृद्धिको कल्पना पनि गर्न नसकिने भएकाले आफ्नो जितपछि नीजि क्षेत्रको लगानी बढाएर बारा क्षेत्र नं ४ संगै देशको विकासका लागि नेतृत्वदायी भूमिका खेल्ने बताए ।
मिसन र भिजनसहित स्वतन्त्र उम्मेदवार कृष्ण,"जनकपुरधाम : न कुनै तामझाम न तडकभडक। केवल समान्य हाउभाउ। खुट्टामा चप्पल, काँधमा गम्छा। एउटा झोला बोकेर हरेक दिन बिहानदेखि साँझसम्म चुनावी प्रचारमा हिँड्छन्। उनी हुन्, धनुषा बटेश्वर गाउँपालिका१ चित्रपुरका कलाकार कृष्ण महतो। उनी आसन्न प्रतिनिधिप्रदेशसभा निर्वाचनका लागि स्वतन्त्रबाट धनुषा ४ बाट उम्मेदवार छन्। कृष्णको जीवन जति सामान्य छ त्यति सामान्य उनको चुनावी प्रचारप्रसार शैली छ। उनी एक्लै पैदल चुनाव चिह्न अंकित झण्डा फहराउँदै हातमा चुनावी पर्चा बोकेर बस्तीबस्तीमा पुग्छन्। कतै अटो त कतै पैदल हिँडेर कृष्ण जनतालाई आफ्नो उम्मेदवारीको मिसन र भिजन बताउँदै मत माग्ने उनको दैनिकी बनेको छ। कृष्ण जनकपुरको एक टेलभिजन तथा सडक नाटकबाट चर्चित अनुहार भएकोले चौकचौराहा र गाउँटोलमा कृष्ण भोट माग्न आएको खबर पाउनासाथ जनता उनी नजिक पुग्छन्। सधै टेलिभिजनको हास्यव्यंग्य कार्यक्रममा हसाइरहेको देख्ने कृष्णले बडो गम्भीरका साथ आफ्नो मिसन र भिजन बताउँदा सुन्नेहरू दंग हुन्छन् । अनि आशिर्वाद दिएर पठाउने गरेको युवा सरोजकुमार महतो बताउँछन्। कृष्णको लवाइखवाइ र अभिव्यक्तिमा कुनै करकाप, छलछाम, अपत्यारिला शब्द हुँदैनन्। उनी बोल्दा न मञ्च हुन्छ न कुनै साउण्ड सिस्टम। न कार्यकर्ताको लस्कर, हुन्छ त केवल कृष्ण र उनको आवाज। केही नेपाली चलचित्रहरूमा समेत अभिनय गरिसकेका कृष्णको क्रेज र ख्यातीले उनलाई भेट्न आउने सर्वसाधारणलाई उनले अबको पालो कृष्ण र कैंचीको भनेर जवाफ फर्काउँछन्। वर्षौंदेखि जनतालाई गुमराहमा राखेर देशलाई भ्रष्टाचार, कमिसन खोरीमा डुबाएका राजनीतिक दल, तिनका नेता र उम्मेदवारहरूको जालो काट्न कृष्ण कैंची चुनाव चिह्न लिएर मत माग्दै आएको बटेश्वरका विजय सिंह बताउँछन्। उनी भन्छन्, उनको चुनावी प्रचारको शैली नै सबैभन्दा फरक छ। जो कोहीले पनि सुन्छन्। विशेषगरी युवाहरूमा उनको क्रेज दिनानुदिन बढ्दै छ। आफूले निकै संघर्ष गरेकाले गरिबी बुझेको बताउँदै कृष्णाले भने, मैले पाएको दुःख अरूले नपाउन् भन्ने इच्छा भएकाले स्वतन्त्र राजनीतिमा होमिएको हुँ। कृष्णका प्रतिस्पर्धी नेकपा एमालेका सचिव रघुवीर महासेठ, नेपाली कांग्रेसका सहमहामन्त्री रामकृष्ण यादव, समाजवादी पार्टीका महाजन यादवसहितका प्रतिस्पर्धी छन्।"
हुम्लाका मतदानस्थल अति संवेदनशील,"सिमकोट : मंसिर ४ गते हुने प्रतिनिधिसभा र प्रदेशसभा निर्वाचनका हिमाली जिल्ला हुम्लाका अधिकांश मतदान स्थल अति संवेदनशीलको सूचीमा राखिएको छ। जिल्ला सुरक्षा समितिले ५८ वटा मतदान केन्द्र र ५९ वटा मतदान स्थलमध्ये २४ वटा मतदान केन्द्रलाई अतिसंवेदनशील मतदान स्थलका रूपमा राखेको छ। निर्वाचनमा विप्लव नेतृत्वको माओवादीलगायतका राजनीतिक समूहहरूले निर्वाचन बिथोल्ने घोषणा गरे लगत्तै जिल्लाको सुरक्षा समितिको बैठकले आधाभन्दा बढी मतदान स्थललाई अति संवेदनशील मतदान स्थलका रूपमा राखेको बताइएको छ। समिति स्रोतका अनुसार ५८ वटा मतदान केन्द्रमध्ये २२ वटा संवेदनशील र १२ वटा सुरक्षा चुनौतीका हिसाबले सामान्य छन्। केहि दिनअघि मात्रै गृह मन्त्रालय र निर्वाचन आयोगमा सिफारिस गरेको समितिले ११ मतदान स्थल भएको नाम्खा गाउँपालिकामा ५ वटा अतिसंवेदनशील, ३ संवेदनशील र ३ सामान्य मतदान केन्द्रका रूपमा वर्गीकरण गरेको छ। जिल्ला सदरमुकामसमेत रहेको सिमकोट गाउँपालिकामा पनि ४ वटा मतदान केन्द्र अति संवेदनशील, ३ संवेदनशील र २ मतदान केन्द्र सामान्य रहेको निचोड निकालेको छ। सिमकोटका ८ वडामा ९ वटा मतदान केन्द्र तय गरिएको छ। ५ मतदान केन्द्र रहेको खार्पुनाथ गाउँपालिकामा २ अति संवेदनशील, २ संवेदनशील र १ सामान्य रूपमा वर्गीकरण गरिएको छ। विप्लव नेतृत्वको माओवादीको जिल्ला इन्चार्जको गाउँ र स्थानीय तहको निर्वाचनमा एकको ज्यान जाने गरी विवाद भएकोले खार्पुनाथका २ मतदान केन्द्रलाई अति संवेदनशील मतदान केन्द्रका रूपमा राखिएको छ। प्रमुख जिल्ला अधिकारी अध्यक्ष रहेको जिल्ला सुरक्षा व्यवस्थापन समिति हुम्लाले १२ वटा मतदान केन्द्र रहेको सर्केगाड गाउँपालिकामा ४ मतदान केन्द्रलाई अतिसंवेदनशील केन्द्रका रूपमा राखेको छ। जहाँ ४ वटा संवेदनशील र ४ वटा मतदानकेन्द्रलाई सामान्य मतदान केन्द्रका रूपमा राखिएको छ।"
कार्तिक माहात्म्यको अन्तर्वस्तु,"सन्दर्भअनुसार भिन्न अर्थबोधक समयचक्रको एकाइबोधक शब्द कार्तिक समयवाचक शब्द हो। घडी, पला, दिनरात, साँझबिहान, गते, बार, साता, पक्ष, महिना, ऋतु, अयन, वर्ष आदि समयका विविध अवस्था हुन्। सूक्ष्म रूपमा क्षण, लव, मुहूर्त र युगहरू समयकै अवयव हुन्। समयलाई संवत्सर, अयन, ऋतु, मास, पक्ष, तिथि, बार र नक्षत्र गरी आठ भागमा विभाजन पनि गर्ने गरिएको छ। शब्द ब्रह्म भएकाले विषयवस्तु र प्रसंगअनुसार अनेकार्थक हुन्छ। काल शब्दको एउटा अर्थ समय पनि हो जो बेलाबखतको सूचक हो। कार्तिक शब्दले त्यही सिंगो समयचक्रको एउटा खण्डलाई बुझाउँछ। शास्त्र भन्छन् सूर्य आकाश मण्डलमा, चन्द्रमा नक्षत्र मण्डलमा र वायु अन्तरिक्ष मण्डलमा विचरण गर्दछन्। अग्नि पृथ्वी स्थानीय हुन्। समयलाई पूर्वीय वाङ्मयका चिन्तकहरूले १२ महिना र ६ ऋतुमा विभाजन गरेका छन्। मधुमाधव (चैतवैशाख) वसन्त, शुक्रशुचि (जेठअसार) गीष्म, नभस्नभस्य (साउनभदौ) वर्षा, ईशुऊर्ज (असोजकार्तिक) शरद, सहस्सहस्य (मंसिरपुस) हेमन्त र तपस्तपस्य (माघफागुन) शिशिर ऋतुबाट प्रसिद्ध छन्। धार्मिकसांस्कृतिक कृत्यमा संकल्प गरिन्छ। कल्पदेखि संवत्, अयन, ऋतु, मास, पक्ष, तिथि, बार, नक्षत्र आदिको सामूहिक उच्चारण गरी सत्कार्य गर्ने प्रतिज्ञावाक्यको नाम संकल्प हो। यस्ता कृत्यमा विशेषगरी चान्द्रमासलाई ध्यान दिइन्छ। वेद अपौरुषेय विशाल ज्ञानराशि हो। वेदको आँखा मानिने ज्योतिषशास्त्र ः कालवाचक र समयको आदेशकर्ता हो। सिद्धान्त, संहिता र होरा तीन भागमा विभाजित ज्योतिषलाई त्रिस्कन्धात्मक शास्त्र भनिन्छ। चैत्रशुक्ल प्रतिपदा वत्सरारम्भ तथा सृष्टिको प्रारम्भ दिन हो। यस दिनको सूर्योदयदेखि ब्रह्माले सृष्टिको आरम्भ गरेका हुन्। यस दिनलाई कालगणना सुरु भएको दिन मानिन्छ। लोकव्यवहारका वैशाख, जेठ आदि महिना सूर्यसिद्धान्तअनुसारका हुन्। यिनलाई सौरमासको संज्ञा दिइएको छ। तुला राशिमा सूर्य संक्रमणपछि १ गतेबाट सुरु भएको कार्तिक महिना चान्द्रगतिअनुसार आश्विन शुक्ल पूर्णिमापछि सुरु हुन्छ। वैदिक सनातन हिन्दू धर्मसंस्कृतिले एक वर्षचक्रभित्रका बाह्र महिनाले फरक विशेषता साँचेको उद्घोष गरेको छ। कालवाचक समय भगवान्कै स्वरूप भएकाले सिंगो समयले जीवनमा उत्तिकै महत्त्व राख्ने सार्वजनिन सत्य हो। शास्त्रहरूमा समयका विशेष अवस्थाको पनि उल्लेख पाइन्छ। श्रीमद्भगवद् गीतामा श्रीकृष्णले आफूलाई महिनाहरूमा मंसिर र ऋतुहरूमा वसन्त बताउनु भएको छ। सनत्कुमारसंहिता अन्तर्गतको कार्तिक माहात्म्यले मंसिरलाई पुण्यदायक महिना भनेको छ। मंसिरभन्दा वैशाख नर्मदा तटमा अझ पुण्यप्रद र त्योभन्दा प्रयागमा माघ लाखगुणा पुण्यदायक हुन्छ भनी माघभन्दा कार्तिक स्नानलाई बढी महत्व दिएको छ (कार्तिक माहात्म्य १।४२४३)। उक्त माहात्म्यअनुसार ब्रह्माजीले एकातिर सबै किसिमका दान, व्रत, तीर्थ र नियमहरू र अर्को पल्लामा कार्तिक स्नानलाई राखेर तौलिँदा कार्तिक स्नानको पल्ला गह्रौं भएछ। कलियुगमा सन्तति र सम्पत्तिवान् मानिसले पूर्वजन्ममा कार्तिकस्नान गरेको उल्लेख गरी कार्तिकमा स्नान, दीपदान र तुलसीको सेवा गर्नु भन्नुभएको छ। कार्तिकमा भूमिशयन, ब्रह्मचर्यपालन, द्विदलको त्याग, विष्णुको कीर्तन, सत्य सम्भाषण र पुराण श्रवण गर्ने मानिस जीवनमुक्त हुन् भन्नुभएको छ। कार्तिक समान धर्मवान्, धनवान् र इच्छापूर्ति गरी मोक्ष दिने अरू महिना छैनन् भनिएको छ। युधिष्ठिरले धर्मका लागि, ध्रुवले धनका लागि, श्रीकृष्णले कामका लागि र नारदले मोक्षका निम्ति कार्तिकव्रत गरेकाले श्रीकृष्णको प्रिय कार्तिकव्रत गर्नुपर्ने आदेश कार्तिक माहात्म्यको छ। भगवान् सूर्य र उनका सारथि अरुणबीचको संवादलाई बालखिल्य ऋषिहरूले नैमिषारण्य तीर्थमा साधनारत शौनकादी ऋषिहरूलाई बताएको कथात्मक अभिव्यक्ति कार्तिक माहात्म्यको मूल कथ्य हो। यस माहात्म्यको मूल उद्देश्य कलियुगका प्रभावले बुद्धि नासिएर कुमार्गमा लागेका मनुष्यहरूको कल्याण गर्नु हो। कथाले १७,२८००० सौरवर्ष आयुको सत्ययुगलाई सत्वगुणी, १२,९६००० सौरवर्ष आयुको त्रेतालाई रजोगुणी, ८,६४००० सौरवर्ष आयुको द्वापरलाई तमोगुणी र ४,३२००० सौरवर्ष आयुको कलियुगलाई मदिरासेवी, यौनोत्तेजक र बेथितिरतको संज्ञा दिएको छ। सूर्य आफैंले पाञ्चायन देवताको रूप धारण गरेकोले पाञ्चायन देवताका भक्तले पापनाशका लागि कार्तिकस्नान गर्ने आदेश माहात्म्यको छ। सूर्यलाई खुसी पार्न भरकार्तिक, शिवलाई प्रसन्न गर्न आश्विन पूर्णिमादेखि कार्तिकपूर्णिमासम्म, देवीलाई प्रसन्न पार्न आश्विनशुक्ल प्रतिपदादेखि महारात्रि (तिहारको चतुर्दशी) सम्म स्नान गर्नुपर्छ। गणेशको प्रसन्नताका लागि पितृपक्षको चौथीदेखि कार्तिककृष्ण चौथीसम्म, विष्णुलाई खुसी पार्न आश्विनशुक्ल एकादशीदेखि कार्तिकशुक्ल एकादशीसम्म स्नान गर्नुपर्ने निर्देशन छ। कार्तिकजस्तो महिना, काशीजस्तो पुरी, प्रयागजस्तो तीर्थ, विष्णुजस्तो देवता अर्को छैन भनी कार्तिकस्नान गर्नेले यमराजको सास्ती देख्न पर्दैन भनिएको छ। स्नान गर्न नसक्नेले अरूलाई धन दिएर स्नान गर्नेको हात समातेमा वा कार्तिकस्नान गर्ने ब्राह्मणलाई ओढ्ने वस्त्रदान गरेर पनि स्नानबाट प्राप्त हुने फल पाउने उल्लेख छ। कार्तिकमा विशेषगरी राधादामोदर भगवान्को प्रतिमा तुलसीको छाया वा अमलाको फेदमा राखेर पूजाआराधना गर्न र तुलसीवन उपलब्ध नभए अमलाको वृक्षमुनि पूजा गर्नुपर्ने निर्देश छ। कार्तिकमा विधिपूर्वक दीपदान गर्नेे, वेदपाठीलाई बत्ती बाल्न तेल दिने र अरूले बालेको बत्तीको रक्षा गर्नेले पनि पृथ्वीतलमा रत्नभोग गर्न पाउने विधान छ। कालका पनि काल सूर्य भगवान् मात्र प्रत्यक्ष देवता हुन्। सम्पूर्ण जगत्लाई जागो गराउने जगच्चक्षुरूप सूर्यमण्डलको मुख्यपूजाआराधना कार्तिकमा गर्नुपर्ने कार्यनिर्देश माहात्म्यले गरेको छ। वैदिक सनातनी लोकपरलोकमा विश्वास राख्छौंं। पशुपक्षी, वनवनस्पति र नदनदीको अस्तित्व स्वीकार गरी तिनको पूजाआराधना गर्छौं। स्नानध्यान, जपतप, पाठपूजाआराधनाप्रति अगाध विश्वास छ। त्यही विश्वासले हरेक वर्षका प्रतिमहिना, तिथि, वार र नक्षत्रपरक धार्मिक सांस्कृतिक चाडपर्व मनाउँदै आएका छौं। त्यही अक्षुष्ण परम्पराको क्रममा २०७९ असोज २४ गतेबाट कार्तिककृष्णपक्ष सुरु भयो। सारांशमा खगोलभूगोलमा विद्यमान र व्यवहारमा सम्पादन गरिने सबै विषयवस्तु समयगर्तकै अधीनमा छन्। वैदिक सनातन धर्मावलम्बी पुनर्जन्ममा विश्वास गर्छौं। हाम्रा धार्मिकसांस्कृतिक चाडपर्वको उद्देश्य ईश्वरको सर्वोत्कृष्ट रचना मनुष्यजीवनलाई सार्थक बनाउनमा केन्द्रित छन्। आर्यावर्त पृथ्वीतलको उत्तम भूखण्ड हो। यस्तो पवित्र स्थलमा मानवचोला पाउनु मनुष्यको अहोभाग्य हो। यस्तो उत्तम जीवनको सार्थकता आत्मज्ञान प्राप्तिबिना असम्भव छ। यही तथ्य चिन्तनमनन गरेर हाम्रा ऋषिमहर्षिहरूले विभिन्न कालखण्डका माहात्म्य प्रकाशन गरी हामीलाई छोडेका छन्। सबै कृतिको एकमात्र धेय हाम्रो हित गर्नु हो। ती महात्म्यहरूमा मानवले आफ्नो उद्धारका लागि गर्नुपर्ने समयसापेक्ष कृत्यको उल्लेख उदाहरणसहित गरिएकाले अनुकरणीय छन्। मानवजीवनलाई सफल पार्ने त्यस्तै कृतिमध्येको २६ अध्यायव्यापी १३२८ श्लोकको सफल कृतिको नाम कार्तिक माहात्म्य हो। उत्कृष्ट चोलाको प्राप्ति साधनापूर्ण जीवननिर्वाह गरी उध्र्वगमनका लागि भएको हुन्छ। तसर्थ स्नान मात्रको अल्प परिश्रमबाट पुण्यलाभ हुने विष्णुप्रीतिकर कार्तिकस्नान, दान र इश्वरीय पूजाउपासना गरी मनुष्यले आत्मउद्धार गर्नुपर्ने निर्देशन कार्तिक माहात्म्यको छ।"
मुसहरलाई हरेक चुनावमा आश्वासन मात्रै,"रौतहट : मुसहर बस्तीमा चुनावको बेलामा मात्र नेता आउने गरेको गुनासो मुसहर समुदायको छ। गएको स्थानीय तहको चुनावमा भोट माग्न गएका नेता त्यसपछि आफ्नो टोलमा प्रतिनिधि सभा र प्रदेश सभाको चुनावको बेलामा मात्र देखा परेको उनीहरुको गुनासो छ। चन्द्रपुर नपामा रहेको मुसहर बस्तीमा नेताको लर्को लाग्न थालेको महिनै भयो। बस्तीमा नेता आउने तर आश्वासन दिएर जाने गरेको स्थानीय मुसहर अगुवाहरुको गुनासो छ। उनीहरु भन्छन्, 'नेताहरु चुनावको बेलामा मात्र आउँछन्। अरुबेला आउँदैनन्।' जिल्लाका मुसहर बस्तीमा यतिबेला राति अबेरसम्म भोट माग्न नेताहरु आउने गरेका मुसहरका अगुवा अनुप माझीले बताए। गएका निर्वाचनमा मुसहर बस्तीमा पुगेका नेताहरूले जितेपछि मुसहर समुदायको लागि दर्जनौं योजना तथा कार्यक्रम ल्याउने आश्वासन बाडेको स्मरण गर्छन् राष्ट्रिय मुसहर उत्थान संघका केन्द्रीय उपाध्यक्ष नथुनी माझी मुसहर। मुसहरको पनि प्रतिनिधित्व होस्, राज्य संचालनमा मुसहरको पहुँच पुगोस्, राजनैतिक अघिकार पाइयोस् भन्ने चाहाना मुसहर समुदायको रहेको मुसहर अगुवा नथुनीको छ। भुमिहीन मुसहरलाई चुनावको बेलामा लालपुर्जा बनाइदिने आश्वासन दिनेले चुनावपछि वास्ता नगरेको मुसहर अगुवाहरुको गुनासो छ। चन्द्रपुर ९ डुमरियामा करिव ५० घर मुसहर समुदायको बस्ती छ। उनीहरुका लागि न त शौचालयको व्यवस्था छ, न त खानेपानी सहजता छ। उनीहरुको घरको छाना छैन। बस्तीमा आउने सबै नेताले आफूले जितेपछि मुसहरको समस्या समाधान गर्ने भन्दै भोट माग्ने गरेको बताउँछन्। मुसहर बस्तीका धेरै जनाको नागरिकता, जन्मदर्ता छैन। नागरिकता नहुँदा हजारौं मुसहरहरु भोट दिनबाट बञ्चित हुँदै आएको समेत मुसहर अगुवाहरु गुनासो गर्दछन्। रौतहट जिल्लामा ६० वटा मुसहर बस्ती छ। करीव १८ हजार जनसख्या मुसहरको छ। जिल्लामा ५२ जना मुसहरले माध्यमिक शिक्षा उतीर्ण गरेका छन्।"
बागलुङमा नेकपा बहुमतका तीन नेता पक्राउ,"बागलुङ : बागलुङमा निर्वाचन बहिष्कार गरेको पोष्टर टाँस्दै हिँडेका नेकपा बहुमतका तीनजना नेता पक्राउ परेका छन् । धमेन्द्र बास्तोला नेतृत्वको नेकपा बहुमतका नेता गलकोट नगरपालिका१ का ४५ वर्षीय दलसिंह खत्री, ३५ वर्षीय हरि नेपाली र ४५ वर्षीय कृष्ण बहादुर कुँवरलाई जिल्ला प्रहरी कार्यालय बागलुङले पक्राउ गरेको हो । उनीहरु नेकपा बहुमतमा आवद्ध रहेको तर पद नखुलेको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक गंगाबहादुर थापाले बताए । आगामी मंसिर ४ गते हुने प्रतिनिधिसभा तथा प्रदेशसभा निर्वाचन बहिष्कारको पोष्टार टाँस्दै हिँडेका बागलुङ नगरपालिका२ ट्राफिक चोकबाट मंगलबार साँझ पक्राउ गरिएको जिल्ला प्रहरी कार्यालय बागलुङका प्रनाउ थापाले बताए । उनले उनीहरुको साथबाट संघीय निर्वाचन बहिष्कार गरौं देखिएका पोष्टर र पर्चा बरामत गरिएको बताए । निर्वाचन आचारसंहिता विपरित निर्वाचन बहिष्कारको पोष्टर टाँस गरेका कारण पक्राउ गरिएको हो, 'प्रनाउ थापाले भने,उनीहरुको थप अनुसन्धान भइरहेको छ । अनुसन्धानपछि कारवाहीको प्रक्रिया अगाडि बढाउँछौं । विप्लव नेतृत्वको नेकपा, विप्लवबाट विभाजित धर्मेन्द्र बाँस्तोलाको नेकपा बहुमत, आहुती र मोहन वैद्यको कम्युनिष्ट पार्टी र नेकपा (मसाल)ले पनि निर्वाचन बहिष्कारको निर्णयसहित आन्दोलनका कार्यक्रम घोषणा गरेका छन् । पक्राउ परेका धमेन्द्र बाँस्तोला नेतृत्वको नेकपा बहुमतका नेता दलसिंह खत्री । तस्बिर : अन्नपूर्ण"
डेंगुबाट प्रदेश १ का वनमन्त्री एवं प्रदेशसभाका उम्मेदवार थापाको निधन,"विराटनगर : प्रदेश १ का वन, वातावरण तथा भूसंरक्षण मन्त्री शेखरचन्द्र थापाको निधन भएको छ। नेपाली कांग्रेसका पुराना नेता थापा आगामी निर्वाचनका लागि मोरङ क्षेत्र नम्बर ३ कबाट प्रदेशसभा सदस्यका प्रत्यक्षतर्फका उम्मेदवारसमेत थिए। उनी कांग्रेसको प्रदेश १ का सदस्य हुन्। १ महिनादेखि उपचाररत थापाको विराटनगरको नोबेल शिक्षण अस्पतालमा बुधबार बिहान १०:४० बजेतिर निधन भएको हो। नोबेल अस्पतालको न्यूरो वार्डको ११ नम्बर कोठामा उनको उपचार भइरहेको थियो। ५८ वर्षीय थापा मोरङको पथरीशनिश्चरे नगरपालिका८ सखराका बासिन्दा हुन्। काठमाडौंको पेप्सिकोलामा पनि उनको घर छ। गत असोज २३ गते मनोनयन दर्ता गरेपछि उनको स्वास्थ्यमा समस्या देखिएको थियो। उपचारका लागि भोलिपल्ट नोबेलमा भर्ना गरेर परीक्षण गराउँदा डेंगुको संक्रमण पुष्टि भयो। लगत्तै गम्भीर प्रकारको निमोनिया र पायल्ससमेत देखिएर स्वास्थ्य अवस्था नाजुक बनेसँगै असोज २७ गते थप उपचारका लागि हेलिकप्टरमार्फत काठमाडौं लगियो। काठमाडौंको ह्याम्स अस्पतालमा उपचार गराएर २५ दिनपछि उनलाई विराटनगर ल्याइएको हो। काठमाडौंमा उपचार पश्चात स्वास्थ्य अवस्था ठीक बन्दै गएको भनेर आफन्तले विराटनगर ल्याएका थिए। श्वासप्रश्वासमा समस्या भएर स्वास्थ्य अवस्था जटिल बनेपछि गत सोमबार पुनः नोबेलमा भर्ना गरिएको थियो। मंसिर ४ गतेको निर्वाचनका लागि उम्मेदवार र कार्यकर्ता चुनावी घरदैलो अभियानमा व्यस्त हुँदा थापा भने बिरामले थलिएर उपचाररत थिए। नोबेल अस्पतालका प्रबन्धक नारायण दाहालले उपचाररत अवस्थामै थापाको निधन भएको पुष्टि गरे। उनका अनुसार स्वास्थ्य अत्यन्तै कमजोर भएका कारण निरन्तर अक्सिजन दिएर थापाको उपचार सुरु गरिएको थियो। थापाकी पत्नी लक्ष्मीका अनुसार असोज दोस्रो सातादेखि नै स्वास्थ्यमा सामान्य समस्या देखिएको थियो। मनोनयन दर्ता गरेपछि भने स्वास्थ्य थप जटिल बनेसँगै उपचारका लागि अस्पताल भर्ना गरिएको उनले बताइन्। मनोनया दर्ताअघि अफिसको काम र चुनावका लागि टिकटको दौडधूप भएकाले औषधि खाँदै थापा काममा खटिएका थिए। पूर्वप्रधानमन्त्री स्वः गिरिजाप्रसाद कोइरालाको ८ वर्ष निजी सचिव भएर काम गरेर थापा २०७४ सालमा समानुपातिक सांसद निर्वाचित भएका थिए। यो पटक उनलाई पार्टीले प्रत्यक्षतर्फको टिकट दिएको थियो। थापाका श्रीमती, १ छोरा र १ छोरी छन्। शवको अन्त्येष्टि कहाँ गर्ने भन्ने टुंगो लाग्न बाँकी रहेको पारिवारिक स्रोतले बतायो। थापाको निधन भएपछि त्यो क्षेत्रमा कांग्रेसको उम्मेदवारका विषयमा निर्वाचन आयोगले निर्णय गर्ने बताइएको छ। निर्वाचन अधिकृतको कार्यालयले निधनका विषयमा निर्वाचन आयोगलाई जानकारी गराएपछि आयोगले अरु गतिविधि स्थगित गरी कार्यतालिका बनाएर मनोनयन लगायतका प्रक्रिया अघि बढाउने प्रदेश १ निर्वाचन कार्यालयका प्रमुख लेवन काश्यप अधिकारीले जानकारी दिए। उनका अनुसार नयाँ उम्मेदवारीको विषय निधन भएका उम्मेदवारको दलका हकमा मात्रै लागू हुनेछ।"
टीट्वेन्टी विश्वकप : फाइनल प्रवेशका लागि पाकिस्तान र न्युजिल्यान्ड भिड्दै,"सिड्नी : आईसीसी टी२० विश्वकपको पहिलो सेमिफाइनलमा बुधबार दिउँसो पाकिस्तान र न्युजिल्यान्ड भिड्दैछन्। गत वर्ष मध्य पूर्वमा भएको विश्वकपको पछिल्लो संस्करणको पनि सेमिफाइनलमा पुगेको पाकिस्तान त्यही संस्करणमा च्याम्पियन बनेको अस्ट्रेलियासँग पराजित भएको थियो। अर्कातिर न्युजिल्यान्डले फाइनल यात्रा तय गरेर छिमेकीसँग पराजित हुँदा उपविजेतामा सीमित हुनु परेको थियो। आज सिड्नी क्रिकेट मैदानमा हुने पहिलो सेमिफाइनलले जारी विश्वकपको पहिलो फाइनलिस्टको टुङ्गो लगाउने छ। प्रमुख बलर शाहीन शाह अफ्रिदी लयमा फर्किएसँगै पाकिस्तानको तीव्र गतिको बलिङ अझै तगडा भएको छ। यस्तै, पछिल्ला केही खेलमा पाकिस्तानको मध्यक्रम पनि केही सुधारिएको संकेत देखाइरहेको छ। तर, कप्तान बाबर आजम र मोहम्मद रिजवानको ढिलो सुरुआतबाट २००९ को च्याम्पियन पाकिस्तान ग्रस्त छ। ओपनर तथा कप्तान बाबर खराब लयबाट गुज्रिरहेका छन्, र सेमिफाइनलमा पाकिस्तानलाई उनको उल्लेख्य प्रदर्शनको खाँचो पर्नेछ। न्युजिल्यान्डको ब्याटिङतर्फ ग्लेन फिलिप्स अहिलेका स्टार हुन्। सुपर १२ का चार खेलमा एक सय ९५ रन बनाएका फिलिप्सको प्रदर्शन आज पनि टिमका लागि महत्त्वपूर्ण हुनेछ। बलिङतर्फ चार खेलमा आठ विकेट लिएका स्पीनर मिट्चेल सान्टनर टिमका महत्त्वपूर्ण सदस्य छन्। टिममा भएका केही पावरहिटरका कारण न्युजिल्यान्डको टिम धेरै अर्थमा सन्तुलित देखिन्छ। हेड टू हेड पाकिस्तानको पक्षमा छ। तर, टीट्वेन्टी आईमा इतिहासले खासै अर्थ राख्दैन। त्यो दिन जसले राम्रो खेल्छ, उही विजयी बन्ने हो। तर, खेलाडी वा टिमको मनोबलमा भने विगतको नतिजाले अर्थ राख्छ। आजको विजयी टिमले भोलि (बिहीबार) हुने भारत र इङ्ल्यान्डबीचको दोस्रो सेमिफाइनल विजेतासँग आइतबार उपाधिका लागि खेल्ने छ। टीट्वेन्टी आईमा हेड टू हेड खेल : २८ पाकिस्तान विजयी : १७ न्युजिल्यान्ड विजयी : ११ टीट्वेन्टी विश्वकपमा हेड टू हेड खेल : ६ पाकिस्तान विजयी : ४ न्युजिल्यान्ड विजयी २"
डोटीमा गएको भूकम्पको धक्का भारतको दिल्ली लगायत विभिन्न क्षेत्रमा महसुस,"नयाँदिल्ली : दिल्लीएनसीआरमा राति भूकम्पको शक्तिशाली धक्का महसुस भएको छ। बुधबार मध्यरातमा गएको भूकम्पको धक्का दिल्लीएनसीआरसहित उत्तर भारतका विभिन्न स्थानमा महसुस गरिएको छ । दिल्ली एनसीआरमा करिब २० सेकेन्डसम्म भूकम्पको धक्का महसुस गरिएको थियो । भारतीयको राष्ट्रिय भूकम्प मापन केन्द्रका अनुसार ९ नोभेम्बर राती १ बजेर ५७ मिनेट २४ सेकेण्ड(भारतीय समय)मा भूकम्प गएको हो । यसको केन्द्र  किलोमिटर गहिरो थियो। दिल्लीमा यस भूकम्पको धक्का निकै शक्तिशाली महसुस गरिएको थियो। धेरै क्षेत्रका मानिस राति अबेरसम्म घरबाट बाहिर निस्किएका थिए। भूकम्पले ग्रामीण भेगका दर्जनौं घरहरू भत्किएका छन् । पूर्वीचौकी गाउँपालिकाको वडा नम्बर ३ गैरागाउँमा घर भत्किदा च्यापिएर ६ जनाको मृत्यु भएको हो । ५ जना घाइते उपचारका लागि अस्पतालमा छन् । थप उद्धारका लागि नेपाल प्रहरी, सशस्त्र प्रहरी, नेपाली सेनाको टोली घटनास्थल पुगिसकेको र स्थानीयसहितको टोलीले उद्धार गरिरहेको छ । अधिकांश स्थानीयका घरहरू भत्किएका छन्, स्थानीय त्रसित देखिएका छन् । भूकम्पका कारण सायल गाउँपालिका क्षेत्रको समेत ठाउँठाउँमा पहिरो गएको छ। त्यसअघि मंगलबार राति ९ :७ बजे दिपायलमा केन्द्रविन्दु बनाएर ५७ म्याग्निच्युडको भूकम्प गएको भूकम्प मापन केन्द्रले जनाएको छ । त्यसपछि समेत पटक पटक भूकम्पका धक्का महसुस गरिएको छ।"
विराटनगरमा दुई मोटरसाइकल र कार ठोक्किँदा एक जनाको मृत्यु,विराटनगर : कोसी राजमार्गअन्तर्गत विराटनगर महानगरपालिका३ र ४ सिमनाको ढाटमा मंगलबार साँझ दुईवटा मोटरसाइकल र कार ठोक्किँदा दुर्घटना भएको छ । उत्तरबाट दक्षिणतर्फ आउँदै गरेको प्रदेश १०२०४२ प १९२७ र को ७ प ८२०७ नम्बरको मोटरसाइकल एकआपसमा ठक्कर खाइ दुर्घटना भएको हो । दुर्घटनापछि अनियन्त्रित भएको मोटरसाइकल उत्तरतर्फ जाँदै गरेको बा ५ च २७५१ नम्बरको कारमा ठोक्किन पुगेको प्रहरीले जनाएको छ । दुर्घटनामा १९२७ नम्बरको मोटरसाइकलका चालक सुनसरीको दुहवी नगरपालिका१० का ३५ वर्षीय रिकेशराज ढकालको मृत्यु भएको मोरङ ट्राफिक प्रमुख प्रहरी निरीक्षक राजकुमारा कार्कीले जानकारी दिए । उनका अनुसार गम्भीर घाइते भएका ढकालको उपचारका क्रममा मोरङको बूढीगंगास्थित विराट शिक्षण अस्पतालमा बुधबार बिहान ४:१५ बजेतिर मृत्यु भएको हो । दुर्घटनामाा उक्त मोटरसाइकलको पछाडि सवार विराटनगर३ का २५ वर्षीय नारायण बिहानी र अर्को मोटरसाइकलमा सवार विराटनगर४ की ४५ वर्षीया फुलोदेव गडेरी घाइते भएका छन् । घाइतेको विराट शिक्षणमै उपचार भइरहेको छ । घाइतेमध्ये फुलोदेवीको अवस्था गम्भीर छ । दुर्घटनालगत्तै ८२०७ नम्बरको मोटरसाइकलका चालक फरार बनेका छन् । खोजी तीव्र पारिएको प्रहरीले जनाएको छ । दुईवटै मोटरसाइकल र कार तथा चालक दुहवी५ का ४० वर्षीय रवि कार्कीलाई नियन्त्रणमा लिएर प्रहरीले घटनाको अनुसन्धान सुरु गरेको छ ।
पेसा संरक्षणको ग्यारेन्टी खोज्दै माझी मतदाता,"दोलखा : संघ र प्रदेशका सांसद छान्न मत हाल्नुपर्ने समय १२ दिन मात्रै बाँकी छ। तर, कालिञ्चोक गाउँपालिका८ देउथली माझी बस्तीमा मत माग्न कुनै पनि दलका उम्मेदवार अहिलेसम्म पुगेका छैनन्। यहाँका बासिन्दा सडक, बिजुली, खानेपानीजस्ता सुविधा पाइसके पनि माछा मारेर गुजारा गर्नुपर्ने पुख्र्यौली पेसा संकटमा परेको गुनासो गर्छन्। देउथली माझी वस्तीमा समयअनुसार सडक, बिजुली, खानेपानीजस्ता विकासका पूर्वाधार पुगेका छन्। तर, हाम्रो पेसा भने केही वर्षदेखि संकटमा परेको छ, स्थानीय ढालबहादुर माझीले भने। माथिल्लो तामाकोसी आयोजनालगायत जलविद्युत् आयोजनाले नदी थुनिदिने र अन्य समुदायका व्यक्ति आएर करेन्ट लगाई माछा मार्ने गरेकाले आफ्नो पेसा संकटमा परेको उनको भनाइ छ। मत माग्न आउने उम्मेदवारलाई पेसाको संरक्षण वा वैकल्पिक व्यवसायमा सहयोगको आग्रह गर्ने गरेको उनले सुनाए। हाम्रो मुख्य पेसा भनेकै तामाकोसी नदीमा जाल र लहरी प्रयोग गरी माछा मारेर बिक्री गर्नु नै हो, उनले भने, तर, जलविद्युत् आयोजनाहरूले पानी थुनिदिने र अन्य समुदायका मानिसले करेन्ट लगाएर माछा मार्ने गरेकाले हामी समस्यामा परेका छौं। त्यसैले उम्मेदवार वा राजनीतिक दलहरूले यसको व्यवस्थापन र विकल्प खोजिदिनु पर्यो। विभिन्न जलविद्युत् आयोजनाका कारण माछा मार्ने पेसा संकटमा परेपछि परिवार चलाउनै समस्या भएको कल्याणी माझीले बताइन्। राजनीतिक दल र उम्मेदवारहरूले बैकल्पिक पेसाका लागि पहल गरिदिनुपर्ने उनको भनाइ छ। हरेक निर्वाचनमा उम्मेदवारहरू बिभिन्न आश्वासन दिएर मत माग्दै जान्छन्। तर, विजयी भएपछि फर्केरै आउँदैनन्, उनले भनिन्, यो पटक हामीलाई माछा मार्ने पेसा संरक्षण वा वैकल्पिक पेसा व्यवसायको ग्यारेन्टी नगरेसम्म मत दिने ग्यारेन्टी हुँदैन। दृष्टिविहीन मतदाता दाजुबैनी कृष्ण माझी र पार्वती माझीको माग पनि फरक छैन। आफूहरू सधैं अभिभावकका भर पर्नुपरेको तर पेसा नै संकटमा परेपछि समस्या भएको उनीहरूको गुनासो छ। धुप बनाउने तालिम लिएकाले त्यसका लागि उम्मेदवारहरूले सहयोग गर्नुपर्ने पार्वतीको माग छ। यो माझी वस्तीमा झन्डै ४२ घरधुरी छन्। ३ सय ५० जनसंख्या छ। झन्डै दुई सय मतदाता रहेको वडाध्यक्ष बालकृष्ण (सूर्यबहादुर) आचार्यले बताए।"
१० जनामा सीमित बार्सिलोनाको नाटकीय जित,मड्रिड : स्पेसिन ला लिगाअन्तर्गत मंगलबार राति भएको खेलमा लिग लिडर बार्सिलोनाले ओसासुनाविरुद्ध नाटकीय जित निकालेको छ। ओसासुनको मैदान एल साडरमा भएको खेलको छैटौं मिनेटमा डेभिड गर्सियाले गरेको गोलसँगै घरेलु टिमले अग्रता लिएको थियो। पोलिस फरवार्ड रोबर्ट लेवान्डोस्कीले ३१ औं मिनेटमा गरेको खराब फाउलका कारण रातो कार्ड पाएपछि बार्सिलोना पहिलो हाफमा १० जनामा सीमित बार्सिलोना १० ले पछाडि थियो। दोस्रो हाफमा आक्रामक बनेको बार्सिलोनाका लागि पेड्रीले ४८औं मिनेटमा बराबरी गोल फर्काएका थिए। निर्धारित ९० मिनेटको खेल सकिन पाँच मिनेट बाँकी रहँदा ब्राजिलियन अट्याकर राफिन्हाले गरेको गोलसँगै बार्सिलोनाले १२ को नाटकीय जित सुनिश्चित गर्यो। आफ्नो करिअरको अन्तिम खेल खेल्ने लक्ष्यसहित बार्सिलोनाको बेन्चमा रहेका स्पेनिस डिफेन्डर जेरार्ड पिकेले भने रेफ्रीसँगको विवादका कारण रातो कार्ड सामना गर्नुपर्यो। गत शनिबार राति घरेलु समर्थकसामु बिदा मागेका पिके गएराति अन्तिम पटक बार्सिलोनाको जर्सीमा मैदान उत्रिने तयारीमा थिए। जितसँगै १४ खेलबाट ३७ अंक जोडेको बार्सिलोना लिग तालिकाको शीर्ष स्थानमा छ। एक खेल कम खेलेको रियाल मड्रिड दोस्रो स्थानमा छ। पराजित ओसासुना समान १४ खेलबाट २३ अंक जोडेर छैटौं स्थानमा छ।
मधेसका मुद्दा सम्बोधन गर,"नेपालमा मधेस प्रदेशको आफ्नै मौलिकता छ। बेग्लै र विशिष्ट पहिचानयुक्त यो ठाउँका बासिन्दाले वर्षाैंदेखि राज्यको मूलधारबाट पाखा पारिएको अनुभूतिमात्रै गरेनन्, त्यसका भुक्तमान पनि बने। बञ्चितीकरणमा परेको यो समुदायको आवाज सबैभन्दा चर्काे गरी २०६२०६३ सालतिर उठ्यो। तर यसको झिल्को बलेको चाहिँ ५०औं वर्षअघि नै हो। नेपालमा अहिले स्थापित संघीयता २०६३ सालको मधेस आन्दोलनकै प्रतिफल हो। र, मुलुकमा संघीय शासन व्यवस्थाको पहिलो वकालत गर्ने समुदाय र नेता यही भूगोलका सदस्य हुन्। जतिबेला २०६३०६४ को समय थियो, त्यतिबेला मधेसको राप र तापले नेपाली राजनीतिलाई तरंगित पारेको थियो। अझै भनौं, निर्णायक शक्तिका रूपमा मधेस उदायो। २०६३ सालको अन्तरिम संविधानको पहिलो संशोधन नै भयो। त्यही आन्दोलनका बलमा नेपाललाई संघीय शासन व्यवस्थामा लैजाने सुनिश्चितता उतिबेलै भयो। त्यसयताका समय मधेस केन्द्रित दलहरू खुलेनन् मात्रै, उनीहरूले नै मधेसको प्रतिनिधित्व गर्ने निर्णायक भूमिका खेले। अरू कुनै भूगोलमा सम्भव नभएको क्षेत्रीय स्तरका दलहरूको उदय र स्थापना यही ठाउँमा भयो। २०७४ सालको निर्वाचनमा मधेस केन्द्रित दलको आड भरोसा लिन ठूला भनिएका दलहरू बाध्य थिए। अहिले परिदृश्य फेरियो, ठूला दलको ओत लागेर मधेसी शक्तिहरू चुनावमा होमिएका छन्। गएको स्थानीय तहकै नतिजाले देखायो कि २४ वर्षपछि फेरि मधेसमा ठूला राजनीतिक दलहरू शक्तिशाली बने। कुरा, मधेसका दलहरूले नै मधेसको प्रतिनिधित्व गरुन्, तिनीहरू शक्तिशाली बनून् भन्ने होइन। मेचीदेखि महाकालीभित्र जुनसुकै नेपालीको प्रतिनिधित्व जुनसुकै दलले गर्न सक्छ। त्यो सामान्य कुरा हो। तर मधेसी समुदायको प्रतिनिधित्व नै मूल मुद्दा बनाएका दलहरू किन शक्तिहीन हुँदै गए भन्ने प्रश्न हो। खासमा मधेसको जुन पीडा र भोगाइ छ, त्यसको आवाज ती दलहरू राख्ने कसममात्रै खाए, राखेनन्। बरु उल्टै मधेसी जनताको शक्तिका आडमा आफूहरूलाई सत्तामा पुर्याएर शक्तिशाली बनाउने धृष्टता गरे। जनताका वास्तविक समस्यालाई सम्बोधन गर्न राज्यलाई दबाब र प्रभाव पार्न सकेनन्। जनताका मुद्दा बेवास्ता गर्दै ती मुद्दालाई सत्ता सोपानमात्रै बनाए। सत्ता केन्द्रितमात्रै राजनीतिमा लागेर मधेस केन्द्रित दलहरू चिराचिरा परे। आफूभन्दा जनतालाई केन्द्रमा राख्ने नेता नहुनुको अभाव पनि हो यो परिणाम। हो, मधेसलाई हेर्ने मानसिकता धेरै हदसम्म फेरिएको छ। मधेसको कला, संस्कृति, भाषा, भेषभूषाले यही राष्ट्रको सम्पत्तिका रूपमा पहिचान पाउन थालेको छ। तर, जुन रूपमा हुनुपर्ने हो, त्यो अझै भएको छैन। जनताको जीवनस्तर फेरिन सकेको छैन। गरिबी, अशिक्षालगायत थुप्रै समस्या ज्यूँका त्यूँ छन्। तिनलाई सम्बोधन गर्ने र मधेसको जीवनस्तर उकास्ने हकमा पक्कै सबैथरी दल चुकेका छन्। राजनीतिक उतारचढावले मधेसका नेताको वजन घटबढ भइरहनु समयको चक्रकै कमाल मान्न सकिएला। तर, जनताको जीवनमा कुनै परिवर्तन नहुनु चाहिँ विडम्बना मान्नुपर्छ। यसको अपजस मधेस केन्द्रित दललाई मात्र दिनु हुन्न। मधेसलाई माथि उकास्ने जिम्मेवारी ठूला भनिएका दलहरूको झन् धेरै हुनुपर्छ। राज्यसत्तामा निरन्तर बसिरहेका उनीहरूको दायित्व सिंगो नेपाल र नेपालीको विकास र समृद्धिमा केन्द्रित हुनु हो। मधेसका जनताका आशा र अपेक्षा पूरा नहुँदा तत्काललाई त्यसको रोषको छिटा मधेस केन्द्रित दलहरूको परेको देखिएको हो। तर पनि दीर्घकालमा ठूला दल र सिंगो राष्ट्रमा पनि पर्नेछ। मधेसमा फेरि अर्काे विद्रोहको ज्वारभाटा पैदा हुने झिल्को बाँकी राख्नु राष्ट्रहितमा छैन। मधेस केन्द्रित वा अरू दल र तिनका सरकारहरूले मधेसको पहिचान र त्यहाँका मुद्दाको यथोचित सम्बोधन गर्नु आवश्यक छ। मधेसका शक्ति लाई ठूला दलको ओत"
डोटीमा भूकम्पले घर घत्किदा ६ जनाको मृत्यु,"डोटी : डोटीमा भूकम्पले घर भत्किदा ६ जनाको मृत्यु भएको छ भने ५ जना घाइते भएका छन् । राष्ट्रिय भुकम्प मापन केन्द्रका अनुसार डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प गएको हो । मध्यरात २ बजेर १२ मिनेटमा गएको भूकम्पले ग्रामीण भेगका दर्जनौं घरहरू भत्किएका छन् । पूर्वीचौकी गाउँपालिकाको वडा नम्बर ३ गैरागाउँमा घर भत्किदा च्यापिएर ६ जनाको मृत्यु भएको र १ जनाको उद्धार गर्न बाँकी रहेको जिल्ला प्रहरी कार्यालयका सूचना अधिकारी डिएसपी भोला भट्टले जानकारी दिएका छन् । ५ जना घाइते र तिनीहरूको उपचारका लागि अस्पताल ल्याइएको भट्टले बताए । थप उद्धारका लागि नेपाल प्रहरी, सशस्त्र प्रहरी, नेपाली सेनाको टोली घटनास्थल पुगिसकेको र स्थानीयसहितको टोलिले उद्धार गरिरहेको प्रहरीले जनाएको छ । शिक्षक मिनराज ओझाका अनुसार अधिकांश स्थानीयका घरहरू भत्किएका छन्, स्थानीय त्रसित देखिएका छन् । भूकम्पका कारण सायल गाउँपालिका क्षेत्रको समेत ठाउँठाउँमा पहिरो गएको स्थानीय दलबहादुर देउवाले जानकारी दिएका छन् । त्यसअघि मंगलबार राति ९ :७ बजे दिपायलमा केन्द्रविन्दु बनाएर ५७ म्याग्निच्युडको भूकम्प गएको भूकम्प मापन केन्द्रले जनाएको छ । त्यसपछि समेत पटक पटक भूकम्पका धक्का गएका थिए।"
नेपोली अझै अपराजित,"रोम : उत्कृष्ट लयमा रहेको नेपोलीले इटालियन सिरी एमा अपराजित यात्रा कायमै राखेको छ। मंगलबार राति इटालियन शीर्ष डिभिजन लिगमा १२ औं जित निकाल्ने क्रममा लिग लिडर नेपोलीले इम्पोलीलाई २० गोलको नतिजामा पराजित गर्यो। स्टाडियो डिएगो अर्मान्डो म्याराडोनामा भएको खेलको पहिलो हाफमा भ्रमणकारी इम्पोलीले घरेलु टिमलाई गोल गर्नबाट रोकेको थियो। तर, ६९औं मिनेटमा पाएको पेनाल्टीको सदुपयोग गर्दै मेक्सिकन फरवार्ड हार्भिङ लोजानोले नेपोलीलाई अग्रता दिलाएका थिए। सेबास्टियानो लुपेर्टो रातो कार्डको सामना गर्दै मैदानबाट बाहिरिएपछि इम्पोली सम्हालिन नसक्दा फेरि अर्को गोल खायो। निर्धारित ९० मिनेटको खेल सकिन दुई मिनेट बाँकी रहँदा पिटर जिलेन्स्कीले गोल गर्दै नेपोलीको जित सुनिश्चित गरेका थिए। सिरी एमा १४ खेलमा अपराजित नेपोली ३८ अंकसहित तालिकाको शीर्ष स्थानमा छ। दोस्रो स्थानको मिलानको समान खेलबाट ३० अंक छ। पराजित इम्पोली १४ खेलबाछ १४ अंक जोडेर १४औं स्थानमा सीमित छ। एजेन्सीको सहयोगमा"
बायर्नको जितमा गिनाब्रीको ह्याट्रिक,बर्लिन : सर्ज गिनाब्रीको ह्याट्रिकप्रेरित बायर्न म्युनिखले जर्मन बुन्डेसलिगामा मंगलबार राति वेर्डर ब्रिम्यानलाई ६१ गोलको नतिजामा पराजित गरेको छ। बायर्नको एलियान्ज एरिनामा भएको खेलको छैटौं मिनेटमा जमल मुसियालले गोल गर्दै बायर्नलाई अग्रता दिलाएका थिए। त्यसको चार मिनेट नबित्दै एन्थोनी जंगले गरेको गोलसँगै ब्रिम्यानले बराबरी गरेको थियो। गिनाब्रीले २२औं मिनेटमा गोल गर्दै पुनः बायर्नलाई २१ को अग्रता दिलाएका थिए। त्यसको दुई मिनेट नबित्दै लियोन गोरेट्जकाले गरेको गोलसँगै बायर्नले अग्रता ३१ मा लम्ब्याएको थियो। गिनाब्रीले २८औं मिनेटमा भ्रमणकारी ब्रिम्यानमाथि हाबी बनेको बायर्नका लागि चौथो तथा व्यक्तिगत दोस्रो गोल गरेका थिए। त्यसपछि केही बेर सम्हालिएको ब्रिम्यानले निर्धारित समयको अन्तिम १० मिनेटमा थप दुई गोल खायो। ८२औं मिनेटमा गिनाब्रीले ह्याट्रिक गर्दै अग्रता ५१ मा पुर्याएका थिए। त्यसको दुई मिनेट नबित्दै म्याथिज टेलले बायर्नका लागि छैटौं गोल गरे। जितसँगै १४ खेलबाट ३१ अंक जोडेको बायर्न लिग तालिकाको शीर्ष स्थानमा छ। दोस्रो स्थानको एससी फ्राइबर्गको १३ खेलबाट २७ अंक छ। पराजित ब्रिम्यान १४ खेलबाट २१ अंकसहित तालिकाको सातौं स्थानमा छ।
वुल्फ्स्बर्गसँग डर्टमन्ड पराजित,"बर्लिन : जर्मन बुन्डेसलिगाका पछिल्ला तीन खेलमा अपराजित डर्टमन्ड मंगलबार राति वुल्फ्स्बर्गसँग २० को नतिजामा पराजित भएको छ। वुल्फ्स्बर्गको मैदानमा भएको खेलको छैटौं मिनेटमा मिकी भान डी भेनले गरेको गोलसँगै घरेलु टिमले अग्रता लिएको थियो। पहिलो हाफमा १० को अग्रता बनाएको वुल्फ्स्बर्गले निर्धारित समयपछिको इन्जुरी समयमा गोल गर्दै २० को जित सुनिश्चित गर्यो। तुलनात्मकरुपमा बलियो मानिएको डर्टमन्डविरुद्ध महत्त्वपूर्ण जित निकाल्न वुल्फ्स्बर्गका लागि लुकार मेचाले ९०१ मिनेटमा गोल गरेका थिए। जितसँगै तीन अंक जोडेको वुल्फ्स्बर्ग १४ खेलबाट २० अंकसहित तालिकाको आठौं स्थानमा उक्लिएको छ। समान खेलबाट २५ अंक जोडेको डर्टमन्ड पराजित हुँदा दोस्रो स्थानमा उक्लिने मौका गुमाएको छ। वुल्फ्स्बर्गविरुद्धको खेलमा तीन अंक हासिल गरेको भए डर्टमन्डलाई चौथो स्थानबाट दोस्रो स्थानमा उक्लिने मौका थियो। लिग लिडर बायर्न म्युनिखको समान १४ खेलबाट ३१ अंक छ। मंगलबार राति नै भएको खेलमा भीएफएल बोचुमले बोरुसिया मोन्चेनग्लाडबाखलाई २१ ले पराजित गरेको छ। यस्तै, हेर्था बर्लिन भीएफबी स्टुटगार्टसँग् २१ कै नतिजामा पराजित भएको छ। एजेन्सीको सहयोगमा"
"प्रचण्डले घर त बनाए, तर छोडेर गए","चितवन (शिवनगर) : दसैंको घटनास्थापना साइत पारेर माओवादी केन्द्रका अध्यक्ष प्रचण्ड शिवनगरस्थित नवनिर्मित घरमा गृहप्रवेश गरे। १० कठ्ठा जग्गामा बनेको आधुनिक घर मा प्रचण्डको प्रवेशसँगै धेरैको अनुमान थियो अब प्रचण्ड चितवनको स्थायी बासिन्दा हुनेछन्। यही क्षेत्रबाट चुनाव लड्नेछन्। त्यसैकारण, उनका छिमेकी र पार्टीका कार्यकर्तामा खुसी छायो। प्रचण्डले घर प्रवेश गर्ने बेला नै यहाँका बासिन्दासँग भनेका थिए बा, बितेपछि उहाँका नाममा भएको जग्गा प्राप्त गरेँ। एउटा सानो घर बनाएको छु। ४० वर्षपछि तपाईंहरूकै काखमा छु। तपाईंहरूको सुख दुःखमा साथ दिने प्रतिबद्धता व्यक्त गर्न चाहन्छु। तर, प्रचण्डले घर त चितवनमा बनाए, चुनाव लड्न भने गोरखा हानिए। त्यसपछि यहाँका कार्यकर्ता र मतदाता आश्चर्यमा परे। प्रचण्डले ०७४ मा चुनाव जितेको क्षेत्र नम्बर ३ मै घर बनाएका हुन्। नेताहरू पाहुना बनेर आउने गरेको आरोप चिर्न पनि प्रचण्डले यहाँ घर बनाएको कार्यकर्ताको ठम्याइ थियो। चितवनमा असुरक्षित महसुस गरेर प्रचण्ड गोरखा चुनाव लड्न गएको हुन सक्ने यहाँको बासिन्दाहरूको ठम्याइ छ। प्रचण्डले अघिल्लो चुनावमा जनतासँग गरेको बाचा पूरा गर्न नसकेपछि गोरखा जानु भएको हो, स्थानीय मुक्तिनाथ न्यौपानेले अन्नपूर्णसँग भने, उहाँले यो क्षेत्रमा बोलेका कुनै पनि कुरा पूरा गर्नु भएन। धेरै प्रचण्डहरू आए, गए। यो क्षेत्रको न बाढीको समस्या समाधान भयो न त सडक कै। स्थानीयवासीहरू घर उद्घाटन पछि प्रचण्ड नफर्केको बताउँछन्। छिमेकी ५४ वर्षीया फुलमाया भुजेल यति ठूलो नेता छिमेकी बन्न आएकोमा आफूलाई खुसी लागेको बताउँछिन्। यति ठूलो नेता हाम्रोनजिक घर बनाउनुभयो, खुसी नहुने त कुरै भएन, फूलमायाले भनिन्, चुनाव यो पालामा पनि यहीबाट लड्नु भएको भए हुन्थ्यो तर खै किन हो, गोरखातिर पो जानुभयो रे ! प्रचण्डको छिमेकी एवं आफन्त सीता भण्डारीले प्रचण्ड गोरखामा चुनाव लड्न गएपछि त्यो क्षेत्र नै सुनसान भएको बताउँछिन्। उहाँ गएपछि यो क्षेत्र नै सुनसान भयो, भण्डारीले भनिन्, यही क्षेत्रमा उठिदिएको भए हुन्थ्यो। स्थानीय आफन्त विष्णु भण्डारीले भने राष्ट्रिय स्तरको नेता जहाँबाट लड्दा पनि फरक नपर्ने बताए। उहाँ राष्ट्रिय नेता हो, उनले भने, देशभरका जुन क्षेत्रबाट उठे पनि फरक पर्दैन। यहाँ उम्मेदवार नहुँदैमा उहाँले यहाँको विकास निर्माणमा सहयोग नगर्ने भन्ने कुरै भएन नि ! त्यसो त सर्वहारा वर्ग र पार्टी को नेतृत्व गर्ने प्रचण्डको काठमाडौंको डेरा बसाई विवादमा नै छ। ठेकेदार को घरमा भाडामा बसेको भन्दै प्रचण्डमाथि पार्टीकै कार्यकर्ताहरूले आलोचना गर्ने गरेका छन्। ठेकेदार को घरमा किन बसेको भन्ने आरोप चिर्न पनि आफूले चितवनमा घर बनाएको र अब विस्तारै त्यता सर्ने प्रचण्डले केही दिन अघि अन्नपूर्ण पोष्टसँगको अन्तर्वार्तामा बताएका थिए। शिवनगरस्थित १० कठ्ठा क्षेत्रफलमा बनेको प्रचण्डको घरमा सुरक्षाकर्मीका परिवार मात्रै बस्ने गरेका छन्। कहिलेकाहीँ प्रचण्डकी पुत्री एवं भरतपुर महानगरपालिकाकी मेयर रेणु दाहाल र उनका श्रीमान् चासो राख्दै घरमा आउजाउ गर्ने गरेका छन्। उद्घाटन भएपछि उहाँ(प्रचण्ड) आउनु भएको छैन। कहिलेकाहीँ उहाँको ज्वाइँले के कसो छ भनेर सोध्न आउनुहुन्छ, सुरक्षाकर्मीका परिवारका सदस्यहरू भन्छन्। प्रचण्डले चितवनमा सुरक्षित महसुस नगरेकै कारण गोरखा गरेको यहाँका अधिकांश स्थानीयवासीको भनाइ छ। ०७४ को निर्वाचनमा प्रचण्डले यो क्षेत्रमा राप्रपाका विक्रम पाण्डेलाई हराएका थिए। वामगठबन्धन बनाएर चुनाव लडेका प्रचण्डले राप्रपाका पाण्डेलाई ९ हजार ३ सय ४१ मतान्तरले पराजित गरेका थिए। प्रचण्डले ४८ हजार २ सय ७६ मत ल्याउँदा राप्रपाका पाण्डेले ३८ हजार ९ सय ४२ मत पाएका थिए। तर, हालै सम्पन्न स्थानीय तह निर्वाचनमा माओवादी केन्द्र यो क्षेत्रमा कमजोर देखिएको छ। यो क्षेत्रमा भरतपुर महानगरपालिकाको १९ वडा र माडी नगरपालिका पर्छ। स्थानीय तहमा वडाध्यक्षले पाएको मतअनुसार एमालेको २९ हजार ७ सय ७१ मत छ। कांग्रेसको २९ हजार ३ सय ४३ मत छ। माओवादीसँग १० हजार ९ सय ४० मत मात्रै छ। राप्रपाको ६ हजार १ सय ९८ र नेकपा एकीकृत समाजवादीको ५ हजार ३७ मत छ। पार्टीको स्थान नै तेस्रो रहेको र चितवनका कांग्रेसीहरूमा गठबन्धन प्रतिको असन्तुष्टिका कारण प्रचण्डले यहाँ सुरक्षित महसुस नगरेको स्थानीय नेताहरूको अनुमान छ। यो क्षेत्रमा एमाले र राप्रपा गठबन्धन भएमा चुनाव जित्न प्रचण्डलाई सकस कै अवस्था थियो। माओवादी केन्द्रका चितवनका अध्यक्ष रामचन्द्र अधिकारीले भने घर बनाउनुभन्दा पहिले नै प्रचण्डले गोरखा जाने कुरा गरेको दाबी गरे। जनयुद्ध सुरुवात गर्ने ऐतिहासिक स्थल गोरखा हो, अधिकारीले भने, आर्थिक समृद्धिको सुरुवात गर्न र त्यो आधार क्षेत्र बनाउन उहाँ गोरखा जानुभएको हो। प्रचण्ड गोरखा जाँदा चितवन ओझेलमा नपर्ने अधिकारीले दाबी गरे। प्रचण्डका धेरै आफन्त शिव नगरमा नै बस्छन्। प्रचण्डको घरवरिपरि आफन्तहरूकै बाक्लो बसोबास छ। कास्कीबाट प्रचण्डको परिवार २०१९ सालमा चितवन बसाई सर्न आएको उनका आफन्तहरू बताउँछन्। कास्कीको ढिकुर पोखरीमा २०११ साल मंसिर २६ गते जन्मिएका प्रचण्डले ०२६ सालमा चितवनको शिवनगरस्थित नारायणी विद्यामन्दिरबाट एसएलसी पास गरेका थिए। ०२७ सालदेखि ०२९ सम्म पाटन बहुमुखी क्याम्पसमा आईएस्सी पढे। त्यसपछि ०३१ देखि ०३६ सालसम्म चितवनको रामपुर कृषि क्याम्पसबाट कृषिमा बीएस्सी गरे। उनका आफन्त प्रचण्डको स्थायी घर चितवन नै भएको दाबी गर्छन्। अधिकांश नेताका निर्वाचन क्षेत्र स्थायी छन्। १२ वर्षको सशस्त्र आन्दोलन छोडेर संसदीय राजनीतिमा आएका प्रचण्डले निर्वाचनपिच्छे क्षेत्र परिवर्तन गरेका छन्।"
"भूकम्प पीडितलाई राहत, उद्धार र उपचारको प्रबन्ध गर्न प्रधानमन्त्री देउवाको निर्देशन","काठमाडौं : प्रधानमन्त्री शेरबहादुर देउवाले भूकम्पबाट पीडितलाई राहत, उद्धार र घाइतेको उपचारको प्रबन्ध गर्न निर्देशन दिएका छन् । देउवाले भूकम्प प्रभावित क्षेत्रमा राहत, उद्धारमा खटिन र घाइतेहरुको तत्काल उपचारको प्रबन्ध गर्न निर्देशन दिएको फेसबुकमार्फत जानकारी दिएका छन्। बुधबार बिहान २:१२ बजे गएको भूकम्पमा परी ६ जनाको मृत्यु, ७ जना जना घाइते भएका छन्। राष्ट्रिय भुकम्प मापन केन्द्रका अनुसार डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प गएको थियो। भूकम्पले कच्ची घरहरु भत्किएका छन् । प्रधानमन्त्री देउवाले भूकम्पमा परी मृत्यु भएकाहरूप्रति श्रद्धान्जली अर्पण गर्दै समवेदनासमेत प्रकट गरेका छन्। सुदूरपश्चिमको खप्तड क्षेत्र केन्द्रविन्दु बनाई गएको भूकम्पमा परि मृत्यु हुनेहरुप्रति हार्दिक श्रदाञ्जली व्यक्त गर्दै परिवारजनमा गहिरो समवेदना प्रकट गर्दछु। प्रधानमन्त्री देउवाले बुधबार बिहान फेसबुकमार्फत लेखेका छन्,भूकम्प प्रभावित क्षेत्रमा राहत र उद्दारमा खटिन र घाईतेहरुको तत्काल उचित उपचारको प्रबन्ध गर्न सम्बन्धित निकायलाई निर्देशन दिएको छु। मंगलबार राति ९: ०७ बजे दिपायलमा केन्द्रविन्दु बनाएर पनि ५७ म्याग्निच्युडको भूकम्प गएको भूकम्प मापन केन्द्रले जनाएको छ। त्यसपछि समेत पटक पटक भूकम्पका धक्का गएका थिए। सुदूरपश्चिममा भूकम्पको धक्का डोटीमा भूकम्पले घर घत्किदा ६ जनाको मृत्यु डोटीमा भूकम्पमा परी मृत्यु हुने ६ जनाकै सनाखत"
पाहुना नेता कति व्यहोर्नु गोरखाले ?,"गोरखा : नेताहरूले अनेक आश्वासन बाँडेर जनताको भोट लिन्छन्। तर, चुनाव जितेपछि गाउँघर त के जिल्ला सदरमुकामसम्म पनि फर्केर आउँदैनन्। पञ्चायतकालदेखि गणतन्त्रसम्म आइपुग्दा गोरखाली मतदाताले यही समस्या व्यहोर्दै आएका छन्। गोरखाबाट जतिले चुनाव जितेका छन् प्रायः काठमाडौंतिरै पलायन भएका छन्। २०१५ सालको आमनिर्वाचनमा गोरखा (क्षेत्र नम्बर ४०१) बाट विश्वनाथ सुवेदी र ४०५ बाट कोमलबहादुर कुँवरले राष्ट्रिय गोरखा परिषद्बाट चुनाव जिते। सुवेदी यसै पनि गैरगोरखाली थिए। उनी काठमाडौंतिरै बसाइँ गरे। कुँवर भने बुढेसकालसम्म जिल्लामै रहे। सुधारिएको पञ्चायती व्यवस्थामा ०३९ सालको चुनावमा नारायण मल्ल र यदुप्रसाद भट्ट निर्वाचित भए। मल्ल जिल्लामै रहे। भट्टले गोरखा छाडे। काठमाडौंमै बसोबास गरे। ०४३ सालमा राजेश्वर देवकोटा र वीरेन्द्र पोखरेलले चुनाव जिते। देवकोटाले पाएको ४२ हजार भोट देशकै धेरै थियो। जनताको आवाज सिंहदरबारसम्म पुर्याउने जिम्मेवारी पाएका दुवै जनाले गोरखालाई पिठ्युँ फर्काए। चुनाव लड्न मात्र गोरखा आउने गरी काठमाडौं बसाइँ सरे। ०४६ को राजनीतिक परिवर्तनपछि जनताले विकास र समृद्धिको ठूलो आशा गरे। तर, जनताको मत लिएर काठमाडौंतिरै बिलय हुने परम्परा रोकिएन। बरु त्यो क्रम बढिरह्यो। गोरखा नगरपालिकाकी नानुमाया रानाले चुनाव जितेपछि नेताहरूले वास्तै नगर्ने बताइन्। भोट दिएर के हुँदो रहेछ र ? रानाले भनिन्, चुनाव जितेपछि नेताहरू फर्केर पनि आउँदैनन्। गोरखाली जनताले ०४८ मा क्षेत्र नं १ बाट चिरञ्जीवी वाग्ले, २ बाट मैयादेवी श्रेष्ठ र ३ बाट चीनकाजी श्रेष्ठलाई जिताएर संसद्मा पठाए। तर, उनीहरू पनि काठमाडौँमै बसाइँ सरे। मैयादेवी यसै पनि गैरगोरखाली थिइन्। वाग्ले र श्रेष्ठ पनि काठमाडौमैं बस्न थाले। त्यसपछि ०५१ को मध्यावधि चुनावमा पनि गोरखा १ का मतदाताले गोरखा छाडिसकेका चिरञ्जीवी वाग्ले, ३ का मतदाताले चीनकाजी श्रेष्ठ र २ का मतदाताले कमला पन्तलाई भारी मत दिएर सिंहदरबार पठाए। वाग्ले र श्रेष्ठले यसअघि नै गोरखा छोडिसकेका थिए। यसपटक नयाँ प्रतिनिधि बनेकी पन्तले पनि गोरखा छाडिन्। ०५६ मा उनै वाग्ले, पन्त र क्षेत्र नं ३ बाट हरिलाल जोशी निर्वाचित भए। त्यसपछि जोशीले पनि गोरखा छाडे। त्यसपछि जिल्लाको राजनीतिमा फर्केर आएनन्। केन्द्रीय राजनीतिमा रहेका वाग्ले, श्रेष्ठ र पन्त भने पार्टीको कार्यक्रम र आमनिर्वाचनका बेला आउनेजाने गरिरहे। गोरखा क्षेत्र नं २ अन्तर्गत पर्ने गोरखा बजार। तस्बिर : अशोक दुलाल माओवादीको सशस्त्र द्वन्द्व ०६२६३ को राजनीतिक परिवर्तनपछि शान्ति प्रक्रियामा आएर टुंगियो। ०६४ मा पहिलो संविधानसभाको निर्वाचनमा यहाँका मतदाताले तीनै क्षेत्रमा कांग्रेसलाई हराएर माओवादी नेतालाई जिताए। क्षेत्र नं १ बाट पार्वती थापा, २ बाट डा बाबुराम भट्टराई र ३ बाट अमर तमू निर्वाचित भए। तमुले जिल्ला छाडेनन्। भट्टराई र थापाले गोरखा छाडे। केन्द्रीय राजनीतिमा रहेकाले भट्टराई भने कहिलेकाहीँ गोरखा आइरहन्छन्। आक्कलझुक्कल देखिनेबाहेक थापाले पनि गोरखा छाडिन्। नेताहरूले अनेक आश्वासन बाँडेर जनताको भोट लिन्छन्। तर, चुनाव जितेपछि गाउँघर फर्केर आउँदैनन्। पञ्चायतकालदेखि गणतन्त्रसम्म आइपुग्दा गोरखाली मतदाताले यही समस्या व्यहोर्दै आएका छन्। त्यही थलोमा चुनाव लड्न यसपटक माओवादी अध्यक्ष पुष्पकमल दाहाल पुगेका छन्। दोस्रो संविधानसभा निर्वाचनमा क्षेत्र नं १ बाट डा बाबुराम भट्टराई, २ बाट हितराज पाण्डे र ३ बाट छमबहादुर गुरुङले निर्वाचित भए। डा भट्टराईले यसअघि नै जिल्ला छाडेका थिए। पाण्डेले पनि आधाआधी बसाइ काठमाडौं र पोखरा सारे। गुरुङले भने जिल्ला छाडेका छैनन्। संविधान घोषणापछिको पहिलो २०७४ को निर्वाचनमा गोरखा १ बाट हरिराज अधिकारी र २ बाट बाबुराम भट्टराई नै विजयी भए। काठमाडौं स्थायी बसोबास रहेका भट्टराईको के कुरा, अधिकारीले पनि गोरखाको बसाइ कटौती गरे। आधाआधी बसाइ काठमाडौं, बाकी समय चितवनलाई दिने उनी पनि पार्टीको कार्यक्रम र आम चुनावका बेला आक्कलझुक्कल मात्र गोरखा फर्कने गर्छन्। गोरखा नगरपालिकाकी सावित्रि थापाले यसपालि हामीलाई जिताउनुपर्छ भन्दै भोट माग्न आउने धेरै रहे पनि चुनावपछि नेताहरूले वास्ता नगर्ने बताइन्। प्रचण्ड पनि उस्तै हुने हुन कि ? माओवादी केन्द्र अध्यक्ष पुष्पकमल दाहाल प्रचण्ड गोरखा चुनाव लड्न आउनेमा नौला उम्मेदवार हुन्। डा बाबुराम भट्टराईले आफूले प्रतिनिधित्व गर्दै आएको गोरखा २ छोडेपछि दाहाल उम्मेदवार बनेका हुन्। बार एसोसिएसन गोरखाका पूर्वअध्यक्ष स्थानेश्वर दुवाडीले दाहाल चितवन ३ बाट निर्वाचित हुन नसक्ने भएपछि गोरखा आएको टिप्पणी गरे। सजिलै निर्वाचन जित्न सकिन्छ भन्ने भएर नै चितवनबाट गोरखा सरेका हुन्, अधिवक्ता दुवाडीले भने, चितवनमा गठबन्धनबाट सहयोग होलानहोला भन्ने शंका रह्यो। घटस्थापनाको साइत पारेर प्रचण्ड नयाँ घरमा (तस्बिर) प्रचण्डले घर त बनाए, तर छोडेर गए नेपाल राज्यको उद्गमथलो लिगलिगकोटसमेत रहेको यस क्षेत्रबाट दाहालले उम्मेदवारी दिँदै निकै ठूलो सांकेतिक महत्वको संकेत गरेका छन्। यससँगै उनी चार क्षेत्रमा उम्मेदवारी दिने नेता बनेका छन्। नयाँ शक्तिको पार्टी अध्यक्ष हुँदा डा बाबुराम भट्टराईलाई भोट हालेका हौं, गोरखा बजारका बासिन्दा लालबहादुर रोकाले भने, यसपटक कता भोट हालौं भन्ने भएको छ। राजनीतिक माहौल मन परिरहेको छैन। दाहालले २२ वर्ष उमेरमा आरुघाटस्थित भीमोदय माविमा पढाएका थिए। ०४५ सालमा नेकपा (मसाल)का महामन्त्री र सैन्य आयोग प्रमुख हुँदा पनि गोरखा आएका थिए। उनका सिरुबारी, तिरानचोकमा वर्षमान पुन (अनन्त), चन्दप्रकाश खनाल (बलदेव), नेत्र विक्रम चन्द (विप्लव) र रवीन्द्र श्रेष्ठलाई सैन्य तालिम दिएका थिए। त्यसबेला हतियारसहित गोरखा आउने क्रममा मुग्लिनमा उनी झन्डै पक्राउ परेका थिए। छिट्टै एक्साइटेड हुने र दुःखी पनि भइहाल्ने स्वभावका कारण दाहालले जन्म र कर्मभूमि छोडेर गोरखा छनोट गरेको जानकार बताउँछन्। चितवनबाट हारिहालेको अवस्थामा सहन गर्न गाह्रै पर्छ, गोरखा बजारमा भेटिएका दाहालका सहकर्मी एक शिक्षकले भने, अघिल्लो चुनावको मुखमा छोरा प्रकाश बिते। अहिले पत्नी अस्पतालमा शय्यामा हुनुहुन्छ। त्यसमाथि चुनाव हारेपछि सर्वस्व गुमेको महसुस हुन सक्थ्यो। डा भट्टराई र श्रेष्ठको आड ६६ वर्षीय दाहाल जसरी पनि चुनाव जित्न चाहन्छन्। उम्मेदवारी दर्ता गरेका दिन उनले गोरखाबाट सहकर्मी डा भट्टराई र पार्टीका वरिष्ठ उपाध्यक्ष नारायणकाजी श्रेष्ठको नाम लिँदैे आफ्नो जित निश्चित भएको बताएका थिए। श्रेष्ठलाई गोरखामै रहेर रणनीति बनाउन प्रचण्डले अह्राएका छन्। उनलाई सघाउने वचन दिएका डा भट्टराई काठमाडौंमै छन्। उनी दाहालसँगै कात्तिक २४ गते गोरखा आउने कार्यक्रम छ। बार एसोसिएसनका पूर्वअध्यक्ष दुवाडीले डा भट्टराई र श्रेष्ठको सहयोग नपाए पनि दाहाल बलियो अवस्थामा रहेको दाबी गरे। अहिलेको परिवेशमा माओवादीको पक्षमा भएको निर्वाचन क्षेत्र गोरखा २ हो। स्थानीय तहको निर्वाचनमा माओवादीको चुनावी नतिजा राम्रो थियो, दुवाडीले भने, डा भट्टराई र नारायणकाजीको सहयोगले थप बल प्राप्त भएको छ। दाहालले ४५ बुँदे रणनीतिक योजनासहितको खाका स्थानीय मतदातालाई वितरण गरेका छन्। जसमा गोरखाबाट आर्थिक विकास निर्माण र समृद्धिको सुरुवात गर्ने उद्घोष छ। १२ सय मेगावाटको बूढीगण्डकी परियोजना सफल पार्ने, बेनीघाट, आरुघाट लार्के रुइला नाका जोड्ने सडक सम्पन्न उनले योजनामा समेटेका छन्। माथिल्लो गोरखालाई पर्यटकीय स्थल बनाउने, कृषिमा आधुनिकीकरणमार्फत कृषि क्रान्ति ल्याउनेलगायतका योजनाहरू मतदातामाझ सुनाइएको छ। तीन पुस्ताको भिडन्त गोरखा २ मा २९ वर्षका अब्दुस मियाँ सतारदेखि १ सय वर्षका नेपाली कांग्रेस (बीपी) का टीकादत्त पोखरेल चुनावी मैदानमा छन्। चुनावी मैदानमा दोस्रो पुस्ताका उम्मेदवारको संख्या अधिक छ। जसमा ६६ वर्षका दाहाल पनि छन्। राष्ट्रिय प्रजातन्त्र पार्टीका सुशील पन्त (४६) नेपाल मजदुर किसान पार्टीका प्रल्हाद लामिछाने (४६), हाम्रो नेपाली पार्टीका प्रकाश थापा (५६) चुनावी प्रचारप्रसारमा व्यस्त छन्। त्यस्तै राष्ट्रिय प्रजातन्त्र पार्टी नेपालका कुलबहादुर बस्नेत (५४), नेपाल कम्युनिष्ट पार्टी (माले)का नारायणबाबु आचार्य (५८) चुनावी मैदानमा छन्। त्यस्तै राष्ट्रिय स्वतन्त्र पार्टीका कवीन्द्र बुर्लाकोटी (४२), स्वतन्त्रबाट गणेश देवकोटा (५२) र विनोद कुमार गुरुङ (४४) चुनावी प्रतिस्पर्धामा उत्रेका छन्। विगतमा जो व्यक्तिलाई निर्वाचनमा विजयी बनायौं। ती उम्मेदवारलाई गोरखाबाट बसाइँ सर्न अनुमति दिएजस्तो भयो। काठमाडौं बसाइँ सर्न मार्गप्रशस्त गरेजस्तो भयो। स्थानेश्वर दुवाडी, अधिवक्ता मतदाताले विश्वास गर्न छाडेका छन्। उम्मेदवारका घोषणापत्र सम्पूर्ण कार्यान्वयन हुन्छ भन्ने आशा गर्ने ठाउँ छैन। बद्री मास्के, व्यवसायी विगतमा निर्वाचित व्यक्तिबाट प्रभावकारी काम हुन सकेन। उम्मेदवारहरूसँग ५० प्रतिशत मात्र आशावादी हुन सकिन्छ। धीरजबहादुर मास्के, व्यवसायी नेताहरू नमस्कार गर्दै भोट माग्न आउँछन्। चुनाव जितेपछि वास्तै गर्दैनन्। भोट दिएर के हुँदो रहेछ र ? नानुमाया राना, गोरखा नगरपालिका"
डोटीमा भूकम्पमा परी मृत्यु हुने ६ जनाकै सनाखत,"डोटी : डोटीमा भूकम्पले घर भत्किंदा ६ जनाको मृत्यु भएको छ भने ७ जना घाइते भएका छन्। आज मध्यराति २ बजेर १२ मिनेटमा गएको भूकम्पले ग्रामीण भेगका दर्जनौं घरहरू भत्किएका छन् । राष्ट्रिय भुकम्प मापन केन्द्रका अनुसार डोटीस्थित खप्तड राष्ट्रिय निकुञ्ज क्षेत्रमा केन्द्रविन्दु बनाइ ६६ म्याग्निच्युडको भूकम्प गएको हो । पूर्वीचौकी गाउँपालिका वडा नम्बर ३ गैरागाउँमा घर भत्किदा च्यापिएर ६ जनाको मृत्यु भएको र उद्धार कार्य जारी रहेको जिल्ला प्रहरी कार्यालयका सूचना अधिकारी डिएसपी भोला भट्टले जानकारी दिएका छन् । ७ जना घाइतेहरुमध्ये ४ जनाको उपचारका लागि जिल्ला अस्पतालमा ल्याइएको छ भने अन्य ३ जना सामान्य घाइते भएका कारण गाउँमै उपचार भइरहेको बताइएको छ । मृत्यु हुनेमा ४ जना बालबालिका रहेका छन् । ईलाका प्रहरी कार्यालय सानागाउँका प्रहरी सहायक निरीक्षक नयन सिंह भाटका अनुसार मृत्यु हुनेमा ५० वर्षीय प्रेम बोहरा र उनकी छोरी १४ वर्षीया तुल्सी बोहरा, त्यसै गरी ४० वर्षीया भगवती बोहरा, उनका छोरा ८ वर्षीय हर्क बोहरा र १३ वर्षीया छोरी सीता बोहरा रहेका छन् । मृत्यु हुनेमा १४ वर्षीया धनसरी बोहरा रहेकी छन् । घाइते हुनेहरुमा इशरादेवी बोहरा, धौली बोहरा, बिस्ना बोहरा, चनादेवी बोहरा, महाबीर बोहरा, केशबसिं बोहरा र जगुदेवी बोहरा रहेका छन् । उक्त गाउँमा भुकम्पका कारण ८ घर पुर्णरुपमा भत्किएका छन् । घटनास्थलमा नेपाल प्रहरी, सशस्त्र प्रहरी, नेपाली सेना तथा स्थानीयको टोली उद्धारमा खटिएको भाटले जानकारी दिएका छन् । भूकम्पबाट त्रसित भएका स्थानीयहरुको व्यवस्थापनको लागि नेपाल रेडक्रसको टिम समेत परिचालित भएको छ । उनीहरुको खान र बस्नको व्यवस्थापन गाउँकै नजिक भइरहेको प्रहरीले जनाएको छ । अहिले उद्धार टोलीले भत्किएको तथा चर्किएका घरहरुबाट लत्ताकपडा, अनाज, भाँडाकुडा लगायतका सामग्री सुरक्षित स्थानमा ओसारिरहेको छ । घरमा च्यापिएर दर्जनौंको संख्यामा पशु चौपायहरु समेत मरेका बताइएको छ । शिक्षक मिनराज ओझाका अनुसार अधिकांश स्थानीयका घरहरू भत्किनुका साथै चर्किएका छन्, स्थानीय त्रसित देखिएका छन् । भूकम्पका कारण सो क्षेत्र तथा सायल गाउँपालिका क्षेत्रका ठाउँठाउँमा पहिरो गएको स्थानीय दलबहादुर देउवाले जानकारी दिएका छन् ।"
आठौंपटक चुनावी मैदानमा केसी,"नुवाकोट : जीवनको अधिकांश समय राजनीतिमा बिताएका अर्जुननरसिंह केसी नेपालको राजनीतिमा चार युगका साक्षी हुन्। ७६ वर्षीय केसीले विद्यार्थी कालदेखि नै राजनीति सुरु गरेका थिए। उनले सानै उमेरमा नुवाकोटबाट राष्ट्रिय पञ्चायत सदस्य जितेर २०३८ सालमा सूर्यबहादुर थापा नेतृत्वको सरकारमा स्वास्थ्य राज्यमन्त्री भए। उनी देशमा प्रजातन्त्र स्थापनापछि शिक्षा, स्वास्थ्य र सहरी विकासमन्त्री भइसकेका छन्। सानै उमेरमा मन्त्री भएका केसीले २०४३ सालको राष्ट्रिय पञ्चायतको निर्वाचनमा पराजय व्यहोरे। उनलाई त्यसबेला जितसिंह खड्काले पराजित गरे। जनताको नीतिलाई बुझेका केसीले तत्काल मनस्थिति र परिस्थिति दुवै परिवर्तन गरी २०४४ सालमा राजधानीबाट जिल्ला पञ्चायत नुवाकोटको चुनावमा विदुर फर्किएर भाग लिए। राज्यमन्त्री भइसकेका केसी जिल्ला पञ्चायतको सभापतिमा विजयी भए। जितसिंह खड्का पनि नुवाकोटको प्रतिनिधित्व गर्दै आफ्नो जीवनमा सामान्य प्रशासनमन्त्री भएर नेपालको राजनीतिको केन्द्रमा पुगे। केसीसँगै त्यसबेला जिल्ला पञ्चायतको उपसभापतिमा विजयी भएका थिए बेलकोटका रामप्रसाद ढुंगाना। दुवै जनाले त्यसबेला ३ वर्ष एकसाथ जिल्ला पञ्चायत नुवाकोट चलाए। समयको मागअनुसार देशमा २०४६ सालमा बहुदलका लागि जनताको साथ लिएर दलहरूको आन्दोलन सुरु भयो। केसी त्यसबेलाको सरकारले गठन गरेको जिल्ला आन्दोलन प्रतिकार समितिको संयोजक तथा ढुंगाना उपसंयोजक समेत भए। जनताले आन्दोलन गरे, पञ्चायत ढल्यो। आन्दोलन सफल भयो। देशमा बहुदल आयो। कांग्रेस, एमालेलगायतका दलहरूको पक्षमा जनलहर उचालियो। समयको चक्रसँगै सूर्यबहादुर थापाले विश्वास गरेर केसीलाई राप्रपा थापाको महामन्त्री पद थमाए। तर, समयलाई बुझेका केसीले त्यसबेला सो पद नसम्हाल्दै आफ्नो राजनीतिक जीवनमा युटर्न गरे। अनि कांग्रेस प्रवेश गरे। उनका उपसभापति ढुंगाना भने पृथ्वी घुमेझै एक फन्को घुमे अनि भए पञ्चबाट सोझै कम्युनिष्ट अगुवा। हाल भने माओवादीका पुराना र पाका नेतामा गनिने ७० वर्षीय ढुंगाना यतिखेर सत्ता गठवन्धनबाट नुवाकोट २ को १ मा प्रदेशसभा उम्मेदवार छन्। ढुंगानाको प्रतिस्पर्धीमा एमालेका बागमती प्रदेश अध्यक्ष तथा बागमतीका पूर्वकानुनमन्त्री केशवराज पाण्डे छन्। पाण्डे आफू युवा पुस्ता तथा विकास तथा परिवर्तनप्रेमी जनताको साथ पाएको बताउँछन्। यता, नेता केसी भने प्रतिनिधिसभामा सत्ता गठवन्धनबाट नुवाकोट २ मा आठौंपटक उम्मेदवार भएका छन् । उनले आफ्नो जीवनमा चारपटक विजयी र चारपटक पराजय भोगेका हुन्। केसीले २०३८ मा विजय पाउँदा २०४३ सालमा पराजय व्यहोरेका थिए। पराजय भएपछि जिल्ला पञ्चायतको सभापति भएर काम गरेका केसी देशमा २०४७ कात्तिक २३ गते जारी भएको नयाँ संविधानअनुसार २०४८, २०५१ को निर्वाचन नुवाकोट ३ वाट जिते भने २०५६ को निर्वाचनमा एमालेका महेन्द्रबहादुर पाण्डेसँग पराजित भए। क्षेत्र परिवर्तन गरेर नुवाकोट १ मा पुगेका केसी अन्तरिम संविधानअनुसार भएको २०६४ को पहिलो संविधानसभामा माओवादीकी विमला सुवेदीसँग पराजित भए भने २०७० को दोस्रो संविधानसभामा उनै सुवेदीलाई पराजित गरेर सहरी विकासमन्त्रीसमेत भए। २०७४ को प्रतिनिधिसभा निर्वाचनमा एमालेका तत्कालीन जिल्ला अध्यक्ष नारायणप्रसाद खतिवडासँग पराजित भएका केसी आफ्नो चुनाव अन्तिम भएको बताउँदै पूर्वसहकर्मीहरूसँग मत माग्दै यतिखेर जनताको घरदैलोमा पुगिरहेका छन्। उनी यत्तिखेर आफू सभापति हुँदाका पूर्वसहकर्मी अर्थात् तत्कालीन जिल्ला पञ्चायतका उपसभापति रामप्रसाद ढुंगानासँगै मत माग्दै एकसाथ हिँडिरहेका छन्। अझै रोचक विषय, केसीलाई पराजित गरेकी र उनले पराजित गरेका विमला सुवेदी पनि उनीहरू सँगसँगै मतदातालाई भेटिरहेका छन्।"
मिलानले अग्रता छोट्याउने मौका गुमायो,"रोम : क्रेमोनेसीसँग गोलरहित बराबरीमा रोकिएसँगै साविक विजेता एसी मिलानले इटालियन सिरी एमा लिग लिडर नेपोलीसँग अग्रता छोट्याउने मौका गुमाएको छ। मंगलबार राति क्रेमोनेसीको मैदान जियोभानी जिनीमा भएको खेलमा मिलानले आक्रमण अवसर बुने पनि फिनिसिङमा चुक्दा बराबरीमा चित्त बुझाउनु पर्यो। भ्रमणकारी मिलानले गरेका १६ मध्ये ६ प्रहार घरेलु टिमको गोल पोस्टमा थिए। तर, कुनै प्रहार गोलमा कन्भर्ट भएनन्। बराबरीसँगै एक अंक जोडेको मिलान १४ खेलबाटट ३० अंकसहित लिग तालिकाको दोस्रो स्थानमा छ। शीर्ष स्थानको नेपोलीको समान खेलबाट ३८ अंक छ। पराजित क्रमोनेसी १४ खेलबाट सात अंकसहित १८औं स्थानमा छ। मंगलबार राति नै भएको अर्को खेलमा स्पेजिया र युडिनेसीले ११ को बराबरी खेल्दै अंक बाँडेका छन्। स्पेजियाको मैदानमा भएको खेलको ३३ औं मिनेटमा अर्काडिउस्ज रेकाले गोल गर्दै घरेलु टिमलाई अग्रता दिलाएका थिए। पहिलो हाफ सकिन दुई मिनेट बाँकी रहँदा सान्डी लोभरिचले गरेको गोलसँगै उडिनेसीले बराबरी गरेको थियो। दोस्रो हाफमा थप गोल हुन नसक्दा दुवै टिमले अंक बाँडे। बराबरीसँगै १४ खेलबाट २४ अंक जोडेको उडिनेसी तालिकाको आठौं स्थानमा छ। समान खेलबाट १० अंक जोडेको स्पेजिया १६ औं स्थानमा छ। एजेन्सीको सहयोगमा"
कोपको एजेन्डा बन्यो जलवायुजन्य हानिनोक्सानी,"काठमाडौं : जलवायुजन्य हानिनोक्सानीको मुद्दाले इजिप्टमा जारी जलवायु सम्मेलन (कोप २७)मा प्रवेश पाएको छ। विकासोन्मुख मुलुकले विकसित देशहरूका कारण क्षति भोेग्नुपरेको भन्दै जलवायु परिवर्तनका असरसँग जुध्न सहयोग माग गर्दै आए पनि यो विषय सम्मेलनको एजेन्डा बन्न सकेको थिएन। यसपटक एजेन्डामा आउनु ठूलो उपलब्धि हो, जलवायुका अध्येता मधुकर उपाध्यायले भने, किनभने, यो विषय एजेन्डामा थिएन र छलफलको विषय बनेन। सम्मेलनमा सहभागी जलवायुविद् डा विमल रेग्मीले यो कदम नेपालजस्ता मुलुकका लागि निकै फलदायी हुने विश्वास व्यक्त गरे। यो मुद्दा कोपको प्रक्रियाभित्र आउनु निकै अर्थपूर्ण छ, उपाध्यायले भने, तर एजेन्डामा आउँदैमा जलवायुवित्त आउँदैन। यसले जलवायुवित्त लिन सजिलो भयो भन्ने भ्रम हो। यो बिलकुल फरक कुरा हो। एकथरी सरोकारवालाले हानिनोक्सानी एजेन्डामा आएपछि जलवायुवित्त लिन सजिलो हुने बताउँदै आएका छन्। विकसित देशका कारण क्षति बेहोरिरहेका कारण क्षतिपूर्ति माग्ने पक्षमा विकासोन्मुख देशहरू छन्। यद्यपि ठूला देश यसमा सहमत देखिँदैनन्। यसपटक भाषा मिलाएर नोक्सानीको क्षतिपूर्ति मागिएको उनले बताए। विकासोन्मुख मुलुकको चर्को दबाब थेग्न नसकेपछि हानिनोक्सानीको विषय यसपटकको कोपमा एजेन्डाका रूपमा राखिएको हो। पहिला सम्मेलनका साइड इभेन्टमा मात्रै यो विषय उठ्थ्यो। सरोकारवालाले यसको पक्षमा वकालत गरिरहेका थिए। ठूला मुलुकले पन्छाउँदै आएका थिए। तर, यसपटक दबाब यति भयो कि एजेन्डामा नराखी सुखै नपाएको उपाध्यायको भनाइ छ। उनका अनुसार सम्मेलन आयोजक इजिप्ट पनि यसको पक्षधर भएकाले छलफलमा आएको हो। विकासोन्मुख देशले जलवायुजन्य क्षति अनुकूलन क्षमताभन्दा बाहिर गएको दाबी गरेका छन्। यसलाई पुनर्संरचना तथा स्थापित गर्न र चरम घटनासँग जुध्न सक्ने बन्नका लागि सहयोग चाहिने ती मुलुकका प्रतिनिधिले बताएका छन्। जानकारका अनुसार हानिनोक्सानी र जलवायुवित्त भने फरक कुरा हुन्। यो मुद्दा कोपको प्रक्रियाभित्र आउनु निकै अर्थपूर्ण छ। तर, यसले जलवायुवित्त लिन सजिलो भयो भन्ने भ्रम छ। यो बिलकुल फरक कुरा हो। मधुकर उपाध्याय, जलवायु अध्येता अनुकूलन र न्यूनीकरणका लागि वार्षिक सय बिलियन जलवायुवित्त प्रवाह गर्ने वचन ठूला मुलुकले दिइसकेका छन्। तर, उनीहरूले बोलेजति पैसा दिएका छैनन्। हरेक वर्ष सय बिलियन दिने भने पनि जम्माजम्मी ८० बिलियनजति मात्र रकम भित्रिएको छ। सन् २०२३ देखि वार्षिक सय बिलियन नै उपलब्ध गर्ने प्रतिबद्धता उनीहरूको रहेको कोप सम्मेलनमा सहभागी जलवायुविद् डा रेग्मीले बताए। अध्येता उपाध्यायका अनुसार नेपालजस्ता मुलुकले जलवायु वित्तमा आउने पैसा ५० प्रतिशत अनुदान र ५० प्रतिशत ऋण भए पनि ठीकै छ भन्दै आएका छन्। जलवायुको असर न्यूनीकरणका लागि ऋण होइन अनुदान नै चाहिन्छ भन्ने माग छ। तर, ठूला मुलुकको आशय सय बिलियन भित्रै ८० प्रतिशत ऋण र २० प्रतिशत अनुदानका रूपमा दिने भन्ने देखिन्छ। जुन मान्य नहुने उपाध्यायले बताए। किनभने नेपालजस्ता मुलुकले त्यो पैसा तिर्न सक्दैनन्। हानिनोक्सानीका लागि पैसा दिन्छ या दिँदैन, पछिको कुरा भएको उनले बताए। कसले कति पैसा, कस्तो क्षतिका लागि पाउने हो ? सबै खालका मेकानिजम बन्न बाँकी छ, उनले भने, पहाडमा डोजरले पहिरो ल्याएर जलवायुको क्षतिभन्दा पैसा दिँदैनन्। साँच्चैको समस्या देखाउनुपर्छ। हानिनोक्सानीका लागि पैसा पाउन समय निकै लाग्ने र तुरुन्त नहुने उनको आकलन छ। यद्यपि हानिनोक्सानीको मुद्दा विश्वव्यापी छलफलमा आउनु पनि खुसीको कुरा भएको बताए। यसपटक नेपालले हिमालको कुरा पनि एजेन्डाका रूपमा प्रस्तुत गरेको छ। वन तथा वातावरण मन्त्रालयका सचिव डा पेम नारायण कँडेलले सम्मेलनमा संभव भएसम्म कोप २८ मा हिमालको मुद्दा एजेन्डामा समावेश गर्नुपर्ने माग राखे। हिन्दुकुश हिमालयको उत्थानशीलताका लागि लगानी अत्यन्त महत्वपूर्ण रहेको समेत उनले बताए। हानिनोक्सानीको विषयमा यसपटक उच्च ओहदाका व्यक्तिहरूले कुरा उठाए। बेलायतका नवनिर्वाचित प्रधानमन्त्री सुनकले जलवायुजन्य हानिनोक्सानीसँग जुध्नका लागि १५ बिलियनमा तीन गुणा बढी दिने प्रतिज्ञा गरे। चरम मौसमी घटनाका कारण भएका हानिनोक्सानीलाई आर्थिक सहयोग चाहिने उनले बताए। विकासोन्मुख मुलुकहरू अत्यन्त जोखिममा परेको र सहयोगका लागि अन्य मुलुकलाई पनि उनले आग्रह गरे। जलवायुसँग जुध्न विकासोन्मुख मुलुकलाई प्रत्येक वर्ष १ ट्रिलियन डलर चाहिने एउटा सर्वेक्षणले देखाएको छ। कार्बन उत्सर्जन घटाउन, उत्थानशीलता बढाउन, हानिनोक्सानीसँग जुध्न र पुनर्संरचना गर्नका लागि कम्तीमा ट्रिलियन डलर चाहिने सम्मेलनमा सार्वजनिक प्रतिवेदनले देखाएको हो। फ्रान्सका राष्ट्रपति इम्यानुल म्याक्रोनले संसारको ध्यान जलवायु परिवर्तन र कार्बन न्यूनीकरणमा लाग्नुपर्ने बताए। विश्व बैंक जस्ता संस्थाले जोखिमसँग जुध्नका लागि सक्दो आर्थिक सहयोग प्रवाह गर्न पनि उनले सुझाए। केन्याका प्रधानमन्त्री विलियम रुटोले लाखौं अफ्रिकी जनताले प्रत्येक दिन हानिनोक्सानी अनुभव गरिरहेको बताए। उक्त सम्मेलन पृथ्वी जोगाउने एउटा सुनौलो अवसर भएको भन्दै सबैलाई सहयोगका लागि आग्रह गरे। बार्बडोसको प्रधानमन्त्री मिया मोटलेले संसारमा भएका जलवायुजन्य घटना त्रसित र विनासकारी भएको बताए। सबै क्षेत्रमा नराम्ररी असर गरिसकेकाले हानिनोक्सनीका विषय महत्वपूर्ण रहेको बताए।"
"प्यूठानमा जीप दुर्घटना : तीन जनाको मृत्यु, १२ घाइते","प्यूठान : प्यूठानमा गए राती जीप दुर्घटना हुँदा घटनास्थलमा तीन जनाको मृत्यु भएको छ । अनियन्त्रित भएर जीप दुर्घटना भएको हो । दुर्घटनामा परी प्यूठान नगरपालिका वडा नम्बर५ पातलकटेरीका ४६ वर्षीय खुमान थापा, उनकी श्रीमती ४६ वर्षीया जुनकी थापा र सोही ठाउँकै ५२ वर्षीया महिमा घर्तीको घटनास्थलमै ज्यान गएको जिल्ला प्रहरी कार्यालय प्यूठानका प्रहरी प्रवक्ता प्रहरी निरीक्षक सुशील थापा मगरले जनकारी दिए । जिल्लाको बिजुवारबाट पूर्णगाउँ जाँदै गरेको लु १ ज ३७०७ नम्बरको फोर्स जीप पूर्णागाउँ नजिक कुडापानीको घुम्टीमा दुर्घटना भएको प्रहरीले जनाएको छ । प्यूठान नगरपालिका५, बस्ने ५० वर्षीया फागुनी खत्री, ५० वर्षीय गोरी घर्ती, १९ वर्षीया बिरि कुमारी महरा, ५२ वर्षीय डिलाराम घर्ती क्षेत्री, ३४ वर्षीया निमा खत्री, ३० वर्षीया जुठी महरा, १८ वर्षीया कुमारी महरा, ४१ वर्षीया नखी महरा, ४७ वर्षीय गोरी खत्री, ३७ वर्षीाय निमलाल घर्ती, ३४ वर्षीया जगमा महरा र ५८ वर्षीय रामे रोका रहेका छन् । घाइते मध्ये ६ जनाको जिल्ला अस्पताल विजुवारमा उपचार भइरहेको छ । गम्भीर घाइते ६ जनालाई बुटवल रिफर गरिएको छ । जीप सडकबाट करिब २ सय मिटर तल खसेको प्रहरीले जनाएको छ ।"
