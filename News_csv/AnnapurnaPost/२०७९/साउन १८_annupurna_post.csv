शीर्षक,विवरण
नामले कोही अपमानित हुनु नपरोस्,"व्यक्तिको परिचय नामबाट सुरु हुन्छ। नाममा व्यक्तिको आत्मसम्मान पनि जोडिएको हुन्छ। नामले व्यक्तिलाई पहिचान दिन्छ। मूलतः विश्वभरि नै व्यक्तिलाई नाम दिने पहिलो हकदार उसका जन्मदाता हुन्छन्। धार्मिक विधिपूर्वक नामकरण गरिए पनि नाम दिने आमाबाबुले नै हो। परिवारले नै हो। अझ नाममा व्यक्तिको मौलिक अधिकार हुन्छ। कुनै पनि व्यक्तिलाई आफ्नो नामको अधिकार उसैलाई हुन्छ। तर, दैलेखको भगवतीमाई गाउँपालिका३ मेहेलतोलीका कविराम कामी त्यो अधिकारबाट बञ्चित भए। त्यतिमात्रै नभई नेपालको संविधानमा मौलिक हक सम्बन्धमा पहिलो धारामा उल्लिखित प्रत्येक व्यक्तिलाई सम्मानपूर्वक बाँच्न पाउने हक हुनेछ भन्ने हक छिनियो। गाउँमा नागरिकता वितरण गर्न आएको कर्मचारी टोलीले उनको नागरिकताको नाम कुकुर कामी राखिदियो। त्यही नामका कारण उनले सार्वजनिक रूपमा आफ्नो उपस्थिति देखाउन सकेनन्। २०४६ जेठ ७ गते त्यो नाममा नागरिकता बनेयता अपमानको घुट पिएर बाँच्न विवश छन् उनी। नागरिकतामा बाबुको नाम लेख्न शरम मानेरै बिहेबारी भइसक्दा पनि छोरीले नागरिकता बनाउन आँट गरेनन्। परदेशमा भएका छोराले बाबुको नाममा पैसा पठाउन हिच्किचाए। पञ्चायतकालमा नागरिकता बनाउन गाउँ जाने कर्मचारीले स्थानीयले अनौपचारिक रूपमा वा हेलाँहोचो गरेर कविरामलाई बोलाउने गरिएको नाममै नागरिकता बनाइदिँदा कविरामको आत्मसम्मानमाथि प्रहार भयो। यो खासमा त्यतिबेलाको राज्य संयन्त्र, त्यसका प्रतिनिधिहरूको हैकम र सीमान्तकृत वर्गमाथिको थिचोमिचोको एउटा उदाहरण हो। पञ्चायतपछि पनि त्यस्तो हैकम र कथित उच्चजातीय अहंकारवाला दम्भ निरन्तर छ। दलित भएकै हुँदा कविरामलाई चोट खेप्नु परेकोमा कुनै शंका छैन। उनी आवाजविहीन नागरिक भएकैले कर्मचारीले जे थमाइदिए, पहिचानको त्यही कागज लिन बाध्य भए। नोकरशाही प्रवृत्ति कतिसम्म जातिवादी र हैकमवादी थियो र छ भन्ने उदाहरण उनले पाएको नाम र आजको जीवनले देखाउँछ। प्रायः नोकरशाही प्रवृत्ति संसारभर एकैनास हुन्छ भन्ने त प्रसिद्ध अमेरिकी उद्यमी एलन मस्कले आफ्नो जन्म र नाम दर्ता खेपेको हैरानीले पनि देखाउँछ। नेपालमा त्यसभन्दा बढी नै छ। भलै एलन मस्कले अंकसहित राखेको छोराको नाम एक्सएस एटुवेल मस्कले पछि मान्यता पायो। तर, कविराम कामी अझै पनि कुकुर कामी नामकै नागरिकता बोकिरहन बाध्य भइरहनु चाहिँ नेपाली र यहाँको कर्मचारीतन्त्र, राज्य संयन्त्र पछौटे हुनुको द्योतक हो। दलित समुदाय पछाडि परेको होइन, पछाडि पारिएको हो भन्ने अरू थुप्रै तथ्य प्रमाण इतिहासमा ताजा छन्। नामबाटै पनि कसरी ज्यादती गरिएको छ र आतंकित पारिएको छ भन्ने सानो दसीमात्रै कविराम कामी हुन्। आजसम्म कुनै पनि वृत्ति विकास गर्न नपाएका कविरामलाई पुगेको क्षतिको परिपुरण अब कसरी हुन्छ ? त्यो राज्यको दायित्व हो। उनको गुमेको समय त फर्केर आउँदैन, तर बाँकी जीवन सम्मानपूर्वक बाँच्ने हैसियत उनलाई प्रदान गरिनुपर्छ। अरू कागजात जसरी नागरिकतालाई सच्याउने भन्ने परिकल्पना हाम्रो कानुनले कमै गरेको छ। तर कसैको सनकका भरमा कविराममाथि भएको अत्याचार नसच्याएर सुखै छैन। नागरिकतासम्बन्धी ऐनअनुसारै स्थानीयको सरजमिन गरी पालिकाको वडादेखि सिफारिसका आधारमा प्रशासनले पुरानो नागरिकता खिची नयाँ नागरिकता दिन सक्छ। त्यसो गर्दा पनि हाम्रा यान्त्रिक र हैकमवादी प्रवृत्तिका कर्मचारीबाट फलानो भन्ने ढिस्काना भनेर नाम लेखिदिने गरेका छन्। त्यही सूत्रले हुने भनेको कुकुर कामी भन्ने कविराम कामी नामको नागरिकता हो। तर कविरामलाई मात्र कविराम लेखेको नागरिकता दिनुपर्छ। त्यसरी नै बिगारिएका नामहरू पूरापूर अरूका पनि सच्याइनुपर्छ। नागरिकता ऐन वा जुनसुकै कानुनका नौ सिङ देखाएर फेरि अपमान गर्ने बहाना गरिनुहुन्न। यो सामान्य विवेकको पनि कुरा हो। आखिर कानुन वा प्रक्रियाभन्दा विवेक र न्याय माथि हुन्छ। कविराम कामीलाई न्याय हुनुपर्छ।"
"मन्त्रालयको निर्णय उल्टाउँदै, सरुवा रोक्दै","सिमरा : कामकाजका लागि अन्यत्र खटाउने सचिवस्तरको निर्णय उल्टाउँदै बाराको निजगढ नगरपालिकाको प्रमुख प्रशासकीय अधिकृतमा सुमनकुमार कार्की पुनः फर्किन लागेका छन्। संघीय मामिला तथा सामान्य प्रशासन मन्त्रालयले साउन ११ गते जिल्लाभित्रै रहेको पचरौता नगरपालिकामा उनको सरुवा गरेको भएपनि उक्त निर्णय उल्टाएर कार्की निजगढ फर्कन लागेका हुन्। कार्कीलाई सरुवा गर्दै मन्त्रालयले उनको स्थानमा मकवानपुरस्थित थाहा नगरपालिकाका प्रमुख प्रशासकीय अधिकृत हरिलाल पुरीलाई पठाएको थियो। मन्त्रालयले सरुवा गरेपछि पुरी साउन १३ गते निजगढमा हाजिर हुँदै काम थालेका थिए। पुरीले काम थालेको दुई दिन नबित्दै मन्त्रालयले पुनः कार्कीलाई निजगढ फर्काएको हो। पचरौतामा सरुवा गर्ने निर्णयप्रति असन्तुष्टी जनाउँदै आएका कार्कीले मन्त्रालय पुगेर सचिवस्तरीय निर्णय उल्टाएका हुन्। कार्कीले आफ्नो सरुवाको निर्णय स्थगन गर्न मन्त्रालय पुगेर राजनीतिक दबाब दिएको बुझिएको छ। सचिवस्तरीय निर्णयको पत्र नगरपालिकामा आएलगत्तै कार्की काठमाडौं पुगेका थिए। उनले राजनीतिक शक्ति प्रयोग गरेर सरुवाको निर्णय स्थगन गर्न लगाएको मन्त्रालय स्रोतको दाबी छ। कार्कीलाई निजगढबाट पचरौता सरुवा गरिएको थियो। तर, थेग्नै नसक्ने दबाब आएपछि तत्कालका लागि स्थगन गर्न बाध्य भयौं मन्त्रालय स्रोतले भन्यो। कार्कीलाई अन्यत्र सरुवा गरेर पचरौता पठाउने निर्णय स्थगन गरिएपछि निजगढ आएका पुरीलाई भने मन्त्रालय तानिएको छ। मन्त्रालय स्रोतका अनुसार कार्कीलाई अन्यत्र सरुवा गर्ने निर्णय तत्काल स्थगन गर्न कर्मचारीलाई राजनीतिक दबाब बढी आएको थियो। दबाबकै कारण उनको यो चौथोपटक सरुवा स्थगित भएको हो। झण्डै दुई वर्षदेखि निजगढमा कार्यरत कार्कीको यसअघि तीन पटकसम्म सरुवाको निर्णय स्थगन भइसकेको छ। दुईपटक सिन्धुलीको स्थानीय तह र एकपटक मन्त्रालयमा सरुवा भएका कार्कीले आफ्नो सरुवा रोक्दै आएका छन्। मन्त्रालयको निर्णयलाई पटकपटक उल्टाउन सफल कार्कीले चौथोपटक सरुवा स्थगन गर्न लगाएका हुन्। मन्त्रालयको निर्णयअनुसार कामकाजमा खटिनुभन्दा पनि राजनीतिक शक्ति प्रयोग गरेर पटकपटक निर्णय नै उल्टाएपछि निजगढका स्थानीय समेत अचम्मित बनेका छन्। नियमित सरुवालाई रोकेर कार्की पटकपटक निजगढ फर्कन चाहेको विषयलाई समेत स्थानीय स्तरमा चासोका साथ हेरिएको छ। उहाँसँग ठूलै शक्ति रहेछ, त्यसैले प्रत्येक पटकको निर्णय रोक्दै आउनुभएको छ, स्थानीय श्याम तामाङले भने तर पटकपटक निजगढ फर्केर आउनुपर्ने कारण चाहिँ के रहेछ हामीले बुझेनौं। मन्त्रालयको निर्णयअनुसार केही दिनअघि मात्रै प्रमुख प्रशासकीय अधिकृतका रुपमा आएका पुरीसँग परिचयात्मक कार्यक्रमसहित स्वागत गरेका कर्मचारी पुनः कार्की नै फर्कने सूचना पाएपछि अलमलमा छन्। छिनछिनमै कार्यालय प्रमुख फेरिनु राम्रो विषय त होइन। तर, कर्मचारी खटनपटन गर्ने निकायले नै गरेपछि हामीले केही भन्न मिल्दैन एक कर्मचारीले भने। नियमित र कानुनी तरिकाबाट कार्यालय प्रमुख फेर्ने मन्त्रालयको सचिवस्तरीय निर्णय उल्टिनु दुःखद रहेको जनप्रतिनिधिको भनाइ छ। निजगढ नगरपालिकाका नगरप्रमुख सुरथ पुरीले स्थानीय तहलाई अलमल्याउने, विवाद उत्पन्न गराउने काम मन्त्रालयबाटै भएको भन्दै पुरानै निर्णय कार्यान्यवनमा ल्याउनुपर्ने बताए। नियमित हिसाबले कार्यालय प्रमुखको सरुवा गरियो, अर्को प्रमुख आएर काम सुरु गर्नुभयो नगरप्रमुख पुरीले भने तर, फेरी केही दिनमै कार्यालय प्रमुख सरुवाको निर्णय स्थगन गर्ने अनि कार्यालयमा काम थालेका कर्मचारीलाई फिर्ता पठाउनेजस्ता कार्य अत्यन्तै अपरिपक्व निर्णय हो। हामी यसको बिरोधमा छौं। नगरपालिकालाई मन्त्रालयले असहयोग गर्ने काम गरेको र अलमल्याउन खोजेको भन्दै नगरप्रमुख पुरीले कार्यालय प्रमुख सरुवा गर्ने निर्णय स्थगन नगरी कार्यान्यवनमा ल्याउन माग गरेका छन्। नगर प्रमुख पुरीले भर्खरै नयाँ प्रमुख प्रशासकीय अधिकृतको हाजिर भइसकेको हुँदा कार्कीले हाजिर गर्न सक्ने अवस्था नरहेको बताए। मन्त्रालयलाई समेत यस विषयमा जानकारी गराइएको नगर प्रमुख पुरीले बताए।"
"२०० डीपीआर बनाइए, कामै नगरी थन्काइए","हेटौंडा : बागमती प्रदेश सरकारको भौतिक पूर्वाधार विकास मन्त्रालयले २ सयवटा योजनाको विस्तृत परियोजना प्रतिवेदन (डीपीआर) तयार पारेर थन्क्याएको पाइएको छ। परामर्शदातामार्फत बनाएका ती डीपीआरहरू कार्यान्वयनमा नआएको हो। उक्त योजनाका लागि बजेट नछुट्याइएको र कार्यान्वयनमा नल्याएकोप्रति महालेखा परीक्षकको कार्यालयले प्रश्न उठाएको छ। मन्त्रालयले आर्थिक वर्ष २०७५७६ देखि २०७७७८ सम्म मात्र २ सय १५ वटा डीपीआर बनाएको थियो। तीमध्ये २ सय १५ वटा मात्र डीपीआर कार्यान्वयनमा आएको महालेखा परीक्षकको कार्यालयले जनाएको छ। यी डीपीआरहरू तयार पार्न प्रदेश सरकारले ४० करोड रुपैयाँ खर्च गरेको छ। डीपीआर तयार भएर अलपत्र भएको योजनामध्ये मुख्य योजना पोष्टबहादुर बोगटी भीमफेदी कुलेखानी सुरुङमार्ग हो। उक्त आयोजनाको डीपीआर तयार गर्न भौतिक पूर्वाधार मन्त्रालयले १ करोड ३९ लाख रुपैयाँ खर्च गरेको छ। उक्त आयोजनाका लागि सोही प्रतिवेदन अद्यावधिक गर्न अर्को एक परामर्शदातासँग सम्झौता गरी ५४ लाख भुक्तानी दिएको छ। त्यसैगरी हेटौंडा अस्पतालको भवन निर्माणका लागि सामाजिक विकास मन्त्रालयबाट तयार तथा स्वीकृत भएको डीपीआर स्थान फरक परेको भन्दै पुनरावलोकनका लागि मन्त्रालयले १६ लाख ६० हजार खर्च गरेको छ। मन्त्रालय र मन्त्रालय मातहतका निकायहरूले एउटै योजनाको डीपीआर तयार गर्ने परिपाटी अन्त्य गर्नुपर्ने महालेखा परीक्षाको कार्यालयको सुझाव छ। तयार भएका प्रतिवेदनहरूको कार्यान्वयन हुने सुनिश्चितता नहुँदा राज्यलाई करोडौं रुपैयाँ नोक्सानी भएको छ। सार्वजनिक खरिद ऐन, २०६३ को दफा ८(२) मा प्रतिस्पर्धा सीमित हुने गरी टुक्रा खरिद गर्न नहुने व्यवस्था छ। टेन्डरमार्फत गर्नुपर्ने डीपीआर निर्माणको कामसमेत बजेटलाई टुक्रा पारेर मन्त्रालयले खरिद गरेको पाइएको छ। मन्त्रालयले आर्थिक वर्ष २०७७७८ मा विभिन्न कार्यक्रमको सम्भाव्यता अध्ययन, डीपीआर, गुरुयोजना अध्ययन प्रतिवेदन लगायतको परामर्श सेवामा ८७ प्याकेज बनाई ११ करोड ८९ लाख ७७ हजार खर्च गरेको छ। मन्त्रालयले बोलपत्र नगरी परामर्श सेवा खरिद गर्दा करिब ५ करोड ९५ लाख ९६ हजार थप व्ययभार परेको महालेखा परीक्षकको प्रतिवेदनमा उल्लेख छ। उक्त लगानीमा १ सय ४९ योजनाको डीपीआर प्रतिस्पर्धा सीमित हुने गरी टुक्राटुक्रा पारी अधिकांश परामर्शदातासँग जम्मा एक प्रतिशत वा सोभन्दा घटी अंकमा सम्झौता भएको भन्दै महालेखा परीक्षककको प्रतिवेदनमा प्रश्न उठाइएको छ। डीपीआर भएर हालसम्म काम नभएका ठूला योजनाहरू बितेको आर्थिक वर्ष २०७७७८ मा मात्र डीपीआर खरिदका लागि मन्त्रालय र मातहतका कार्यालयमा गरी ४८ करोड ५३ लाख रुपैयाँ बजेट छुट्याएकोे थियो। तीमध्ये २४ करोड ३५ लाख २२ हजार रुपैयाँ मात्र खर्च भएको छ। उक्त रकमध्ये ११ करोड ८९ लाख ७७ हजार मन्त्रालयले र बाँकी १२ करोड ४५ लाख ४४ हजार मातहत कार्यालयहरूले खर्च गरेको महालेखा परीक्षकको कार्यालयले जनाएको छ।सार्वजनिक खरिद नियमावली, २०६४ को नियम ३१ मा सार्वजनिक निकायले २० लाखभन्दा बढीको खरिद गर्दा खुला बोलपत्रको माध्यमबाट गर्नुपर्ने व्यवस्था छ। तर, नियमको व्यवस्थाविपरीत मन्त्रालयले एउटै सडकको डीपीआर निर्माण कार्यको समेत बोलपत्र नगर्ने उद्देश्यले २० लाखभित्रका अलगअलग टुक्रा प्याकेज बनाइ आर्थिक प्रस्ताव माग गरी खरिद गरेको छ। काठमाडौं उपत्यका चक्रपथको एउटै कार्यलाई चार प्याकेज बनाई ६९ लाख ५९ हजार र पुष्पलाल प्रदेश चक्रपथको कार्यलाई तीन प्याकेजमा ५५ लाख ५० हजार भुक्तानी भएको महालेखा परीक्षकको प्रतिवेदनमा उल्लेख छ।मन्त्रालयअन्तर्गत पूर्वाधार विकास निर्देशनालयले गत आर्थिक वर्ष २०७७७८ मा स्वीकृत वार्षिक कार्यक्रमअनुसार २० योजनाको डीपीआर निर्माणका लागि परामर्शदातालाई १ करोड ९४ लाख २२ हजार भुक्तानी गरेको छ। डीपीआर अनुसार ती योजनाको कुल लागत ५ अर्ब ४५ करोड ८५ लाख ८७ हजार रहेको छ। निर्देशनालयको गत दुई वर्षको वार्षिक बजेट तथा खर्चसँग तुलना गर्दा उक्त योजनाको कार्यान्वयन गरी वार्षिक ५० करोडका दरले खर्च गर्दासमेत ती योजना कार्यान्वयन गर्न ११ वर्ष लाग्ने देखिएको छ। साथै भौतिक पूर्वाधार विकास मन्त्रालयको एक वर्षको कुल बजेटको ५० प्रतिशत बजेट खर्च गर्दासमेत डीपीआर भएका योजनाहरू सम्पन्न हुँदैन। धेरै योजनामा न्यून बजेट विनियोजन गरिएको छ भने सात वटा योजनामा यस वर्ष बजेट विनियोजन भएको समेत भएको छैन। बजेट तथा कार्यक्रम सुनिश्चितता नगरी डीपीआर तयरीमा मात्र खर्च गर्ने परिपाटी नियन्त्रण हुनुपर्ने महालेखा परीक्षाको सुझाव छ। मन्त्रालय तथा मातहतका निकायको वार्षिक कार्यक्रममा डीपीआर गर्ने बजेट राख्ने तर डीपीआर बने पनि त्यस्ता योजनामा बजेट विनियोजन नगर्ने परिपाटी देखिएको महालेखा परीक्षकको प्रतिवेदनमा उल्लेख छ। डीपीआर निर्माण गर्ने र कार्यान्वयन गर्न बाँकी रहेका डीपीआर हुँदाहुँदै फेरि अरू डीपीआर निर्माण गरेकोमा महालेखा परीक्षकको कार्यालयको वार्षिक प्रतिवेदनमा प्रश्न उठाइएको छ। कार्यान्वयमा जानु नपर्ने र सहजै कमिसन पाइने भएकाले कर्मचारीहरूले डीपीआर निर्माणलाई प्राथमिकता दिएर काम गर्ने गरेको भन्दै प्रदेशसभामा पनि प्रदेशसभा सदस्यहरूले प्रश्न उठाएका थिए। प्रदेश आर्थिक कार्यविधि ऐन, २०७४ अनुसार आगामी आर्थिक वर्षमा गर्न सकिने खर्चको सीमा निर्धारण गर्नुपर्ने, नयाँ आयोजनाको हकमा रकम प्रस्ताव गर्दा सम्भाव्यता अध्ययन गर्न आवश्यक हुने तथा सम्भाव्यता अध्ययनपश्चात आगामी वर्ष खर्च हुनसक्ने रकम प्रस्ताव गर्नुपर्ने उल्लेख छ। भौतिक पूर्वाधार विकास मन्त्रालय र मातहतका निकायहरूबाट डीपीआर बनाएर थन्क्याइएका योजनाहरूमध्ये सडक, सिँचाइ, खानेपानी, भवन, मठमन्दिर, धर्मशाला, सामुदायिक भवन, खेलकुद मैदान निर्माणका योजना धेरै छन्। भौतिक पूर्वाधार विकास राज्यमन्त्री सन्तबहादुर प्रजाले अघिल्लो सरकारहरूले कान नहुने योजनाको पनि डीपीआर गरेको बताए। हामीले काम हुने योजनाको मात्र डीपीआर गरेका छौं, पुरानो डीपीआरहरूमा पनि सकेसम्म काम गर्न सकिने ठाउँहरूमा यस वर्ष बजेट विनियोजन गरेका छौं। मन्त्रालयका सचिव अशोककुमार साहले बनेका डीपीआरहरू सबै कार्यान्वयनको चरणमा रहेको बताए। मन्त्रालयका प्रवक्ता नवीनकुमार सिंहले अधिकांश डीपीआर कार्यान्वयनमा आएको तर महालेखा परीक्षकको प्रतिवेदनमा फरक कुरा देखिएको दाबी गरे। हामी गरेको कामभन्दा अलि फरक प्रतिवेदन आयो, तर हाम्रो धेरै डीपीआरको काम भइरहेको छ, उनले भने, बनेका सबै डीपीआर कार्यान्वयन हुन्छ भन्ने पनि छैन।"
सहकारीले डुबाइसक्यो सर्वसाधारणको अर्बौं,"काठमाडौं : ००० यी सहकारी हालै समस्यामा परेर बाहिर देखिएका उदाहरण मात्र हुन्। तरलता अभावसँगै पछिल्लो समयमा सहकारीमा भद्रगोल स्थिति छ। राष्ट्रिय सहकारी बैंकका सञ्चालक रामहरि बजगार्इंले उपत्यकाका ५० प्रतिशतभन्दा बढी सहकारी समस्यामा रहेको बताउँछन्। तरलता अभावले चाहेर पनि कुनै संस्थालाई बचाउन सकिने स्थिति छैन, बजगाईं भन्छन्, सबैलाई पैसा चाहिएको छ, पैसा दिन सक्ने स्थिति कसैको पनि छैन। अभियानकै नेतृत्वको संस्था अनुगमन गर्दा धेरै धराशायी रहेको भेट्टाउन सकिने बजगाईं बताउँछन्। काठमाडौं महानगरको सहकारी विभागले आर्थिक वर्ष २०७८७९ मा ४१ वटा संस्थालाई कारबाहीका लागि प्रहरीमा लेखी पठाएको छ। ललितपुरका दर्जनभन्दा बढी संस्था निक्षेप फिर्ता गर्न नसकेर समस्यामा परेका छन्। विभागले एक वर्षमा संस्थाकाविरुद्ध ३ सय उजुरी आएको जनाएको छ। क्षेत्रपाटीको क्यापिटल बचत तथा ऋण सहकारी संस्था र पशुपति सेभिङ एन्ड क्रेडिट सहकारीले पनि लामो समयदेखि सदस्यको निक्षेप फिर्ता गर्न सकेको छैन। आनन्दनगर, गुडविललगायतका सहकारी पनि गत एक वर्षदेखि धराशायी भएका छन्। १५ सयभन्दा बढी सदस्यको ८ अर्बभन्दा बढी रकम हिनामिना गरेका सिभिल सहकारीका अध्यक्ष केशवलाल श्रेष्ठ र पूर्वअध्यक्ष इच्छाराज तामाङ जेलमै छन्। २०७० मै गौरी आयोगको समस्याग्रस्त सहकारीको जाँचबुझ आयोगले दिएको प्रतिवेदनअनुसार १ सय ५२ संस्था समस्यामा रहेकोमा सरकारले १२ वटा समस्याग्रस्त घोषणा गरे पनि हालसम्म एउटा संस्थाको पनि समाधान गर्न सकेको छैन। त्यसयता धेरै सहकारी धराशायी भइसके पनि सरकार गम्भीर हुन सकेको छैन। सहकारीको नियमन फितलो छ। कारोबार सुरक्षित छैन। तर, पनि सहकारीमा निक्षेप राख्ने संख्या बढिरहेको पाइन्छ। राष्ट्र बैंकको अध्ययनले समेत कारोबार बढ्दै गएको देखाएको छ। नेपाल राष्ट्र बैंकका प्रवक्ता डा गुणाकर भट्टले समग्र वित्तीय प्रणाली स्वास्थ्य राख्न सहकारीको प्रभावकारी नियमन गर्नुपर्ने बताउँछन्। सहकारी क्षेत्रको नियमनका लागि छुट्टै नियमन निकाय गठन गर्न छलफल भइरहेको छ। राष्ट्र बैंकभन्दा पनि सहकारी मन्त्रालय, सहकारी विभागलगायत सरोकारवालाका निकायबीच सार्थक बहस गरी बजेटमा भएको नियमन निकाय गठन गरेर थप व्यवस्थित गर्नुपर्छ, उनले भने। देश संघीयतामा गएसँगै सहकारीको नियमन स्थानीय तह, प्रदेश र संघीय सरकारले गर्दै आएका छन्। तर, प्रभावकारी नियमन हुन नसक्दा सहकारीको कारोबार असुरक्षित बन्दै गएको छ। प्रभावकारी नियमन हुन नसक्दा अनुगमन गरिएका सहकारी पनि धराशायी भएका छन्। विभागले तीन वर्षअघि गौतम श्री सहकारी र सिभिल सहकारीको अनुगमन गरेको थियो। अनुगमनका क्रममा जोखिम देखिए पनि विभागले एक्सन लिन नसक्दा सिभिल र गौतम श्री धराशायी भएका हुन्। गौतम श्रीका अध्यक्ष रामबहादुर गौतमले संस्थाबाट संस्थाको रकम घरजग्गाका साथै आफ्ना निजी व्यवसायमा लगाउने गरेको पाइएको छ। दोस्रो तहको नियमन निकाय गठन गर्ने व्यवस्था गत वर्षको बजेट पनि आएको थियो। २०६८ सालदेखि बहस भइरहे पनि सरकारले ध्यान दिन सकिरहेको छैन। अर्थ मन्त्रालयले लिड गर्न सके छिट्टै दोस्रो तहको नियमक निकाय गठन हुने उनले राष्ट्र बैंकका प्रवक्ता भट्ट बताउँछन्। अर्थविद् डा डिल्लीराज खनालले सहकारीका कारण अर्थतन्त्र समानान्तर किसिमले चलेको बताउँछन्। सहकारी उद्देश्यविपरीत सञ्चालन भए, सदस्य केन्द्रित नभई व्यापारमा लागेकाले समस्या आएको हो। बैंक तथा वित्तीय संस्थाभन्दा बढी ब्याज पाइने लोभमा सहकारीमा निक्षेप राख्ने क्रम बढ्दै गएको छ। तर, नियमन हुन नसक्दा सहकारीमा ठगी धन्दा मौलाएको अर्थविद् खनाल बताउँछन्। बचत सहकारी बैंकिङ जस्तै कारोबार गर्ने गरे पनि विभागको क्षमताले नभ्याएको र राष्ट्र बैंकको परिधिभित्र नभएकाले जोखिम बढ्दै गएको बताउँछन्। ठगी नियन्त्रण गर्न विभागको क्षमता छैन। हजारौं, विभागले दिने निर्देशनले केही अर्थ लाग्दैन, खनाल भन्छन्, ३३ महिनामा रिपोर्टिङ गर्ने र अनुगमन गर्ने प्रणाली तत्काल कार्यान्वयन हुनुपर्छ। सहकारी विभागबाट पार नलाग्ने भएकाले अनुगमन गर्न छुट्टै संयन्त्र बनाउन ढिलो गर्न नहुने खनाले बताए। कारोबार सिष्टमा लिंकअप गर्न सके बैंकसँग पनि जोड्न सकिन्छ, खनाल भन्छन्, अहिले सहकारीले गतिविधि के गरिरहेको छ भन्ने नै कन्फुजन छ। अब संस्था धेरै चाहिँदैन, मर्ज गरी १ हजार ५ सयमा झार्नुपर्छ बैंकका सञ्चालक बजगार्इंले भने। सन्दर्भ ब्याजदर स्वचालित बनाउन नसक्दा पनि सहकारीमा संकट आएको उनको भनाइ छ। सहकारीमा समस्या आउँदा अर्थतन्त्र नै जोखिमा पर्छ, पूर्वसचिव गोपीनाथ मैनाली भन्छन्, यसले वित्तीय संकट आउनुका साथै राम्रो काम गर्ने सहकारीलाई असर गर्नुका साथै सिंगो सहकारीको छविमा आँच आउने भयो। सहकारी ऐन २०७४ को दफा १२५ अनुसार सहकारी ऐन र तथा निर्देशन पालना नगर्ने सहकारीलाई ३ लाखसम्म जरिवाना गर्नसक्ने व्यवस्था छ। तर, विभागले अहिलेसम्म एउटा सहकारीलाई पनि कारबाही गर्न सकेको छैन। सहकारीले तिर्न सक्ने क्षमता नहेरी अन्धाधुन्ध लगानी गरेका छन्। पदाधिकारीलाई ऋण (डोसरी) मनोमानी ढंगले दिइएको पाइएको छ। धितोको मूल्यांकन रितपूर्वक नगराएको अनुगमनका क्रममा भेटिएको छ। त्यस्तै भाका नाघेको ऋण असुली नगरेको, धेरै सहकारीले कार्य क्षेत्र बाहिर ऋण लगानी गर्नुका साथै कारोबारी सदस्य भनेर विभेद गर्ने गरेका छन्। विभागको अनुगमनलाई महालेखापरीक्षकको प्रतिवेदनले प्रायः वर्ष प्रश्न उठाउने गरे पनि सुधार हुन सकेको छैन। देश संघीयतामा गएसँगै तीन तहका सरकारबाट नियमन हुँदै आएको छ। तर, धेरैजसो प्रदेश तथा स्थानीय तहले सहकारीको नियमन गर्न सकेका छैनन्। पूर्वसहकारी सचिव केदार न्यौपानेले सहकारी साहुकारी बन्दा समस्या बढ्दै गएको बताउँछन्। सहकारीकर्मीले राजनीति गर्ने तर अभियान सुधारका लागि पहल नगरेको धेरैको गुनासो छ। धेरै सहकारी अभियान तथा नियमन निकायको नियन्त्रणमा छैनन् पूर्वसचिव न्यौपाने भन्छन्, विभागले प्रभावकारी नियमन गर्न नसक्दा सहकारी संकटमा पुगेका छन्। सहकारीमा अनुशासन नभएको, भनेको कसैले नमान्ने र मनोमानी गर्ने गरेकाले विकृति मौल्याउँदै गएको न्यौपाने बताउँछन्। सहकारीको नियमनमा कसैको ध्यान पुगेको छैन। सहकारी स्वनियमनमा चल्ने भए पनि त्यसो हुन नसकेको महासंघका राजेन्द्र पौडेल स्वीकार्छन्। सहकारी स्वनियमनमा बस्न सकेनन्, नियमन पनि हुन सकेन, यसले समस्या निम्त्यायो। सहकारी क्षेत्रमा सही मान्छे नआउँदा धराशायी बन्न पुगेको जानकार बताउँछन्। २०६८ देखि सहकारीको नियमन गर्न छुट्टै संयन्त्र बनाउने चर्चा चलेको थियो। तर, अहिलेसम्म सार्थकता पाउन सकेको छैन। पछिल्लो समयमा सरकारले बजेटमा दोस्रो तहको नियमनको विषय समावेश गर्ने गरे पनि कार्यान्वयन हुन सकेको छैन। राष्ट्रिय सहकारी बैंकले मौद्रिक नीतिमार्फत दोस्रो तहको नियमन निकाय गठन गर्न सहजीकरण गर्ने भनिए पनि कसले अगुवाइ गर्ने भन्ने अझै कायमै छ। लेखासमिति बेकामे, सदस्य बेखबर सञ्चालक समितिलाई नियन्त्रण गर्न लेखासमिति सक्रिय हुनुपर्ने भए पनि व्यवहार त्यसो हुन सकेको छैन। पूर्वसचिव मैनाली सदस्य संस्थाप्रति जागरुक नभएको, संसद्जस्तो भूमिकामा रहेको लेखासमिति प्रभावकारी हुन नसकेको बताउँछन्। सञ्चालकले मनोमानी ढंगले संस्था चलाउने गर्नाले संस्थामा जोखिम बढ्दै गएको उनको भनाइ छ। सदस्यलाई केही मतलव भएन, सञ्चालक व्यक्तिगत स्वार्थमा लागे, पूर्वसचिव न्यौपाने भन्छन्, सरकारले गर्ने अनुगमन प्रभावकारी भएन। केही सञ्चालकमा उद्देश्य नै ठग्नका लागि भएकाले सहकारी दर्ता हुने गरेको न्यौपाने बताउँछन्। सहकारीले १० खर्ब कारोबार गर्ने गरे पनि कानुनी र पूर्वाधार अभावका कारण सहकारीको कारोबार उच्च जोखिममा छ। सहकारी ऐन २०७४ मा बचत तथा कर्जा सुरक्षण कोष, कर्जा सूचना केन्द्र, ऋण असुली न्यायाधिकरण गठन गर्ने उल्लेख छ। तर, ऐन आएको ५ वर्ष भइसक्दा पनि कार्यान्वयन हुन सकेको छैन। सहकारी विभागमा उजुरी दिन पुगेका गौतम श्री सहकारीका पीडितहरू । सहकारीको तथ्यांकसमेत व्यवस्थित हुन सकेको छैन। देशभर कति सहकारी छन् भन्ने यकिन तथ्यांक विभागसँग छैन। विभागले ५ वर्षदेखि सहकारी तथा गरिबी निवारणसम्बन्धी सूचना प्रणाली (कोपोमिस) कार्यान्वयन गर्न खोजे पनि प्रभावकारी हुन सकेको छैन। यस वर्षदेखि भने कर चुक्ता प्रमाणपत्र लिँदा कोपोमिसमा अनिवार्य गएको हुनुपर्ने व्यवस्था गरेसँगै सहकारी बढ्ने अपेक्षा विभागले गरेको छ। ऐनका अधिकांश प्रावधान कार्यान्वयनमा आउन नसक्दा जोखिम बढाएको सहकारीकर्मी बताउँछन्। सहकारी ऐनमा भएका यस्ता व्यवस्था तत्काल कार्यान्वयन हुन सके सहकारी जोखिममुक्त हुने महासंघका अध्यक्ष कँडेल बताउँछन्। अभियानले कर्जा सूचना केन्द्र र ऋण असुली न्यायाधिकरण गठनमा जोड दिए पनि बचत तथा कर्जा सुरक्षण कोष स्थापनामा जोड दिन सकेका छैनन्। विभागका रजिष्ट्रार रुद्रप्रसाद पण्डितले ऐन कार्यान्वयनमा प्राथमिकता दिइएको बताउँछन्। नेपाल बचत तथा ऋण केन्द्रीय सहकारी संघ (नेफ्स्कुन)का अध्यक्ष परितोष पौड्यालले सहकारी समस्या उन्मुख बताउँछन्। वित्तीय कारोबार गर्ने निकायलाई छुट्टैै बचत तथा ऋण ऐन आवश्यक भएको पछिल्लो चिनारीले स्पष्ट पारेको पौड्याल दाबी गर्छन्। सहकारीको समस्या समाधान गर्न सरकारले समस्याग्रस्त सहकारी व्यवस्थापन समिति गठन गर्यो। हालसम्म तीन जना अध्यक्षले कार्यकाल पूरा गरी जिम्मेवारीमुक्त भइसकेका छन्। तर, अहिलेसम्म समितिले एउटा पनि समस्या समाधान गर्न सकेको छैन। समितिले बर्सेनि २ करोडभन्दा बढी बजेट परिचालन गर्ने गरेको छ तर अहिलेसम्म समस्या समाधान गर्न नसकी लाचार भएको छ। समितिका अध्यक्ष काशीराज दाहालले सहकारी संस्थामा विकृति र विसंगतिको रोकथाम र नियन्त्रणका लागि सहकारी दर्ता प्रक्रियामा नै विशेष ध्यान दिनुपर्ने बताउँछन्। समितिले सहकारीलाई सहकारीकै रूपमा सञ्चालन नगर्दा समस्या आएको औंल्याएको छ। सहकारीसम्बन्धी ऐन कानुनको पालना नहुँदा सहकारी संस्था समस्याग्रस्त हुन पुगेको प्रतिवेदनमा उल्लेख छ। सहकारीलाई समस्याग्रस्त हुनबाट जोगाउन सहकारी ऐननियमको प्रभावकारी कार्यान्वयनमा समितिले जोड दिएको छ। समान प्रकृतिका कार्य गर्ने सहकारी संस्थाबीच एकीकरण (मर्जर) गर्ने प्रक्रियालाई प्रोत्साहन गर्न सुझाइएको छ। सहकारीलाई विपन्न वर्गसम्म पुग्ने रणनीतिका साथ सञ्चालन गर्ने, सुशासनको पूर्ण प्रत्याभूति हुने गरी सञ्चालन गर्ने जस्ता आधारभुत सिद्धान्तको पालना गर्न सकेमा सहकारी क्षेत्रप्रतिको जनताको विश्वास बढ्ने समितिले ठहर गरेको छ। तर, समितिले आफूले पाएको जिम्मेवारी पूरा नगरी गोष्ठी गर्ने, प्रतिवेदन दिएर काम देखाउनेभन्दा ठोस काम केही गर्न सकेको छैन। धेरैजसो सहकारी अभियानको मातहतमा छैनन्। त्यस्ता सहकारीका सञ्चालक भागेपछि मात्रै अभियानले थाहा पाउने गरेका छन्। पछिल्लो समयमा सहकारीको समस्या निराकरण गर्न अभियानका तर्फबाट प्राविधिक कमिटी गठन गरिएको छ। राष्ट्रिय सहकारी महासंघको अगुवाइमा प्राविधिक टिम बनाएर समस्या सहकारीको निरीक्षण गर्न गृहकार्य सुरु भएको हो। महासंघका अध्यक्ष मीनराज कँडेलले तरलता अभाव भएका सहकारीको समस्या निराकरण गर्न अनुगमन गर्न लागिएको बताउँछन्। अध्यक्ष कँडेलले तरलता अभाव भएको संस्थाको मागका आधारमा समस्या समाधान गर्न सकिने बताउँछन्। प्राविधिक कमिटीमार्फत समाधान गर्न सक्छौं, कँडेल भन्छन्, प्राविधिक कमिटी गठन गर्ने निर्णय भइसकेको छ। प्राविधिक कमिटीमा महासंघ, राष्ट्रिय सहकारी बैंक, नेफ्स्कुन तथा विषयगत केन्द्रीय संघ, बागमती प्रदेश संघ, बागमती बचत तथा ऋण सहकारी संघ, काठमाडौं, भक्तपुर, ललितपुर जिल्ला संघलगायत सम्मिलित हुनेछन्। महासंघले त्यसको संयोजक सञ्चालक राजेन्द्र पौडेललाई बनाउने तयारी गरेको छ। कँडेलका अनुसार प्राविधिक कमिटीले अनुगमन गर्ने, सुझाव दिने र तरलता अभावका कारण संकट भएको संस्था बचाउन पहल गर्नेछ। पूर्वसहकारी सचिव गोपीनाथ मैनालीले पछिल्लो समयमा हप्तामा एउटा सहकारीको समस्या देखा परिरहेको बताए। विषयगत केन्द्रीय संघले सक्रियता नदेखाउँदा सहकारीमा समस्या आएको उनको भनाइ छ। संघहरूले कारोबार गर्दा सुशासनमा रहन सिकाउनुपर्छ, मैनाली भन्छन्,सहकारी अभियान विषयान्तर भयो। सहकारीलाई सुशासनमा ल्याउन कसैको चासो नभएको उनले बताए। सहकारी ऐन दफा १२२ र १२४ मा कसुर, दण्ड र सजायको व्यवस्था छ। ऋण असुली हुनु नसक्ने गरी कुनै सदस्य, उसको नातेदार वा अन्य व्यक्ति वा कर्मचारीलाई ऋण दिई रकम हानी नोक्सानी गरेमा १० वर्षसम्म कैद हुने व्यवस्था छ। किर्ते वा जालसाजी गरे गराएकामा पनि १० वर्षसम्म कैद सजाय व्यवस्था छ। एक अर्ब भन्दा बढी जतिसुकै रुपैयाँ बिगो भए पनि ८ वर्षदेखि १० वर्षसम्म कैद सजायको व्यवस्था छ। तोकिएको भन्दा बढी ऋण प्रदान गर्दा जमानत वा सुरक्षण नराखी ऋण प्रदान गरेमा, सदस्य, व्यवस्थापक वा कर्मचारी सहकारी संस्थाको सम्पत्ति, बचत वा सेयर रकम हानी नोक्सानी गरेमा, सेयर वा बचत रकम आफू खुसी परिचालन गरी सहकारी संस्थालाई हानी नोक्सानी पुर्याएमा, सहकारी संस्थालाई हानी हुने गरी काम गरेमा, सहकारी ऐन नियमविपरीत कार्य गरेमा, कृत्रिम व्यवसाय खडा गरी ऋण दिए, दिएमा, नियमविपरीत रकम उठाएमा, भुटा विवरणका आधारमा ऋण लिएमा, एउटा शीर्षकमा ऋण लिई अर्कै शीर्षकमा चलाएमा कारबाही हुने कानुनी व्यवस्था छ।"
नामले कोही अपमानित हुनु नपरोस्,"व्यक्तिको परिचय नामबाट सुरु हुन्छ। नाममा व्यक्तिको आत्मसम्मान पनि जोडिएको हुन्छ। नामले व्यक्तिलाई पहिचान दिन्छ। मूलतः विश्वभरि नै व्यक्तिलाई नाम दिने पहिलो हकदार उसका जन्मदाता हुन्छन्। धार्मिक विधिपूर्वक नामकरण गरिए पनि नाम दिने आमाबाबुले नै हो। परिवारले नै हो। अझ नाममा व्यक्तिको मौलिक अधिकार हुन्छ। कुनै पनि व्यक्तिलाई आफ्नो नामको अधिकार उसैलाई हुन्छ। तर, दैलेखको भगवतीमाई गाउँपालिका३ मेहेलतोलीका कविराम कामी त्यो अधिकारबाट बञ्चित भए। त्यतिमात्रै नभई नेपालको संविधानमा मौलिक हक सम्बन्धमा पहिलो धारामा उल्लिखित प्रत्येक व्यक्तिलाई सम्मानपूर्वक बाँच्न पाउने हक हुनेछ भन्ने हक छिनियो। गाउँमा नागरिकता वितरण गर्न आएको कर्मचारी टोलीले उनको नागरिकताको नाम कुकुर कामी राखिदियो। त्यही नामका कारण उनले सार्वजनिक रूपमा आफ्नो उपस्थिति देखाउन सकेनन्। २०४६ जेठ ७ गते त्यो नाममा नागरिकता बनेयता अपमानको घुट पिएर बाँच्न विवश छन् उनी। नागरिकतामा बाबुको नाम लेख्न शरम मानेरै बिहेबारी भइसक्दा पनि छोरीले नागरिकता बनाउन आँट गरेनन्। परदेशमा भएका छोराले बाबुको नाममा पैसा पठाउन हिच्किचाए। पञ्चायतकालमा नागरिकता बनाउन गाउँ जाने कर्मचारीले स्थानीयले अनौपचारिक रूपमा वा हेलाँहोचो गरेर कविरामलाई बोलाउने गरिएको नाममै नागरिकता बनाइदिँदा कविरामको आत्मसम्मानमाथि प्रहार भयो। यो खासमा त्यतिबेलाको राज्य संयन्त्र, त्यसका प्रतिनिधिहरूको हैकम र सीमान्तकृत वर्गमाथिको थिचोमिचोको एउटा उदाहरण हो। पञ्चायतपछि पनि त्यस्तो हैकम र कथित उच्चजातीय अहंकारवाला दम्भ निरन्तर छ। दलित भएकै हुँदा कविरामलाई चोट खेप्नु परेकोमा कुनै शंका छैन। उनी आवाजविहीन नागरिक भएकैले कर्मचारीले जे थमाइदिए, पहिचानको त्यही कागज लिन बाध्य भए। नोकरशाही प्रवृत्ति कतिसम्म जातिवादी र हैकमवादी थियो र छ भन्ने उदाहरण उनले पाएको नाम र आजको जीवनले देखाउँछ। प्रायः नोकरशाही प्रवृत्ति संसारभर एकैनास हुन्छ भन्ने त प्रसिद्ध अमेरिकी उद्यमी एलन मस्कले आफ्नो जन्म र नाम दर्ता खेपेको हैरानीले पनि देखाउँछ। नेपालमा त्यसभन्दा बढी नै छ। भलै एलन मस्कले अंकसहित राखेको छोराको नाम एक्सएस एटुवेल मस्कले पछि मान्यता पायो। तर, कविराम कामी अझै पनि कुकुर कामी नामकै नागरिकता बोकिरहन बाध्य भइरहनु चाहिँ नेपाली र यहाँको कर्मचारीतन्त्र, राज्य संयन्त्र पछौटे हुनुको द्योतक हो। दलित समुदाय पछाडि परेको होइन, पछाडि पारिएको हो भन्ने अरू थुप्रै तथ्य प्रमाण इतिहासमा ताजा छन्। नामबाटै पनि कसरी ज्यादती गरिएको छ र आतंकित पारिएको छ भन्ने सानो दसीमात्रै कविराम कामी हुन्। आजसम्म कुनै पनि वृत्ति विकास गर्न नपाएका कविरामलाई पुगेको क्षतिको परिपुरण अब कसरी हुन्छ ? त्यो राज्यको दायित्व हो। उनको गुमेको समय त फर्केर आउँदैन, तर बाँकी जीवन सम्मानपूर्वक बाँच्ने हैसियत उनलाई प्रदान गरिनुपर्छ। अरू कागजात जसरी नागरिकतालाई सच्याउने भन्ने परिकल्पना हाम्रो कानुनले कमै गरेको छ। तर कसैको सनकका भरमा कविराममाथि भएको अत्याचार नसच्याएर सुखै छैन। नागरिकतासम्बन्धी ऐनअनुसारै स्थानीयको सरजमिन गरी पालिकाको वडादेखि सिफारिसका आधारमा प्रशासनले पुरानो नागरिकता खिची नयाँ नागरिकता दिन सक्छ। त्यसो गर्दा पनि हाम्रा यान्त्रिक र हैकमवादी प्रवृत्तिका कर्मचारीबाट फलानो भन्ने ढिस्काना भनेर नाम लेखिदिने गरेका छन्। त्यही सूत्रले हुने भनेको कुकुर कामी भन्ने कविराम कामी नामको नागरिकता हो। तर कविरामलाई मात्र कविराम लेखेको नागरिकता दिनुपर्छ। त्यसरी नै बिगारिएका नामहरू पूरापूर अरूका पनि सच्याइनुपर्छ। नागरिकता ऐन वा जुनसुकै कानुनका नौ सिङ देखाएर फेरि अपमान गर्ने बहाना गरिनुहुन्न। यो सामान्य विवेकको पनि कुरा हो। आखिर कानुन वा प्रक्रियाभन्दा विवेक र न्याय माथि हुन्छ। कविराम कामीलाई न्याय हुनुपर्छ।"
पौडिएर पुलसम्म,"जनकपुरधाम : तत्कालीन जिल्ला विकास समितिको लापरबाहीका कारण महोत्तरीपिपरा गाउँपालिका जोड्ने विग्ही नदीको झोलुंगेपुल बेकम्मा भएको छ। स्थानीय पुल बनेपछि पनि जोखिम मोलेर खोलावारि पारि गर्न बाध्य छन्। पुल त बनेको छ, तर खोला तर्ने पो कसरी, महोत्तरी गाउँपालिका४ पिपराका वीरेन्द्र मुखियाले भने, खोलाको दुवै किनारलाई नजोड्ने पुलको के काम। सय मिटर लम्बाइको झोलुंगेपुल निर्माण सम्पन्न भएको छ। तर, पूर्वमा ५० मिटरभन्दा बढी र पश्चिममा सय मिटर खोला तरेर पुल चढ्नुपर्छ। झन्डै सवा करोड बजेट लागतमा झोलुंगेपुल निर्माण भएको थियो। पुल खोलाको बीचमा निर्माण भए पनि सर्भेअनुसारै बनेको उपभोक्ता समितिका अध्यक्ष तथा वर्तमान वडाध्यक्ष अरुण ठाकुरको दाबी छ। उनका अनुसार तत्कालीन जिविसबाट पुलको सर्भे भएर स्थानीय पिपरा गाउँपालिकाबाट कार्य सम्पन्न भएको थियो। अहिले खोलाको बहाब ठूलो देखिए पनि वास्तविक नदी भएको स्थान पुल बनेकै स्थानमा हो, ठाकुरले भने, खोलामा पुल बनाउन रकम थियो, तर माटो पुर्ने रकम छुट्ट्याइएको थिएन, रकम अभाव भएपछि हामीले माटो पुर्न सकेनौं, अहिले पुल खोलाको बीचमा हँुदा अलि समस्या पर्यो। उनले आवश्यक प्रक्रिया पूरा भइसकेकाले सर्भे गरेकै स्थानमा पुल निर्माण गरेको बताए। तत्कालीन जिविसबाट स्थानीय तहमा रकम नआएकाले आफूले पाउनुपर्ने ५ लाख रुपैयाँसमेत बाँकी रहेको बताए। खोलाको बहाव उच्च भई माटो पुर्न अब गाउँपालिकाको बजेटमा समावेश गरिसकेकाले अर्को वर्षदेखि खोला वारपार गर्नलाई चिन्ता लिनु नपर्ने उनको भनाइ छ। सरकारले पुल बनाउन करोडौं रुपैयाँ खर्चिए पनि ग्रामीण भेगका जनताले त्यसको लाभ लिन नपाएको स्थानीय जगरनाथ कापरको गुनासो छ। पुल बनेर हामीलाई खेत वारिपारि गर्न सजिलो हुने आशा थियो, तर नियति पुरानै रह्यो, कहिले खेत वारि त कहिले पारि बाढी आए घण्टौंसम्म कुर्नुपर्छ। अझ असार, साउनमा बाढी घट्ने दिनभरि नै कुनुपर्छ। कापरले भने, मेरो खेतबारी खोला पारि छ, पुल सञ्चालन भए १५ मिनेटमा पुगिन्छ। तर पुल बेकम्मा भएपछि घुमेर ३ घण्टाको बाटो जानुपर्ने बाध्यता छ। खोलाको चौडाइअनुसार पुल बनेन। खोलाभन्दा पुल सानो बनेकाले सधैं दुःख पाइरहेका छौं, स्थानीय रामशरण ठाकुरले भने, गल्ती भएपछि सच्याउनुपर्छ, यो पुल बेकाम्मे भएर २ वर्ष पुग्न लाग्दासमेत पालिका तथा सरकारको ध्यान पुग्न नसक्नु दुःखद् अवस्था हो, पुल बनेको छ, तर वर्षामा हिँड्न पाएका छैनौं, समस्या समाधानका लागि घर नजिकैको सरकारले समेत केही गर्दिएन।"
भारतबाट भित्रिएको युरिया गुणस्तरहीन,"झापा : भारतीय सीमावर्ती बजारबाट अवैध रूपमा नेपाल भित्र्याइने युरिया मल गुणस्तरहीन प्रमाणित भएको छ। सीमा आसपासका नेपाली कृषकलाई लक्षित गरी तस्कर समूहले मल ल्याउने गरेका हुन्। चोरी तस्करी गरी ल्याइएको उक्त मल सशस्त्र र नेपाल प्रहरीले बरामद गरी भन्सारमा बुझाएको छ। यसरी बरामद भएका दुई सय बोराभन्दा बढी मल भद्रपुर भन्सार कार्यालय परिसरमा लिलामका लागि राखिएको छ। लिलामका लागि राखिएको मल परीक्षणका लागि पठाउँदा गुणस्तरहीन प्रमाणित भएको भन्सार प्रमुख रामेश्वरकुमार मिश्रले जानकारी दिए। भन्सारले पहिलो पटक २०७८ चैत २८ गते ५४ बोरा मल लिलामका लागि सूचना जारी गरेको थियो। माटो तथा मल परीक्षण प्रयोगशाला झुम्का सुनसरी पठाएको थियो। प्रयोगशालाले ४२३ प्रतिशत नाइट्रोजनको मात्रा रहेको भन्दै गुणस्तरहीन प्रमाणित गरिदिएकाले मल लिलाम हुन नसकेको भन्सार प्रमुख मिश्रले बताए। मलमा नाइट्रोजन मात्रा ४६ प्रतिशत हुनुपर्छ, उनले भने, ४६ प्रतिशतभन्दा कम नाइट्रोजन मात्रा आएको मललाई लिलामी प्रक्रियाबाट कसरी कृषकको खेतमा पठाउनु, त्यसले अन्नबालीमा हानि गर्दा कसले जिम्मा लिन्छ, जिम्मा त भन्सारले लिनुपर्छ, त्यसैले मल लिलाम हुन सकेन। मलमात्र नभई अन्य खाद्यान्न वस्तुको पनि लिलाम गराउँदा अनिवार्य खाद्यान्न परीक्षण गराएर मात्र पठाउने उनले बताए। मलका बोरा चार महिनादेखि भन्सारभित्रै थन्काइएको छ। भन्सारको मुद्दा शाखाले मलको परिणाम र रकम तोकेर पटकपटक लिलामसम्बन्धी सूचना टाँस गर्दै आएको छ। भन्सारको झन्झटिलो कानुनी प्रक्रियाले गर्दा कोही पनि लिलामको सरसामान लिन अगाडि बढेको छैन। मिश्र आउनु पहिला भन्सारले कुनै पनि वस्तुको लिलामसम्बन्धी सूचना टाँस गर्दा सरसामान लिन भन्सारमा कारोबारी र व्यापारीको तँछाडमछाड नै लाग्थ्यो। सामान लिने व्यक्तिले बाहिरी वातावरण मिलाउन कमिसन रकमसमेत बाँड्नु पर्थ्यो। तर, अहिले लिलामसम्बन्धी सूचना निकाल्दा बोली लगाउन व्यापारी र कारोबारीलाई भन्सार कर्मचारीले उल्टै बोलाउनुपर्ने अवस्था आएको छ।"
सरकारले निर्वाचन सार्न बहानाबाजी गर्नसक्छ : थापा,"भैरहवा : नेकपा एमालेका पोलिटब्यूरो सदस्य एवं प्युठान इन्चार्ज सूर्य थापाले सरकारले निर्वाचनको मिति सार्ने विभिन्न बहानाबाजी गर्नसक्ने बताएका छन्। लुम्बिनी प्रेस क्लब भैरहवाले बुधवार आयोजना गरेको पत्रकार सम्मेलनमा थापाले गठवन्धनको सरकार सकेसम्म संविधानले तोकेको मितिमा निर्वाचन गर्ने पक्षमा नरहेको उल्लेख गरेका हुन्। निर्वाचन सत्ताधारी, गठबन्धन र प्रमुख प्रतिपक्षी दलको मात्र विषय नभइ जनता र मतदाताको विषय भएकाले निर्वाचन गर्न सरकार आलटाल गर्न नहुने उनले उल्लेख गरे। अहिले सकेसम्म सत्ता लम्ब्याउने, मंसिरमा निर्वाचन हुँदा के हो, के हो भन्ने हालत भएपछि फागुनसम्म गरिहाल्न सकिन्छ कि भन्ने ढंगले भित्री चलखेल भइरहेका छन्, उनले भने, मंसिरबाट सार्ने भनेपछि नेपालको भौगोलिक अवस्थाले हिमाली भेगमा फागुन १५ भन्दा अगाडि निर्वाचन हुनसक्ने अवस्था रहँदैन। त्यसो हुँदा निर्वाचन सार्ने, पर धकेल्ने र अन्ततः वैशाखमा पुर्याउने चलखल हुनसक्ने उनको बुझाइ छ। नेता थापाले कम्युनिष्ट भनिने केही दलहरु साइनबोर्ड कम्युनिष्टको झुण्डाएर नेपाली कांग्रेसको अगुवापछुवा भएको टिप्पणी गरे। साइनबोर्ड कम्युनिष्टको छ, गठबन्धन कांग्रेससँग छ, अनि एमालेलाई जसरी पनि हराउन गठबन्धन भनेका छन्, एमालेको सरकार ढाल्न गठबन्धन बनाएका हुन्। यो दुनियाँका सामु छर्लङ्ग नै छ। ती दलका नेता, कार्यकर्ताहरु कम्युनिष्ट हुन् वा होइनन् त्यो भनिरहन् नपर्ने उनले सुनाए। थापाले स्वार्थको रोटी सेक्नका लागि मात्र गठबन्धन भएको बताए।"
पदको लालसाले कम्युनिस्ट आन्दोलन कमजोर बन्यो : पौडेल,"काठमाडौं : नेकपा एमालेका उपाध्यक्ष विष्णु पौडेलले पदका लागि नै शक्तिशाली कम्युनिस्ट पार्टी विभाजन गरिएको बताएका छन्। जीवराज आश्रित स्मृति प्रतिष्ठानले बुधबार बुटवलमा आयोजना गरेको कार्यक्रममा पौडेलले कम्युनिष्ट पार्टी विभाजित हुनुमा दलीय लालसाबाहेक केही नभएको जिकिर गरे। पौडेलले पदका लागि जे पनि गर्ने प्रवृत्तिले कम्युनिष्ट आन्दोलन कमजोर बनेको पनि बताए। उनले अग्रज नेताहरुको त्याग र र विचारको राजनीतिक संस्कार सिक्नु जरुरी रहेको समेत औँल्याए। कार्यक्रममा आश्रित स्मृति प्रतिष्ठानका संस्थापक अध्यक्ष एवं संरक्षक देवेन्द्र घिमिरे, एमाले केन्द्रीय सदस्य शिवराज सुवेदी, प्रतिष्ठानका अध्यक्ष चरणदास तिमिल्सेना लगाएतले आश्रितको योगदानमाथि चर्चा गरेका थिए।"
आयल निगमले भन्यो पेट्रोलियम पदार्थको मूल्य तत्काल घटाउन सकिँदैन,"काठमाडौं : नेपाल आयल निगमले पेट्रोलियम पदार्थको मूल्य घटाउन नसकिने जनाएको छ। अन्तर्राष्ट्रिय बजारमा मूल्य घटेर आए पनि निगम घाटामा रहेकाले पेट्रोलियम पदार्थको मूल्य तत्काल घटाउन नसकिने स्पष्ट पारेको हो। निगमले बुधबार विज्ञप्ति जारी गर्दै भनेको छ, मासिक एक अर्ब २७ करोड घाटा हुने स्थिति देखिएकाले पेट्रोलियम पदार्थको बिक्री मूल्य हाललाई यथावत् राख्नुपर्ने बाध्यात्मक अवस्था निगमसामु रहेको छ। पेट्रोलियम पदार्थ बिक्रीबाट संकलन भएको रकमसमेत समावेश गरी इण्डियन आयल कर्पोरेशन लिमिटेडको बक्यौता रकम भुक्तानी गर्दासमेत करिब २३ अर्ब अझै तिर्नुपर्ने अवस्था छ। इण्डियन आयल कर्पोरेशनको बक्यौता रकम क्रमशः भुक्तानी गर्दै पेट्रोलियम पदार्थको आपूर्ति व्यवस्था सहज गर्नुपर्ने निगमको दायित्य रहेको विज्ञप्तिमा उल्लेख छ। भारतले दुई पटक मूल्य समायोजन गरेर पठाउँदासमेत निगमले मूल्य नघटाउँदा सडकदेखि सदनसम्मै विरोध हुँदै आएको छ।"
"'बेटी पढाऊ, बेटी बचाऊ' कार्यक्रममा १० करोड बढी भ्रष्टाचार","काठमाडौं : 'बेटी पढाऊ, बेटी बचाऊ' कार्यक्रममा भ्रष्टाचार भएको भन्दै अख्तियार दुरुपयोग अनुसन्धान आयोगले कार्यक्रमका तत्कालीन सहिवसहितविरुद्ध विशेष अदालतमा मुद्दा दायर गरेको छ। मधेस प्रदेशका मुख्यमन्त्री लालबाबु राउतले उक्त अभियानअन्तर्गत छात्राहरुलाई साइकल दिने अभियान सञ्चालन गरेका थिए। साइकल खरिदमा अनियमितता भएको सूचनापछि केही समयअघि आयोगको टोलीले मुख्य मन्त्रीको कार्यालयमा छापासमेत मारेको थियो। आयोगले मुख्यमन्त्री कार्यालयका तत्कालीन सचिव यमप्रसाद भुसाल, सीडीई भगवान झा, सहलेखापाल राजाराम मण्डल, शाखा अधिकृत राम स्वार्थ महतो, खरिदार जित मोहन कुमार दास र ओम सत्य साई प्रालिकी प्रबन्ध निर्देशक रेनु अग्रवालविरुद्ध विशेष अदालतमा मुद्दा दायर गरेको हो। उनीहरुसँग जनही १० करोड ३३ लाख ७५८ रुपैयाँ बिगो दाबी गर्दै हदैसम्मको सजायको माग आयोगले गरेको छ। 'भुसालको हकमा बोलपत्र नं  बाट लेडिज साइकल खरिद कार्यको लागि अधिकार प्रत्यायोजन गरी निज यस खरिदसम्बन्धी कार्यको प्रमुख जिम्मेवार अधिकारी भएकोमा खरिद कार्यको सुरुवातदेखि सार्वजनिक खरिद ऐन, २०६३, ऐ नियमावली, २०६४ र सार्वजनिक खरिद अनुगमन कार्यालय () को निर्देशिका () मा भएका प्रावधानको पालना नगरी सम्झौता अनुसार अम्बिका () ब्राण्डका साइकल आपूर्ति हुनुपर्नेमा सम्झौता बिपरीतका ब्राण्ड नखुलेका कमसल तथा गुणस्तरहिन लेडिज साइकलको आपूर्ति स्वीकार गरी भुक्तानीसमेत गरिसकेकोले प्रदेश सरकारलाई रु१०,३३,००,७५८। हानिनोक्सानी गरेको पुष्टि हुन आएको हुँदा निज याम प्रसाद भुसालले भ्रष्टाचार निवारण ऐन २०५९ को दफा ८ को उपदफा (१) को खण्ड (ञ) बमोजिमको कसुर गरी प्रदेश सरकारलाई गैरकानूनी हानी पुर्याएको देखिएकोले निजलाई बिगो रु१०,३३,००७५८। (अक्षरेपी दश करोड तेत्तिस लाख सात सय अन्ठाउन्न रुपैयाँ) कायम गरी भ्रष्टाचार निवारण ऐन, २०५९ को दफा ८ को उपदफा (१) बमोजिम कैद सजाय र बिगोबमोजिम जरिवाना गरी ऐ ऐनको दफा ८ को उपदफा (१) बमोजिम बिगो समेत असुल उपर हुन एवं निज प्रदेश सचिव याम प्रसाद भुसालले प्रमाणित गरेको भण्डार दाखिला प्रतिवेदन गलत तवरबाट तयार गरिएको गलत लिखत भएकोले संझौताबमोजिमको साइकल प्राप्त हुनुपर्नेमा ब्राण्ड नखुलेका साइकल स्वीकार गरी गलत स्टोर दाखिला तयार गरी भुक्तानी समेत भएको देखिएकोले निजले भ्रष्टाचार निवारण ऐन, २०५९ को दफा ९ अनुसारको थप कसुर समेत गरेको देखिएको हुँदा निजलाई भ्रष्टाचार निवारण ऐन, २०५९ को दफा ९ बमोजिम समेत कैद सजाय र जरिवाना गर्ने मागदावी लिइएको छ,' विज्ञप्तिमा भनिएको छ।"
मंसिर ४ गते निर्वाचन मिति तोक्न गठबन्धन दल सहमत,"काठमाडौं : प्रतिनिधिसभा र प्रदेशसभाको निर्वाचन मंसिरमा गर्न सत्ता गठबन्धनका नेताहरु सहमत भएका छन्। प्रधानमन्त्री निवास बालु्वाटारमा बुधबार बसेको बैठकले मंसिर ४ गते निर्वाचन मिति तोक्ने सहमति जुटेको हो। बैठकमा सहभागी राष्ट्रिय जनमोर्चाका उपाध्यक्ष दुर्गा पौडेलले मंसिर ४ गते चुनाव मिति तोक्ने सहमति भएको बताइन्। अब बस्ने मन्त्रिपरिषद् बैठकले चुनाव मिति तोक्ने निर्णय भएको उनको भनाइ छ। 'अब बस्ने मन्त्रिपरिषद् बैठकले चुनाव मिति तोक्नेछ। यस विषयमा गठबन्धन दलबीच सहमति जुटेको हो,' उनले अन्नपूर्णसँग भनिन्।"
झापा३ बाट चुनाव लड्ने उद्घोष गर्दै लिङ्देनले भने मेरा देवीदेउता यहीँ छन्,"झापा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्रप्रसाद लिङ्देनले झापा क्षेत्र नम्बर ३ बाटै चुनाव उठ्ने बताएका छन्। सरकारले आगामी मङ्सिरमा प्रतिनिधि तथा प्रदेश सभा सदस्यको निर्वाचन गर्ने बताइरहँदा राप्रपाका अध्यक्ष लिङ्देनले झापा ३ मा बाहेक अन्य विकल्प नरहेको प्रस्टाएका छन्। बिर्तामोडमा बुधबार दिउँसो पत्रकारहरूसँग कुराकानी गर्दै अध्यक्ष लिङ्देनले भने, 'झापा ३ क्षेत्र छोडेर कहाँ जान्छु र? मेरा देवी देउता त्यहीँ छन्।' एमालेसँग गठबन्धन गर्ने संकेतत गर्दै उनले भने, 'जित्नका लागि चुनाव लड्ने हो। चुनावमा गठबन्धन बनाउनु स्वाभाविक र प्राकृतिक कुरा हो। आउँदो चुनावमा नचुरेलीरुपमा गठबन्धन बन्दै जान्छ।' विचारको आधारमा गठबन्धन नबने पनि त्यसमा विचारको आवरण रहने उनको भनाइ छ। झापा ३ बाट नेपाली कांग्रेसका नेता सिटौला र एमालेबाट दुर्गाप्रसाद प्रसाईँ चुनाव लड्ने तयारी गरिरहेका छन्।"
जोखिम मोलेर खोला वारपार (तस्बिर),"गोरखा : हिमालपारिको चुमनुब्री गाउँपालिका ७ छुलेखोलाको बाढीले दुई गाउँ जोड्ने फड्के बगाएको छ । फड्के बगाएपछि छुले गाउँकै दुई टोल र निले गाउँका स्थानीयबासी जोखिम मोलेर वारपार गर्न बाध्य भएका छन् । छुले र निले तिब्बतको सीमानामा रहेको गोरखाको अन्तिम गाउँ हो । यो ठाउँ सदरमुकामबाट ५५ कोश टाढा रहेको छ । गत हप्तादेखि लगातार परेको वर्षाले यहाँको फड्के बगाएको गाउँपालिकाका अध्यक्ष निमा लामाले जानकारी दिए । झोलुंगे पुलसमेत नभएको यहाँ बर्सेनि बाढीले फड्के बगाउने र स्थानीयबासीले यस्तै समस्या भोग्ने गरेको स्थानीय वाङचुक लामाले दुख व्यक्त गरे । पुल नहुँदा छुलेका करिब ३५ घरधुरी र निलेका करिब ३० घरधुरीका बासिन्दा बर्सेनि यसरी नै ज्यानको बाजी राखेर आउजाउ गर्न बाध्य छन् ,' उनले भने, यहाँ बर्सेनि यस्तै हुन्छ । दुर्गमको दु:ख सरकारले देख्दैन । गाउँमाथिबाट आइरहने बाढी र पहिरोको जोखिमका कारण छुलेका बासिन्दालाई अन्यत्र स्थानान्तरण गर्नुपर्छ भनेर दुई वर्षअघिदेखि स्थानीय अगुवाहरुले पहल गरेपनि स्थानान्तरण गर्न नसकिएको यहाँका पूर्व वडाअध्यक्ष पासाङफुञ्जो लामा बताउँछन् । गोरखाकै तल्लो भेगमा पूर्वमन्त्रीले आफ्नो बेशी फाँटमा सडक नभएको ठाउँमा मोटरेबल पुल बनाएको तर उनले चुनाव जितेको दुर्गम भेगका बासिन्दाले ज्यान जोखिममा राखेर खोला तर्नुपरेपछि सर्वत्र आलोचना भइरहेको छ । अल्पकालीन रुपमा अर्को फड्के राखेर आवतजावत गर्न आग्रह गरेको गाउँपालिकाका अध्यक्ष निमा लामाको भनाइ छ । झोलुङ्गे पुलका लागि सम्बन्धित निकायको ध्यानाकर्षण गराउने योजना रहेको उनको भनाइ छ।"
दक्षिण कोरियाका लागि नेपाली राजदूतमा ज्योति प्याकुरेल नियुक्त,काठमाडौं : दक्षिण कोरीयाका लागि नेपाली राजदूतमा प्राडा ज्योति प्याकुरेल भण्डारी नियुक्त भएकी छन्। राष्ट्रपति विद्यादेवी भण्डारीले मन्त्रिपरिषद्को सिफारिसमा प्राडा प्याकुरेललाई नियुक्त गरेकी हुन्। नेपालको संविधानको धारा २८२ को उपधारा (१) बमोजिम मन्त्रिपरिषद्को सिफारिसमा प्रा डा भण्डारीलाई गणतन्त्र कोरियाका लागि नेपालको आवासीय राजदूतमा नियुक्त गरीएको राष्ट्रपति कार्यालयले जनाएको छ।
राष्ट्रपति भण्डारीसँग फिनल्याण्डका राजदूत एन्टिनेनको शिष्टाचार बिदाइ भेट,"काठमाडौं : राष्ट्रपति विद्यादेवी भण्डारीसँग नेपालका लागि फिनल्याण्डका राजदूत पर्टी एन्टिनेनले शिष्टाचार भेट गरेका छन्। बुधबार राष्ट्रपति भवनमा राजदूत एन्टिनेनले राष्ट्रपति भण्डारीसँग शिष्टाचार बिदाइ भेट गरेका हुन्। भेटमा नेपाल र फिनल्याण्डबीच रहिआएको द्विपक्षीय सम्बन्ध,आपसी हित र चासोका विषयमा कुराकानी भएको राष्ट्रपति कार्यालयका प्रवक्ता सागर आचार्यले बताए।"
राष्ट्रिय अनुसन्धान विभागलाई गृहमन्त्रालय मातहत राख्नपर्नेमा जोड,"काठमाडौं : सांसदहरुले राष्ट्रिय अनुसन्धान विभागलाई गृहमन्त्रालय मातहत राख्नुपर्नेमा जोड दिएका छन् । सिंहदरबारमा बुधबार बसेको प्रतिनिधिसभाअन्तर्गतको राज्य व्यवस्था समिति बैठकमा नेपाल विशेष सेवा विधेयक, २०७६ माथि सैद्धान्तिक छलफलका क्रममा उनीहरुले प्रधानमन्त्री कार्यालयमा भन्दा गृह मातहत राख्दा अनुसन्धान विभागको काम प्रभावकारी हुने बताएका हुन् । छलफलमा भाग लिदै सांसद नवराज सिलवालले गृह मन्त्रालयबाट नै सुरक्षा निकायको व्यावसायिकताको बुझाईमा प्रभावकारी हुने भएकाले अनुसन्धान विभागलाई गृहमन्त्रालय मातहत ल्याउनुपर्ने बताए । अनुसन्धान विभागमा योग्य व्यक्ति ल्याउनका लागि लोक सेवामार्फत भर्ना लिन उचित हुने उनको भनाइ छ । त्यस्तै, सांसद गगन कुमार थापाले यसअघि विशेष उदेश्यका साथ अनुसन्धान विभागलाई प्रधानमन्त्री कार्यालय मातहत राखेपनि विभागलाई उचित ढंगले सञ्चालन गर्ने क्षमता गृह मन्त्रालयसँग मात्रै रहेको बताए। व्यक्तिको गोपनीयतालाई ख्याल गर्दै अनुसन्धानका लागि सूचना संकलनका लागि अदालतसँग अनुमति माग्नुपर्ने प्रावधानलाई राख्नुपर्ने उनको भनाइ छ । बैठकमा गृहमन्त्री बालकृष्ण खाँणले विधेयकमाथिको छलफलका क्रममा आएका संशोधन र सुझावलाई आवश्यकता अनुसार कानुनमा राखिने बताए । उनले सुरक्षाका विषयका कानुनहरुलाई छिटो छलफल गरेर पारित गर्न आग्रह पनि गरे। यसअघि साउन १३ गते बसेको प्रतिनिधिसभाको बैठकले नेपाल विशेष सेवा विधेयक, २०७६ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव सर्वसम्मतिले स्वीकृत गरेको थियो ।"
देशको नेतृत्व असक्षमहरुले गरिरहेका छन् : शंकर पोखरेल,"काठमाडौंः नेकपा एमालेका महासचिव शंकर पोखरेलले पाँच दलीय गठबन्धन असक्षम भइसकेको बताएका छन् । बुधबार दाङको तुलसीपुरमा आयोजित कार्यक्रममा एमाले महासचिव पोखरेलले असक्षम व्यक्तिले सरकारको नेतृत्व गरिरहेको र जनताको आशालाई निरासामा बदल्ने मात्रै काम भइरहेको बताए। पाँच दलीय गठबन्धनले एक वर्ष विताइसकेको छ । जनता र राष्ट्रको पक्षमा काम गर्दा गर्दै षड्यन्त्रपूर्वक हटाउने काम भयो,'उनले भने,' यो गठबन्धनले जनताको आशालाई निरासामा बदल्ने काम गरेको छ । एमालेको सरकार हुँदा मुलुकको आर्थिक अवस्था राम्रो रहेको र गठबन्धन आएपछि आर्थिक संकट आएको उनको भनाइ छ। पोखरेलले भने, 'हामी सरकारबाट बाहिरिदा यो मुलुकको आर्थिक अवस्था वचतको अवस्थामा थियो । एक वर्ष यो गठबन्धन सरकारले नेतृत्व गरिसकेपछि देश पौने ३ खर्ब घाटामा छ । ' उनले जनता विकास र समृद्धको पक्षमा रहेको बताए।"
"बहुमतको आडमा अर्थमन्त्रीलाई चोख्याउने काम भयो, एमालेको फरक मत छ : उपमहासचिव ज्ञवाली","रामेछाप : नेकपा एमालेका उपमहासचिव प्रदीप ज्ञवालीले संसदीय विशेष समितिमा बहुमतको आडमा अर्थमन्त्री जनार्दन शर्मालाई चोख्याउने काम भएको एमालेले बताएका छन्। रामेछापमा जिल्ला स्तरिय प्रशिक्षणमा ज्ञवालीले बजेट निर्माण गर्दा अर्थमन्त्रीले अनधिकृत मानिसको प्रयोग गरी करका दर परिवर्तन गरेको विषयमा छानविन गर्न बनाइएको संसदीय छानविन विशेष समितिमा एमालेले असहमति जनाउँदै प्रतिवेदनमा फरक मत राखेको दोहोर्याएका हुन्। एमालेको विरोध र दबाबपछि संसदले छानविन समिति बनाएको थियो। बजेट निर्माणको रातिको सीसीटिभी फुटेज माग्दा उपलब्ध नपाएपछि अनुसन्धानका अन्य विधि प्रयोग गर्न हामीले भन्यौं । संसदीय छानबिन समितिका सदस्य समेत रहेका ज्ञवालीले भने,छानविनको दायरामा रहेका व्यक्तिहरुको कल डिटेल र मोबाइल लोकेसन हेरौं भन्दा सत्ता पक्षीय सदस्य मान्नु भएन। बजेट निर्माण प्रक्रियामा संलग्न कर्मचारीहरुको भूमिकासहितको विवरण उपलब्ध भएन । यसले छानबिन कार्य गम्भीर रूपमा प्रभावित भएको छ। त्यसैले हामीले फरक मत राखेका छौं। छानबीनको क्रममा अर्थ मन्त्रालयका अधिकारीबाट पनि पर्याप्त सहयोग नपाएको ज्ञवालीले बताए। गम्भीर प्रश्न उठिसकेपछि पनि शर्मा पुन : अर्थमन्त्री बनेपछि नेपाली जनताको बुझिसकेको उनको भनाई छ। संसदीय छानविन समितिमा एमालेका सांसद प्रदीपकुमार ज्ञवाली, खगराज अधिकारी, भानुभक्त ढकाल र विमला विकले प्रतिवेदनमा असहमति राख्दै २७ बुँदे फरक मत राखेका थिए। ज्ञवालीले आर्थिक वर्षको बजेट थप आर्थिक संकट निम्त्याउने किसिमको रहेकोसमेत धारणा राखे। उनले देशको अर्थतन्त्र अहिले इतिहासकै कमजोर बिन्दुमा पुगेको बताउँदै देशको वार्षिक बजेटभन्दा बढी व्यापार घाटा रहेकोमा चिन्ता व्यक्त गरे। स्थानीय तहको निर्वाचनमा गठबन्धन सरकारले सत्ताको व्यापक दुरुपयोग गर्दापनि एमालेले जनताको लोकप्रिय पार्टी रहेको प्रष्ट भएको धारणा राखे। एमालेको विरुद्धमा गठबन्धन मात्रै नभई अदालत, विदेशी शक्तिकेन्द्र र संवैधानिक अङ्गहरु समेत लागेको बताए। उनले आगामी निर्वाचनमा पार्टीलाई विजयी बनाउन एमालेको नेतृत्वको सरकारले गरेका राम्रा कामलाई जनस्तरमा पुर्याउन र विपक्षीले गरेका गलत कामको भण्डाफोर गर्न कार्यकर्तालाई निर्देशन दिए।"
जनताका मुद्दा प्राथमिकतामा राख्न निर्देशन,"काठमाडौं : प्रधानमन्त्री शेरबहादुर देउवाले सरकारको बजेट र कार्यक्रमको कार्यान्वयन प्रभावकारी नभएको गुनासो गरेका छन्। सिंहदरबारमा मंगलबार सबै मन्त्री र मन्त्रालयका सचिवहरूलाई बोलाएर बजेट कार्यान्वयन प्रभावकारी बनाउन निर्देशन दिए। संयुक्त बैठकलाई सम्बोधन गर्दै प्रधानमन्त्री देउवाले वार्षिक बजेट तथा कार्यक्रम कार्यान्वयनको अवस्था र कार्ययोजनाको जानकारी लिँदै प्रभावकारी कार्यसम्पादन गर्न निर्देशन दिएका हुन्। प्रधानमन्त्री देउवाले सरकारका कामलाई प्रभावकारी बनाउँदै जनताको अपेक्षाअनुसार कार्यसम्पादन गर्न निर्देशन दिएका हुन्। मुलुकको हितलाई सर्वोपरि हितमा राखी जनताको आकांक्षालाई पूरा गर्नका लागि काम गर्न निर्देशन दिएको सरकारका प्रवक्ता ज्ञानेन्द्रबहादुर कार्कीले बताए। त्यस्तै, मुलुक चूनावको चरणमा प्रवेश गरकोले त्यहीअनुसारको तयारीका साथ अघि बढ्नसमेत निर्देशन दिएको प्रवक्ता कार्कीले बताए। मन्त्री कार्कीका अनुसार बैठकमा अर्थमन्त्री जनार्दन शर्माले मुलुकको आर्थिक अवस्थाका बारेमा जानकारी गराएका थिए। बैठकमा सहभागी अन्य मन्त्रीहरूले पनि संक्षिप्त रूपमा वर्तमान काम र भावी योजनाबारे जानकारी गराएको प्रवक्ता कार्कीले बताए। सरकारका काम कारबाहीबारे पनि बैठकमा समीक्षा भएको भन्दै मन्त्री कार्कीले प्रधानमन्त्री देउवाले सरकारको वार्षिक बजेट तथा कार्यक्रम कार्यान्वयनको अवस्था र कार्ययोजनाको जानकारी लिएका थिए। बैठकमा सहभागी एक सचिवले भने थप प्रभावकारी ढंगले जनताको अपेक्षाअनुसार कार्यसम्पादन गर्न प्रधानमन्त्रीले निर्देशन दिएको बताउँदै भने, जनताको अपेक्षाअनुसार काम हुन सकेन। कहाँ के भइरहेको छ ? सबै मन्त्रालयका सचिव र मन्त्रीहरू पहिला जनताका अति आवश्यक विषयमा काम गर्न तदारूकता देखाउनुहोस्। बैठकमा मन्त्री तथा योजना आयोगका उपाध्यक्ष तथा सदस्य र सचिवहरू सहभागी थिए। अर्थमन्त्रालयबाट राजस्व सचिव कृष्णहरी पुष्कर कर्ण उपस्थित थिए। प्रधानमन्त्री देउवाले यसअघि २१ पुसमा पनि संयुक्त बैठक राखेर जनताको अपेक्षाअनुसार काम गर्न भन्दै निर्देशन दिएका थिए। उनले मुलुकको विकास निर्माणको कामलाई तीव्रता दिने गरी बजेट परिचालन गर्न पनि अर्थ मन्त्रालयलाई सचेत गराए। प्रधानमन्त्री देउवाले जनताको जीवन रक्षाका निमित्त चनाखो भएर लाग्न मन्त्री तथा सचिवहरूलाई निर्देशन दिँदै मुलुकको विकास र सरकारले जनतालाई दिनुपर्ने सेवा, सुविधालाई तीव्रताका साथ अगाडि बढाउने भनेका थिए। त्यतिबेला बैठकमा अर्थतन्त्रको अवस्थाबारे अर्थमन्त्री जर्नादन शर्मा र अर्थ सचिवले प्रधानमन्त्रीको ध्यानाकर्षण गरेका थिए। मंगलबारको बैठकमा भने अहिलेका अर्थ सचिव मधुमरासिनी उपस्थित थिएनन्। मरासिनी अर्थमन्त्रीमा शर्माको पुनःआगमन भएसँगै उनी काठमाडौं बाहिर पुगेका छन्। मन्त्री शर्माले बजेट निर्माणका क्रममा अनधिकृत व्यक्तिलाई मन्त्रालयमा प्रवेश गराएको तथा उक्त समयको सीसीटीभी फुटेज हटाएको कुरा बाहिर आएपछि सचिव मरासिनी बिदामा बसेका थिए। बैठकमा सरकारको १ वर्षे काम कारबाहीबारे समीक्षासमेत भएको थियो। गत वर्ष असार २९ मा सरकारको नेतृत्व सम्हालेका देउवाले यो बीचमा भएका काम कारबाहीको बिफ्रिङ पनि मन्त्री र सचिवहरूबाट लिएका थिए।"
"मन्त्रालयको निर्णय उल्टाउँदै, सरुवा रोक्दै","सिमरा : कामकाजका लागि अन्यत्र खटाउने सचिवस्तरको निर्णय उल्टाउँदै बाराको निजगढ नगरपालिकाको प्रमुख प्रशासकीय अधिकृतमा सुमनकुमार कार्की पुनः फर्किन लागेका छन्। संघीय मामिला तथा सामान्य प्रशासन मन्त्रालयले साउन ११ गते जिल्लाभित्रै रहेको पचरौता नगरपालिकामा उनको सरुवा गरेको भएपनि उक्त निर्णय उल्टाएर कार्की निजगढ फर्कन लागेका हुन्। कार्कीलाई सरुवा गर्दै मन्त्रालयले उनको स्थानमा मकवानपुरस्थित थाहा नगरपालिकाका प्रमुख प्रशासकीय अधिकृत हरिलाल पुरीलाई पठाएको थियो। मन्त्रालयले सरुवा गरेपछि पुरी साउन १३ गते निजगढमा हाजिर हुँदै काम थालेका थिए। पुरीले काम थालेको दुई दिन नबित्दै मन्त्रालयले पुनः कार्कीलाई निजगढ फर्काएको हो। पचरौतामा सरुवा गर्ने निर्णयप्रति असन्तुष्टी जनाउँदै आएका कार्कीले मन्त्रालय पुगेर सचिवस्तरीय निर्णय उल्टाएका हुन्। कार्कीले आफ्नो सरुवाको निर्णय स्थगन गर्न मन्त्रालय पुगेर राजनीतिक दबाब दिएको बुझिएको छ। सचिवस्तरीय निर्णयको पत्र नगरपालिकामा आएलगत्तै कार्की काठमाडौं पुगेका थिए। उनले राजनीतिक शक्ति प्रयोग गरेर सरुवाको निर्णय स्थगन गर्न लगाएको मन्त्रालय स्रोतको दाबी छ। कार्कीलाई निजगढबाट पचरौता सरुवा गरिएको थियो। तर, थेग्नै नसक्ने दबाब आएपछि तत्कालका लागि स्थगन गर्न बाध्य भयौं मन्त्रालय स्रोतले भन्यो। कार्कीलाई अन्यत्र सरुवा गरेर पचरौता पठाउने निर्णय स्थगन गरिएपछि निजगढ आएका पुरीलाई भने मन्त्रालय तानिएको छ। मन्त्रालय स्रोतका अनुसार कार्कीलाई अन्यत्र सरुवा गर्ने निर्णय तत्काल स्थगन गर्न कर्मचारीलाई राजनीतिक दबाब बढी आएको थियो। दबाबकै कारण उनको यो चौथोपटक सरुवा स्थगित भएको हो। झण्डै दुई वर्षदेखि निजगढमा कार्यरत कार्कीको यसअघि तीन पटकसम्म सरुवाको निर्णय स्थगन भइसकेको छ। दुईपटक सिन्धुलीको स्थानीय तह र एकपटक मन्त्रालयमा सरुवा भएका कार्कीले आफ्नो सरुवा रोक्दै आएका छन्। मन्त्रालयको निर्णयलाई पटकपटक उल्टाउन सफल कार्कीले चौथोपटक सरुवा स्थगन गर्न लगाएका हुन्। मन्त्रालयको निर्णयअनुसार कामकाजमा खटिनुभन्दा पनि राजनीतिक शक्ति प्रयोग गरेर पटकपटक निर्णय नै उल्टाएपछि निजगढका स्थानीय समेत अचम्मित बनेका छन्। नियमित सरुवालाई रोकेर कार्की पटकपटक निजगढ फर्कन चाहेको विषयलाई समेत स्थानीय स्तरमा चासोका साथ हेरिएको छ। उहाँसँग ठूलै शक्ति रहेछ, त्यसैले प्रत्येक पटकको निर्णय रोक्दै आउनुभएको छ, स्थानीय श्याम तामाङले भने तर पटकपटक निजगढ फर्केर आउनुपर्ने कारण चाहिँ के रहेछ हामीले बुझेनौं। मन्त्रालयको निर्णयअनुसार केही दिनअघि मात्रै प्रमुख प्रशासकीय अधिकृतका रुपमा आएका पुरीसँग परिचयात्मक कार्यक्रमसहित स्वागत गरेका कर्मचारी पुनः कार्की नै फर्कने सूचना पाएपछि अलमलमा छन्। छिनछिनमै कार्यालय प्रमुख फेरिनु राम्रो विषय त होइन। तर, कर्मचारी खटनपटन गर्ने निकायले नै गरेपछि हामीले केही भन्न मिल्दैन एक कर्मचारीले भने। नियमित र कानुनी तरिकाबाट कार्यालय प्रमुख फेर्ने मन्त्रालयको सचिवस्तरीय निर्णय उल्टिनु दुःखद रहेको जनप्रतिनिधिको भनाइ छ। निजगढ नगरपालिकाका नगरप्रमुख सुरथ पुरीले स्थानीय तहलाई अलमल्याउने, विवाद उत्पन्न गराउने काम मन्त्रालयबाटै भएको भन्दै पुरानै निर्णय कार्यान्यवनमा ल्याउनुपर्ने बताए। नियमित हिसाबले कार्यालय प्रमुखको सरुवा गरियो, अर्को प्रमुख आएर काम सुरु गर्नुभयो नगरप्रमुख पुरीले भने तर, फेरी केही दिनमै कार्यालय प्रमुख सरुवाको निर्णय स्थगन गर्ने अनि कार्यालयमा काम थालेका कर्मचारीलाई फिर्ता पठाउनेजस्ता कार्य अत्यन्तै अपरिपक्व निर्णय हो। हामी यसको बिरोधमा छौं। नगरपालिकालाई मन्त्रालयले असहयोग गर्ने काम गरेको र अलमल्याउन खोजेको भन्दै नगरप्रमुख पुरीले कार्यालय प्रमुख सरुवा गर्ने निर्णय स्थगन नगरी कार्यान्यवनमा ल्याउन माग गरेका छन्। नगर प्रमुख पुरीले भर्खरै नयाँ प्रमुख प्रशासकीय अधिकृतको हाजिर भइसकेको हुँदा कार्कीले हाजिर गर्न सक्ने अवस्था नरहेको बताए। मन्त्रालयलाई समेत यस विषयमा जानकारी गराइएको नगर प्रमुख पुरीले बताए।"
निधि र भाजपा विदेश विभाग प्रमुख चौथाइवालेबीच भेटवार्ता,काठमाडौं : पूर्व उपप्रधानमन्त्री एवं नेपाली कांग्रेसका नेता विमलेन्द्र निधि र भारतीय सत्तारुढ दल भारतीय जनता पार्टीका बिदेश विभाग प्रमुख विजय चौथाइवालेबीच भेटवार्ता भएको छ। नयाँदिल्लीको दिनदयाल मार्गस्थित भारतीय जनता पार्टीको कार्यालयमा बुधबार बिहान भएको एक घण्टा लामो भेटमा नेपाल भारत दुई देश तथा नेपाली कांग्रेस र भारतीय जनता पार्टीबीचको सम्बन्ध आगामी दिनमा थप सुदृढ बनाउने लगायतका विषयमा छलफल भएको थियो। त्यस अवसरमा कांग्रेस पूर्व उपसभापतिसमेत रहेका निधिले रामजन्मभूमि अयोध्यामा निर्माणाधीन राम मन्दिरमा जनकपुरधामको जानकी मन्दिर तथा मिथिलाबासीको तर्फबाट धातुको धनुष नेपालमै निर्माण गरी राख्ने विषयमा श्रीराम जन्मभूमि तीर्थक्षेत्रका पदाधिकारीसँगको बैठक उपलब्धिमूलक भएको बताएका थिए। यसले दुई देशबीच रहेको आदिकालदेखिको सम्बन्धलाई सबै क्षेत्रमा दीर्घकालीन रुपमा थप बलियो बनाउने निधिले विश्वास व्यक्त गरे। चौथाइवालेले राम मन्दिरमा धनुष राख्ने काम महत्वपूर्ण हुने भन्दै यसले दुई देशबीचको सम्बन्ध थप सुदृढ बनाउने विश्वास व्यक्त गरे। गत शुक्रबार अयोध्या पुगेका निधिले राम मन्दिरमा धनुष राख्न गरेको प्रस्तावलाई श्रीराम जन्मभूमि तीर्थ क्षेत्रका महामन्त्री चम्पत रायले आफ्नो कार्य समितिमा छलफल गरी सहमति गराउने बचन दिएका थिए।
श्रीलंका टापुमा फसेकाहरुको बिचल्ली (तस्बिर),"धरान : श्रीलंका टापुमा फसेकाहरुको बिचल्ली भएको छ। कोशी फुटेपछि श्रीलंका टापु डुवानमा पर्दा सयौं सर्बसाधारणको बिचल्ली भएको हो। टापुमा फसेकाहरूको उद्धारमा सशस्त्र प्रहरी र नेपाल प्रहरीको टोली खटिएको छ । उनीहरुलाई सुरक्षाकर्मीको टोलीले उद्दार गरिरहेको छ। विस्थापितहरुलाई विभिन्न सुरक्षित स्थानमा लैजाने काम भइरहेको छ। उदयपुरको बेलका नगरपालिका१, २, ८ र ९ मा सप्तकोसी नदीले कटान गरेको छ । पानीको बहाव बढेर कटान सुरु गरेपछि त्यहाँका नागरिकलाई स्थानान्तरण, राहत र उद्धार गरिएको छ । बेलका नगरपालिका८ लाहुरेखोच डुम्रीबोटमा सप्तकोसीको अस्थायी बाँध फुटेको थियो । सप्तकोसीले कटान गरेपछि उदयपुरको बेलका, सप्तरीको सप्तकोसी र कञ्चनरूप नगरपालिकाका केही बस्ती प्रभावित भएका छन् । सप्तकोसी नदीको बाँध फुटेर बस्तीमा पसेपछि प्रदेश नं १ सरकारका आन्तरिक मामिला तथा कानुनमन्त्री केदार कार्कीसहितको टोलीले स्थलगत अनुगमन गरेको छ । कटान क्षेत्रको स्थलगत निरीक्षण गर्न पुग्नुभएका मन्त्री कार्कीले प्रभावित क्षेत्रमै प्रदेश विपद् व्यवस्थापन समितिको बैठक बस्ने तयारी भएको सुनसरीका प्रमुख जिल्ला अधिकारी यादवले जानकारी दिएका छन्।"
पेलोसी ताइवान पुगेपछि नेमकिपाले भन्योः अमेरिकी साम्राज्यवादको एसियामा नयाँ युद्ध थोप्ने चालबाजीको विरोध गरौं,"काठमाडौंः नेपाल मजदुर किसान पार्टीले अमेरिकाले चीनलाई उत्तेजीत पार्न खोजेको आरोप लगाएको छ । नेमकिपा अध्यक्ष नारायणमान विजुक्छेले बुधबार एक विज्ञप्ति जारी गर्दै अमेरिकाले चिनियाँ मुख्य भूमिबाट थाइवानलाई अलग बनाउने धम्कीपूर्ण अभिव्यक्ति दिनु साम्राज्यवादी आक्रामक नीति निन्दनीय भएको बताएका हुन्। अमेरिकी सदनकी सभामुख नैन्सी पेलोसी एसियाली देशको भ्रमणका क्रममा ताइवान पुगेकी छन्। विजुक्छेले पेलोसीको यो भ्रमण अमेरिकी साम्राज्यवादको एसियामा नयाँ युद्ध थोप्ने चालबाजी भएको र यसको विरोध गर्नुपर्ने बताएका छन्। 'संयुक्त राज्य अमेरिकाले युद्ध उत्तेजनात्मक गतिविधि केही समयदेखि तीव्र पारेको जगजाहेर छ । चीन घेर्ने नीतिअन्तर्गत हिन्दप्रशान्त रणनीति, एमसीसी, क्वाड, अउकस आदि नीति र संगठन निर्माण गरी क्षेत्रीय शान्ति तथा विश्वशान्ति खल्बल्याउने कार्य हो । चिनियाँ भूमिमा अस्थिरता फैलाउने, थाइवानमा क्रियाशील विखण्डनकारी संगठनलाई पोस्ने, दक्षिणी चीन सागरमा उत्तेजनात्मक गतिविधि गर्ने र चीनविरुद्ध शीत युद्धको अभ्यास गर्ने कार्य गर्दै आएको सर्वविदित छ । त्यसैको सिलसिलाअन्तर्गत पेलोसीको थाइवानं भ्रमण भएको प्रस्ट छ । निश्चय पनि, यसको परिणाम वाइडेन प्रशासनले भोग्नुपर्ने छ भन्ने चिनियाँ घोषणा देशभक्तिपूर्ण छ,'विज्ञप्तिमा उल्लेख छ। विजुक्छेले एसिया महादेश र विश्वमा अशान्ति फैलाउने कार्य बन्द गर्न माग गरे । चीनको सम्प्रभुताको कदर गर्नु र एक चीन नीति साँचो अर्थमा पुनः अडिग भएर प्रस्तुत हुनु स्वयम् संरा अमेरिकाको निम्ति हितकारी हुनेतर्फ नेमकिपा बाइडेन प्रशासनको ध्यानाकर्षण गर्दछ । थाइवान चीनको अभिन्न अंग हो भन्नेबारे नेपाली शान्तिप्रिय जनता तथा कामदार जनता दृढ छन्। एसियाली र संसारका अन्य मानिसहरूझै नेपाली जनता पनि युद्ध चाहँदैनन्, शीतयुद्ध अगाडि बढेको मन पराउँदैनन् । तसर्थ, नेमकिपा र नेपाली कामदार तथा शान्तिकामी नेपाली जनता संयुक्त राज्य अमेरिकी सरकारको संसारका विभिन्न भाग र देशहरूमा झगडाको आगो झोस्दै हिँड्ने कार्यको विरोध एवम् निन्दा गर्दछ' विज्ञप्तिमा भनिएको छ,'विश्वभरि शान्ति, विकास र मानव जातिको साझा भविष्यका निम्ति प्रयत्नरत चीन, चिनियाँ कम्युनिस्ट पार्टीको नेतृत्व तथा चिनियाँ जनताको उद्देश्यप्रति नेमकिपा ऐक्यबद्धता प्रकट गर्दछ, साम्राज्यवाद र अन्यायपूर्ण युद्धको विरोध गर्दछ र संरा अमेरिकालाई आफ्नो युद्धपिपासु नीति तुरून्त त्याग्नसमेत आग्रह गर्दछ । पेलोसी ताइवान पुगेलगत्तै अमेरिका र चीनबीचको तनाव झन् बढेको छ । चीनको विरोधका बावजुद उनी ताइवान पुगेकी हुन्। २५ वर्षपछि अमेरिकाको उच्च श्रेणीको निर्वाचित अधिकारी ताइवान पुगेकी हुन् ।"
राष्ट्रपतिबाट मदन भण्डारी विश्वविद्यालय विधेयक प्रमाणीकरण,काठमाडौं : राष्ट्रपति विद्यादेवी भण्डारीले मदन भण्डारी विज्ञान तथा प्रविधि विश्वविद्यालय सम्बन्धमा व्यवस्था गर्न बनेको विधेयक प्रमाणीकरण गरेकी छन्। बुधबार राष्ट्रपति भण्डारीले संघीय संसदको दुवै सदनको बैठकबाट पारित भइ प्रमाणीकरणको लागि पेश हुन आएको सो विधेयक नेपालको संविधानको धारा ११३ को उपधारा (२) बमोजिम प्रमाणीकरण गरेको राष्टपति कार्यालयका प्रवक्ता सागर आचार्यले जानकारी दिएका छन्।
विधेयकले पीडितको माग सम्बोधन गरेको छैन : द्वन्द्व पीडित,"नेपालगंज : सरकारले संसदमा दर्ता गराएको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन २०७१ संशोधनको विधेयकले पीडितको माग सम्बोधन गर्ने खालको नभएको भन्दै द्वन्द्व पीडित र विज्ञले आपत्ति जनाएका छन् । बर्दियाको बारबर्दिया नगरपालिका १० सेम्रहवाका मोतीकुमार चौधरीले भने, 'यो विधेयक पीडित मैत्री छैन । हामीलाई चित्त बुझ्दो खालको छैन । पीडितलाई केही पैसा वा परिपूर्ण दिएर द्वन्द्वकालका घटनालाई समाधान गर्न खोजेको जस्तो देखिन्छ ।' सहिद तथा बेपत्ता परिवार समाज बारबर्दियाका अध्यक्ष चौधरीले सर्वोच्च अदालतले नजीरका रुपमा गरेको फैसलाको मर्मअनुसार आयोगले काम गर्नुपर्ने बताए । सशस्त्र द्वन्द्वका बेला १२ पुस २०५८ मा उनका बुवा सगुनलाल चौधरीलाई नेपाली सेनाले घरबाटै नियन्त्रणमा लिएर बेपत्ता पारेको छ । उनको माग छ, हामीलाई न्याय चाहिएको छ । हाम्रो बुवाको अवस्था राज्यले बताइदिनुपर्छ। अर्का बेपत्ता परिवारका सदस्य निरञ्जनकुमार चौधरीले पनि सरकारले न्याय दिनेभन्दा पनि द्वन्द्वकालका घटनामा पीडितको माग सम्बोधन गर्नबाट पन्छिन खोजेको आरोप लगाए । उनले बर्दियाको बारबर्दिया नगरपालिकाले द्वन्द्व पीडितका लागि जिविकोपार्जन, राहात, सन्तानलाई छात्रबृत्ति कार्यक्रम गरेर केही राहात दिएको बताए । स्थानीय सरकारले द्वन्द्व पीडितका नाममा स्मारक निर्माण र सडकको नामाकरण गरेर द्वन्द्वको पीडा बिर्साउने प्रयत्न गरेको उनको बुझाइ छ । बारबर्दियामा मात्र ८१ जना द्वन्द्व पीडित छन् । जसमध्ये ३७ जना सहिद र ४४ जना बेपत्ता भएका छन् । पीस विल्डिङ इनिसियटिभ ललितपुर र नेपाल पत्रकार महासंघ बाँके शाखाले बर्दियाको ठाकुरद्वारामा आयोजना गरेको पीडित मैत्री मिडिया कभरेज विषयक तालिममा पूर्वप्रधानन्यायधीश कल्याण श्रेष्ठले संक्रमणकालीन न्याय पीडित मैत्री हुनुपर्ने बताएका थिए । उनले भने, संक्रमणकालीन न्याय पीडितमैत्री भएन भने त्यो न्याय नै हुँदैन । पीडितले के चाहन्छ, परिपूरण, राहात, पुनस्र्थापना वा मुद्दा चलाउने भन्ने विषयको निधो पीडितले गर्न पाउनुपर्छ । उनले न्यायको बिउ नजोगिए अन्याय हाबी हुने बताए । उनले राज्यले समयमै न्याय नदिँदा पीडितले न्याय माग्न छोड्ने अवस्था आउने भन्दै चिन्ता व्यक्त गरे । पीस विल्डिङ इनिसियटिभ ललितपुरका कार्यकारी प्रमुख सुविन्द्र बोगटीले संक्रमणकालीन न्यायलाई पीडितका पक्षमा पत्रकारले पैरवी गर्नुपर्नेमा जोड दिए । कार्यक्रममा पत्रकारले द्वन्द्वकालमा गरेको समाचार रिपोर्टिङका अनुभव सुनाउँदै द्वन्द्वको न्यायका लागि कलम चलाउने प्रतिबद्धता जनाएका थिए । नेपाल पत्रकार महासंघ बाँके शाखाले द्वन्द्वकालमा समाचार संकलन गरेका पत्रकारको क्षमता अभिवृद्धि गर्दै संक्रमणकालीन न्यायका विषयमा गुणस्तरीय समाचार र खोजमूलक समाचार लेखनका लागि तालिम आयोजना गरेको बताए । कार्यक्रममा बाँके, बर्दिया र रोल्पाका २९ जना पत्रकारको सहभागिता रहेको थियो । बर्दियाको बारबर्दियाका द्वन्द्व पीडित मोतिलाल चौधरी । तस्बिर : शंकरप्रसाद खनाल"
"सफारीमा ओसार्दै गरेको ६१ किलो गाँजा बरामद, चालक फरार",विराटनगर : सीटी सफारीमा राखेर ओसार्दै गरेको अवस्थामा ६१ किलोग्राम गाँजा प्रहरीले विराटनगरबाट बरामद गरेको छ । इलाका प्रहरी कार्यालय रानीबाट प्रहरी निरीक्षक महेन्द्र दर्नालको नेतृत्वमा खटिएको टोलीले विराटनगर महानगरपालिका१४ जतुवाबाट लागुऔषध गाँजा नियन्त्रणमा लिएको हो । प्रदेश १ प्रहरी कार्यालय विराटनगरका प्रवक्ता एसपी नवीनराज राईका अनुसार प्लाष्टिकमा प्याक गरी को २ ह ४६१० नम्बरको सिटी सफारीमा राखेर ओसारपसार गर्दै गरेको गाँजा बरामद गरिएको छ । सफारीमा राखेर गाँजा पश्चिमबाट पूर्वतर्फ लगिँदै गर्दा बिहान ११ बजेतिर बरामद गरिएको राईले बताए । प्रहरीले सफारी पनि नियन्त्रणमा लिएको छ । प्रहरीलाई देख्नासाथ सफारीका चालक भने फरार भएको उनको भनाइ छ । उनले चालकको खोजी तीव्र पारिएको जानकारी दिए । सफारी कसको हो भन्ने खुल्न सकिरहेको छैन । गाँजा र सफारीलाई नियन्त्रणमा लिएर अनुसन्धान थालिएको प्रहरीले जनाएको छ । नेपालबाट गाँजा भारततर्फ लैजान लागिएको हुनसक्ने प्रहरीको अनुमान छ ।
प्रभावकारी बन्दै सेनाको सर्पदंश उपचार केन्द्र,"परासी : नेपाली सेनाले सञ्चालन गरेको सामुदायीक सर्पदंश उपचार केन्द्र प्रभावकारी बन्दै गएको छ। पूर्वी नवलपरासीको विनयीत्रिवेणी गाउँपालिका६ त्रिवेणीस्थित नेपाली सेनाको सर्पदंश केन्द्रमा नवलपरासीसहित भारतसम्मका सर्पले टोकेका बिरामीहरु उपचारका लागि पुग्ने गरेका छन्। नवलपरासीकै पहिलो सर्पदंश उपचार केन्द्रले २०६८ सालदेखि सेवा दिन सुरु गरेको हो। अहिले त्यहाँ नेपाली सेनाको गोरखदल गण परासी अन्तर्गतको गुल्म छ। त्रिवेणी भारतको बिहार प्रदेशसँग जोडिएको छ। भारतमा सर्पदंशको राम्रो उपचार हुने नभएपछि सर्पले टोकेका बिरामीहरु त्यहाँ गएर उपचार गराउने गरेका हुन्। केन्द्रमा राम्रो उपचार हुने भएपछि विषालु सर्पले टोकेका जिल्लासहित भारतका बिरामीहरुसमेत त्यहाँ गएर उपचार गराउने गरेका छन्। ६ शय्याको केन्द्रमा नसिंङ्ग अध्ययन गरी सर्पदंशको तालिम प्राप्त गरेका दुई जना सेनाका स्वास्थ्यकर्मीहरुले सेवा दिँदै आएको गोरखदल गण परासीका प्रमुख सेनानी ज्ञानकाजी श्रेष्ठले बताए। केन्द्रमा आवश्यक पर्ने औषधी (एन्टीस्नेक भेनम) स्थानीय हेल्थ पोष्टबाट उपलब्ध हुने गरेको छ। केन्द्र सञ्चालनका लागि नेपाली बिरामी नागरिकसँग बाट ५ सय र भारतीयसँग १ हजारका दरले सेवा शुःल्क लिने गरिएको छ। सोही रकमबाट समुदायबाट गठित समितिले आवश्यक पर्ने अन्य औषधिलगायतका स्वास्थ्य सामाग्री खरिद गर्ने गरिएको गणले जनाएको छ। औषधि र अन्य सबै सेवा निःशुल्क हो। त्रिवेणी क्षेत्र चितवन राष्ट्रिय निकुञ्जको घना जंगल भएको क्षेत्र हो। घना जंगल भएकाले यहाँ विषालु सर्पको बिगबिगी छ। केही विषालु सर्पलाई सेनाले गोलीसमेत हानेर मारेको छ। त्यसरी गोली नै हानेर मार्नुपर्ने सर्पमा किङ कोभ्रा नामको रहेको सेनाले जनाएको छ। यो सर्प ठूलो र तेज बेगमा हिँड्ने गर्छ। त्यहाँ आउने बिरामीहरु करेत, धामन, गोमनललगाएतका विषालुसर्पले डसेर आउने गरेका छन्। सर्पले डसेर आउनेमा महिलाको संख्या बढी छ। घाँस दाउरा र वस्तुभाउ हेर्न महिलाहरु बढी जाने भएकाले उनीहरुको संख्या बढी भएको अनुमान गणको छ। केही बिरामीहरुले आफूलाई टोकेको सर्प नै मारेर केन्द्रमा ल्याउने गरेका छन्। यसले विषालु सर्पको पहिचानसँगै उपचारमा सहज हुने स्वास्थ्यकर्मीहरुले बताएका छन्। तत्काल उपचार गराउन सदरमुकाम परासी र बुटवल जाँदा समयका कारण अकालमा ज्यान गुमाउनुपर्ने स्थानीयको बाध्यतालाई यो उपचार केन्द्रले सहयोग पुर्याएको छ। केन्द्रमा आउने अधिकांश बिरामीहरु निको भएर जाने गरेको गणले जनाएको छ। गणको तथ्यांकअनुसार २०७८ बैशाख देखि २०७९ साउन १७ गते सम्मको १६ महिनाको अवधिमा कूल ५ सय ५३ जनाले उपचार सेवा लिएको प्रमुख सेनानी श्रेष्ठले जानकारी दिए। जसमा १ सय १७ जना भारतीय नागरिक छन्। यो अवधिमा २ जनाको गम्भीर अवस्थामा आएका कारण मृत्यु भएको छ। भने ११ जनालाई लुम्बिनी प्रादेशिक अस्पताल बुटवल रेफर गरिएको छ। अन्य निको भएर फर्केको प्रमुख सेनानी श्रेष्ठले बताए। स्थापना भएको ११ वर्षको अवधिमा केन्द्रबाट ५ हजार ४६ जनाले उपचार सेवा लिएका छन्। जसमा ९ सय ८० जना भारतीय नागरिकले सेवा लिएका छन्। यो अवधिमा १३ जनाको मृत्यु भएको गणले जनाएको छ। सबैभन्दा बढी जेठदेखि साउन महिनासम्म सर्पले टोकेर बिरामीहरु आउने गरेको गणको तथ्यांकमा उल्लेख छ।"
सुरक्षा खतराको आशंकामा मुम्बई उड्न लागेको नेपाल एयरलायन्सको विमान रोकियो,काठमाडौं : काठमाडौंदेखि भारतको मुम्बई उड्न लागेको नेपाल एयरलायन्सको विमान रोकिएको छ। शंकास्पद् व्यक्तिको चढेको र सुरक्षामा खतरा आउने आशंकापछि विमान रोकिएको हो। प्रहरीको केन्द्रीय अनुसन्धान ब्युरो(सीआईबी)ले विमानलाई नियन्त्रणमा लिएर चेकजाँच गरिरहेको छ। प्रहरीका अनुसार शंकास्पद् व्यक्तिलाई नियन्त्रणमा लिइएको छ।
"विमानबाट मुम्बई हिँडेका सुन व्यवसायी सिआईबीको नियन्त्रणमा, खुल्यो पहिचान","काठमाडौं : प्रहररीको केन्द्रीय अनुसन्धान व्युरो (सीआईबी)ले भारतको मुम्बई जान लागेको नेपाल एयरलायन्सको विमानबाट एक जनालाई पक्राउ गरेको छ। प्रहरी उच्च स्रोतका अनुसार सन्तोष लामिछाने पक्राउ परेका हुन्। उनी सुन व्यवसायी रहेको प्रहरीको भनाइ छ। सुनचाँदी व्यवसायी संघका पदाधिकारीसँगै लामिछाने पनि श्रीमतीसहित मुम्बई जान लागेका थिए। उनीविरुद्ध कैलाली प्रहरीमा उजुरी परेको सूचना पाएपछि सिआईबीको टोलीले उड्नै लागेको विमान नियन्त्रणमा लिएर चेकजाँच गरेको थियो। विमानमा अधिकांश सुनचाँदी व्यवसायीहरु रहेको प्रहरीको भनाइ छ। उनीहरु मुम्बई भ्रमणमा जान लागेको स्रोतको भनाइ छ। 'मुम्बई जान लागेको नेपाल एयरलायन्सको विमानमा शंकास्पद् व्यक्ति रहेको सूचना पाएका थियौं। उनीविरुद्ध कैलाली प्रहरीमा जाहेरीसमेत परेको रहेछ। उड्नै लागेको विमानलाई नियन्त्रमा लिएर सन्तोष लामिछानेलाई नियन्त्रमा लिएका छौं। थप अनुसन्धान गरिरहेका छौं,' प्रहरीको उच्च स्रोतले भन्यो।"
"मुम्बई जाने विमानमा अधिकांश सुनचाँदी व्यवसायी, शंकास्पद् व्यक्ति पक्राउ","काठमाडौं : काठमाडौंबाट भारतको मुम्बई जान लागेको नेपाल एयरलायन्सको विमान त्यसतर्फ प्रस्थान गरेको छ। विमानमा अधिकांश यात्रु सुनचाँदी व्यवसायी संघका पदाधिकारी रहेको प्रहरी उच्च स्रोतले जानकारी दियो। संघकै एक जनाविरुद्ध कैलाली प्रहरीमा उजुरी परेको सूचना पाएपछि प्रहरीको केन्द्रीय अनुसन्धान व्युरो (सिआईबी)ले उड्नै लागेको विमानमा 'सुरक्षा खतरा' रहेको भन्दै जेकजाँच गरेको थियो। चेकजाँचका क्रममा कैलाली प्रहरीमा उजुरी परेका एक जनालाई सिआईबीले नियन्त्रमा लिएको छ। श्रीमानसँगै मुम्बई जान लागेका 'शंकास्पद्' व्यक्ति पक्राउ परेपछि श्रीमती पनि मुम्बई नगएको अध्यागमन स्रोतले जानकारी दियो। 'प्रहरीले एक जनालाई नियन्त्रणमा लिएपछि उनको श्रीमती पनि जान्न भनेर नगएको हो। अहिले विमान मुम्बई प्रस्थान गरिसक्यो,' अध्यागमन स्रोतले भन्यो। सिआईबीले भने शंकास्पद् व्यक्तिको अनुसन्धान प्रक्रिया सुरु गरेको छ। 'कैलाली प्रहरीमा उजुरी परेको सूचना पाएपछि हामीले विमानभित्र चेकजाँच गरेका हौं। उजुरी परेका व्यक्तिलाई विमानबाटै नियन्त्रणमा लिएर अनुसन्धान गरिरहेका छौं,' प्रहरी उच्च स्रोतले अन्नपूर्णसँग भन्यो। प्रहरीका अनुसार विमानमा ४९५० जना सुनचाँदी व्यवसायी संघकै पदाधिकारीहरु रहेका थिए। उनीहरु भ्रमण उद्देश्यले मुम्बई जान लागेका थिए।"
माइतीघरमा मिटर ब्याजी पीडितको धर्ना,"काठमाडौं : नवलपरासी सुस्ताका मिटर ब्याजी पीडितहरुले पुन: माइतीघरमा धर्ना दिएका छन्। यसअघि गृहमन्त्रालयसँग भएको वार्तापछि १६ दिनसम्मको धर्ना स्थगित गरेर घर फर्केका उनीहरुले माइतीघरमा धर्ना दिएका हुन्। सरकारसँगको वार्तापछि पनि मिटर ब्याजको समस्या समाधान नभएको भन्दै धर्नामा आउनुपरेको उनीहरुले जनाएका छन्। मिटर ब्याज तथा ठगीविरुद्ध किसानमजदुर संघर्ष समितिको अगुवाईमा भएको धर्नामा सहभागीहरुले भूमिहीन बनाइएका किसानमजदुरको जमिनको तमसुक फिर्ता दिनुपर्ने, ज्यादा लिइएको पैसा फिर्ता गर्नुपर्ने माग राखेका छन्। नवलपरासी सुस्ताबाट धर्नामा आएका रामसुभक मुसहरले यसअघि गृह मन्त्रालयसँगको छलफलपछि घर फर्के पनि आफूहरुको समस्या समाधान हुन नसकेको बताए। जमिनको फुकुवा गर्दै तमसुक नदिएका कारण नै दोस्रो पटक धर्ना बस्नुपरेको उनको भनाइ छ। पीडितहरुले भूमिहीन बनाइएका किसानहरुको जमिन फिर्ता गरी कानुनले तोके बमोजिमको व्याजबाहेकको सबै रकम क्षतिपूर्तिसहित फिर्ता गर्नुपर्ने जनाएका छन्।"
"लागुऔषधसहित २२ जना पक्राउ, तरकारीको बोरामा समेत बरामद","काठमाडौं : प्रहरीले लागुऔषध खैरो हेरोइन तथा नियन्त्रित लागुऔषध डीयलेक्सडीसीसहित २२ जनालाई पक्राउ गरेको छ। प्रहरीको लागु औषध नियन्त्रण व्युरोले लागुऔषध हेरोइन ४५९ ग्राम, आगुऔषध डीयालेक्सडीसी (१०० एमएल) ११८० बोतल, लागुऔषध नाइट्राभेट ट्याब्लेट १२६० थान, प्रोक्सीभन क्याप्सुल १५० थान नियन्त्रणमा लिएको हो। पक्राउ पर्नेहरुमा तुलसा खड्का, युवराज खड्का, किशोर चौलागाईँ, मानबहादुर तामाङ, बुद्धबहादुर बोम्जनलगायत छन्। व्युरोका प्रवक्ता प्रहरी उपरीक्षक योगेन्द्रकुमार खड्काले उनीहरुलाई लागुऔषध (नियन्त्रण) ऐन २०३३ बमोजिम मुद्दा र नियन्त्रित लागुऔषध मुद्दामा म्याद थप गरी अनुसन्धान कार्य भइरहेको बताए। नियन्त्रण लिइएको लागुऔषधमध्ये ११८० बोतल डीयालेक्सडीसी (१०० एमएल) ६ वटा तरकारीको बोराभित्र भेटिएको थियो।"
'दृष्टिको चमत्कारले परिवर्तित जीवनहरु' सम्बन्धी भित्तेचित्र अनावरण,"काठमाडौंः 'दृष्टिको चमत्कारले परिवर्तित जीवनहरु' शीर्षकको भित्तेचित्र निर्माणको अनावरण भएको छ । नेपालस्थित अष्ट्रेलियाली दुतावासको सहयोगमा रिलेटिभ नेपाल र सारंगी सोसल इन्टरप्राइजेजले संयुक्त रुपमा दृष्टिको चमत्कारले परिवर्तित जीवनहरुशीर्षकको भित्तेचित्र निर्माण गरेको हो । वृत्तचित्रको नेपालका लागि अष्ट्रेलियाका राजदूत फेलिसिटी भोल्क र प्रतिष्ठानका प्रमुख कार्यकारी अधिकृत डा रिता गुरुङले संयुक्तरुपमा अनावरण गरेका हुन् । भित्तेचित्रको मुख्य सन्देश उपचार भएमा धेरै प्रकारका अन्धोपनहरु निवारण गर्न सकिन्छ भन्ने रहेको छ । मिथिला कलाकृतिबाट पुनः प्रयोगयोग्य प्लाष्टिकका बोतलहरु रेसाबाट निर्मित चश्माका खोलहरु बनाएर स्थानीय रोजगारी सृजना गर्ने र सो उत्पादनलार्ई विश्वव्यापी रुपमा बेच्ने लक्ष्य रहेको छ । नेपालमा भएका आँखा स्वास्थ्य क्षेत्रमा भएका उपलब्धीहरुको विश्वव्यापी प्रचारप्रसारमा थप सहयोग पुग्ने अपेक्षा लिइएको छ । जनकपुरबाट मिथिला चित्रकार निर्मला झा, राजकुमारी सिंह र अन्जिना यादवले तयार पारेको यो भित्तेचित्रले तिलगंगा आँखा प्रतिष्ठानले नेपालभर दृष्टिमा समस्या भएकाहरुको जीवनमा पारेको प्रभावको प्रतिनिधित्व गर्ने आयोजकले जनाएको छ । मिथिला चित्रकारद्वय राजकुमारी र अन्जिना आँखाको समस्याबाट गुज्रिएर उपचारपछि आँखा देख्न सक्ने भएका चित्रकारहरु हुन् ।"
राजश्व अधिकृत ३० हजार घुससहित पक्राउ,"काठमाडौं : आन्तरिक राजश्व कार्यालय महाराजगञ्जका कम्प्युटर अधिकृत विन्दु श्रेष्ठ प्रधान ३० हजार घुससहित पक्राउ परेका छन्। सेवाग्राहीबाट घुस लिएको सूचना पाएपछि अख्तियार दुरुपयोग अनुसन्धान आयोगको टोलीले उनलाई घुस रकमसहित पक्राउ गरेको हो। 'कम्प्युटर बिलिङको सफ्टवेयर स्वीकृतिका लागि आवश्यक प्रक्रिया पूरा गरी आन्तरिक राजश्व कार्यालय महाराजगञ्जमा जाँदा कम्प्युटर अधिकृत प्रधानले दुःख हैरानी दिई काम गर्नका लागि ३० हजार रकम दिनुपर्छ भनी घुस माग गरेको सूचनाको आधारमा टंगालबाट खटिएको टोलीले नियन्त्रणमा लिएको हो,' विज्ञप्ति जारी गर्दै आयोगले भनेको छ।"
पेट्रोलियम पदार्थको मूल्य समायोजनको माग गर्दै राजधानीमा प्रदर्शन (तस्बिर),"काठमाडौंः पेट्रोलियम पदार्थको मूल्य समायोजन नगरेको भन्दै अनेरास्ववियुले काठमाडौंमा प्रदर्शन गरेको छ । अनेरास्ववियुले टेकुस्थित नेपाल आयल निगमको कार्यालयअघि प्रदर्शन गरेको हो । भारतबाट मूल्य घटेर आएपनि सरकारले पेट्रोलियम पदार्थको मूल्य नघटाएको भन्दै प्रदर्शन गरिएको हो। 'जनताको चुलो निभाउन पाइदैन', 'परमादेशी सरकार चाहिँदैन', 'ग्याँस र पेट्रोलीयम पदार्थको मूल्य वृद्धि फिर्ता गर,' भन्दै नाराबाजी गरेका छन्।"
युवालाई स्वरोजगार बनाउन ग्राफिक डिजाइन तालिम,ताप्लेजङ : युवाहरुलाई सीप प्रदान गरेर स्वरोजगार बनाउने उद्देश्यले ताप्लेजुङमा ६ महिने ग्राफिक डिजाइन तालिम सुरु गरिएको छ । ह्युमन प्राक्टिस फाउण्डेसन (एचपीएफ) को आर्थिक सहयोग तथा भानुजन माध्यमिक विद्यालयको सहकार्यमा तालिम सञ्चालन गरिएको हो । तालिमको सहजिकरण लर्नीओ एकेडेमी बंगलादेशले गरिरहेको एचपीएफ ताप्लेजुङका टीम लिडर अमित श्रेष्ठले जानकारी दिए । तालिम मंगलबारदेखि सुरु भएको हो । तालिममा एकेडेमीका प्रमुख अनिक हुसेन र नेपाली प्रशिक्षक अमनलाल श्रेष्ठले सहजिकरण गर्ने आयोजक संस्थाका सूचना प्रविधि अधिकृत दिनेश तुम्याहाङले बताए । उनका अनुसार पहिलो चरणमा ३२ जना प्रशिक्षार्थी सहभागी छन्। ६ महिने कोर्षको पहिलो ३ महिना ग्राफिक डिजाइनबारेमा प्रशिक्षार्थीलाई अवगत गराइनेछ । १ महिना रोजगारीको खोजी कसरी गर्ने तथा रोजगार दिने माध्यम वा केन्द्रको पहिचान गर्ने तरिकाबारे अवगत गराइने छ । बाँकी २ महिना भने रोजगारी पाएको छ कि छैन भन्ने बारेमा नियमित फलोअपसहित रोजगारी पहिचानका सम्भावित उपायका बारेमा सहभागीलाई जानकारी गराइने एकेडेमीका प्रमुख हुसेनले जानकारी दिए । यो एकेडेमीमार्फत विश्वका १६ देशहरुमा अहिले ग्राफिक डिजाइन सम्बन्धी तालिम र प्रशिक्षणहरु भइरहेका छन् । अहिलेसम्म १६ हजार विद्यार्थीले यो तालिम लिएको उनले बताए । तालिम ताप्लेजुङ जिल्लाकै इतिहासमा पहिलो पटक सुरु भएको हो । एचपीएफले भानुजन माविमा आईटी हवका लागि सहयोग गरेको छ । एचपीएफले त्यहाँ विद्यालयको समेत आर्थिक साझेदारीमा आइटी केन्द्र निर्माणको तयारी गरिरहेको छ ।
कालीगण्डकीमा ड्रागन फ्रुटको खेती : तीन वर्षमै फल दिन थाल्यो,"स्याङ्जा : कालीगण्डकी गाउँपालिकामा ड्रागन फ्रुटले फल दिन थालेको छ। आर्थिक वर्ष २०७६०७७ देखि सुरु गरेको नमूना ड्रागन फ्रुट बगैचामा राम्रो उत्पादन भएको छ। पालिकाले झण्डै ३ वर्षअघि परीक्षणका रुपमा २४ रोपनीभन्दा बढी जमिनमा ड्रागन खेती गरेर सुरुवात गरेको हो। रौतहतबाट ड्रागनका बिरुवा ल्याएर यहाँ खेती विस्तार गरिएको हो। पालिकाले स्थानीयका जमिन १५ वर्षका लागि लिजमा लिएर खेती सुरु गरेको हो। यहाँका किसानलाई आयआर्जनमा जोड्ने उद्देश्यले पालिकाले ड्रागन खेती सुरु गरेको अध्यक्ष खिमबहादुर थापाले जानकारी दिए। 'पालिकाका जग्गाजमिन बाँझो रहेपछि जग्गाको सदुपयोगसँगै ड्रागन खेती गर्ने सोच बनाएुँ,' अध्यक्ष थापाले भने, 'ड्रागनसँगसँगै सयपत्री फूललाई व्यवसायिकरण गर्नुपर्छ।' खेतीका लागि संघीय सरकार र पालिकाको गरी झण्डै ९० लाख रुपैयाँ खर्च भएको पालिकाले जनाएको छ। अघिल्लो आव ०७६७७ र २०७७०७८ मा संघ सरकारले सशर्त अनुदान अन्तर्गत बजेट बिनियोजन गरेको थियो। कालीगण्डकीको वडा नम्बर ४ बिर्घामा २४ रोपनी र वडा नं ५ जैपतेमा करिब एक रोपनी क्षेत्रफलमा ड्रागन फ्रुट लगाइएको हो। यहाँका बिरुवाले गत वर्षदेखि अलिअलि फल दिन थालेकोमा यसवर्ष भने राम्रो उत्पादन भएको कृषि अधिकृत अनुप पौडेलले बताए। उनका अनुसार, 'एक हजार ६ सय वटा पिलरमा ४८ सय वटा ड्रागन फ्रुट रोपिएका छन्। पालिकाले २ जना कामदार राखेर नियमित खेतीको स्याहार सुसार गर्दै आएकोछ। पालिकामा ड्रागन खेती हुने देखिएपछि यस वर्ष यहाँका स्थानीय किसानले समेत ड्रागन खेती थालेका छन्। अहिले २० जना किसानले खेती गरेका छन्। पालिकाले बिरुवाका लागि ५० प्रतिशत र पिलर निर्माणमा लागि सतप्रतिशत अनुदानको व्यवस्था गरेको छ। २० जना किसानले १ सय ५ बिरुवा ३५ वटा पिलरमा र ४० वटा बिरुवा १२० वटा पिलरमा रोपेका छन्। उनीहरुका लागि सूचनामार्फत खेती गर्न चाहने किसानलाई आब्हान गरेको र पालिकाले जग्गा अनुगमन गरेर मात्र अनुदान उपलब्ध गराउने गरेको छ। यहाँ उत्पादिन फ्रुट स्थानीय बजारमा खपत भएका छन्। अन्य बजारमा भन्दा केही सस्तो दरमा उपलब्ध गराउँदै आएका छन्। पालिकाले प्रति गोटा सय रुपैयाँका दरले बिक्री गर्ने गरेको जनाएको छ। पालिकामै बिरुवा उत्पादन हुँदै आएको छ। ड्रागन फ्रुट सिउडी प्रजातिको फल हो। यो गर्मी, सुख्खा हावापानी र पानी नजम्ने ठाउँमा राम्रो उत्पादन हुन्छ। राम्रो मलखाद र संरक्षण भएमा रोपेको दुई वर्षमै फल दिन्छ। यसमा मिनरल र भिटामिन प्रशस्त पाइन्छ। स्वादमा गुलियो र अमिलो हुन्छ। प्रति केजी एक हजारभन्दा बढी मूल्य पर्ने र एउटै फल २ सय ग्रामदेखि १ केजीसम्मका हुने जानकारहरु बताउँछन्।"
भेरीको शिक्षण अस्पताल बन्ने सपना अधुरो,"नेपालगन्ज : भेरी अस्पताल नेपालगन्जले गत बिहीबार १३२औं वार्षिकोत्सव मनायो। काठमाडौंको वीर अस्पतालसँगै १९४७ सालमा पृथ्वीवीर डिस्पेन्सरीको नाममा भेरी अस्पतालको स्थापना भएको थियो। वीरलाई जस्तै भेरी अस्पताललाई शिक्षण अस्पताल बनाउन माग गर्न थालेको पनि डेढ दशक नाघ्यो। स्वास्थ्य मन्त्रालयका प्रमुख विशेषज्ञ डा श्यामसुन्दर यादवले भेरी अस्पतालको १३२ औं वार्षिकोत्सवमा भनेका थिए, २०६४ सालमा शिक्षण अस्पताल बनाउन बजेटको जोहो पनि भइसकेको थियो। डब्लूएचओ र वल्र्ड बैंकका प्रतिनिधि र इङल्याण्डका मन्त्रीले आवश्यक सहयोग गर्ने प्रतिबद्धता पनि जनाएका थिए। तत्कालीन शिक्षामन्त्रीले भेरी अस्पतालका लागि भनिएको बजेटबाट पाटन स्वास्थ्य विज्ञान प्रतिष्ठान बनाए। भेरीको सपना पूरा हुन पाएन। भेरी अस्पतालका प्रमुख मेडिकल सुपरिटेन्डेन्टदेखि अस्पताल विकास समितिका अध्यक्ष भइसकेका डा यादव शिक्षण अस्पताल बनाउन सानोतिनो पहलबाट नहुने अनुभव बताउँछन्। भेरी अस्पतालको १३१औं वार्षिकोत्सव समारोहका प्रमुख वक्ता बनेका स्वास्थ्य मन्त्रालयका सचिव डा रोशन पोखरेलले पनि शिक्षण अस्पताल बनाउन आफूले पहल गर्ने बताएका थिए। भेरी अस्पताल विकास समितिको टोलीले मन्त्रालयमा शिक्षण अस्पताल बनाउनुपर्ने मागसहितको ज्ञापनपत्र पनि बुझाएको थियो तर कुनै पहल भएन। वार्षिकोत्सवका प्रमुख वक्ता संघीय सरकारका स्वास्थ्य राज्यमन्त्री हिराचन्द्र केसीले शिक्षण अस्पताल बनाउने भनेर नामै किटेर भनेनन्। कार्यक्रममा नेकपा एकीकृत समाजवादीका केन्द्रीय सदस्य अशोक कोइराला, एमाले बाँकेका सचिव रत्न खत्री, अधिवक्ता तथा नेपालगन्जका पूर्वनगर प्रमुख विजयकुमार गुुप्ता, अस्पतालका पूर्वमेसु डा वीरेन्द्रबहादुर चन्दले भेरी अस्पताललाई शिक्षण अस्पतालकै रुपमा विकास गर्न राज्यमन्त्री केसीलाई ध्यानाकर्षण गरे। भेरी अस्पताल विकास समितिका सदस्य धनराम ओलीका अनुसार ५०० शड्ढयाको केन्द्रीय विशिष्ठीकृत अस्पतालको मान्यता पाए पनि भेरीमा जनशक्तिको अभावमा अहिले १५० शड्ढया मात्रै सञ्चालित छ। नेपाल सरकारको स्वीकृत दरबन्दीमा १०० शड्ढया र भेरी अस्पताल विकास समितिबाट ५० शड्ढया सञ्चालन भइरहेको छ। कोरोनाकालमा भने भेरीले ३०० जनाको उपचार गरेको अस्पतालका प्रमुख मेडिकल सुपरिटेण्डेन्ट डा बद्री चापागाईंले जिकिर गरे। अस्पतालमा नेपाल सरकारको स्वीकृत दरबन्दीमा १९३ जना कर्मचारी हुनुपर्नेमा १७५ जना मात्र कार्यरत छन् तर अस्पताल विकास समिति, विभिन्न कार्यक्रमअन्तर्गत गरी झन्डै ४०० कर्मचारी कार्यरत छन्। जसमा ६४ जना चिकित्सक छन्। प्रमुख मेडिकल सुपरिटेण्डेन्ट चापागाईंले भने, तीन सय शड्ढयाको नयाँ भवन निर्माणको अन्तिम अवस्थामा छ। पुरानो भवनमा २०० शैया पुर्याएर भेरीलाई चाँडै ५०० शड्ढयाकै अस्पतालका रुपमा सञ्चालन गर्ने तयारी भइरहेको छ। १३२औं वार्षिकोत्सवको अवसरमा अस्पतालले २५ वर्ष सेवा गर्ने कर्मचारी, अस्पताल विकास समितिका पूर्वअध्यक्षहरू, अस्पतालका पूर्वमेडिकल सुपरिटेन्डेण्ट, विभिन्न प्रतियोगिताका विजेता खेलाडीलाई सम्मान गरेको थियो।"
"भारतले कोसी ब्यारेजका ढोका नखोल्दा डुम्रिबोटेबाट कटान, श्रीलंका टापुका बासिन्दा त्रसित","धरान : भारतले कोसी ब्यारेजका सबै ढोका नखोल्दा बाढीले कटान गर्न थालेको छ। सप्तकोसी नदीमा पानीको बहाव तीब्र हुँदा पनि भारतले ब्यारेजका सबै ढोका नखोलेपछि नदीमा आएको बाढीले कटान गर्न थालेको हो। सुनसरी र उदयपुरको सिमानामा रहेको सप्तकोसी नदीले चतरा पुलमुनिको ३ किलोमिटरको दुरीमा रहेको डुम्रिबोटेबाट तटबन्ध भत्काएर पश्चितमतर्फ कटान गर्न थालेको छ। कोसी पश्चिम तटबन्दतर्फ फर्किएपछि सुनसरीको बराहक्षेत्र र उदयपुरको बेलका नगरपालिकाका बासिन्दा आतंकित भएका छन्। सप्तकोसीले डुम्रिबोटेस्थित अस्थायी पश्चिम तटबन्धबाट कटान गरेको क्षेत्र। तस्बिर : सौजन्य विक्रम पाण्डे कोसी ब्यारेजका सबै ढोका नखोलेकाले डुम्रिबोटेबाट नदीमा आएको बाढी श्रीलंका टापुतर्फ प्रबेश गरेको श्रीलंका टापुका स्थानीय विक्रम पाण्डेले बताएका छन्। बाढीले कटान तीब्र पारेपछि सप्तकोसीको बीच भागमा पर्ने श्रीलंका टापुका करिब २ हजार घर परिवार त्रासमा बस्न बाध्य भएको उनको गुनासो छ। सप्तकोसीमा आएको बाढीले पश्चिम तटबन्ध भत्काएर कटान थालेको स्थानीयले बताएका छन्। तत्काल कोसी ब्यारेजका सबै ढोका नखोलिए श्रींलका टापुका बासिन्दाको ज्यान जोखिममा पर्ने सुनसरीको बराहक्षेत्र नगरपालिका ६ का बद्रि राईले बताए। उनले कोसी ब्यारेजका सबै ढोका खोल्न सरकारसँग माग गरे। लगातारको वर्षातका कारण पानीको बहाव बढेपछि कोसी ब्यारेजमा खतराको संकेत स्वरुप रातो बत्ती बालिएको छ। तर भारतले सबै ढोका नखोलेका कारण कोसी आसपासका बासिन्दा त्रसित भएका छन्। बुधबार बिहान सप्तकोसीमा पानीको बहाव प्रतिसेकेण्ड २ लाख २९ हजार १२५ क्युसेक पुगेको सुनसरीका प्रमुख जिल्ला अधिकारी इन्द्रदेव यादवले बताए। उनले पानीको बहाव बढेपछि कोसी ब्यारेजका ५६ मध्ये ३२ ढोका खोलिएको जानकारी दिए। सप्तकोसीमा पानीको बहाव एकलाख ५० हजार क्युसेक नाघेपछि खतरा मानिन्छ। सबै ढोका नखोल्दा कोसी गाउँपालिका र बराहक्षेत्र नगरपालिकाको खेती योग्य जमिन र मानव बस्ती डुबानमा परेको छ। सप्तकोसीले श्रीलंका टापुको जमिन कटान गर्न थालेको स्थानीय शिक्षक सन्तोष चन्द्रबंसिले बताए। उनले सप्तकोसीमा बाढी आएको समयमा सबै ढोका खोलेर कोसी आसपासका सर्बसाधारणको अवस्था सहज बनाउन सरकारसँग माग गरे। सप्तकोसीमा सोमबारदेखि पानीको बहाव निरन्तर बढिरहेको छ। प्रजिअ यादवले कोसीको बाढीबाट हुने सम्भावित क्षतिलाई नियन्त्रण गर्न गोताखोरसहितको नेपाल प्रहरी, सशस्त्र प्रहरी र नेपाली सेनाको टोली तयारी अवस्थामा राखिएको बताए। उनले भारतसँग कोसी ब्यारेजका सबै ढोका खोल्नसमेत अनुरोध गरिएको जानकारी दिए।"
अभियान लघुवित्तको आइपीओ खुल्यो,काठमाडौं :अभियान लघुवित्त वित्तीय संस्था लिमिटेडले आजदेखि सर्वसाधारणका लागि साधारण सेयरको निष्कासन तथा बिक्री खुला गरेको छ। कम्पनीले प्रतिशेयर एक सय अङ्कित नौ करोड ७५ लाख मूल्य बराबरका नौ लाख ७५ हजार कित्ता प्राथमिक सार्वजनिक निष्कासन (आइपीओ) सर्वसाधारणमा निष्कासन गर्न लागेको हो । कम्पनीको सार्वजनिक आह्वानपत्रअनुसार निष्कासन गर्न लागेको कुल नौ लाख ७५ हजार कित्ता सेयरमध्ये जारी पूँजीको शून्य दशमलव पाँच प्रतिशत अर्थात् १२ हजार पाँच सय कित्ता कर्मचारीका लागि तथा पाँच प्रतिशत अर्थात् ४८ हजार सात सय ५० कित्ता सामूहिक लगानीकोषलाई सुरक्षित गरी बाँकी नौ लाख १३ हजार सात सय ५० कित्ता शेयर खरिदका लागि सर्वसाधारणले यही साउन २२ गतेसम्म आवेदन दिन सक्नेछन् । उक्त अवधिमा मागबमोजिम आवेदन नपरे आगामी भदौ १ गतेसम्म समय थप हुने पत्रमा उल्लेख छ । निष्कासन गरिएको सेयरमा लगानीकर्ताले न्यूनतम १० कित्तादेखि तीन हजार कित्ताका लागि आवेदन दिन सक्नेछन् । आवेदकले अनुमति प्राप्त सीआस्वा सदस्य बैंक तथा वित्तीय संस्था र मेरो सेयरको वेबसाइट तथा एपमार्फत आवेदन दिन सक्ने कम्पनीले जनाएको छ । कम्पनीको धितोपत्र निष्कासन तथा बिक्री प्रबन्धक मुक्तिनाथ क्यापिटल लिमिटेड रहेको छ ।
"२०० डीपीआर बनाइए, कामै नगरी थन्काइए","हेटौंडा : बागमती प्रदेश सरकारको भौतिक पूर्वाधार विकास मन्त्रालयले २ सयवटा योजनाको विस्तृत परियोजना प्रतिवेदन (डीपीआर) तयार पारेर थन्क्याएको पाइएको छ। परामर्शदातामार्फत बनाएका ती डीपीआरहरू कार्यान्वयनमा नआएको हो। उक्त योजनाका लागि बजेट नछुट्याइएको र कार्यान्वयनमा नल्याएकोप्रति महालेखा परीक्षकको कार्यालयले प्रश्न उठाएको छ। मन्त्रालयले आर्थिक वर्ष २०७५७६ देखि २०७७७८ सम्म मात्र २ सय १५ वटा डीपीआर बनाएको थियो। तीमध्ये २ सय १५ वटा मात्र डीपीआर कार्यान्वयनमा आएको महालेखा परीक्षकको कार्यालयले जनाएको छ। यी डीपीआरहरू तयार पार्न प्रदेश सरकारले ४० करोड रुपैयाँ खर्च गरेको छ। डीपीआर तयार भएर अलपत्र भएको योजनामध्ये मुख्य योजना पोष्टबहादुर बोगटी भीमफेदी कुलेखानी सुरुङमार्ग हो। उक्त आयोजनाको डीपीआर तयार गर्न भौतिक पूर्वाधार मन्त्रालयले १ करोड ३९ लाख रुपैयाँ खर्च गरेको छ। उक्त आयोजनाका लागि सोही प्रतिवेदन अद्यावधिक गर्न अर्को एक परामर्शदातासँग सम्झौता गरी ५४ लाख भुक्तानी दिएको छ। त्यसैगरी हेटौंडा अस्पतालको भवन निर्माणका लागि सामाजिक विकास मन्त्रालयबाट तयार तथा स्वीकृत भएको डीपीआर स्थान फरक परेको भन्दै पुनरावलोकनका लागि मन्त्रालयले १६ लाख ६० हजार खर्च गरेको छ। मन्त्रालय र मन्त्रालय मातहतका निकायहरूले एउटै योजनाको डीपीआर तयार गर्ने परिपाटी अन्त्य गर्नुपर्ने महालेखा परीक्षाको कार्यालयको सुझाव छ। तयार भएका प्रतिवेदनहरूको कार्यान्वयन हुने सुनिश्चितता नहुँदा राज्यलाई करोडौं रुपैयाँ नोक्सानी भएको छ। सार्वजनिक खरिद ऐन, २०६३ को दफा ८(२) मा प्रतिस्पर्धा सीमित हुने गरी टुक्रा खरिद गर्न नहुने व्यवस्था छ। टेन्डरमार्फत गर्नुपर्ने डीपीआर निर्माणको कामसमेत बजेटलाई टुक्रा पारेर मन्त्रालयले खरिद गरेको पाइएको छ। मन्त्रालयले आर्थिक वर्ष २०७७७८ मा विभिन्न कार्यक्रमको सम्भाव्यता अध्ययन, डीपीआर, गुरुयोजना अध्ययन प्रतिवेदन लगायतको परामर्श सेवामा ८७ प्याकेज बनाई ११ करोड ८९ लाख ७७ हजार खर्च गरेको छ। मन्त्रालयले बोलपत्र नगरी परामर्श सेवा खरिद गर्दा करिब ५ करोड ९५ लाख ९६ हजार थप व्ययभार परेको महालेखा परीक्षकको प्रतिवेदनमा उल्लेख छ। उक्त लगानीमा १ सय ४९ योजनाको डीपीआर प्रतिस्पर्धा सीमित हुने गरी टुक्राटुक्रा पारी अधिकांश परामर्शदातासँग जम्मा एक प्रतिशत वा सोभन्दा घटी अंकमा सम्झौता भएको भन्दै महालेखा परीक्षककको प्रतिवेदनमा प्रश्न उठाइएको छ। डीपीआर भएर हालसम्म काम नभएका ठूला योजनाहरू चितवननको भण्डारा हुँदै धादिङको मलेखु जोड्ने चेपाङ मार्ग हेटौंडा १९ बस्तीपुर पुल मकवानपुरको कुलेखानीकलंकीबिसिंखेल हुँदै पालुङ जोड्ने सडक धादिङको भूमिस्थान गैरीगाउँबाट मकवानपुरको डाँडाबास जोड्ने सडक धादिङको होक्दी खोला हुँदै चितवनको इच्छाकामना जोड्ने सडक मकवानपुरको चेपाङ मार्ग हुँदै तिरुवा धिराङ गर्लिङ जोड्ने सडक बितेको आर्थिक वर्ष २०७७७८ मा मात्र डीपीआर खरिदका लागि मन्त्रालय र मातहतका कार्यालयमा गरी ४८ करोड ५३ लाख रुपैयाँ बजेट छुट्याएकोे थियो। तीमध्ये २४ करोड ३५ लाख २२ हजार रुपैयाँ मात्र खर्च भएको छ। उक्त रकमध्ये ११ करोड ८९ लाख ७७ हजार मन्त्रालयले र बाँकी १२ करोड ४५ लाख ४४ हजार मातहत कार्यालयहरूले खर्च गरेको महालेखा परीक्षकको कार्यालयले जनाएको छ। सार्वजनिक खरिद नियमावली, २०६४ को नियम ३१ मा सार्वजनिक निकायले २० लाखभन्दा बढीको खरिद गर्दा खुला बोलपत्रको माध्यमबाट गर्नुपर्ने व्यवस्था छ। तर, नियमको व्यवस्थाविपरीत मन्त्रालयले एउटै सडकको डीपीआर निर्माण कार्यको समेत बोलपत्र नगर्ने उद्देश्यले २० लाखभित्रका अलगअलग टुक्रा प्याकेज बनाइ आर्थिक प्रस्ताव माग गरी खरिद गरेको छ। काठमाडौं उपत्यका चक्रपथको एउटै कार्यलाई चार प्याकेज बनाई ६९ लाख ५९ हजार र पुष्पलाल प्रदेश चक्रपथको कार्यलाई तीन प्याकेजमा ५५ लाख ५० हजार भुक्तानी भएको महालेखा परीक्षकको प्रतिवेदनमा उल्लेख छ।मन्त्रालयअन्तर्गत पूर्वाधार विकास निर्देशनालयले गत आर्थिक वर्ष २०७७७८ मा स्वीकृत वार्षिक कार्यक्रमअनुसार २० योजनाको डीपीआर निर्माणका लागि परामर्शदातालाई १ करोड ९४ लाख २२ हजार भुक्तानी गरेको छ। डीपीआर अनुसार ती योजनाको कुल लागत ५ अर्ब ४५ करोड ८५ लाख ८७ हजार रहेको छ। निर्देशनालयको गत दुई वर्षको वार्षिक बजेट तथा खर्चसँग तुलना गर्दा उक्त योजनाको कार्यान्वयन गरी वार्षिक ५० करोडका दरले खर्च गर्दासमेत ती योजना कार्यान्वयन गर्न ११ वर्ष लाग्ने देखिएको छ। साथै भौतिक पूर्वाधार विकास मन्त्रालयको एक वर्षको कुल बजेटको ५० प्रतिशत बजेट खर्च गर्दासमेत डीपीआर भएका योजनाहरू सम्पन्न हुँदैन। धेरै योजनामा न्यून बजेट विनियोजन गरिएको छ भने सात वटा योजनामा यस वर्ष बजेट विनियोजन भएको समेत भएको छैन। बजेट तथा कार्यक्रम सुनिश्चितता नगरी डीपीआर तयरीमा मात्र खर्च गर्ने परिपाटी नियन्त्रण हुनुपर्ने महालेखा परीक्षाको सुझाव छ। मन्त्रालय तथा मातहतका निकायको वार्षिक कार्यक्रममा डीपीआर गर्ने बजेट राख्ने तर डीपीआर बने पनि त्यस्ता योजनामा बजेट विनियोजन नगर्ने परिपाटी देखिएको महालेखा परीक्षकको प्रतिवेदनमा उल्लेख छ। डीपीआर निर्माण गर्ने र कार्यान्वयन गर्न बाँकी रहेका डीपीआर हुँदाहुँदै फेरि अरू डीपीआर निर्माण गरेकोमा महालेखा परीक्षकको कार्यालयको वार्षिक प्रतिवेदनमा प्रश्न उठाइएको छ। कार्यान्वयमा जानु नपर्ने र सहजै कमिसन पाइने भएकाले कर्मचारीहरूले डीपीआर निर्माणलाई प्राथमिकता दिएर काम गर्ने गरेको भन्दै प्रदेशसभामा पनि प्रदेशसभा सदस्यहरूले प्रश्न उठाएका थिए। प्रदेश आर्थिक कार्यविधि ऐन, २०७४ अनुसार आगामी आर्थिक वर्षमा गर्न सकिने खर्चको सीमा निर्धारण गर्नुपर्ने, नयाँ आयोजनाको हकमा रकम प्रस्ताव गर्दा सम्भाव्यता अध्ययन गर्न आवश्यक हुने तथा सम्भाव्यता अध्ययनपश्चात आगामी वर्ष खर्च हुनसक्ने रकम प्रस्ताव गर्नुपर्ने उल्लेख छ। भौतिक पूर्वाधार विकास मन्त्रालय र मातहतका निकायहरूबाट डीपीआर बनाएर थन्क्याइएका योजनाहरूमध्ये सडक, सिँचाइ, खानेपानी, भवन, मठमन्दिर, धर्मशाला, सामुदायिक भवन, खेलकुद मैदान निर्माणका योजना धेरै छन्। भौतिक पूर्वाधार विकास राज्यमन्त्री सन्तबहादुर प्रजाले अघिल्लो सरकारहरूले कान नहुने योजनाको पनि डीपीआर गरेको बताए। हामीले काम हुने योजनाको मात्र डीपीआर गरेका छौं, पुरानो डीपीआरहरूमा पनि सकेसम्म काम गर्न सकिने ठाउँहरूमा यस वर्ष बजेट विनियोजन गरेका छौं। मन्त्रालयका सचिव अशोककुमार साहले बनेका डीपीआरहरू सबै कार्यान्वयनको चरणमा रहेको बताए। मन्त्रालयका प्रवक्ता नवीनकुमार सिंहले अधिकांश डीपीआर कार्यान्वयनमा आएको तर महालेखा परीक्षकको प्रतिवेदनमा फरक कुरा देखिएको दाबी गरे। हामी गरेको कामभन्दा अलि फरक प्रतिवेदन आयो, तर हाम्रो धेरै डीपीआरको काम भइरहेको छ, उनले भने, बनेका सबै डीपीआर कार्यान्वयन हुन्छ भन्ने पनि छैन।"
३९ वर्षमा पश्चिम फर्कियो कोसी : सयौं घर परिवारको बिचल्ली,"धरान : सप्तकोसी नदी ४० वर्ष पश्चात पुनः पश्चिम फर्किएको छ। अविरल बर्षातसँगै सप्तकोसी नदीमा पानीको बहाव बढेपछि सुनसरीको बराहक्षेत्र नगरपालिका र उदयपुरको बेलका नगरपालिकाका सयौं घर परिवारको बिचल्ली भएको छ। सप्तकोसीको चतरा पुल मुनिको डुर्मिबोटेबाट कोसीले फुटेर उदयपुरको बेलका नगरपालिका प्रवेश गरेको छ। सप्तकोसीमा बाढी आएको समयमा भारतले कोसी ब्यारेजका सबै ढोका नखोलेका कारण डुर्मिबोटेबाट श्रीलंका टापुको खेतियोग्य जमिन र मानव बस्तीमा बाढी प्रवेश गरेको छ। कोसीपश्चिमतर्फ फर्किएपश्चात सुनसरीको बराहक्षेत्र र उदयपुरको बेलका नगरपालिकाका वासिन्दा आतंकित भएका छन्। भारतले कोसी ब्यारेजका ढोका नखोलेकै कारण कोसी ३९ वर्ष पश्चात पश्चिमतर्फ फर्किएको बराहक्षेत्र नगरपालिका  ६ स्थित श्रीलंका टापुका बद्री राईले बताए। कोसीलाई तत्काल नियन्त्रण गर्न नसक्ने हो भने ठूलो जनधनको क्षति गर्ने उनको भनाई छ। अर्का स्थानीय विक्रम पाण्डेले कोसीको बाढी श्रीलंका टापु प्रवेश गरेपछि यहाँका बासिन्दाहरु सुरक्षित स्थानतर्फ जान थालेको बताए। घरमा भएका भाडा वर्तन, लत्ता कपडा चौपाया डुर्याउँदै स्थानीय बासिन्दाहरु सुरक्षित स्थानतर्फ जान थालेको बताए। कोसीको बाढी डुर्मिबोटे हुँदै सिसौलीघाट, धौरी टापु, चिलिमे, श्रीलंका टापुतर्फ प्रवेश गरेपछि यहाँका सयौं घर बाढीको उच्च जोखिममा परेका छन्। स्थानीय प्रशासनले नेपाली सेना, प्रहरी र सशस्त्र प्रहरी परिचालन गरेपनि बाढी नियन्त्रणमा समस्या भएको सुनसरीका प्रमुख जिल्ला अधिकारी इन्द्र देश यादवले बताए। सुनसरीको बराहक्षेत्र नगरपालिकाका मेयर रमेश कार्कीले कोसी फुटेर पश्चिमतर्फ प्रबेश गर्दा सयौ घरपरिवारका जनताको विचल्ली भएको बताए। उनले बाढी प्रभावित क्षेत्रका बासिन्दालाई सुरक्षित स्थानतर्फ सार्ने काम भइरहेको बताए। तत्काल कोसी ब्यारेजका सबै ढोका नखोलिए श्रींलका टापुका बासिन्दाको ज्यान जोखिममा पर्ने छ। स्थानियले व्यारेजका सबै ढोका खोल्न र फुटेको कोसी नियन्त्रण गर्न सरकारसँग माग गरेका छन्।"
साथीसँग पौडी खेल्न गएका एक किशोरको डुबेर मृत्यु,"झापा : झापामा साथीहरूसँग पौडी खेल्न गएका एक किशोरको डुबेर मृत्यु भएको छ। मृत्यु हुनेमा कमल गाउँपालिका१ निवासी १८ वर्षीय उज्ज्वल खरेल रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए । प्रहरीका अनुसार गौरादह नगरपालिका९ स्थित बैगुन्धुरा सरङ्पाडा भएर बग्ने कमल खोलामा मंगलबार दिउँसो २ बजे खरेल साथीहरूसँग पौडी खेल्न गएका थिए । पौडी खेलिरहेका अन्य साथीहरू सकुशल निस्किएपनि खरेल खोलामै एकाएक बेपत्ता भएका थिए । उनको खोजीका लागि खटिएका १ नम्बर प्रदेश विपद् व्यवस्थापन कार्यालय भद्रपुरबाट इन्स्पेक्टर काशीनाथ रेग्मीको कमान्डमा १४ जना, इलाका प्रहरी कार्यालय झिलझिले, सशस्त्र बेस क्याम्प बैगुनधुरा र अस्थायी प्रहरी चौकी बैगुन्धुराको टोलीले बुधबार बिहान साढे ८ बजे पानी मुनि डुबिरहेको अवस्थामा उनको शव फेला पारेको डीएसपी पाठकले बताए। उनको शवको कानुनी प्रक्रिया पूरा गरी पोस्टमार्टमका लागि दमक अस्पताल पठाइने उनले बताए ।"
काठमाडौंका थारूले मनाए गुरही,"काठमाडौं : काठमाडौं बस्ने थारूहरूले गुरही पर्व मनाएका छन्। भृकुटीमण्डपस्थित रिपोर्टस् क्लबमा आयोजित कार्यक्रममा थारू समुदायका युवायुवतीले गुरही असराएका हुन्। पश्चिम तराईका थारू समुदायका बालबालिकाहरूले मनाउने यो पर्व पछिल्लो समय युवा पुस्ताले पनि मनाउन थालेका छन्। चम्पन साँस्कृतिक समूहका अध्यक्ष एवं कार्यक्रम संयोजक नन्दुराज चौधरीले गुरही पर्वलाई प्रवद्र्धन गर्न काठमाडौंमा मनाएको बताए। उनले २०७३ सालदेखि गुरही मनाउँदै आए पनि बीचमा कोरोना महामारीले गर्न नसकेको बताए। हामीले कोरोना महामारीअघि ४ वर्ष लगातार गुरही मनाएका थियौं। २ वर्षपछि फेरि मनाएका छौं। हाम्रो उद्देश्य भनेकै यो पर्वलाई बचाउनु हो। नयाँ पुस्तालाई हस्तान्तरण गर्नु हो, उनले भने। कार्यक्रममा शिव चौधरीले गुरहीबारे कार्यत्रपत्र प्रस्तुत गरे। उनले पछिल्लो समय यो पर्व लोप हुँदै गएको बताए। पुस्तान्तरण गर्न भए पनि यसलाई बचाउनुपर्ने उनको भनाइ थियो। केही वर्षअघिसम्म यो पर्व हाम्रा गाउँ घरमा उल्लासमय वातावरणमा मनाइन्थ्यो। तर, हाम्रा छोराछोरी अहिले आधुनिकतामा रमाउन थालेका छन्। हामीले पनि छोराछोरीलाई आफ्नो सँस्कृतिबारे बताउन हिचकिचाइरहेका छौं। अब पनि हाम्रा चाडपर्वको संरक्षण नगर्ने हो भने लोप भएर जानसक्ने खतरा छ, उनले भने। उनले सरोकारवालाहरूको यसतर्फ ध्यानाकर्षण गराए। के हो गुरही पर्व ? नागपञ्चमीको दिनमा मनाइने यो पर्वले भाइ र बहिनीबीचको प्रेम र अटुट सम्बन्धलाई स्मरण गराउने थारू लेखक दिलबहादुर चौधरी बताउँछन्। भाइ बहिनीबीचको माया प्रेमको प्रतीकको रूपमा मनाइने यो पर्वमा केटीमहिलाले गुडिया (पुतला) अर्थात् गुरिया फाल्ने गर्छन् र केटापुरुषले सोंटा, कोर्रा, लट्ठीले हिर्काउँछन् र दुवै पक्ष रमाउँछन्, उनी भन्छन्, अर्थात् भाइ र बहिनीले वा महिला, पुरुषले पुतलासँगै दुर्गुण, अवगुणलाई फाल्ने, रोगब्याध, दुःख कष्टलाई फाल्ने र नसताओस् भनी कामना गर्ने, गल्ती नदोहोर्याउने वाचा गर्ने, आपसमा माया प्रेम साट्ने, ससाना बालबालिकाहरूप्रति माया दर्साउने पर्व हो। गुरहीसम्बन्धी विभिन्न किम्बदन्ती रहेको लेखक चौधरीको भनाइ छ। चौधरीका अनुसार एक किम्बदन्तीमा एक जना व्यक्ति त्यौहार मान्न आफ्नो बहिनीलाई बोलाउन गएको थियो। बहिनीको बिहे धनी घरमा भएको थियो। गरिब दाजुलाई देखेर उनी मान मर्यादामा बेवास्ता गरिन्। उनको बेवास्ता र अपमानका कारण दाजु घर फिर्ता भए। बहिनी एक्लै माइती आइन्। बहिनीको बानीव्यहोराका कारण माइती पक्षले पनि जति गर्नुपर्ने हो, मान मर्यादा गरेन। बिदाइको दिनमा माइती पक्षले बहिनीलाई नदी पार गरेपछि अब कहिल्यै नआउनु भनी बिदाइ गरे। बिदाइको दिनमा नागपञ्चमी थियो। त्यसबेलादेखि नै कपडाको गुरिया (गुरही)लाई पिट्ने र नदीमा सेलाउने चलन चलेको हो भन्ने भनाइ पनि छ।"
यौन दुर्व्यवहारमा परेकी शिक्षिकालाई निकाल्न दबाब,"झापा : यौन दुर्व्यवहारका सिकार भएकी महिलालाई सान्त्वना, आत्मविश्वास र हौसला प्रदान गर्नुको साटो उल्टै समाजले तिरस्कार गर्न खोजेको एउटा घटना बाहिर आएको छ। घटना हो, झापा मेचीनगर नगरपालिका७ गोमनसरीस्थित अरनिको माविमा कार्यरत महिला शिक्षकको। करिब २ महिनाअघि सोही विद्यालयका तत्कालीन प्रधानाध्यापक अग्नि घिमिरेबाट ती महिला शिक्षक यौन दुर्व्यवहारको सिकार भएकी थिइन्। एकल महिलासमेत रहेकी उनी सोही निहुँमा समुदायबाटै अनेक दुःख पाइरहेकी छन्। समुदायका अभिभावकहरूले विद्यालय प्रशासनलाई दबाब दिँदै शिक्षकबाट निष्कासन गर्नुपर्ने माग राख्दै विद्यालयलाई ज्ञापनपत्र समेत बुझाएका छन्। पीडामाथि पीडा थप्ने काम समाजबाट भएको भन्दै ती महिला शिक्षक अहिले न्यायका लागि सबै समक्ष सार्वजनिक रूपमै अपिल गरेकी छन्। अभिभावक चन्द्रकला अधिकारी, डिगबहादुर भट्टराईलगायत ७२ जना उनीविरुद्ध खनिएका छन्। उनीहरूले आवश्यक कारबाही गरी पाउँ भन्ने निवेदन साउन १३ गते विद्यालय व्यवस्थापन समिति र मेचीनगर७ वडा कार्यालयलाई बुझाएका छन्। सो निवेदन विद्यालय प्रशासनले दर्तासमेत गरिसकेको बुझिएको छ। निवेदनमा हिंसा प्रभावित महिला शिक्षकलाई चरित्रहीन को संज्ञा दिइएको छ। निवेदनमा भनिएको छ, महिला शिक्षकलाई स्कुलबाट बर्खास्त गरी शिक्षकविद्यार्थीको समेत संरक्षण गरी अनुशासित र मर्यादित भई विद्यालय सञ्चालन गर्न गराउन शिक्षकशिक्षिकाहरूलाई निर्देशन दिन हुन सञ्चालक समितिलाई अनुरोध गर्दछौं। यदि हाम्रो निवेदन उपर कारबाही नभए हाम्रा छोराछोरी विद्यालय नपठाउने र विद्यालयमा समेत तालाबन्दी गर्ने भनी निवेदनमा उल्लेख छ। अरनिको माविका प्रधानाध्यापक विशाल भट्टराईले विद्यालयको अनुशासन उल्लंघन हुने कुनै पनि काम ती महिला शिक्षकबाट नभएको बताए। प्रधानाध्यापकको जिम्मेवारी पाएको करिब २ महिना भयो, भट्टराईले भने, अहिलेसम्म उहाँबाट कुनै गलत क्रियाकलाप विद्यालयमा देखिएको छैन। उहाँ आफ्नो काममा इमानदार र प्रतिवद्ध हुनुहुन्छ। त्यस्तै, उनलाई विद्यालयबाट हटाउने कुनै योजना र निर्णय नभएको विद्यालय व्यवस्थापन समितिका अध्यक्ष हरि दाहालले प्रस्टाएका छन्। विद्यालयमा घटना घटे पनि पीडित महिला शिक्षकलाई हटाउने समितिको कुनै योजना छैन, अध्यक्ष दाहालले भने, तर, अभिभावकहरूले नै निवेदन लिएर आएपछि समिति अप्ठ्यारोमा परेको छ। यता, पीडित भने आफूलाई विद्यालयबाट हटाउने प्रयास भइरहेकाले सहयोग गर्न सम्बन्धित पक्षसँग आह्वान गरेकी छन्। विद्यालयमा निवेदन परे लगतै ती महिलाले शिक्षक महासंघ मेचीनगरमा निवेदन दिएको शिक्षक महासंघ मेचीनगरका अध्यक्ष लेखनाथ पौडेलले बताए। आफ्नो जिम्मेवारी पूरा गरिरहेको शिक्षकलाई कुनै पनि हालतमा विद्यालयबाट हटाउन नपाइने उनको भनाइ छ। कसैले निवेदन हालेकै भरमा शिक्षकलाई हटाउन पाइँदैन, उनले भने त्यसमाथि उहाँ त आफैं पीडित हुनुहुन्छ। उहाँलाई सबैले संरक्षण गर्नुपर्नेमा जागिरबाटै हटाउने कुरा सोच्नु पनि गलत हुन्छ। गत जेठमा विद्यालयका तत्कालीन प्रधानाध्यापक घिमिरेबाटै महिला शिक्षक यौन दुर्व्यवहारमा परेको घटना सार्वजनिक भएपछि प्रधानाध्यापकले शिक्षक पदबाटै राजीनामा दिनुपरेको थियो। चौतर्फी दबाबका कारण ती महिला शिक्षकले त्यसबेला प्रधानाध्यापकविरुद्ध प्रहरीमा कुनै उजुरी पनि दिइनन्।"
"जिम्बु टिप्ने क्रममा शंकास्पद वस्तु फेला, पड्किएर ४ युवा घाइते","जोमसोम : जिम्बु टिप्ने क्रममा शंकास्पद वस्तु समात्दा म्याग्दीका ४ युवा घाइते भएका छन् । मुस्ताङको वारागुङ मुक्तिक्षेत्र गाउँपालिका३ तेताङ माथिको प्याङ भन्ने उच्चलेंकको ओढारमा मंगलबार बेलुका करिब ५ बजेतिर जिम्बु खोज्न जाने क्रममा शंकास्पद वस्तु भेटिएको र त्यसलाई के रहेछ भनी खोल्ने क्रममा अचानक पड्किएर ४ जना युवा घाइते भएको जिल्ला प्रशासन कार्यालय मुस्ताङले जनाएको छ । घाइते हुनेमा म्याग्दीको मालिका गाउँपालिका ३ का २२ वर्षीय रेस रोक्कामगर, १९ वर्षीय टिका बुढामगर,२५ वर्षीय तेजेन्द्र रोक्कामगर र २५ वर्षीय दिलिप रोक्कामगर घाइते भएको मुस्ताङका प्रजिअ नेत्रप्रसाद शर्माले जानकारी दिए । प्रजिअ शर्माका अनुसार वारागुङको तेताङ लेंकमा जिम्म टिप्न गएका युवाहरु विस्फोटक पदार्थ पड्किएर घाइते भएको र उनीहरुलाई जोमसोम अस्पतालबाट थप उपचारका लागि पोखरा रिफर गरिएको जानकारी दिए। जिम्बु टिप्न गएका युवाहरु अचानक घाइते भएर जोमसोम अस्पतालमा ल्याएपछि वारागुङ प्रजिअ शर्मासहित वारागुङ मुक्तिक्षेत्र गाउँपालिका अध्यक्ष रिङजिन नाम्गेल गुरुङ र सुरक्षाकर्मीको टोली अस्पताल पुगेको थियो। घाइतेहरुको थप उपचार गर्न म्याग्दीको अन्नपूर्ण गाउँपालिका र मुस्ताङको वारागुङ मुक्तिक्षेत्र गाउँपालिकाले गाडीको समन्वय गरेको प्रजिअ शर्माले बताए । यस्तै,घाइतेहरुको बाटो खर्चका लागि वारागुङ मुक्तिक्षेत्रले नगद २० हजार रुपैयाँ आर्थिक सहयोग गरेको प्रजिअ शर्माले जानकारी दिए । घाइते भएकामध्ये सुरेश मगरको दुबैतर्फको हातको औलामा क्षति पुगेको छ । उनको बायाँतर्फको हातको ३ वटा औंला समेत नरहेको अस्पतालले जनाएको छ । रेश रोक्कागमरको दुबै खुट्टाको घुँडाको तलको भाग जलेको छ । यस्तै,टिका बुढामगरको गर्दन र बायाँ खुट्टा जलेको छ भने दिलिप रोक्कामगरको अनुहारदेखि तलसम्मको भाग जलेको अस्पतालका डाक्टर कुन्दन कर्णले जानकारी दिए । यता,जिल्ला प्रहरी कार्यालय मुस्ताङले बुधबार बिहानै ईलाका प्रहरी कार्यालय छुसाङमा कार्यरत प्रहरी ईञ्चार्ज प्रहरी नायव निरीक्षक पदम् राना नेतृत्वको टोली थप अनुसन्धानका लागि घटनास्थलतर्फ प्रस्थान गरेको जनाएको छ ।"
पौडिएर पुलसम्म,"जनकपुरधाम : तत्कालीन जिल्ला विकास समितिको लापरबाहीका कारण महोत्तरीपिपरा गाउँपालिका जोड्ने विग्ही नदीको झोलुंगेपुल बेकम्मा भएको छ। स्थानीय पुल बनेपछि पनि जोखिम मोलेर खोलावारि पारि गर्न बाध्य छन्। पुल त बनेको छ, तर खोला तर्ने पो कसरी, महोत्तरी गाउँपालिका४ पिपराका वीरेन्द्र मुखियाले भने, खोलाको दुवै किनारलाई नजोड्ने पुलको के काम। सय मिटर लम्बाइको झोलुंगेपुल निर्माण सम्पन्न भएको छ। तर, पूर्वमा ५० मिटरभन्दा बढी र पश्चिममा सय मिटर खोला तरेर पुल चढ्नुपर्छ। झन्डै सवा करोड बजेट लागतमा झोलुंगेपुल निर्माण भएको थियो। पुल खोलाको बीचमा निर्माण भए पनि सर्भेअनुसारै बनेको उपभोक्ता समितिका अध्यक्ष तथा वर्तमान वडाध्यक्ष अरुण ठाकुरको दाबी छ। उनका अनुसार तत्कालीन जिविसबाट पुलको सर्भे भएर स्थानीय पिपरा गाउँपालिकाबाट कार्य सम्पन्न भएको थियो। अहिले खोलाको बहाब ठूलो देखिए पनि वास्तविक नदी भएको स्थान पुल बनेकै स्थानमा हो, ठाकुरले भने, खोलामा पुल बनाउन रकम थियो, तर माटो पुर्ने रकम छुट्ट्याइएको थिएन, रकम अभाव भएपछि हामीले माटो पुर्न सकेनौं, अहिले पुल खोलाको बीचमा हँुदा अलि समस्या पर्यो। उनले आवश्यक प्रक्रिया पूरा भइसकेकाले सर्भे गरेकै स्थानमा पुल निर्माण गरेको बताए। तत्कालीन जिविसबाट स्थानीय तहमा रकम नआएकाले आफूले पाउनुपर्ने ५ लाख रुपैयाँसमेत बाँकी रहेको बताए। खोलाको बहाव उच्च भई माटो पुर्न अब गाउँपालिकाको बजेटमा समावेश गरिसकेकाले अर्को वर्षदेखि खोला वारपार गर्नलाई चिन्ता लिनु नपर्ने उनको भनाइ छ। सरकारले पुल बनाउन करोडौं रुपैयाँ खर्चिए पनि ग्रामीण भेगका जनताले त्यसको लाभ लिन नपाएको स्थानीय जगरनाथ कापरको गुनासो छ। पुल बनेर हामीलाई खेत वारिपारि गर्न सजिलो हुने आशा थियो, तर नियति पुरानै रह्यो, कहिले खेत वारि त कहिले पारि बाढी आए घण्टौंसम्म कुर्नुपर्छ। अझ असार, साउनमा बाढी घट्ने दिनभरि नै कुनुपर्छ। कापरले भने, मेरो खेतबारी खोला पारि छ, पुल सञ्चालन भए १५ मिनेटमा पुगिन्छ। तर पुल बेकम्मा भएपछि घुमेर ३ घण्टाको बाटो जानुपर्ने बाध्यता छ। खोलाको चौडाइअनुसार पुल बनेन। खोलाभन्दा पुल सानो बनेकाले सधैं दुःख पाइरहेका छौं, स्थानीय रामशरण ठाकुरले भने, गल्ती भएपछि सच्याउनुपर्छ, यो पुल बेकाम्मे भएर २ वर्ष पुग्न लाग्दासमेत पालिका तथा सरकारको ध्यान पुग्न नसक्नु दुःखद् अवस्था हो, पुल बनेको छ, तर वर्षामा हिँड्न पाएका छैनौं, समस्या समाधानका लागि घर नजिकैको सरकारले समेत केही गर्दिएन।"
"ट्रकले मोटरसाइकललाई ठक्कर दिँदा बुवाको मृत्यु, छोरा घाइते","महोत्तरी : महोत्तरीको गौशालामा ट्रकले ठक्कर दिँदा मोटरसाइकल चालकको मृत्यु भएको छ । बुधबार बिहान गौशाला नगरपालिका १ सुर्तिविकास चौकमा ना ४ ख ३३३१ नम्बरको ट्रकले ठक्कर दिँदा गौशाला नगरपालिका  ४ रजखोरका २८ वर्षीय हरदेव सहनीको मृत्यु भएको हो । मोटरसाइकल चालक सहनीले छोरा दिलीपलाई विद्यालय पुर्याउन जाँदा ट्रकले ठक्कर दिएको प्रहरीले जनाएको छ । गम्भीर घाइते भएको सहनीलाई उपचारका लागि प्रादेशिक अस्पताल जनकपुर लैजाँदै गर्दा बाटोमा मृत्यु भएको इलाका प्रहरी कार्यालय गौशालाले जनाएको छ । मृतक सहनीका छोरा दिलीप स्थानीय एप्पल बोर्डिङ स्कुलमा अध्ययनरत थिए । दुर्घटनामा परी बालक दिलीप घाइते भएको र उनको बर्दिवासमा उपचार भइरहेको प्रहरीले जनाएको छ । ट्रक चालक जिल्ला सर्लाही हरिवन नपा ६ बस्ने वर्ष ३८को श्रवण कुमार महतो, ट्रक र मोटरसाइकल प्रहरी कार्यालय गौशालाको नियन्त्रणमा रहेको प्रहरी निरीक्षक रन्जन मिश्रले जानकारी दिएका छन् । मृतकको शव प्रादेशिक अस्पताल जनकपुरमा राखिएको प्रहरी निरीक्षक मिश्रले बताएका छन् । घटनाबारे थप अनुसन्धान भइरहेको इलाका प्रहरी कार्यालय गौशालाले जनाएको छ ।"
