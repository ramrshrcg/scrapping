शीर्षक,विवरण
वडाध्यक्षको तलबभत्ता सामाजिक कार्यमा,"नुवाकोट : स्थानीय तह सदस्य निर्वाचन २०७९ मा निर्वाचित नुवाकोटका एक जना जनप्रतिनिधिले आफूले सरकारबाट पाउने तलबभत्ता सामाजिक कार्यमा लगाउने घोषणा गरेका छन्। पूर्वी भेगमा रहेको तादी गाँउपालिका५ का नवनिर्बाचित वडाध्यक्ष सरोज भण्डारीले आफूले पाउने तलबभत्ता सामाजिक कार्यमा लगाउने घोषणा गरेका हुन्। गत बैशाख ३० गते सम्पन्न निर्बाचनबाट नेकपा एमालेको तर्फबाट वडाध्यक्षमा उम्मेद्धवार भई निर्बाचित भएसँगै पदभार ग्रहण कार्यक्रममा उनले आफूले पाउने सबै तलब भत्ता बापतको रकम सामाजिक कार्यमा लगाउने घोषणा गरेका हुन्। जनप्रतिनिधि भएर जनताको सेवामा तल्लिन रहे बापत राज्यले दिने तलब, बैठक भत्ता, यातायत सुविधालगायत सबै सेवा सुविधा बापतको रकम वडाबासीहरुको शिक्षा, स्वास्थ्यलगायतका क्षेत्रमा प्रवाह गर्ने घोषणा गरेका छन्"
वामदेव दम्पती सुटुक्क अमेरिका प्रस्थान,काठमाडौं : राष्ट्रियसभा सदस्य वामदेव गौतम अमेरिका यात्रामा निस्किएका छन्। गौतम आइतबार साँझ ८:३० बजे कतार एयरलाइन्सको उडानबाट अमेरिका प्रस्थान गरेको उच्च स्रोतले जानकारी दिएको छ। गौतम पत्नी तुलसा थापासहित अमेरिका उडेका हुन्। पारिवारिक स्रोतकाअनुसार गौतम निजी भ्रमणमा अमेरिका गएका हुन्। यद्यपि नेपाल र अमेरिका कुटनीति सम्बन्धको ७५ वर्षगाँठका मनाइरहँदा गौतमको भ्रमणलाई महत्वका साथ हेरिएको छ। नेपाल एमसीसी सम्झौता संसदबाट पारित भएपछि अमेरिकी अधिकारीको भ्रमण बढेको छ। केही समयपछि प्रधानमन्त्री शेरबहादुर देउवा नै अमेरिका भ्रमणमा जाने तयारी तयारीमा छन्। यही बेला एमालेकी सांसदसमेत रहेकी पत्नी तुलसालाई लिएर गीत लेखनमार्फत माधव नेपालको एकीकृत समाजवादीतिर खुलेका वामदेव अमेरिका यात्रामा निस्किएका हुन्।
"निगमले ८ दिनमै बढायो पेट्रोलियम पदार्थको मूल्य, हवाई इन्धन र खाना पकाउने ग्यासमा पनि वृद्धि","काठमाडौं : नेपाल आयल निगमले पेट्रोलियम पदार्थको मूल्य वृद्धि गरेको छ। वैशाख ३१ गते पेट्रोल, डिजेल र मट्टितेलमा प्रतिलिटर १० रुपैयाँ वृद्धि गरेको निगमले ८ दिनमै पुन: १० रुपैयाँ बढाएको हो। निगमले आइतबार राति १२ बजेदेखि लागु हुनेगरी पेट्रोल, डिजेल र मट्टितेलमा प्रतिलिटर १० रुपैयाँले वृद्धि गरेको छ। यसपालि निगमले हवाई इन्धन (आन्तरिक) र खाना पकाउने ग्यासको मूल्य पनि वृद्धि गरेको छ। हवाई इन्धन प्रतिलिटर १० रुपैंयाँले वृद्धि गरेर १६६ प्रतिलिटर कायम गरिएको छ। ग्यास प्रति सिलिण्डर दुई सय रुपैयाँले वृद्धि गरेर १८ सय पुर्याइएको छ। मूल्यवृद्धिसँगै पेट्रोल प्रतिलिटर १८०, डिजेल र मट्टितेल प्रतिलिटर १६३ रुपैयाँ पुगेको छ। निगमले भारतबाट मूल्य बढेर आएको र बढ्दो घाटा व्यवस्थापन गर्न तथा पेट्रोलियम पदार्थको आपूर्ति तथा विक्री वितरण सहज बनाइराख्न मूल्यवृद्धि गर्नुपरेको जनाएको छ। चालु आर्थिक वर्षमा निगमलाई करिब ४७ अर्ब रुपैयाँ घाटा भएको पनि निगमका सह प्रवक्ता पुष्कर कार्कीले जनाएका छन्।"
"बारामा कांग्रेसको विजय जुलुसमा झडप, १२ जनाभन्दा बढी घाइते","वीरगन्ज : बाराको महागढीमाई नगरपालिकामा नेपाली कांग्रेसको विजय जुलुसमा झडप भएको छ। महागढीमाइ नगरपालिकाको मेयर र उपमेयर दुवै पदमा कांग्रेसले जितेको छ। आइतबार अपरान्ह नवनिर्वाचित जनप्रतिनिधिहरुका साथ कांग्रेस समर्थकहरुले निकालेको विजय जुलुस वडा नम्बर २ इनर्वा टोलको मुसहरवस्तीमा पुग्दा झडपमा परिणत भएको हो। विजय जुलुसमा बजाइएको डिजेको विषयमा स्थानीयले विवाद गरेपछि विजय जुलुसमा सहभागीहरुले प्रतिवाद गरेपछि झडप भएको हो । वडा नम्बर २ को वडाध्यक्षमा नेकपा एमाले र सदस्यमा जसपाले जितेको छ। कांग्रेसको विजय जुलुश इनर्वास्थित दलितवस्तीमा पुग्दा एमाले र जसपाका समर्थकहरुले चर्को साउण्डमा बजाइएको डिजे र अबिर लगाएको विषयमा विवाद गरेपछि झडप भएको स्थानीय प्रत्यक्षदर्शीले बताएका छन्। झडपमा दुवै पक्षका गरि बालिका, गर्भवती महिलासहित एक दर्जन घाइते भएका छन्। यस्तै स्थानीयको घर र सवारीसाधनमा तोडफोड पनि गरिएको छ। प्रतिकारमा उत्रिएका स्थानीय एमाले र जसपाका समर्थकहरुले विजय जुलसमा सहभागी कांग्रेसका समर्थकलाई कुटपिट पनि गरेका छन्। झडपमा शम्भु यादव, बलिराम प्रसाद यादव, मुक्ति प्रसाद यादव, महिन्द्र यादव, लालप्रसाद यादव, लालदेव मुसहर, रामदेव माझी मुसहर, रुपनारायण यादव, जगदेव हटवे, श्रवन यादव, मिश्री राउत, पन्नालाल यादवलगायत घाइते भएका हुन्। विजय जुलुसमा सहभागीहरुले स्थानीयको केही घर र पसलमा लुटपाट पनि गरेको स्थानीय एमाले र जसपाका समर्थकले आरोप लगाएका छन्। यता प्रहरीले भने कांग्रेसको विजय जुलुस परिक्रमा गर्ने क्रममा इनर्वामा जितहारको विषयलाई निहुँ बनाएर स्थानीयसँग झडप भएको बताएको छ। बाराका प्रहरी प्रवक्ता डीएसपी राजेश थापाले झडपमा ५६ जनामात्रै सामान्य घाइते भएको र कलैयाको अस्पतालमा उपचार पछि उनिहरु घर फर्किसकेको बताए। घटनाका जानकारी पाए लगत्तै त्यहाँ नेपाल प्रहरी र सशस्त्र प्रहरी पुगेर स्थिति नियन्त्रणमा लिएको उनले बताए। उनकाअनुसार अहिले त्यहाँको अवस्था सामान्य रहेको छ।"
नेपालीले स्थापना गरे लन्डनमा पहिलो बौद्ध गुम्बा,"लन्डन : नेपालीको पहलमा लन्डनमा पहिलो बौद्ध गुम्बा स्थापना भएको छ। डायमन्ड बुद्धिष्ट सेन्टर यूकेद्वारा साउथ इष्ट लन्डनको वुल्लीचमा निर्माण गरिएको गुम्बा गतसाता उद्घाटन गरिएको छ। सेन्टरका अध्यक्ष एवम् गुम्बाका संस्थापक सुमलकुमार गुरुङले करिब पाँच लाख पाउन्ड (आठ करोड रुपैया) को लागतमा गुम्बा स्थापनाको कार्य पूरा भएको जानकारी दिए। पछिल्लो पाँच वर्षदेखि बेलायतस्थित नेपाली समुदायमा अभियान चलाएर गुम्बाको लागि आवश्यक कोष जुटाइएको उनले बताए। विगतमा गिर्जाघर रहेको भवनलाई खरिद गरेर बौद्ध गुम्बामा परिणत गरिएको हो। जसका लागि नेपालबाट करोडौँको खर्चमा मूर्ति, सुनका प्लेट लगाइएका गजुर, चाँदीका सामग्रीसहित तीन टन सामग्री ल्याइएको सेन्टरले जनाएको छ। गुम्बाका मूलगुरु एवम् तमु बौद्ध लामा धर्म समाजका संस्थापक अध्यक्ष खेम्पो गुरु शिर लामा (थुप्तेन एसे) गुरुङ, गुम्बा संस्थापक सुमलकुमार गुरुङ, ट्रस्टीहरु मोहन गुरुङ र दुर्गाकमल गुरुङले आइतबार गुम्बा उद्घाटन गरेका थिए। दुई दिनसम्म चलेको उद्घाटन कार्यक्रमको पहिलो दिन भूमि शुद्धिकरण, मूर्ति प्रतिस्थापनलगायतका कार्य गरिएको थियो। संस्थापक गुरुङकाअनुसार गुम्बा हरेक दिन बिहान ८ बजेदेखि दिनभर खुला राखिनेछ। गुम्बामा बौद्ध परम्पराअनुसारका नियमित पूजा, प्रवचनदेखि विशेष तिथिहरुमा छुट्टै धार्मिक गतिविधिहरु पनि सञ्चालन हुनेछन्। जन्मदेखि मृत्युसम्मका हरेक संस्कारको लागि पनि गुम्बा खुला रहनेछ। गुम्बाका मूलगुरु खेम्पो गुरु शिर लामा (थुप्तेन एसे) गुरुङ छन्। गुम्बा नियमित सञ्चालनका लागि नेपालबाट अन्य लामा गुरुहरु पनि ल्याइने योजना छ। गुम्बा संस्थापक गुरुङले साउथ इष्ट लन्डन क्षेत्रमा बसोबास रहेका बौद्ध धर्मालम्बीहरुलाई आफ्नो धर्म अभ्यास गर्ने केन्द्रको रुपमा केही वर्षअघि नै गुम्बाको परिकल्पना गरिएको बताए। गुम्बामा ध्यानयोग, प्रवचन लगायतका गतिविधिहरु पनि नियमित सञ्चालन गर्दै जाने उनी बताउँछन्। बेलायतमा धेरै नेपाली बसोबास रहेको अल्डरसट क्षेत्रमा केही वर्षअघिदेखि नै बीसीसी यूकेद्धारा स्थापित गुम्बा सञ्चालनमा रहे पनि लन्डनभित्र भने नेपालीले स्थापना गरेको यो नै पहिलो गुम्बा हो।"
राष्ट्रिय उत्पादन बढाएर आर्थिक क्षेत्रलाई बलियो बनाउनुपर्छ : आपूर्ति मन्त्री बडू,"काठमाडौं : उद्योग, वाणिज्य तथा आपूर्ति मन्त्री दिलेन्द्रप्रसाद बडूले आयात घटाउदै राष्ट्रिय उत्पादन बढाएर आर्थिक क्षेत्रलाई बलियो बनाउनुपर्नेमा जोड दिएका छन्। आइतबार काठमाडौंमा नेपाल उद्योग वाणिज्य महासंघले आर्थिक स्थायित्व विषयमा गरेको छलफलमा मन्त्री बडूले मुलुकको व्यापार घाटा निकै बढ्दै गएको अवस्थामा आयात घटाउदै राष्ट्रिय उत्पादन बढाएर आर्थिक क्षेत्रलाई बलियो बनाउनुपर्नेमा जोड दिएका हुन्। उनले अनुभव हुने गरी आर्थिक क्षेत्रको सुधारका लागि आवश्यक कार्यक्रम बनाउनुपर्ने धारणा राखे। उनले पेट्रोलियम पदार्थको विकल्प खोजेर समाधानको उपाय खोज्नुपर्ने बताए। पेट्रोलियम पदार्थको उपभोग कम गर्नका लागि विद्युत्को प्रयोग नै बढाउनुपर्ने उनले बताए। मन्त्री बडूले निजी क्षेत्रलाई पनि इन्धन आयात गर्न दिने विषयमा छलफल भइरहेका धारणा राखे। त्यस्तै नेपाल राष्ट्र बैंकका गभर्नर महाप्रसाद अधिकारीले निक्षेप बढाउन नभएर उपभोग घटाउन ब्याजदर बढाइएको बताए। अधिकारीले ब्याजदर बढाएपनि उपभोक्ताहरू जतिपनि मूल्य तिर्न तयार रहेको पाइएको जिकिर गरे। अधिकारीले अहिलेको विश्व अर्थतन्त्रमा समस्या देखिएकाले नेपालमा पनि त्यसको असर पर्नु सामान्य भएको बताए।"
"भीम रावलको वडा एमालेले गुमायो, स्वतन्त्र उम्मेदवारले बाजी मारे",अछाम : साँफेबगर नगरपालिका ६ भागेश्वरमा स्वतन्त्र उम्मेदवार विजयी भएका छन्। भागेश्वर एमाले नेता तथा पूर्वउपप्रधानमन्त्री भीम रावलको वडा हो। वडाध्यक्षमा स्वतन्त्र उम्मेदवार मीनबहादुर बोहरा विजयी भएका हुन्। एमालेका उम्मेदवार दुधकला बिष्ट र बोहराको बराबर मत (२२६२२६) आएपछि गोलाप्रथाबाट बोहरा विजयी भएका हुन्। एमालेले टिकट नदिएपछि बोहराले स्वतन्त्रबाट उम्मेदवारी दिएका थिए। स्वतन्त्रबाट उम्मेदवारी दिएपछि पाटीले बोहरालाई कारबाहीसमेत गरेको थियो। टिकटका लागि पाटीले नपत्याए पनि मतदाताले पत्याएको भन्दै उनले खुसी व्यक्त गरे। लामो समय पार्टीका लागि गाउँमै बसेर काम गर्दा एमालेले कुनै पनि मूल्याकंन नगरेको भन्दै स्वतन्त्रबाट उम्मेदवारी दिन बाध्य भएको उनले बताए। बोहराले वडाबासीको सुझाब सल्लाहअनुसार नै वडाको विकासका लागी कटिबद्ध भएर लाग्ने प्रतिबद्धता जनाए।
डाक्नेश्वरीको प्रमुख र उपप्रमुखमा एमाले विजयी,"सप्तरी : सप्तरीको डाक्नेश्वरी नगरपालिकाको प्रमुख र उपप्रमुखमा नेकपा (एमाले) का उम्मेदवार विजयी भएका छन्। नगर प्रमुखमा एमालेका रामलखन मलाहाले ५ हजार ८५४ मत ल्याएर निर्वाचित भएको निर्वाचन अधिकृतको कार्यालय डाक्नेश्वरीले जनाएको छ। निकटतम प्रतिद्वन्द्वीमा नेपाली कांग्रेसका नारायण यादवले ५ हजार ३९६ मत ल्याएको निर्वाचन अधिकृत शिक्षा तथा समन्वय इकाई इलामका उपसचिव शम्भुनाथ मगरले जानकारी दिए। उपप्रमुखमा एमालेकै मीराकुमारी यादवले ६ हजार १९७ मत ल्याएर निर्वाचित भएकी छिन्। निकटतम प्रतिद्वन्द्वी जसपाकी इन्दुदेबी यादवले ५ हजार २०९ मत ल्याइन्। इन्दुदेबी यादव निवर्तमान उपप्रमुख समेत हुन्। स्थानीय तहको निर्वाचनमा राजपाबाट नगर प्रमुखमा ३ हजार ३० मत ल्याएर शिवनारायण साह र उपप्रमुखमा ३ हजार ८५६ मत ल्याएर इन्दुदेबी यादव विजयी भएका थिए। वडा अध्यक्षमा एमाले र कांग्रेसले ४४, जसपा र लोसपाले ११ वडाध्यक्षमा विजयी हासिल गरेको छ। एमालेबाट वडा नम्बर ५ मा ९६६ मत ल्याएर रमेशकुमार चौधरी, ८ मा ११११ मत ल्याएर सीताराम पण्डित कुम्हार, ९ मा १०८४ मत ल्याएर कर्णदेब चौधरी र १० मा ९३३ मत ल्याएर कुञ्जिलाल चौधरी वडा अध्यक्षमा निर्वाचित भएका छन्। यसैगरी कांग्रेसबाट वडा नम्बर १ मा ५३५ मत ल्याएर प्रितमलाल चौधरी, वडा २ मा ५९० मत ल्याएर रहमान मियाँ, वडा ३ मा ५०९ मत ल्याएर भागेश्वर यादव र वडा ४ मा ३३३ मत ल्याएर हरीप्रसाद राय वडा अध्यक्षमा विजयी भएका छन्। वडा नम्बर ६ मा ८४५ मत ल्याएर जसपाका कुशेश्वरप्रसाद यादव र वडा नम्बर ७ मा ५७६ मत ल्याएर लोसपाका शत्रुघ्न मण्डल वडा अध्यक्षमा निर्वाचित भएका छन्। योसँगै सप्तरीमा एमालेको निर्वाचित स्थानीय तह ३ पुगेको छ। कांग्रेस सर्वाधिक ५ स्थानीय तहमा निर्वाचित भएको छ। जसपाले ३, लोसपा र जनमत पार्टीले २२ स्थानीय तह तथा नेकपा माओवादी केन्द्र र नेकपा (एस)ले ११ स्थानीय तहमा विजयी हासिल गरेको छ। अब रुपनी गाउँपालिकाको परिणाम सार्वजनिक हुन बाँकी छ। रुपनी गाउँपालिकामा लोसपाका दिनेशकुमार यादवले अग्रता लिएका छन्। उनलाई निवर्तमान अध्यक्ष जसपा हरेराम यादवले पछ्याइरहेका छन्।"
धरानका मेयर हर्कराजलाई निकटतम प्रतिद्वन्दीले दिए डायरी र कलम उपहार,धरान : धरान उपमहानगरपालिकाको मेयरमा निर्वाचित स्वतन्त्रका हर्कराज राईलाई निकटतम प्रतिद्वन्दी कांग्रेसका किशोर राईले कलम र डायरी उपहार दिएर बधाई ज्ञापन गरेका छन्। किशोरले आफू पराजित भएपनि जनताको मतको कदर गर्दै निर्वाचित मेयरलाई कार्यकाल सफलताको शुभकामना दिएका छन्। किशोरले अबको पाँच वर्ष धरानको नेतृत्व गर्दै राम्रो काम गर्न सुझाव दिए। उनले चुनावका बेला प्रतिस्पर्धी भएको भएपनि धरानको विकासमा सबै एक भएर लाग्नु पर्नेमा जोड दिए। हर्कराजले किशोरको कलम र डायरी ग्रहण गर्दै आफ्नो कार्यकालमा रचनात्मक सहयोग गर्न किशोरसंग अनुरोध गरेका छन्। दुबै जनाको हार्दिकताले सहभागी सबैले ताली बजाएर दुबैजनालाई साथ दिएका थिए। किशोर हर्कराजसंग ५ हजार बढी मतले पराजित भएका हुन्।
कांग्रेसलाई ओलीको जवाफ : विश्वमै भ्युटावरको छुट्टै महत्व छ,"काठमाडौं : नेकपा एमालेका अध्यक्ष केपी शर्मा ओलीले भ्युटावरको छुट्टै महत्व रहेको बताएका छन्। आइतबार काठमाडौंमा कवि मिना श्रेष्ठको कविता संग्रह फर्गेट एस्टर्डे विमोचन गर्दै अध्यक्ष ओलीले भ्युटावरको टुप्पोमा धान चामल नफल्ने भए पनि छुट्टै महत्व रहेको बताएका हुन्। एउटा दलको घोषणापत्रमा नै भ्युटावर नबनाउने घोषणा गरेको भन्दै ओलीले विश्वमा नै भ्युटावरको छुट्टै महत्व रहेका पुष्टि भएको जिकिर गरे। त्यस्तै अध्यक्ष ओलीले नेपालीहरू जातैले कवि भएको भन्दै हरेक नेपालीको नामको पछाडि कवि लेखिदिए हुने धारणा राखे। काव्यको रचना छन्दको रचना धेरै पहिलादेखि नै नेपालकै भूमिमा हुने गरेको सुन्दा खुसी लाग्ने उनको भनाइ छ। ओलीले हतियारको बाणभन्दा शब्दको बाणमा धेरै गहिराई हुने भएकाले कविता, मुक्तकहरुको छुट्टै अर्थ रहेको बताए। त्यस्तै उनले कवित्व भन्ने भाव यस धर्तिमा हजारौं वर्षअघि नै रहेको पनि बताए।"
६५ वर्षभन्दा माथिकालाई निःशुल्क एम्बुलेन्स सेवा,"भोजपुर : हतुवागढी गाउँपालिकाले गाउँपालिका क्षेत्र भित्रका ६५ वर्षभन्दा माथि उमेरका ज्येष्ठ नागरिकलाई निःशुल्क एम्बुलेन्स सेवा दिने भएको छ। वैशाख ३० गते सम्पन्न स्थानीय तह निर्वाचनबाट निर्वाचित जनप्रतिनिधीको सपथ ग्रहणसंगै गाउँपालिकाले यस्तो निर्णय गरेको हो। गाउँपालिकाका सबै क्षेत्रका शारिरीक रुपमा अशक्त ज्येष्ठ नागरिकलाई स्वास्थ्य सेवा पहुँचलाई सहज बनाउन गाउँपालिकाले गाउँपालिकाको केन्द्र घोडेटारमा रहेको प्राथमिक स्वास्थ्य केन्द्र घोरेटारसम्म निःशुल्क एम्बुलेन्स सेवा दिने निर्णय गरेको हो। भौगोलिकरुपले विकट गाउँपालिकाका दुर्गम क्षेत्रका ६५ वर्ष उमेर कटेका ज्येष्ठ नागरिकको स्वास्थ्य संवेदनशिलतालाई ध्यानमा राखेर उक्त निर्णय गरिएको गाउँपालिका नवनिर्वाचित अध्यक्ष प्रेमकुमार राईले बताए। शारिरीक र स्वास्थ्यको दृष्टिकोणले संवेदनशिल उमेरका ज्येष्ठ नागरिकको सहजताका लागि हाम्रो गाउँपालिकाले यो पहिलो निर्णय गरेको हो अध्यक्ष राईले भने, दोश्रो कार्यकालको सुरुवाती पहिलो कदम नै निःशुल्क स्वास्थ्य सेवा पहुँचलाई सहज बनाउने तर्फ लागेका छौँ। साथै गाउँपालिकाले रेफर गर्नुपर्ने किसिमका विरामीलाई हतुवागढी गाउँपालिका ९, हसनपुरको मचुवा, कोप्चे, चुहारसम्म नियमित एम्बुलेन्स सेवा प्रदान गर्ने निर्णय गरेको छ। यस्तै गाउँपालिका क्षेत्रका गर्भवती महिलाहरुलाई स्वास्थ्य संस्थासम्म आउने र नियमित स्वास्थ्य परिक्षणपश्चात प्रशुति गराउने गर्भवती महिलालाई जनही ५ हजार रुपैँया पोषण सुधारस्वरुप नगद पनि प्रदान गर्ने निर्णय गरेको छ। गाउँपालिकाको पहिलो प्राथमिकतामा दुर्गम भेगका नागरिकको स्वास्थ्य सेवालाई पहिलो प्राथमिकता दिईएको गाउँपालिकाका प्रमुख प्रशासकीय अधिकृत राज कुमार शाक्यले बताए। भने, नयाँ जनप्रतिनिधीको आवागमनसंगै गाउँपालिकाले गरेको यो पहिलो निर्णयले नागरिकमा उत्साह थपिएको छ, दुर्गम क्षेत्रमा स्वास्थ्य सेवालाई सहज बनाउनु नयाँ जनप्रतिनिधीको प्रभावकारी र पारदर्शी कदम हो। हालै सम्पन्न स्थानीय तहको निर्वाचनमा ९ वडा रहेको उक्त गाउँपालिकाको अध्यक्षमा नेकपा एमालेको तर्फबाट प्रेमकुमार राई र उपाध्यक्षमा नेकपा माओवादी केन्द्र (गठबन्धन) की सुनिता राई निर्वाचित भएका हुन्।"
"महोत्तरीमा लोसपा र जसपालाई फाईदा, कांग्रेसमाओवादीलाई घाटा","जनकपुरधाम : महोत्तरीको १५ स्थानीय तह मध्ये पाँचवटा पालिकामा लोकतान्त्रिक समाजवादी पार्टी र जनता समावादी पार्टी, दुई नेपाली कांग्रेस, एक नेपाल कम्युनिष्ट पार्टी एमाले, एक तमलोपा र एकमा स्वतन्त्र उम्मेदवारले विजयी हासिल गरेका छन्। एकडारा गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा जसपाका दीप नारायण मण्डल ४ हजार ४९९ मत ल्याएर निर्वाचित भएका हुन्। उनका निकटतम प्रतिद्वन्द्वी लोसपाका रामछविला साहले २ हजार ४११ मत पाएका छन्। यस्तै उपाध्यक्षमा पनि जसपाकी महजबी खातुन निर्वाचित भएकी छन्। उनले ४ हजार ६७१ मत ल्याएकी छन् भने उनका निकटतम प्रतिद्वन्द्वी लोसपाकी रौकसाना खातुनले २ हजार ७६ मत ल्याएकी हुन्। एकडारा गाउँपालिकाको ६ मध्ये ४ वडामा जसपा र २ मा लोसपाका उम्मेदवारहरु जितेका छन्। औरही नगरपालिकामा लोकतान्त्रिक समाजवादी पार्टी नेपालका मेयर र उपमेयर निर्वाचित भएका छन्। मेयरमा लोसपाका प्रदिप कुमार खड्का ६ हजार ६७ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका सुनिल कुमार यादवले ५ हजार ७४७ मत पाएका छन्। यादव निवर्तमान मेयर हुन्। यस्तै उपमेयरमा लोसपाकै रेणु झाले ५ हजार ८०८ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रेखा यादवले ५ हजार ६०५ मत ल्याएकी हुन्। औरही नगरपालिकाको ९ मध्ये ५ वडामा लोसपा र ४ वडामा कांग्रेसका उम्मेदवार विजयी भएका छन्। पिपरा गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। जसपाका उम्मेदवार रामजानकी यादवले ५ हजार ५८२ मत ल्याएर अध्यक्षमा निर्वाचित भएका हुन्। उनका निकटतम प्रतिद्वन्द्वी लोसपाका अमित कुमार पाण्डेयले २ हजार ९७७ मत ल्याएका छन्। त्यस्तै नेकपा एमालेका विक्रम चौधरीले २ हजार ५४७ मत मात्र ल्याए। उनी निवर्तमान अध्यक्ष हुन्। यस्तै उपाध्यक्षमा जसपाकी वन्दना पाण्डेय निर्वाचित भएकी छन्। उनले ५ हजार ४० मत ल्याइन भने उनका निकटतम प्रतिद्वन्द्वी लोसपाकी रविता कुमारीले ३ हजार ६२३ मत ल्याएकी छन्। त्यस्तै नेकपा एमालेकी ननु कुमारी दासले २ हजार ३४३, नेपाली कांगे्रसकी आशा कुमारी यादवले १ हजार ६३० मत प्राप्त गरेकी छन्। उनी निवर्तमान उपाध्यक्ष थिईन्। उता बर्दिबास नगरपालिकाको नगरप्रमुख र उपप्रमुख पदमा स्वतन्त्र उम्मेदवारहरुले जित हासिल गरेका छन्। बर्दिबास नगरपालिकाको मेयरमा स्वतन्त्र उम्मेदवार प्रहलाद कुमार क्षेत्री र उपमेयरमा तारादेवी निर्वाचित भएका छन्। क्षेत्री १४ हजार २१० मत प्राप्त गरी निर्वाचित हुँदा उनका निकटतम प्रतिद्वन्द्वी नेकपा माओवादी केन्द्रका राजु खड्काले ८ हजार ३२३ मत पाएका छन्। उपमेयरमा स्वतन्त्र उम्मेदवार तारा देवी ९ हजार ७३६ मत प्राप्त गरी निर्वाचित हुँदा उनका निकटतम प्रतिद्वन्द्वी नेकपा माओवादी केन्द्रकी कृष्ण माया गौतमले ८ हजार १८५ प्राप्त गरेकी हुन्। बलबा नगरपालिकामा लोकतान्त्रिक समाजवादी पार्टी नेपालका मेयर र नेपाली कांग्रेसका उपमेयर निर्वाचित भएका छन्। मेयरमा लोसपाका राम विजय महतो ५ हजार ७८३ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका विनोद कुमार यादवले ४ हजार ६७० मत पाएका छन्। उनी निवर्तमान मेयर हुन्। यस्तै उपमेयरमा नेपाली कांग्रेसकी रामदुलारी देवी निर्वाचित भएकी छन्। उनले ५ हजार १०८ मत ल्याएकी छन् भने उनका निकटतम प्रतिद्वन्द्वी लोसपाकी रेखा कुमारीले ५ हजार ८१ मत ल्याएकी हुन्। बलबा नगरपालिकाको ११ मध्ये ४ वडामा कांग्रेस, ३ वडामा जसपा, ३ मा लोसपा र एक वडामा नेकपा माओवादी केन्द्रका उम्मेदवारहरु जितेका छन्। मटिहानी नगरपालिकामा लोकतान्त्रिक समाजवादी पार्टी नेपालका मेयर र उपमेयर निर्वाचित भएका छन्। मेयरमा हरिप्रसाद मण्डल पुनः दोस्रो कार्यकालका लागि निर्वाचित भएका छन्। उनले ४ हजार ३ मत ल्याएका छन् भने उनका निकटतम प्रतिद्वन्द्वी जसपा नेपालका मो मुजिबुल रहमानले २ हजार ६७४ मत ल्याएका छन्। उपमेयरमा पनि लोसपाकै मञ्जु देवी निर्वाचित भएकी छन्। उनले ३ हजार ८६४ मत ल्याइन् भने उनका निकटतम प्रतिद्वन्द्वी जसपा नेपालकी जिवछी देवी यादवले २ हजार ७५१ मत ल्याएकी छन्। मनरा सिस्वा नगरपालिकामा नेपाली कांग्रेसका मेयर र उपमेयर निर्वाचित भएका छन्। कांग्रेसका मोहन पाण्डे ५ हजार ८८४ मत ल्याएर निर्वाचित भएका हुन्। उनका निकटतम प्रतिद्वन्द्वी जनता समाजवादी पार्टीका महेन्द्र रायले ४ हजार ९२० मत ल्याएका छन्। यस्तै उपमेयरमा कांग्रेसकै शकुन्तला देवी निर्वाचित भएकी छन्। उनले ५ हजार ७४५ मत ल्याइन भने उनका निकटतम प्रतिद्वन्द्वी जसपाकी निर्मला कुमारी सिंह देवीले ४ हजार ८४२ मत ल्याएकी हुन्। महोत्तरीको महोत्तरी गाउँपालिकामा तराई मधेश लोकतान्त्रिक पार्टीका उम्मेदवार अध्यक्ष र जनता समाजवादी पार्टीका उम्मेदवार उपाध्यक्षमा निर्वाचित भएका छन्। गाउँपालिका अध्यक्षमा तमलोपाका दिलिपकुमार पाण्डे निर्वाचित भएका हुन्। उनले २ हजार ३३६ मत ल्याएका हुन् भने उनको निकटतम प्रतिद्वन्द्वी जनता समाजवादी पार्टीका अजयजंग रायले २ हजार २०८ मत ल्याए। यस्तै उपाध्यक्षमा जसपाकी दिपो देवी पासवान निर्वाचित भएकी छन्। उनले २ हजार ६४ मत ल्याइन् भने उनको निकटतम प्रतिद्वन्द्वी तमलोपाका ललिता देवी साह १ हजार ९९१ मत ल्याइन्। गाउँपालिका अध्यक्षमा पाण्डे निर्वाचित भएसँगै लोकतान्त्रिक समाजवादी पार्टीबाट विभाजित भएर बनेको तमलोपाले पहिलो गाउँपालिका अध्यक्ष पाएको छ। रामगोपालपुर नगरपालिकामा नेकपा एमालेका मेयर र उपमेयर निर्वाचित भएका छन्। मेयरमा एमालेका राम दुलार साह ५ हजार ३४९ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा माओवादी केन्द्रका अशोक कुमार मण्डलले ३ हजार ५८६ मत पाएका छन् भने नेपाली कांग्रेसका रघुनाथ प्रसाद यादवले २ हजार ५३३ मत मात्र पाएका छन्। यस्तै उपमेयरमा पनि एमालेकै रिना देवी यादव निर्वाचित भएकी छन्। उनले ४ हजार २६३ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी पुष्पा देवी कुशवाहाले ३ हजार ४०३ मत ल्याएकी हुन्। त्यस्तै, नेकपा माओवादी केन्द्रकी सीता देवी साहले ३ हजार २५१ मत पाएकी छन्। रामगोपालपुर नगरपालिकाको ९ मध्ये ४ मा माओवादी केन्द्र, ३ मा एमाले, १ मा कांग्रेस र १ मा लोसपाका उम्मेदवारहरु जितेका छन्। लोहारपट्टी नगरपालिकामा नेपाली कांग्रेसका मेयर र उपमेयर निर्वाचित भएका छन्। मेयरमा कांग्रेसका शैलेन्द्र कुमार यादव दोश्रो कार्यकालका लागि पुनः निर्वाचित भएका हुन्। उनले ५ हजार ४२९ मत ल्याउँदा उनका निकटतम प्रतिद्वन्द्वी लोसपा नेपालका रामसुहाग यादवले ४ हजार ६७५ मत पाएका छन्। यस्तै उपमेयरमा कांग्रेसकै सरिता शर्मा निर्वाचित भएकी छन्। उनले ५ हजार २८१ मत ल्याएकी छन् भने उनका निकटतम प्रतिद्वन्द्वी लोसपा नेपालकी वहिदा खातुनले ४ हजार १४३ मत ल्याएकी हुन्। उनी निवर्तमान उपमेयर हुन्। सम्सी गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा जसपाका रामनाथ यादव ३ हजार ८९३ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका उत्तिम प्रसाद यादवले २ हजार ५८२ मत पाएका छन्। यस्तै उपाध्यक्षमा पनि जसपाकै अनिता कुमारी निर्वाचित भएकी छन्। उनले ३ हजार २९५ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी उर्मिला देवी साहले २ हजार ६८२ मत ल्याएकी हुन्। सम्सी गाउँपालिकाको ७ मध्ये ३ मा कांग्रेस, १ मा स्वतन्त्र, २ मा जसपामा, १ मा माओवादी केन्द्रका उम्मेदवारहरु जितेका छन्। महोत्तरीको सोनमा गाउँपालिकामा लोकतान्त्रिक समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा लोसपाका विशेश्वर प्रसाद यादव ४ हजार १०८ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका गोखुल राय यादवले २ हजार ९८६ मत पाएका छन्। यस्तै उपाध्यक्षमा लोसपाकी जहिदा खातुन निर्वाचित भएकी छन्। उनले ३ हजार २९८ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रंजिता देवी यादवले ३ हजार २४३ मत ल्याएकी हुन्। त्यस्तै, नेकपा माओवादी केन्द्रका दामोदर प्रसाद साहले ४ हजार ४४० मत मात्र पाउन सकेका छन्। सोनमा गाउँपालिकाको ८ मध्ये १ वडामा जसपा, ३ मा लोसपा, एकमा जनमत र ३ वडामा कांग्रेसका उम्मेदवारहरु जितेका छन्। महोत्तरीको गौशाला नगरपालिकामा माओवादीको किल्ला भत्किएको छ। ०७४ मा अत्याधिक बहुमत साथ मेयर उपमेयर सहित निर्वाचित भएका माओवादीको किल्ला भत्काउन जनता समाजवादी पार्टी नेपाल सफल भएका छन्। जसपाका दिपेन्द्र महतोले मेयरमा ८ हजार ७९९ मत ल्याई निर्वाचित भएका छन् भने उनका निकटतम प्रतिद्वन्द्वी नेकपा माओवादी केन्द्रका बिष्णु योञ्जनले ५ हजार ६२७ मत प्राप्त गरेका छन्।"
विवाहको कुरा छिनेर फर्केका बाबु र छोराको हत्या,"लहान : सिरहाको अर्नमा गाउँपालिकामा गएराति बाबु र छोराको हत्या भएको छ। घरमै सुतिरहेको अवस्थामा सिरहाको अर्नमा गाउँपालिका १ महनौर निवासी ६० वर्षीय चुलाही भन्ने चन्देश्वर पाल र उनका १९ वर्षीय छोरा सन्तकुमारको हत्या भएको हो। सन्त कुमारको यही जेठ ११ गते विवाहको कुरा छिनिएको र गाउँमा विवाह गीत गाएर करिब १२ बजे सुतेपछि दुबैको हत्या भएको स्थानीयवासीले बताएका छन्। उनीहरुका अनुसार राति करिब १२ बजेसम्म गीत बजिरहेको थियो, बिहानपख करिब ३ बजे हत्याको घटना गाउँभरी फैलिसकेको हुनाले करिब २ बजेको आसपासमा सो घटना भएको हुनसक्ने अनुमान छ। घटनाको जानकारी पाएलगतै बिहान ४ बजे पुगेको प्रहरीले घटनास्थलमा अनुसन्धान गरिरहेको जिल्ला प्रहरी कार्यालयका नायब उपरीक्षक सुभाष बुढाथोकीले जानकारी दिए। घटना भएको छ, हामीले विभिन्न ढङ्गले अनुसन्धान गरिरहेका छौं, उनले भने, हत्या कसले र किन गरेको भन्नेबारेमा केही खुल्न सकेको छैन, हामीले अनुसन्धान गरिरहेका छौं। प्रहरीले अनुसन्धानका लागि तालिम प्राप्त कुकुरको पनि सहयोग लिएको जनाएको छ। रासस"
गोरखामा मयूर भेटियो,"गोरखा : तराईको हावापानीमा मात्र पाइने मयूर गोरखामा पनि भेटिएको छ। शहीदलखन गाउँपालिका३ पनौतीमा पाखा सामुदायिक वनमा मयूर भेटिएको डिभिजनल वन अधिकृत अशोक श्रेष्ठले जानकारी दिए। वडा नम्बर ३ को उक्त जंगलमा वयस्क पोथी मयूर भेटिएको श्रेष्ठले बताए। गोरखामा पहिलो पटक गत शुक्रबार मयूर भेटिएको हो। स्थानीय नारायणप्रसाद पोखरेलले जंलबाट आएको मयुरलाई डिभिजन वन कार्यालय गोरखामा बुझाएका हुन्। मयुरलाई एक रात कुखुराको खोरमा थुनेर राखेको पोखरेलले बताए। तराईको गर्मी हावापानीमा पाइने मयुर पछिल्लो समय केही माथिल्लो क्षेत्रमा पनि देखिने गरेको डिभिजनल वन अधिकृत श्रेष्ठले बताए। खासगरी पाँचसय मिटर उचाइसम्म पाइने हो। यो पनि तीन, साँढे तीनसय मिटर उचाइमा भेटिएको थियो, उनले भने, कसैले ल्याएर छाडेको पनि हुनसक्छ। नारायणीको करिडोरबाट आफैं आएको पनि हुनसक्छ। सुरक्षा चुनौतिका कारण सो मयूरलाई चितवनस्थित राष्ट्रिय प्रकृति संरक्षण कोषको जिम्मा लगाइएको श्रेष्ठले बताए।"
"भरतपुरमा रेणु दाहाल ४० हजार मतनजिक, उपमेयर उम्मेदवार अधिकारीले ४१ हजार कटाए",चितवन : भरतपुर महानगरपालिकामा नेकपा माओवादी केन्द्रकी उम्मेदवार रेणु दाहाल ४० हजार मतनजिक पुगेकी छन्। प्रतिद्वन्द्वी एमालेका बिजय सुवेदीसँग ८ हजार ७८२ मतान्तरले अग्रता लिँदै रेणुले ३९ हजार ४७२ मत प्राप्त गरेकी छन्। बेलुका ६:५६ बजेसम्म भरतपुर महानगरपालिकामा ९९ हजार ७४४ मत गणना सकिएको छ। गणना लाखनजिक पुग्दा रेणु ४० हजार मतनजिक पुगेकी हुन्। साढे हजार बढीले पछाडि रहेका एमालेका सुवेदीले ३० हजार ६९० मत पाएका छन्। स्वतन्त्र उठेका कांग्रेसका बागी जगन्नाथ पौडेलले १२ हजार ८१६ मत ल्याएका छन्। उपमेयरतर्फ चित्रसेन अधिकारीले ४१ हजार मत कटाएका छन्। गठबन्धनबाट मेयर ४० हजार नजिक पुग्दा अधिकारीले ४१ हजार ७१५ मत ल्याएका छन्। एमालेसँग गठबन्धन गरेको राप्रपाकी हिमला गुरुङले २४ हजार २९५ ल्याएर उपमेयरमा अधिकारीलाई पछ्याइरहेकी छन्।
लज्जास्पद हार भएको भन्दै लोसपा सचिवले दिए राजीनामा,परासी : स्थानीय तह निर्वाचनमा जिल्लाबाट लज्जास्पद हार व्यहोर्नु परेको भन्दै लोकतान्त्रिक समाजवादी पार्टी नवलपरासीका सचिव रामाज्ञा पाण्डेले राजीनामा दिएका छन्। जिल्ला अध्यक्षलाई सम्बोधन गरी केन्द्र र प्रदेश समितिलाई वोधार्थ दिई बुझाईएको पत्रमा जिल्लामा पार्टीका उमेदवारले हार्नुलाई सर्वनाक हार भएको संज्ञा दिदै नैतिकताका आधारमा राजीनामा दिएको उल्लेख गरेका छन्।
लोमान्थाङमा एमालेका ४ र कांग्रेसका २ कार्यपालिका सदस्य निर्विरोध,"जोमसोम : उपल्लो मुस्ताङको लोमान्थाङ गाउँपालिकामा कार्यपालिका सदस्य निर्विरोध चयन भएका छन्। लोमान्थाङ गाउँपालिकामा नेकपा एमालेबाट कार्यपालिका सदस्यका लागि महिलातर्फ २ र दलित वा अल्पसंख्यकमा उम्मेदवारी दिएका २ गरी ४ जना निर्विरोध भएका छन्। यस्तै कांग्रेसबाट कार्यपालिका सदस्य बन्न उम्मेदवारी दिएका २ जना महिला सदस्य निर्विरोध भएका छन्। लोमान्थाङ गाउँपालिकाको कार्यपालिका सदस्यका लागि जेठ ६ गते उम्मेदवारी दर्ता र जेठ १२ गते कार्यपालिका निर्वाचनको मितितय गरिएको थियो। तर लोमान्थाङमा एमाले महिला सदस्य र दलित वा अल्पसंख्यक सदस्य ४ जना र कांग्रेसबाट महिला सदस्य २ जना गरी ६ जनाको मात्र उम्मेदवारी परेकाले कार्यपालिका निर्वाचन गर्नुपर्ने आवश्यकता नपरेको निर्वाचन अधिकृत घनश्याम सुवेदीले जानकारी दिए। लोमान्थाङ गाउँकार्यपालिका सदस्य निर्वाचनका लागि नेकपा एमालेबाट महिला सदस्यतर्फ छुटिन आङ्मो गुरुङ र सोनम आङ्मो गुरुङले उम्मेदवारी दिएकी थिईन। यस्तै कांग्रेसबाट महिला सदस्यतर्फ छिरिङ याङजीग गुरुङ र छिरिङ युटिन गुरुङले कार्यपालिका सदस्य बन्न उम्मेदवारी दर्ता गरेकी थिईन्। कार्यपालिका सदस्यमा आउन दलित वा अल्पसंख्यक सदस्यतर्फ नेकपा एमालेका कुंगा गुरुङ र पासाङ गुरुङले उम्मेदवारी दिएको निर्वाचन अधिकृत सुवेदीले बताए। लोमान्थाङमा कार्यपालिका सदस्यका लागि आवश्यक संख्याले मात्र उम्मेदवारी दिएकाले उनीहरु निर्विरोध भएपनि यसको आधिकारिक घोषणा जेठ १२ गते मात्र हुने निर्वाचन अधिकृत सुवेदीको भनाई छ। बैशाख ३० गते स्थानीय तह सदस्य निर्वाचन अन्तर्गत लोमान्थाङ गाउँपालिकामा नेकपा एमालेले अध्यक्ष, उपाध्यक्ष र ३ वडाध्यक्षसहित १५ पद जितेको थियो। कांग्रेसले २ वडाध्यक्षसहित ७ पदमा विजयी हासिल गरेको थियो। लोमान्थाङ गाउँपालिकाको कार्यपालिका निर्वाचनमा नेकपा एमालेको स्पष्ट बहुमत हुँदाहुँदै पनि नेपाली कांग्रेसका दुई महिला सदस्यलाई समर्थन गर्ने गरी कार्यपालिका सदस्य निर्वाचन निर्विरोध गराएको हो। योसंगै लोमान्थाङको कार्यपालिकामा ९ जना एमालेका र ४ जना कांग्रेसका सदस्यहरुको सहभागिता रहने भएको छ।"
बुढीगंगा र त्रियुगाको चुनावी नतिजा अनिश्चित,"काठमाडौं : स्थानीय तहको निर्वाचनअन्तर्गत देशभरबाट पालिकाको नतिजा धमाधम सार्वजनिक भइरहँदा देशको दुई स्थानीय तहमा अझै मतदानकै प्रक्रिया पूरा हुन सकेको छैन। बाजुराको बुढीगंगा र उदयपुरको त्रियुगा नगरपालिकमा स्थानीय तहको निर्वाचन अन्तर्गतको मतदानमै विवाद चुलिएको छ। निर्वाचन आयोगका सहप्रवक्ता सूर्यप्रसाद अर्यालकाअनुसार मतदानमा धाँधली भएको भन्दै दलहरुले बाजुराको बुढीगंगा नगरपालिकामा मतगणना सुरु हुन दिएको छैन। एक पक्षले मतदानमा एमाले धाँधली गरेको भनेको छ भने अर्को पक्षले कांग्रेसले धाँधलीगरेको आयोगमा रिपोर्ट आएको छ। त्यहाँ नयाँ मतदान गराउनु पर्ने एक पक्षको माग छ भने अर्को पक्षले गणना गराउनु पर्ने अडानमा छ। विवाद देखिएपछि बुढीगंगा नगरपालिकाको निर्वाचन अधिकृत कृष्ण सापकोटा राजिनामा दिएर कार्यस्थलबाट फर्किसकेका छन्। त्रियुगा नगरपालिकाको सहायक निर्वाचन अधिकृत दिलीप मगरका अनुसार बर्षले तीन मतदान केन्द्रमा मतदान बीचमै रोकिएको थियो। त्यसपछि बढेको भिडले मतदान गराउन नसक्दा मतदान अधिकृतले मुचुल्का उठाएर मतदान स्थगित गराएको प्रतिवेदन दिएको छ। त्रियुगा नगरपालिकाको वडा नम्बर १२ स्थित जनप्रेमी आधारभूत विद्यालयको मतदान स्थलको तीन वटा मतदान केन्द्रमा मतदान रोकिएको थियो। विवाद आएपछि आयोगले जाँचबुझ गर्न बाजुरा र उदयपुरमा स्थलगत अध्ययन टोली खटाएको छ। बाजुरामा आयुक्त सगुन शम्सेर जबरा पुगेर फर्केका छन् भने उदयपुरमा रामप्रसाद भण्डारीको नेतृत्वको टोली शनिबार पुगेको छ। आयुक्त रानाले आयोगमा स्थलगत प्रतिवेदन बुझाइसकेका छन्। उदयपुर पुगेका आयुक्त भण्डारी स्थानीय राजनीतिक दल, निर्वाचन अधिकृतको कार्यालय निर्वाचन अधिकृतसंग वास्तविकता बारे जानकारी लिएका छन्। बुढीगंगा र त्रियुगा नगरपालिकाको निर्वाचन बारे आयोगले उपयुक्त निर्णय लिन छलफलमा जुटेको छ।"
र्याफ्टिङ गर्दै राप्ती नदीको जैविक विविधता अवलोकन,"नेपालगन्ज : राप्ती नदीको तल्लो तटीय क्षेत्रमा विज्ञसहित संरक्षणकर्मीको टोलीले जैविक विविधताको अवलोकन गरेको छ। डिभिजन वन कार्यालय बाँकेले अन्तर्राष्ट्रिय जैविक विविधता दिवसको अवसरमा आइतबार राप्तीसोनारी गाउँपालिकाको वडा नं १ कुसुमदेखि गाभरसम्म र्याफ्टिङबाट झन्डै १० किलोमिटर क्षेत्रफलमा जैविक विविधताको अवलोकन गरेको हो। वन विभागका महानिर्देशक डा राजेन्द्र केसी, उपमहानिर्देशक विन्दुकुमारी मिश्र, वनस्पति विभागका महानिर्देशक डावुद्धिसागर पौडेललगायतको टोलीले तीन वटा वाटर बोटमा अवलोकन गरेका हुन्। राप्ती नदीमा परीक्षणकारुपमा मात्र र्याफ्टिङमा सुरु भएको छ। राप्ती नदीमा र्याफ्टिङ गर्दा भोटेकोशीको झल्को दिने तीन वटा ठाउँ भेटिएका थिए। टोलीले नदीमा माछा, नदी किनार, मध्यवर्ती क्षेत्र र सामुदायिक वनमा चरा चुरुङी र विभिन्न किसिमका वनस्पतिको अवलोकन गरेका थिए। यसअघि राप्तीसोनारी गाउँपालिकाका नवनिर्वाचत अध्यक्ष तप्तबहादुर पौडेलले जैविक विविधताको अवलोकनको शुभारम्भ गर्दै जैविक विविधताको संरक्षणमा कुनै पनि कसर बाँकी नराख्ने प्रतिबद्धता जनाएका थिए। डिभिजन वन कार्यालय बाँकेका सहायक वन अधिकृत गणेश खड्काले सभा, गोष्ठी, अन्तरक्रिया कार्यक्रम नगरेर जैविक विविधताको संरक्षणका लागि विज्ञ सहितको टोलीले राप्ती नदीमा अवलोकन गरेको बताए। जैविक विविधतायुक्त यो क्षेत्र जलविहार गर्ने एउटा राम्रो पर्यटकीय गन्तव्य बन्नसक्ने सम्भावना छ।"
शब्द वाणले घोचेको घाउमा फर्गेट एस्टडे लागू हुँदैन : ओली,"काठमाडौं : नेकपा एमालेका अध्यक्ष केपी शर्मा ओलीले शब्द वाणले घोचेको घाउमा फर्गेट एस्टडे लागू नहुने बताएका छन्। राजधानीमा आयोजित मीना श्रेष्ठको कविता कृति फर्गेट एस्टडे लोकार्पण समारोहमा अध्यक्ष ओलीले भालाले भन्दा साह्रो शब्दले घोच्ने भन्दै शब्द वाणले घोचेको घाउमा फर्गेट एस्टडे लागू नहुने बताएका हुन्। उनले भने, शब्द आफैंमा तागत हुँदैन। प्रस्तुति कस्तो हुन्छ? त्यसको प्रयोग कस्तो हून्छ? शब्द वाण पनि हुन्छ, शब्द मलम पनि हुन्छ। शब्द वाण मात्रै होइन अग्नि वाण पनि हुन्छ। भालाले भन्दा साह्रो शब्दले घोच्छ। भाला तिखो छ भने उपचार गर्दा निको होला शब्द वाणले घोंचेको कहिलै निको हुँदैन। अरु कुराका लागि लागू होला शब्द वाणले घोचेको घाउमा फर्गेट एस्टडे लागू हुँदैन। शब्द मन्त्र हो। शब्द ज्ञान हो। शब्द संकेत हो। शब्द इशारा हो। शब्द विग्रह, घिर्ना हो। ओलीले भने, हामीले हाम्रो समाजलाई चिन्नुपर्छ। हाम्रा पूर्वजलाई चिन्नुपर्दछ। हाम्रा पुर्खाहरुलाई चिन्नुपर्छ। उनीहरुले हामी प्रति लगाएको गुण चिन्नुपर्छ। ओलीले मान्छे २० वर्ष पढेर पनि विद्धान कोही नहुने बताए। उनले भने, जेनेटिक मेमोरीको ९९ प्रतिशत योगदान छ। २० वर्ष, २५ वर्ष पढेको चाही एक प्रतिशतको भाग होला। २०२५ वर्ष कसैलाई पढाउँदैमा कोही विद्धान हुँदैन। न बाख्रा पाठालाई पढाएर विद्वान हुन्छ, न भैंसीको पाडोलाई पढाएर विद्वान हुन्छ। न गाइको बाच्छो पढाएर विद्वान हुन्छ। हामी मानव जातिसंग जेनेटिक कन्ट्रिव्यूसन छ। जेनेटिक पोटेन्सियलका कारण विकास गर्न सकिन्छ। त्यो पोटेन्सियललाई हामीले उजागर गर्न सक्नुपर्छ।"
रूपनीसंगै सप्तरीमा मतगणना सम्पन्न,"राजविराज : सप्तरीको रूपनी गाउँपालिकाको परिणाम सार्वजनिक भएसंगै १८ वटा स्थानीय तह रहेको सप्तरीको सम्पूर्ण मतगणना कार्य सकिएको छ। रूपनी गाउँपालिकामा निवर्तमान प्रमुख र उपप्रमुखलाई पराजित गर्दै लोसपाका उम्मेदवारहरू विजयी भएका छन्। लोसपाका दिनेशकुमार यादव ४ हजार २६९ मतका साथ अध्यक्षमा निर्वाचित भएको निर्वाचन अधिकृतको कार्यालय रूपनीले जनाएको छ। निकट्तम प्रतिद्वन्द्वी जसपाका हरेराम यादवले ३ हजार ९३५ मत ल्याए। गाउँपालिका उपप्रमुखमा लोसपाकै पुष्पाकुमारी श्रेष्ठ ५६ मतको अन्तरले विजयी भइन्। श्रेष्ठले ३ हजार ७१० मत ल्याइन भने निकटतम प्रतिद्वन्द्वी जसपाकी बेचनीदेबी सरदार ३ हजार ६५४ मतमा समेटिइन्। यसअघि २०७४ को निर्वाचनमा राजपाबाट लडेकी श्रेष्ठ ९ मतको अन्तरले वडा नम्बर ६ मा महिला सदस्य भएकी थिइन्। स्थानीय तह २०७४ को निर्वाचनमा राजपाबाटै लडेका हरेराम यादव र बेचनीदेबी सरदार अध्यक्ष र उपाध्यक्षमा निर्वाचित भएका थिए। दुबै जना जसपा र लोसपा विभाजन हुँदा जसपामै रहे। पाँच वर्षको अवधिमा मतदाता बढेर १८ हजार १६५ भएपनि यसअघि हरेरामले ल्याएको ४ हजार ६८ र सरदारले ल्याएको ३ हजार ९३६ मत पनि यसपटक ल्याउन सकेनन्। कुल ६ वडा रहेको गाउँपालिकामा माओवादी केन्द्र र जसपाले २२ तथा कांग्रेस र लोसपाले ११ वडाध्यक्षमा विजयी हासिल गरेको छ। लोसपाबाट वडा नम्बर १ मा ११४९ मत ल्याएर लीला यादव, वडा नम्बर २ बाट ५२६ मत ल्याएर माओवादीका सरोजकुमार यादव, वडा नम्बर ३ बाट ७३९ मत ल्याएर नेपाली कांग्रेसका अमर मुखिया, वडा नम्बर ४ बाट ६१८ मत ल्याएर नेकपा (माओवादी केन्द्र) का छेदी इशर, वडा नम्बर ५ र ६ बाट जसपाका क्रमशः गंगाराम यादवले १०११ र बद्रीनारायण सरदारले ८३८ मत ल्याएर वडा अध्यक्षमा निर्वाचित भएका छन्। मुखिया र इशर यसअघि पनि वडाध्यक्ष थिए। रूपनीको परिणामसँगै सप्तरीको सबै स्थानीय तहको मतगणना सम्पन्न भएको छ। कांग्रेस जिल्लाको सर्वाधिक ५ स्थानीय तहमा निर्वाचित भएको छ। जसपा, एमाले र लोसपाले ३३ स्थानीय तहमा जित हासिल गरेको छ। जनमत पार्टीले २ स्थानीय तह तथा नेकपा माओवादी केन्द्र र नेकपा (एस)ले ११ स्थानीय तहमा विजयी हासिल गरेको छ। यसअघि २०७४ को निर्वाचनमा कांग्रेस, जसपा र लोसपाले ५५, एमालेले २ र नयाँ शक्ति पार्टीले १ स्थानीय तहमा विजय हासिल गरेको थियो।"
"काठमाडौंमा १ लाख १७ हजार मतगणना : सिंह र स्थापितको मतान्तर बढ्यो, बालेन १७ हजार ४२४ मतले अगाडि",काठमाडौं : काठमाडौं महानगरपालिकाको मेयरका स्वतन्त्र उम्मेदवार बालेन्द्र शाहले सुरुवाती गणनादेखि निरन्तर अग्रता कायम गरेका छन्। १ लाख १६ हजार ८८५ गणनामा शाहले ४१ हजार २७९ मत ल्याएका छन्। पछिल्लो मतगणनाअनुसार कांग्रेसका सिर्जना सिंहले एमालेका उम्मेदवार केशव स्थापितलाई उछिन्दै अगाडि बढेकी छन्। अद्यावधिक मतपरिणामअनुसार सिंहले २३ हजार ८५५ मत ल्याएकी छन्। सिंहलाई बालेनले १७ हजार ४२४ मतले पछि पारेका छन्। यस्तै स्थापितले २३ हजार २४ मत ल्याएका छन्। स्थापित र सिंहबीचको मतान्तर ८३१ छ।
पोखरामा मेयरका उम्मेदवारको वडामै एमाले पराजित,पोखरा : एमालेबाट मेयरका उम्मेदवार कृष्ण थापाको वडा पोखरा१६ मा उनकै पार्टीका वडाध्यक्ष उम्मेदवार पराजित भएका छन्। नेपाली कांग्रेसका वडाध्यक्ष उम्मेदवार अमृत शर्मा तिमिल्सिनाले एमालेका राजेश गुरुङलाई पराजित गरेका हुन्। शर्माले ३ हजार ३ सय १८ मत ल्याए। गुरुङलाई ३ हजार १ सय ७० मत आएको छ। मेयरमा भने कृष्ण थापा नेकपा एसका उम्मेदवार धनराज आचार्यभन्दा ७ सय मतले अघि छन्। समग्रमा भने आचार्यले थापालाईपछि पारेका छन्।
"विद्युत् सर्ट भएर इन्स्योरेन्स कम्पनीको कार्यालयमा आगलागी, महिला कर्मचारीको जलेर मृत्यु","चितवन : कार्यालयको बोर्ड झिक्ने क्रममा विद्युत् सर्ट भई आगलागी हुँदा एक जनाको मृत्यु भएको छ, भने एकजना घाइते भएका छन्। भरतपुर महानगरपालिका१० स्थित शिखर इन्स्योरेन्स कम्पनीको शाखा कार्यालयमा कार्यरत सकुन्तला पौडेल सुवेदीको मृत्यु भएको हो। जिल्ला प्रहरी कार्यालयका सूचना अधिकारी नरहरि अधिकारीकाअनुसार आइतबार दिउँसो १:१५ बजे कार्यालयको बाहिरपट्टी झुण्ड्याइएको फ्लेक्स बोर्ड झिक्ने क्रममा उक्त घटना भएको हो। घटनामा परी भरतपुर१० कटहर चोक बस्ने अन्दाजी ३६ वर्षीया सुवेदीको मृत्यु भएको हो। सोही कार्यालयमा कार्यरत भरतपुर७ निवासी अन्दाजी २२ वर्षीय तरुण थापा घाइते भएको प्रहरीले जनाएको छ। उनको चितवन मेडिकल कलेजमा उपचार भइरहेको छ। प्रहरीकाअनुसार बोर्ड झिक्ने क्रममा अचानक विद्युत् सर्ट भई आगलागी भएको थियो। उक्त आगो भरतपुर महानगरको दमकल, नेपाल प्रहरी, नेपाली सेना र स्थानीयवासीको सहयोगमा १:४० बजे पूर्ण नियन्त्रणमा लिइएको थियो। आगलागीबाट कार्यालयका कागजात जलेर नष्ट भएको प्रहरीले जनाएको छ। घटनाको थप अनुसन्धान भइरहेको छ।"
को हुन् धरानमा एमालेको गढ भत्काउने स्वतन्त्रका साम्पाङ,"धरान : एमालेको गढ भत्काउदैं स्वतन्त्र उम्मेदवार हर्कराज राई(हर्क साम्पाङ) धरान उपमहानगरपालिकाको मेयरमा भारी मतले विजयी भए। उनले सत्ता साझेदार गठबन्धनको तर्फबाट मेयरका प्रत्यासी कांग्रेसका किशोर राईलाई पराजित गर्दै धरानको मेयरमा निर्वाचित भएका हुन्। हर्कराजले २० हजार ८ सय २१ मत प्राप्तगरी मेयरमा निर्वाचित भएका छन्। उनका निकटतम प्रतिद्धन्दी कांग्रेसका किशोर राईले १६ हजार ५९ मत प्राप्तगरी उपविजेता बने। एमालेको लाल किल्लाकोरुपमा चिनिएको धरानको मेयरकी प्रत्यासी मन्जु भण्डारी १२ हजार ८ सय २५ मत प्राप्तगरी तेस्रो स्थान प्राप्त गरिन। उपमेयरमा गठबन्धनको तर्फबाट माओवादी केन्द्रका अईन्द्रविक्रम बेघा निर्वाचित भएका छन्। उनले २० हजार ५ सय १० मत प्राप्तगरी उपमेयरमा निर्वाचित भए। उनका निकटतम प्रतिद्धन्दी एमालेका पदम इस्वो लिम्बूले १७ हजार ६ सय ६ मत प्राप्त गरे। धरान कम्युनिष्टहरुको लालकिल्लाका रुपमा परिचित छ। २०४८ को प्रतिनिधिसभा सदस्य निर्वाचनमा प्रथम कम्युनिष्ट प्रधानमन्त्री मनोमोहन अधिकारीले चुनाव जितेको क्षेत्र हो धरान। २०७६ को उपनिर्वाचनमा मात्र कांग्रेसका तर्फबाट धरानको मेयरमा तिलक राईले मेयरमा जितेका थिए। सत्ता साझेदार दलहरुको गठबन्धन र एमालेको बलियो जनसंगठन रहेको क्षेत्रमा स्वतन्त्र उम्मेदवारले विजयी हासिल गरेपछि धरानमा राजनैतिक दलहरुको अलोकप्रियता बढ्दै गएको पुष्टि भएको छ। धरानका राजनैतिक विश्लेषक डा राजेन्द्र शर्माले कांग्रेस र एमालेले राम्रो उम्मेदवार दिन नसकेकै कारण स्वतन्त्र उम्मेदवार हर्कराज राई मेयरमा विजयी भएको बताए। हर्कराजले केहि वर्षदेखि गरेका सामाजिक कामको अगुवाई र कांग्रेस एमालेले विवादित व्यक्तिहरुलाई उम्मेदवार बनाएका कारण धराने जनताले विकल्पका रुपमा हर्कराजलाई राजेको उनको भनाई छ। हर्कराजको जितमा एमालेको उम्मेदवार छनौट प्रमुख कारण धरानको मेयरमा हर्कराजको विजयको प्रमूख कारण भने एमालेको उम्मेद्वार छनौट प्रमुख कारण मानिन्छ। उपनिर्वाचनमा मन्जु भण्डारीकै कारण चुनाव हारेको एमालेले मेयरमा उनैलाई टिकट दिए पश्चात कार्यकर्तामा असन्तुष्टि बढेको थियो। २०७४ सालमा धरानका निर्वाचित मेयर तारा सुब्बाको निधन पश्चात कार्यवाहक बनेकी भण्डारीले पार्टी र जनताको हितमा भन्दा व्यक्तिगत लाभलिने गरी विवादास्पद काम गरेको भन्दै पार्टी भित्रै आलोचना भएको थियो। २० वडा रहेको धरानमा एमालेका १० जना वडाध्यक्ष निर्वाचित भएका छन्। एमालेका वडाध्यक्षले प्राप्त गरेको मत हर्कराजको भन्दा बढी छ। वडाध्यक्षको भन्दा आधामत मेयरकी उम्मेदवार भण्डारीलाई प्राप्त भएपछि उनी जनमत प्राप्त गर्न असफल बनिन्। धराको वडा नम्बर ४, ५, ७, ८, १०, १२, १३, १५ र १९ नम्बरमा एमालेले वडाध्यक्षसहित प्यानल जितेको छ। वडा नम्बर २ मा अध्यक्ष र एक सदस्य एमालेले जितेको छ। प्राप्त मत परिणाम अनुसार धरानका प्रत्यक वडामा ६ सूर्यमा भोट हालेका मतदाताले मेयरमा भने लौरोलाई मत दिएको देखियो। यसले पनि मन्जु भण्डारीलाई दिएको टिकटको असन्तुष्टिका रुपमा हेरिएको छ। को हुन हर्क साम्पाङ हर्कराज राई (हर्क साम्पाङ) २०३९ फागुन १५ गते खोटाङको साविकको खार्तम्छा गाविस९ चोखाने (हाल कोपिलास गडी गाँऊपालिका२) मा जन्मिएका हुन्। गाऊँकै शुक्रबारे स्कृलबाट एसएलसी उत्तिर्ण गरेका उनी २०५६ सालदेखि धरान १८ मा स्थायी बसोवास गर्दै आएका छन्। समाजसास्त्रमा स्नातक सम्मको अध्ययन गरेका राई हालसम्म कुनै पनि पार्टीको सदस्य छैनन्। धरानमा सर्दू जलाधार बचाउँ आन्दोलन, खानेपानी समस्याको आन्दोलन, भ्रष्ट्रचारविरुद्धको आन्दोलन, धनकुटे रोडको बस्ती बचाउँ आन्दोलनको नेतृत्व गरेका राई सामाजीक अभियन्ता हुन्। उनले बीपी प्रतिष्ठान बचाउँको आन्दोलनमासमेत नेतृत्व गरे। राईले धरानमा खानेपानी आयोजनामा चरम भ्रष्ट्रचार भएको भन्दै धरानमा आन्दोलन चर्काए। धरानवासिले खानेपानी खान नपाए पश्चात पानी माग्दैं आन्दोलन चर्काए त्यसको नेतृत्व पनि उनैले गरे। सर्दू खोलामा अवैध उत्खनन गरेको विषयमा आन्दोलन गर्दा उनलाई प्रहरीले पक्राउसमेत गरेको थियो। उनलाई धरानमा भ्रष्ट्रचार विरुद्धको अभियान्ताका रुपमा चिनिन्छ। चुनावमा मेयरमा स्वतन्त्र उम्मेदवारी दिएका उनले आफूले चुनाव जिते सप्तकोसीबाट पानी ल्याएर धरानवासिलाई खुवाउने प्रतिबद्धता जनाएका छन्। खानेपानीको चरम अभाव खेप्दै आएका धरानवासीले हर्कको चुनावी नारा मन पराएर भोट दिए। मेयर राईले धरानमा कांग्रेस एमालेका नेताहरुको खराव प्रबृत्ति र राजनैतिक दलहरुको वितृष्णाका कारण धराने जनताले आफूलाई मत दिएको बताए। उनले धरान उपमहानगरपालिकामा हुने गरेको भ्रष्ट्राचार नियन्त्रण गर्ने प्रतिबद्धता जनाएका छन्। धरान बजारको व्यबस्थापन, फोहोर व्यवस्थापन, बीपी प्रतिष्ठानको र सामुदायिक विद्यालयको सुधार आफ्नो कार्यकालको पहिलो प्राथामीकतामा रहने बताए। सिंगो नगरपालिकामा अन्य पार्टीका उम्मेदवार निर्वाचित भएका छन्। उनीहरुलाई खुसि बनाएर कसरी काम गर्न सक्नुहुन्छ? अन्नपूर्णको जिज्ञासामा उनले सबैलाई मिलाएर धरानको विकासमा एकीकृत भएर अगाडि बढ्ने बताए। म व्यक्तिगत लाभ लिनलाई निर्वाचित भएको हैन। मेरो जित भनेको धरानवासिको जित हो, उनले भने गलत ट्रयाकमा गएको धरानलाई सही दिसामा फर्काउने पहिलो अभिभारा मेरो हुनेछ।"
आरजुलाई बालुवाटारमा छुट्टै भेटेर अमेरिकी उपविदेशमन्त्री जियाले गरिन् प्रशंसा,"काठमाडौं : अमेरिकी उपविदेशमन्त्री उज्रा जिया र नेपाली कांग्रेसकी केन्द्रीय सदस्य डा आरजु राणा देउवाबीच भेटवार्ता भएको छ। शुक्रबार तीन दिने नेपाल भ्रमणमा आएकी जियाले आइतबार विहान बालुवाटारमा आरजुसँग भेट गरेकी हुन्। भेटपछि ट्वीट गर्दै जियाले अमेरिकी विदेश नीतिको आधारशिला रहेको महिला तथा बालिकाहरुको अधिकारलाई अगाडि बढाउने अभियानमा अग्रपंक्तिमा रहेको भन्दै आरजुको प्रशंसा गरेकी छन्। नेपालमा लैंगिक समानता र अन्य समानताका लागि प्रखर अभियन्ता प्रथम महिला डा आरजु देउवालाई भेट्न पाउँदा सम्मानित महसुस गरेकी छु, जियाले भनेकी छन्, महिला सशक्तिकरण आर्थिक सुरक्षा र सफल लोकतन्त्रका लागि प्रमुख तत्व हो। अमेरिकी विदेश नीतिको आधारशिला महिला र बालबालिकाको अधिकार तथा लैंगिक समानतालाई स्थापित गर्न भूमिका खेलेको भन्दै उपमन्त्री जियाले आरजुको प्रशंसा गरेकी हुन्। त्यसैगरी आरजुले पनि अमेरिकी उपविदेशमन्त्री जियासँग भेट गर्न पाउँदा खुसी लागेको उल्लेख गरेकी छन्। अमेरिकी विदेश मन्त्रालयमा नागरिक सुरक्षा, प्रजातन्त्र र मानव अधिकार संयोजक जियासँगको भेटमा महिला सशक्तिकरण, मानवअधिकार, जलवायु परिवर्तन, खाद्य असुरक्षा र अन्य विकासका मुद्दाहरूको बारेमा छलफल भएको उनले बताएकी छन्। दलित सांसदसँग भेट अमेरिकी उपमन्त्री जियाले आइतबारै दलित समुदायबाट प्रतिनिधित्व गर्ने सांसदहरुसाग भेट गरेकी थिइन्। भेटमा काग्रेसका मीन विश्वकर्मा, सुजाता परियार, प्रकाश रसाइलीलगायत थिए। नेपालमा दलित समुदायले सामना गरिरहेका चुनौतीबारे थप जानकारी लिन सांसदहरूसँग भेट गरेको जियाले ट्वीट गरेकी छन्। सबै लोकतान्त्रवादीले सबैका लागि शिक्षा, स्वास्थ्य सेवा र आर्थिक अवसरहरूमा समान पहुँच सुनिश्चित गर्नुपर्ने जियाले उल्लेख गरेकी छन्।"
कन्सलटेन्सी सञ्चालक पाण्डेले यौन दुर्व्यवहार गरेको भन्दै अर्की किशोरी पनि प्रहरी सम्पर्कमा,काठमाडौं : सौन्दर्य प्रतियोगितामा सहभागी किशोरीलाई बलात्कार तथा यौन दुर्व्यवहारको अभियोगमा प्रहरी हिरासतमा रहेका कन्सल्टेन्सी सञ्चालक मनोज पाण्डेविरुद्ध अर्की किशोरी पनि प्रहरी सम्पर्कमा पुगेकी छन्। पाण्डेले आफूमाथि यौन दुर्व्यवहार गरेको भन्दै नाबालिग किशोरीले काठमाडौं उपत्यका अपराध अनुसन्धान कार्यालयमा जानकारी गराएकी हुन्। काठमाडौंकी बासिन्दा ती किशोरी नाबालिग हुन्। प्रहरीसँगको परामर्शपछि उनले पाण्डेविरुद्ध जाहेरी दिएर कानुनी प्रक्रिया जाने तयारी गरेकी छन्। उपत्यका अपराध अनुसन्धान कार्यालय स्रोतकाअनुसार पाण्डे पक्राउ परेपछि ती किशोरी आफै प्रहरी सम्पर्कमा आएकी हुन्। ८ वर्षअघि सौन्दर्य प्रतियोगितामा सहभागी हुँदा आयोजक पाण्डेले आफूलाई बेहोस बनाएर बलात्कार गरेको र ब्ल्याकमेलिङ गरेर ६ महिनासम्म यौन शोषण गरेको भन्दै एक युवतीले भिडियोमार्फत घटना विवरण सार्वजनिक गरेपछि प्रहरीले शनिबार पाण्डेलाई स्वयम्भु क्षेत्रबाट नियन्त्रणमा लिएको थियो। उनीविरुद्ध मानव बेचविखन तथा ओसारपसार कसुरमा मुद्दा चलाउने प्रहरीको तयारी छ। पाण्डेलाई सोमबार जिल्ला अदालत काठमाडौंमा उपस्थित गराएर अनुसन्धानका लागि म्याद थप गराउने अपराध अनुसन्धान कार्यालयले जनाएको छ।
"प्रदेश १ : कांग्रेस ६३, एमाले ४१, माओवादी ११, एकीकृत समाजवादी १ पालिकामा विजयी","काठमाडौं : देशका प्रमुख राजनीतिक दलका शीर्ष नेताहरुको गढ रहेको क्षेत्र हो, प्रदेश नम्बर १ । यो एमाले अध्यक्ष केपी शर्मा ओली, कांग्रेस नेता कृष्णप्रसाद सिटौला, राप्रपा अध्यक्ष राजेन्द्र लिङ्देन, कांग्रेस महामन्त्री विश्वप्रकाश शर्मा, कांग्रेस नेता शशांक कोइराला, मिनेन्द्र रिजाललगायत शीर्ष नेताको चुनावी क्षेत्र पनि हो । तर, यो क्षेत्रमा चुनावी परिणाम भने रोचक देखिएको छ एमाले अध्यक्ष ओलीको गृह नगर दमकको नेतृत्व राप्रपाले लिएको छ । प्रदेश नम्बर १ का स्थानीय तहमा नेपाली कांग्रेस पहिलो बनेको छ । १३७ पालिका रहेको प्रदेश १ को अद्यावधिक परिणामअनुसार कांग्रेसले ६३ वटा पालीका प्रमुखमा विजयी हाँसिल गरेको छ । यस्तै, नेकपा एमालेले ४१ वटा स्थानमा प्रमुख पदमा निर्वाचित भएको छ । नेकपा एकीकृत समाजवादी भने सूर्योदय नगरपालिकामा मात्रै प्रमुख पद प्राप्त गरेको छ । यो झलनाथ खनालको क्षेत्र हो । सूर्योदयमा समाजवादीका रनबहादुर राई विजयी भएका छन् । उनी यसअघि २०७४ मा पनि मेयरमा निर्वाचित भएका थिए । भोजपुर र ओखलढुंगामा एकएक स्थान स्वतन्त्रका उम्मेदवारले जितेका छन् । भोजपुरको साल्पासिलिछो गाउँपालिकामा स्वतन्त्रतर्फका दौलथकुमार कुलुङ (राई) निर्वाचित भएका छन् । यस्तै, ओखलढुंगाको मानेभञ्ज्यागंमा पनि स्वतन्त्रतर्फका ज्ञानेन्द्र रुम्दाली विजयी भएका छन् । राप्रपाले प्रदेश १ का दुई पालिकाको नेतृत्व लिएको छ । राप्रपाले एमाले अध्यक्ष केपी शर्मा ओलीको गढ मानिएको दमक नगरपालिकामा विजयी भएको छ । यस्तै, झापाको हल्दीवारीमा राप्रपाका रवीन्द्र लिङ्देन विजयी भएका छन् । यो स्थानमा राप्रपाले उपाध्यक्ष पनि जितेको छ । यहाँ उपाध्यक्षमा लक्ष्मीदेवी निरौला विजयी भएकी छन् । जनता समाजवादी पार्टीले यो प्रदेशमा दुई पालिकाको नेतृत्व लिएको छ । ओखलढुंगाको खीजीदेम्बा गाउँपालिका र सुनसरीको देवानगञ्ज गाउँपालिकामा जसपाले नेतृत्व लिएको छ । खीजीदेम्बामा गम्बु शेर्पा र देवागञ्जमा वेचनप्रसाद मेहता निर्वाचित भएका छन् । यो प्रदेशको एक मात्र महानगर विराटनगर महानगरपालिकाको मेयरमा नेपाली कांग्रेसका नागेश कोइराला विजयी भएका छन् भने उपयमेयरमा शिल्पा कार्की विजयी भएकी छन् । यस्तै, इटहरी उपमहानगरमा मेयरतर्फ कांग्रेसका हेमकर्ण पौडेल र उपमेयरमा एमालेका संगीता कुमारी चौधरी विजयी भएकी छिन्। धरान उपमहानगरमा स्वतन्त्रका हर्क साम्पाङ राइले अग्रता कायम गरिरहेका छन् । यहाँ अब ४ हजार मत मात्रै गन्न बाँकी छ ।"
धनुषामा कांग्रेसका जिल्ला सभापति मेयरमा पराजित,ढल्केवर(धनुषा) : धनुषाको क्षिरेश्वरनाथ नगरपालिकाको मेयरमा नेकपा एमाले र उपमेयरमा नेपाली कांग्रेसका उम्मेदवार विजयी भएका छन्। नेकपा एमालेबाट मेयरका उम्मेदवार बनेका सुखदेव यादव ६१३ मत अन्तरले निर्वाचित भएका हुन्। निवर्तमान मेयरलाई पराजित गर्दै मेयरमा निर्वाचित भएका यादवले ७ हजार ९१३ मत प्राप्त गरेका छन्। उनका निकटम प्रतिद्वन्द्धी कांग्रेसबाट उम्मेदवारी दिएका योगेन्द्र पजियार ७ हजार ३०० मत पाएका छन्। निवर्तमान मेयरसमेत रहेका उनी कांग्रेस धनुषाको १४ औं अधिवेशनबाट निर्वाचित पार्टीका जिल्ला सभापति हुन्। अघिल्लो चुनावमा कांग्रेसबाट पजियार ५ हजार ८९९ मत ल्याएर विजयी भएका थिए। उनले संघिय समाजवादी फोरमबाट उम्मेदवार बनेका सुखदेवलाई फराकिलो मतान्तरले पराजित गर्दै जित हासिल गरेका थिए। केही महिना अघि मात्र सुखदेवलाई एमाले सचिव रघुविर महासेठले पहल गरेर एमालेमा ल्याएका थिए। यता उपमेयरमा भने कांग्रेसकी रचना माथेमा दोहोरिएकी छिन्। उनी दोस्रो कार्यकालका लागि निर्वाचित भएकी हुन्। माथेमाले ७ हजार ५५० मत पाएकी छन्। उनको निकटतम प्रतिद्वन्द्धी नेकपा एमालेकी सालिनी चौधरीले ७ हजार ५११ मत ल्याएर झिनो मत अन्तरले पराजित भएकी हुन्। २०७४ सालको स्थानीय तहको चुनावमा माथेमाले नेकपा एमालेकी यसोधा यादवलाई पराजित गर्दै उपमेयरमा निर्वाचित भएकी थिइन्। १० वटा वडा रहेको क्षिरेश्वरनाथ नगरपालिकामा यसपटकको चुनावमा ८ वटा वडामा कांग्रेस र २ वटा वडामा नेकपा एमालेले जित निकालेको छ।
रसुवागढी नाकाबाट खाद्य सामग्रीको आयात घट्यो,"रसुवा : रसुवागढी नाकाबाट चिनियाँ खाद्य सामग्रीको आयात घटेको छ। सरकारले लेटर अफ क्रेडिट स्याम्पल(एलसी) प्रणाली लागू गरेपछि रसुवागढी नाकाबाट अन्य सामग्रीको साथै चिनियाँ खाद्य सामग्रीको आयात पनि घटेको हो। चालु आर्थिक वर्ष २०७८७९ को चैत मसान्तसम्म खाद्य सामग्रीको आयातमा वृद्धि हुँदै गएको भएपनि बैशाखमा निकै कम भएको खाद्य आयात तथा निर्यात गुणस्तर प्रमाणीकरण कार्यालय रसुवाले जनाएको छ। गएको बैशाख महिनामा ७ टन चिनियाँ मसला मात्र आएको छ। कार्यालयका अनुसार गत आर्थिक वर्ष २०७७७८ को ९ महिनाको तुलनामा यसपटक आयात बढेको थियो। तर १० औं महिनामा आएपछि आयात घट्यो। चालु आर्थिक वर्षको साउनदेखि बैशाख मसान्तसम्ममा ३ सय २० टन खाद्य सामग्री आयात भएको कार्यालयको तथ्यांक छ। नाकाबाट सबैभन्दा बढी फल तथा सागपातजन्य सामग्रीको आयात बढी भएको छ। फूल तथा सागपातजन्य ९२१० टन, खाद्यान्न दलहन तथा अन्य ३७२ टन, मसलाजन्य १४९३, मासुजन्य २५०८, दुधजन्य ८१५, चिया तथा कफीजन्य ३८४५ टन, माछाको अचार १४४ टन र बदाम, सिजनिङ पाउडर, अजिनामोटो, रेड विन पेष्ट, डोमा लगायतका ७७१४ टन खाद्य सामग्री आयात भएको कार्यालयले जनाएको छ। चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ। नाकाबाट पछिल्लो समय चिनियाँ खाद्य सामग्रीको आयात घटेको खाद्य अनुसन्धान अधिकृत नवीन देउजाले बताए। चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन। बैशाखमा नमुना परीक्षण पनि घट्यो रसुवागढी नाकाबाट आयात भएका चिनियाँ खाद्य सामग्रीको नमुना परीक्षण बढ्दै गएकोमा गत बैशाखमा भने घटेको छ। कार्यालयका अनुसार साउनदेखि बैशाख मसान्तसम्ममा कार्यालयले २ सय ९८ थान खाद्य सामग्रीको नुमना परीक्षण गरेको छ। गत वर्ष एक वर्षमा २ सय ३ थान सामग्रीको मात्र परीक्षण भएको थियो। कार्यालयले साउनमा ३१, भदौमा २८, असोजमा ३५, कार्तिकमा ६, मंसिरमा २८, पुसमा २५, माघमा ४६ र फागुनमा ७१ थान खाद्य सामग्रीको नमुना परीक्षण गरेको हो। गत आर्थिक वर्ष २०७७७८ मा २ सय ७ टन चिनियाँ खाद्य सामग्री आयात भएको कार्यालयको तथ्यांक छ। कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ।"
उपमहानगर उपप्रमुख : अधिकांशमा एमाले विजयी,"काठमाडौं : देशभरका अधिकांश उपमहानगरपालिकाको उपप्रमुखमा एमाले विजयी भएको छ। अहिलेसम्म ११ उपमहानगरमध्ये ९ उपमहानगरको परिणाम सार्वजनिक भएको छ। नतिजा आएकामध्ये ६ वटा उपमहानगरपालिकाको उपप्रमुखमा एमाले निर्वाचित भएको हो। दुईमा कांग्रेस र एक उपमहानगरमा माओवादी विजयी भएको छ। तुलसीपुरमा पनि एमालेले अग्रता लिइरहेको छ। जसअन्तर्गत् धनगढी, घोराही, कलैया, बुटवल, इटहरी र जीतपुर सिमरा उपमहानगरपालिकामा एमाले विजयी भएको छ। प्राप्त नतिजाअनुसार धनगढीमा कन्दकलाकुमारी राना, घोराहीमा हुमा डीसी, कलैंयामा रौशन परविन, बुटवलमा सावित्रादेवी अर्याल, इटहरीमा संगीताकुमारी चौधरी, जीतपुर सिमरामा भोलाप्रसाद अधिकारी निर्वाचित भएका छन्। यस्तै, पछिल्लो मतपरिणामअनुसार तुलसीपुर उपमहानगरपालिकामा पनि एमालेका उम्मेदवार स्यानी चौधरीले निरन्तर अग्रता कायम राखेकी छन्। उनलाई एकीकृत नेकपा समाजवादीका जोगबहादुर राणाले पछ्याइरहेका छन्। यस्तै, नेपालगञ्ज उपमहानगरको उपप्रमुखमा जनता समाजवादी पार्टीका कमरुद्धीन राई विजयी भएका छन्। हेटौंडाको उपप्रमुखमा कांग्रेसका राजेश बानियाँ विजयी भएका छन्। जनकपुरमा कांग्रेसका किशोर शाह निर्वाचित भएका छन्। धरानको उपप्रमुखमा भने माओवादी केन्द्रका अइन्द्र विक्रम वेघाले अग्रता लिएका छन्।"
चट्याङ्ले लागेर एक महिलाको मृत्यु,उदयपुर : उदयपुरमा चट्याङले लागेर आइतबार बिहान एक महिलाको ज्यान गएको छ। बिहान पानीसँगै परेको चट्याङले लागेर घाइते भएकी कटारी नगरपालिका ११ गोठडाँडाकी ४५ वर्षीया भक्तकुमारी बुढाथोकीको उपचारको क्रममा ज्यान गएको हो। घरमा बसिरहेको अवस्थामा चट्याङ्ले लागेर घाइते भएकी बुढाथोकीको कटारी अस्पतालमा उपचारको क्रममा १०:३० बजे ज्यान गएको जिल्ला प्रहरी कार्यालयका इन्स्पेक्टर मोहन थापाले जानकारी दिए।
आइएमई मोटर्स हाइएस्ट बिजनेस ग्रोथ अवार्डबाट सम्मानित,काठमाडौं : आइएमई मोटर्स हाइएस्ट बिजनेस ग्रोथ अवार्डबाट सम्मानित भएको छ। भारतको कोचीमा शुक्रबारदेखि आयोजित ग्लोबल डिलर्स कन्फ्रेन्समा अशोक लेलैन्डले आइएमई मोटर्सका अध्यक्ष तथा नेपाल उद्योग वाणिज्य महासङ्घका वरिष्ठ उपाध्यक्ष चन्द्रप्रसाद ढकाललाई उक्त अवार्डबाट सम्मान गरेको हो। आइएमई मोटर्स नेपालका लागि अशोक लेलैन्ड इन्डियाको आधिकारिक विक्रेता हो। अशोक लेलैन्ड इन्डियाले आइएमई मोटर्सलाई गत आर्थिक वर्षमा उत्कृष्ट व्यापार गरेबापत उक्त अवार्डबाट सम्मानित गरेको हो।
अब उम्मेदवार उठाउँदा सोच विचार गर्नुपर्ने अवस्था आयो : महामन्त्री थापा,काठमाडौं : नेपाली कांग्रेसका महामन्त्री गगन थापाले सरकारमा गएर गर्ने कामको योजना राजनीतिक दलहरुसंग नरहेको बताएका छन्। आइतबार काठमाडौमा राष्ट्रिय योजना आयोगका पूर्वउपाध्यक्ष अर्थविद् स्वर्णिम वाग्लेद्वारा लिखित पुस्तक अतृप्त अवसर सार्वजनिक गर्दै थापाले राजनीतिक दलहरुको तयारी सरकारमा पुग्ने मात्र रहेको र सरकारमा पुगेपछि गर्ने कामको योजना नरहेको बताएका हुन्। उनले जतिसुकै ठूला कार्यक्रम ल्याएपछि कार्यान्वयनको नीति फितलो देखिएको बताए। थापाले अगामी प्रतिनिधि सभा निर्वाचनमा कांग्रेसले बहुमत पाउने दावी गर्दै सरकारमा गएपछिको भावी योजनाका बारेमा अहिलेदेखि तयारी थालेको बताए। थापाले मुलुकका विभिन्न स्थानमा स्थानीय तहको निर्वाचनको मतपरिणाम हेर्दा दलहरुले उम्मेदवार उठाउदा निकै सोच विचार गर्नुपर्ने अवस्था आएको धारणा राखे। फाइनप्रिन्टले प्रकाशनमा ल्याएको पुस्तकमा वाग्लेद्वारा लिखित विभिन्न लेखहरु संग्रहित गरिएको छ।
स्थानीय तह निर्वाचन : महानगर प्रमुखमा एमाले शून्य !,"काठमाडौंः देशभरका ६ महानगरमध्ये विराटनगरबाहेक अन्यको अन्तिम परिणाम आउन बाँकी छ। पछिल्लो मतपरिणामअनुसार केहि महानगरमा एमाले १५ हजार त केहिमा तीन हजार बढी मतान्तरले पछाडि छ । विराटनगर महानगरको मेयरमा नेपाली कांग्रेसका नागेश कोइराला निर्वाचित भएका छन् । विराटनगरमा नागेश ३० हजार १७० मत प्राप्त गर्दै निर्वाचित भएको मुख्य निर्वाचन अधिकृतको कार्यालयले जनाएको छ । उनका निकटतम प्रतिद्वन्दवी नेकपा एमालेका सागरकुमार थापाले २१ हजार ४५५ मत प्राप्त गरे । ९ हजार मतान्तरले नागेश मेयरमा निर्वाचित भएका हुन् । काठमाडौं महानगरपालिकाको मेयरका स्वतन्त्र उम्मेदवार बालेन्द्र शाहले सुरुवाती गणनादेखि निरन्तर अग्रता कायम गरेका छन् । दोस्रोमा भने कहिले एमालेका उम्मेदवार केशव स्थापित त कहिले कांग्रेसकी सिर्जना सिंहले अग्रता लिइरहेका छन् । पछिल्लो मतगणनाअनुसार अहिले सिंहले स्थापितलाई उछिनेकी छन् । अद्यावधिक मतपरिणामअनुसार बालेनले ३९ हजार ५१५ मत ल्याउँदा सिर्जनाले २२ हजार २७० मत ल्याएकी छन् । यस्तै स्थापितले २१ हजार ७७५ मत ल्याएका छन् । यस्तै, ललितपुर महानगरमा गठबन्धनका उम्मेदवार नेपाली कांग्रेसका चिरिबाबु महर्जनले निरन्तर अग्रता कायम गरेका छन् । पछिल्लो मतपरिणामअनुसार महर्जनले ३० हजार ८६० मत प्राप्त गर्दा एमालेका हरिकृष्ण व्यञ्जनकारले १८ हजार २०१ मत ल्याएका छन् । महर्जनले १२ हजार बढी मतान्तरले अग्रता लिइरहेका छन् । यस्तै, पोखरा महानगरमा गठबन्धनका उम्मेदवार नेकपा एकीकृत समाजवादीका धनराज आचार्यले निरन्तर अग्रता कायम गरेका छन् । आचार्यले ४२ हजार ३४८ मत प्राप्त गर्दा एमालेका कृष्णबहादुर थापाले ३८ हजार ९३५ मत ल्याएका छन् । आचार्यले तीन हजार बढी मतान्तरले अग्रता लिइरहेका छन् । भरतपुर महानगरमा गठबन्धनका उम्मेदवार नेकपा माओवादी केन्द्रका रेणु दाहालले अग्रता कायम गरेकी छन् । पछिल्लो मतपरिणामअनुसार रेणुले ३७ हजार ४६८ मत प्राप्त गर्दा एमालेका विजय सुवेदीले २९ हजार ३१४ मत ल्याएका छन् । रेणुले ८ हजार बढी मतान्तरले अग्रता लिइरहेकीछन् । यस्तै कांग्रेसका बागी उम्मेदवार जगन्नाथ पौडेलले १२ हजार ३५९ मत ल्याएका छन्। विरगञ्ज महानगरमा गठबन्धनका उम्मेदवार प्रतिस्पर्धी एमालेका उम्मेदवार विजय सरवागीभन्दा जनता समाजवादी पार्टीका राजेशमान सिंह निकै अगाडि छन् । विजयले १७ हजार ४२० मत ल्याउँदा राजेशमान ३३ हजार ३१५ मत ल्याएका छन् । झन्डैं दोब्बर मतान्तरले राजेशमानले अग्रता लिएका छन् ।"
हमाल र ओडको त्यो अंकमाल,"धनगढी : राजनीति एउटा संस्कार हो । लोकतन्त्रमा कुनै व्यक्तिलाई चुन्नका लागि मात्रै चुनाव गरिन्छ । अथवा सत्ता कसले चलाउने भन्ने कुराको छिनोफानो नै चुनाव हो । तर चुनिएपछि, चुनिएको व्यक्ति त्यस पालिका, क्षेत्र वा मुलुकका सबै जनाको साझा व्यक्ति हुनुपर्छ । त्यही राजनीतिक संस्कारको नमुना आइतबार धनगढीमा पनि देखियो । मत परिणाम आए लगत्तै निवर्तमान मेयर नृपबहादुर ओड मुख्य निर्वाचन अधिकृतको कार्यालयमा आए । थैलोमा माला र खादा बोकेका उनले, स्वतन्त्रबाट चुनाव जितेका गोपाल हमाललाई सयपत्रीको माला लगाए, अनि खादा पनि हाले र अंकमाल गरेर बधाई दिए । तपाईको कार्यकाल सफल रहोस, समग्र धनगढीको विकासमा लाग्नुहोला, धेरै धेरै बधाई छ उनले भने । धनगढी उपमहानरपालिकामा यसपालि स्वतन्त्र पदका उमेदवार गोपाल हमाल ओडलाई १२ हजार ४८ मतको फराकिलो मतान्तरले पराजित भएर मेयरमा विजेता बनेका छन् । संयोग नै होला, २०७४ सालको निर्वाचनमा यिनै ओडले हमाललाई २७ सय ९७ मतले पराजित गरेर धनगढी उपमहानरको मेयर बनेका थिए । ओडले १४ हजार तीन सय २४ मत ल्याएर विजयी हुँदा हमालले ११ हजार पाँच सय २७ मत ल्याएका थिए । यसपालि भने हमालको मतान्तर फराकिलो छ । हमाललाई खाँदा माला लगाएर बधाई दिएर फर्किएका ओडले यसपालि हमाल होइन, आफू स्वतन्त्र भएको दाबी गरे । हमाल होइनन्, यसपालि म स्वतन्त्र जस्तै चुनाव लडेको हुँ, पार्टीले टिकट दियो, गठबन्धन पनि भयो तर न पार्टीभित्रकाले सहयोग गरे, न गठबन्धनले नै उनले गुनासो गरे । ओडले २०७४ सालको चुनावमा आएका जति भोट पनि पाएनन् । अझ यसपालि १७ हजार मतदाता थपिएर ९२ हजार पुगेका थिए । नेपाली कांग्रेस धनगढी उपमहानगरमा आफ्ना ३० हजार मतदाता रहेको दाबी गर्छ । तर नतिजा हेर्दा उनले भएका मतदाताको पनि आधा भोट पाएनन् । अझ नेकपा माओवादी केन्द्र र समाजवादीका मत थपिनुपर्नेमा सोचेअनुसारको भोट नआएको उनले बताए । धनगढी उपमहानगरमा यसपालि सत्ताधारी तीन दलहरुबीच गठबन्धन भएको थियो । नेपाली कांग्रेसले मेयर, नेकपा माओवादी केन्द्रले उपमेयर र वडाहरुमा भने मित्रवत निर्वाचन गर्ने (आआफ्नो उमेदवार लडाउने) सहमति भएको थियो । तर धेरै कांग्रेसका नेताहरुले धनगढीको गठबन्धनमा चित्त बुझाइरहेका थिएनन् । २०७४ सालको स्थानीय निर्वाचनमा नेपाली कांग्रेस एक्लैले मेयर, उमेयर र कार्यपालिकाको बहुमत पुग्नेगरी वडाहरुमा पनि जितेको थियो । त्यही गठबन्धनका कारण उसले उपमहानगरमा मेयर र उपमेयर दुबै गुमाएको छ । उसले केही वडा पनि गत चुनावको भन्दा गुमाएको छ । धनगढीमा हमालको कमाल धनगढी उपमहानगरमा सत्ता गठबन्धन पराजित : मेयरमा स्वतन्त्रका हमाल र उपमेयरमा एमालेकी राना विजयी"
पलम र ऐँसेलु खाँदा पाँच बालबालिका बिरामी,"गलकोट : पलम (आल्चा) र ऐँसेलु खाँदा बागलुङको काठेखोला गाउँपालिका५ बिहुँका पाँच बालबालिका बिरामी परेका छन्। शनिबार घर नजिकैको बारीमा पलम र ऐँसेलु खाएका पाँच बालबालिका शनिबार राति बिरामी परेपछि धौलागिरि अस्पताल बागलुङमा उपचारका लागि भर्ना गरिएको छ। ऐँसेलु र पलम खाएका बालबालिकामा झाडापखला, वान्ता लगायतका समस्या देखिएर गम्भीर बनेपछि चारैको अहिले धौलागिरि अस्पतालमा उपचार भइरहेको छ। ऐँसेलु र पलम खाँदा बिरामी परेका १० वर्षका विपना सुनार, ११ वर्षका विनोद विक, तीन वर्षका सायना सुनार र १४ वर्षका मिलन सुनारको उपचार भइरहेको छ भने सपना सुनारको घरमै उपचार भइरहेको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक ईन्द्रबहादुर रानाले जानकारी दिए। उनीहरुले खाएको पलम र ऐँसेलुले विषाक्त बनाएका कारण बिरामी परेका र उनीहरुको अवस्थामा अहिले सामान्य सुधार भइरहेको धौलागिरि अस्पतालका बालरोग विशेषज्ञ डा कृति कँडेलले बताइन्।"
५ हजारबढी मतान्तरले धरानको मेयरमा स्वतन्त्रका राई,धरान : धरान उपमहानगरपालिकाको मेयरमा स्वतन्त्र उम्मेदवार हर्कराज राई(हर्क साम्पाङ) निर्वाचित भएका छन्। उनले सत्ता साझेदार गठबन्धनका साझा उम्मेदवार कांग्रेसका किशोर राईलाई भारी मतले पछि पार्दै मयरमा निर्वाचित भएका हुन्। उनी ५ हजारबढी मतान्तरले विजयी भएका हुन्। मत परिणाम भने घोषणा गर्न बाँकी रहेको छ। उपमेयरमा गठबन्धनको तर्फबाट माओवादी केन्द्रका इन्द्रबिक्रम बेघा निर्वाचित भएका छन्। उनले एमालेका पदम इस्बो लिम्बूलाई पराजित गर्दै उम्पमेयरमा निर्वाचित भएका हुन्।
"कर्णालीमा कांग्रेस पहिलो, तेस्रोमा झर्यो एमाले",सुर्खेत : कर्णालीमा यसपटक स्थानीय तहको निर्वाचनमा नेपाली कांग्रेसलाई नाफा भएको छ। अघिल्लो निर्वाचनको तुलनामा यसपालि कांग्रेसले धेरै स्थानीय तहमा नेतृत्व हात पारेको छ। स्थानीय तहमा आफूअनुकुल विभिन्न दलसँग गठबन्धन गरेको कांग्रेसले प्रदेशमा सबैभन्दा बढी स्थानीय तहको नेतृत्वमा जित हासिल गरेको हो। अघिल्लो पटकको तुलनामा यसपाली धेरै स्थानीय तहमा जितेको कांग्रेसलाई गठबन्धनका कारण नाफा भएको हो। यसपालीको निर्वाचन परिणामले कर्णालीमा कांग्रेस पहिलो शक्ति बनेको छ। अघिकांश स्थानीय तहमा गठबन्धन गरेको माओवादी भने प्रदेशमा दोस्रो शक्तिमै यथावत रहेको छ। तर अघिल्लो निर्वाचनमा प्रदेशमा पहिलो शक्ति बनेको एमाले भने तेस्रो शक्तिमा खुम्चिन पुगेको छ। एमालेले पनि आफू कमजोर रहेको केही तहमा अन्य दलसँग तालमेल गरेको थियो। केन्द्रमा पाँच दलीय गठबन्धन भनिए पनि प्रदेशमा दलहरुले आफू बलियो भएका स्थानमा एक्लाएक्लै र कमजोर भएका स्थानमा आफूअनुकुल अन्य दलसँग चुनावी गठबन्धन बनाएर प्रतिस्पर्धा गरेका थिए। कर्णालीमा जम्मा ७९ वटा स्थानीय तह छन्। जसमा कांग्रेसले सबैभन्दा बढी ३२ वटा स्थानीय तहको नेतृत्व हात पारेको छ। अघिल्लो निर्वाचनमा जम्मा २५ वटा तहमा मात्र कांग्रेसले प्रमुख पद जितेको थियो। तर यसपटक कांग्रेसले गठबन्धनको सहायतामा थप सात वटा तहमा प्रमुख जितेर ३२ वटा तहको नेतृत्व हात पारेको हो। यसपटक प्रदेशमा सबैभन्दा बढी १३ वटा स्थानीय तहमा कांग्रेसले एक्लै जितेको छ। १३ वटा स्थानीय तहमा प्रमुख र उपप्रमुख दुबै कांग्रेसका उम्मेदवार विजयी भएका हुन्। यस्तै १९ वटा स्थानीय तहमा प्रमुख मात्र जितेको कांग्रेसले १४ वटा पालिकामा उपप्रमुख मात्र जितेको छ। यस हिसावले पनि कांग्रेस यसपाली नाफामा हुँदै प्रदेशको पहिलो शक्ति बन्न सफल भएको हो। तर अघिल्लो निर्वाचनमा सबैभन्दा बढी २७ वटा स्थानीय तहमा प्रमुख जितेर पहिलो शक्ति बनेको एमाले भने यसपाली तेस्रो शक्तिमा झरेको छ। योपटक एमालेले प्रदेशभर जम्मा १५ वटा पालिकामा मात्र नेतृत्व हात पारेको छ। त्यसमा पनि एमालेले जम्मा ११ वटा स्थानीय तहमा मात्र एक्लै जितेको छ। अर्थात ११ वटा स्थानीय तहमा प्रमुख र उपप्रमुख दुबै एमालेका उम्मेदवार विजयी भएका छन्। यस्तै एमालेले चार वटा तहमा प्रमुख मात्र र नौ वटा तहमा उपप्रमुख मात्र जितेको छ। अघिल्लो निर्वाचनको तुलनामा यसपटक एमालेले प्रदेशमा १२ वटा तहको प्रमुख पद गुमाएको छ। सत्तारुढ गठबन्धनका कारण एमालेलाई कर्णालीमा सबैभन्दा बढी क्षति पुगेको हो। यस्तै गठबन्धनका कारण माओवादी केन्द्र भने दोस्रो स्थानमै रहन सफल भएको छ। तर अघिल्लो निर्वाचनको तुलनामा यसपटक माओवादीले दुई वटा स्थानीय तहको प्रमुख पद भने गुमाएको छ। अघिल्लो निर्वाचनमा कांग्रेसकै बराबर २५ वटा पालिकाको प्रमुख पद जितेको माओवादीले यसपाली भने जम्मा २३ वटा तहको नेतृत्व हात पारेको छ। त्यसमा पनि माओवादी एक्लैले जम्मा ११ वटा पालिकामा जितेको छ। अर्थात ११ वटा स्थानीय तहमा प्रमुख र उपप्रमुख दुबै पदमा माओवादीका उम्मेदवार विजयी भएका छन्। त्यसैगरी माओवादीले यसपाली १२ वटा पालिकामा प्रमुख मात्र र १४ वटा पालिकामा उपप्रमुख मात्र जितेको छ। एमालेभन्दा बढी पालिकाको नेतृत्व हात पार्दै माओवादी प्रदेशमा दोस्रो शक्ति बनेको छ। जनयुद्धको उद्गमस्थल भएकाले पनि माओवादीले कर्णालीलाई आफ्नो आधार इलाकाको रुपमा लिने गरेको छ। एमालेबाट विभाजन भएको एकीकृत समाजवादीले भने प्रदेशमा जम्मा चार वटा पालिकाको नेतृत्व हात पारेको छ। समाजवादीले चार वटा पालिकाको प्रमुख र ६ वटा पालिकामा उपप्रमुख जितेर प्रदेशमा चौंथो शक्ति बनेको छ। कर्णालीका विभिन्न पाँच वटा स्थानीय तहको प्रमुखमा भने स्वतन्त्र उम्मेदवारले जितेका छन्। यस्तै एउटा स्थानीय तहको उपप्रमुखमा पनि स्वतन्त्र उम्मेदवार नै विजयी भएका छन्। कर्णालीमा दलगत परिणाम
सप्तरीमा २५ वर्षिय युवा बने गाउँपालिका अध्यक्ष,"राजविराज : जिल्लाका हस्तीहरुलाई पराजित गर्दै सप्तरीको छिन्नमस्ता गाउँपालिकामा सबैभन्दा कम उमेरका युवा गाउँपालिका अध्यक्ष बनेका छन्। जिल्ला समन्वय समितिका निवर्तमान प्रमुख, गाउँपालिकाका निवर्तमान अध्यक्ष, गाविसका पूर्व अध्यक्षलगायत १२ जनालाई पछि पार्दै लोकप्रिय मत बटुलेर लोकतान्त्रिक समाजवादी पार्टीबाट बिद्यानन्द चौधरी अध्यक्षमा निर्वाचित भएका छन्। बिद्यार्थीकालदेखि नै राजनीतिमा सक्रिय चौधरीको उमेर हाल २५ वर्ष पुगेको छ। उनले जितका लागि निकट्तम प्रतिद्वन्द्वी भन्दा १ हजार १२९ मतबढी अर्थात २ हजार ८९५ मत ल्याए। उनका निकट्तम प्रतिद्वन्द्वी जसपाका सत्यनारायण यादवले १ हजार ७६६ मत ल्याए। गाउँपालिकाका निवर्तमान अध्यक्ष सूर्यनारायण मण्डल र जिल्ला समन्वय समितिका निवर्तमान प्रमुख प्रभाकर यादवको जमानत समेत जोगिएन्। उनीहरुले क्रमशः ८९८ र ८ सय मत प्राप्त गरे। पञ्चायतकालदेखि प्रजातन्त्र र गणतन्त्रकालमा समेत सत्यनारायण र सुर्यनारायणले छिन्नमस्तामा पालैपालो विजय भई नेतृत्व गरेका थिए भने प्रभाकर २०७४ मा छिन्नमस्ता गाउँपालिका७ को वडाध्यक्ष हुँदै जिल्ला समन्वय समिति सप्तरीको प्रमुखमा निर्वाचित भएका थिए।"
"स्थानीय निर्वाचन : स्याङ्जामा अध्यक्षले हारे, सचिवले जिते",स्याङ्जा : गल्याङ् नगरपालिकाको प्रमुख पदमा ठूला राजनीतिक दलका प्रमुख ब्यक्तिबीच प्रतिस्पर्धा रह्यो। नगर प्रमुख पदमा नेकपाका अध्यक्ष सुर्यप्रसाद गैह्रे (पारस) पराजित भए भने नेपाली कांग्रेसका जिल्ला सचिव गुरुप्रसाद भट्टराइले बाजी मारे। हालै सम्पन्न स्थानीय तह निर्वाचनमा भट्टराईले एमालेका अध्यक्ष गैह्रेलाई पराजित गर्दै विजयी बनेका हुन्। पुष महिनामा भएको एमाले अधिवेशनबाट गैह्रे जिल्ला अध्यक्ष पदमा निर्वाचित भएका हुन भने भट्टराई फागुनमा भएको अधिवेशनबाट जिल्ला सचिवमा निर्वाचित हुन। उनीहरु दुबै वहालवाला अध्यक्ष र सचिव हुन्। भट्टराईले ९ हजार ६२१ मत पाउँदा उनका प्रतिस्पर्धी गैह्रेले ८ हजार ९२२ मत पाए। विजयी उम्मेदवारको ६ सय ९९ मतान्तर छ। कुल २९ हजार ५५७ जना मतदाता भएका यहाँ १९ हजार ८८० जनाले मतदान गरे। २०७४ को स्थानीय तह निर्वाचनमा नगर प्रमुखमा नेकपा एमालेका भुपराज अधिकारी विजयी भएका थिए। त्यतिबेला प्रमुख र उपप्रमुख देवी थापा पनि एमालेबाट निर्वाचित भएका हुन्। अधिकारीले ८ हजार ३६८ मत ल्याउँदा कांग्रेसका उम्मेदवार लालगोपाल अर्यालले ६ हजार ६२ मत पाएका थिए। यसपटक उपप्रमुखमा पनि कांग्रेसकै हेमा न्यौपाने विजयी भईन्। उनले ९ हजार ११८ मत पाउदा उनका प्रतिस्पर्धी नेकपा एमालेका उपप्रमुख पदका उम्मेदवार देवी थापाले ९ हजार ५५ मत पाईन। थापा यसअघिका उपप्रमुख हुन्।
भारतको बिहारमा आँधीबाट ३३ जनाको मृत्यु,नयाँ दिल्ली : भारतीय पूर्वी राज्य बिहारमा आएको आँधीमा परेर कम्तीमा पनि ३३ जनाको ज्यान गएको छ। बिहीबारदेखि भारी वर्षासहित आएको आँधीले यहाँ जनधनको ठूलो क्षति भएको पनि बताइएको छ। बिहार राज्यका मुख्मन्त्री नितिश कुमारलाई उद्धृत गर्दै त्यहाँका स्थानीय सञ्चारमाध्यमहरुले दिएको समाचारअनुसार बिहीबारदेखि सुरु भएको वर्षा तथा हावाहुरीले ३३ जनाको ज्यान लिएको हो। यस राज्यका करिब १६ जिल्लामा आँधीले असर गरेको छ। सो आँधीले सयौँ घर भत्काइदिएको छ भने अरु भौतिक संरचनामा पनि क्षति पुगेको छ। भत्किएका घरको पुननिर्माणका साथै अन्य सहायताका लागि यहाँका सुरक्षा निकायहरुलाई मुख्यमन्त्रीको कार्यालयले निर्देशन दिएको बताइएको छ। साथै मुख्यमन्त्रीको कार्यालयले उक्त आँधीमा परेर ज्यान गुमाएका व्यक्तिहरुका परिवारलाई ४ लाख भारतीय रुपैयाँ सहयता दिने घोषणा पनि गरेको समाचारमा जनाइएको छ। भारतीय प्रधानमन्त्री नरेन्द्र मोदीले आँधीले पुर्याएको क्षतिप्रति दुःख व्यक्त गरेका छन्। रासस
इलामको सूर्योदयलाई नमूना नगर बनाउन मेयर राईले गरे आठ योजना सार्वजनिक,"इलाम : सूर्योदय नगरपालिकाका नव निर्वाचित मेयर रणबहादुर राईले समृद्ध सूर्योदय बनाउने सपनासहित आठवटा योजना सार्वजनिक गरेका छन् । विजयी भएपछि आयोजित घोषणा सभामार्फत उनले कृषि, शिक्षा, स्वास्थ्य, भौतीक पूर्वाधारलगायतका क्षेत्रमा विशेष योजनासहित सूर्योदय मोडलको विकास योजना सञ्चालन गर्ने बताए । नेकपा एकीकृत समाजवादी, नेपाली कांग्रेस र नेकपा माओवादीको गठबन्धनबाट विजयी राईले चुनावी अभियानका क्रममा प्रतिवद्धता समेत बनाएका थिएनन् । गठबन्धनले समेत संयुक्त घोषणा पत्र निकालेको थिएन । सुरुदेखि नै सूर्योदय नगरपालिकाले निर्माण गरेको चिया क्षेत्रको सुधारसम्बन्धी कार्यविधि र हरियो चियापत्तीको न्युनतम समर्थन मुल्यको कार्यान्वयनका लागि सरोकारसँग छलफल चलाउने र प्रभावकारी कार्यान्वयन गर्ने पहिलो योजना रहेको राईले बताए । उनले भने, 'चियाको सर्मथन मुल्य र कार्यविधि ठिक छ कि छैन भनेर जनताको माझमा जान्छौं।' पाँच वर्षमा गुणस्तरीय चिया उत्पादन गरेर विश्व बजारमा पुयाउने र चियाको दिगो विकास र व्यवस्थापन गर्नका लागि कार्यविधि बनेकाले दोस्रो कार्यकालमा त्यसलाई कार्यान्वायन गर्ने उनले बताए । उनले पाँच वर्षभित्र टि टेस्टीङ तथा प्रमोसनल सेन्टर निर्माण तथा सञ्चालन गर्ने बताए । प्रदेश सरकार र नगरपालिकाको लगानीमा इलामको कन्याममा उक्त संरचना निर्माणधिन छ । चियामार्फत नै सूर्योदय नगरपालिकाको विकासको मोडल बनाउने उनको योजना छ । गुणस्तरीय चिया निर्माणका लागि अनुदानको व्यवस्था गर्नेदेखि सूर्योदय नगरपालिकाका लागि बेग्लै चिया सहकारी स्थापना गरेर सहकारी मार्फत नै चिया उद्योग सञ्चालन गर्ने उनको योजना छ । उनले नागरिकलाई स्थानीय सरकारको कामको प्रभावकारी सूचना प्रवाह दोस्रो योजना रहेको बताए । उनका अनुसार नगर कार्यपालिका र नगर सभाका सम्पूर्ण गतिविधि फिक्कल चोक बजारमा डिस्प्ले बोर्ड राखेर सार्वजनिक गर्ने योजना रहेको बताए । उनले नगरको कतिपय सेवा पनि डिजिटल एपको माध्यमबाट नागरिकले घरैबाट लिनसक्ने व्यवस्था गर्ने बताए । उनका अनुसार नगरपालिकाले अति विपन्न वर्गका लागि निःशुलक स्वास्थ्य विमाको कार्यक्रम ल्याउने छ । अति विपन्न वर्गको पहिचान भै सकेको उनले जानकारी गराए । राईले स्वास्थ्य जोखिमतालाई ध्यानमा राखेर नगरपालिकाले फिक्कलमा ५० वेडको अस्पताल स्थापना गरेर गरेर पाँच बर्षमा सञ्चालन गर्ने योजना सुनाए । पर्यटकीय क्षेत्रमा यस अघि नै केहि काम भएको भन्दै राईले अब सूर्योदय नगरपालिकाको पर्यटकीय क्षेत्रको संरक्षण र प्रवद्र्धनको काम अघि बढाउने बताए । उनले भने,'पर्यटनमा सूर्योदय नगरपालिकाको नामले इलामलाई चिनाउने छौं ।' फिक्कल माध्यमिक विद्यालयलाई नमुना विद्यालयको रुपमा विकास गरेको नगरपालिकाले पाँच बर्षमा करफोक माध्यमिक विद्यालयलाई देशकै नमुना विद्यालय बनाउने योजना सुनाए । उनले नगरकै थप एक विद्यालयलाई समेत नमुना विद्यालयको रुपमा विकास गर्ने बताए । उनले विद्यालयमा व्लाकवोर्ड स्थापीत भइसककेले यसलाई थप प्रविधि मैत्री शिक्षणमा रुपान्तरण गर्ने बताए । उनले गाई पालन र दुग्ध उत्पादनमा व्यवसायीकता हासिल गर्दै आएको इलाम नगरपालिकाले नगरका पशुमा देखा पर्ने खोरेत रोगको नियन्त्रण गरी नगरलाई नै खोरोत मुक्त बनाउने योजना अघि सार्ने बताए । उनले भने,'खोरेत मुक्त दुग्ध परिकारको अन्तराष्ट्रिय बजारको खोजी गरेर तेस्रो मुलुकमा नियातको व्यवस्था गर्ने गर्नेछौं' भ्रष्टाचार नियन्त्रणका लागि नयाँ नेतृत्वलाई परिचालन गर्ने उनको योजना छ । उनले भने, 'भ्रष्टचार नियन्त्रका लागि मेरो नेतृत्व दह्रो रुपमा उभिने छ, 'उनले भने, आगामी कार्यकाल सूर्योदय नगरपालिकालाई नमूना नगर बनाउन सार्वजनिक प्रशासनलाई निष्पक्ष, पारदर्शी, भ्रष्ट्रचारमुक्त, जनउत्तरदायी र सहभागतामूलक बनाउँदै शिक्षा, स्वास्थ्य, कृषि , पर्यटन, भौतिक पूर्वाधार, प्रविधिमा योजनाबद्ध काम हुनेछ ।"
सरकारको नीति तथा कार्यक्रमबारे छलफल गर्न सत्ता गठबन्धनको बैठक,"काठमाडौं : सत्तागठबन्धनको बैठक बालुवाटारमा बसिरहेको छ। सरकारको नीति तथा कार्यक्रमबारे छलफल गर्न गठबन्धनको बैठक बसिरहेको हो। जेठ १० गते संसदमा सरकारको नीति तथा कार्यक्रम पेश गर्ने कार्यसूचि रहेकोछ। नयाँ आर्थिक वर्षमा सरकारले ल्याउने नीति तथा कार्यक्रमको बारेमा छलफल गर्न सत्ता गठबन्धनको बैठक बसेको हो। बैठकमा नेपाली कांग्रेस, नेकपा माओवादी केन्द्र, नेकपा एकीकृत समाजवादी र जनता समाजवादी पार्टीका शीर्ष नेताहरु सहभागी रहेका छन्।"
प्युठानबाट न्वरानमा अर्घाखाँची आएका काका भतिजको खोलामा डुबेर मृत्यु,सन्धिखर्क : अर्घाखाँचीको शितगंगा नगरपालिकामा माछा मार्ने क्रममा खोलामा डुबेर काका भतिज २ जनाको मृत्यु भएको छ। शितगंगा नगरपालिका वडा नम्बर ७ र ९ को सिमानामा पर्ने शितखोलामा माछा मार्ने क्रममा खोलामा डुबेर प्युठान नौबहिनी गाउँपालिका वडा नम्बर ८ फोप्लीका ५० वर्षीय नुमाराम घर्ती र उनका दाजुका छोरा १२ वर्षीय शमुलाल घर्तीको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक अम्मर बहादुर थापाले बताए। प्युठान फोप्लीका उनीहरु शितगंगा नगरपालिका वडा नम्वर ९ औले निवासी हिरा घर्ती पल्लीको छोरीको न्वरानको भोज खान आएका थिए। शुक्रबार राती औले आएका उनीहरु शनिबार न्वरानको भोज खाएर खोलामा माछा मार्न गएका थिए। माछा मार्न भन्दै जाल बोकेर खोलामा गएका उनीहरु खोलाको रहमा डुबेका थिए। शवको जिल्ला अस्पताल अर्घाखाँचीमा पोष्टमार्टम गरी आइतबार आफन्तको जिम्मा लगाइएको प्रहरी नायव उपरीक्षक थापाको भनाइ छ। घटनाको बारेमा थप अनुसन्धानसमेत भैरहेको प्रहरीको भनाइ छ।
"जनकपुरधाममा स्वतन्त्र अगाडि, लालकिशोरले घटाए मतान्तर","जनकपुरधाम : जनकपुरधाम उपमहानगरपालिकाका स्वतन्त्र उम्मेदवार मनोज कुमार साहले साढे १७ सय मतको अग्रता कायम राखेको छ। नेपाली कांग्रेसले टिकट नदिएका मनोजकुमार साहले स्वतन्त्रबाट निर्वाचनमा भाग लिएका थिए। उनले अग्रता कायम गरिरहदाँ सत्तारुढ गठबन्धनका उम्मेदवार लालकिशोर साहले स्वतन्त्र उम्मेदवार बलराम महतो उछिन्दै लालकिशोर तेश्रो स्थानमा पुगेको छन्। यसअघि पाँचौं स्थानमा सुरुदेखि नै रहदै आएको थियो। ताजा मत परिणामअनुसार मनोजले १० हजार १२५ मत ल्याएर अग्रता कायम राखेका छन्। उनलाई एमालेका शिवशंकर साह (हिरा)ले ८ हजार ३६२ मत ल्याएर पछ्याइरहेका छन्। त्यस्तै गठबन्धनको तर्फबाट जसपाका उम्मेदवार लालकिशोर साह ४ हजार ४३ मत प्राप्त गरी तेश्रो स्थानमा उक्लेको छ। यसअघि साह पाँचौ स्थानमा थिए। यसअघि सुरुदेखि तेश्रो स्थानमा रहेका लोकतान्त्रि समाजवादी पार्टीका मनोज चौधरी ३ हजार ९ सय ९२ मत सहित चौथो स्थानमा पुगेका छन्। सुरुदेखि चौथो स्थानमा रहेका स्वतन्त्र उम्मेदवार बलराम महतोले ३ हजार १४६ मत प्राप्त गरी पाँचौ स्थानमा पुगेका छन्। त्यस्तै, स्वतन्त्र उम्मेदवार जानकीराम साहले १ हजार ५६३ मत पाएका छन्। त्यस्तै जनमत पार्टीकी अनिता देवी साहले १ हजार १९७ र तमलोपाकी विभा ठाकुरले ९१९ मत प्राप्त गरेकी छन्। उपमेयरमा भने गठबन्धनको तर्फबाट नेपाली कांग्रेसका किशोरी साहले ११ हजार ६ सय १६, नेकपा एमालेकी रुणा झाले ९ हजार ४ सय ७८, लोकतान्त्रिक समाजवादी पार्टीकी रिता कुमारी मिश्रले ४ हजार १ सय २० र स्वतन्त्र उम्मेदवार निर्मल चौधरीले २ हजार ९ सय ४३ मत ल्याएका छन्।"
गृहमन्त्री खाण र अमेरिकी उपमन्त्री जियाबीच भेट,"काठमाडौं : गृहमन्त्री बालकृष्ण खाणसँग अमेरिकी नागरिक सुरक्षा, प्रजातन्त्र र मानव अधिकार उपमन्त्री उज्रा जियाले शिष्टाचार भेटघाट गरेकी छन्। आइतबार गृह मन्त्रालयमा भएको भेटमा आपसी सहयोग र द्विपक्षीय सम्बन्धबारे छलफल भएको हो। भेटमा नेपाल र अमेरिकाबीच दौत्य सम्बन्ध स्थापनाको ७५ औं वार्षिकोत्सवको उपलक्ष्यमा एवम् दुई देशबीचको विकास साझेदारीका ६० वर्ष लामो सम्बन्धबारे छलफल भएका थियो । गृहमन्त्री खाणले भूकम्पछिको पुनः निर्माण र कोभिडविरुद्धको नेपाललगायत विश्वव्यापी लडाईमा प्राप्त अमेरिकी सहयोगका लागि धन्यवाद व्यक्त गरे। भेटमा गृहमन्त्री खाणले नेपाल आफ्नो छिमेकी देश भारत र चीनको सुरक्षा संवेदनशीलताप्रति प्रतिबद्ध रहेको उपमन्त्री जियासँग बताए। उनले विश्वमा स्वतन्त्रता, मानवअधिकार र लोकतन्त्रको योगदानको लागि अमेरिकाले पुर्याएको योगदानको प्रशंसासमेत गरे। मन्त्री खाणले मानव अधिकार पर्वद्धनमा नेपाललाई अमेरिकाको साथ रहेको उल्लेख गर्दै नेपालले सशस्त्र द्वन्द्वको अन्त्य गरी शान्तिपूर्ण राजनीतिमा सकारात्मक रुपमा अघि बढेको र नेपालको द्वन्द्व समाधानको घरेलु मोडल विश्व समुदायको लागि उदाहरण बनेको बताए। त्यस्तै, नेपालको तर्फबाट भुटानी शरणार्थीको तेस्रो देश पुनर्वासको लागि अमेरिकाले गरेको सहयोगलाई धन्यवाद व्यक्त गरे। सन् १९८९ भन्दा अघि नेपाल आएका तिब्बती शरणार्थीलाई मात्र नेपालले शरणार्थीको मान्यता दिएको र नेपालमा शरणार्थीले स्वास्थ्य, शिक्षा, कोभिडविरुद्धको खोपमा समान पहुँच प्राप्त गरेको गृहमन्त्री खाणले उपमन्त्री जियालाई जानकारी गराए। त्यसका लागि उपमन्त्री जियाले धन्यवाद व्यक्त गरिन्। गृहमन्त्री खाणले उपमन्त्री जियालाई लुम्बिनी भ्रमणका लागि अनुरोध गरे। उपमनत्री जियाले अनुरोधका लागि धन्यवाद व्यक्त गर्दै आफू लुम्बिनी भ्रमणका लागि उत्सुक रहेको र अर्को पटकको भ्रमणमा लुम्बिनी भ्रमणको कार्यसूचीमा राख्ने बताइन्। अमेरिकी रहयोग नियोग (एमसीसी) संसदबाट अनुमोदन गरी नेपालको विकास र गरिबी निवारणतर्फ सरकार अग्रसर भएको विषयलाई अमेरिकी सरकारको तर्फबाट उपमन्त्री जियाले धन्यवाद व्यक्त गरिन्। भेटमा नेपालले धार्मिक स्वतन्त्रता तथा मानव अधिकारको क्षेत्रमा पुर्याएको योगदान तथा अमेरिकी सरकारको मानव अधिकार र लोकतन्त्रप्रतिको प्रतिबद्धताको सह्राना गर्दै आगामी दिनमा यस क्षेत्रमा दुई देश मिलेर अघि बढ्ने विषयमा पनि छलफल भएको थियो ।"
छोरीकी आमा हुनुको त्रास,"सिंगै देश मत गणनाको नतिजाले तातिरहेको छ। यसै बेला बिहीबार एक्कासि एक चेलीको वर्षौं गुम्सिएको आँसुको ताल बिस्फोट भएको छ। त्यससँगै देशवासीकै ध्यान उनै चेलीतर्फ खिचियो। छोरीचेलीका घटना सुन्नासाथ मन एकदम बेचैन हुन्छ। हुर्कँदै गरेका आफ्ना अनि छिमेकका छोरीहरू सम्झिन्छु। त्यसै खुइय सुस्केरा निस्कन्छ। बिहीबार दिनभर अनि शुक्रबार र यतिबेलासम्म पनि मन अशान्त नै छ। आखिर शान्त होस् पनि कसरी ? आज पनि यो मनसम्म खबर पुगेकै छैन कि बलात्कारीलाई हदैसम्मको सजाय भयो र पीडितले निर्वाध आफ्नो जीवन बाँच्दैछिन् भन्ने। उल्टै बरु पीडकको जय जयकार भएको सुनिन्छ। अनि पीडितलाई सामाजिक लान्छना लाएको, हेयको दृष्टिले हेरेको र चौधारा रुवाएको देखेका छन् यी आँखाले। शुक्रबारको संसद्मा सांसद गगन थापाले पीडित किशोरीको प्रसंग उठाए। उनले त्यो घटना हेरेर छोरीहरू डराएको बताए। तपाईं देशको उच्च पदमा हुनुहुन्छ र मागेको खण्डमा अघिपछि सुरक्षाकर्मी लिएर हिँड्न सक्नुहुन्छ र त डरको अनुभूति गर्नुभयो भने सम्झनुस् हामी लाचार आमाहरूको मन कस्तो हुन्छ होला ? तपाईं त सायद जीवनको पहिलोचोटी यसरी डराउनुभयो होला गगनजी। हामी निर्बलिया आमाहरू त नडराएको कुनै घडी छैन। ती निर्मला अनि थुप्रै अरू निर्मलाहरूका बाआमाको रातको निद्रा फर्काउन सक्यो त कुनै सरकारले ? व्यक्तिगत प्रसंग उठाउने हो भने मैले मेरी छोरीलाई एक्लै घर नजिकको पसलसम्म जाऊ भन्न पनि सक्दिनँ। यदि पठाइहालें भने पनि ऊ फर्केर नआउन्जेल घडीको सुई गन्दै भित्रबाहिर गरिरहन्छु। अनेक कुरा सोचिहाल्छ दिमाग। कतै त्यो पसलेले चकलेट दिएर फकाउने पो हो कि ? स्कुलबाट घरसम्मको बाटो हिँड्दा जम्मा १५ मिनेटको छ। तर, त्यो १५ मिनेटको बाटोकोे पनि मलाई भर छैन। अनि हिँडेरै आऊ न त छोरी भनेर म भन्न सक्दिनँ। त्यसैले मासिक हजारभन्दा बढी बसभाडा तिरेर स्कुलबसमै आउनु भनेकी छु। कहिलेकाहीँ स्कुलमा अतिरिक्त क्रियाकलापका लागि स्कुल समयभन्दा पछिसम्म नै बस्न अनुरोधसँगै जिद्दी गर्छे छोरी। तर, मैले खुला मनले अनुमति दिन सक्दिनँ। कतै मेरा नानीहरू पनि आफूभित्रका समस्या भन्न सकेका पो छैनन् कि ? कुनै बेला कसैबाट गलत व्यवहार भएको छ भने भन्नु है भनेर झक्झकाइरहन्छु। उसले नृत्यमा चासो राख्छे। तर, म किनकिन नृत्य प्रशिक्षकमाथि नै शंका गर्न पुग्छु। यसअघि पनि उसका साथीहरूले केके टाइटल जितिसके भन्छे छोरी। म भन्छु, मलाई कुनै टाइटल चाहिँदैन तर तिमी मेरै आँखाअगाडि हुनुपर्छ। डरैडरमा हाम्रो दैनिकी बितिरहेको छ। के यो डरको जरो हटाउन सम्भव छ ? सरकारले के अब छोरीचेली निष्फिक्री हिँड्न डुल्न सक्छन् भन्ने कुनै नजिर बसाल्न सक्छ ? मेरो यही जिद्दी अनि स्टे ब्याक गर्न खोज्ने छोरीको जिद्दीका बीच डरैडरमा हाम्रो दैनिकी बितिरहेको छ। के यो डरको जरो हटाउन सक्छ सरकार ? अब छोरीचेली निष्फिक्री हिँड्न डुल्न सक्छन् भन्ने कुनै नजिर बसाल्न सक्छ सरकार ? मेरी छोरी खुुला आकाशमा स्वतन्त्र उड्न चाहन्छे। तर, उग्ररूपमा बढेका अपराधहरू देख्दासुन्दा छोरीलाई आफ्नै वरिपरि मात्र देख्न चाहन्छु, उसलाई बाँध्न चाहन्छु अनि सीमित घेरामा निचोर्न चाहन्छु। यो मेरो बाध्यता हो। मलाई माफ गर छोरी ! मेरो मनको डरले मलाई भित्रभित्रै खान्छ। अनि म तिमीलाई सबै कुरा सम्झाएर पनि कति कुराहरू बुझ्न अझै ठूली हुनुपर्छ भनिरहेको हुन्छु मनमनै। छोरी स्कुलबाट घर आउन निर्धारित समयभन्दा एक मिनेट ढिला गरे पनि हामी बुबाआमाको मनमा ढ्यांग्रो बजिहाल्छ, उसको सुरक्षालाई लिएर। मेरी छोरीको अहिले जिद्दी गर्ने उमेर छ। कतिपय कुरामा उनले परिवारले भनेका कुरा ठीक होइन जस्तो ठान्छिन्। बाहिरी कुरामा हुरुक्क फुरुक्क हुने तर सम्झाएका जीवनोपयोगी कुरामा झर्को मान्ने गर्छिन्। सायद यो रोग सबैका छोराछोरीमा हुनसक्छ, सबै नवयौवनामा हुनसक्छ। यो बहकिने उमेर पनि हो। त्यसैले यो बेला नै परिवारको साथ अझ बढी महŒवपूर्ण हुन्छ। अब फेरि तिनै पीडित चेलीको प्रसंग। कानुनले बर्जित गरेको अवस्थामा नै उनी बलात्कृत भएकी रहिछन्। कुनै इभेन्टपछि पार्टी आयोजना गरिएको छ भन्दै उनलाई बोलाएर पेय पदार्थको नाममा बेहोस गराउने चिज खुवाएर मनोज पाण्डे नामक पात्रबाट बलात्कार भएको रहेछ। जुन निकै दर्दनाक छ। चलचित्रको कुनै काल्पनिक कथाजस्तै। इभेन्ट आयोजकले बेहोसीमा उनलाई नंग्याए। उनको फोटो भिडियो लिए। पटकपटक ती कुराहरू सार्वजनिक गर्ने डरधम्की दिए। र, लुछिरहे। तिनै फोटो भिडियोको आडमा कलिलो मष्तिस्कमा डर पैदा गरेर कैयौं पटक आफ्नो यौन प्यास मेटाए। यो सबै पीडितले उजागर गरेकी छन्। उनीमाथि भएका अपराधबारे उनले आइडल मानेकालाई सुनाए पनि निराशामात्र पाएको बताएकी छन्। अन्ततः प्रहरीले मनोजलाई समातेको छ। अहिलेसम्म उनले नाम किटेका दुईजनाको सामाजिक सञ्जालमा स्पष्टीकरण आयो। तर, पनि मुख्य दोषीलाई सोधखोज भएको सुनिएको छैन। यस्ता चरित्र भएकाहरूले भरिएको यो समाजमा कसरी आफ्ना नानीहरू जोगाउने ? लौ न भन्देऊ न सरकार ! सामाजिक अपराध महाअपराध नै हो। चाहे हिजोआजको होस् चाहे वर्षौंअघिको। कुनै छोरीचेलीले म बलात्कृत भएँ, अन्यायमा परें भन्छिन् भने उनको कुरा सुनिनु पर्छ। किनभने सानोतिनो कुरा हुन्थ्यो भने छोरी भएपछि सहनु पर्छ है भनेर सानैबाट सिकाइएको हुन्छ। समानताको चर्काे भाषण सुन्न थालेको धेरै भो। तर, पनि जबजब नारीको विधवा जीवनमा सम्बन्धविच्छेद अथवा कुनै घटना हुन जान्छ तब समाज सिधै उसको चरित्रमाथि आक्रमण गर्न पुग्छ। यहाँसम्मकी धेरै टाढासम्म नचिनेको नारी छिन् भने पनि कति सजिलै यस्तो होला, उस्तो होला भनेर अड्कल काटिदिन्छ। यो समाज अरे ! चरित्र नै त नारीको सर्वस्व हो। यो यथार्थ किन बुझ्दैन समाज ? अनि सरकार ? उसलाई आफ्नै शरीर प्यारो नहोला ? यदि कानुनले बर्जित गरेको छ भने शारीरिक रूपमा परिपक्वजस्तो देखिए पनि र उनकै सहमति भए पनि, उनी मानसिक तवरले सही गलत छुट्ट्याउने उमेरकी होइनन् भनेर बुझ्नुपर्छ। गलत कामका लागि उनलाई उक्साउनु हुँदैन। बलात्कार सम्बन्धमा एक वर्षभित्रै उजुरी दिने हदम्यादसम्बन्धी विद्यमान कानुनी व्यवस्था खारेज गर्नु नै अहिलेको मूल मुद्दा हो। माग र आवश्यकता हो। यदि किटानी जाहेरी हुन्छ भने जति नै समय बितेको भए पनि उजुरी लिइनुपर्छ र तुरुन्त एक्सनमा जानुपर्छ। किटानी भएको खण्डमा यस्तो सजाय होस् जुन देखेर अर्को कसैले यस्तो हिम्मत नगरोस्। समाजका यस्ता पात्रहरूको कुकृत्य पनि छोरीले सहनुपर्ने ? सहिरहनु पर्ने ? इज्जतको भारी पनि छोरीले नै बोक्नुुपर्ने अनि यतिका बेरसम्म किन मुख नखोलेको भनेर समयको पाबन्दी पनि उसैमाथि लाग्नुपर्ने ? कहाँसम्मको निर्लज्जता हो यो ? कतिपयलाई कानुनी अधिकारबारे पनि थाहा छैन। कसैलाई हदम्यादसम्बन्धी कानुनी प्रक्रियासमेत थाहा छैन। कोही ज्यान मार्ने डरधम्कीका कारण खुल्न सक्दैनन्। यस्तो बेला बल्लतल्ल साहस जुटाएर आफ्नो व्यथा बताउने पीडितलाई बाँच्ने बातावरण बनाइदिने कि उल्टै कानुनको नाममा थप पीडा दिने ? बालुवाटारबाट स्वतःस्फूर्त सुरु भएको यसपटकको विद्रोह पक्कै खेर जाने छैन। हाम्रा छोरीचेलीका लागि हामी सबै उठौं।"
"जनकपुरधाममा बागी उम्मेदवार मनोज साहको निरन्तर अग्रता, एमाले पछ्याउँदै","जनकपुरधाम : जनकपुरधाम उपमहानगरपालिकाको मेयरमा स्वतन्त्र उम्मेदवार मनोज कुमार साहले अग्रता कायम राखेका छन् । गठबन्धनबाट नेपाली काङ्ग्रेसको तर्फबाट टिकट नपाएपछि बागी उम्मेदवारी दिएर निर्वाचनमा उत्रिएका साहले निरन्तर अग्रता कायम राखेका हुन्। आइतबार बिहानको मतपरिणाम अनुसार साहले ९७७४ मत प्राप्त गरेका छन्। निकटतम प्रतिद्वन्दवी एमालेका शिव शंकर साहले ७६०४, लोसपाका मनोज चौधरीले ३९५८, गठबन्धनका किशोर साहले ३३६१ र स्वतन्त्र उम्मेदवार बलराम महतो ३०८५ मत ल्याएका छन् । यसैगरी उपमेयरमा नेपाली काङ्ग्रेसका किशोरी साहले १०९९५, एमालेको तर्फबाट रुणा देवीझा ८६६१, लोसपाकी रिता कुमारी मिश्र ४०९३ र स्वतन्त्र उम्मेदवार निर्मल कुमार चौधरी २ मत प्राप्त गरेका छन्।"
थासाङको ५ गाउँ जोड्ने सडक कालोपत्रे गर्न ६० करोडको टेन्डर,"जोमसोम : मुस्ताङको तल्लो क्षेत्र थासाङ गाउँपालिकाअन्तर्गत लेते, छयो, कुञ्जो, टिटी, हुँदै सिर्खुङसहित ५ गाउँ जोड्ने १२ किमी सडक कालोपत्रे सडक निर्माण गर्न ६० करोडको ठेक्का टेन्डर आह्वान गरिएको छ । संघीय एक निर्वाचन क्षेत्र एक रणनीतिक महत्वको सडकअन्तर्गत डिभिजन सडक कार्यालय बाग्लुङले हालै कालोपत्रेका लागि ठेक्का आह्वान गरेको डिभिजन सडक कार्यालय बाग्लुङका प्रमुख बलिराज मल्लले जानकारी दिए । थासाङको ५ गाउँ जोड्ने सडकको डीबीएसडी कालोपत्रे सडक निर्माण गर्न संघीय प्रतिनिधि सभा सदस्य प्रेमप्रसाद तुलाचनको पहलमा गत मंसिर महिनामा भौतिक पूर्वाधार मन्त्रालयले बजेटको व्यवस्था मिलाएको थियो । मन्त्रालयले गत आर्थिक वर्ष २०७७०७८ को स्वीकृत कार्यक्रमअनुरुप थासाङको ग्रामीण भेक जोड्ने सडक स्तरोन्नतिका लागि कालोपत्रे गर्न बजेट विनियोजन भएपनि कोरोनाका कारण ढिलाइ हुन पुगेको डिभिजन सडक प्रमुख मल्लले जानकारी दिए । उनका अनुसार मन्त्रालयले थासाङको ३, ५ र २ वडा जोड्ने १२ किमी सडकको डीबीएसडी प्रविधिको कालोपत्रे गर्ने जिम्मा डिभिजन सडक कार्यालय बाग्लुङलाई अख्तियारी दिएको हो । मन्त्रालय अन्तर्गत सो सडकको विस्तृत परियोजना प्रतिवेदन (डिपिआर ) निर्माणको काम सकिएर ठेक्का टेन्डर खुलाइएको उनले जनाए । सडक डिभिजन कार्यालयले थासाङको ५ गाउँ जोड्ने रणनीतिक सडकको कालोपत्रेको ठेक्का टेन्डरको समय अवधि चालु आर्थिक वर्षमा सकिने र श्रावणदेखि कालोपत्रे गर्ने काम सुरुआत गर्ने जनाएको छ । यसअघि कोरोना कहरले उक्त सडकको प्रारम्भिक काममा अवरोध पुगे पनि अहिले सो सडक निर्माणको पूर्व भेरिफिकेसन सर्बेसहित डीपीआर समेत फाइनल भइसकेको छ । उक्त सडकको डीपीआर निर्माण काठमाडौंको स्पार्क कल्सन्टेन्सी प्रालिले तयार गरेको थियो। 'अहिले डीपीआर गर्ने सकिएको छ ,उनले भने,'अब नयाँ आर्थिक वर्षदेखि कालोपत्रेको काम सुरु हुन्छ । राष्ट्रिय गौरबको बेनीजोमसोम सडक अन्तर्गत थासाङको लेतेदेखि सिर्खुङसम्मको करिब १२ किमी सडक कालोपत्रेका लागि बजेट बिनियोजन भइ ठेक्का प्रक्रिया अघि बढेको संघीय सांसद प्रेमप्रसाद तुलाचनले बताए। उनले कोरोना कहरले केही समय फिल्ड भेरिफेकसनको काम हुन नसक्दा कालोपत्रेको ठेक्का प्रक्रिया अघि बढ्न नसकेको बताए । थासाङको ग्रामीण भेक जोड्ने सडकको ७ मिटर कालोपत्रे, ५० सेमी सोल्जर र १ मिटर नाली निर्माण गरिने छ। कालोपत्रे सडक निर्माणपछि थासाङको छयो, कुञ्जो, ताक्लुङ, टिटी, सिर्खुङलगायतका गाउँका स्थानीय लाभान्वित हुने सांसद तुलाचनको भनाइ छ । सो क्षेत्रका गाउँमा पक्की पुल र सडकको पहुँच नहुँदा निकै समस्या पर्दा स्थानीयको कृषि उपज सामाग्री सहज ढुवानी र बजारीकरणमा समस्या पर्ने गरेको सांसद तुलाचनले उल्लेख गरे। मुस्ताङको तल्लो क्षेत्र भएर पनि सडक पहुँच नपुग्दा ओझेलमा परेको छयो, कुञ्जो, टिटी र सिर्खुङका स्थानीयले निकै सास्ती भोग्न बाध्य छन् । कृषि र पशुपालनले प्रचूर सम्भावना रहेको सो क्षेत्रका बासिन्दाले बर्खायामको मौसममा कृषि उपजको बजारीकणमा समस्या पर्दै आइरहेको थियो। गाउँमा सडक पहुँचसँगै कालोपत्रेको ठेक्का प्रक्रियामा अघि बढाएपछि स्थानीय बासिन्दा निकै उत्साहित भएका छन् ।"
एकता नै शक्ति,"भँगेराहरू सधैं जंगलतिर जान्थे। उतै रमाउँथे। चारा पनि उतैतिर भेट्थे। खान्थे अनि रमाउँथे। एक दिन, भँगेराहरू खाजाको खोजीमा उडिरहेका थिए। जब तिनीहरूले अन्नले भरिएको आँगन देखे तब रोकिए। चाँडै, तिनीहरू पेटभरि खान आकाशबाट तलतिर आफूलाई अघि बढाए। केही अगाडि बढे। जतिबेला तिनीहरू अवतरण गरिरहँदा तिनीहरूले महसुस गरे कि त्यो एउटा पासो हो। तिनीहरूको खुट्टा शिकारीले बिछ्याएको जालमा परिसकेको थियो। तिनीहरूले आफूलाई मुक्त गर्न संघर्ष गरे। तिनीहरूले शिकारी तिनीहरू भएतिरै आइरहेको देखेँ। शिकारी एकछिन चुपचाप टोलायो त्यसपछि केही अगाडि बढ्यो। भँगेराहरूको नेताले भन्यो, पर्ख, हतार र बलजफ्ती नगर ! मेरो कुरा सुन। आऊ हामी सबै एकैपटक सँगै उडौं। म सबैलाई मेरो साथी मुसाकहाँ लैजान्छु। शिकारी चिच्याए। भँगेराहरू एकैसाथ आकाशतिर उडिसकेका थिए। उड्दा जाल बोक्ने केही मुस्किल परिरहेको देखिन्थ्यो। तर पनि तिनले हिम्मत हारेनन्। सक्दो प्रयास गरिरहे। तिनीहरू जंगलतिर उडेर गए जहाँ एउटा सानो मुसो बस्थ्यो। सानो मुसा, सानो मुसा ! कृपया हामीलाई मद्दत गर्नुहोस् ! रूखमा उड्दै गर्दा तिनीहरूले बोलाए। सानो मुसाले भँगेराहरूलाई भेट्नासाथ जाल चबाउन सुरु गर्यो। क्रमशः चरालाई मुक्त गर्दै गयो।धन्यवाद, प्रिय मित्र! तपाईंले हामीलाई बचाउनुभयो, भँगेराको नेताले भने। तपाईंलाई हाम्रो तर्फबाट पनि धन्यवाद। तपाईंले हामीलाई पक्रनबाट बचाउनु भयो! अरू भँगेराले भने। नैतिक शिक्षा : कठिनाइको सामना गर्दा कहिल्यै आशा नहार्नुहोस्। एकता नै शक्ति हो!"
"भारतमा पेट्रोल र डिजेलको मूल्य घट्यो, इमरान खानले गरे मोदी सरकारको तारिफ","नयाँ दिल्ली : भारत सरकारले शनिबार पेट्रोल र डिजेलको मूल्य घटाएको घोषणा गरेको छ। केन्द्र सरकारले पेट्रोल र डिजेलमा अन्तःशुल्क घटाएको छ। सरकारले पेट्रोलमा प्रतिलिटर ८ रुपैयाँ र डिजेलमा प्रतिलिटर ६ रुपैयाँ अन्तःशुल्क घटाएको हो। यससँगै वित्तमन्त्री निर्मला सीतारमणले प्रधानमन्त्री उज्ज्वला ग्यास योजनाका लाभार्थीहरूलाई २०० रुपैयाँ अनुदान दिने घोषणा पनि गरिन्। भारत सरकारको यो निर्णयले भारतका आम जनतालाई ठूलो राहत दिएको छ । मोदी सरकारको यो निर्णयको असर पाकिस्तानमा पनि परेको छ। पाकिस्तानका पूर्वप्रधानमन्त्री इमरान खानले भारत सरकारको यो निर्णयको प्रशंसा गरेका छन्। उनले ट्वीट गर्दै मोदी सरकारको तारिफ गरेका छन्। क्वाडको हिस्सा भएर पनि भारत अमेरिकाको दबाबमा झुकेन र रुसबाट सस्तो तेल किनेर आफ्ना जनतालाई राहत दिएको छ। हाम्रो सरकार स्वतन्त्र परराष्ट्र नीति अवलम्बन गरेर यही हासिल गर्न काम गरिरहेको थियो।', उनले लेखेका छन्, ' हाम्रो सरकारको लागि पाकिस्तानको हित सबैभन्दा माथि थियो तर दुर्भाग्यवश यहाँ मीर जाफर र मीर सादिक बाहिरी दबाबमा षड्यन्त्रका मोहोरा बने र अहिले उनीहरू अर्थतन्त्रलाई घाटामा लैजान लागेका छन्। ' इमरान खानले भारतको प्रशंसा गरेको यो पहिलो पटक भने होइन। यसअघि एक र्यालीमा उनले छिमेकी मुलुकको परराष्ट्र नीति जनताको हितमा भएको बताएका थिए। शनिबार साँझ भारतकी केन्द्रीय वित्तमन्त्री निर्मला सीतारमणले पेट्रोलमा प्रतिलिटर ८ रुपैयाँ र डिजेलमा ६ रुपैयाँ अन्तःशुल्क घटेको घोषणा गरिन्। मार्चमा पाँच राज्यको निर्वाचन सकिएपछि पेट्रोल र डिजेलको मूल्य बढ्न थालेपछि पेट्रोलले प्रतिलिटर सय रुपैयाँ नाघेको थियो। बीबीसी"
धनगढी उपमहानगरमा सत्ता गठबन्धन पराजित : मेयरमा स्वतन्त्रका हमाल र उपमेयरमा एमालेकी राना विजयी,"धनगढी : सत्ता गठबन्धनलाई पछार्दै सुदूरपश्चिमको एक मात्र उपमहानगर धनगढीमा स्वतन्त्र पदका उमेदवार गोपाल हमाल निर्वाचित भएका छन्। कुल खसेको ६३ हजार ६४७ मतमध्ये हमालले २६ हजार ८६५ मत पाएर विजयी भएका हुन्। उनका निकटतम प्रतिद्वन्द्वीका रुपमा सत्ता गठबन्धनतर्फबाट नेपाली कांग्रस उम्मेदवार नृपबहादुर ओडले १४ हजार ८१७ मत प्राप्त गरे। ओड निवर्तमान मेयर पनि हुन् । आँप चुनाव चिन्ह पाएका हमालले १२ हजार ४८ मतान्तरले धनगढी उपमहानगरको मेयर जितेका हुन्। नेकपा एमालेको तर्फबाट मेयर पदका उमेदवार रण बहादुर चन्दले ९ हजार ११५ मत प्राप्त गरे। मेयरमा निर्वाचित स्वतन्त्रका गोपाल हमाललाई प्रमाणपत्र प्रदान गर्दै मुख्य निर्वाचन अधिकृत जयानन्द पनेरु । तस्बिर : शिवराज भट्ट यस्तै उपमेयरमा नेकपा एमालेकी कन्दकला राना पनि २ हजार ८०९ मतान्तरले जितेकी छन्। मतगणनाको दिनदेखि सत्ता गठबन्धनबाट नेकपा माओवादी केन्द्रको उमेदवार शान्ति अधिकारी क्षेत्रीलाई पछ्याई रहेकी रानाले शनिबारदेखि मात्रै अग्रता लिन सुरु गरेकी थिइन्। रानाले १५ हजार ४७९ मत पाउँदा, अधिकारी क्षेत्रीले १२ हजार ६७० मत पाइन्। धनगढीको मेयर र उपमेयरमा मात्र गठबन्धन भएको थियो। सत्ता गठबन्धन मन नपराएका कांग्रेसका नेता प्रभाकर भण्डारीले उपमेयरमा उमेदवारी दिएका थिए। उनले ६ हजार ६०९ मत ल्याए। भण्डारीको उमेदवारी नै गठबन्धनका उपमेयरका लागि पराजयको कारण बन्यो। २०७४ सालको निर्वाचनमा दुबै पदमा कांग्रेस जितेकाले यसपाली पनि धनगढीमा कांग्रेसले गठबन्धन गर्नु हुँदैन भन्ने पक्षमा भण्डारीले माओवादीको उममेयर हराउनकै लागि उमेदवारी दिएका हुन्। तर अधिकारीलाई गठबन्धनका तर्फबाट सोचे अनुसारको मत आएन। उपमेयरमा निर्वाचित एमालेकी कन्दकला रानालाई प्रमाणपत्र प्रदान गर्दै मुख्य निर्वाचन अधिकृत जयानन्द पनेरु । १९ वटा वडा रहेको धनगढीमा ११ वटामा कांग्रेसले जीत निकालेको छ भने नेकपा एमालेले ६ वडा र माओवादी केन्द्रले २ वडा जितेको छ। आइतबार बिहान मुख्य निर्वाचन अधिकृत जयानन्द पनेरुले धनगढी उपमहानगरको मत परिणाम घोषणा गर्दै विजेता सबैलाई प्रमाणपत्र प्रदान गरेका छन्। धनगढी उपमहानगरका मेयरको सपथ सोमबार मात्रै हुने बताइएको छ। धनगढीमा अहिले नेकपा एमालेको तर्फबाट उपमेयरमा जितेकी कन्दकला रानाको विजय र्याली भइरहेको छ भने स्वतन्त्र पदका उमेदवार हमालले आज ४ बजे विजय र्याली निकाल्ने तयारी गरेका छन्। को हुन् हमाल ? गोपाल हमाल धनगढी उपमहानगरका लागि एक व्यवसायिक अनुहार हो। धनगढीको व्यापारिक क्षेत्रमा प्रतिष्ठा कमाएका हमाल कैलाली उद्योग वाणिज्य संघको अध्यक्ष भएका बेलादेखि चर्चामा आएका हुन। २०६४ सालमा कैलाली उद्योग वाणिज्य संघका अध्यक्ष रहेका उनले सुदूरपश्चिम महोत्सवको सुरुवात गरेर सुदूरपश्चिम चिनाउने प्रयास गरेका थिए। सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडि प्रथा छ, सामाजिक कुरीति छन्, दलित गैरदलितमा भेदभाव छ भनेर नकारात्मक कुरामा पहिचान बनाएको सुदूरपश्चिमलाई उनले सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए। उनको पालामा सुन्दर सुदूरपश्चिम अभियान सञ्चालन भएको थियो। सुदूरपश्चिमका सम्भावनाका एक हजार तस्बिरहरु देशव्यापी रुपमा प्रदर्शनीमा लगिएपछि सुन्दर सुदूरपश्चिम अभियान चर्चामा आएको थियो। त्यसैले उनलाई सुन्दर सुदूरपश्चिमका अभियन्ता (परिकल्पनाकार) पनि भनिन्छ। उनकै पालामा देशको कार्यकारी प्रमुखलाई सुदूरपश्चिम महोत्सवमा बोलाएर २१ किलोको माला लगाउने र २१ बुँदे मागहरु राख्ने अभियान पनि चलेको थियो। त्रिभुवन अन्तर्राष्ट्रिय पछिको देशकै लामो धावनमार्ग भएको धनगढी विमानस्थल बनाउन निजी क्षेत्रको तर्फबाट एक पैसै अभियान चलाएका उनलाई, यस क्षेत्रको विकासको परिकल्पनाकारका रुपमा पनि लिइन्छ। दलीय व्यवस्थामा निर्दलीय व्यक्तिको उमेदवारी त्यत्ति सार्थक नभएपनि, दलहरु प्रतिको वितृष्णाले हमालले २०७४ सालकै निर्वाचनमा राम्रो मत पाएका थिए। म भ्रष्टाचार गर्दिन, भ्रष्टाचार हुन पनि दिन्न उनले उपमहानगरको कुनै पनि सेवा सुविधा नलिने बताई सकेका छन्। गाडी लिन्न, त्यसमा हाल्ने तेल लिन्न, म उपमहानगरकै लागि काठमाडौं वा विदेश गएपनि आफ्नो रकमले जानेछु, म एक पैसा रकम पनि नलिने प्रण गरेको छु उनले भने। हमालले, कैलालीकै सबैभन्दा ठूलो शिवालय बेहडाबाबामा पुगेर भ्रष्टाचार नगर्ने कसम समेत खाएका थिए। म भ्रष्टाचार गर्दिन, शिवलिंगमा हात राखेर कसम खाएको छु, म भ्रष्टाचार हुन पनि दिन्न । उनले भने, अहिले वडामा आएका सबै युवाहरु मेरो अभियानमा सहभागि हुने अपेक्षा लिएको छु। उनले पाँच वर्षपछि नदोहोरिने पनि बताएका छन्। म धनगढी मोडेल बाट एक प्रकारको प्रणालीको विकास गर्छु, मैले दोहोरिन आवश्यक छैन, दलहरुभित्रको विकृति कम होस, राजनीति सेवाका रुपमा विकास होस् भनेर नै मैले उमेदवारी दिएको हुँ, जनताले मलाई जिताएका छन, म त्यस कुरामा खरो उत्रने छु, हमालले भने।"
जेठ ११ देखि डोल्पामा यार्सा सङ्कलन खुला,"डोल्पा : डोल्पा जिल्लामा यार्सागुम्बा सङ्कलनका लागि यही जेठ ११ गतेदेखि खुला गरिने भएको छ । शनिबार सदरमुकाम दुनैमा जिल्ला समन्वय समिति डोल्पाका प्रमुख शेरबहादुर बुढाको अध्यक्षतामा जिल्लाका विभिन्न निकायका प्रमुख प्रतिनिधिको सहभागितामा बसेको बैठकले शेफोक्सुण्डो राष्ट्रिय निकुञ्जभित्र र विभिन्न सामुदायिक वनमा रहेका यार्सा पाटन आगामी असार १० गतेसम्म सङ्कलन गर्न पाउने निर्णय गरेको हो । स्थानीयवासी यार्सागुम्बा सङ्कलनबाट आम्दानी लिने गर्दछन् । कोभिड१९ सङ्क्रमणका कारण लामो समयसम्म सर्वसाधारणले यार्सागुम्बा सङ्कलन गर्न नपाएको जनाउँदै यसपटक विभिन्न तयारीका साथ करिब एक महिनाका लागि यार्सा पाटन खुला गरिने भएको हो । यार्सा सङ्कलनका लागि मध्यवर्ती क्षेत्रका बासिन्दा, जिल्लाभित्रका बासिन्दा र जिल्ला बाहिरका बासिन्दालाई राष्ट्यि निकुञ्ज ऐन र नियामावलीअनुसार फरकफरक प्रवेश शुल्क लाग्ने छ । यार्सागुम्बा सङ्कलनकर्ताहरूका लागि सुलिगार्ड, धो, साल्दाङ, रिग्मो, सुम्दुवा, छेप्का, त्रिपुराकोट, खालीवन, पहाडा, तोइजम र मुगु जिल्लाको डोल्फु र किम्रीबाट पुर्जी वितरण हुने शेफोक्सुण्डो राष्ट्रिय निकुञ्ज सुलीगार्ड डोल्पाले जनाएको छ । यस्तै डिभिजन वनको क्षेत्रमा आवश्यकतानुसार स्थान निर्धारण गरी पुर्जी वितरण गरिने जनाएको छ । यार्सागुम्बा सङ्कलन अवधिमा यार्सा सङ्कलनबाहेक अन्य गैरकानुनी कार्य गरेमा राष्ट्रिय निकुञ्च तथा वनजङ्गल संरक्षण ऐन २०२९, हिमाली राष्ट्यि निकुञ्ज नियामावली २०३६, मध्यवर्ती क्षेत्र व्यवस्थापन नियमावली २०५२ अनुसार कारबाही हुने निकुञ्जले जनाएको छ । यस्तै यार्सागुम्बा सङ्कलनको अवधिमा सर्वसाधारणका लागि विभिन्न नाकामा स्वास्थ्य सेवा कार्यालय, विभिन्न स्थानीय तहहरूसँग समन्वयमा निःशुल्क स्वास्थ्य शिविर राख्ने, पाटनमा हुने फोहरमैला व्यवस्थापनका लागि यार्सागुम्बा सङ्कलनकर्तालाई नाकामा अभिमुखीकरण गर्ने जनाइएको छ । रासस"
बिदामा सुधारका कुरा,"जेठ १ गतेदेखि कार्यालय समय बिहान ९३० देखि साँझ ५३० बजेसम्म भएको छ। साताको दुई दिन शनिबार र आइतबार बिदा दिने चलन सुरु भएको छ। नेपालमा सरकारी कार्यालयमा साताको पाँच दिन र दैनिक ८ घन्टा कार्य दिन हुने गरी ४० घण्टाको चलन सुरु गरियो। यसरी साताको दुई दिन छुट्टी दिने चलन नेपालमा १९९९ अगस्टदेखि २००५ मार्चसम्म चलेको थियो। कर्मचारीलाई आराम पनि चाहिने र आम्दानीमा सन्तुष्ट भएमा उत्पादकत्व बढ्ने हँुदा पाँच दिन कार्यालय सञ्चालन राम्रो मानियो। त्यसमा पनि देखिएका कमीकमजोरी हटाउनुपर्छ। नेपाल दुई दिनमा पुग्दा पश्चिमा देशमा साताको तीन दिन छुट्टी दिने चलन छ। राणाकालदेखि शनिबार एक दिन बिदा दिने चलन सुरु भएको हो। तर, पनि काठमाडौंस्थित विदेशी कूटनीतिक नियोगका कार्यालयमा अद्यपि साताको शनिबार र आइतबार नै बिदा दिने चलन छ। परम्परागत रूपमा शनिबार बिदा दिँदा नेपाली सरकारी कार्यालयमा यस्तो हप्ते बिदा, सामाजिक बिदा र अन्य सार्वजनिक बिदाको तुलना गरी उत्पादकत्व जाँच गर्ने बेला पनि भएको छ। कार्यालयमा १०५ हाजिर गरे पनि कार्यालय उपस्थित भएको घण्टाको आधारमा तलब तोक्ने गरेमा सरकारी तलबी खर्चमा पनि कमी आउने थियो। उत्पादकत्व बढ्ने थियो। हाम्रोजस्तो सामाजिक एवं आर्थिक अवस्था र देशको भूबनोटले धेरैजसो चाडपर्वलाई नममाई छोड्न मिल्दैन। त्यसैले वर्षमा धेरै बिदा सामाजिक कारणले दिनुपर्ने भएकाले पुनः साताको शनिबार मात्र बिदा दिने चलन २०६१ वैशाखदेखि चलाइयो। तर, यसको पनि प्रतिफल र उत्पादकत्व जाँच्ने बेला आएको छ। तराई, पहाड, उपत्यका र हिमालमा मनाइने चाडपर्व फरक भएकाले यी दिनमा दिइने बिदाहरूका अर्थ र उपादेयताबारे गहन भएर सोच्ने बेला भएको छ। सबै कुरा विचार गर्दा नेपालमा साताको एकै दिन बिदा दिने प्रचलन ठिकै ठाने पनि पुरानो राणकालीन चलन शनिबारको सट्टा बरु आइतबार बिदा दिनु उपयुक्त हुन्छ। बाह्य स्तर र चलन कायम गरी शनिबार कार्यालय खोली हालको साताको ४० घण्टा नघटाइ गर्न सकिन्छ। छिमेकी मुलुकमा जस्तै १ बजेदेखि २ बजेसम्म एक घण्टा सम्पूर्ण कार्यालय बन्द गरी कार्यालय समय ९५ गर्न पनि सकिन्छ। साताको एक दिन आइतबार बिदा गरी प्रतिघण्टा उही ४० घण्टा गर्ने गरी सञ्चालन गर्न सकिन्छ। यसो गर्दा कर्मचारीले आफ्नो कामका लागि कार्यालयमा खर्चिने समयको बचत हुन्छ। यसबाट कार्यालयमा उत्पादकत्व बढ्ने अवश्यभावी छ। यसले एक घण्टा समयबाहेक अरू समयमा कार्यालय बाहिर जान प्रतिबन्ध लगाउन सकिन्छ। राजधानीका साँघुरा सडकमा एकैचोटी सबै कार्यालयका गाडी गुड्ने हुँदा समस्या भइरहेको छ। यसर्थ त्यसको प्रबन्ध मिलाउन कूटनीतिक नियोगका कार्यालय ९ बजे खुल्ने, सरकारी कार्यालय साढे नौ बजे खुल्ने बनाउन सकिन्छ। संस्थान, समिति र अन्य कार्यालय १० बजे गर्न सकिन्छ। परम्परागत रूपमा शनिबार बिदा दिँदा नेपाली सरकारी कार्यालयमा यस्तो हप्ते बिदा, सामाजिक बिदा र अन्य सार्वजनिक बिदाको तुलना गरी उत्पादकत्व जाँच गर्ने बेला आएको छ। नेपाली कुनै धार्मिक चाडमा सार्वजनिक बिदा दिनुको अर्थ हुन्छ, राष्ट्रिय मान्यता दिनु र त्यसको महत्त्व बढाउनु। वास्तवमा सबै धर्म सबै चाडलाई उत्तिकै महत्त्व मान्यता दिन सम्भव नहोला। त्यसैले यसमा सोहीअनुसार व्यवस्थापन गर्नु उचित हुनेछ। यस्ता प्रस्तावित विभिन्न बिदा केही वर्ष अगाडि निर्णयका लागि संघीय तथा सामान्य प्रशासन मन्त्रालयले पेस गरेको बुझिएको थियो। दसैंतिहार जस्ता बिदामा पनि जोकोहीले पनि कार्यालयमा काम गर्न चाहेमा गर्न सक्छन् भने त्यतिबेला इच्छुक कर्मचारीले कार्यालयमा सञ्चालन गर्न सकून्। यसो गरेमा देशविकास र उत्पादकत्व पनि बढ्ने हुन्छ। वास्तवमा सबै धर्म र सबै चाडपर्वलाई उत्तिकै मान्यता दिन वार्षिक रूपमा स्वेच्छिक २२ दिन बिदा हुन्छ। त्यसो हुँदा जुन धर्मकोे व्यक्तिले पनि आफ्नो धर्मको चाडपर्वमा स्वेच्छिक २२ दिनको बिदा ल्याप्स भएर जाने विदाबाट दिने व्यवस्था गर्नुपर्छ। तर, गणतन्त्र आएपछि दिइएको १२ दिनजतिको जातीय बिदा र हिन्दूधर्मको प्रस्तावित १२ दिनभित्रको राष्ट्रिय बिदा बाहेक अरूमा गम्भीरतापूर्वक सोचिनुपर्छ। नेपालमा कतिपय अनावश्यक कतिपय भौगोलिक र कतिपय बिदा राष्ट्रिय उल्लास नहुने खालका पनि छन्। तीन तीनवटा ल्होसार, प्रजातन्त्र, गणतन्त्र र लोकतन्त्रजस्ता बिदाले मानिस रनभुल्लमा छन्। गणतन्त्र र गणतन्त्र पछिको जनगणतन्त्र देशको अन्तिम लक्ष्य भएका कारण गणतन्त्र दिवसको बिदा राखिनुपर्छ। तराईमा बसेकालाई पहाड वा उपत्यकाका चाडपर्व कसरी र किन मनाइन्छ थाहा हुँदैन भने सगरमाथाको फेदीमा बसेका बासिन्दालाई तराईका चाडपर्व थाहा हुँदैन। यसैगरी राजधानी उपत्यकामा मनाइने घोडे जात्रा, इन्द्र जात्रा, गाई जात्रा र मच्छिन्द्र रथ जात्राबारेमा पहाड, तराई र हिमालयमा बसेका नेपालीलाई कमै थाहा होला। यस अर्थमा दिइने बिदाहरूका अर्थ र उपादेयताबारे गहन भएर सोच्ने बेला भएको छ।"
"तुलसीपुर उपमहानगरको मेयर र उपमेयरमा एमालेको अग्रता, झन् बढ्यो मतान्तर",दाङ : दाङको तुलसीपुर उपमहानगरपालिकामा सत्तारुढ गठबन्धन पछाडि परेको छ। मेयरमा गठबन्धनका उम्मेदवार मेयर गेहेन्द गिरी पछाडि पार्दै नेकपा एमालेका टिकाराम खड्काले अग्रता लिएका हुन्। ३७ हजार ८५२ मतगणना हुँदा एमालेका खड्काले १५ हजार ९१७ मत प्राप्त गरेका छन् । सत्तारुढ गठबन्धनका उम्मेदवार मेयर गिरी १४ हजार ९५५ मत प्राप्त गरेका छन्। खड्काले गिरीलाई ९६२ मतले अग्रता लिएका हुन्। ३५ हजार १७५ मतगणना हुँदा खड्काले ८ सय ११ मतले अग्रता कायम गरेका थिए। यसैगरी उपमेयरमा एमालेका स्यानी चौधरीले १५ हजार ०६८ मत प्राप्त गर्दा गठबन्धन दलका एसका जोगबहादुर रानाले ११ हजार ७४ मत प्राप्त गरेका छन् । चौधरी र रानाबीचको मतान्तर ३ हजार ९९४ रहेको छ ।
"तिब्बती शरणार्थीको सुरक्षाबारे चासो, देउवालाई अमेरिका भ्रमणको निम्तो","काठमाडौं : नेपाल भ्रमणमा रहेकी अमेरिकी उपमन्त्री उज्रा जियाले प्रधानमन्त्री शेरबहादुर देउवासँग भेट गरेकी छन्। अमेरिकी उपमन्त्री जियाले आइतबार प्रधानमन्त्री निवास बालुवाटारमा प्रधानमन्त्री देउवासँग भेट गरेकी हुन्। जिया नागरिक सुरक्षा, लोकतन्त्र र मानव अधिकारसम्बन्धी अमेरिकी उपविदेशमन्त्री हुन्। उपमन्त्री जियाले नेपालमा बसोबास गर्दै आएका तिब्बती शरणार्थीहरुको मानवअधिकार र उनीहरुको सुरक्षाका बारेमा प्रधानमन्त्री देउवासँग चासो राखेको बालुवाटार स्रोतले बताएको छ। उपमन्त्री जिया शनिबार मध्यान्ह जावलाखेलस्थित तिब्बती शरणार्थी शिविरको निरीक्षण भ्रमणमा गएकी थिइन्। जियाले प्रधानमन्त्री देउवालाई अमेरिका भ्रमणको निम्तोसमेत दिएकी उच्च स्रोतले बताएको छ। नेपालमा बसोबास गर्दै आएका केहि तिब्बती शरणार्थीहरुसँग शणनार्थी परिचय पत्र नहुँदा उनीहरु मानव अधिकारका सामान्य अधिकारबाट समेत बञ्चित हुँदै आएको तिब्बती समूदायका अगुवाहरुले बताएका छन्। अमेरिकाले परिचयपत्र नपाएका तिब्बती शरणार्थीहरुलाई तत्काल शणनार्थी परिचय पत्र दिन राजनीतिक तथा कुटनीतिक रुपमा लबिङ गर्दै आएको छ। गत बुधबार नेपालका लागि चीनियाँ राजदूत होउ यान्छिले गृहमन्त्री बालकृष्ण खाणलाई भेटेर अमेरिकी उपमन्त्री जियाको भ्रमणबारे चासो राखेकी थिइन्। यसैबीच अमेरिकी उपमन्त्री एवं तिब्बती मामिला संयोजक जियाले परराष्ट्र मन्त्री नारायण खड्कासँग भेटवार्ता गरेकी छन् । भेटवार्तामा नेपाल र अमेरिका कुटनीतिक सम्बन्ध, नेपालमा बसोबास गर्दै आएका तिब्बती शरणार्थीहरुको मानवअधिकारको बारेमा छलफल भएको थियो।"
विराटनगरमा कोइराला परिवारबाट तेस्रो मेयर,"विराटनगर : कांग्रेसका शीर्ष नेता जन्माउने स्थानका रूपमा समेत परिचित हो विराटनगर महानगरपालिका। हरेक चुनावमा महानगरको नेतृत्व अन्य दलको पोल्टामा पुग्ला कि भन्ने चिन्ता कांग्रेस नेतालाई हुन्छ। अझै बढी कोइराला परिवारलाई। शीर्ष नेता बेलामौका विराटनगर आएर दलभित्रको घच्चमच्च मिलाउँछन्। विवाद बढ्न दिँदैनन्। यसकै फाइदा स्वरूप कोइराला परिवारबाट तेस्रो मेयर बन्ने मौका पाएका छन् नागेश कोइरालाले। केशवप्रसाद कोइराला २०१४ सालको स्थानीय निर्वाचनमा विराटनगरका मेयर चुनिएका थिए। उनी कांग्रेस नेता डा शेखर कोइरालाका बुबा हुन् भने बीपी कोइरालाका साहिँला भाइ। त्यसपछि २०४९ सालको निर्वाचनमा अशोक कोइराला मेयरमा निर्वाचित भएका थिए। त्यसपछि लामो समय नगरको नेतृत्व तहमा पुगेनन् कोइराला परिवारका सदस्य। यसपटकको निर्वाचनमा भने नागेशले पारिवारिक राजनीतिलाई महानगरमा फर्काएका छन्। जनमत ल्याएरै उनले स्थानीय निर्वाचनमा एमाले उम्मेदवार सागर थापालाई पछि पारे। थापालाई ८ हजार ७ सय १५ मतले पछि पार्दै प्रमुख पद हात पारे। कोइरालाले कुल ३० हजार १ सय ७० मत प्राप्त गर्दा थापाले २१ हजार ४ सय ५५ मत मात्र प्राप्त गरेका छन्। तेस्रो हुने स्वतन्त्र उम्मेदवार उमेश यादवको ८ हजार ७ सय ९५ मत मात्रै छ। नागेश गठबन्धनको साथमा थिए भने थापा एमालेबाट एक्लै चुनावी मैदानमा थिए। विराटनगर महानगरको मेयरमा कांग्रेस र उपमेयरमा एमाले विजयी गठबन्धनबाट महानगरको प्रमुख पदमा कांग्रेस उम्मेदवार कोइराला विजयी भए पनि उपमेयरमा नेकपा एमालेकी उम्मेदवार शिल्पा निराला कार्की विजयी भएकी छन्। उनले गठबन्धनबाट उम्मेदवार भएका जनता समाजवादी पार्टीका अमरेन्द्र यादवलाई पराजित गरेकी हुन्। कार्कीले २५ हजार ६ सय ८० मत प्राप्त गरिन्। उनका निकटतम प्रतिस्पर्धी गठबन्धनका तर्फबाट जसपाका अमरेन्द्र यादवले १४ हजार २ सय १९ मत ल्याए। उपप्रमुखमा तेस्रो हुने राप्रपाका विन्दाकुमारी लुइँटेल आचार्यले ६ हजार ४ सय १ मत प्राप्त गरिन्। स्वतन्त्र उम्मेदवार नमिता न्यौपानेले ५ हजार १ सय १७ मत प्राप्त गरिन्। सामाजिक अभियन्ता र उद्यममा पनि जोडिएकी शिल्पा लहानमा जन्मिएकी हुन्। विद्यालय तहको अध्ययन लहानमै गरेकी उनले कोसी क्याम्पस विराटनगरबाट प्लस टु, महेन्द्र मोरङ क्याम्पसबाट स्नातक र स्नातकोत्तर क्याम्पस विराटनगरबाट अंग्रेजीमा स्नातकोत्तर गरेकी छिन्। उनलाई यो स्थानीय तह चुनाव जित्न सहज थिएन। गठबन्धनको चुनौती त थियो नै कोसी अस्पताल विकास समितिबाट राजीनामा नदिई उम्मेदवारी दिएको भन्दै उनको उम्मेदवारी खारेज गर्न सर्वोच्च अदालतमा रिट नै पर्यो। मुद्दा अदालतमा विचाराधीन छ। जसपाका केन्द्रीय अध्यक्ष उपेन्द्र यादवले आफ्ना छोरा अमरेन्द्रलाई उपमेयरको टिकट दिएपछि जसपाभित्रै विद्रोह सुरु भयो। यसको फाइदा पनि उनलाई पुगेको देखिन्छ। यता महानगरको नेतृत्वमा कांग्रेसका नागेश कोइराला निर्वाचित भए पनि कार्यपालिकामा भने कांग्रेस अल्पमतमा परेको छ। महानगरका वडामा कांग्रेस कमजोर सावित भएको हो। १९ वटा वडामध्ये सबैभन्दा धेरै एमालेका भागमा ९ वटा वडा जित्दा कांग्रेसले ६ वटा मात्र जितेको छ।"
भरतपुरमा रेनु दाहालको ७ हजार मतको अग्रता,भरतपुर : भरतपुर महानगरपालिकामा पाँच दलीय गठबन्धनमा नेकपा (माओवादी केन्द्र)बाट उम्मेदवार बनेकी रेनु दाहालले सात हजार ४१५ मतले अग्रता लिएकी छन्। ८९ हजार ५०८ मतगणना गर्दा उनले ३५ हजार ९८ मत प्राप्त गरिन् । नेकपा (एमाले)का विजय सुवेदीले २७ हजार ६८३ मत प्राप्त गरेका छन्। स्वतन्त्र उम्मेदवार जगन्नाथ पौडेलले ११ हजार ८३५ मत प्राप्त गरेका छन्। उपप्रमखमा गठबन्धनबाटै नेपाली कांग्रेसका चित्रसेन अधिकारीले राष्ट्रिय प्रजातन्त्र पार्टी (राप्रपा)का हिमला गुरुङलाई १५ हजार ४२६ मतान्तरले अग्रता लिएका छन्। अधिकारीले ३७ हजार ३२६ मत प्राप्त गर्दा गुरुङले २१ हजार ९०० मत प्राप्त गरेका छन्। भरतपुर महानगरमा हालसम्म १ देखि १७ नं वडासम्मको गणना सम्पन्न भइसकेको छ । अहिले अन्य वडाको मतगणना जारी रहेको छ । यस पालिकामा २९ वटा वडा रहेको छ । स्थानीय तह निर्वाचन २०७९ मा यहाँ एक लाख २७ हजार ८३९ मत खसेको थियो ।
हिमाल र मानबहादुर च्याम्पियन,"जोमसोम : मुस्ताङमा आयोजना भएको प्रथम अन्तर्राष्ट्रिय हाइअल्टिच्युड ट्री एडभेन्चर प्रतियोगिताअन्तर्गत साइक्लिङ, रनिङ र क्लाइमिङमा त्रिभुवन आर्मी क्लबका हिमाल टमाटा र मानबहादुर थापामगर च्याम्पियन बनेका छन्। महिला ट्री एडभेन्चरतर्फ हिमालयन गल्फका भूमी बुढामगर र इन्द्रकला नेम्वाङले पहिलो स्थान हात पारे। शनिबार मुस्ताङको जोमसोममा सम्पन्न ट्री एडभेन्चर प्रतियोगितामा आर्मीकाका हिमाल र मानबहादुरले एक घण्टा १५ मिनेट ०२ सेकेन्डमा निर्धारित दूरी पार गरे। यस्तै महिलातर्फ भूमी र इन्द्रकलाले एक घण्टा ४३ सेकेन्ड २३ मिनेटमा निर्धारित दूरी पार गरे। पुरुषतर्फ त्रिभुवन आर्मीकै बसन्त थापा र नवराज न्यौपानेले एक घण्टा १७ मिनेट १६ सेकेन्डमा निर्धारित दूरी पार गर्दै दोस्रो स्थान हात पारे। पुरुषतर्फ सी ग्रुपका कमल ओली र प्रेमसिंह बस्याल एक घण्टा २१ मिनेट ३० सेकेन्डका साथ तेस्रो भए। महिलातर्फ आर्मीका उषा खनाल र मञ्जुकुमारी खड्का एक घण्टा ४३ मिनेट २३ सेकेन्डका साथ दोस्रो र आर्मीकै केशरी थापामगर र सुधा राई दुई घण्टा १८ सेकेन्डमा निर्धारित दूरी पूरा गर्दै तेस्रो भए। प्रतियोगिताका विजेताले तीन हजार अमेरिकी डलर पुरस्कार पाए। दोस्रोले दुई हजार र तेस्रो स्थान हात पार्ने खेलाडीले एक हजार डलर पुरस्कार पाए। विजेतालाई नेपाली सेनाका प्रधानसेनापती प्रभुराम शर्मालेलगायतले पुरस्कार प्रदान गरे। सैनिक शारीरिक तालिम तथा खेलकुद केन्द्रको समन्वयमा भएको प्रतियोगितामा नेपालसहित भारत, बेलायत र बंगलादेशका खेलाडीले प्रतिस्पर्धा गरेका थिए। प्रतियोगितामा बेलायतका चार, भारतका दुई, बंगलादेशका दुई खेलाडीले प्रतिस्पर्धा गरेका थिए। प्रतियोगितामा एक सय मिटर क्लाइमिङ, ४७५ किमी रनिङ र १५३५ किमी साइक्लिङ गरी २०१० किमी दूरीमा तीन इभेन्ट समावेश गरिएको थियो।"
"कृषिको बजेट बढ्ने, आयातमा कडाइ गरिने","काठमाडौं : सरकारले उद्योग, पर्यटन र पूर्वाधारको बजेट घटाएर कृषिमा बढाउने तयारी गरेको छ। मुलुकभित्रै उत्पादन बढाउन र आयातमा कडाइ गर्न कृषिक्षेत्रको बजेट थप हुन लागेको अर्थ मन्त्रालय स्रोतले बतायो। जेठ १५ गते संसद्मार्फत सार्वजनिक गर्नुपर्ने संवैधानिक व्यवस्थाअनुसार अर्थ मन्त्रालय २०७९८० को बजेट तयारीमा जुटेको छ। मन्त्रालयले राष्ट्रिय योजना आयोगले तोकेको सिलिङका आधारमा क्षेत्रगत बजेट थपघट गरिरहेको छ। आयोगले अघिल्लो वर्षभन्दा उद्योग, पर्यटन र भौतिक पूर्वाधारको बजेट घटाउन सिलिङ तोकेको थियो। आयोगले आगामी आवका लागि १७ खर्ब ४५ अर्ब रुपैयाँको बजेट बनाउन उपयुक्त हुने सुझाव दिएको थियो। यसैअनुसार अर्थले विभिन्न क्षेत्रको बजेटक सिलिङ तोकेर कार्यक्रम बनाउन मन्त्रालयहरूलाई निर्देशन दिएको थियो। यसपटक अधिकांश मन्त्रालयको बजेट घटाइएको छ। अर्थ मन्त्रालयले अर्थतन्त्रलाई सबल र सुदृढ बनाउन भन्दै कृषिलाई उच्च प्राथमिकतामा राखिने बताएको छ। पछिल्लो समय आयात उच्च हुँदै गएपछि मुलुकभित्रै उत्पादन बढाउने खालका नीति र कार्यक्रम बजेटमा ल्याउन खोजिएको अर्थ स्रोत बताउँछ। उत्पादनमा प्रत्यक्ष प्रभाव पार्ने क्षेत्रको बजेट सिलिङ थपिएको छ। करिब आधा दर्जन क्षेत्रको सिलिङ घटाइएको छ। उद्योग, पर्यटन, स्वास्थ्य र भौतिक मन्त्रालयको बजेट सिलिङ घटाइएको छ। उद्योगलाई २ अर्ब ६० करोड हाराहारी मात्रै सिलिङ तोकिएको छ। जबकी चालू आवमा ३५ अर्ब ३४ करोड थियो। यस्तै, उद्योगका लागि ७ अर्ब ४१ करोड ९२ लाखको सिलिङ छ। यसअघि ७ अर्ब ७८ करोड थियो। यसैगरी, यसपटक स्वास्थ्य मन्त्रालय पनि कम प्राथमिकतामा देखिन्छ। आयोगले नै उक्त मन्त्रालयको बजेट सिलिङ २२ अर्ब ६० करोडले घटाएर ६८ अर्ब १५ करोड हाराहारी तोकेको छ। यसअघि ९० अर्ब ७५ करोड थियो। यससँगै आयोगको तथ्यांकअनुसार भौतिक मन्त्रालयको सिलिङ घटेर १ खर्ब ८९ अर्ब हाराहारीमा छ। जबकी यसअघि १६ खर्बसम्मको सिलिङ तोकिएको देखिन्छ। यस्तै, चालू आवमा पर्यटन मन्त्रालयको २६ अर्ब ६२ करोड ५९ लाख रुपैयाँ बराबरको बजेट छ। तर, आगामी वर्षका लागि आयोगले नै सिलिङ घटाएर पठाएको थियो। सो मन्त्रालयलाई २४ अर्ब ९२ करोड हाराहारीको सिलिङ तोकिएको छ। गौतम बुद्ध अन्तर्राष्ट्रिय विमानस्थल निर्माण भइसकेका कारण पर्यटन मन्त्रालयको आगामी बजेट कम हुने अर्थ मन्त्रालयका प्रेस विज्ञ अजितकुमार अधिकारीले बताए। योजना आयोगको सिलिङमा रहेर अर्थ मन्त्रालयले आवश्यकताका आधारमा बजेट थपघट गरेको छ। केहीको आवश्यकताअनुसार बढ्न सक्छ। नत्र घट्न सक्छ, उनले भने। उनका अनुसार कतिपय आयोजना सम्पन्न भइसकेकाले पनि अधिकांशको सिलिङ घटेको हो। अधिकारीका अनुसार कृषि क्षेत्रमा ८० देखि ९० अर्बको बजेट छुट्याइन सक्ने बताए। आयोगले भने कृषि मन्त्रालयका लागि ४० अर्ब ८ करोड २८ लाखको सिलिङ तोकेको छ। जबकी यसअघि ३६ अर्ब ३१ करोड मात्रै तोकिएको थियो। कृषिलाई बढी प्राथमिकता दिएर ठूलो बजेट तयार गर्न खोजिएको अधिकारीले बताए। संघीय निकायका लागि ३८ अर्ब ४९ करोड र प्रदेश तथा स्थानीय तहमा ससर्त वित्तीय हस्तान्तरणबापत ९ अर्ब रुपैयाँ माग गरिएको कृषि मन्त्रालयका प्रवक्ता प्रकाशकुमार सञ्जेलले बताए। यसैअनुसार कृषि मन्त्रालयले ससर्त वित्तीय हस्तान्तरणसहित जोड्दा ४७ अर्ब बराबरको प्रस्ताव गरिएको छ। स्थानीय तहलाई प्राथमिकतामा राखेर तीनै तहको समन्वयमा उत्पादन र उत्पादकत्व वृद्धि गरी कृषि व्यवसायीकरण गर्दै १५२० प्रतिशतसम्म आयात प्रतिस्थापन गर्ने लक्ष्य बजेटको हुने उनले जानकारी दिए। प्रायः कार्यक्रम विगतका जस्तै भए पनि बाँझो जग्गाको प्रयोग गरी समग्रमा उत्पादन बढाइ आयात प्रतिस्थापनमा जोड दिएका छौं, उनले भने, रासायनिक मलको व्यवस्थापनका लागि १५ अर्ब छुट्याइएको छ। आयात प्रतिस्थापन गर्नकै लागि बीउ व्यवस्थापनमा जोड दिइएको उनले बताए। यसअन्तर्गत धान, गहुँ, मकैलगायतका प्राथमिकता प्राप्त बालीको बीउ उत्पादन बढाउन, बजारीकरण, प्रवद्र्धन गर्न, कोल्ड स्टोर लगायतका बजार पूर्वाधार बनाउने कार्यक्रम प्रस्ताव गरिएको उनले जनाए। उनकाअनुसार हरेक स्थानीय तहमा कम्तीमा १ जना कृषि स्नातक गरेको प्राविधिकलाई खटाउने, प्रदेश र स्थानीय तहमार्फत बाँझो जग्गालाई सदुपयोग गर्न राष्ट्रिय कार्ययोजना बनाइ उत्पादन बढाउनतिर केन्द्रित गरिएको छ। कृषिसँगै सिँचाइ, ऊर्जा, जलस्रोत, शिक्षा, वन तथा वातावरण लगायतका क्षेत्रको बजेट सिलिङ विगतको भन्दा बढी छ। ऊर्जा क्षेत्रका लागि ९५ अर्ब २६ करोड, जलस्रोतमा ७९ अर्ब ६४ करोड हाराहारीमा रहेको छ। यस्तै, शिक्षा, विज्ञान तथा प्रविधि मन्त्रालयको बजेट सिलिङ ६९ अर्ब २ करोड रहेको छ। यसैगरी, अर्थ मन्त्रालयको ५३ अर्ब ५१ करोड, रक्षा मन्त्रालयको ५३ अर्ब २४ करोड, खानेपानी तथा सरसफाइको ५२ अर्ब ६८ करोड, सहरी विकासको ३६ अर्ब ६८ करोड, संघीय मामिला तथा सामान्य प्रशासनको ३४ अर्ब ८४ करोड, वन तथा वातावरणको १२ अर्ब ४५ करोड रुपैयाँ सिलिङ छ। यस्तै, सञ्चार तथा सूचना प्रविधिको ८ अर्ब ४६ करोड, परराष्ट्रको ८ अर्ब १८ करोड, भूमि व्यवस्थाको ७ अर्ब ३४ करोड, श्रम रोजगार तथा सामाजिक सुरक्षाको ६ अर्ब ९४ करोड, प्रधानमन्त्री तथा मन्त्री परिषद्को ४ अर्ब ३६ करोड, युवा तथा खेलकुदको २ अर्ब ६१ करोड बराबरको बजेट सिलिङ छ। यससँगै, महिला मन्त्रालयको ९५ करोड १३ लाख, सहकारी तथा गरिबी निवारणमा ६३ करोड ७६ लाख, कानुन न्याय तथा संघीय मामिलाका लागि ५३ अर्ब ५० करोड बराबरको वजेट सिलिङ तोकिएको छ।"
तुलसीपुर उपमहानगरमा गठबन्धनलाई पछाडि पार्दै मेयर र उपमेयरमा एमालेको अग्रता,दाङ : दाङको तुलसीपुर उपमहानगरपालिकामा सत्तारुढ गठबन्धनलाई पछाडि पार्दै नेकपा एमालेले अग्रता कायम गरेको छ। ३५ हजार १७५ मतगणना हुँदा एमालेका टिकाराम खड्काले १५ हजार ४०५ मत प्राप्त गरेका छन् । सत्तारुढ गठबन्धनका उम्मेदवार मेयर गेहेन्द गिरी १४ हजार ५९८ मत प्राप्त गरेका छन्। खड्काले गिरीलाई ८ सय ११ मतले अग्रता कायम गरेका हुन् यसैगरी उपमेयरमा एमालेका स्यानी चौधरीले १४ हजार ६१५ मत प्राप्त गर्दा गठबन्धन दलका एसका जोगबहादुर रानाले १० हजार ८९२मत प्राप्त गरेका छन् । चौधरी र रानाबीचको मतान्तर ३ हजार ७२३ रहेको छ ।
हृदयेश त्रिपाठी र देबेन्द्र कँडेलको आफ्नै पालिकामा हार,"परासी : केन्द्रीय राजनीतिमा पहुँच बनाउँदै आएका पश्चिम नवलपरासीका दुई केन्द्रीय नेताहरुले आफ्नै पालिकाको साखलाई जोगाउन सकेनन्। पूर्वमन्त्री एंव जनता प्रगतिशिल पार्टी(जप्रपा) का अध्यक्ष हृदयेश त्रिपाठी र पूर्व गृहराज्यमन्त्री एंव नेपाली कांग्रेसका केन्द्रीय सदस्य देबेन्द्रराज कँडेलले आफ्नै पालिकामा पार्टीका उमेदवारलाई जिताउन नसकेका हुन्। त्रिपाठी र कँडेल नवलपरासीका फरकफरक निर्वाचन क्षेत्रका प्रतिनिधि सभा सदस्यसमेत हुन्। जिल्लामा आफ्नो राजनीतिक दबदबा राख्न खोज्ने यी दुई नेताले आफ्नै पालिका जोगाउन नसकेपछि जिल्लाको राजनीतिक वृत्तमा उनीहरुको आलोचना सुरु भएको छ। तत्कालीन राजपा छाडेर सूर्य चुनाव चिन्हबाट प्रतिनिधि सभा सदस्यमा निर्वाचित भएका त्रिपाठीले अहिले नयाँ दल (जप्रपा) दर्ता गरेर स्थानीय निर्वाचनमा सहभागी भएका हुन्। लामो समयसम्म मधेसवादी दलमा रहेर राजनीति गरेका त्रिपाठीले पछिल्लो पटक सूर्य चुनाव चिन्हबाट चुनाव लडेदेखि नै कार्यकर्ता माझ आलोचित हुँदै आएका थिए। चुनाव अवधिभर गृहपालिकामा रहेर उमेदवार जिताउन कसरत गरेका त्रिपाठीले आफ्नै गृहपालिका प्रतापपुर गाउँपालिका जोगाउन सकेनन्। ९ वडा रहेको प्रतापपुरमा नेपाली कांग्रेस अध्यक्ष र उपाध्यक्षसहित ४ वडा जित्दा त्रिपाठीको पार्टी १ वडाध्यक्षमा सिमित बन्न पुग्यो। त्रिपाठीका अध्यक्ष पदका उमेदवार करम हुसेन मियाँ कांग्रेसका उमेशचन्द्र यादवसँग २२ सयको फराकिलो मतान्तरले पराजित भए। उपाध्यक्षमा त्रिपाठीका उमेदवार अञ्जुकुमारी चौधरी कांग्रेसकी मानकुमारी चौधरीसँग १६ सय ४६ को फराकिलो मतान्तरले पराजित भइन्। यसअघि कांग्रेसबाट उपाध्यक्षमा निर्वाचित भएकी अञ्जुलाई पार्टीले टिकट नदिएपछि त्रिपाठीले आफ्नो दलमा ल्याएर उमेदवार उठाएका थिए। तै पनि उनले सफलता पाउन सकेनन्। त्यस्तै पार्टीभित्र स्वखुमबहादुर खड्काको समुहका नेता भनेर चिनिने नेपाली कांग्रेसका केन्द्रीय सदस्य कँडेलले पनि आफ्नै पालिका पाल्हीनन्दन गाउँपालिकामा पार्टीका उमेदवारलाई जिताउन सकेनन्। अघिल्लो पटक वडामा उमेदवार जिताउन नसकेर आलोचना खेपेका कँडेलको गृहवडामा अहिले भने कांग्रेसले जितेको छ। अघिल्लो पटक पनि पालिका अध्यक्षमा माओवादी केन्द्रले जितेको थियो। यसपटक पनि फेरि कांग्रेसलाई हराउँदै माओवादी केन्द्रका पुरानै उमेदवारले बाजी मारेका छन्। उपाध्यक्षमा भने दुवै पटक कांग्रेसले जितेको छ। कांग्रेसका अध्यक्ष पदका उमेदवार राजेन्द्रप्रसाद सहानीलाई माओवादी केन्द्रका बैजुप्रसाद गुप्ता (दीपक) ले ८६ मतको झिनो मतान्तरले पराजित गरे। कँडेलको निर्वाचन क्षेत्रमा पर्ने ४ पालिका (पाल्हीनन्दन, सरावल गाउँपालिका, सुनवल नगरपालिका र रामग्राम नगरपालिका सबैमा कांग्रेस पराजित भएको छ। आफ्नै निर्वाचन क्षेत्रका कुनै पालिकामा सफलता हासिल नभएपछि कांग्रेस कार्यकर्ता माँझ कँडेलको पनि आलोचना सुरु भएको छ। केन्द्रीय चुनावमा सधैं यी दुई नेता नै उमेदवार बन्दै आएका छन्। यसपटक पनि दुई नेताहरु संघीय चुनावमा प्रतिस्पर्धा गर्ने सोंचमा रहेको बताइएको छ। तर स्थानीय तहको निर्वाचनको परिणामले यी दुई नेतालाई अप्ठ्यारोमा पार्न सक्ने जिल्लाको राजनीति वृत्तमा आकलन गर्न सुरु गरिएको छ।"
"अर्थतन्त्रमा हलचल, नेतृत्व मौन","पछिल्लो समय मुलुकमा आर्थिक संकटको बादल देखिन थालेको छ। अर्थतन्त्रका अधिकांश सूचकहरू ओरालो लाग्दै गर्दा कतै देश श्रीलंकाको बाटोमा हिँड्ने त होइन ? यस्तै विविध अड्कलबाजी हुन थालेका छन्। सामान्य अवस्थामा केही जटिल मानिने अर्थतन्त्रका विषयमा अहिले चिया पसलहरूमा पनि गफ हुन थालेका छन्। यसले पनि अर्थतन्त्र केही जटिल अवस्थामा पुगेको छ भन्ने कुराको संकेत गर्छ। नेपालमा कोरोना कालको समयमा आर्थिक वृद्धिदर कमजोर रहे पनि अर्थतन्त्रका अन्य सूचकहरू सकारात्मक देखिएका थिए। तर, कोरोनाको कहर कम हुँदै गर्दा आर्थिक गतिविधिहरू पनि तीव्र रूपमा बढ्न थाले। जसको फलस्वरूप बजारमा कर्जाको चर्को माग हुन पुग्यो। दुई वर्षसम्म आर्थिक गतिविधिहरू ठप्प हुँदा बैंक तथा वित्तीय संस्थाहरूमा तरलता थुप्रिएर बसेको थियो। तर, अवस्था सामान्य हुँदै गएपछि बैंकहरू कर्जा विस्तारमा आक्रामक देखिए। बजारमा पनि कर्जाको चर्को माग हुने र बैंकहरूसमेत कर्जा विस्तारमा आक्रामक रह्यो। यस्तो अवस्था हुँदा चालू आर्थिक वर्षमा १९ प्रतिशत कर्जा विस्तार गर्ने राष्ट्र बैंकको लक्ष्य कर्जा विस्तारले ३० प्रतिशत नाघ्न पुग्यो। यति धेरै कर्जा विस्तार हुँदा कर्जा कता जाँदैछ ? कुन क्षेत्रमा लागानी हुँदैछ ? यी विषयमा राष्ट्र बैंक तथा अर्थ मन्त्रालयले अनुसन्धान गर्नुपर्ने हो। तर, बजारमा तरलताको अभाव हुँदासमेत अर्थ मन्त्रालयको दबाबमा राष्ट्र बैंकले बैंकहरूलाई १० प्रतिशतभन्दा धेरै ब्याजदर नबढाउन निर्देशन दियो। जसका कारण कर्जा विस्तारमा कुनै रोक लाग्न सकेन। नेपाल एक आत्मनिर्भर देश भएको भए कर्जा विस्तारले कुनै समस्या हुने थिएन। तर, हाम्रो जस्तो आयातमुखी देशमा बैंकबाट उठाएको कर्जा आयातमा प्रयोग हुन पुग्यो। केही पैसा घरजग्गाको कारोबारमा प्रयोग भयो। उत्पादनमुखी क्षेत्रमा लगानी भएको भए, ढिलो चाँडो त्यसले पुँजी सिर्जना गथ्र्यो। तर, आयातमा रकम बाहिरिँदा त्यसको चाप विदेशी विनिमय सञ्चितिमा पर्न पुग्यो। विदेशमा सामान आयात गर्दा डलरमा गर्नुपर्ने भएकाले नेपाली रुपैयाँ नेपाल राष्ट्र बैंकमा जम्मा हुन पुग्यो। डलरको सञ्चिति भने बिदेसन पुग्यो। जसकारणले बैंकहरूबाट बाहिरिएको रकम बैंकमा फिर्ता हुन सकेन, तरलताको समस्या यथावत् रह्यो भने अर्कोतिर विदेशी रकम बाहिरिँदा सञ्चिति घट्दै गयो। विदेशी मुद्रा सञ्चिति घट्नुको बाह्य कारण पनि छ। विश्वव्यापी रूपमा भएको मुद्रास्फीति पनि यसको एक कारण हो। अहिले अन्तर्राष्ट्रिय बजारमा तेलको भाउमा व्यापक वृद्धि भएको छ। यसै पनि बढेको मूल्यलाई युक्रेन र रूसबीच देखिएको तनावले थप बढाएको छ। जसका कारण पनि विदेशी मुद्रामा चाप परेको अनुमान गर्न सकिन्छ। तर, विदेशी मुद्रामा परेको दबाब मात्र अहिलेको समस्या होइन। ६५ प्रतिशतको हाराहारीमा कायम गर्ने भनिएको मुद्रास्फीति ७३ प्रतिशतले बढेको छ। इन्धनदेखि खाद्यान्नमा भएको मूल्यवृद्धिले गरिब जनतालाई सिकार बनाइसकेको छ। चुनावले मूल्यवृद्धिलाई थप बढाउने आँकलन पनि गरिएको छ। त्यसमाथि बजारमा भइरहेको कालोबजारीलाई सरकारले नियन्त्रण गर्न सकिरहेको छैन। एकातिर अत्याधिक मात्रामा मूल्यवृद्धि हुने तर अर्कोतिर सोचेअनुसार आर्थिक वृद्धिदर भने नहुने देखिएको छ। बैंक तथा वित्तीय क्षेत्रमा तरलताको चाप पर्दा अहिले कर्जा प्रवाह रोकिएको छ। अर्कोतिर सरकारले पुँजीगत खर्च गर्न नसक्दा विकास निर्माणका काम सुस्ताएका छन्। अर्कोतर्फ, बजारमा देखिएको तरलताको समस्या समेत समाधान हुन सकेको छैन। अहिलेको अवस्थासम्म आइपुग्दा राजस्व सकारात्मक देखिएको थियो। तर, अधिकांश राजस्व भन्सार विन्दुबाट संकलन हुने गरेको देशमा विदेशी मुद्राको सञ्चिति बचाउन आयातमा गरिएको कडाइले राजस्वसमेत घटाएको छ। महालेखाको तथ्यांकलाई आधार मान्ने हो भने चैत महिनाको तुलनामा वैशाख महिनामा २९ अर्ब रुपैयाँले राजस्व घटेको छ। सुरुआती अवस्थामा राजस्वमा असर देखिन थालेको छ। यसपछि यो बढ्दै जाने अनुमानसमेत गरिएको छ। नेपालमा देखिएको आर्थिक संकटलाई यतिबेला कतिपयले श्रीलंकासँग दाँजिरहेका छन्। तर, श्रीलंका र हाम्रो अर्थतन्त्रमा केही भिन्नता भने अवश्य छ। श्रीलंकाको अर्थतन्त्र पर्यटनमा धेरै आधारित थियो। कोरोना अगाडिको आतंककारी हमला र कोभिड१९ महामारीले श्रीलंकाको पर्यटनमा नराम्रोसँग हमला गयो। त्यस्तै, त्यहाँको सरकारले करमा लिएको नीति र कृषिमा गर्ने भनिएको अग्र्यानिक खेती प्रणालीले पनि अर्थतन्त्र तहसनहस हुनमा ठूलो योगदान गर्यो। श्रीलंकाले पूर्वाधार निर्माणका लागि चर्को ब्याजदरमा दातृ निकायहरूबाट कर्जा लिएको थियो। तर, पर्यटन क्षेत्र धरासायी हुँदा विदेशी मुद्रा आएन। रासायनिक मलको प्रयोग बन्द गर्दा ५० प्रतिशतले उत्पादन घट्न गयो। त्यसले विदेशबाट खाद्यान्नको आयात गर्नु पर्यो। अर्कातिर, लिएको चर्को ब्याजदर तिर्नुपर्ने भएकाले श्रीलंकाको अर्थतन्त्रले धान्न सकेन। हो, नेपालको त्यस्तो अवस्था छैन। विदेशी ऋण लिनका लागि नेपालसँग ठाउँ छ। लिएको ऋण पनि सहुलियतपूर्ण भएकाले त्यति चाप देखिएको छैन। तर, एउटा कुरा के सत्य हो भने श्रीलंकाको पूर्वाधार निकै बलियो छ। आज त्यहाँको अर्थतन्त्र खच्किए पनि भोलि उठ्न सक्छ। तर, नेपाल यही बाटोमा निरन्तर हिँड्ने र केही वर्षमा श्रीलंकाको अवस्थामा पुग्ने हो भने पुनः अहिलेको अवस्थामा आउन निकै मुस्किल हुने छ। धौधौ पर्ने छ। नेपालमा यस्तो अवस्था किन आयो त भन्नु अहिलेको मुख्य प्रश्न हो। आर्थिक क्षेत्र सञ्चालनको जिम्मा पाएका नेतृत्वहरू कमजोर हुनु नै अहिलेको आर्थिक संकटको प्रमुख कारण हो। अर्थतन्त्रको नेतृत्व लिएको अर्थ मन्त्रालय अहिलेको अवस्था आउनुमा केही बढी दोषी देखिन्छ। हुन त नेपालको अर्थतन्त्रमा संरचनात्मक समस्या छन्। त्यसको दोष अहिलेको नेतृत्वलाई मात्र दिएर हुँदैन। अर्थतन्त्र बिग्रिनुमा अहिले जति जनार्दन शर्मा दोषी देखिएका छन्, त्यति नै दोष योभन्दा अगाडि अर्थ मन्त्रालयको नेतृत्व समाल्ने मन्त्रीले पनि लिनुपर्छ। तर, विश्वव्यापी महामारी कोभिड१९ पछि अर्थतन्त्रमा आउन सक्ने जोखिमलाई नियाल्न नसक्नु नै सरकारको ठूलो कमजोरी हो। जब अत्याधिक रूपमा कर्जा प्रवाह भएको थियो तब त्यसलाई रोक्न नेपाल राष्ट्र बैंकले कदम चाल्नुपर्ने हो। तर, अर्थ मन्त्रालयले ब्याजदर नबढाउन आदेश दिएपछि राष्ट्र बैंक पछि हट्यो। १० प्रतिशतको क्याप लगायो। जसका कारणले बजारमा चर्को रूपमा कर्जा प्रवाह भयो, कर्जाको रकम अनुत्पादक क्षेत्रमा गयो। जसले गर्दा अहिलेको समस्या आएको हो। कर्जा प्रवाह बढ्दा आर्थिक वृद्धि बढ्छ भन्ने ज्ञान नै अहिले घातक देखिन पुग्यो। अर्थतन्त्रको खासै ज्ञान नभएको व्यक्तिले निर्णय लिँदा केही कमजोरी हुनु पनि स्वाभाविक नै हो। हुन त अहिले माइग्रेटेड मानिसहरूको हातमा अर्थतन्त्र गएको छ। निहित स्वार्थ र महत्वत्कांक्षा राखेका आर्थिक क्षेत्रका जिम्मेवार व्यक्ति तथा कर्मचारी माग्रेटेड बिजनेस कम्युनिटीको प्रभावमा परेर उनीहरू अनुकूल काम गर्ने गर्छन्। आर्थिक क्षेत्रका नियमनकारी निकायमा पनि उनीहरूले आफ्नो प्रभावका मानिसहरू भर्ना गराउने र निहित स्वार्थ पूरा गर्ने गरेका छन्। यसले गर्दा मुलुकमा आर्थिक संकट, तरलता, विदेशी मुद्रा सञ्चितिमा समस्या देखिएको छ। अहिले मुलुकमा आर्थिक समस्या देखिनुको एउटा कारण घट्दो रेमिट्यान्स पनि हो। विदेशमा नेपालीहरूले कमाएको पैसा उतै व्यवसायमा लगाउने र हुन्डी चलाउनेहरूले गर्दा नेपालमा विप्रेषण घटेको छ। तर, यसलाई रोक्न सरकारले किन सक्दैन ? किनभने सरोकारवाला निकाय नै माइग्रेटेड बिजनेस म्यानको हातमा छ। उनीहरू जे चाहन्छन्, नेपालको नीतिमा त्यसलाई घुसाउन सक्छन्। उनीहरू अनुकूलको वातावरण बनाउन सक्छन्। त्यसैले राजनीतिक दलका नेता कार्यकर्ता एवं कर्मचारीहरू कसैको दबाब प्रभावमा नपरी अर्थतन्त्रको विषयमा सोच्न थाल्नुपर्छ।"
कैदी नम्बर २४१३८३,"नयाँ दिल्ली : भारतका पूर्व क्रिकेटर तथा राजनीतिज्ञ नवजोतसिंह सिद्धु जेल पुगेका छन्। भारतको सर्वोच्च अदालतले सन् १९८८ को रोडरेज घटनामा पुनर्विचार गर्दै एक वर्षको जेल सजाय सुनाएपछि उनी शुक्रबार जेल गएका हुन्। जेलभित्र पस्नासाथ उनलाई २४१३८३ नम्बर दिइएको छ। अब उनी कैदी नम्बर २४१३८३ का नामले चिनिने छन्। सिद्धुले शुक्रबार साँझ पटियाला सेन्टर जेल सेसन कोर्टमा आत्मसमर्पण गरेका थिए। उनको स्वास्थ्य जाँच गरेपछि जेल पठाइएको हो। उनलाई पटियाला ब्यारेक नम्बर १० मा राखिएको छ। त्यहाँ उनी सिमेन्टले बनेको पलङमा सुत्नुपर्नेछ। शुक्रबार साँझ उनलाई जेलको तालिका अनुसार दाल र रोटी दिइएको थियो। उनले स्वास्थ्यको कारण देखाउँदै खाना नखाएको भारतीय सञ्चार माध्यमले जनाएका छन्। सिद्धुले जेलभित्र सेतो कपडा लगाउनुपर्नेछ। उनको कोठामा एउटा कुर्सी, टेबल, दराज, ओछ्यान, बेडकभर, दुई वटा सिरानी, एउटा कम्बल, तीन वटा भित्री वस्त्र, दुई वटा तौलिया, एउटा झुल, एउटा डटपेन, एक जोर जुत्ता र चार वटा कुर्ता पाइजामा पाएका छन्। जेलमा सिद्धुको दिन बिहान ५ः३० बाट सुरु हुनेछ। बिहान ७ बजे चियासँगै बिस्कुट वा कालो चना खानेछन्। त्यसपछि बिहान ८ः३० मा नास्ता गर्नेछन्। नास्तामा दाल र रोटी वा तरकारी पाइने छ। त्यसपछि एक कारखानामा काम गर्न लगिनेछ। त्यहाँ दिनभर काम गर्नुपर्नेछ। साँझ ५ः३० मा छुट्टी भएपछि जेलभित्र फर्कनुपर्ने छ। साँझ ६ बजे खाना खान पाउने छन्। ३४ वर्षको घटनाले सिद्धुलाई जेल पुर्याएको हो। सन् १९८८ डिसेम्बर २७ मा गाडी पार्किङका विषयमा गुरनाम सिंहसँग सिद्धुको झगडा भएको थियो। हात हालाहालमा गुरनाम सिंहको उपचारका क्रममा मृत्यु भएको थियो। त्यसबेला जिल्ला अदालतले नियतवश नभई भवितब्य भएको भन्दै निर्दोष ठहर गरेको थियो। त्यसपछि हरियाना उच्च न्यायालयले सन् २००६ मा दोषी ठहर्याउँदै तीन वर्षको जेल सजाय सुनाएको थियो। सर्वोच्च अदालतले सन् २०१८ मा सिद्धुलाई दोषी ठहर्याउँदै एक हजार जरिवाना गर्ने आदेश दिएको थियो। तर, पीडित पक्षले फैसलाविरुद्ध पुनः अपील गरेपछि अदालतले सिद्धुलाई दोषी ठहर्याउँदै एक वर्षको जेल सजाय सुनाइएको हो।"
परीक्षामा बालेन,"२०७९ जेठ ४ गतेको अन्नपूर्ण पोस्ट् राष्ट्रिय दैनिकमा चारवटा लेखरचना देखें। पढें। गोपीकृष्ण ढुंगानाको परिवर्तनका लागि सदाचारी समाज, बशिराको अनौठो समय, रत्न प्रजापतिको जितको दम्भ र अखण्ड भण्डारीको बालेनले बालेको राजनीति गरी चारैवटा लेख पढेँ। पढ्ने अवसरले जुरायो आत्म सन्तोष। आत्म सन्तोषका स्रोत आत्मानुभूति। अनुभूत गर्न सक्दा स्वानुभूति मिल्दो रैछ। यो सुखानुभूति यिनै रचनाबाट उद्भुत भए। अन्तबाट हैन। निर्बधस्वछन्दआयामिक अन्तर्य विचरणले रचना गर्भको रसास्वादन गरे। दैनिक अखबारमा प्रकाशित लेखरचनाहरूबाट अनुभूत गरिने रसवन्ति स्वाद सीमान्कृत उमेरका लागि बौद्धिक खुराक बन्दो रैछ। अनुपोषित भएँ पनि। २००६ सालमा पाश्चात्य कवि सम्भवतः एच डब्ल्यु लंगफेलोको कविता दुर्बलता भित्रको सार्थक सबलता कविता झल्यासियो। कठिन साध्यसित भावभूमिमा प्रवेश गरें। स्वर्गानुभूति लिएँ। स्वर्ग त आफैंभित्र पो रहेछ। चिन्तनको छहारीभित्र पाइँदा स्वर्ग अन्त चहार्नु नपर्दो रैछ। स्वर्ग त मन मस्तिष्कका स्वानुभूति। रचना गर्भभित्र रचनाको मर्म तरंगिएको हुँदो रैछ। तरंगिदो मर्मका अंग प्रत्यंग रचनामा प्रयुक्त शब्द, शब्द संरचना वाक्यांस, वाक्य विन्यासले लेपन गराइरहेको हुन्छ। चिन्तनशील स्रष्टा सदैव यसतिर ध्यानमग्न बन्छ। बालेनले बालेको राजनीति अनुपम पाएँ। अनुपम हुनु बन्नुका आधार छन्। ती हुन् शब्द चयन। शब्द विन्यास। शब्द विन्यासले शाब्दिक मर्म बोधी तत्त्वलाई इंगित गर्छ। बालेनले बालेको राजनीति शीर्षक आफंैमा अनुपम लाग्यो। अनुपम लाग्नुको अन्तर्यले अनेक भावभंगीमा अन्तरनिहित राखेको छ। अन्तरनिहित भावभंगीमा शब्द संयोजनले अर्थबोधक तरंगहरू छचल्काउँछन्। हामी शब्द विन्याससित रमाउने सर्जकवर्ग यसतिर डुबुल्किएर आनन्दानुभूति अनुभूत हुन चाहन्छौं। त्यस अनुभूतिले रसास्वादन गराई आयुष्मान गराउने मनोचिकित्सा जीवनदायी बन्दो हुन्छ। हामीले संरचना गर्न रचना गर्भ यस्तै हुनुपर्दो हो भन्न मन पराउँछु। रचनाको संरचना नै कौतुहलमय छ। कौतुहलपूर्ण आरम्भिक शब्द संरचना। वाक्य विन्यास पर्छ। बालेनले जितुन् वा हारुन्। तर, उनले जितिसके। त्यसको पुस्ट्याइँ यसरी गरिएको छ। हेरौं देशैभरि, अझ संसारकै नेपालीबीच चर्चा छ त बालेनकै छ। र, धेरैको मुखबाट निस्किएको सुनिन्छ धेरै जना हेरियो एक पटकलाई बालेनको बुद्धि हेर्न मन छ। भित्र अनेक तरंग तरंगिएका छन् यस तरंगभित्र अनेक आयामिक सम्भावनाका तरंग छचल्किन्छन्। बालेन एक्लो व्यक्तिका एकल साहस। एकल साहसीका साहस बिथोल्ने छड्के अनगिन्ति हुन सक्छन् नकारात्मक। उनका बुद्धि चाख्ने रहन भित्रका तरंग बन्छन्। स्वदेशमा विदेशमा युवामाझ। अधवैसे माझ पुरुषमाझ सर्वत्र सबै कसरी मोहित भए बालेनसँग ? भोट के मा ? लौरोमा। लौरो त म झैं आफ्नै भरमा हिँड्न कठिन वयोवृद्धले टेके सहारा। अरूको भरमा नभई आफैंमा भरोसा राख्ने चिन्तनको। लौरोले नै यथेस्ट थामिँदो नहुने स्वानुभूति मेरो। छोरो नातीको हात नसमाई पर्याप्त नै हुन्छ। अध्ययन अध्यवसाय पृष्ठभूमि सहितको व्यक्तित्व। काष्ठमण्डप। काठमाडौंका स्थापित कला, निर्माण शैली सीप कौशलका ज्ञाता हुनु नै भयो अध्ययनअध्यवसायको पृष्ठपोषणले। यस पृष्ठभूमिमा बालेनले अध्ययन अध्यवसायको नौलो दीप प्रज्ज्वलन गर्ने क्षमताको अपेक्षा गर्न सकिँदो हो। निस्तो राजनीतिक पृष्ठपोषणमा सर्लकिएका अमनहरूले गरेका एकलकाँटे अहंकारका विग्रहहरू आत्म विश्लेषणसंश्लेषण आदि चुपचाप गर्नु हुने नै होला। आफंै अन्तर्यबोध गर्दैछु। आत्मबोधी ज्ञानदीप बलेछि तमस स्वतः उर्जलिन्छ। मनको ठमाइ उपहार गर्छु हजुर। काठमाडौंकान्तिपुर नगरबासी नभइकन नि भादगाउँले शुद्ध नेवार आदिवासी त पक्कै हुँ। आत्मस्लाधा नभए नि आत्मगौरव पक्कै मान्छु। आत्मगौरवले आत्मसमान बोध गराउँदो रैछ। ढुक्क छु यसमा। बिचलन हुन्न छैन पनि यसमा। ढुकढुकी मेरो हृदयको चाल। मुटुको धड्कनैले त गतिवान बन्छ जीवन। दीर्घायुको कामना लोकैका ! लोकैमा ! बालेनले बालेको राजनीति एकल शाब्दिक वाक्य विन्यासयुक्त छ। एकल शब्दका वाक्य जति अर्थपूर्ण हुन्छ। उति त लामो वाक्यका हुन्न। लामो वाक्य विन्यासयुक्त अभिव्यक्ति अल्मलिँदो बन्छ। मर्मबोधी रचनाकार छोटा वाक्य विन्यासी बन्छ। यसमा हिमायति छु। पक्षपाति हुँ म। अल्प शाब्दिक वाक्य पद्धतिलाई स्वनामधन्य ठान्छु। गौरवान्वित छु। नयाँ पथयामी कलमजीवी उत्तरोत्तर वृद्धि दरमा छ। एकल शाब्दिक वाक्य आत्मरति हुनसक्छ। कुनैकुनै अर्थमा संकोचनमा। उदारमनस्क भावमा होइन। अनुदार मनस्कतामा सीमित भएर। अनुदार हुनु पो किन  ? यावत जीवन सुखम् जीवित ऋण कृत्वा घृतम् पिवेत् न्वाखाकीय दर्शनलाई कृल्यंकृत्वा घृतम् पिवेत् भन्न गर्न चाहन्छु। ऋण काधेर किन खानु ? सच्चा मिहेनत गरेर घिउ खानु नै आदर्श बनाइनुपर्छ। आर्दश यही नै हो। बन्छ पनि। बालेनले बालेको राजनीति शीर्षकले म जस्ता सोच मग्न पाठकका लागि विचार उत्पादक लाग्यो। विचार उत्पादक भन्नुको तात्पर्य राजनीति त्यस्तै जल्दो बल्दो विषय वस्तु रही आएकाले हो। परन्तु, वर्तमान परिपेक्षमा जब स्थानीय निकायहरू महानगर, उपमहानगर पालिकाहरू र वडा तहका पदाधिकारीहरू लगायतका सदस्यहरूको निर्वाचनका महामेलामा बालेनले बालेको राजनीतिको शीर्षकले अनुबन्ध गरेको लाञ्छनिक सन्दर्भ बहुआयामिक बन्छ। बनेको छ। लाग्छ, बालेनको प्रथम ध्यान दुर्गन्धित काठमाडौंका सडकछेउ किनारको डुंगडुंगङति दुर्गन्धित अवस्थाहरू प्रथम अवतार प्रभु दुर्गन्धित अवतार धारणम्। पाठ गर्ने दायित्व बोध गर्नुपर्ने हुँदो हो। सफा सुग्घर चिटिक्क राख्न उपयुक्त योजना तर्जुमा गर्नु नगरपालिकाको प्रमुख दायित्व। दायित्व निर्वाह गर्न मुलुकको मूल कानुनले प्रचुर मार्ग निर्देशक सिद्धान्तहरू दिएका छन्। तिनलाई सार्थक कार्यान्वयन गर्न तहगत ऐनकानुन, नीति, नियमावलीहरू तर्जुमा गरिएको हुन्छन्। तिनकै अनुबन्धमा रहेर स्थानीय वस्तुस्थिति अनुकूल उपनियम विनियम निर्देशिका तयार गर्नु स्थानीय पालिकाहरूकै थाप्लोको नाम्लो जाँचिन्छ। यसमा संघीय सरकार विवेकशील तवरले सजग संवेदनशील नबने नरहे संघीयताप्रति अनास्था उद्भव हुनु अन्यथा कसरी सरकारमा पुगेकोहरू जो कुनै दल संवेदनशील हुनुपर्ने संघीय प्रणालीकै ढुकढुकी बन्छ, बनेको छ। दलीय लोकतन्त्रमा लोकको अपेक्षा त रहन्छ नै। रहनु व्यवस्थाकै स्वार्थपरक मर्यादा बन्छ, बन्नुपर्छ। नबने जनमनमा अनस्थिको वितृष्णा उर्लनु स्वाभाविक हो। उर्लंदो वितृष्णाले जनमनमा नकारात्मक सोचवितृष्णा उत्पन्न गराउँछ। नेतृत्व वर्गका लागि चुनौतीका छदम हाँक बन्छ। यहाँ निकै संवेदनशील विवेक उपयोगका आत्म संयम नितान्तनीय बन्छ। बनेको छ नै। सजगताको चाहना जहाँ तहीँ छचल्किरहन्छ। छचल्किएकै हुन्छ। सिसडोल समस्या मुक्ति निमित्त फोहरबाट मोहर बनाउने उपाय अवलम्बन गर्नु अत्यन्त सान्दर्भिक हुँदो हो। यसका लागि भक्तपुर नगरपालिकाको जीवन्त अनुभूति अँगाल्न सके उत्तममा अझै सर्वोत्तम हुने राय प्रस्तुत गर्न चाहेको छु।"
कटारी नपाका दुबै पदमा एमालेको अग्रता,"उदयपुर : उदयपुरको कटारी नगरपालिकामा एमालेले दुबै पदमा अग्रता लिएको छ। चौँथो दिनको मतगणना कार्य जारी रहँदा एमालेका उमेदवारले प्रतिस्पर्धी गठबन्धन नेपाली कांग्रेसलाई १९४ मतले पछि पारेका छन्। कटारी नगरपालिकाका निर्वाचन अधिकृत राजकुमार राउतका अनुसार मेयर पदमा एमालेका ज्ञानेन्द्र श्रेष्ठले ३ हजार ७०३ र प्रतिस्पर्धी कांग्रेसका राजेशचन्द्र श्रेष्ठले ३ हजार ५०९ मत प्राप्त गरेका छन्। त्यसैगरी उपमेयरमा एमालेकी गिता खड्काले गठबन्धन नेकपा माओबादी केन्द्रका उमेदवार विनोद कटुवाललाई १ हजार ३१९ मतान्तरले पछि पारेकी छन्। खड्काले ३ हजार ९०० र कटुवालले २ हजार ५८१ मत प्राप्त गरेका छन्। १४ वडा रहेको कटारीमा हालसम्म ९ वटा वडाको नतिजा आइसकेको छ। बाँकीको गणना कार्य भैरहेको निर्वाचन अधिकृत राउतले बताए। ९ मध्ये हालसम्म एमालेले एक्लै ५, रुख १, माओबादी केन्द्र १, नेकपा एसले १ र स्वतन्त्रले १ वडा जितिसकेको छ। एमालेले वडानं ६,१०,११,१३,१४ मा क्रमश: प्रेमबहादुर मगर, क्षेत्रबहादुर खड्का, अनन्त हायु, शम्भु श्रेष्ठ, अमर मगर, त्यसैगरी गठबन्धन नेपाली काँग्रेसबाट वडा नं ७ मा सुविन ढुंगाना, माओबादीबाट वडा नं १२ मा यम्बरबहादुर कटुवाल, नेकपा एसबाट ९ मा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
बाराको महागढीमाई नगरपालिकाको मेयर र उपमेयरमा फेरि कांग्रेस विजयी,वीरगन्ज : बाराको महागढीमाई नगरपालिकामा नेपाली कांग्रेसले आफ्नो विरासत कायम राखेको छ । शनिबार मध्यरातमा सम्पन्न मतगणना अनुसार मेयर र उपमेयर दुवै पदमा पुन कांग्रेसका उम्मेदवार विजयी भएका हुन् । मेयरमा निवर्तमान मेयर एंव कांग्रेस उम्मेदवार उपेन्द्र यादव र उपमेयरमा निवर्तमान उपमेयर एंव कांग्रेसकी उम्मेदवार तारा देवी कानु निर्वाचित भएका हुन् । निकटतम प्रतिस्पर्धी जसपाका उम्मेदवार रामबाबु यादवलाई १ हजार २ सय ९४ मत अन्तरले पराजित गर्दै उपेन्द्र मेयरमा पुन दोश्रो कार्यकालका लागि निर्वाचित भएका हुन् । उपेन्द्रले ८ हजार ६ सय ७० मत पाउँदा जसपाका रामबाबुले भने ७ हजार ३ सय ७६ मत पाएका छन् । उपमेयरमा पनि कांग्रेसकै तारादेवी कानु ७ हजार ९ सय ९७ मतका साथ पुन दोश्रो कार्यकालका लागि निर्वाचित भएकी हुन् । उनले निकटतम प्रतिद्वन्द्वी एमालेकी पुष्पान्जली देवीलाई ९ सय ८७ मतले पराजित गरेकी हुन् । एमालेकी पुष्पान्जली देवीले ७ हजार १० मत पाएकी छन् ।
७४ वर्षमा जनप्रतिनिधि,"इलाम : नागरिकतामा उमेर ७४ वर्ष। वास्तविक उमेर आठ दशक अर्थात् ८० वर्ष। विष्णु दाहाल (लिम्बू) यो उमेरमा निकै खुसी छन्। जनताले इलाम नगरपालिकाको उपमेयरको माला पहिर्याइदिएपछि खुसी साट्दै जनताको घर दैलोमा व्यस्त छिन्, उनी। मतदातालाई धन्यवाद दिँदै चुनावमा गरेका बाचा पूरा गर्ने प्रतिबद्धता व्यक्त गर्दैछिन्। एमालेको प्रभावक्षेत्र मानिने इलाम नगरमा कांग्रेसका तर्फबाट लिम्बूले १३ हजार ५४२ मत प्राप्त गरेर चुनाव जितिन्। मेयरमा पनि कांग्रेसका केदार थापा निर्वाचित भए। एमाले उपाध्यक्ष एवं संसदीय दलका उपनेता सुभाषचन्द्र नेम्वाङको गृहनगर इलाममा यसपटक भने एमाले पराजित भयो। उपमेयरमा एमालेकी सीतादेवी रिजाल उम्मेदवार थिइन्। उनले १० हजार ८८ मात्रै मत ल्याइन। २०४८ को स्थानीय निर्वाचनपछि कांग्रेसले पहिलोपटक इलाममा जित हासिल गरेको हो। मेरो प्राथमिकता नगरको सुशासन, समृद्धि र महिला अधिकार हो, उत्साहित हुँदै उपमेयर लिम्बूले भनिन्। ७० वर्षभन्दा माथिको उम्मेदवार बन्ने उनी जिल्लामा एक मात्र महिला उम्मेदवार थिइन्। महिला अधिकार आन्दोलनमा लिम्बूको नाम जिल्लामै अग्रणी स्थानमा आउँछ। महिला जागरण संघ नामको संस्था स्थापना गरेर जिल्लाभर महिला जागरणको अभियानमा लागेकी लिम्बूले दुःखमा परेका महिलाहरूका लागि सहारा बनेर काम गर्दै आएकी छन्। लिम्बू २०४६ साल देखि नै काग्रेसमा आवद्ध भएकी हुन। नागरिकको सेवा गर्ने मेरो यो अन्तिम अबसर हुन सक्छ, उनले भनिन्। विकृतिविरुद्ध चर्को आवाज उठाउने, उनले इलामको सहकारी अभियानलाई पनि उचाइमा पुर्याउन महत्त्वपूर्ण योगदान पुर्याएको जनहित सहकारी संस्थाका अध्यक्ष गोपाल भट्टराई बताउँछन्। विष्णु दिदीले साथ नदिएको सहकारी जिल्लामा कमै होलान्, भट्टराईले भने। २०३८ साल देखि नै लिम्बू सामाजिक सेवामा निरन्तरता दिइरहेकी छन्। त्यस्तै, लिम्बूभन्दा ३ वर्ष कान्छा तुलाराम गुरुङ सन्दकपुर गाउँपालिकाको अध्यक्षमा निर्वाचित भए। घर छेउको भगवती आधारभूत विद्यालयमा २८ वर्ष शिक्षण पेसा गरेका गुरुङ ७४ वर्षको उमेरमा गाउँपालिकाको सत्ता सञ्चालन गर्ने ठाउँमा पुगेका छन्। निकटतम प्रतिस्पर्धी एमालेका उम्मेदवार ५२ वर्षीय उदय राईलाई ९६५ मत अन्तरले पछि पार्दै गुरुङ निर्वाचित भएका हुन्। गठबन्धनका तर्फबाट कांग्रेसका गुरुङले ४ हजार २२३ मत पाएका थिए। उनका प्रतिस्पर्धी एमालेका राईले ३ हजार २५८ मत प्राप्त गरेका थिए। शिक्षण पेशा छोडेर २०५३ देखि राजनीति र समाज सेवामा लागेका गुरुङ पर्यटन र कृषिको प्रचुर सम्भावना रहेको सन्दकपुर गाउँपालिकालाई समुन्नत बनाउने कुशल पात्रका रूपमा चिनिने गरेको स्थानीय युवा किरण रिजाल बताउँछन्। गुरुङको कार्यपालिका टिममा सन्दकपुर गाउँपालिका२ बाट वडाध्यक्षमा विजयी नेकपा (एस) का २३ वर्षीय सनम राईसहितका युवा अनुहारहरू छन्। गुरुङ भन्छन् जाँगरीला युवाहरू साथमा छन्। विवेक र जाँगरलाई प्रयोग गरेर उन्नत गाउँपालिका बनाउने छु।"
अमेरिकी एएपीआई आयोगमा विष्णुमाया परियार,काठमाडौं : अमेरिकाको न्युजर्सी राज्यका गभर्नर फिल मर्फीले सामाजिक अभियन्ता डा विष्णुमाया परियारलाई एसियन अमेरिकी र प्यासिफिक आइल्यान्डर (एएपीआई) आयोगमा मनोनयन गरेका छन्। परियारसहित २८ जनालाई गभर्नर फिलले मनोनयन गरेका हुन्। यसरी आयोगमा मनोनीत हुने डा परियार एक मात्र नेपाली रहेको बताइएको छ। मर्फीले सन् २०२१ को नोभेम्बरमा एएपीआई आयोगको स्थापना गरेका थिए। मे महिनालाई एएपीआई सम्पदा महिनाको रूपमा मनाइने र यसै अवसरमा विभिन्न व्यक्तिलाई मनोनयन गरिएको हो। यो आयोगले उक्त राज्यमा एसियन अमेरिकी र प्यासिफिक आइल्यान्डर समुदायको सामाजिक र आर्थिक हक हितको निम्ति नीति निर्माण गर्ने जिम्मेवारी पाएको परियारले बताइन्। उनका अनुसार गभर्नर र राज्य सभामा वार्षिक प्रतिवेदन प्रस्तुत गर्ने जिम्मेवारी पनि यसलाई दिइएको छ। विभिन्न व्यक्तिलाई मनोनयन गर्दै गभर्नर मर्फीले एसियन अमेरिकी र प्यासिफिक आइल्यान्डरहरूको जनसंख्या न्युजर्सी राज्यमा अमेरिका भरमा तेस्रो ठूलो संख्या रहेको बताए। यसैकारण राज्यको विविधतामा एएपीआई समुदायको मुख्य भूमिका रहेको उनको भनाइ थियो। जर्सी सिटी सहरको नगर प्रमुख स्टिभन फुलपको विविधता र समावेशी समितिकी पूर्वसल्लाहकारसमेत भइसकेकी डा परियार हाल जर्सी सिटी सहरको महिला सल्लाहकार तथा रोजगारी र तालिम समितिको सदस्य छिन्। जर्सी सिटी सहरको महिला आयोगको गठन गत जनवरी २६ मा परिषद् सभापति जोयस वाटरम्यानको नेतृत्व र डा परियारको पहलमा भएको थियो। डा परियार हाल अमेरिकाको न्युजर्सी राज्यको जर्सी सिटीस्थित केयरपोइन्ट हेल्थअन्तर्गत हड्सन स्पिककी वरिष्ठ कार्यक्रम संयोजकको रूपमा कार्यरत छिन्। हड्सन स्पिक न्युजर्सी राज्यको हड्सन काउन्टीमा यौन हिंसाविरुद्ध गैरसरकारी र सरकारी सहकार्यमा आकस्मिक सहायता प्रदान गर्ने मुख्य संस्था हो। जर्सी सिटी सहरको नेपालका लागि भगिनी सम्बन्धका लागि इमिसरी (विशेषदूत) डा परियारको पहलमा सन् २०१९ मा जर्सी सिटी सहर र नेपालको इन्द्रावती गाउँपालिका बीच भगिनी सम्बन्ध कायमसमेत गरिएको थियो। सन् २०१७ मा उनकै नेतृत्वमा जर्सी सिटीको सिटी भवनमा नेपालको झन्डा फहराइएको थियो। डा परियारको जीवन कहानी विश्वव्यापी कलेज पाठ्यपुस्तकमा प्रकाशित छ। विश्वमै अग्रणी मानिने अमेरिकी प्रकाशक म्याकग्रो हिलले डा लिसा राइट होफ्नरद्वारा लिखित दि राइटर्स माइन्डसेट पुस्तकमा डा परियारको जीवन संघर्षको कहानी प्रकाशित छ। उनको यो पाठ्यपुस्तकमा समावेश भएको कहानी यसअघि अमेरिकी संघीय सरकारको पिस कोरले आफ्नो वेबसाइटमा पनि प्रकाशन गरेको थियो।
"वायुको प्रभाव : बागमती, गण्डकी र लुम्बिनी प्रदेशमा हावाहुरीसहित वर्षा","काठमाडौं : नेपालमा स्थानीय वायु, भारतको उत्तर प्रदेश, बिहार, पश्चिम बंगाल आसपास रहेको न्यून चापीय रेखा र पश्चिमी वायुको प्रभाव रहेको छ। जल तथा मौसम विज्ञान विभागले बागमती प्रदेश, गण्डकी प्रदेश र लुम्बिनी प्रदेशका केही स्थानहरूमा मेघ गर्जन चट्याङ्गसहित मध्यम वर्षा भइरहेको जनाएको छ। बाँकी भूभागमा आंशिक देखि सामान्य बदली रहेको छ। मौसम पूर्वानुमान महाशाखाले आइतबार जारी गरेको बुलेटिनमा दिउँसो देशभर आंशिक देखि सामान्य बदली रहनेछ। लुम्बिनी प्रदेश र मधेश प्रदेशका केही स्थानहरूमा मेघ गर्जन चट्याङ्ग र हावाहुरीसहित मध्यम वर्षाको पनि सम्भावना रहेको उल्लेख छ। देशका अन्य प्रदेशका केही स्थानमा मेघ गर्जन चट्याङ्गसहित हल्का वर्षाको सम्भावना रहेको महाशाखाको भनाई छ। राती प्रदेश १, मधेश प्रदेश, बागमती प्रदेश र गण्डकी प्रदेश लगायत अन्य प्रदेशका पहाडी भूभागमा आंशिक देखि सामान्य बदली रही देशका बाँकी भूभागमा आंशिक बदली देखि मौसम सामान्यतया सफा रहनेछ। प्रदेश १, मधेश प्रदेश, बागमती प्रदेश र गण्डकी प्रदेश लगायत कर्णाली र सुदुरपश्चिम प्रदेशका पहाडी भूभागका केही स्थानहरूमा मेघ गर्जन चट्याङ्ग हावा हुरी सहित हल्का देखि मध्यम वर्षाको सम्भावना रहेको बुलेटिनमा उल्लेख छ। महाशाखाले सोमबार प्रदेश १, मधेश प्रदेश र लुम्बिनी प्रदेशका केही स्थानहरूमा मेघ गर्जन चट्याङ्ग हावा हुरीसहित मध्यम वर्षाको सम्भावना रहेको जनाएको छ। साथै अन्य प्रदेशका पहाडी भूभागका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। मंगलबा प्रदेश नं १, मधेश प्रदेश, लुम्बिनी प्रदेशका केही स्थानहरुमा मेघ गर्जन चट्याङ्ग र हावाहुरी सहित मध्यम वर्षाको सम्भावना रहेको छ। बाँकी प्रदेशका थोरै स्थानहरुमा मेघ गर्जन चट्याङ्गसहित हल्का वर्षाको सम्भावना रहेको छ।"
"गठबन्धन : कसलाई नाफा, कसलाई घाटा ?","विपक्षी एमालेविरुद्ध सत्तासीन पाँच दल गठबन्धन गरेरै स्थानीय चुनावमा गए। कतै साझा उम्मेदवार खडा गरे। कतै जोजो मिल्न सकिन्छ त्यहीअनुसार गठबन्धन बनाए। परिणाम भने मिश्रित आयो। केहीमा गठबन्धनका कारण सत्तासीन दललाई फाइदा पुग्यो। केहीमा गठबन्धनमा गडबडीका कारण एमाले उम्मेदवारलाई चुनाव जित्न सहज भयो। यद्यपि, एमाले सिट संख्यामा खुम्चिएको छ। निर्वाचन आयोगको शनिबार साँझको तथ्यांकअनुसार कांग्रेसले पहिलो स्थानमा ३ सय ७ स्थानीय तहमा प्रमुखअध्यक्ष जितेको छ। १ सय ८८ स्थानमा प्रमुखअध्यक्ष जितेर एमाले दोस्रो स्थानमा छ। त्यसपछि माओवादी केन्द्रले १ सय २० स्थानको नेतृत्व हात पारेको छ। एमालेले पनि कतिपय स्थानीय तहमा राप्रपासँग तालमेल गर्यो। केहीमा भने स्थानीय आवश्यकता र परिस्थितिअनुसार अचम्मका गठबन्धन बने। सुदूरपश्चिममा कांग्रेसलाई घाटा उद्योगमन्त्री एवं कांग्रेस नेता दिलेन्द्र बडूको गृहजिल्ला हो, दार्चुला। यो जिल्लाका ९ वटै पालिकामा कांग्रेस र माओवादी केन्द्रबीच गठबन्धन भयो। कांग्रेसले पाँच र माओवादीले चार पालिकामा नेतृत्व लिने गरी चुनावमा गए। माओवादीले नेतृत्व पाएका सबै पालिकामा जित्यो। उसलाई गठबन्धन फलिफाप भयो। तर, कांग्रेसले पाएका सबै तहमा चुनाव हार्यो। उसलाई गठबन्धन फापेन। कैलालीमा १३ स्थानीय तह छन्। सात कांग्रेस, चार माओवादी र दुई समाजवादीले लिने समझदारी भयो। गोदावरी नगरपालिकामा मात्रै कांग्रेसले जित्यो। धनगढीमा कांग्रेस दोस्रो स्थानमा सीमित छ। स्वतन्त्र उम्मेदवार गोपाल हमाल कांग्रेसका नृपबहादुर ओडभन्दा झन्डै १२ हजार मतले अगाडि छन्। बाँकी सबै मत ओडले पाए पनि हमाललाई जित्ने अवस्था छैन। लम्की चुहा नगरपालिकामा मतगणना जारी छ। माओवादी केन्द्रको भागमा परेको कैलारी गाउँपालिकामा कांग्रेसका बागी राजसमझ चौधरीले चुनाव जिते। कांग्रेसको भागमा परेको टीकापुर, जोशीपुर र जानकी गाउँपालिकामा रेशम चौधरीको पार्टीले जित निकालेको छ। माओवादीको भागमा परेकामध्ये मोहन्याल मात्रै जित्यो। बैतडीका १० मध्ये चार पालिकामा गठबन्धन भयो। पाटन नगरपालिकाबाहेक अन्यत्र गठबन्धन सफल हुन सकेन। बझाङमा भने सत्ता गठबन्धनलाई फाइदा भएको छ। १२ पालिका रहेको बझाङमा ६ वटा कांग्रेस, ३ माओवादी र ३ समाजवादीको भागमा परेको थियो। ९ वटामा गठबन्धनले जित निकाल्यो। अछामका १० पालिकामध्ये पाँचवटामा मात्र गठबन्धन भएको थियो। मंगलसेन नगरपालिकामा कांग्रेस र समाजवादीको गठबन्धन थियो। त्यहाँ दुवै पद एमालेले जित्यो। रामारोसनमा कांग्रेस र समाजवादीबीच नै तालमेल थियो। उपाध्यक्षमा माओवादीले जित्यो। बान्नीगढी जयगढ गाउँपालिकाका कांग्रेस र माओवादीबीच तालमेल थियो। उपाध्यक्ष एमालेले जित्यो। कांग्रेसले डोटीमा कसैसँग गठबन्धन गरेन। सात प्रमुख र आठ उपप्रमुख एक्लै जित्यो। माओवादी र एकीकृत समाजवादीबीचको गठबन्धन डोटीमा फलदायी बनेन। लुम्बिनीमा एमालेले जित्यो १४ पालिका लुम्बिनीका अधिकांश पालिकामा सत्तारुढ दलको गठबन्धन थियो। केहीमा एमाले, कांग्रेसको पनि गठबन्धन थियो। एमालेले १४ पालिकाका दुवै पदमा जित निकालेको छ। अर्घाखाँचीमा ३, रूपन्देहीमा २, नवलपरासीमा १, पाल्पामा ४, गुल्मीमा १, कपिलवस्तुमा २, दाङमा १ पालिका एमालेले जित्यो। दाङको घोराही उपमहानगरपालिकामा एमालेले गठबन्धनलाई पराजित गर्यो। रोल्पामा माओवादीएमाले गठबन्धन र दाङमा एमालेसहितको गठबन्धन हराउँदै कांग्रेसका उम्मेदवारले जित निकाले। कांग्रेसले यी दुईसहित २७ पालिकामा प्रमुख पद र २९ पालिकामा उपप्रमुख पदमा जित निकालेको छ। माओवादी केन्द्रले ५ पालिकामा दुवै पदमा जितेको छ। यी सबै रोल्पाका हुन्। रोल्पामा माओवादी एकल र अन्य दल गठबन्धनमा थिए। गण्डकीमा कांग्रेस, एमाले बराबर गण्डकीमा एमाले र कांग्रेसले ३५३५ पालिका जितेका छन्। माओवादीले ११ पालिकामा विजय प्राप्त गरेको छ। गोरखामा मात्रै माओवादीले ९ पालिका जित्यो। त्यहाँ माओवादी एकल चुनावी मैदानमा थियो। कांग्रेसले गण्डकीका ३५ प्रमुख र ३० उपप्रमुख जितेको छ। एमालेले ३५ तह प्रमुख जित्दा ३२ वटामा उपप्रमुख जितेको छ। जनमोर्चाले २ प्रमुख र १ उपप्रमुख जितेको छ। गठबन्धनका कारण जनमोर्चालाई बागलुङमा सफलता मिलेको हो। नवलपुरमा एमालेले ६ प्रमुख जितेको छ। कांग्रेसले नवलपुरमा २ प्रमुख र ३ उपप्रमुख पदमा जित हासिल गरेको छ। बागलुङमा कांग्रेसले ६ मा प्रमुख तथा उपप्रमुख जितेको छ। एमालेले बागलुङमा ढोरपाटन नगरपालिका प्रमुख मात्रै जित्यो। एमाले बिस्तारै पतनको बाटोतिर गइरहेको छ। बिभिन्न ठाउँमा हामीले एमालेको बिरासतलाई मज्जाले खोसेका छौं। भीष्मराज आङ्देम्बे, सहमहामन्त्री, कांग्रेस म्याग्दीमा एमालेले ६ मध्ये ४ प्रमुख र ३ उपप्रमुख जितेको छ। कांग्रेसले २ प्रमुखमा जित्दा माओवादीले २ वटामा उपप्रमुखमा विजय प्राप्त गर्यो। स्याङ्जाका ११ तहमध्ये ६ मा एमाले र ५ मा कांंग्रेसका प्रमुखले जिते। पर्वतमा एमालेले २ प्रमुख र कांग्रेसले ५ जितेका छन्। मुस्ताङमा एमालेले ५ मध्ये ४ प्रमुखमा विजय हुन सफल भयो। कांग्रेसले भने १ पालिकामा दुवै पद र अर्काे एउटामा उपप्रमुख जितेको छ। मनाङका ४ वटामा कांग्रेस, एमालेले २२ प्रमुख जितेका छन्। कास्कीको पोखरामा मत गणना जारी छ। गठबन्धनबाट नेकपा एसका धनराज आचार्यले एमालेका कृष्ण थापालाई पछि पारेका छन्। कास्कीमा एमालेले २ स्थानीय तहमा प्रमुख, उपप्रमुख जित्दा कांग्रेसले १ प्रमुख जित्यो। तनहुँको व्यास नगरपालिकामा स्वतन्त्र उम्मेदवार दीपक जोशीले कांग्रेसका वैकुण्ठ न्यौपानेलाई पछि पारेका छन्। तनहुँमा एमालेले ४ तहमा प्रमुख जितेको छ। कांगे्रसले पनि त्यति नै प्रमुख जितेको छ। लमजुङमा एमाले, कांग्रेसले ४४ तह जितेका छन्। पर्वतको कुश्मा नगरपालिकामा नेपाली कांग्रेस र नेकपा माओवादी केन्द्रबीच गठबन्धन थियो। मेयरमा कांग्रेसका रामचन्द्र जोशीले जिते। तर, उपमेयरमा माओवादीका शंकर गिरी पराजित भए। कर्णालीमा कांग्रेसलाई नाफा, एमालेलाई क्षति कर्णालीमा यसपटक कांग्रेसलाई नाफा भएको छ। विभिन्न दलसँग गठबन्धन गरेको कांग्रेसले सबैभन्दा बढी ३२ वटा स्थानीय तहको नेतृत्व हात पारेको छ। १३ वटा त कांग्रेस एक्लैले जितेको हो। अधिकांश स्थानीय तहमा गठबन्धन गरेको माओवादी भने प्रदेशमा दोस्रो शक्तिमै यथावत् रह्यो। अघिल्लो निर्वाचनमा पहिलो शक्ति बनेको एमाले यसपालि तेस्रोमा खुम्चियो। आफू कमजोर रहेको केही तहमा एमालेले पनि तालमेल गरेको थियो। केन्द्रमा पाँच दलीय गठबन्धन भनिए पनि प्रदेशमा दलहरूले आफू बलियो भएका स्थानमा एक्लाएक्लै र कमजोर भएका स्थानमा आफूअनुकूल अन्य दलसँग चुनावी गठबन्धन बनाएर प्रतिस्पर्धा गरेका थिए। यसपटक एमालेले १५ वटा पालिकामा मात्र नेतृत्व हात पारेको छ। ११ वटामा एक्लै जितेको छ। माओवादी केन्द्र भने दोस्रो स्थानमै रह्यो। अघिल्लो निर्वाचनको तुलनामा यसपटक माओवादीले दुईवटा स्थानीय तह गुमाएको छ। माओवादी एक्लैले ११ वटा पालिकामा जितेको छ। जनयुद्धको उद्गमस्थल भएकाले पनि माओवादीले कर्णालीलाई आफ्नो आधार इलाकाका रूपमा लिने गरेको छ। एमालेबाट विभाजन भएको एकीकृत समाजवादीले चार पालिकाको नेतृत्व हात पारेको छ। समाजवादी चार पालिका प्रमुख र ६ वटामा उपप्रमुख जितेर प्रदेशमा चौथो शक्ति बनेको छ। कर्णालीका पाँच स्थानीय तह प्रमुखमा स्वतन्त्रले जितेका छन्। मधेसमा फापेन गठबन्धन मधेस प्रदेशको राजधानी जनकपुरधाम उपमहानगरपालिकाको मतगणनामा सत्ता गठबन्धनका उम्मेदवार निकै पछि छन्। गठबन्धनका लालकिशोर साह स्वतन्त्र उम्मेदवार मनोज साहभन्दा निकै पछि छन्। लालकिशोर जसपाका हुन्। २०७४ को चुनावमा प्रचण्ड बहुमतका साथ लालकिशोर मेयरमा विजयी भएका थिए। सत्तारुढ गठबन्धनका उपमेयर उम्मेदवार किशोरी साह भने पहिलो स्थानमा छन्। वीरगन्जमा सत्तारुढ गठबन्धनका तर्फबाट उम्मेदवार बनेका जसपाका राजेशमान सिंह प्रतिस्पर्धीभन्दा दोब्बर मतले अघि छन्। एमालेका उम्मेदवार तथा निवर्तमान महानगर प्रमुख विजयकुमार सरावगीभन्दा राजेशमान निकै अघि छन्। जितपुर सिमरा उपमहानगरपालिकामा गठबन्धनको तर्फबाट माओवादी केन्द्रका उम्मेदवार राजन पौडेल विजयी भए। गठबन्धनकै तर्फबाट उपमेयरकी उम्मेदवार बनेकी मेघा शाहीले भने चुनाव हारिन्। बाराको कलैया उपमहानगरपालिकामा एमालेका विनोदप्रसाद साह विजयी भए। कतै बराबरी, कतै मजबुद प्रदेश नम्बर १ का अधिकांश स्थानीय तहमा गठबन्धनले जितेको छ। गठबन्धनकै कारण एमालेले विरासत जोगाउन सकेन। दश स्थानीय तह रहेको संखुवासभामा ८ ठाउँमा गठबन्धन भएको थियो। गठबन्धनले ४ र एमालेले ४ स्थानमा जित निकालेको छ। उदयपुरका ८ मध्ये अघिल्लो निर्वाचनमा एमालेले ६ स्थानीय तह जितेको थियो। यस पटक चौदण्डिगढीमा मात्रै जित निकालेको छ। कटारी नगरपालिकामा अग्रता लिएको छ। त्रियुगा नगरपालिकामा भने गणना बाँकी छ। बेलका नगरपालिकामा कांग्रेसका अशोक कार्की विजयी भए पनि उपप्रमुखमा गठबन्धनका उम्मेदवार हारे। धनकुटामा एमाले खुम्चिएको छ। अघिल्लो पटक सातवटै स्थानीय तह जितेको एमालेले ३ वटा मात्रै जितेको छ। ८ स्थानीय तह रहेको सोलुखुम्बुमा एक ठाउँमा मात्रै गठबन्धन भएको थियो। सोलुको माप्य गाउँपालिकामा गठबन्धन भत्काउँदै एमालेका बुद्धीकिरण राई अध्यक्षमा विजयी भए। त्यसैगरी खोटाङका १० स्थानीय तहमध्ये ७ वटामा गठबन्धन भएको थियो। ६ वटामा गठबन्धनका उम्मेदवार विजयी भए। एेंसेलुखर्कमा एमालेका गिरेन्द्रबहादुर राईले गठबन्धनलाई पराजित गरे। उपाध्यक्षमा कांग्रेसका राजेशकुमार राजभण्डारी विजयी भए। आठ स्थानीय तह रहेको ओखलढुंगामा ५ वटामा गठबन्धन भएको थियो। पाँचथरमा एमालेले सिट संख्या मात्र गुमाएन, आफ्नो आधार क्षेत्र मानिएका गाउँपालिकामा सदिऔंदेखिको बिरासत समेत गुमाउन पुग्यो। गठबन्धन गरेका कांग्रेस र माओवादी केन्द्रको बलियो उपस्थिति देखिएको छ। मोरङका १७ वटा स्थानीय तहमध्ये ३ वटामा गठबन्धन भएको थियो। लेटाङ नगरपालिकामा गठबन्धनलाई पछि पार्दै प्रमुख र उपप्रमुखमा एमालेका भुपेन्द्रकुमार लावती र कृष्णकुमारी पोखरेल विजयी भए। सुनवर्षी गाउँपालिकामा कांग्रेस र जनता समाजवादीको गठबन्धनलाई तोड्दै एमालेका श्यामप्रसाद राजवंशी प्रमुख र मीरादेवी दास केवरती उपप्रमुखमा विजयी भए। सुनसरीको १२ स्थानीय तहमध्ये धरान र इटहरी उपमहानगरपालिका मात्र गठबन्धन भयो। धरानमा गठबन्धनलाई उछिन्दै स्वतन्त्र उम्मेदवार अघि छन्। भोजपुरको साल्पासिलिछो गाउँपालिकाको अध्यक्षमा स्वतन्त्र उम्मेदवार दौलतकुमार कुलङ विजयी बने। ९ तह रहेको भोजपुरमा कांग्रेसले दुई प्रमुख र तीन उपप्रमुख, एमालेले दुई प्रमुख र दुई उपप्रमुख, तथा माओवादी केन्द्रले एक प्रमुख र दुई उपप्रमुख जित्यो। ९ तह रहेको ताप्लेजुङमा एमालेको सिट संख्या घटेको छ। अघिल्लो पटक नगरपालिकासहित पाँच स्थानीय तहको प्रमुखउपप्रमुख जितेको एमालेले यो पटक ३ प्रमुख मात्रै जित्यो। कांग्रेसले चार प्रमुख र माओवादीले दुई प्रमुख जित्यो। एमाले अध्यक्ष केपी शर्मा ओलीको जन्मथलो तेह्रथुमको आठराईको प्रमुख कांग्रेसको जित्यो। उपाध्यक्ष माओवादीले जितेको छ। तेह्रथुमका ६ स्थानीय तहमध्ये तीन पालिका प्रमुख कंग्रेसले जितेको हो। तीन एमालेले जितेको छ। कांग्रेसमाओवादीले सिट बढायो सत्तागठबन्धनका कारण प्रदेश नं १ मा एमाले खुम्चिएको छ। सिट संख्या घटे पनि एमालेको जनमत नघटेको एमालेका नेताहरूको दाबी छ। हामीले पहिले जति सिट संख्या कायम गर्न नसकेकै हो, एमालेका केन्द्रीय सदस्य तथा पूर्वमन्त्री बसन्त नेम्बाङले भने, नजिते पनि हाम्रो संगठन थप मजबुद भएको छ। पहिलोभन्दा एमालेले धेरै मत पाएको छ। तर, सत्तारुढ गठबन्धनका नेताहरूले भने सिट संख्या बढ्दा फुरुक्क भएका छन्। एमालेको अहंकारका कारण देशभरि एमाले कमजोर साबित भएको उनीहरूको तर्क छ। एमाले बिस्तारै पतनको बाटोतिर गइरहेको छ, नेपाली कांग्रेसका केन्द्रीय सहमहामन्त्री भीष्मराज आङ्देम्बेले भने, बिभिन्न ठाउँमा हामीले एमालेको बिरासतलाई मज्जाले खोसेका छौं। स्थानीय चुनावमा सत्ता गठबन्धन एकातिर भए, एमाले अर्कातिर। गठबन्धनले सत्तारुढ दलहरूलाई नै फाइदा पुगेको छ। जसमा बढी लाभ कांग्रेसले लिएको छ। माओवादीले पनि उल्लेख्य फाइदा लिएको छ। एकीकृत समाजवादीका नेताहरूले भने आफ्नो दलको नतिजाप्रति असन्तुष्टि जनाएका छन्। मधेसवादी दलहरूको पनि प्रभाव उस्तो देखिएन। गठबन्धनको घेराबन्दीमा परेको एमालेलाई सन्तोषजनक भएन चुनावी परिणाम। दोस्रो स्थानमा खुम्चिएको यो पार्टीले कांग्रेसभन्दा निकै कम मात्रै पालिकाको नेतृत्व पाएको छ। एमाले नेताहरूको टिप्पणी छ लोकतन्त्रमा प्रतिपक्षीलाई एक्ल्याएर संसारमै अनौठो प्रकृतिको काम नेपालका सत्तारुढ दलहरूले गरेका छन्। इलाममा कांग्रेसले उपस्थिति बलियो बनाएको छ। एमाल नेता सुवास नेम्बाङ र एकीकृत समाजवादीका नेता झलनाथ खनालको क्षेत्रमा कांग्रेसको उपस्थिति बलियो बनेको हो। १० स्थानीय तह रहेको इलाममा कांग्रेसले चार, एमालेले चार र एकीकृत समाजवादीले एक प्रमुख जितेका छन्। ओलीको गृहनगरमा राप्रपा विजयी एमाले अध्यक्ष ओलीको गृहनगर झापाको दमक नगरपालिकाको प्रमुखमा राप्रपाका राम थापा विजयी बने। सत्तारुढ गठबन्धनको समर्थनमा थापाले एमालेका उम्मेदवारलाई पराजित गरे। उप्रमुखमा कांग्रेसकी रेगिना भट्टराई विजयी बनिन्। यहाँ राप्रपा र कांग्रेसले गठबन्धन गरेका थिए। गठबन्धनलाई बागमतीमा मिलेन पूर्ण सफलता बागमतीमा सत्ता गठबन्धनका कारण कांग्रेसलाई सबैभन्दा बढी फाइदा भएको छ। कांग्रेसले एक्लै चार पालिका प्रमुखउपप्रमुख जितेको छ। ३४ पालिका प्रमुख र २८ उपप्रमुख जितेको छ। माओवादी केन्द्रले एक पालिकामा एकल जित हाँसिल गरेको छ। १९ पालिका प्रमुख र २३ उपप्रमुख जितेको छ। २०७४ मा पहिलो स्थानमा रहेको एमालेलाई यसपटक माओवादी केन्द्रसँग बराबर हैसियतमा झरेको छ। एमालेले ११ं वटा पालिकाको एक्लै प्रमुख र उपप्रमुख जितेको छ। नौ पालिकाको प्रमुख र १३ पालिकाको उपप्रमुख जितेको छ। बागमती प्रदेशको १ सय १९ पालिकामध्ये ९२ पालिकामा गठबन्धन भएको हो। तीमध्ये तीन महानगरसहित ९ पालिकाको नतिजा आउन बाँकी छ। काठमाडौंमा स्वतन्त्रको धक्का काठमाडौंमा सत्ता गठबन्धन र एमालेलाई पछि पार्दै मेयरमा स्वतन्त्र उम्मेदवार बालेन्द्र शाह अघि छन्। उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। यहाँ सत्ता गठबन्धनका मेयर र उपमेयरका उम्मेदवार निकै पछि छन्। कागेश्वरी मनोहरा नगरपालिकामा एकीकृत समाजवादी एक्लै प्रतिस्पर्धामा उत्रिए पनि मेयर कांग्रेस र उपमेयर एमालेले जित्यो। ललितपुर महानगरपालिकाको मेयरमा गठबन्धनका तर्फबाट कांग्रेसका चिरिबाबु महर्जन अगाडि छन्। उपमेयरमा भने गठबन्धनका उम्मेदवार पछि छन्। भक्तपुरमा दुई पालिकामा गठबन्धन भएको थियो। सूर्यविनायक नगरपालिकामा कांग्रेसएकीकृत समाजवादी गठबन्धन तोड्दै एमालेले मेयरउपमेयर जित्यो। मध्यपुर ठिमीमा कांग्रेसले मेयर र माओवादी केन्द्रले उपमेयर जितेको छ। चितवनमा भरतपुरबाहेक अन्यत्र असफल भरतपुर महानगरपालिका बाहेक चितवनमा सत्ता गठबन्धन सफल देखिएन। जिल्लाका सातवटा पालिकामध्ये तीनवटामा एमालेले जित हात पारेको छ। भरतपुरमा सत्ता गठबन्धनबाट माओवादी केन्द्रकी रेणु दाहाल अगाडि छिन्। भरतपुर र माडीमा एमालेले राप्रपासँग तालमेल गरेको थियो। मकवानपुरमा एमालेलाई धक्का हेटौंडा उपमहानगरपालिकाको प्रमुखमा एकीकृत समाजजादीले जित निकालेको छ। एमालेको गढ मानिने हेटौंडामा एमाले पहिलोपटक पराजित भयो। २०७४ को स्थानीय तह निर्वाचनमा ६ वटा पालिका जितेको एमाले जम्मा दुई पालिका प्रमुखमा सीमित भएको छ। मकवानपुरका १० स्थानीय तहमा एमालेविरुद्ध सत्ता गठबन्धन भएको थियो। नुवाकोटका १२ स्थानीय तहमध्ये बिदुर, बेलकोटगढी नगरपालिका तथा तारकेश्वर र शिवपुरी गाउँपालिकामा मात्र सत्तागठबन्धन भएको थियो। बिदुर नगरपालिकामा यसअघि नेकपा एमालेले जितेको थियो। यो पटक भने गठबन्धनका उम्मेदवार अगाडि छन्। बेलकोटगढी नगरपालिकामा पनि गठबन्धन दलका उम्मेदवार अगाडि छन्। तारकेश्वरमा नेपाली कांग्रेसले अध्यक्ष र माओवादी केन्द्रले उपाध्यक्ष, शिवपुरीमा नेकपा माओवादी केन्द्रले उपाध्यक्ष जित्यो। तर, माओवादीसँग गठबन्धन गरेको नेकपा एकीकृत समाजवादीले हार ब्यहोर्नुपर्यो। रामेछापका आठै पालिकामा माओवादी केन्द्र र समाजवादी गठबन्धन भएको थियो। एक पालिकामा कांग्रेस पनि गठबन्धनमा सामेल भएको छ। तर, नेकपा माओवादी केन्द्र र एकीकृत समाजवादी गठबन्धनबाट उपलब्धि हाँसिल गर्न सकेनन्। रसुवामा गठबन्धन असफल भएको छ। ६ पालिकामध्ये नौकुण्ड गाउँपालिकामा कांग्रेस र जनता समाजवादी पार्टी तथा कालिकामा माओवादी केन्द र एकीकृत समाजवादीबीच गठबन्धन भएको थियो। कालिकामा दुवै पदमा गठबन्धनले हार बेहोर्यो। नौकुण्ड गाउँपालिकाको अध्यक्षमा नेपाली कांग्रेसका नुर्वुसाङ्बो घले र उपाध्यक्षमा एमालेका चन्द्रबहादुर तामाङ विजयी भए। सिन्धुलीको ९ वटै स्थानीय तहमा कांग्रेस, माओवादी केन्द्र, जसपा, एकीकृत समाजवादीबीच तालमेल भएको थियो। चार माओवादी केन्द्र र पाँचवटा पालिका कांग्रेसले नेतृत्व लिने गरी भागबन्डा भएको थियो। माओवादी केन्द्रले चारवटा पालिकामा प्रमुख र तीन वटामा उपप्रमुख जितेको छ भने कांग्रेसले तीनवटा प्रमुख र पाँचवटामा उपप्रमुख जितेको छ। एमालेले दुई पालिका प्रमुख र दुई पालिकामा उपप्रमुख जितेको छ। दोलखाका ९ वटै स्थानीय तहमा गठबन्धन भएको थियो। बैतेश्वर गाउँपालिकामा भने माओवादी केन्द्र र नेकपा एकीकृत समाजवादीको मात्र गठबन्धन भएको थियो। त्यहाँ कांग्रेसले अध्यक्ष र उपाध्यक्ष दुवै जित्यो। गठबन्धन तोड्दै जिरी नगरपालिका र मेलुङ गाउँपालिकामा एमालेले अध्यक्षउपाध्यक्ष जितेको छ। एमालेले गठबन्धन तोड्दै काभ्रेको धुलिखेल नगरपालिकाको मेयर जितेको छ। एमालेका अशोक ब्यान्जुले मेयर जितेका हुन्। यस्तै एमालेले पनौती र बनेपा नगरपालिकाको उपमेयर जितेको छ। गठबन्धनका तर्फबाट एकीकृत समाजवादीले धुलिखेलको मेयर तथा बनेपा र पनौतीको उपमेयर पाएको थियो। सिन्धुपाल्चोकमा ६ स्थानीय तहमा गठबन्धन भएको थियो। पाँचपोखरी थाङपाल गाउँपालिकामा माओवादी केन्द्र र कांग्रेसको गठबन्धन तोड्दै एमालेले अध्यक्षउपाध्यक्ष जितेको छ। सुनकोसी गाउँपालिकामा एमाले र माओवादीबीच गठबन्धन भएकोमा अध्यक्षमा एमाले र उपाध्यक्षमा कांग्रेस जितेको छ। चौतारा साँगाचोकगढी नगरपालिका माओवादीले मेयर र नेकपा एकीकृत समाजवादीले उपमेयर जितेको छ। धादिङका १३ मध्ये ११ पालिकामा गठबन्धन भयो। त्यहीकारण एमालेले घाटा ब्यहोर्नुपर्यो। यसअघि आठ पालिका प्रमुखउपप्रमुख जितेको एमालेले थाक्रे र गल्छी गाउँपालिकाको अध्यक्ष मात्र जितेको छ। बागमती प्रदेशका मुख्यमन्त्री राजेन्द्र पाण्डेको गृहजिल्ला भए पनि नेकपा एकीकृत समाजवादीले धुनिबेंसी नगरपालिकाको प्रमुख मात्र जितेको छ। गठबन्धबाट सात पालिका कांग्रेस र तीन पालिका माओवादीले जितेको छ। शिवराज भट्टधनगढी, लक्ष्मण पोखरेलबुटवल, केशवशरण लामिछानेपोखरा, ललितबहादुर बुढासुर्खेत, गोविन्द महतोजनकपुरधाम, भरत खड्काउदयपुर, भीमकुमार बाँस्कोटाफिदिम,कृष्ण सारू मगरमकवानपुर"
"सिम्रौनगढमा लोसपाको विजय जुलुसमा झडप, ७ जना घाइते","वीरगन्ज : बाराको सिम्रौनगढ नगरपालिकामा निर्वाचित लोसपाका समथर्क र पराजित कांग्रेसका समर्थकबीच झडप भएको छ। नगरपालिकामा निर्वाचित लोसपाका जनप्रतिनिधि र समर्थकहरुले शनिबार साँझ विजय उत्सव मनाउँदै निकालेको जुलुसले नगरको परिक्रमा गर्ने क्रममा लोसपा र कांग्रेसका समर्थकबीच झडप भएको हो। सिम्रौनगढ नगरपालिका १० टेटामा भएको झडपमा दुवै पक्षका गरि ७ जना घाइते भएका छन्। विजय जुलुसमा प्रयोग गरिएका ५ वटा मोटरसाइकल र एउटा जिपमा तोडफोड पनि भएको छ। घाइते हुनेहरुमा स्थानीय सरोज कुमार यादव , सुनिल कुमार यादव , कृष्ण कुमार यादव, मिथुन पासवान, राजन साह लगायतका रहेका छन्। घाइतेहरुको सिम्रौनगढ नगरअस्पताल र कलैया स्थित प्रादेशिपक अस्पतालमा उपचार भइरहेको छ। नगरपालिकाको मतगणना सकिएपछि लोसपाबाट विजयी भएका मेयर किशोरीप्रसाद कलवार र उपमेयर नजमु शेहरको विजय जुलुस टेटा गाउँमा पुगेपछि विजय जुलुसमा लोसपाका समर्थकले बेलुन भित्र मोबील भरेर स्थानीयलाई हानेको भन्दै कांग्रेसका समर्थकहरुले विवाद गरेका थिए। विवाद बढ्दै गएपछि दुवै पक्षबीच झडप भएको स्थानीय रामेश्वर मेहताले बताए। सिम्रौनगढ नगरपालिकाको मेयर र उपमेयर दुवै पदमा कांग्रेसका उम्मेदवार एंव निवर्तमान मेयर र उपमेयरलाई हराउँदै लोसपाका किशोरी प्रसाद कलवार र नजमु शेहर विजयी भएका हुन्।"
हेटौंडामा ३० वर्षपछि गुम्यो एमालेको विरासत,"हेटौंडा : प्रदेश राजधानीसमेत रहेको हेटौंडा उपमहानगरपालिकामा ३० वर्ष लामो नेकपा एमालेको विरासत तोडिएको छ। मेयरमा गठबन्धन दल एकीकृत समाजजादावादीबाट मीना लामा विजयी भएकी छन्। कांग्रेसले पनि पहिलोपटक नगरको नेतृत्वमा प्रवेश पाएको छ। उपमेयरमा कांग्रेसका राजेश बानियाँ विजयी भएका छन्। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को निर्वाचनबाट भने दुवै पद गुमाएको छ। एमालेका उम्मेदवार अनन्त पौडेललाई २ हजार १६७ मतले पछि पार्दै गठबन्धन दल समाजवादीकी लामा मेयरमा निर्वाचित भएकी हुन्। लामाले २३ हजार ७५ मत ल्याउँदा निकतम प्रतिस्पर्धी एमाले नेता अनन्तप्रसाद पौडेलले २० हजार ९०८ मत प्राप्त गरे। त्यस्तै, राप्रपाका दीपकबहादुर सिंहले २० हजार ५३१ मत प्राप्त गरे। उपमेयरमा कांग्रेसका राजेश बानियाँ ३२ हजार ५९३ मतसहित विजय भए। एमालेकी सुमीत्रा कापफ्लेले २३ हजार ९०९ र राप्रपाकी इन्दिरा न्यौपानले ५ हजार ४८३ मत पाइन्। मकवानपुरमा फेरियो शक्ति सन्तुलन बागमतीको राजधानी जिल्ला मकवानपुरमा राजनीतिक शक्ति सन्तुलन फेरिएको छ। आममतदाताले पार्टीको घेराभन्दा बाहिर गएर नयाँ नेतृत्व चयन गरेका छन्। कांग्रेस मकवानपुरमा पहिलो शक्तिको रूपमा उदाएको छ। २०७४ को स्थानीय निर्वाचनमा जम्मा २ पालिका प्रमुख र ३१ वडाध्यक्ष जितेको कांग्रेसले यसपटक ५ पालिका प्रमुख र ४ उपप्रमुसँगै ४४ वटा वडाध्यक्ष जितेको छ। यो निर्वाचनबाट एमालेलाई ठूलो धक्का पुगेको छ। हेटौंडासहित ५ पालिका प्रमुख, उप्रमुख र थप २ पालिका उपप्रमुख जितेको एमाले यसपटक २ पालिका प्रमुख र १ उपप्रमुखमा साँघुरिएको छ। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को स्थानीय निर्वाचनबाट भने दुवै पद गुमाएको छ। मकवानपुरको १०२ वडायक्षमध्ये ५१ वडाध्यक्ष जितेको एमालेले यसपटक ३१ वडाध्यक्षमा चित्त बुझाउनुपरेको छ। माओवादी केन्द्रले पनि आफूलाई सुधार गरेको छ। २ पालिका प्रमुख र २० वडाध्यक्ष जितेको माओवादीले यसपटक २ पालिका प्रमुख, ५ उपप्रमुख र २४ वडाध्यक्ष जितेको छ। यसपटक जनताले पार्टी मात्र हेरेनन्। नयाँ व्यक्ति हेरे र साथमा युवा पुस्तालाई प्राथमिकता दिए, मकवानपुर बहुमुखि क्याम्पसका प्रमुख प्राध्यापक डा शंकर उपाध्यायले भने, अब जनता कसैको दलको सीमिति घेरामा मात्र बस्दैनन् भन्ने संकेत यो चुनावले दिएको छ। स्थानीय निर्वाचनबाट राजनीतिक शक्ति सन्तुलन बदलिएको र दलहरूले यसबाट पाठ सिक्नुपर्ने उनको भनाइ छ। मकवानपुरको राजनीतिक शक्ति सन्तुलनमा यसपटक राप्रपाले ठूलो भूमिका खेलेको छ। २०७४ को निर्वाचनमा करिब ७ हजार मत पाएको राप्रपाले यसपटक २० हजार ३३१ मत पाएको छ। विजयी उम्मेदवार लामाको भन्दा २ हजार ७४४ मत मात्र कम हो। कांग्रेस, एमालेको सांगठनिक मतसहित अन्य राजनीतिक दल आबद्ध र स्वतन्त्र मत पनि उनले पाएका छन्। बदलिएको शक्ति सन्तुलनले अबको प्रदेश र संघीय निर्वाचनमा पनि प्रभाव पार्ने देखिन्छ, हेटौंडा९ का बिजन्द्र अग्रवालले भने, जनताले विकास र समृद्धि जनताले चाहेका छन्। निर्वाचित जनप्रतिनिधिहरूले भौतिक पूर्वाधारको विकाससँगै विकासका विविध आयमहरूलाई सम्बोधन गर्न सक्नुपर्छ।"
वीरगन्जमा गठबन्धनका उम्मेदवार राजेशमान १५ हजारभन्दा बढी मतले अगाडि,"वीरगन्ज : मधेस प्रदेशको एक मात्र महानगर वीरगञ्ज महानगरपालिकाको मेयरमा सत्तागठबन्धनका तर्फबाट जनता समाजवादी पार्टी (जसपा)का उम्मेदवार राजेशमान सिंहले १५ हजारभन्दा बढिको अग्रता लिएका छन् । आइतबार बिहान ६ : ३० बजेसम्म ६५ हजार ५ सय ५३ मत गणना हुँदा जसपाका उम्मेदवार राजेशमानले नेकपा एमालेका उम्मेदवार एवं निवर्तमान मेयर विजय कुमार सरावगीभन्दा १५ हजार ३ सय ३६ मत बढी पाएका छन् । राजेशमानले ३२ हजार १ सय ५८ मत पाउदा उनका निकटतम प्रतिद्वन्द्वी सरावगीले भने १६ हजार ८ सय २२ मत प्राप्त गरेका छन् । अब करिब २९ हजार मात्रै मत गन्न बाँकी रहदा १५ हजारभन्दा बढी मतले अग्रता लिएका राजेशमान विजयी हुने सम्भावना प्रबल भएको छ । मेयरमा राष्ट्रिय प्रजातन्त्र पार्टी (राप्रपा) का उम्मेदवार गिरीश गिरीले भने २ हजार ३ सय ५९ मत प्राप्त गरेका छन् । उपमेयरमा भने गठबन्धनबाटै कांग्रेसका उम्मेदवार इम्तियाज आलमले २२ हजार १ सय ५ मतका साथ अग्रता लिइरहेका छन् । उपमेयरमा लोसपाका उम्मेदवार पुरुषोत्तमलाल झाले ५ हजार २ सय ६६ , राप्रपाकी बिना जयसवालले ४ हजार १ सय ३४ र स्वतन्त्र उम्मेदवार रम्भा मिश्राले २ हजार ९ सय ९५ मत पाएकी छन् । बैशाख ३० मा भएको निर्वाचनमा वीरगन्ज महानगरका ३२ वटै वडामा गरि ९४ हजार ६ सय मत खसेको थियो ।"
धनगढीमा हमालको कमाल,"धनगढी : धनगढी उपमहानगरपालिका प्रमुखमा स्वतन्त्र उम्मेदवार गोपाल हमालले सत्ता गठबन्धनसहित दलहरूलाई पछारेका छन्। उनले शनिबार बेलुकासम्म ११ हजार ९ सय ७० मतको अग्रता कायम गरेका छन्। जब कि ६ हजार २ सय ९७ मत मात्रै गन्न बाँकी छ। अब गन्न बाँकी सबै मत प्रतिद्वन्द्वीले पाए पनि हमाललाई जित्न सक्ने अवस्था छैन। धनगढीमा ९२ हजार मतदातामध्ये ६३ हजार ७ सय १५ मत (६४ प्रतिशत) खसेको थियो। त्यसमध्ये शनिबार बेलुकीसम्म ५७ हजार ४ सय १८ मतको गणना सकिएको मुख्य निर्वाचन अधिकृतको कार्यालयले जनाएको छ। जसमा हमालले स्वतन्त्र रूपमा २५ हजार २१, गठबन्धनका तर्फबाट कांग्रेस उम्मेदवार नृपबहादुर ओडले १३ हजार ५१ र एमाले उम्मेदवार रणबहादुर चन्दले ७ हजार ५ सय ६१ मत पाएका छन्। उपप्रमुखमा सत्ता गठबन्धनबाट माओवादी केन्द्रकी शान्ति अधिकारी क्षेत्री १ हजार २ सय ३२ मतले पछाडि छिन्। एमालेकी कन्दकला राना १२ हजार ९ सय ३६ मत पाएर अग्रस्थानमा छिन्। क्षेत्रीले ११ हजार ७ सय ४ मत पाएकी छन्। स्वतन्त्र उम्मेदवार प्रभाकर भण्डारीले ६ हजार ३ सय ७७ मत पाएका छन्। यो समाचार तयार पार्दासम्म वडा नम्बर १०, ११ र १२ को मतगणना भइरहेको छ। यी वडा राना थारू बाहुल्य छन्। हमालले पाँच वर्षपछि नदोहोरिने बताएका छन्। म धनगढी मोडेलबाट एक प्रकारको प्रणालीको विकास गर्छु। मैले दोहोरिन आवश्यक छैन। दलहरूभित्रको विकृति कम होस्। राजनीति सेवाका रूपमा विकास होस् भनेर नै मैले उम्मेदवारी दिएको हुँ, हमालले भने, जनताले मलाई जिताएका छन्। म त्यस कुरामा खरो उत्रनेछु। उनले राजनीति पेसा होइन, सेवा हो भन्ने भावनाको विकास गर्न लागि पर्ने बताए। उनले १९ वटै वडामा महिलाका लागि एक स्त्रीरोग विशेषज्ञ चिकित्सक र एक जना फिजिसियनसहित हरेक महिना निःशुल्क स्वास्थ्य शिविरको सुरुवात गरिहाल्ने बताए। महिलाहरू रोग लुकाएर बस्छन्। कुखुरा बेचेर उपचारमा आउने महिलाहरूलाई गाउँमै विशेषज्ञ सेवा पुर्याउनेछु। त्यहाँ ईसीजी, अल्ट्रासाउन्ड, चेकजाँच र औषधिसमेत निःशुल्क हुन्छ, उनले भने। उनले अब पहुँचका आधारमा नभएर प्राथमिकताका आधारमा विकास गरिने बताए। म अब सबै नगरवासीको मेयर हुँ, मेरा लागि कुनै कार्यकर्ता छैन। त्यसैले मैले सबैको मेयर हुने प्रयास गर्नेछु, उनले भने। आफूले सार्वजनिक गरेको धनगढी मोडेलमा टेकेर काम गर्ने बताए। सरकारी विद्यालयहरूको अवस्था सुधार गर्नु छ। एक वडा एक उत्पादन गरी कृषिमा रोजगारी बढाउनु छ। अब सडकमा ग्राभेल हालेर, उपभोक्ता समिति बनाएर कमिनसन खाने कुरा सब बन्द हुन्छन्, उनले भने। उनी २०६४ सालमा कैलाली उद्योग वाणिज्य संघका अध्यक्ष भएका थिए। त्यही बेलादेखि उनी चर्चामा आएका हुन्। उनले त्यस बेला सुदूरपश्चिम महोत्सवको सुरुवात गरी सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए। त्यसअघि सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडी प्रथा छ, सामाजिक कूरीति छन्, दलित गैरदलितमा भेदभाव छ भनेर नकारात्मक कुराको बढी प्रचार हुन्थ्यो। त्यसलाई चिर्न हमालकै पालामा सुन्दर सुदूरपश्चिम अभियान चलाइएको थियो। यहाँका सम्भावनाका १ हजार तस्बिर देशब्यापी रूपमा प्रदर्शनीमा लगिएपछि उक्त अभियान चर्चामा आएको थियो। त्यसैले उनलाई सुन्दर सुदूरपश्चिमका अभियन्ता (परिकल्पनाकार)का रूपमा पनि लिइन्छ। उनकै पालामा देशका कार्यकारी प्रमुखलाई महोत्सवमा बोलाएर २१ किलोको माला लगाइदिएर २१ बुँदे माग राखिएको थियो। उनले त्रिभुवन अन्तर्राष्ट्रिय विमानस्थलपछि लामो धावनमार्ग भएको धनगढी विमानस्थल बनाउन निजी क्षेत्रबाट एक पैसा अभियान चलाए। यिनै कारणले उनलाई यस क्षेत्रको विकासको परिकल्पनाकारका रूपमा पनि लिने गरिन्छ। हमालले २०७४ सालकै निर्वाचनमा राम्रो मत पाएका थिए। उनले अब उपमहानगरपालिकाको कुनै पनि सेवा सुविधा नलिने बताएका छन्। गाडी लिन्नँ। त्यसमा हाल्ने तेल लिन्नँ। म उपमहानगरकै लागि काठमाडौं वा विदेश गए पनि आफ्नो रकमले जानेछु। म एक पैसा रकम पनि नलिने प्रण गरेको छु, हमालले भने। उनले कैलालीकै ठूलो शिवालय बेहडाबाबामा पुगेर भ्रष्टाचार नगर्ने कसमसमेत खाएका थिए। म भ्रष्टाचार गर्दिनँ, शिवलिंगमा हात राखेर कसम खाएको छु। म भ्रष्टाचार हुन पनि दिन्नँ, उनले भने, अहिले वडामा आएका सबै युवा मेरो अभियानमा सहभागी हुने अपेक्षा लिएको छु।"
"काठमाडौंमा स्वतन्त्र उम्मेदवारको धक्का : बालेन्द्रको ३९ हजार मत कट्यो, सिर्जनाले पछाडि पारिन् केशवलाई",काठमाडौं : काठमाडौं महानगरपालिकामा सत्ता गठबन्धन र एमालेलाई पछि पार्दै मेयरमा स्वतन्त्र उम्मेदवार बालेन्द्र साह अघि रहेका छन्। आइतबार बिहानसम्मको मतपरिणाम अनुसार बालेन्द्रले ३९ हजार ६ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका गठबन्धनबाट उम्मेदवार बनेकी कांग्रेसकी सिर्जना सिंहले २२ हजार ७२ मत प्राप्त गरेकी छन्। बालेन्द्रले सिर्जनालाई १६ हजार ९३४ मतले लिड गरिरहेका छन्। सिर्जनाले एमालेका उम्मेदवार केशव स्थापितलाई पछि पारेकी हुन्। स्थापितले २१ हजार ५७१ मत प्राप्त गरेका छन्। स्थापित सिंहभन्दा ५०१ मतले पछाडि छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्।
"बलात्कारमा हद, मुद्दामा म्याद","आठ वर्षअघि भएको मिस ग्लोबल इन्टरनेसनल प्रतियोगिताकी एक सहभागीले आफू आयोजकबाट बलात्कृत भएको खुलासा अहिले आएर गरिन्। यसमा हदम्यादको कानुनी प्रावधानलाई लिएर कतिपयले समय गुज्रियो भन्ने गरेका छन्। यसमा बहस सुरु भएको छ कि बलात्कारको यो घटनाको जाहेरी अब लिन मिल्छ कि मिल्दैन ? सरकारले तुरुन्तै एउटा छानबिन समिति गठन गर्यो। प्रधानमन्त्री निवास बालुवाटारदेखि माइतीघर मण्डलासम्म युवाको जुन प्रदर्शन भयो, त्यसले यो विषयमा संवेदनशील हुन सरकारलाई बाध्य पारेको छ। बलात्कारजस्तो मुद्दामा सरकारको ध्यान यसै पनि आकर्षित हुनुपथ्र्याे। जस्तो कि कानुनमै भनिएको छ कि बलात्कार जस्ता जघन्य अपराधका घटनामा जाहेरी नपरे पनि प्रहरीले अनुसन्धान अघि बढाउनुपर्छ। मुद्दा चलाउनुपर्छ। फौजदारी कानुनले भन्छ, बलात्कारसम्बन्धी मुद्दाको हदम्याद केवल १ वर्ष हुन्छ। त्यसो भए ती महिलाले न्याय कसरी पाउने ? यही मुद्दामा राजधानीलगायत देशका कतिपय सहरमा युवा सडकमा ओर्लिएका छन्। उनीहरूको माग छ कि बलात्कार मुद्दामा हदम्यादको व्यवस्था हटाऊ। विद्यमान कानुनअनुसार ती महिलाले कानुनी उपचार पाउने बाटो सकिएको कतिपय विद्वान् अधिवक्ताको भनाइ छ। तर, कतिपयले भने यस्तो मुद्दामा न्यायिक सक्रियताको खाँचो औंल्याएका छन्। प्रश्न निकै गम्भीर छ बलात्कार भएको हो भने हदम्याद नाघेकै आधारमा न्याय नपाउने ? पाउने हो भने कसरी पाउने ? कोही पीडित भएकै हो भने र घटना भएको सत्य हो भने ढिला भयो भनेकै आधारमा न्यायको ढोका बन्द हुन कत्ति पनि न्यायसंगत देखिन्न। यसमा अनुभव र विद्वान्हरूको सुझावअनुसारै न्यायिक सक्रियताको खाँचो देखिन्छ। सरकारले छानबिन समिति बनाउनु र प्रहरीले आरोपितलाई पक्राउ गर्नु सकारात्मक छ। युवाको प्रदर्शनका दबाबलाई मत्थर पार्ने उपायका रूपमा मात्रै छानबिन समिति र आरोपितको गिरफ्तारी सीमित हुनु हुँदैन। अधिकांशतः नेपालमा छानबिन समितिहरू पीडितका आवाजलाई थामथुम पार्न र दबाबबाट उम्कनमात्रै गठन गरिन्छन्। समय बित्दै जाँदा विरोधका स्वरहरू मधुरा हुन थालेपछि सरकार फेरि कानमा तेल हालेर बसिहाल्छ। जब कि फौजदारी अपराध आफैंमा सरकारवादी मुद्दा हो। यस्ता जघन्य अपराधमा दबाबबिनै सरकार आफैं अग्रसर हुनुपथ्र्याे। न्यायिक सक्रियता वा न्यायालयको विवेकबाटै यो मुद्दा किनारा लाग्न सक्छ। पीडित युवतीले न्याय पाउन सक्छिन्। तर, कस्तो अवस्थामा न्यायिक सक्रियता देखाउने ? यो कुनै कानुनमा व्यवस्था भएको विषय होइन। केवल न्यायालयको विवेकको कुरा हो। हो, त्यस्तो विवेकको खाँचो यो मुद्दामा आवश्यक छ। त्यसो त यस्तैयस्तै मुद्दामा न्यायिक सक्रियता देखिएका नजीरको अभाव छैन। २०६७ मा बलात्कृत नाबालिगको मुद्दा ७३ मा हेरेर पीडितलाई न्याय दिएको नजीर निलम्बित प्रधानन्यायाधीश चोलेन्द्रशमशेर जबरा र देवेन्द्रगोपाल श्रेष्ठको फैसला रहेको न्यायवृत्तमा चर्चा छ। अरू पनि छन् त्यस्ता नजीर। जिल्ला अदालतहरूले हदम्याद गुज्रेको भनेर नलिएका मुद्दा उपल्लो तहका न्यायालयले लिएर फैसला गरेका पनि छन्। त्यसो हुँदा यो मुद्दा सोहीअनुसार अगाडि बढाउनु मनासिब हुनसक्छ। यो मुद्दालाई लिएर प्रदर्शनकारीले जसरी बलात्कारको हदम्याद हटाउनुपर्छ भन्ने आवाज उठाएका छन्, साँच्चीकै यो बहसको विषय हुनुपर्छ। आवश्यकताका आधारमा कानुन संशोधन गरिनुुपर्छ। सुन्दरी प्रतियोगिताका आयोजकबाट पीडित महिलाले नाबालिग छँदै पीडित हुनुपरेको र यतिका वर्षसम्म बोल्ने हिम्मत पनि गर्न नसकेको भनेर भनेकी छन्। यो संवेदनशील विषय हो। तसर्थ, बलात्कार मुद्दामा हदम्यादको सीमामाथि पुनर्विचारको बहस अझै बाक्लो बनाउन जरुरी छ।"
नयाँ जनप्रतिनिधिले घोषणा गरे योजना,"दैलेख : संविधान जारी भएपछि अस्तित्वमा आएको गाउँका सिंहदरबारमा पहिलो कार्यकालका लागि चुनिएका जनप्रतिनिधि शुक्रबारदेखि बिदा भए। र, त्यसको ठाउँमा वैशाख ३० को चुनावपछि आगामी ५ वर्षका लागि नयाँ जनप्रतिनिधि चुनिएका छन्। दैखलेका ११ तहका जनप्रतिनिधिहरूले शुक्रबारै पदभार ग्रहण गरेका छन्। दोस्रो कार्यकालका लागि चुनिएका जनप्रतिनिधिहरूले कार्यभार सम्हाल्दा केही न केही निर्णय गरे। कतै गर्भवती तथा सुत्केरी महिलालाई एम्बुलेन्स सेवा निशुल्क गर्ने त कतै नगरबस सञ्चालन गर्नेसम्मका निर्णय गर्नमा नवनिर्वाचित जनप्रतिनिधिहरू हौसिए। कतिपय जनप्रतिनिधिहरूले कार्यकालभरि पाउने पारिश्रमिक नलिने घोषणासमेत गरेका छन्। मतदातासमक्ष थुप्रै आश्वासन र सपना बाँडेर निर्वाचित भएका जनप्रतिनिधिहरूले फेरि जनता रिझाउने खाले निर्णयहरू गरेका छन्। दुल्लु नगरपालिकाको प्रमुख भरतप्रसाद रिजाल र उपप्रमुख बिना कार्कीले पदभार ग्रहणसँगै गर्भवती र सुत्केरीलाई निःशुल्क एम्बुलेन्स सेवा उपलब्ध गराउने निर्णय गरेका छन्। उनीहरूले गरेको निर्णयमा सोही नगरमा रहेको अस्पतालको सेवा अपर्याप्त भएको उल्लेख छ। गर्भवती तथा सुत्केरी महिलाहरूलाई थप उपचारका लागि दुल्लुक्षेत्रभन्दा बाहिर लिनुपर्ने अवस्थामा दुल्लु अस्पतालको सिफारिसमा नगरले निःशुल्क एम्बुलेन्स सेवा दिने नगर उपप्रमुख कार्की बताइन्। भैरवी गाउँपालिकाका अध्यक्ष रीताकुमारी शाहीले गाउँपालिकामा दुईवटा नगर बस सञ्चालन गर्ने र गर्भवती महिला र सुत्केरी महिलालाई एम्बुलेन्स सेवा निःशुल्क गर्ने पहिलो निर्णय गरेकी छन्। चामुण्डाविन्द्रासैनी नगरका मेयर गणेशकुमार शाहीले जनताका समस्या सम्बोधनका लागि नगरपालिकामा निःशुल्क टोलफ्रि सेवा सञ्चालन गर्ने निर्णय गर्दै कार्यभार सम्हाले। गुराँस गाउँपालिकाका अध्यक्ष टोपबहादुर बिसी र उपाध्यक्ष शिवाकुमारी खड्काले गाउँपालिकाका सबै नागरिकको निःशुल्क स्वास्थ्य बिमा गर्ने, बैंकसँग समन्वय गरी सामाजिक सुरक्षा भत्ता वडा कार्यालयबाटै वितरण गर्ने निर्णय गरे। कार्यभार सम्हाल्दा उनीहरूले मोबाइल नेटवर्कको पहुँच नपुगेको स्थानमा समस्या समाधान गर्ने, फर्निचर अभाव रहेका स्कुलमा तत्काल व्यवस्थापन गर्ने निर्णयसमेत गरेका छन्। नौमूले गाउँपालिकाका अध्यक्ष छविराम सुवेदीले आफूले पाउने पारिश्रमिक नलिने घोषणा गरेका छन्। उनले आफूले गाउँपालिकाबाट पाउने तलब र भत्ता अक्षयकोषमा जम्मा गरेर द्वन्द्व पीडित, जेहेनदार र गरिब बालबालिकालाई छात्रवृत्ति प्रदान गर्ने बताए।"
"बलात्कारमा हद, मुद्दामा म्याद","आठ वर्षअघि भएको मिस ग्लोबल इन्टरनेसनल प्रतियोगिताकी एक सहभागीले आफू आयोजकबाट बलात्कृत भएको खुलासा अहिले आएर गरिन्। यसमा हदम्यादको कानुनी प्रावधानलाई लिएर कतिपयले समय गुज्रियो भन्ने गरेका छन्। यसमा बहस सुरु भएको छ कि बलात्कारको यो घटनाको जाहेरी अब लिन मिल्छ कि मिल्दैन ? सरकारले तुरुन्तै एउटा छानबिन समिति गठन गर्यो। प्रधानमन्त्री निवास बालुवाटारदेखि माइतीघर मण्डलासम्म युवाको जुन प्रदर्शन भयो, त्यसले यो विषयमा संवेदनशील हुन सरकारलाई बाध्य पारेको छ। बलात्कारजस्तो मुद्दामा सरकारको ध्यान यसै पनि आकर्षित हुनुपथ्र्याे। जस्तो कि कानुनमै भनिएको छ कि बलात्कार जस्ता जघन्य अपराधका घटनामा जाहेरी नपरे पनि प्रहरीले अनुसन्धान अघि बढाउनुपर्छ। मुद्दा चलाउनुपर्छ। फौजदारी कानुनले भन्छ, बलात्कारसम्बन्धी मुद्दाको हदम्याद केवल १ वर्ष हुन्छ। त्यसो भए ती महिलाले न्याय कसरी पाउने ? यही मुद्दामा राजधानीलगायत देशका कतिपय सहरमा युवा सडकमा ओर्लिएका छन्। उनीहरूको माग छ कि बलात्कार मुद्दामा हदम्यादको व्यवस्था हटाऊ। विद्यमान कानुनअनुसार ती महिलाले कानुनी उपचार पाउने बाटो सकिएको कतिपय विद्वान् अधिवक्ताको भनाइ छ। तर, कतिपयले भने यस्तो मुद्दामा न्यायिक सक्रियताको खाँचो औंल्याएका छन्। प्रश्न निकै गम्भीर छ बलात्कार भएको हो भने हदम्याद नाघेकै आधारमा न्याय नपाउने ? पाउने हो भने कसरी पाउने ? कोही पीडित भएकै हो भने र घटना भएको सत्य हो भने ढिला भयो भनेकै आधारमा न्यायको ढोका बन्द हुन कत्ति पनि न्यायसंगत देखिन्न। यसमा अनुभव र विद्वान्हरूको सुझावअनुसारै न्यायिक सक्रियताको खाँचो देखिन्छ। सरकारले छानबिन समिति बनाउनु र प्रहरीले आरोपितलाई पक्राउ गर्नु सकारात्मक छ। युवाको प्रदर्शनका दबाबलाई मत्थर पार्ने उपायका रूपमा मात्रै छानबिन समिति र आरोपितको गिरफ्तारी सीमित हुनु हुँदैन। अधिकांशतः नेपालमा छानबिन समितिहरू पीडितका आवाजलाई थामथुम पार्न र दबाबबाट उम्कनमात्रै गठन गरिन्छन्। समय बित्दै जाँदा विरोधका स्वरहरू मधुरा हुन थालेपछि सरकार फेरि कानमा तेल हालेर बसिहाल्छ। जब कि फौजदारी अपराध आफैंमा सरकारवादी मुद्दा हो। यस्ता जघन्य अपराधमा दबाबबिनै सरकार आफैं अग्रसर हुनुपथ्र्याे। न्यायिक सक्रियता वा न्यायालयको विवेकबाटै यो मुद्दा किनारा लाग्न सक्छ। पीडित युवतीले न्याय पाउन सक्छिन्। तर, कस्तो अवस्थामा न्यायिक सक्रियता देखाउने ? यो कुनै कानुनमा व्यवस्था भएको विषय होइन। केवल न्यायालयको विवेकको कुरा हो। हो, त्यस्तो विवेकको खाँचो यो मुद्दामा आवश्यक छ। त्यसो त यस्तैयस्तै मुद्दामा न्यायिक सक्रियता देखिएका नजीरको अभाव छैन। २०६७ मा बलात्कृत नाबालिगको मुद्दा ७३ मा हेरेर पीडितलाई न्याय दिएको नजीर निलम्बित प्रधानन्यायाधीश चोलेन्द्रशमशेर जबरा र देवेन्द्रगोपाल श्रेष्ठको फैसला रहेको न्यायवृत्तमा चर्चा छ। अरू पनि छन् त्यस्ता नजीर। जिल्ला अदालतहरूले हदम्याद गुज्रेको भनेर नलिएका मुद्दा उपल्लो तहका न्यायालयले लिएर फैसला गरेका पनि छन्। त्यसो हुँदा यो मुद्दा सोहीअनुसार अगाडि बढाउनु मनासिब हुनसक्छ। यो मुद्दालाई लिएर प्रदर्शनकारीले जसरी बलात्कारको हदम्याद हटाउनुपर्छ भन्ने आवाज उठाएका छन्, साँच्चीकै यो बहसको विषय हुनुपर्छ। आवश्यकताका आधारमा कानुन संशोधन गरिनुुपर्छ। सुन्दरी प्रतियोगिताका आयोजकबाट पीडित महिलाले नाबालिग छँदै पीडित हुनुपरेको र यतिका वर्षसम्म बोल्ने हिम्मत पनि गर्न नसकेको भनेर भनेकी छन्। यो संवेदनशील विषय हो। तसर्थ, बलात्कार मुद्दामा हदम्यादको सीमामाथि पुनर्विचारको बहस अझै बाक्लो बनाउन जरुरी छ।"
हेटौंडामा ३० वर्षपछि गुम्यो एमालेको विरासत,"हेटौंडा : प्रदेश राजधानीसमेत रहेको हेटौंडा उपमहानगरपालिकामा ३० वर्ष लामो नेकपा एमालेको विरासत तोडिएको छ। मेयरमा गठबन्धन दल एकीकृत समाजजादावादीबाट मीना लामा विजयी भएकी छन्। कांग्रेसले पनि पहिलोपटक नगरको नेतृत्वमा प्रवेश पाएको छ। उपमेयरमा कांग्रेसका राजेश बानियाँ विजयी भएका छन्। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को निर्वाचनबाट भने दुवै पद गुमाएको छ। एमालेका उम्मेदवार अनन्त पौडेललाई २ हजार १६७ मतले पछि पार्दै गठबन्धन दल समाजवादीकी लामा मेयरमा निर्वाचित भएकी हुन्। लामाले २३ हजार ७५ मत ल्याउँदा निकतम प्रतिस्पर्धी एमाले नेता अनन्तप्रसाद पौडेलले २० हजार ९०८ मत प्राप्त गरे। त्यस्तै, राप्रपाका दीपकबहादुर सिंहले २० हजार ५३१ मत प्राप्त गरे। उपमेयरमा कांग्रेसका राजेश बानियाँ ३२ हजार ५९३ मतसहित विजय भए। एमालेकी सुमीत्रा कापफ्लेले २३ हजार ९०९ र राप्रपाकी इन्दिरा न्यौपानले ५ हजार ४८३ मत पाइन्। बागमतीको राजधानी जिल्ला मकवानपुरमा राजनीतिक शक्ति सन्तुलन फेरिएको छ। आममतदाताले पार्टीको घेराभन्दा बाहिर गएर नयाँ नेतृत्व चयन गरेका छन्। कांग्रेस मकवानपुरमा पहिलो शक्तिको रूपमा उदाएको छ। २०७४ को स्थानीय निर्वाचनमा जम्मा २ पालिका प्रमुख र ३१ वडाध्यक्ष जितेको कांग्रेसले यसपटक ५ पालिका प्रमुख र ४ उपप्रमुसँगै ४४ वटा वडाध्यक्ष जितेको छ। यो निर्वाचनबाट एमालेलाई ठूलो धक्का पुगेको छ। हेटौंडासहित ५ पालिका प्रमुख, उप्रमुख र थप २ पालिका उपप्रमुख जितेको एमाले यसपटक २ पालिका प्रमुख र १ उपप्रमुखमा साँघुरिएको छ। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को स्थानीय निर्वाचनबाट भने दुवै पद गुमाएको छ। मकवानपुरको १०२ वडायक्षमध्ये ५१ वडाध्यक्ष जितेको एमालेले यसपटक ३१ वडाध्यक्षमा चित्त बुझाउनुपरेको छ। माओवादी केन्द्रले पनि आफूलाई सुधार गरेको छ। २ पालिका प्रमुख र २० वडाध्यक्ष जितेको माओवादीले यसपटक २ पालिका प्रमुख, ५ उपप्रमुख र २४ वडाध्यक्ष जितेको छ। यसपटक जनताले पार्टी मात्र हेरेनन्। नयाँ व्यक्ति हेरे र साथमा युवा पुस्तालाई प्राथमिकता दिए, मकवानपुर बहुमुखि क्याम्पसका प्रमुख प्राध्यापक डा शंकर उपाध्यायले भने, अब जनता कसैको दलको सीमिति घेरामा मात्र बस्दैनन् भन्ने संकेत यो चुनावले दिएको छ। स्थानीय निर्वाचनबाट राजनीतिक शक्ति सन्तुलन बदलिएको र दलहरूले यसबाट पाठ सिक्नुपर्ने उनको भनाइ छ। मकवानपुरको राजनीतिक शक्ति सन्तुलनमा यसपटक राप्रपाले ठूलो भूमिका खेलेको छ। २०७४ को निर्वाचनमा करिब ७ हजार मत पाएको राप्रपाले यसपटक २० हजार ३३१ मत पाएको छ। विजयी उम्मेदवार लामाको भन्दा २ हजार ७४४ मत मात्र कम हो। कांग्रेस, एमालेको सांगठनिक मतसहित अन्य राजनीतिक दल आबद्ध र स्वतन्त्र मत पनि उनले पाएका छन्। बदलिएको शक्ति सन्तुलनले अबको प्रदेश र संघीय निर्वाचनमा पनि प्रभाव पार्ने देखिन्छ, हेटौंडा९ का बिजन्द्र अग्रवालले भने, जनताले विकास र समृद्धि जनताले चाहेका छन्। निर्वाचित जनप्रतिनिधिहरूले भौतिक पूर्वाधारको विकाससँगै विकासका विविध आयमहरूलाई सम्बोधन गर्न सक्नुपर्छ।"
धनगढीमा हमालको कमाल,"धनगढी : धनगढी उपमहानगरपालिका प्रमुखमा स्वतन्त्र उम्मेदवार गोपाल हमालले सत्ता गठबन्धनसहित दलहरूलाई पछारेका छन्। उनले शनिबार बेलुकासम्म ११ हजार ९ सय ७० मतको अग्रता कायम गरेका छन्। जब कि ६ हजार २ सय ९७ मत मात्रै गन्न बाँकी छ। अब गन्न बाँकी सबै मत प्रतिद्वन्द्वीले पाए पनि हमाललाई जित्न सक्ने अवस्था छैन। धनगढीमा ९२ हजार मतदातामध्ये ६३ हजार ७ सय १५ मत (६४ प्रतिशत) खसेको थियो। त्यसमध्ये शनिबार बेलुकीसम्म ५७ हजार ४ सय १८ मतको गणना सकिएको मुख्य निर्वाचन अधिकृतको कार्यालयले जनाएको छ। जसमा हमालले स्वतन्त्र रूपमा २५ हजार २१, गठबन्धनका तर्फबाट कांग्रेस उम्मेदवार नृपबहादुर ओडले १३ हजार ५१ र एमाले उम्मेदवार रणबहादुर चन्दले ७ हजार ५ सय ६१ मत पाएका छन्। उपप्रमुखमा सत्ता गठबन्धनबाट माओवादी केन्द्रकी शान्ति अधिकारी क्षेत्री १ हजार २ सय ३२ मतले पछाडि छिन्। एमालेकी कन्दकला राना १२ हजार ९ सय ३६ मत पाएर अग्रस्थानमा छिन्। क्षेत्रीले ११ हजार ७ सय ४ मत पाएकी छन्। स्वतन्त्र उम्मेदवार प्रभाकर भण्डारीले ६ हजार ३ सय ७७ मत पाएका छन्। यो समाचार तयार पार्दासम्म वडा नम्बर १०, ११ र १२ को मतगणना भइरहेको छ। यी वडा राना थारू बाहुल्य छन्। हमालले पाँच वर्षपछि नदोहोरिने बताएका छन्। म धनगढी मोडेलबाट एक प्रकारको प्रणालीको विकास गर्छु। मैले दोहोरिन आवश्यक छैन। दलहरूभित्रको विकृति कम होस्। राजनीति सेवाका रूपमा विकास होस् भनेर नै मैले उम्मेदवारी दिएको हुँ, हमालले भने, जनताले मलाई जिताएका छन्। म त्यस कुरामा खरो उत्रनेछु। उनले राजनीति पेसा होइन, सेवा हो भन्ने भावनाको विकास गर्न लागि पर्ने बताए। उनले १९ वटै वडामा महिलाका लागि एक स्त्रीरोग विशेषज्ञ चिकित्सक र एक जना फिजिसियनसहित हरेक महिना निःशुल्क स्वास्थ्य शिविरको सुरुवात गरिहाल्ने बताए। महिलाहरू रोग लुकाएर बस्छन्। कुखुरा बेचेर उपचारमा आउने महिलाहरूलाई गाउँमै विशेषज्ञ सेवा पुर्याउनेछु। त्यहाँ ईसीजी, अल्ट्रासाउन्ड, चेकजाँच र औषधिसमेत निःशुल्क हुन्छ, उनले भने। उनले अब पहुँचका आधारमा नभएर प्राथमिकताका आधारमा विकास गरिने बताए। म अब सबै नगरवासीको मेयर हुँ, मेरा लागि कुनै कार्यकर्ता छैन। त्यसैले मैले सबैको मेयर हुने प्रयास गर्नेछु, उनले भने। आफूले सार्वजनिक गरेको धनगढी मोडेलमा टेकेर काम गर्ने बताए। सरकारी विद्यालयहरूको अवस्था सुधार गर्नु छ। एक वडा एक उत्पादन गरी कृषिमा रोजगारी बढाउनु छ। अब सडकमा ग्राभेल हालेर, उपभोक्ता समिति बनाएर कमिनसन खाने कुरा सब बन्द हुन्छन्, उनले भने। उनी २०६४ सालमा कैलाली उद्योग वाणिज्य संघका अध्यक्ष भएका थिए। त्यही बेलादेखि उनी चर्चामा आएका हुन्। उनले त्यस बेला सुदूरपश्चिम महोत्सवको सुरुवात गरी सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए। त्यसअघि सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडी प्रथा छ, सामाजिक कूरीति छन्, दलित गैरदलितमा भेदभाव छ भनेर नकारात्मक कुराको बढी प्रचार हुन्थ्यो। त्यसलाई चिर्न हमालकै पालामा सुन्दर सुदूरपश्चिम अभियान चलाइएको थियो। यहाँका सम्भावनाका १ हजार तस्बिर देशब्यापी रूपमा प्रदर्शनीमा लगिएपछि उक्त अभियान चर्चामा आएको थियो। त्यसैले उनलाई सुन्दर सुदूरपश्चिमका अभियन्ता (परिकल्पनाकार)का रूपमा पनि लिइन्छ। उनकै पालामा देशका कार्यकारी प्रमुखलाई महोत्सवमा बोलाएर २१ किलोको माला लगाइदिएर २१ बुँदे माग राखिएको थियो। उनले त्रिभुवन अन्तर्राष्ट्रिय विमानस्थलपछि लामो धावनमार्ग भएको धनगढी विमानस्थल बनाउन निजी क्षेत्रबाट एक पैसा अभियान चलाए। यिनै कारणले उनलाई यस क्षेत्रको विकासको परिकल्पनाकारका रूपमा पनि लिने गरिन्छ। हमालले २०७४ सालकै निर्वाचनमा राम्रो मत पाएका थिए। उनले अब उपमहानगरपालिकाको कुनै पनि सेवा सुविधा नलिने बताएका छन्। गाडी लिन्नँ। त्यसमा हाल्ने तेल लिन्नँ। म उपमहानगरकै लागि काठमाडौं वा विदेश गए पनि आफ्नो रकमले जानेछु। म एक पैसा रकम पनि नलिने प्रण गरेको छु, हमालले भने। उनले कैलालीकै ठूलो शिवालय बेहडाबाबामा पुगेर भ्रष्टाचार नगर्ने कसमसमेत खाएका थिए। म भ्रष्टाचार गर्दिनँ, शिवलिंगमा हात राखेर कसम खाएको छु। म भ्रष्टाचार हुन पनि दिन्नँ, उनले भने, अहिले वडामा आएका सबै युवा मेरो अभियानमा सहभागी हुने अपेक्षा लिएको छु।"
विराटनगरमा कोइराला परिवारबाट तेस्रो मेयर,"विराटनगर : कांग्रेसका शीर्ष नेता जन्माउने स्थानका रूपमा समेत परिचित हो विराटनगर महानगरपालिका। हरेक चुनावमा महानगरको नेतृत्व अन्य दलको पोल्टामा पुग्ला कि भन्ने चिन्ता कांग्रेस नेतालाई हुन्छ। अझै बढी कोइराला परिवारलाई। शीर्ष नेता बेलामौका विराटनगर आएर दलभित्रको घच्चमच्च मिलाउँछन्। विवाद बढ्न दिँदैनन्। यसकै फाइदा स्वरूप कोइराला परिवारबाट तेस्रो मेयर बन्ने मौका पाएका छन् नागेश कोइरालाले। केशवप्रसाद कोइराला २०१४ सालको स्थानीय निर्वाचनमा विराटनगरका मेयर चुनिएका थिए। उनी कांग्रेस नेता डा शेखर कोइरालाका बुबा हुन् भने बीपी कोइरालाका साहिँला भाइ। त्यसपछि २०४९ सालको निर्वाचनमा अशोक कोइराला मेयरमा निर्वाचित भएका थिए। त्यसपछि लामो समय नगरको नेतृत्व तहमा पुगेनन् कोइराला परिवारका सदस्य। यसपटकको निर्वाचनमा भने नागेशले पारिवारिक राजनीतिलाई महानगरमा फर्काएका छन्। जनमत ल्याएरै उनले स्थानीय निर्वाचनमा एमाले उम्मेदवार सागर थापालाई पछि पारे। थापालाई ८ हजार ७ सय १५ मतले पछि पार्दै प्रमुख पद हात पारे। कोइरालाले कुल ३० हजार १ सय ७० मत प्राप्त गर्दा थापाले २१ हजार ४ सय ५५ मत मात्र प्राप्त गरेका छन्। तेस्रो हुने स्वतन्त्र उम्मेदवार उमेश यादवको ८ हजार ७ सय ९५ मत मात्रै छ। नागेश गठबन्धनको साथमा थिए भने थापा एमालेबाट एक्लै चुनावी मैदानमा थिए। गठबन्धनबाट महानगरको प्रमुख पदमा कांग्रेस उम्मेदवार कोइराला विजयी भए पनि उपमेयरमा नेकपा एमालेकी उम्मेदवार शिल्पा निराला कार्की विजयी भएकी छन्। उनले गठबन्धनबाट उम्मेदवार भएका जनता समाजवादी पार्टीका अमरेन्द्र यादवलाई पराजित गरेकी हुन्। कार्कीले २५ हजार ६ सय ८० मत प्राप्त गरिन्। उनका निकटतम प्रतिस्पर्धी गठबन्धनका तर्फबाट जसपाका अमरेन्द्र यादवले १४ हजार २ सय १९ मत ल्याए। उपप्रमुखमा तेस्रो हुने राप्रपाका विन्दाकुमारी लुइँटेल आचार्यले ६ हजार ४ सय १ मत प्राप्त गरिन्। स्वतन्त्र उम्मेदवार नमिता न्यौपानेले ५ हजार १ सय १७ मत प्राप्त गरिन्। सामाजिक अभियन्ता र उद्यममा पनि जोडिएकी शिल्पा लहानमा जन्मिएकी हुन्। विद्यालय तहको अध्ययन लहानमै गरेकी उनले कोसी क्याम्पस विराटनगरबाट प्लस टु, महेन्द्र मोरङ क्याम्पसबाट स्नातक र स्नातकोत्तर क्याम्पस विराटनगरबाट अंग्रेजीमा स्नातकोत्तर गरेकी छिन्। उनलाई यो स्थानीय तह चुनाव जित्न सहज थिएन। गठबन्धनको चुनौती त थियो नै कोसी अस्पताल विकास समितिबाट राजीनामा नदिई उम्मेदवारी दिएको भन्दै उनको उम्मेदवारी खारेज गर्न सर्वोच्च अदालतमा रिट नै पर्यो। मुद्दा अदालतमा विचाराधीन छ। जसपाका केन्द्रीय अध्यक्ष उपेन्द्र यादवले आफ्ना छोरा अमरेन्द्रलाई उपमेयरको टिकट दिएपछि जसपाभित्रै विद्रोह सुरु भयो। यसको फाइदा पनि उनलाई पुगेको देखिन्छ। यता महानगरको नेतृत्वमा कांग्रेसका नागेश कोइराला निर्वाचित भए पनि कार्यपालिकामा भने कांग्रेस अल्पमतमा परेको छ। महानगरका वडामा कांग्रेस कमजोर सावित भएको हो। १९ वटा वडामध्ये सबैभन्दा धेरै एमालेका भागमा ९ वटा वडा जित्दा कांग्रेसले ६ वटा मात्र जितेको छ।"
"गठबन्धन : कसलाई नाफा, कसलाई घाटा ?","विपक्षी एमालेविरुद्ध सत्तासीन पाँच दल गठबन्धन गरेरै स्थानीय चुनावमा गए। कतै साझा उम्मेदवार खडा गरे। कतै जोजो मिल्न सकिन्छ त्यहीअनुसार गठबन्धन बनाए। परिणाम भने मिश्रित आयो। केहीमा गठबन्धनका कारण सत्तासीन दललाई फाइदा पुग्यो। केहीमा गठबन्धनमा गडबडीका कारण एमाले उम्मेदवारलाई चुनाव जित्न सहज भयो। यद्यपि, एमाले सिट संख्यामा खुम्चिएको छ। निर्वाचन आयोगको शनिबार साँझको तथ्यांकअनुसार कांग्रेसले पहिलो स्थानमा ३ सय ७ स्थानीय तहमा प्रमुखअध्यक्ष जितेको छ। १ सय ८८ स्थानमा प्रमुखअध्यक्ष जितेर एमाले दोस्रो स्थानमा छ। त्यसपछि माओवादी केन्द्रले १ सय २० स्थानको नेतृत्व हात पारेको छ। एमालेले पनि कतिपय स्थानीय तहमा राप्रपासँग तालमेल गर्यो। केहीमा भने स्थानीय आवश्यकता र परिस्थितिअनुसार अचम्मका गठबन्धन बने। उद्योगमन्त्री एवं कांग्रेस नेता दिलेन्द्र बडूको गृहजिल्ला हो, दार्चुला। यो जिल्लाका ९ वटै पालिकामा कांग्रेस र माओवादी केन्द्रबीच गठबन्धन भयो। कांग्रेसले पाँच र माओवादीले चार पालिकामा नेतृत्व लिने गरी चुनावमा गए। माओवादीले नेतृत्व पाएका सबै पालिकामा जित्यो। उसलाई गठबन्धन फलिफाप भयो। तर, कांग्रेसले पाएका सबै तहमा चुनाव हार्यो। उसलाई गठबन्धन फापेन। कैलालीमा १३ स्थानीय तह छन्। सात कांग्रेस, चार माओवादी र दुई समाजवादीले लिने समझदारी भयो। गोदावरी नगरपालिकामा मात्रै कांग्रेसले जित्यो। धनगढीमा कांग्रेस दोस्रो स्थानमा सीमित छ। स्वतन्त्र उम्मेदवार गोपाल हमाल कांग्रेसका नृपबहादुर ओडभन्दा झन्डै १२ हजार मतले अगाडि छन्। बाँकी सबै मत ओडले पाए पनि हमाललाई जित्ने अवस्था छैन। लम्की चुहा नगरपालिकामा मतगणना जारी छ। माओवादी केन्द्रको भागमा परेको कैलारी गाउँपालिकामा कांग्रेसका बागी राजसमझ चौधरीले चुनाव जिते। कांग्रेसको भागमा परेको टीकापुर, जोशीपुर र जानकी गाउँपालिकामा रेशम चौधरीको पार्टीले जित निकालेको छ।माओवादीको भागमा परेकामध्ये मोहन्याल मात्रै जित्यो। बैतडीका १० मध्ये चार पालिकामा गठबन्धन भयो। पाटन नगरपालिकाबाहेक अन्यत्र गठबन्धन सफल हुन सकेन। बझाङमा भने सत्ता गठबन्धनलाई फाइदा भएको छ। १२ पालिका रहेको बझाङमा ६ वटा कांग्रेस, ३ माओवादी र ३ समाजवादीको भागमा परेको थियो। ९ वटामा गठबन्धनले जित निकाल्यो।अछामका १० पालिकामध्ये पाँचवटामा मात्र गठबन्धन भएको थियो। मंगलसेन नगरपालिकामा कांग्रेस र समाजवादीको गठबन्धन थियो। त्यहाँ दुवै पद एमालेले जित्यो। रामारोसनमा कांग्रेस र समाजवादीबीच नै तालमेल थियो। उपाध्यक्षमा माओवादीले जित्यो। बान्नीगढी जयगढ गाउँपालिकाका कांग्रेस र माओवादीबीच तालमेल थियो। उपाध्यक्ष एमालेले जित्यो। कांग्रेसले डोटीमा कसैसँग गठबन्धन गरेन। सात प्रमुख र आठ उपप्रमुख एक्लै जित्यो। माओवादी र एकीकृत समाजवादीबीचको गठबन्धन डोटीमा फलदायी बनेन। लुम्बिनीका अधिकांश पालिकामा सत्तारुढ दलको गठबन्धन थियो। केहीमा एमाले, कांग्रेसको पनि गठबन्धन थियो। एमालेले १४ पालिकाका दुवै पदमा जित निकालेको छ। अर्घाखाँचीमा ३, रूपन्देहीमा २, नवलपरासीमा १, पाल्पामा ४, गुल्मीमा १, कपिलवस्तुमा २, दाङमा १ पालिका एमालेले जित्यो। दाङको घोराही उपमहानगरपालिकामा एमालेले गठबन्धनलाई पराजित गर्यो। रोल्पामा माओवादीएमाले गठबन्धन र दाङमा एमालेसहितको गठबन्धन हराउँदै कांग्रेसका उम्मेदवारले जित निकाले। कांग्रेसले यी दुईसहित २७ पालिकामा प्रमुख पद र २९ पालिकामा उपप्रमुख पदमा जित निकालेको छ। माओवादी केन्द्रले ५ पालिकामा दुवै पदमा जितेको छ। यी सबै रोल्पाका हुन्। रोल्पामा माओवादी एकल र अन्य दल गठबन्धनमा थिए। गण्डकीमा एमाले र कांग्रेसले ३५३५ पालिका जितेका छन्। माओवादीले ११ पालिकामा विजय प्राप्त गरेको छ। गोरखामा मात्रै माओवादीले ९ पालिका जित्यो। त्यहाँ माओवादी एकल चुनावी मैदानमा थियो। कांग्रेसले गण्डकीका ३५ प्रमुख र ३० उपप्रमुख जितेको छ। एमालेले ३५ तह प्रमुख जित्दा ३२ वटामा उपप्रमुख जितेको छ। जनमोर्चाले २ प्रमुख र १ उपप्रमुख जितेको छ। गठबन्धनका कारण जनमोर्चालाई बागलुङमा सफलता मिलेको हो। नवलपुरमा एमालेले ६ प्रमुख जितेको छ। कांग्रेसले नवलपुरमा २ प्रमुख र ३ उपप्रमुख पदमा जित हासिल गरेको छ। बागलुङमा कांग्रेसले ६ मा प्रमुख तथा उपप्रमुख जितेको छ। एमालेले बागलुङमा ढोरपाटन नगरपालिका प्रमुख मात्रै जित्यो। एमाले बिस्तारै पतनको बाटोतिर गइरहेको छ। बिभिन्न ठाउँमा हामीले एमालेको बिरासतलाई मज्जाले खोसेका छौं।भीष्मराज आङ्देम्बे, सहमहामन्त्री, कांग्रेस म्याग्दीमा एमालेले ६ मध्ये ४ प्रमुख र ३ उपप्रमुख जितेको छ। कांग्रेसले २ प्रमुखमा जित्दा माओवादीले २ वटामा उपप्रमुखमा विजय प्राप्त गर्यो। स्याङ्जाका ११ तहमध्ये ६ मा एमाले र ५ मा कांंग्रेसका प्रमुखले जिते। पर्वतमा एमालेले २ प्रमुख र कांग्रेसले ५ जितेका छन्। मुस्ताङमा एमालेले ५ मध्ये ४ प्रमुखमा विजय हुन सफल भयो। कांग्रेसले भने १ पालिकामा दुवै पद र अर्काे एउटामा उपप्रमुख जितेको छ। मनाङका ४ वटामा कांग्रेस, एमालेले २२ प्रमुख जितेका छन्। कास्कीको पोखरामा मत गणना जारी छ। गठबन्धनबाट नेकपा एसका धनराज आचार्यले एमालेका कृष्ण थापालाई पछि पारेका छन्। कास्कीमा एमालेले २ स्थानीय तहमा प्रमुख, उपप्रमुख जित्दा कांग्रेसले १ प्रमुख जित्यो। तनहुँको व्यास नगरपालिकामा स्वतन्त्र उम्मेदवार दीपक जोशीले कांग्रेसका वैकुण्ठ न्यौपानेलाई पछि पारेका छन्। तनहुँमा एमालेले ४ तहमा प्रमुख जितेको छ। कांगे्रसले पनि त्यति नै प्रमुख जितेको छ। लमजुङमा एमाले, कांग्रेसले ४४ तह जितेका छन्। पर्वतको कुश्मा नगरपालिकामा नेपाली कांग्रेस र नेकपा माओवादी केन्द्रबीच गठबन्धन थियो। मेयरमा कांग्रेसका रामचन्द्र जोशीले जिते। तर, उपमेयरमा माओवादीका शंकर गिरी पराजित भए। कर्णालीमा यसपटक कांग्रेसलाई नाफा भएको छ। विभिन्न दलसँग गठबन्धन गरेको कांग्रेसले सबैभन्दा बढी ३२ वटा स्थानीय तहको नेतृत्व हात पारेको छ। १३ वटा त कांग्रेस एक्लैले जितेको हो। अधिकांश स्थानीय तहमा गठबन्धन गरेको माओवादी भने प्रदेशमा दोस्रो शक्तिमै यथावत् रह्यो। अघिल्लो निर्वाचनमा पहिलो शक्ति बनेको एमाले यसपालि तेस्रोमा खुम्चियो। आफू कमजोर रहेको केही तहमा एमालेले पनि तालमेल गरेको थियो। केन्द्रमा पाँच दलीय गठबन्धन भनिए पनि प्रदेशमा दलहरूले आफू बलियो भएका स्थानमा एक्लाएक्लै र कमजोर भएका स्थानमा आफूअनुकूल अन्य दलसँग चुनावी गठबन्धन बनाएर प्रतिस्पर्धा गरेका थिए। यसपटक एमालेले १५ वटा पालिकामा मात्र नेतृत्व हात पारेको छ। ११ वटामा एक्लै जितेको छ। माओवादी केन्द्र भने दोस्रो स्थानमै रह्यो। अघिल्लो निर्वाचनको तुलनामा यसपटक माओवादीले दुईवटा स्थानीय तह गुमाएको छ। माओवादी एक्लैले ११ वटा पालिकामा जितेको छ। जनयुद्धको उद्गमस्थल भएकाले पनि माओवादीले कर्णालीलाई आफ्नो आधार इलाकाका रूपमा लिने गरेको छ। एमालेबाट विभाजन भएको एकीकृत समाजवादीले चार पालिकाको नेतृत्व हात पारेको छ। समाजवादी चार पालिका प्रमुख र ६ वटामा उपप्रमुख जितेर प्रदेशमा चौथो शक्ति बनेको छ। कर्णालीका पाँच स्थानीय तह प्रमुखमा स्वतन्त्रले जितेका छन्। मधेस प्रदेशको राजधानी जनकपुरधाम उपमहानगरपालिकाको मतगणनामा सत्ता गठबन्धनका उम्मेदवार निकै पछि छन्। गठबन्धनका लालकिशोर साह स्वतन्त्र उम्मेदवार मनोज साहभन्दा निकै पछि छन्। लालकिशोर जसपाका हुन्। २०७४ को चुनावमा प्रचण्ड बहुमतका साथ लालकिशोर मेयरमा विजयी भएका थिए। सत्तारुढ गठबन्धनका उपमेयर उम्मेदवार किशोरी साह भने पहिलो स्थानमा छन्। वीरगन्जमा सत्तारुढ गठबन्धनका तर्फबाट उम्मेदवार बनेका जसपाका राजेशमान सिंह प्रतिस्पर्धीभन्दा दोब्बर मतले अघि छन्। एमालेका उम्मेदवार तथा निवर्तमान महानगर प्रमुख विजयकुमार सरावगीभन्दा राजेशमान निकै अघि छन्। जितपुर सिमरा उपमहानगरपालिकामा गठबन्धनको तर्फबाट माओवादी केन्द्रका उम्मेदवार राजन पौडेल विजयी भए। गठबन्धनकै तर्फबाट उपमेयरकी उम्मेदवार बनेकी मेघा शाहीले भने चुनाव हारिन्। बाराको कलैया उपमहानगरपालिकामा एमालेका विनोदप्रसाद साह विजयी भए। प्रदेश नम्बर १ का अधिकांश स्थानीय तहमा गठबन्धनले जितेको छ। गठबन्धनकै कारण एमालेले विरासत जोगाउन सकेन। दश स्थानीय तह रहेको संखुवासभामा ८ ठाउँमा गठबन्धन भएको थियो। गठबन्धनले ४ र एमालेले ४ स्थानमा जित निकालेको छ। उदयपुरका ८ मध्ये अघिल्लो निर्वाचनमा एमालेले ६ स्थानीय तह जितेको थियो। यस पटक चौदण्डिगढीमा मात्रै जित निकालेको छ। कटारी नगरपालिकामा अग्रता लिएको छ। त्रियुगा नगरपालिकामा भने गणना बाँकी छ। बेलका नगरपालिकामा कांग्रेसका अशोक कार्की विजयी भए पनि उपप्रमुखमा गठबन्धनका उम्मेदवार हारे। धनकुटामा एमाले खुम्चिएको छ। अघिल्लो पटक सातवटै स्थानीय तह जितेको एमालेले ३ वटा मात्रै जितेको छ। ८ स्थानीय तह रहेको सोलुखुम्बुमा एक ठाउँमा मात्रै गठबन्धन भएको थियो। सोलुको माप्य गाउँपालिकामा गठबन्धन भत्काउँदै एमालेका बुद्धीकिरण राई अध्यक्षमा विजयी भए। त्यसैगरी खोटाङका १० स्थानीय तहमध्ये ७ वटामा गठबन्धन भएको थियो। ६ वटामा गठबन्धनका उम्मेदवार विजयी भए। एेंसेलुखर्कमा एमालेका गिरेन्द्रबहादुर राईले गठबन्धनलाई पराजित गरे। उपाध्यक्षमा कांग्रेसका राजेशकुमार राजभण्डारी विजयी भए। आठ स्थानीय तह रहेको ओखलढुंगामा ५ वटामा गठबन्धन भएको थियो। पाँचथरमा एमालेले सिट संख्या मात्र गुमाएन, आफ्नो आधार क्षेत्र मानिएका गाउँपालिकामा सदिऔंदेखिको बिरासत समेत गुमाउन पुग्यो। गठबन्धन गरेका कांग्रेस र माओवादी केन्द्रको बलियो उपस्थिति देखिएको छ। मोरङका १७ वटा स्थानीय तहमध्ये ३ वटामा गठबन्धन भएको थियो। लेटाङ नगरपालिकामा गठबन्धनलाई पछि पार्दै प्रमुख र उपप्रमुखमा एमालेका भुपेन्द्रकुमार लावती र कृष्णकुमारी पोखरेल विजयी भए। सुनवर्षी गाउँपालिकामा कांग्रेस र जनता समाजवादीको गठबन्धनलाई तोड्दै एमालेका श्यामप्रसाद राजवंशी प्रमुख र मीरादेवी दास केवरती उपप्रमुखमा विजयी भए। सुनसरीको १२ स्थानीय तहमध्ये धरान र इटहरी उपमहानगरपालिका मात्र गठबन्धन भयो। धरानमा गठबन्धनलाई उछिन्दै स्वतन्त्र उम्मेदवार अघि छन्। भोजपुरको साल्पासिलिछो गाउँपालिकाको अध्यक्षमा स्वतन्त्र उम्मेदवार दौलतकुमार कुलङ विजयी बने। ९ तह रहेको भोजपुरमा कांग्रेसले दुई प्रमुख र तीन उपप्रमुख, एमालेले दुई प्रमुख र दुई उपप्रमुख, तथा माओवादी केन्द्रले एक प्रमुख र दुई उपप्रमुख जित्यो। ९ तह रहेको ताप्लेजुङमा एमालेको सिट संख्या घटेको छ। अघिल्लो पटक नगरपालिकासहित पाँच स्थानीय तहको प्रमुखउपप्रमुख जितेको एमालेले यो पटक ३ प्रमुख मात्रै जित्यो। कांग्रेसले चार प्रमुख र माओवादीले दुई प्रमुख जित्यो। एमाले अध्यक्ष केपी शर्मा ओलीको जन्मथलो तेह्रथुमको आठराईको प्रमुख कांग्रेसको जित्यो। उपाध्यक्ष माओवादीले जितेको छ। तेह्रथुमका ६ स्थानीय तहमध्ये तीन पालिका प्रमुख कंग्रेसले जितेको हो। तीन एमालेले जितेको छ। सत्तागठबन्धनका कारण प्रदेश नं १ मा एमाले खुम्चिएको छ। सिट संख्या घटे पनि एमालेको जनमत नघटेको एमालेका नेताहरूको दाबी छ। हामीले पहिले जति सिट संख्या कायम गर्न नसकेकै हो, एमालेका केन्द्रीय सदस्य तथा पूर्वमन्त्री बसन्त नेम्बाङले भने, नजिते पनि हाम्रो संगठन थप मजबुद भएको छ। पहिलोभन्दा एमालेले धेरै मत पाएको छ। तर, सत्तारुढ गठबन्धनका नेताहरूले भने सिट संख्या बढ्दा फुरुक्क भएका छन्। एमालेको अहंकारका कारण देशभरि एमाले कमजोर साबित भएको उनीहरूको तर्क छ। एमाले बिस्तारै पतनको बाटोतिर गइरहेको छ, नेपाली कांग्रेसका केन्द्रीय सहमहामन्त्री भीष्मराज आङ्देम्बेले भने, बिभिन्न ठाउँमा हामीले एमालेको बिरासतलाई मज्जाले खोसेका छौं। स्थानीय चुनावमा सत्ता गठबन्धन एकातिर भए, एमाले अर्कातिर। गठबन्धनले सत्तारुढ दलहरूलाई नै फाइदा पुगेको छ। जसमा बढी लाभ कांग्रेसले लिएको छ। माओवादीले पनि उल्लेख्य फाइदा लिएको छ। एकीकृत समाजवादीका नेताहरूले भने आफ्नो दलको नतिजाप्रति असन्तुष्टि जनाएका छन्। मधेसवादी दलहरूको पनि प्रभाव उस्तो देखिएन। गठबन्धनको घेराबन्दीमा परेको एमालेलाई सन्तोषजनक भएन चुनावी परिणाम। दोस्रो स्थानमा खुम्चिएको यो पार्टीले कांग्रेसभन्दा निकै कम मात्रै पालिकाको नेतृत्व पाएको छ। एमाले नेताहरूको टिप्पणी छ लोकतन्त्रमा प्रतिपक्षीलाई एक्ल्याएर संसारमै अनौठो प्रकृतिको काम नेपालका सत्तारुढ दलहरूले गरेका छन्। इलाममा कांग्रेसले उपस्थिति बलियो बनाएको छ। एमाल नेता सुवास नेम्बाङ र एकीकृत समाजवादीका नेता झलनाथ खनालको क्षेत्रमा कांग्रेसको उपस्थिति बलियो बनेको हो। १० स्थानीय तह रहेको इलाममा कांग्रेसले चार, एमालेले चार र एकीकृत समाजवादीले एक प्रमुख जितेका छन्। एमाले अध्यक्ष ओलीको गृहनगर झापाको दमक नगरपालिकाको प्रमुखमा राप्रपाका राम थापा विजयी बने। सत्तारुढ गठबन्धनको समर्थनमा थापाले एमालेका उम्मेदवारलाई पराजित गरे। उप्रमुखमा कांग्रेसकी रेगिना भट्टराई विजयी बनिन्। यहाँ राप्रपा र कांग्रेसले गठबन्धन गरेका थिए। बागमतीमा सत्ता गठबन्धनका कारण कांग्रेसलाई सबैभन्दा बढी फाइदा भएको छ। कांग्रेसले एक्लै चार पालिका प्रमुखउपप्रमुख जितेको छ। ३४ पालिका प्रमुख र २८ उपप्रमुख जितेको छ। माओवादी केन्द्रले एक पालिकामा एकल जित हाँसिल गरेको छ। १९ पालिका प्रमुख र २३ उपप्रमुख जितेको छ। २०७४ मा पहिलो स्थानमा रहेको एमालेलाई यसपटक माओवादी केन्द्रसँग बराबर हैसियतमा झरेको छ। एमालेले ११ं वटा पालिकाको एक्लै प्रमुख र उपप्रमुख जितेको छ। नौ पालिकाको प्रमुख र १३ पालिकाको उपप्रमुख जितेको छ। बागमती प्रदेशको १ सय १९ पालिकामध्ये ९२ पालिकामा गठबन्धन भएको हो। तीमध्ये तीन महानगरसहित ९ पालिकाको नतिजा आउन बाँकी छ। काठमाडौंमा सत्ता गठबन्धन र एमालेलाई पछि पार्दै मेयरमा स्वतन्त्र उम्मेदवार बालेन्द्र शाह अघि छन्। उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। यहाँ सत्ता गठबन्धनका मेयर र उपमेयरका उम्मेदवार निकै पछि छन्। कागेश्वरी मनोहरा नगरपालिकामा एकीकृत समाजवादी एक्लै प्रतिस्पर्धामा उत्रिए पनि मेयर कांग्रेस र उपमेयर एमालेले जित्यो। ललितपुर महानगरपालिकाको मेयरमा गठबन्धनका तर्फबाट कांग्रेसका चिरिबाबु महर्जन अगाडि छन्। उपमेयरमा भने गठबन्धनका उम्मेदवार पछि छन्। भक्तपुरमा दुई पालिकामा गठबन्धन भएको थियो। सूर्यविनायक नगरपालिकामा कांग्रेसएकीकृत समाजवादी गठबन्धन तोड्दै एमालेले मेयरउपमेयर जित्यो। मध्यपुर ठिमीमा कांग्रेसले मेयर र माओवादी केन्द्रले उपमेयर जितेको छ। भरतपुर महानगरपालिका बाहेक चितवनमा सत्ता गठबन्धन सफल देखिएन। जिल्लाका सातवटा पालिकामध्ये तीनवटामा एमालेले जित हात पारेको छ। भरतपुरमा सत्ता गठबन्धनबाट माओवादी केन्द्रकी रेणु दाहाल अगाडि छिन्। भरतपुर र माडीमा एमालेले राप्रपासँग तालमेल गरेको थियो। हेटौंडा उपमहानगरपालिकाको प्रमुखमा एकीकृत समाजजादीले जित निकालेको छ। एमालेको गढ मानिने हेटौंडामा एमाले पहिलोपटक पराजित भयो। २०७४ को स्थानीय तह निर्वाचनमा ६ वटा पालिका जितेको एमाले जम्मा दुई पालिका प्रमुखमा सीमित भएको छ। मकवानपुरका १० स्थानीय तहमा एमालेविरुद्ध सत्ता गठबन्धन भएको थियो। नुवाकोटका १२ स्थानीय तहमध्ये बिदुर, बेलकोटगढी नगरपालिका तथा तारकेश्वर र शिवपुरी गाउँपालिकामा मात्र सत्तागठबन्धन भएको थियो। बिदुर नगरपालिकामा यसअघि नेकपा एमालेले जितेको थियो। यो पटक भने गठबन्धनका उम्मेदवार अगाडि छन्। बेलकोटगढी नगरपालिकामा पनि गठबन्धन दलका उम्मेदवार अगाडि छन्। तारकेश्वरमा नेपाली कांग्रेसले अध्यक्ष र माओवादी केन्द्रले उपाध्यक्ष, शिवपुरीमा नेकपा माओवादी केन्द्रले उपाध्यक्ष जित्यो। तर, माओवादीसँग गठबन्धन गरेको नेकपा एकीकृत समाजवादीले हार ब्यहोर्नुपर्यो। रामेछापका आठै पालिकामा माओवादी केन्द्र र समाजवादी गठबन्धन भएको थियो। एक पालिकामा कांग्रेस पनि गठबन्धनमा सामेल भएको छ। तर, नेकपा माओवादी केन्द्र र एकीकृत समाजवादी गठबन्धनबाट उपलब्धि हाँसिल गर्न सकेनन्। रसुवामा गठबन्धन असफल भएको छ। ६ पालिकामध्ये नौकुण्ड गाउँपालिकामा कांग्रेस र जनता समाजवादी पार्टी तथा कालिकामा माओवादी केन्द र एकीकृत समाजवादीबीच गठबन्धन भएको थियो। कालिकामा दुवै पदमा गठबन्धनले हार बेहोर्यो। नौकुण्ड गाउँपालिकाको अध्यक्षमा नेपाली कांग्रेसका नुर्वुसाङ्बो घले र उपाध्यक्षमा एमालेका चन्द्रबहादुर तामाङ विजयी भए। सिन्धुलीको ९ वटै स्थानीय तहमा कांग्रेस, माओवादी केन्द्र, जसपा, एकीकृत समाजवादीबीच तालमेल भएको थियो। चार माओवादी केन्द्र र पाँचवटा पालिका कांग्रेसले नेतृत्व लिने गरी भागबन्डा भएको थियो। माओवादी केन्द्रले चारवटा पालिकामा प्रमुख र तीन वटामा उपप्रमुख जितेको छ भने कांग्रेसले तीनवटा प्रमुख र पाँचवटामा उपप्रमुख जितेको छ। एमालेले दुई पालिका प्रमुख र दुई पालिकामा उपप्रमुख जितेको छ। दोलखाका ९ वटै स्थानीय तहमा गठबन्धन भएको थियो। बैतेश्वर गाउँपालिकामा भने माओवादी केन्द्र र नेकपा एकीकृत समाजवादीको मात्र गठबन्धन भएको थियो। त्यहाँ कांग्रेसले अध्यक्ष र उपाध्यक्ष दुवै जित्यो। गठबन्धन तोड्दै जिरी नगरपालिका र मेलुङ गाउँपालिकामा एमालेले अध्यक्षउपाध्यक्ष जितेको छ। एमालेले गठबन्धन तोड्दै काभ्रेको धुलिखेल नगरपालिकाको मेयर जितेको छ। एमालेका अशोक ब्यान्जुले मेयर जितेका हुन्। यस्तै एमालेले पनौती र बनेपा नगरपालिकाको उपमेयर जितेको छ। गठबन्धनका तर्फबाट एकीकृत समाजवादीले धुलिखेलको मेयर तथा बनेपा र पनौतीको उपमेयर पाएको थियो। सिन्धुपाल्चोकमा ६ स्थानीय तहमा गठबन्धन भएको थियो। पाँचपोखरी थाङपाल गाउँपालिकामा माओवादी केन्द्र र कांग्रेसको गठबन्धन तोड्दै एमालेले अध्यक्षउपाध्यक्ष जितेको छ। सुनकोसी गाउँपालिकामा एमाले र माओवादीबीच गठबन्धन भएकोमा अध्यक्षमा एमाले र उपाध्यक्षमा कांग्रेस जितेको छ। चौतारा साँगाचोकगढी नगरपालिका माओवादीले मेयर र नेकपा एकीकृत समाजवादीले उपमेयर जितेको छ। धादिङका १३ मध्ये ११ पालिकामा गठबन्धन भयो। त्यहीकारण एमालेले घाटा ब्यहोर्नुपर्यो। यसअघि आठ पालिका प्रमुखउपप्रमुख जितेको एमालेले थाक्रे र गल्छी गाउँपालिकाको अध्यक्ष मात्र जितेको छ। बागमती प्रदेशका मुख्यमन्त्री राजेन्द्र पाण्डेको गृहजिल्ला भए पनि नेकपा एकीकृत समाजवादीले धुनिबेंसी नगरपालिकाको प्रमुख मात्र जितेको छ। गठबन्धबाट सात पालिका कांग्रेस र तीन पालिका माओवादीले जितेको छ। शिवराज भट्टधनगढी, लक्ष्मण पोखरेलबुटवल, केशवशरण लामिछानेपोखरा, ललितबहादुर बुढासुर्खेत, गोविन्द महतोजनकपुरधाम, भरत खड्काउदयपुर, भीमकुमार बाँस्कोटाफिदिम,कृष्ण सारू मगरमकवानपुर"
कांग्रेसलाई ओलीको जवाफ : विश्वमै भ्युटावरको छुट्टै महत्व छ,"काठमाडौं : नेकपा एमालेका अध्यक्ष केपी शर्मा ओलीले भ्युटावरको छुट्टै महत्व रहेको बताएका छन्। आइतबार काठमाडौंमा कवि मिना श्रेष्ठको कविता संग्रह फर्गेट एस्टर्डे विमोचन गर्दै अध्यक्ष ओलीले भ्युटावरको टुप्पोमा धान चामल नफल्ने भए पनि छुट्टै महत्व रहेको बताएका हुन्। एउटा दलको घोषणापत्रमा नै भ्युटावर नबनाउने घोषणा गरेको भन्दै ओलीले विश्वमा नै भ्युटावरको छुट्टै महत्व रहेका पुष्टि भएको जिकिर गरे। त्यस्तै अध्यक्ष ओलीले नेपालीहरू जातैले कवि भएको भन्दै हरेक नेपालीको नामको पछाडि कवि लेखिदिए हुने धारणा राखे। काव्यको रचना छन्दको रचना धेरै पहिलादेखि नै नेपालकै भूमिमा हुने गरेको सुन्दा खुसी लाग्ने उनको भनाइ छ। ओलीले हतियारको बाणभन्दा शब्दको बाणमा धेरै गहिराई हुने भएकाले कविता, मुक्तकहरुको छुट्टै अर्थ रहेको बताए। त्यस्तै उनले कवित्व भन्ने भाव यस धर्तिमा हजारौं वर्षअघि नै रहेको पनि बताए।"
बुढीगंगा र त्रियुगाको चुनावी नतिजा अनिश्चित,"काठमाडौं : स्थानीय तहको निर्वाचनअन्तर्गत देशभरबाट पालिकाको नतिजा धमाधम सार्वजनिक भइरहँदा देशको दुई स्थानीय तहमा अझै मतदानकै प्रक्रिया पूरा हुन सकेको छैन। बाजुराको बुढीगंगा र उदयपुरको त्रियुगा नगरपालिकमा स्थानीय तहको निर्वाचन अन्तर्गतको मतदानमै विवाद चुलिएको छ। निर्वाचन आयोगका सहप्रवक्ता सूर्यप्रसाद अर्यालकाअनुसार मतदानमा धाँधली भएको भन्दै दलहरुले बाजुराको बुढीगंगा नगरपालिकामा मतगणना सुरु हुन दिएको छैन। एक पक्षले मतदानमा एमाले धाँधली गरेको भनेको छ भने अर्को पक्षले कांग्रेसले धाँधलीगरेको आयोगमा रिपोर्ट आएको छ। त्यहाँ नयाँ मतदान गराउनु पर्ने एक पक्षको माग छ भने अर्को पक्षले गणना गराउनु पर्ने अडानमा छ। विवाद देखिएपछि बुढीगंगा नगरपालिकाको निर्वाचन अधिकृत कृष्ण सापकोटा राजिनामा दिएर कार्यस्थलबाट फर्किसकेका छन्। त्रियुगा नगरपालिकाको सहायक निर्वाचन अधिकृत दिलीप मगरका अनुसार बर्षले तीन मतदान केन्द्रमा मतदान बीचमै रोकिएको थियो। त्यसपछि बढेको भिडले मतदान गराउन नसक्दा मतदान अधिकृतले मुचुल्का उठाएर मतदान स्थगित गराएको प्रतिवेदन दिएको छ। त्रियुगा नगरपालिकाको वडा नम्बर १२ स्थित जनप्रेमी आधारभूत विद्यालयको मतदान स्थलको तीन वटा मतदान केन्द्रमा मतदान रोकिएको थियो। विवाद आएपछि आयोगले जाँचबुझ गर्न बाजुरा र उदयपुरमा स्थलगत अध्ययन टोली खटाएको छ। बाजुरामा आयुक्त सगुन शम्सेर जबरा पुगेर फर्केका छन् भने उदयपुरमा रामप्रसाद भण्डारीको नेतृत्वको टोली शनिबार पुगेको छ। आयुक्त रानाले आयोगमा स्थलगत प्रतिवेदन बुझाइसकेका छन्। उदयपुर पुगेका आयुक्त भण्डारी स्थानीय राजनीतिक दल, निर्वाचन अधिकृतको कार्यालय निर्वाचन अधिकृतसंग वास्तविकता बारे जानकारी लिएका छन्। बुढीगंगा र त्रियुगा नगरपालिकाको निर्वाचन बारे आयोगले उपयुक्त निर्णय लिन छलफलमा जुटेको छ।"
धरानका मेयर हर्कराजलाई निकटतम प्रतिद्वन्दीले दिए डायरी र कलम उपहार,धरान : धरान उपमहानगरपालिकाको मेयरमा निर्वाचित स्वतन्त्रका हर्कराज राईलाई निकटतम प्रतिद्वन्दी कांग्रेसका किशोर राईले कलम र डायरी उपहार दिएर बधाई ज्ञापन गरेका छन्। किशोरले आफू पराजित भएपनि जनताको मतको कदर गर्दै निर्वाचित मेयरलाई कार्यकाल सफलताको शुभकामना दिएका छन्। किशोरले अबको पाँच वर्ष धरानको नेतृत्व गर्दै राम्रो काम गर्न सुझाव दिए। उनले चुनावका बेला प्रतिस्पर्धी भएको भएपनि धरानको विकासमा सबै एक भएर लाग्नु पर्नेमा जोड दिए।
"बारामा कांग्रेसको विजय जुलुसमा झडप, १२ जनाभन्दा बढी घाइते","वीरगन्ज : बाराको महागढीमाई नगरपालिकामा नेपाली कांग्रेसको विजय जुलुसमा झडप भएको छ। महागढीमाइ नगरपालिकाको मेयर र उपमेयर दुवै पदमा कांग्रेसले जितेको छ। आइतबार अपरान्ह नवनिर्वाचित जनप्रतिनिधिहरुका साथ कांग्रेस समर्थकहरुले निकालेको विजय जुलुस वडा नम्बर २ इनर्वा टोलको मुसहरवस्तीमा पुग्दा झडपमा परिणत भएको हो। विजय जुलुसमा बजाइएको डिजेको विषयमा स्थानीयले विवाद गरेपछि विजय जुलुसमा सहभागीहरुले प्रतिवाद गरेपछि झडप भएको हो । वडा नम्बर २ को वडाध्यक्षमा नेकपा एमाले र सदस्यमा जसपाले जितेको छ। कांग्रेसको विजय जुलुश इनर्वास्थित दलितवस्तीमा पुग्दा एमाले र जसपाका समर्थकहरुले चर्को साउण्डमा बजाइएको डिजे र अबिर लगाएको विषयमा विवाद गरेपछि झडप भएको स्थानीय प्रत्यक्षदर्शीले बताएका छन्। झडपमा दुवै पक्षका गरि बालिका, गर्भवती महिलासहित एक दर्जन घाइते भएका छन्। यस्तै स्थानीयको घर र सवारीसाधनमा तोडफोड पनि गरिएको छ। प्रतिकारमा उत्रिएका स्थानीय एमाले र जसपाका समर्थकहरुले विजय जुलसमा सहभागी कांग्रेसका समर्थकलाई कुटपिट पनि गरेका छन्। झडपमा शम्भु यादव, बलिराम प्रसाद यादव, मुक्ति प्रसाद यादव, महिन्द्र यादव, लालप्रसाद यादव, लालदेव मुसहर, रामदेव माझी मुसहर, रुपनारायण यादव, जगदेव हटवे, श्रवन यादव, मिश्री राउत, पन्नालाल यादवलगायत घाइते भएका हुन्। विजय जुलुसमा सहभागीहरुले स्थानीयको केही घर र पसलमा लुटपाट पनि गरेको स्थानीय एमाले र जसपाका समर्थकले आरोप लगाएका छन्। यता प्रहरीले भने कांग्रेसको विजय जुलुस परिक्रमा गर्ने क्रममा इनर्वामा जितहारको विषयलाई निहुँ बनाएर स्थानीयसँग झडप भएको बताएको छ। बाराका प्रहरी प्रवक्ता डीएसपी राजेश थापाले झडपमा ५६ जनामात्रै सामान्य घाइते भएको र कलैयाको अस्पतालमा उपचार पछि उनिहरु घर फर्किसकेको बताए। घटनाका जानकारी पाए लगत्तै त्यहाँ नेपाल प्रहरी र सशस्त्र प्रहरी पुगेर स्थिति नियन्त्रणमा लिएको उनले बताए। उनकाअनुसार अहिले त्यहाँको अवस्था सामान्य रहेको छ।"
६५ वर्षभन्दा माथिकालाई निःशुल्क एम्बुलेन्स सेवा,"भोजपुर : हतुवागढी गाउँपालिकाले गाउँपालिका क्षेत्र भित्रका ६५ वर्षभन्दा माथि उमेरका ज्येष्ठ नागरिकलाई निःशुल्क एम्बुलेन्स सेवा दिने भएको छ। वैशाख ३० गते सम्पन्न स्थानीय तह निर्वाचनबाट निर्वाचित जनप्रतिनिधीको सपथ ग्रहणसंगै गाउँपालिकाले यस्तो निर्णय गरेको हो। गाउँपालिकाका सबै क्षेत्रका शारिरीक रुपमा अशक्त ज्येष्ठ नागरिकलाई स्वास्थ्य सेवा पहुँचलाई सहज बनाउन गाउँपालिकाले गाउँपालिकाको केन्द्र घोडेटारमा रहेको प्राथमिक स्वास्थ्य केन्द्र घोरेटारसम्म निःशुल्क एम्बुलेन्स सेवा दिने निर्णय गरेको हो। भौगोलिकरुपले विकट गाउँपालिकाका दुर्गम क्षेत्रका ६५ वर्ष उमेर कटेका ज्येष्ठ नागरिकको स्वास्थ्य संवेदनशिलतालाई ध्यानमा राखेर उक्त निर्णय गरिएको गाउँपालिका नवनिर्वाचित अध्यक्ष प्रेमकुमार राईले बताए। शारिरीक र स्वास्थ्यको दृष्टिकोणले संवेदनशिल उमेरका ज्येष्ठ नागरिकको सहजताका लागि हाम्रो गाउँपालिकाले यो पहिलो निर्णय गरेको हो अध्यक्ष राईले भने, दोश्रो कार्यकालको सुरुवाती पहिलो कदम नै निःशुल्क स्वास्थ्य सेवा पहुँचलाई सहज बनाउने तर्फ लागेका छौँ। साथै गाउँपालिकाले रेफर गर्नुपर्ने किसिमका विरामीलाई हतुवागढी गाउँपालिका ९, हसनपुरको मचुवा, कोप्चे, चुहारसम्म नियमित एम्बुलेन्स सेवा प्रदान गर्ने निर्णय गरेको छ। यस्तै गाउँपालिका क्षेत्रका गर्भवती महिलाहरुलाई स्वास्थ्य संस्थासम्म आउने र नियमित स्वास्थ्य परिक्षणपश्चात प्रशुति गराउने गर्भवती महिलालाई जनही ५ हजार रुपैँया पोषण सुधारस्वरुप नगद पनि प्रदान गर्ने निर्णय गरेको छ। गाउँपालिकाको पहिलो प्राथमिकतामा दुर्गम भेगका नागरिकको स्वास्थ्य सेवालाई पहिलो प्राथमिकता दिईएको गाउँपालिकाका प्रमुख प्रशासकीय अधिकृत राज कुमार शाक्यले बताए। भने, नयाँ जनप्रतिनिधीको आवागमनसंगै गाउँपालिकाले गरेको यो पहिलो निर्णयले नागरिकमा उत्साह थपिएको छ, दुर्गम क्षेत्रमा स्वास्थ्य सेवालाई सहज बनाउनु नयाँ जनप्रतिनिधीको प्रभावकारी र पारदर्शी कदम हो। हालै सम्पन्न स्थानीय तहको निर्वाचनमा ९ वडा रहेको उक्त गाउँपालिकाको अध्यक्षमा नेकपा एमालेको तर्फबाट प्रेमकुमार राई र उपाध्यक्षमा नेकपा माओवादी केन्द्र (गठबन्धन) की सुनिता राई निर्वाचित भएका हुन्।"
शब्द वाणले घोचेको घाउमा फर्गेट एस्टडे लागू हुँदैन : ओली,"काठमाडौं : नेकपा एमालेका अध्यक्ष केपी शर्मा ओलीले शब्द वाणले घोचेको घाउमा फर्गेट एस्टडे लागू नहुने बताएका छन्। राजधानीमा आयोजित मीना श्रेष्ठको कविता कृति फर्गेट एस्टडे लोकार्पण समारोहमा अध्यक्ष ओलीले भालाले भन्दा साह्रो शब्दले घोच्ने भन्दै शब्द वाणले घोचेको घाउमा फर्गेट एस्टडे लागू नहुने बताएका हुन्। उनले भने, शब्द आफैंमा तागत हुँदैन। प्रस्तुति कस्तो हुन्छ? त्यसको प्रयोग कस्तो हून्छ? शब्द वाण पनि हुन्छ, शब्द मलम पनि हुन्छ। शब्द वाण मात्रै होइन अग्नि वाण पनि हुन्छ। भालाले भन्दा साह्रो शब्दले घोच्छ। भाला तिखो छ भने उपचार गर्दा निको होला शब्द वाणले घोंचेको कहिलै निको हुँदैन। अरु कुराका लागि लागू होला शब्द वाणले घोचेको घाउमा फर्गेट एस्टडे लागू हुँदैन। शब्द मन्त्र हो। शब्द ज्ञान हो। शब्द संकेत हो। शब्द इशारा हो। शब्द विग्रह, घिर्ना हो। ओलीले भने, हामीले हाम्रो समाजलाई चिन्नुपर्छ। हाम्रा पूर्वजलाई चिन्नुपर्दछ। हाम्रा पुर्खाहरुलाई चिन्नुपर्छ। उनीहरुले हामी प्रति लगाएको गुण चिन्नुपर्छ। ओलीले मान्छे २० वर्ष पढेर पनि विद्धान कोही नहुने बताए। उनले भने, जेनेटिक मेमोरीको ९९ प्रतिशत योगदान छ। २० वर्ष, २५ वर्ष पढेको चाही एक प्रतिशतको भाग होला। २०२५ वर्ष कसैलाई पढाउँदैमा कोही विद्धान हुँदैन। न बाख्रा पाठालाई पढाएर विद्वान हुन्छ, न भैंसीको पाडोलाई पढाएर विद्वान हुन्छ। न गाइको बाच्छो पढाएर विद्वान हुन्छ। हामी मानव जातिसंग जेनेटिक कन्ट्रिव्यूसन छ। जेनेटिक पोटेन्सियलका कारण विकास गर्न सकिन्छ। त्यो पोटेन्सियललाई हामीले उजागर गर्न सक्नुपर्छ।"
आरजुलाई बालुवाटारमा छुट्टै भेटेर अमेरिकी उपविदेशमन्त्री जियाले गरिन् प्रशंसा,"काठमाडौं : अमेरिकी उपविदेशमन्त्री उज्रा जिया र नेपाली कांग्रेसकी केन्द्रीय सदस्य डा आरजु राणा देउवाबीच भेटवार्ता भएको छ। शुक्रबार तीन दिने नेपाल भ्रमणमा आएकी जियाले आइतबार विहान बालुवाटारमा आरजुसँग भेट गरेकी हुन्। भेटपछि ट्वीट गर्दै जियाले अमेरिकी विदेश नीतिको आधारशिला रहेको महिला तथा बालिकाहरुको अधिकारलाई अगाडि बढाउने अभियानमा अग्रपंक्तिमा रहेको भन्दै आरजुको प्रशंसा गरेकी छन्। नेपालमा लैंगिक समानता र अन्य समानताका लागि प्रखर अभियन्ता प्रथम महिला डा आरजु देउवालाई भेट्न पाउँदा सम्मानित महसुस गरेकी छु, जियाले भनेकी छन्, महिला सशक्तिकरण आर्थिक सुरक्षा र सफल लोकतन्त्रका लागि प्रमुख तत्व हो। अमेरिकी विदेश नीतिको आधारशिला महिला र बालबालिकाको अधिकार तथा लैंगिक समानतालाई स्थापित गर्न भूमिका खेलेको भन्दै उपमन्त्री जियाले आरजुको प्रशंसा गरेकी हुन्। त्यसैगरी आरजुले पनि अमेरिकी उपविदेशमन्त्री जियासँग भेट गर्न पाउँदा खुसी लागेको उल्लेख गरेकी छन्। अमेरिकी विदेश मन्त्रालयमा नागरिक सुरक्षा, प्रजातन्त्र र मानव अधिकार संयोजक जियासँगको भेटमा महिला सशक्तिकरण, मानवअधिकार, जलवायु परिवर्तन, खाद्य असुरक्षा र अन्य विकासका मुद्दाहरूको बारेमा छलफल भएको उनले बताएकी छन्। दलित सांसदसँग भेट अमेरिकी उपमन्त्री जियाले आइतबारै दलित समुदायबाट प्रतिनिधित्व गर्ने सांसदहरुसाग भेट गरेकी थिइन्। भेटमा काग्रेसका मीन विश्वकर्मा, सुजाता परियार, प्रकाश रसाइलीलगायत थिए। नेपालमा दलित समुदायले सामना गरिरहेका चुनौतीबारे थप जानकारी लिन सांसदहरूसँग भेट गरेको जियाले ट्वीट गरेकी छन्। सबै लोकतान्त्रवादीले सबैका लागि शिक्षा, स्वास्थ्य सेवा र आर्थिक अवसरहरूमा समान पहुँच सुनिश्चित गर्नुपर्ने जियाले उल्लेख गरेकी छन्।"
वडाध्यक्षको तलबभत्ता सामाजिक कार्यमा,"नुवाकोट : स्थानीय तह सदस्य निर्वाचन २०७९ मा निर्वाचित नुवाकोटका एक जना जनप्रतिनिधिले आफूले सरकारबाट पाउने तलबभत्ता सामाजिक कार्यमा लगाउने घोषणा गरेका छन्। पूर्वी भेगमा रहेको तादी गाँउपालिका५ का नवनिर्बाचित वडाध्यक्ष सरोज भण्डारीले आफूले पाउने तलबभत्ता सामाजिक कार्यमा लगाउने घोषणा गरेका हुन्। गत बैशाख ३० गते सम्पन्न निर्बाचनबाट नेकपा एमालेको तर्फबाट वडाध्यक्षमा उम्मेद्धवार भई निर्बाचित भएसँगै पदभार ग्रहण कार्यक्रममा उनले आफूले पाउने सबै तलब भत्ता बापतको रकम सामाजिक कार्यमा लगाउने घोषणा गरेका हुन्। जनप्रतिनिधि भएर जनताको सेवामा तल्लिन रहे बापत राज्यले दिने तलब, बैठक भत्ता, यातायत सुविधालगायत सबै सेवा सुविधा बापतको रकम वडाबासीहरुको शिक्षा, स्वास्थ्यलगायतका क्षेत्रमा प्रवाह गर्ने घोषणा गरेका छन्"
"महोत्तरीमा लोसपा र जसपालाई फाईदा, कांग्रेसमाओवादीलाई घाटा","जनकपुरधाम : महोत्तरीको १५ स्थानीय तह मध्ये पाँचवटा पालिकामा लोकतान्त्रिक समाजवादी पार्टी र जनता समावादी पार्टी, दुई नेपाली कांग्रेस, एक नेपाल कम्युनिष्ट पार्टी एमाले, एक तमलोपा र एकमा स्वतन्त्र उम्मेदवारले विजयी हासिल गरेका छन्। एकडारा गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा जसपाका दीप नारायण मण्डल ४ हजार ४९९ मत ल्याएर निर्वाचित भएका हुन्। उनका निकटतम प्रतिद्वन्द्वी लोसपाका रामछविला साहले २ हजार ४११ मत पाएका छन्। यस्तै उपाध्यक्षमा पनि जसपाकी महजबी खातुन निर्वाचित भएकी छन्। उनले ४ हजार ६७१ मत ल्याएकी छन् भने उनका निकटतम प्रतिद्वन्द्वी लोसपाकी रौकसाना खातुनले २ हजार ७६ मत ल्याएकी हुन्। एकडारा गाउँपालिकाको ६ मध्ये ४ वडामा जसपा र २ मा लोसपाका उम्मेदवारहरु जितेका छन्। औरही नगरपालिकामा लोकतान्त्रिक समाजवादी पार्टी नेपालका मेयर र उपमेयर निर्वाचित भएका छन्। मेयरमा लोसपाका प्रदिप कुमार खड्का ६ हजार ६७ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका सुनिल कुमार यादवले ५ हजार ७४७ मत पाएका छन्। यादव निवर्तमान मेयर हुन्। यस्तै उपमेयरमा लोसपाकै रेणु झाले ५ हजार ८०८ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रेखा यादवले ५ हजार ६०५ मत ल्याएकी हुन्। औरही नगरपालिकाको ९ मध्ये ५ वडामा लोसपा र ४ वडामा कांग्रेसका उम्मेदवार विजयी भएका छन्। पिपरा गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। जसपाका उम्मेदवार रामजानकी यादवले ५ हजार ५८२ मत ल्याएर अध्यक्षमा निर्वाचित भएका हुन्। उनका निकटतम प्रतिद्वन्द्वी लोसपाका अमित कुमार पाण्डेयले २ हजार ९७७ मत ल्याएका छन्। त्यस्तै नेकपा एमालेका विक्रम चौधरीले २ हजार ५४७ मत मात्र ल्याए। उनी निवर्तमान अध्यक्ष हुन्। यस्तै उपाध्यक्षमा जसपाकी वन्दना पाण्डेय निर्वाचित भएकी छन्। उनले ५ हजार ४० मत ल्याइन भने उनका निकटतम प्रतिद्वन्द्वी लोसपाकी रविता कुमारीले ३ हजार ६२३ मत ल्याएकी छन्। त्यस्तै नेकपा एमालेकी ननु कुमारी दासले २ हजार ३४३, नेपाली कांगे्रसकी आशा कुमारी यादवले १ हजार ६३० मत प्राप्त गरेकी छन्। उनी निवर्तमान उपाध्यक्ष थिईन्। उता बर्दिबास नगरपालिकाको नगरप्रमुख र उपप्रमुख पदमा स्वतन्त्र उम्मेदवारहरुले जित हासिल गरेका छन्। बर्दिबास नगरपालिकाको मेयरमा स्वतन्त्र उम्मेदवार प्रहलाद कुमार क्षेत्री र उपमेयरमा तारादेवी निर्वाचित भएका छन्। क्षेत्री १४ हजार २१० मत प्राप्त गरी निर्वाचित हुँदा उनका निकटतम प्रतिद्वन्द्वी नेकपा माओवादी केन्द्रका राजु खड्काले ८ हजार ३२३ मत पाएका छन्। उपमेयरमा स्वतन्त्र उम्मेदवार तारा देवी ९ हजार ७३६ मत प्राप्त गरी निर्वाचित हुँदा उनका निकटतम प्रतिद्वन्द्वी नेकपा माओवादी केन्द्रकी कृष्ण माया गौतमले ८ हजार १८५ प्राप्त गरेकी हुन्। बलबा नगरपालिकामा लोकतान्त्रिक समाजवादी पार्टी नेपालका मेयर र नेपाली कांग्रेसका उपमेयर निर्वाचित भएका छन्। मेयरमा लोसपाका राम विजय महतो ५ हजार ७८३ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका विनोद कुमार यादवले ४ हजार ६७० मत पाएका छन्। उनी निवर्तमान मेयर हुन्। यस्तै उपमेयरमा नेपाली कांग्रेसकी रामदुलारी देवी निर्वाचित भएकी छन्। उनले ५ हजार १०८ मत ल्याएकी छन् भने उनका निकटतम प्रतिद्वन्द्वी लोसपाकी रेखा कुमारीले ५ हजार ८१ मत ल्याएकी हुन्। बलबा नगरपालिकाको ११ मध्ये ४ वडामा कांग्रेस, ३ वडामा जसपा, ३ मा लोसपा र एक वडामा नेकपा माओवादी केन्द्रका उम्मेदवारहरु जितेका छन्। मटिहानी नगरपालिकामा लोकतान्त्रिक समाजवादी पार्टी नेपालका मेयर र उपमेयर निर्वाचित भएका छन्। मेयरमा हरिप्रसाद मण्डल पुनः दोस्रो कार्यकालका लागि निर्वाचित भएका छन्। उनले ४ हजार ३ मत ल्याएका छन् भने उनका निकटतम प्रतिद्वन्द्वी जसपा नेपालका मो मुजिबुल रहमानले २ हजार ६७४ मत ल्याएका छन्। उपमेयरमा पनि लोसपाकै मञ्जु देवी निर्वाचित भएकी छन्। उनले ३ हजार ८६४ मत ल्याइन् भने उनका निकटतम प्रतिद्वन्द्वी जसपा नेपालकी जिवछी देवी यादवले २ हजार ७५१ मत ल्याएकी छन्। मनरा सिस्वा नगरपालिकामा नेपाली कांग्रेसका मेयर र उपमेयर निर्वाचित भएका छन्। कांग्रेसका मोहन पाण्डे ५ हजार ८८४ मत ल्याएर निर्वाचित भएका हुन्। उनका निकटतम प्रतिद्वन्द्वी जनता समाजवादी पार्टीका महेन्द्र रायले ४ हजार ९२० मत ल्याएका छन्। यस्तै उपमेयरमा कांग्रेसकै शकुन्तला देवी निर्वाचित भएकी छन्। उनले ५ हजार ७४५ मत ल्याइन भने उनका निकटतम प्रतिद्वन्द्वी जसपाकी निर्मला कुमारी सिंह देवीले ४ हजार ८४२ मत ल्याएकी हुन्। महोत्तरीको महोत्तरी गाउँपालिकामा तराई मधेश लोकतान्त्रिक पार्टीका उम्मेदवार अध्यक्ष र जनता समाजवादी पार्टीका उम्मेदवार उपाध्यक्षमा निर्वाचित भएका छन्। गाउँपालिका अध्यक्षमा तमलोपाका दिलिपकुमार पाण्डे निर्वाचित भएका हुन्। उनले २ हजार ३३६ मत ल्याएका हुन् भने उनको निकटतम प्रतिद्वन्द्वी जनता समाजवादी पार्टीका अजयजंग रायले २ हजार २०८ मत ल्याए। यस्तै उपाध्यक्षमा जसपाकी दिपो देवी पासवान निर्वाचित भएकी छन्। उनले २ हजार ६४ मत ल्याइन् भने उनको निकटतम प्रतिद्वन्द्वी तमलोपाका ललिता देवी साह १ हजार ९९१ मत ल्याइन्। गाउँपालिका अध्यक्षमा पाण्डे निर्वाचित भएसँगै लोकतान्त्रिक समाजवादी पार्टीबाट विभाजित भएर बनेको तमलोपाले पहिलो गाउँपालिका अध्यक्ष पाएको छ। रामगोपालपुर नगरपालिकामा नेकपा एमालेका मेयर र उपमेयर निर्वाचित भएका छन्। मेयरमा एमालेका राम दुलार साह ५ हजार ३४९ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा माओवादी केन्द्रका अशोक कुमार मण्डलले ३ हजार ५८६ मत पाएका छन् भने नेपाली कांग्रेसका रघुनाथ प्रसाद यादवले २ हजार ५३३ मत मात्र पाएका छन्। यस्तै उपमेयरमा पनि एमालेकै रिना देवी यादव निर्वाचित भएकी छन्। उनले ४ हजार २६३ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी पुष्पा देवी कुशवाहाले ३ हजार ४०३ मत ल्याएकी हुन्। त्यस्तै, नेकपा माओवादी केन्द्रकी सीता देवी साहले ३ हजार २५१ मत पाएकी छन्। रामगोपालपुर नगरपालिकाको ९ मध्ये ४ मा माओवादी केन्द्र, ३ मा एमाले, १ मा कांग्रेस र १ मा लोसपाका उम्मेदवारहरु जितेका छन्। लोहारपट्टी नगरपालिकामा नेपाली कांग्रेसका मेयर र उपमेयर निर्वाचित भएका छन्। मेयरमा कांग्रेसका शैलेन्द्र कुमार यादव दोश्रो कार्यकालका लागि पुनः निर्वाचित भएका हुन्। उनले ५ हजार ४२९ मत ल्याउँदा उनका निकटतम प्रतिद्वन्द्वी लोसपा नेपालका रामसुहाग यादवले ४ हजार ६७५ मत पाएका छन्। यस्तै उपमेयरमा कांग्रेसकै सरिता शर्मा निर्वाचित भएकी छन्। उनले ५ हजार २८१ मत ल्याएकी छन् भने उनका निकटतम प्रतिद्वन्द्वी लोसपा नेपालकी वहिदा खातुनले ४ हजार १४३ मत ल्याएकी हुन्। उनी निवर्तमान उपमेयर हुन्। सम्सी गाउँपालिकामा जनता समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा जसपाका रामनाथ यादव ३ हजार ८९३ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका उत्तिम प्रसाद यादवले २ हजार ५८२ मत पाएका छन्। यस्तै उपाध्यक्षमा पनि जसपाकै अनिता कुमारी निर्वाचित भएकी छन्। उनले ३ हजार २९५ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी उर्मिला देवी साहले २ हजार ६८२ मत ल्याएकी हुन्। सम्सी गाउँपालिकाको ७ मध्ये ३ मा कांग्रेस, १ मा स्वतन्त्र, २ मा जसपामा, १ मा माओवादी केन्द्रका उम्मेदवारहरु जितेका छन्। महोत्तरीको सोनमा गाउँपालिकामा लोकतान्त्रिक समाजवादी पार्टी नेपालका अध्यक्ष र उपाध्यक्ष निर्वाचित भएका छन्। अध्यक्षमा लोसपाका विशेश्वर प्रसाद यादव ४ हजार १०८ मत ल्याएर निर्वाचित भएका हुन्। उनका निकटतम प्रतिद्वन्द्वी नेपाली कांग्रेसका गोखुल राय यादवले २ हजार ९८६ मत पाएका छन्। यस्तै उपाध्यक्षमा लोसपाकी जहिदा खातुन निर्वाचित भएकी छन्। उनले ३ हजार २९८ मत ल्याएकी छन् भने उनका निकटतम प्रतिद्वन्द्वी नेपाली कांग्रेसकी रंजिता देवी यादवले ३ हजार २४३ मत ल्याएकी हुन्। त्यस्तै, नेकपा माओवादी केन्द्रका दामोदर प्रसाद साहले ४ हजार ४४० मत मात्र पाउन सकेका छन्। सोनमा गाउँपालिकाको ८ मध्ये १ वडामा जसपा, ३ मा लोसपा, एकमा जनमत र ३ वडामा कांग्रेसका उम्मेदवारहरु जितेका छन्। महोत्तरीको गौशाला नगरपालिकामा माओवादीको किल्ला भत्किएको छ। ०७४ मा अत्याधिक बहुमत साथ मेयर उपमेयर सहित निर्वाचित भएका माओवादीको किल्ला भत्काउन जनता समाजवादी पार्टी नेपाल सफल भएका छन्। जसपाका दिपेन्द्र महतोले मेयरमा ८ हजार ७९९ मत ल्याई निर्वाचित भएका छन् भने उनका निकटतम प्रतिद्वन्द्वी नेकपा माओवादी केन्द्रका बिष्णु योञ्जनले ५ हजार ६२७ मत प्राप्त गरेका छन्।"
वामदेव दम्पती सुटुक्क अमेरिका प्रस्थान,काठमाडौं : राष्ट्रियसभा सदस्य वामदेव गौतम अमेरिका यात्रामा निस्किएका छन्। गौतम आइतबार साँझ ८:३० बजे कतार एयरलाइन्सको उडानबाट अमेरिका प्रस्थान गरेको उच्च स्रोतले जानकारी दिएको छ। गौतम पत्नी तुलसा थापासहित अमेरिका उडेका हुन्। पारिवारिक स्रोतकाअनुसार गौतम निजी भ्रमणमा अमेरिका गएका हुन्। यद्यपि नेपाल र अमेरिका कुटनीति सम्बन्धको ७५ वर्षगाँठका मनाइरहँदा गौतमको भ्रमणलाई महत्वका साथ हेरिएको छ। नेपाल एमसीसी सम्झौता संसदबाट पारित भएपछि अमेरिकी अधिकारीको भ्रमण बढेको छ। केही समयपछि प्रधानमन्त्री शेरबहादुर देउवा नै अमेरिका भ्रमणमा जाने तयारी तयारीमा छन्। यही बेला एमालेकी सांसदसमेत रहेकी पत्नी तुलसालाई लिएर गीत लेखनमार्फत माधव नेपालको एकीकृत समाजवादीतिर खुलेका वामदेव अमेरिका यात्रामा निस्किएका हुन्।
लज्जास्पद हार भएको भन्दै लोसपा सचिवले दिए राजीनामा,परासी : स्थानीय तह निर्वाचनमा जिल्लाबाट लज्जास्पद हार व्यहोर्नु परेको भन्दै लोकतान्त्रिक समाजवादी पार्टी नवलपरासीका सचिव रामाज्ञा पाण्डेले राजीनामा दिएका छन्। जिल्ला अध्यक्षलाई सम्बोधन गरी केन्द्र र प्रदेश समितिलाई वोधार्थ दिई बुझाईएको पत्रमा जिल्लामा पार्टीका उमेदवारले हार्नुलाई सर्वनाक हार भएको संज्ञा दिदै नैतिकताका आधारमा राजीनामा दिएको उल्लेख गरेका छन्।
"भरतपुरमा रेणु दाहाल ४० हजार मतनजिक, उपमेयर उम्मेदवार अधिकारीले ४१ हजार कटाए",चितवन : भरतपुर महानगरपालिकामा नेकपा माओवादी केन्द्रकी उम्मेदवार रेणु दाहाल ४० हजार मतनजिक पुगेकी छन्। प्रतिद्वन्द्वी एमालेका बिजय सुवेदीसँग ८ हजार ७८२ मतान्तरले अग्रता लिँदै रेणुले ३९ हजार ४७२ मत प्राप्त गरेकी छन्। बेलुका ६:५६ बजेसम्म भरतपुर महानगरपालिकामा ९९ हजार ७४४ मत गणना सकिएको छ। गणना लाखनजिक पुग्दा रेणु ४० हजार मतनजिक पुगेकी हुन्। साढे हजार बढीले पछाडि रहेका एमालेका सुवेदीले ३० हजार ६९० मत पाएका छन्। स्वतन्त्र उठेका कांग्रेसका बागी जगन्नाथ पौडेलले १२ हजार ८१६ मत ल्याएका छन्। उपमेयरतर्फ चित्रसेन अधिकारीले ४१ हजार मत कटाएका छन्। गठबन्धनबाट मेयर ४० हजार नजिक पुग्दा अधिकारीले ४१ हजार ७१५ मत ल्याएका छन्। एमालेसँग गठबन्धन गरेको राप्रपाकी हिमला गुरुङले २४ हजार २९५ ल्याएर उपमेयरमा अधिकारीलाई पछ्याइरहेकी छन्।
पोखरामा मेयरका उम्मेदवारको वडामै एमाले पराजित,पोखरा : एमालेबाट मेयरका उम्मेदवार कृष्ण थापाको वडा पोखरा१६ मा उनकै पार्टीका वडाध्यक्ष उम्मेदवार पराजित भएका छन्। नेपाली कांग्रेसका वडाध्यक्ष उम्मेदवार अमृत शर्मा तिमिल्सिनाले एमालेका राजेश गुरुङलाई पराजित गरेका हुन्।
"भीम रावलको वडा एमालेले गुमायो, स्वतन्त्र उम्मेदवारले बाजी मारे",अछाम : साँफेबगर नगरपालिका ६ भागेश्वरमा स्वतन्त्र उम्मेदवार विजयी भएका छन्। भागेश्वर एमाले नेता तथा पूर्वउपप्रधानमन्त्री भीम रावलको वडा हो। वडाध्यक्षमा स्वतन्त्र उम्मेदवार मीनबहादुर बोहरा विजयी भएका हुन्। एमालेका उम्मेदवार दुधकला बिष्ट र बोहराको बराबर मत (२२६२२६) आएपछि गोलाप्रथाबाट बोहरा विजयी भएका हुन्। एमालेले टिकट नदिएपछि बोहराले स्वतन्त्रबाट उम्मेदवारी दिएका थिए। स्वतन्त्रबाट उम्मेदवारी दिएपछि पाटीले बोहरालाई कारबाहीसमेत गरेको थियो। टिकटका लागि पाटीले नपत्याए पनि मतदाताले पत्याएको भन्दै उनले खुसी व्यक्त गरे। लामो समय पार्टीका लागि गाउँमै बसेर काम गर्दा एमालेले कुनै पनि मूल्याकंन नगरेको भन्दै स्वतन्त्रबाट उम्मेदवारी दिन बाध्य भएको उनले बताए। बोहराले वडाबासीको सुझाब सल्लाहअनुसार नै वडाको विकासका लागी कटिबद्ध भएर लाग्ने प्रतिबद्धता जनाए।
को हुन् धरानमा एमालेको गढ भत्काउने स्वतन्त्रका साम्पाङ,"धरान : एमालेको गढ भत्काउदैं स्वतन्त्र उम्मेदवार हर्कराज राई(हर्क साम्पाङ) धरान उपमहानगरपालिकाको मेयरमा भारी मतले विजयी भए। उनले सत्ता साझेदार गठबन्धनको तर्फबाट मेयरका प्रत्यासी कांग्रेसका किशोर राईलाई पराजित गर्दै धरानको मेयरमा निर्वाचित भएका हुन्। धरान कम्युनिष्टहरुको लालकिल्लाका रुपमा परिचित छ। २०४८ को प्रतिनिधिसभा सदस्य निर्वाचनमा प्रथम कम्युनिष्ट प्रधानमन्त्री मनोमोहन अधिकारीले चुनाव जितेको क्षेत्र हो धरान। २०७६ को उपनिर्वाचनमा मात्र कांग्रेसका तर्फबाट धरानको मेयरमा तिलक राईले मेयरमा जितेका थिए। सत्ता साझेदार दलहरुको गठबन्धन र एमालेको बलियो जनसंगठन रहेको क्षेत्रमा स्वतन्त्र उम्मेदवारले विजयी हासिल गरेपछि धरानमा राजनैतिक दलहरुको अलोकप्रियता बढ्दै गएको पुष्टि भएको छ। धरानका राजनैतिक विश्लेषक डा राजेन्द्र शर्माले कांग्रेस र एमालेले राम्रो उम्मेदवार दिन नसकेकै कारण स्वतन्त्र उम्मेदवार हर्कराज राई मेयरमा विजयी भएको बताए। हर्कराजले केहि वर्षदेखि गरेका सामाजिक कामको अगुवाई र कांग्रेस एमालेले विवादित व्यक्तिहरुलाई उम्मेदवार बनाएका कारण धराने जनताले विकल्पका रुपमा हर्कराजलाई राजेको उनको भनाई छ। हर्कराजको जितमा एमालेको उम्मेदवार छनौट प्रमुख कारण धरानको मेयरमा हर्कराजको विजयको प्रमूख कारण भने एमालेको उम्मेद्वार छनौट प्रमुख कारण मानिन्छ। उपनिर्वाचनमा मन्जु भण्डारीकै कारण चुनाव हारेको एमालेले मेयरमा उनैलाई टिकट दिए पश्चात कार्यकर्तामा असन्तुष्टि बढेको थियो। २०७४ सालमा धरानका निर्वाचित मेयर तारा सुब्बाको निधन पश्चात कार्यवाहक बनेकी भण्डारीले पार्टी र जनताको हितमा भन्दा व्यक्तिगत लाभलिने गरी विवादास्पद काम गरेको भन्दै पार्टी भित्रै आलोचना भएको थियो। २० वडा रहेको धरानमा एमालेका १० जना वडाध्यक्ष निर्वाचित भएका छन्। एमालेका वडाध्यक्षले प्राप्त गरेको मत हर्कराजको भन्दा बढी छ। वडाध्यक्षको भन्दा आधामत मेयरकी उम्मेदवार भण्डारीलाई प्राप्त भएपछि उनी जनमत प्राप्त गर्न असफल बनिन्। धराको वडा नम्बर ४, ५, ७, ८, १०, १२, १३, १५ र १९ नम्बरमा एमालेले वडाध्यक्षसहित प्यानल जितेको छ। वडा नम्बर २ मा अध्यक्ष र एक सदस्य एमालेले जितेको छ। प्राप्त मत परिणाम अनुसार धरानका प्रत्यक वडामा ६ सूर्यमा भोट हालेका मतदाताले मेयरमा भने लौरोलाई मत दिएको देखियो। यसले पनि मन्जु भण्डारीलाई दिएको टिकटको असन्तुष्टिका रुपमा हेरिएको छ। को हुन हर्क साम्पाङ हर्कराज राई (हर्क साम्पाङ) २०३९ फागुन १५ गते खोटाङको साविकको खार्तम्छा गाविस९ चोखाने (हाल कोपिलास गडी गाँऊपालिका२) मा जन्मिएका हुन्। गाऊँकै शुक्रबारे स्कृलबाट एसएलसी उत्तिर्ण गरेका उनी २०५६ सालदेखि धरान १८ मा स्थायी बसोवास गर्दै आएका छन्। समाजसास्त्रमा स्नातक सम्मको अध्ययन गरेका राई हालसम्म कुनै पनि पार्टीको सदस्य छैनन्। धरानमा सर्दू जलाधार बचाउँ आन्दोलन, खानेपानी समस्याको आन्दोलन, भ्रष्ट्रचारविरुद्धको आन्दोलन, धनकुटे रोडको बस्ती बचाउँ आन्दोलनको नेतृत्व गरेका राई सामाजीक अभियन्ता हुन्। उनले बीपी प्रतिष्ठान बचाउँको आन्दोलनमासमेत नेतृत्व गरे। राईले धरानमा खानेपानी आयोजनामा चरम भ्रष्ट्रचार भएको भन्दै धरानमा आन्दोलन चर्काए। धरानवासिले खानेपानी खान नपाए पश्चात पानी माग्दैं आन्दोलन चर्काए त्यसको नेतृत्व पनि उनैले गरे। सर्दू खोलामा अवैध उत्खनन गरेको विषयमा आन्दोलन गर्दा उनलाई प्रहरीले पक्राउसमेत गरेको थियो। उनलाई धरानमा भ्रष्ट्रचार विरुद्धको अभियान्ताका रुपमा चिनिन्छ। चुनावमा मेयरमा स्वतन्त्र उम्मेदवारी दिएका उनले आफूले चुनाव जिते सप्तकोसीबाट पानी ल्याएर धरानवासिलाई खुवाउने प्रतिबद्धता जनाएका छन्। खानेपानीको चरम अभाव खेप्दै आएका धरानवासीले हर्कको चुनावी नारा मन पराएर भोट दिए। मेयर राईले धरानमा कांग्रेस एमालेका नेताहरुको खराव प्रबृत्ति र राजनैतिक दलहरुको वितृष्णाका कारण धराने जनताले आफूलाई मत दिएको बताए। उनले धरान उपमहानगरपालिकामा हुने गरेको भ्रष्ट्राचार नियन्त्रण गर्ने प्रतिबद्धता जनाएका छन्। धरान बजारको व्यबस्थापन, फोहोर व्यवस्थापन, बीपी प्रतिष्ठानको र सामुदायिक विद्यालयको सुधार आफ्नो कार्यकालको पहिलो प्राथामीकतामा रहने बताए। सिंगो नगरपालिकामा अन्य पार्टीका उम्मेदवार निर्वाचित भएका छन्। उनीहरुलाई खुसि बनाएर कसरी काम गर्न सक्नुहुन्छ? अन्नपूर्णको जिज्ञासामा उनले सबैलाई मिलाएर धरानको विकासमा एकीकृत भएर अगाडि बढ्ने बताए। म व्यक्तिगत लाभ लिनलाई निर्वाचित भएको हैन। मेरो जित भनेको धरानवासिको जित हो, उनले भने गलत ट्रयाकमा गएको धरानलाई सही दिसामा फर्काउने पहिलो अभिभारा मेरो हुनेछ।"
राष्ट्रिय उत्पादन बढाएर आर्थिक क्षेत्रलाई बलियो बनाउनुपर्छ : आपूर्ति मन्त्री बडू,"काठमाडौं : उद्योग, वाणिज्य तथा आपूर्ति मन्त्री दिलेन्द्रप्रसाद बडूले आयात घटाउदै राष्ट्रिय उत्पादन बढाएर आर्थिक क्षेत्रलाई बलियो बनाउनुपर्नेमा जोड दिएका छन्। आइतबार काठमाडौंमा नेपाल उद्योग वाणिज्य महासंघले आर्थिक स्थायित्व विषयमा गरेको छलफलमा मन्त्री बडूले मुलुकको व्यापार घाटा निकै बढ्दै गएको अवस्थामा आयात घटाउदै राष्ट्रिय उत्पादन बढाएर आर्थिक क्षेत्रलाई बलियो बनाउनुपर्नेमा जोड दिएका हुन्। उनले अनुभव हुने गरी आर्थिक क्षेत्रको सुधारका लागि आवश्यक कार्यक्रम बनाउनुपर्ने धारणा राखे। उनले पेट्रोलियम पदार्थको विकल्प खोजेर समाधानको उपाय खोज्नुपर्ने बताए। पेट्रोलियम पदार्थको उपभोग कम गर्नका लागि विद्युत्को प्रयोग नै बढाउनुपर्ने उनले बताए। मन्त्री बडूले निजी क्षेत्रलाई पनि इन्धन आयात गर्न दिने विषयमा छलफल भइरहेका धारणा राखे। त्यस्तै नेपाल राष्ट्र बैंकका गभर्नर महाप्रसाद अधिकारीले निक्षेप बढाउन नभएर उपभोग घटाउन ब्याजदर बढाइएको बताए। अधिकारीले ब्याजदर बढाएपनि उपभोक्ताहरू जतिपनि मूल्य तिर्न तयार रहेको पाइएको जिकिर गरे। अधिकारीले अहिलेको विश्व अर्थतन्त्रमा समस्या देखिएकाले नेपालमा पनि त्यसको असर पर्नु सामान्य भएको बताए।"
"विद्युत् सर्ट भएर इन्स्योरेन्स कम्पनीको कार्यालयमा आगलागी, महिला कर्मचारीको जलेर मृत्यु","चितवन : कार्यालयको बोर्ड झिक्ने क्रममा विद्युत् सर्ट भई आगलागी हुँदा एक जनाको मृत्यु भएको छ, भने एकजना घाइते भएका छन्। भरतपुर महानगरपालिका१० स्थित शिखर इन्स्योरेन्स कम्पनीको शाखा कार्यालयमा कार्यरत सकुन्तला पौडेल सुवेदीको मृत्यु भएको हो। जिल्ला प्रहरी कार्यालयका सूचना अधिकारी नरहरि अधिकारीकाअनुसार आइतबार दिउँसो १:१५ बजे कार्यालयको बाहिरपट्टी झुण्ड्याइएको फ्लेक्स बोर्ड झिक्ने क्रममा उक्त घटना भएको हो। घटनामा परी भरतपुर१० कटहर चोक बस्ने अन्दाजी ३६ वर्षीया सुवेदीको मृत्यु भएको हो। सोही कार्यालयमा कार्यरत भरतपुर७ निवासी अन्दाजी २२ वर्षीय तरुण थापा घाइते भएको प्रहरीले जनाएको छ। उनको चितवन मेडिकल कलेजमा उपचार भइरहेको छ। प्रहरीकाअनुसार बोर्ड झिक्ने क्रममा अचानक विद्युत् सर्ट भई आगलागी भएको थियो। उक्त आगो भरतपुर महानगरको दमकल, नेपाल प्रहरी, नेपाली सेना र स्थानीयवासीको सहयोगमा १:४० बजे पूर्ण नियन्त्रणमा लिइएको थियो। आगलागीबाट कार्यालयका कागजात जलेर नष्ट भएको प्रहरीले जनाएको छ। घटनाको थप अनुसन्धान भइरहेको छ।"
डाक्नेश्वरीको प्रमुख र उपप्रमुखमा एमाले विजयी,"सप्तरी : सप्तरीको डाक्नेश्वरी नगरपालिकाको प्रमुख र उपप्रमुखमा नेकपा (एमाले) का उम्मेदवार विजयी भएका छन्। नगर प्रमुखमा एमालेका रामलखन मलाहाले ५ हजार ८५४ मत ल्याएर निर्वाचित भएको निर्वाचन अधिकृतको कार्यालय डाक्नेश्वरीले जनाएको छ। निकटतम प्रतिद्वन्द्वीमा नेपाली कांग्रेसका नारायण यादवले ५ हजार ३९६ मत ल्याएको निर्वाचन अधिकृत शिक्षा तथा समन्वय इकाई इलामका उपसचिव शम्भुनाथ मगरले जानकारी दिए। उपप्रमुखमा एमालेकै मीराकुमारी यादवले ६ हजार १९७ मत ल्याएर निर्वाचित भएकी छिन्। निकटतम प्रतिद्वन्द्वी जसपाकी इन्दुदेबी यादवले ५ हजार २०९ मत ल्याइन्। इन्दुदेबी यादव निवर्तमान उपप्रमुख समेत हुन्। स्थानीय तहको निर्वाचनमा राजपाबाट नगर प्रमुखमा ३ हजार ३० मत ल्याएर शिवनारायण साह र उपप्रमुखमा ३ हजार ८५६ मत ल्याएर इन्दुदेबी यादव विजयी भएका थिए। वडा अध्यक्षमा एमाले र कांग्रेसले ४४, जसपा र लोसपाले ११ वडाध्यक्षमा विजयी हासिल गरेको छ। एमालेबाट वडा नम्बर ५ मा ९६६ मत ल्याएर रमेशकुमार चौधरी, ८ मा ११११ मत ल्याएर सीताराम पण्डित कुम्हार, ९ मा १०८४ मत ल्याएर कर्णदेब चौधरी र १० मा ९३३ मत ल्याएर कुञ्जिलाल चौधरी वडा अध्यक्षमा निर्वाचित भएका छन्। यसैगरी कांग्रेसबाट वडा नम्बर १ मा ५३५ मत ल्याएर प्रितमलाल चौधरी, वडा २ मा ५९० मत ल्याएर रहमान मियाँ, वडा ३ मा ५०९ मत ल्याएर भागेश्वर यादव र वडा ४ मा ३३३ मत ल्याएर हरीप्रसाद राय वडा अध्यक्षमा विजयी भएका छन्। वडा नम्बर ६ मा ८४५ मत ल्याएर जसपाका कुशेश्वरप्रसाद यादव र वडा नम्बर ७ मा ५७६ मत ल्याएर लोसपाका शत्रुघ्न मण्डल वडा अध्यक्षमा निर्वाचित भएका छन्। योसँगै सप्तरीमा एमालेको निर्वाचित स्थानीय तह ३ पुगेको छ। कांग्रेस सर्वाधिक ५ स्थानीय तहमा निर्वाचित भएको छ। जसपाले ३, लोसपा र जनमत पार्टीले २२ स्थानीय तह तथा नेकपा माओवादी केन्द्र र नेकपा (एस)ले ११ स्थानीय तहमा विजयी हासिल गरेको छ। अब रुपनी गाउँपालिकाको परिणाम सार्वजनिक हुन बाँकी छ। रुपनी गाउँपालिकामा लोसपाका दिनेशकुमार यादवले अग्रता लिएका छन्। उनलाई निवर्तमान अध्यक्ष जसपा हरेराम यादवले पछ्याइरहेका छन्।"
लोमान्थाङमा एमालेका ४ र कांग्रेसका २ कार्यपालिका सदस्य निर्विरोध,"जोमसोम : उपल्लो मुस्ताङको लोमान्थाङ गाउँपालिकामा कार्यपालिका सदस्य निर्विरोध चयन भएका छन्। लोमान्थाङ गाउँपालिकामा नेकपा एमालेबाट कार्यपालिका सदस्यका लागि महिलातर्फ २ र दलित वा अल्पसंख्यकमा उम्मेदवारी दिएका २ गरी ४ जना निर्विरोध भएका छन्। यस्तै कांग्रेसबाट कार्यपालिका सदस्य बन्न उम्मेदवारी दिएका २ जना महिला सदस्य निर्विरोध भएका छन्। लोमान्थाङ गाउँपालिकाको कार्यपालिका सदस्यका लागि जेठ ६ गते उम्मेदवारी दर्ता र जेठ १२ गते कार्यपालिका निर्वाचनको मितितय गरिएको थियो। तर लोमान्थाङमा एमाले महिला सदस्य र दलित वा अल्पसंख्यक सदस्य ४ जना र कांग्रेसबाट महिला सदस्य २ जना गरी ६ जनाको मात्र उम्मेदवारी परेकाले कार्यपालिका निर्वाचन गर्नुपर्ने आवश्यकता नपरेको निर्वाचन अधिकृत घनश्याम सुवेदीले जानकारी दिए। लोमान्थाङ गाउँकार्यपालिका सदस्य निर्वाचनका लागि नेकपा एमालेबाट महिला सदस्यतर्फ छुटिन आङ्मो गुरुङ र सोनम आङ्मो गुरुङले उम्मेदवारी दिएकी थिईन। यस्तै कांग्रेसबाट महिला सदस्यतर्फ छिरिङ याङजीग गुरुङ र छिरिङ युटिन गुरुङले कार्यपालिका सदस्य बन्न उम्मेदवारी दर्ता गरेकी थिईन्। कार्यपालिका सदस्यमा आउन दलित वा अल्पसंख्यक सदस्यतर्फ नेकपा एमालेका कुंगा गुरुङ र पासाङ गुरुङले उम्मेदवारी दिएको निर्वाचन अधिकृत सुवेदीले बताए। लोमान्थाङमा कार्यपालिका सदस्यका लागि आवश्यक संख्याले मात्र उम्मेदवारी दिएकाले उनीहरु निर्विरोध भएपनि यसको आधिकारिक घोषणा जेठ १२ गते मात्र हुने निर्वाचन अधिकृत सुवेदीको भनाई छ। बैशाख ३० गते स्थानीय तह सदस्य निर्वाचन अन्तर्गत लोमान्थाङ गाउँपालिकामा नेकपा एमालेले अध्यक्ष, उपाध्यक्ष र ३ वडाध्यक्षसहित १५ पद जितेको थियो। कांग्रेसले २ वडाध्यक्षसहित ७ पदमा विजयी हासिल गरेको थियो। लोमान्थाङ गाउँपालिकाको कार्यपालिका निर्वाचनमा नेकपा एमालेको स्पष्ट बहुमत हुँदाहुँदै पनि नेपाली कांग्रेसका दुई महिला सदस्यलाई समर्थन गर्ने गरी कार्यपालिका सदस्य निर्वाचन निर्विरोध गराएको हो। योसंगै लोमान्थाङको कार्यपालिकामा ९ जना एमालेका र ४ जना कांग्रेसका सदस्यहरुको सहभागिता रहने भएको छ।"
"काठमाडौंमा १ लाख १७ हजार मतगणना : सिंह र स्थापितको मतान्तर बढ्यो, बालेन १७ हजार ४२४ मतले अगाडि",काठमाडौं : काठमाडौं महानगरपालिकाको मेयरका स्वतन्त्र उम्मेदवार बालेन्द्र शाहले सुरुवाती गणनादेखि निरन्तर अग्रता कायम गरेका छन्। १ लाख १६ हजार ८८५ गणनामा शाहले ४१ हजार २७९ मत ल्याएका छन्। पछिल्लो मतगणनाअनुसार कांग्रेसका सिर्जना सिंहले एमालेका उम्मेदवार केशव स्थापितलाई उछिन्दै अगाडि बढेकी छन्। अद्यावधिक मतपरिणामअनुसार सिंहले २३ हजार ८५५ मत ल्याएकी छन्। सिंहलाई बालेनले १७ हजार ४२४ मतले पछि पारेका छन्। यस्तै स्थापितले २३ हजार २४ मत ल्याएका छन्। स्थापित र सिंहबीचको मतान्तर ८३१ छ।
गृहमन्त्री खाण र अमेरिकी उपमन्त्री जियाबीच भेट,"काठमाडौं : गृहमन्त्री बालकृष्ण खाणसँग अमेरिकी नागरिक सुरक्षा, प्रजातन्त्र र मानव अधिकार उपमन्त्री उज्रा जियाले शिष्टाचार भेटघाट गरेकी छन्। आइतबार गृह मन्त्रालयमा भएको भेटमा आपसी सहयोग र द्विपक्षीय सम्बन्धबारे छलफल भएको हो। भेटमा नेपाल र अमेरिकाबीच दौत्य सम्बन्ध स्थापनाको ७५ औं वार्षिकोत्सवको उपलक्ष्यमा एवम् दुई देशबीचको विकास साझेदारीका ६० वर्ष लामो सम्बन्धबारे छलफल भएका थियो । गृहमन्त्री खाणले भूकम्पछिको पुनः निर्माण र कोभिडविरुद्धको नेपाललगायत विश्वव्यापी लडाईमा प्राप्त अमेरिकी सहयोगका लागि धन्यवाद व्यक्त गरे। भेटमा गृहमन्त्री खाणले नेपाल आफ्नो छिमेकी देश भारत र चीनको सुरक्षा संवेदनशीलताप्रति प्रतिबद्ध रहेको उपमन्त्री जियासँग बताए। उनले विश्वमा स्वतन्त्रता, मानवअधिकार र लोकतन्त्रको योगदानको लागि अमेरिकाले पुर्याएको योगदानको प्रशंसासमेत गरे। मन्त्री खाणले मानव अधिकार पर्वद्धनमा नेपाललाई अमेरिकाको साथ रहेको उल्लेख गर्दै नेपालले सशस्त्र द्वन्द्वको अन्त्य गरी शान्तिपूर्ण राजनीतिमा सकारात्मक रुपमा अघि बढेको र नेपालको द्वन्द्व समाधानको घरेलु मोडल विश्व समुदायको लागि उदाहरण बनेको बताए। त्यस्तै, नेपालको तर्फबाट भुटानी शरणार्थीको तेस्रो देश पुनर्वासको लागि अमेरिकाले गरेको सहयोगलाई धन्यवाद व्यक्त गरे। सन् १९८९ भन्दा अघि नेपाल आएका तिब्बती शरणार्थीलाई मात्र नेपालले शरणार्थीको मान्यता दिएको र नेपालमा शरणार्थीले स्वास्थ्य, शिक्षा, कोभिडविरुद्धको खोपमा समान पहुँच प्राप्त गरेको गृहमन्त्री खाणले उपमन्त्री जियालाई जानकारी गराए। त्यसका लागि उपमन्त्री जियाले धन्यवाद व्यक्त गरिन्। गृहमन्त्री खाणले उपमन्त्री जियालाई लुम्बिनी भ्रमणका लागि अनुरोध गरे। उपमनत्री जियाले अनुरोधका लागि धन्यवाद व्यक्त गर्दै आफू लुम्बिनी भ्रमणका लागि उत्सुक रहेको र अर्को पटकको भ्रमणमा लुम्बिनी भ्रमणको कार्यसूचीमा राख्ने बताइन्। अमेरिकी रहयोग नियोग (एमसीसी) संसदबाट अनुमोदन गरी नेपालको विकास र गरिबी निवारणतर्फ सरकार अग्रसर भएको विषयलाई अमेरिकी सरकारको तर्फबाट उपमन्त्री जियाले धन्यवाद व्यक्त गरिन्। भेटमा नेपालले धार्मिक स्वतन्त्रता तथा मानव अधिकारको क्षेत्रमा पुर्याएको योगदान तथा अमेरिकी सरकारको मानव अधिकार र लोकतन्त्रप्रतिको प्रतिबद्धताको सह्राना गर्दै आगामी दिनमा यस क्षेत्रमा दुई देश मिलेर अघि बढ्ने विषयमा पनि छलफल भएको थियो ।"
उपमहानगर उपप्रमुख : अधिकांशमा एमाले विजयी,"काठमाडौं : देशभरका अधिकांश उपमहानगरपालिकाको उपप्रमुखमा एमाले विजयी भएको छ। अहिलेसम्म ११ उपमहानगरमध्ये ९ उपमहानगरको परिणाम सार्वजनिक भएको छ। नतिजा आएकामध्ये ६ वटा उपमहानगरपालिकाको उपप्रमुखमा एमाले निर्वाचित भएको हो। दुईमा कांग्रेस र एक उपमहानगरमा माओवादी विजयी भएको छ। तुलसीपुरमा पनि एमालेले अग्रता लिइरहेको छ। जसअन्तर्गत् धनगढी, घोराही, कलैया, बुटवल, इटहरी र जीतपुर सिमरा उपमहानगरपालिकामा एमाले विजयी भएको छ। प्राप्त नतिजाअनुसार धनगढीमा कन्दकलाकुमारी राना, घोराहीमा हुमा डीसी, कलैंयामा रौशन परविन, बुटवलमा सावित्रादेवी अर्याल, इटहरीमा संगीताकुमारी चौधरी, जीतपुर सिमरामा भोलाप्रसाद अधिकारी निर्वाचित भएका छन्। यस्तै, पछिल्लो मतपरिणामअनुसार तुलसीपुर उपमहानगरपालिकामा पनि एमालेका उम्मेदवार स्यानी चौधरीले निरन्तर अग्रता कायम राखेकी छन्। उनलाई एकीकृत नेकपा समाजवादीका जोगबहादुर राणाले पछ्याइरहेका छन्। यस्तै, नेपालगञ्ज उपमहानगरको उपप्रमुखमा जनता समाजवादी पार्टीका कमरुद्धीन राई विजयी भएका छन्। हेटौंडाको उपप्रमुखमा कांग्रेसका राजेश बानियाँ विजयी भएका छन्। जनकपुरमा कांग्रेसका किशोर शाह निर्वाचित भएका छन्। धरानको उपप्रमुखमा भने माओवादी केन्द्रका अइन्द्र विक्रम वेघाले अग्रता लिएका छन्।"
५ हजारबढी मतान्तरले धरानको मेयरमा स्वतन्त्रका राई,धरान : धरान उपमहानगरपालिकाको मेयरमा स्वतन्त्र उम्मेदवार हर्कराज राई(हर्क साम्पाङ) निर्वाचित भएका छन्। उनले सत्ता साझेदार गठबन्धनका साझा उम्मेदवार कांग्रेसका किशोर राईलाई भारी मतले पछि पार्दै मयरमा निर्वाचित भएका हुन्। उनी ५ हजारबढी मतान्तरले विजयी भएका हुन्। मत परिणाम भने घोषणा गर्न बाँकी रहेको छ। उपमेयरमा गठबन्धनको तर्फबाट माओवादी केन्द्रका इन्द्रबिक्रम बेघा निर्वाचित भएका छन्। उनले एमालेका पदम इस्बो लिम्बूलाई पराजित गर्दै उम्पमेयरमा निर्वाचित भएका हुन्।
हृदयेश त्रिपाठी र देबेन्द्र कँडेलको आफ्नै पालिकामा हार,"परासी : केन्द्रीय राजनीतिमा पहुँच बनाउँदै आएका पश्चिम नवलपरासीका दुई केन्द्रीय नेताहरुले आफ्नै पालिकाको साखलाई जोगाउन सकेनन्। पूर्वमन्त्री एंव जनता प्रगतिशिल पार्टी(जप्रपा) का अध्यक्ष हृदयेश त्रिपाठी र पूर्व गृहराज्यमन्त्री एंव नेपाली कांग्रेसका केन्द्रीय सदस्य देबेन्द्रराज कँडेलले आफ्नै पालिकामा पार्टीका उमेदवारलाई जिताउन नसकेका हुन्। त्रिपाठी र कँडेल नवलपरासीका फरकफरक निर्वाचन क्षेत्रका प्रतिनिधि सभा सदस्यसमेत हुन्। जिल्लामा आफ्नो राजनीतिक दबदबा राख्न खोज्ने यी दुई नेताले आफ्नै पालिका जोगाउन नसकेपछि जिल्लाको राजनीतिक वृत्तमा उनीहरुको आलोचना सुरु भएको छ। तत्कालीन राजपा छाडेर सूर्य चुनाव चिन्हबाट प्रतिनिधि सभा सदस्यमा निर्वाचित भएका त्रिपाठीले अहिले नयाँ दल (जप्रपा) दर्ता गरेर स्थानीय निर्वाचनमा सहभागी भएका हुन्। लामो समयसम्म मधेसवादी दलमा रहेर राजनीति गरेका त्रिपाठीले पछिल्लो पटक सूर्य चुनाव चिन्हबाट चुनाव लडेदेखि नै कार्यकर्ता माझ आलोचित हुँदै आएका थिए। त्रिपाठीका अध्यक्ष पदका उमेदवार करम हुसेन मियाँ कांग्रेसका उमेशचन्द्र यादवसँग २२ सयको फराकिलो मतान्तरले पराजित भए। उपाध्यक्षमा त्रिपाठीका उमेदवार अञ्जुकुमारी चौधरी कांग्रेसकी मानकुमारी चौधरीसँग १६ सय ४६ को फराकिलो मतान्तरले पराजित भइन्। यसअघि कांग्रेसबाट उपाध्यक्षमा निर्वाचित भएकी अञ्जुलाई पार्टीले टिकट नदिएपछि त्रिपाठीले आफ्नो दलमा ल्याएर उमेदवार उठाएका थिए। तै पनि उनले सफलता पाउन सकेनन्। त्यस्तै पार्टीभित्र स्वखुमबहादुर खड्काको समुहका नेता भनेर चिनिने नेपाली कांग्रेसका केन्द्रीय सदस्य कँडेलले पनि आफ्नै पालिका पाल्हीनन्दन गाउँपालिकामा पार्टीका उमेदवारलाई जिताउन सकेनन्। अघिल्लो पटक वडामा उमेदवार जिताउन नसकेर आलोचना खेपेका कँडेलको गृहवडामा अहिले भने कांग्रेसले जितेको छ। अघिल्लो पटक पनि पालिका अध्यक्षमा माओवादी केन्द्रले जितेको थियो। यसपटक पनि फेरि कांग्रेसलाई हराउँदै माओवादी केन्द्रका पुरानै उमेदवारले बाजी मारेका छन्। उपाध्यक्षमा भने दुवै पटक कांग्रेसले जितेको छ। कांग्रेसका अध्यक्ष पदका उमेदवार राजेन्द्रप्रसाद सहानीलाई माओवादी केन्द्रका बैजुप्रसाद गुप्ता (दीपक) ले ८६ मतको झिनो मतान्तरले पराजित गरे। कँडेलको निर्वाचन क्षेत्रमा पर्ने ४ पालिका (पाल्हीनन्दन, सरावल गाउँपालिका, सुनवल नगरपालिका र रामग्राम नगरपालिका सबैमा कांग्रेस पराजित भएको छ। आफ्नै निर्वाचन क्षेत्रका कुनै पालिकामा सफलता हासिल नभएपछि कांग्रेस कार्यकर्ता माँझ कँडेलको पनि आलोचना सुरु भएको छ। केन्द्रीय चुनावमा सधैं यी दुई नेता नै उमेदवार बन्दै आएका छन्। यसपटक पनि दुई नेताहरु संघीय चुनावमा प्रतिस्पर्धा गर्ने सोंचमा रहेको बताइएको छ। तर स्थानीय तहको निर्वाचनको परिणामले यी दुई नेतालाई अप्ठ्यारोमा पार्न सक्ने जिल्लाको राजनीति वृत्तमा आकलन गर्न सुरु गरिएको छ।"
अब उम्मेदवार उठाउँदा सोच विचार गर्नुपर्ने अवस्था आयो : महामन्त्री थापा,काठमाडौं : नेपाली कांग्रेसका महामन्त्री गगन थापाले सरकारमा गएर गर्ने कामको योजना राजनीतिक दलहरुसंग नरहेको बताएका छन्। आइतबार काठमाडौमा राष्ट्रिय योजना आयोगका पूर्वउपाध्यक्ष अर्थविद् स्वर्णिम वाग्लेद्वारा लिखित पुस्तक अतृप्त अवसर सार्वजनिक गर्दै थापाले राजनीतिक दलहरुको तयारी सरकारमा पुग्ने मात्र रहेको र सरकारमा पुगेपछि गर्ने कामको योजना नरहेको बताएका हुन्। उनले जतिसुकै ठूला कार्यक्रम ल्याएपछि कार्यान्वयनको नीति फितलो देखिएको बताए। थापाले अगामी प्रतिनिधि सभा निर्वाचनमा कांग्रेसले बहुमत पाउने दावी गर्दै सरकारमा गएपछिको भावी योजनाका बारेमा अहिलेदेखि तयारी थालेको बताए। थापाले मुलुकका विभिन्न स्थानमा स्थानीय तहको निर्वाचनको मतपरिणाम हेर्दा दलहरुले उम्मेदवार उठाउदा निकै सोच विचार गर्नुपर्ने अवस्था आएको धारणा राखे। फाइनप्रिन्टले प्रकाशनमा ल्याएको पुस्तकमा वाग्लेद्वारा लिखित विभिन्न लेखहरु संग्रहित गरिएको छ।
सप्तरीमा २५ वर्षिय युवा बने गाउँपालिका अध्यक्ष,"राजविराज : जिल्लाका हस्तीहरुलाई पराजित गर्दै सप्तरीको छिन्नमस्ता गाउँपालिकामा सबैभन्दा कम उमेरका युवा गाउँपालिका अध्यक्ष बनेका छन्। जिल्ला समन्वय समितिका निवर्तमान प्रमुख, गाउँपालिकाका निवर्तमान अध्यक्ष, गाविसका पूर्व अध्यक्षलगायत १२ जनालाई पछि पार्दै लोकप्रिय मत बटुलेर लोकतान्त्रिक समाजवादी पार्टीबाट बिद्यानन्द चौधरी अध्यक्षमा निर्वाचित भएका छन्। बिद्यार्थीकालदेखि नै राजनीतिमा सक्रिय चौधरीको उमेर हाल २५ वर्ष पुगेको छ। उनले जितका लागि निकट्तम प्रतिद्वन्द्वी भन्दा १ हजार १२९ मतबढी अर्थात २ हजार ८९५ मत ल्याए। उनका निकट्तम प्रतिद्वन्द्वी जसपाका सत्यनारायण यादवले १ हजार ७६६ मत ल्याए। गाउँपालिकाका निवर्तमान अध्यक्ष सूर्यनारायण मण्डल र जिल्ला समन्वय समितिका निवर्तमान प्रमुख प्रभाकर यादवको जमानत समेत जोगिएन्। उनीहरुले क्रमशः ८९८ र ८ सय मत प्राप्त गरे। पञ्चायतकालदेखि प्रजातन्त्र र गणतन्त्रकालमा समेत सत्यनारायण र सुर्यनारायणले छिन्नमस्तामा पालैपालो विजय भई नेतृत्व गरेका थिए भने प्रभाकर २०७४ मा छिन्नमस्ता गाउँपालिका७ को वडाध्यक्ष हुँदै जिल्ला समन्वय समिति सप्तरीको प्रमुखमा निर्वाचित भएका थिए।"
"स्थानीय निर्वाचन : स्याङ्जामा अध्यक्षले हारे, सचिवले जिते",स्याङ्जा : गल्याङ् नगरपालिकाको प्रमुख पदमा ठूला राजनीतिक दलका प्रमुख ब्यक्तिबीच प्रतिस्पर्धा रह्यो। नगर प्रमुख पदमा नेकपाका अध्यक्ष सुर्यप्रसाद गैह्रे (पारस) पराजित भए भने नेपाली कांग्रेसका जिल्ला सचिव गुरुप्रसाद भट्टराइले बाजी मारे। हालै सम्पन्न स्थानीय तह निर्वाचनमा भट्टराईले एमालेका अध्यक्ष गैह्रेलाई पराजित गर्दै विजयी बनेका हुन्। पुष महिनामा भएको एमाले अधिवेशनबाट गैह्रे जिल्ला अध्यक्ष पदमा निर्वाचित भएका हुन भने भट्टराई फागुनमा भएको अधिवेशनबाट जिल्ला सचिवमा निर्वाचित हुन। उनीहरु दुबै वहालवाला अध्यक्ष र सचिव हुन्। भट्टराईले ९ हजार ६२१ मत पाउँदा उनका प्रतिस्पर्धी गैह्रेले ८ हजार ९२२ मत पाए। विजयी उम्मेदवारको ६ सय ९९ मतान्तर छ। कुल २९ हजार ५५७ जना मतदाता भएका यहाँ १९ हजार ८८० जनाले मतदान गरे। २०७४ को स्थानीय तह निर्वाचनमा नगर प्रमुखमा नेकपा एमालेका भुपराज अधिकारी विजयी भएका थिए। त्यतिबेला प्रमुख र उपप्रमुख देवी थापा पनि एमालेबाट निर्वाचित भएका हुन्। अधिकारीले ८ हजार ३६८ मत ल्याउँदा कांग्रेसका उम्मेदवार लालगोपाल अर्यालले ६ हजार ६२ मत पाएका थिए। यसपटक उपप्रमुखमा पनि कांग्रेसकै हेमा न्यौपाने विजयी भईन्। उनले ९ हजार ११८ मत पाउदा उनका प्रतिस्पर्धी नेकपा एमालेका उपप्रमुख पदका उम्मेदवार देवी थापाले ९ हजार ५५ मत पाईन। थापा यसअघिका उपप्रमुख हुन्।
"जनकपुरधाममा स्वतन्त्र अगाडि, लालकिशोरले घटाए मतान्तर","जनकपुरधाम : जनकपुरधाम उपमहानगरपालिकाका स्वतन्त्र उम्मेदवार मनोज कुमार साहले साढे १७ सय मतको अग्रता कायम राखेको छ। नेपाली कांग्रेसले टिकट नदिएका मनोजकुमार साहले स्वतन्त्रबाट निर्वाचनमा भाग लिएका थिए। उनले अग्रता कायम गरिरहदाँ सत्तारुढ गठबन्धनका उम्मेदवार लालकिशोर साहले स्वतन्त्र उम्मेदवार बलराम महतो उछिन्दै लालकिशोर तेश्रो स्थानमा पुगेको छन्। यसअघि पाँचौं स्थानमा सुरुदेखि नै रहदै आएको थियो। ताजा मत परिणामअनुसार मनोजले १० हजार १२५ मत ल्याएर अग्रता कायम राखेका छन्। उनलाई एमालेका शिवशंकर साह (हिरा)ले ८ हजार ३६२ मत ल्याएर पछ्याइरहेका छन्। त्यस्तै गठबन्धनको तर्फबाट जसपाका उम्मेदवार लालकिशोर साह ४ हजार ४३ मत प्राप्त गरी तेश्रो स्थानमा उक्लेको छ। यसअघि साह पाँचौ स्थानमा थिए। यसअघि सुरुदेखि तेश्रो स्थानमा रहेका लोकतान्त्रि समाजवादी पार्टीका मनोज चौधरी ३ हजार ९ सय ९२ मत सहित चौथो स्थानमा पुगेका छन्। सुरुदेखि चौथो स्थानमा रहेका स्वतन्त्र उम्मेदवार बलराम महतोले ३ हजार १४६ मत प्राप्त गरी पाँचौ स्थानमा पुगेका छन्। त्यस्तै, स्वतन्त्र उम्मेदवार जानकीराम साहले १ हजार ५६३ मत पाएका छन्। त्यस्तै जनमत पार्टीकी अनिता देवी साहले १ हजार १९७ र तमलोपाकी विभा ठाकुरले ९१९ मत प्राप्त गरेकी छन्। उपमेयरमा भने गठबन्धनको तर्फबाट नेपाली कांग्रेसका किशोरी साहले ११ हजार ६ सय १६, नेकपा एमालेकी रुणा झाले ९ हजार ४ सय ७८, लोकतान्त्रिक समाजवादी पार्टीकी रिता कुमारी मिश्रले ४ हजार १ सय २० र स्वतन्त्र उम्मेदवार निर्मल चौधरीले २ हजार ९ सय ४३ मत ल्याएका छन्।"
धनुषामा कांग्रेसका जिल्ला सभापति मेयरमा पराजित,ढल्केवर(धनुषा) : धनुषाको क्षिरेश्वरनाथ नगरपालिकाको मेयरमा नेकपा एमाले र उपमेयरमा नेपाली कांग्रेसका उम्मेदवार विजयी भएका छन्। नेकपा एमालेबाट मेयरका उम्मेदवार बनेका सुखदेव यादव ६१३ मत अन्तरले निर्वाचित भएका हुन्। निवर्तमान मेयरलाई पराजित गर्दै मेयरमा निर्वाचित भएका यादवले ७ हजार ९१३ मत प्राप्त गरेका छन्। उनका निकटम प्रतिद्वन्द्धी कांग्रेसबाट उम्मेदवारी दिएका योगेन्द्र पजियार ७ हजार ३०० मत पाएका छन्। निवर्तमान मेयरसमेत रहेका उनी कांग्रेस धनुषाको १४ औं अधिवेशनबाट निर्वाचित पार्टीका जिल्ला सभापति हुन्। अघिल्लो चुनावमा कांग्रेसबाट पजियार ५ हजार ८९९ मत ल्याएर विजयी भएका थिए। उनले संघिय समाजवादी फोरमबाट उम्मेदवार बनेका सुखदेवलाई फराकिलो मतान्तरले पराजित गर्दै जित हासिल गरेका थिए। केही महिना अघि मात्र सुखदेवलाई एमाले सचिव रघुविर महासेठले पहल गरेर एमालेमा ल्याएका थिए। यता उपमेयरमा भने कांग्रेसकी रचना माथेमा दोहोरिएकी छिन्। उनी दोस्रो कार्यकालका लागि निर्वाचित भएकी हुन्। माथेमाले ७ हजार ५५० मत पाएकी छन्। उनको निकटतम प्रतिद्वन्द्धी नेकपा एमालेकी सालिनी चौधरीले ७ हजार ५११ मत ल्याएर झिनो मत अन्तरले पराजित भएकी हुन्। २०७४ सालको स्थानीय तहको चुनावमा माथेमाले नेकपा एमालेकी यसोधा यादवलाई पराजित गर्दै उपमेयरमा निर्वाचित भएकी थिइन्। १० वटा वडा रहेको क्षिरेश्वरनाथ नगरपालिकामा यसपटकको चुनावमा ८ वटा वडामा कांग्रेस र २ वटा वडामा नेकपा एमालेले जित निकालेको छ।
धनगढी उपमहानगरमा सत्ता गठबन्धन पराजित : मेयरमा स्वतन्त्रका हमाल र उपमेयरमा एमालेकी राना विजयी,"धनगढी : सत्ता गठबन्धनलाई पछार्दै सुदूरपश्चिमको एक मात्र उपमहानगर धनगढीमा स्वतन्त्र पदका उमेदवार गोपाल हमाल निर्वाचित भएका छन्। कुल खसेको ६३ हजार ६४७ मतमध्ये हमालले २६ हजार ८६५ मत पाएर विजयी भएका हुन्। उनका निकटतम प्रतिद्वन्द्वीका रुपमा सत्ता गठबन्धनतर्फबाट नेपाली कांग्रस उम्मेदवार नृपबहादुर ओडले १४ हजार ८१७ मत प्राप्त गरे। ओड निवर्तमान मेयर पनि हुन् । आँप चुनाव चिन्ह पाएका हमालले १२ हजार ४८ मतान्तरले धनगढी उपमहानगरको मेयर जितेका हुन्। नेकपा एमालेको तर्फबाट मेयर पदका उमेदवार रण बहादुर चन्दले ९ हजार ११५ मत प्राप्त गरे। मेयरमा निर्वाचित स्वतन्त्रका गोपाल हमाललाई प्रमाणपत्र प्रदान गर्दै मुख्य निर्वाचन अधिकृत जयानन्द पनेरु । तस्बिर : शिवराज भट्ट यस्तै उपमेयरमा नेकपा एमालेकी कन्दकला राना पनि २ हजार ८०९ मतान्तरले जितेकी छन्। मतगणनाको दिनदेखि सत्ता गठबन्धनबाट नेकपा माओवादी केन्द्रको उमेदवार शान्ति अधिकारी क्षेत्रीलाई पछ्याई रहेकी रानाले शनिबारदेखि मात्रै अग्रता लिन सुरु गरेकी थिइन्। रानाले १५ हजार ४७९ मत पाउँदा, अधिकारी क्षेत्रीले १२ हजार ६७० मत पाइन्। धनगढीको मेयर र उपमेयरमा मात्र गठबन्धन भएको थियो। सत्ता गठबन्धन मन नपराएका कांग्रेसका नेता प्रभाकर भण्डारीले उपमेयरमा उमेदवारी दिएका थिए। उनले ६ हजार ६०९ मत ल्याए। भण्डारीको उमेदवारी नै गठबन्धनका उपमेयरका लागि पराजयको कारण बन्यो। २०७४ सालको निर्वाचनमा दुबै पदमा कांग्रेस जितेकाले यसपाली पनि धनगढीमा कांग्रेसले गठबन्धन गर्नु हुँदैन भन्ने पक्षमा भण्डारीले माओवादीको उममेयर हराउनकै लागि उमेदवारी दिएका हुन्। तर अधिकारीलाई गठबन्धनका तर्फबाट सोचे अनुसारको मत आएन। उपमेयरमा निर्वाचित एमालेकी कन्दकला रानालाई प्रमाणपत्र प्रदान गर्दै मुख्य निर्वाचन अधिकृत जयानन्द पनेरु । १९ वटा वडा रहेको धनगढीमा ११ वटामा कांग्रेसले जीत निकालेको छ भने नेकपा एमालेले ६ वडा र माओवादी केन्द्रले २ वडा जितेको छ। आइतबार बिहान मुख्य निर्वाचन अधिकृत जयानन्द पनेरुले धनगढी उपमहानगरको मत परिणाम घोषणा गर्दै विजेता सबैलाई प्रमाणपत्र प्रदान गरेका छन्। धनगढी उपमहानगरका मेयरको सपथ सोमबार मात्रै हुने बताइएको छ। धनगढीमा अहिले नेकपा एमालेको तर्फबाट उपमेयरमा जितेकी कन्दकला रानाको विजय र्याली भइरहेको छ भने स्वतन्त्र पदका उमेदवार हमालले आज ४ बजे विजय र्याली निकाल्ने तयारी गरेका छन्। गोपाल हमाल धनगढी उपमहानगरका लागि एक व्यवसायिक अनुहार हो। धनगढीको व्यापारिक क्षेत्रमा प्रतिष्ठा कमाएका हमाल कैलाली उद्योग वाणिज्य संघको अध्यक्ष भएका बेलादेखि चर्चामा आएका हुन। २०६४ सालमा कैलाली उद्योग वाणिज्य संघका अध्यक्ष रहेका उनले सुदूरपश्चिम महोत्सवको सुरुवात गरेर सुदूरपश्चिम चिनाउने प्रयास गरेका थिए। सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडि प्रथा छ, सामाजिक कुरीति छन्, दलित गैरदलितमा भेदभाव छ भनेर नकारात्मक कुरामा पहिचान बनाएको सुदूरपश्चिमलाई उनले सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए। उनको पालामा सुन्दर सुदूरपश्चिम अभियान सञ्चालन भएको थियो। सुदूरपश्चिमका सम्भावनाका एक हजार तस्बिरहरु देशव्यापी रुपमा प्रदर्शनीमा लगिएपछि सुन्दर सुदूरपश्चिम अभियान चर्चामा आएको थियो। त्यसैले उनलाई सुन्दर सुदूरपश्चिमका अभियन्ता (परिकल्पनाकार) पनि भनिन्छ। उनकै पालामा देशको कार्यकारी प्रमुखलाई सुदूरपश्चिम महोत्सवमा बोलाएर २१ किलोको माला लगाउने र २१ बुँदे मागहरु राख्ने अभियान पनि चलेको थियो। त्रिभुवन अन्तर्राष्ट्रिय पछिको देशकै लामो धावनमार्ग भएको धनगढी विमानस्थल बनाउन निजी क्षेत्रको तर्फबाट एक पैसै अभियान चलाएका उनलाई, यस क्षेत्रको विकासको परिकल्पनाकारका रुपमा पनि लिइन्छ। दलीय व्यवस्थामा निर्दलीय व्यक्तिको उमेदवारी त्यत्ति सार्थक नभएपनि, दलहरु प्रतिको वितृष्णाले हमालले २०७४ सालकै निर्वाचनमा राम्रो मत पाएका थिए। उनले उपमहानगरको कुनै पनि सेवा सुविधा नलिने बताई सकेका छन्। गाडी लिन्न, त्यसमा हाल्ने तेल लिन्न, म उपमहानगरकै लागि काठमाडौं वा विदेश गएपनि आफ्नो रकमले जानेछु, म एक पैसा रकम पनि नलिने प्रण गरेको छु उनले भने। हमालले, कैलालीकै सबैभन्दा ठूलो शिवालय बेहडाबाबामा पुगेर भ्रष्टाचार नगर्ने कसम समेत खाएका थिए। म भ्रष्टाचार गर्दिन, शिवलिंगमा हात राखेर कसम खाएको छु, म भ्रष्टाचार हुन पनि दिन्न । उनले भने, अहिले वडामा आएका सबै युवाहरु मेरो अभियानमा सहभागि हुने अपेक्षा लिएको छु। उनले पाँच वर्षपछि नदोहोरिने पनि बताएका छन्। म धनगढी मोडेल बाट एक प्रकारको प्रणालीको विकास गर्छु, मैले दोहोरिन आवश्यक छैन, दलहरुभित्रको विकृति कम होस, राजनीति सेवाका रुपमा विकास होस् भनेर नै मैले उमेदवारी दिएको हुँ, जनताले मलाई जिताएका छन, म त्यस कुरामा खरो उत्रने छु, हमालले भने।"
"प्रदेश १ : कांग्रेस ६३, एमाले ४१, माओवादी ११, एकीकृत समाजवादी १ पालिकामा विजयी","काठमाडौं : देशका प्रमुख राजनीतिक दलका शीर्ष नेताहरुको गढ रहेको क्षेत्र हो, प्रदेश नम्बर १ । यो एमाले अध्यक्ष केपी शर्मा ओली, कांग्रेस नेता कृष्णप्रसाद सिटौला, राप्रपा अध्यक्ष राजेन्द्र लिङ्देन, कांग्रेस महामन्त्री विश्वप्रकाश शर्मा, कांग्रेस नेता शशांक कोइराला, मिनेन्द्र रिजाललगायत शीर्ष नेताको चुनावी क्षेत्र पनि हो । तर, यो क्षेत्रमा चुनावी परिणाम भने रोचक देखिएको छ एमाले अध्यक्ष ओलीको गृह नगर दमकको नेतृत्व राप्रपाले लिएको छ । प्रदेश नम्बर १ का स्थानीय तहमा नेपाली कांग्रेस पहिलो बनेको छ । १३७ पालिका रहेको प्रदेश १ को अद्यावधिक परिणामअनुसार कांग्रेसले ६३ वटा पालीका प्रमुखमा विजयी हाँसिल गरेको छ । यस्तै, नेकपा एमालेले ४१ वटा स्थानमा प्रमुख पदमा निर्वाचित भएको छ । नेकपा एकीकृत समाजवादी भने सूर्योदय नगरपालिकामा मात्रै प्रमुख पद प्राप्त गरेको छ । यो झलनाथ खनालको क्षेत्र हो । सूर्योदयमा समाजवादीका रनबहादुर राई विजयी भएका छन् । उनी यसअघि २०७४ मा पनि मेयरमा निर्वाचित भएका थिए । भोजपुर र ओखलढुंगामा एकएक स्थान स्वतन्त्रका उम्मेदवारले जितेका छन् । भोजपुरको साल्पासिलिछो गाउँपालिकामा स्वतन्त्रतर्फका दौलथकुमार कुलुङ (राई) निर्वाचित भएका छन् । यस्तै, ओखलढुंगाको मानेभञ्ज्यागंमा पनि स्वतन्त्रतर्फका ज्ञानेन्द्र रुम्दाली विजयी भएका छन् । राप्रपाले प्रदेश १ का दुई पालिकाको नेतृत्व लिएको छ । राप्रपाले एमाले अध्यक्ष केपी शर्मा ओलीको गढ मानिएको दमक नगरपालिकामा विजयी भएको छ । यस्तै, झापाको हल्दीवारीमा राप्रपाका रवीन्द्र लिङ्देन विजयी भएका छन् । यो स्थानमा राप्रपाले उपाध्यक्ष पनि जितेको छ । यहाँ उपाध्यक्षमा लक्ष्मीदेवी निरौला विजयी भएकी छन् । जनता समाजवादी पार्टीले यो प्रदेशमा दुई पालिकाको नेतृत्व लिएको छ । ओखलढुंगाको खीजीदेम्बा गाउँपालिका र सुनसरीको देवानगञ्ज गाउँपालिकामा जसपाले नेतृत्व लिएको छ । खीजीदेम्बामा गम्बु शेर्पा र देवागञ्जमा वेचनप्रसाद मेहता निर्वाचित भएका छन् । यो प्रदेशको एक मात्र महानगर विराटनगर महानगरपालिकाको मेयरमा नेपाली कांग्रेसका नागेश कोइराला विजयी भएका छन् भने उपयमेयरमा शिल्पा कार्की विजयी भएकी छन् ।यस्तै, इटहरी उपमहानगरमा मेयरतर्फ कांग्रेसका हेमकर्ण पौडेल र उपमेयरमा एमालेका संगीता कुमारी चौधरी विजयी भएकी छिन्। धरान उपमहानगरमा स्वतन्त्रका हर्क साम्पाङ राइले अग्रता कायम गरिरहेका छन् । यहाँ अब ४ हजार मत मात्रै गन्न बाँकी छ ।"
"तिब्बती शरणार्थीको सुरक्षाबारे चासो, देउवालाई अमेरिका भ्रमणको निम्तो","काठमाडौं : नेपाल भ्रमणमा रहेकी अमेरिकी उपमन्त्री उज्रा जियाले प्रधानमन्त्री शेरबहादुर देउवासँग भेट गरेकी छन्। अमेरिकी उपमन्त्री जियाले आइतबार प्रधानमन्त्री निवास बालुवाटारमा प्रधानमन्त्री देउवासँग भेट गरेकी हुन्। जिया नागरिक सुरक्षा, लोकतन्त्र र मानव अधिकारसम्बन्धी अमेरिकी उपविदेशमन्त्री हुन्। उपमन्त्री जियाले नेपालमा बसोबास गर्दै आएका तिब्बती शरणार्थीहरुको मानवअधिकार र उनीहरुको सुरक्षाका बारेमा प्रधानमन्त्री देउवासँग चासो राखेको बालुवाटार स्रोतले बताएको छ। उपमन्त्री जिया शनिबार मध्यान्ह जावलाखेलस्थित तिब्बती शरणार्थी शिविरको निरीक्षण भ्रमणमा गएकी थिइन्। जियाले प्रधानमन्त्री देउवालाई अमेरिका भ्रमणको निम्तोसमेत दिएकी उच्च स्रोतले बताएको छ। नेपालमा बसोबास गर्दै आएका केहि तिब्बती शरणार्थीहरुसँग शणनार्थी परिचय पत्र नहुँदा उनीहरु मानव अधिकारका सामान्य अधिकारबाट समेत बञ्चित हुँदै आएको तिब्बती समूदायका अगुवाहरुले बताएका छन्। अमेरिकाले परिचयपत्र नपाएका तिब्बती शरणार्थीहरुलाई तत्काल शणनार्थी परिचय पत्र दिन राजनीतिक तथा कुटनीतिक रुपमा लबिङ गर्दै आएको छ। गत बुधबार नेपालका लागि चीनियाँ राजदूत होउ यान्छिले गृहमन्त्री बालकृष्ण खाणलाई भेटेर अमेरिकी उपमन्त्री जियाको भ्रमणबारे चासो राखेकी थिइन्। यसैबीच अमेरिकी उपमन्त्री एवं तिब्बती मामिला संयोजक जियाले परराष्ट्र मन्त्री नारायण खड्कासँग भेटवार्ता गरेकी छन् । भेटवार्तामा नेपाल र अमेरिका कुटनीतिक सम्बन्ध, नेपालमा बसोबास गर्दै आएका तिब्बती शरणार्थीहरुको मानवअधिकारको बारेमा छलफल भएको थियो।"
इलामको सूर्योदयलाई नमूना नगर बनाउन मेयर राईले गरे आठ योजना सार्वजनिक,"इलाम : सूर्योदय नगरपालिकाका नव निर्वाचित मेयर रणबहादुर राईले समृद्ध सूर्योदय बनाउने सपनासहित आठवटा योजना सार्वजनिक गरेका छन् । विजयी भएपछि आयोजित घोषणा सभामार्फत उनले कृषि, शिक्षा, स्वास्थ्य, भौतीक पूर्वाधारलगायतका क्षेत्रमा विशेष योजनासहित सूर्योदय मोडलको विकास योजना सञ्चालन गर्ने बताए । नेकपा एकीकृत समाजवादी, नेपाली कांग्रेस र नेकपा माओवादीको गठबन्धनबाट विजयी राईले चुनावी अभियानका क्रममा प्रतिवद्धता समेत बनाएका थिएनन् । गठबन्धनले समेत संयुक्त घोषणा पत्र निकालेको थिएन । सुरुदेखि नै सूर्योदय नगरपालिकाले निर्माण गरेको चिया क्षेत्रको सुधारसम्बन्धी कार्यविधि र हरियो चियापत्तीको न्युनतम समर्थन मुल्यको कार्यान्वयनका लागि सरोकारसँग छलफल चलाउने र प्रभावकारी कार्यान्वयन गर्ने पहिलो योजना रहेको राईले बताए । उनले भने, 'चियाको सर्मथन मुल्य र कार्यविधि ठिक छ कि छैन भनेर जनताको माझमा जान्छौं।' पाँच वर्षमा गुणस्तरीय चिया उत्पादन गरेर विश्व बजारमा पुयाउने र चियाको दिगो विकास र व्यवस्थापन गर्नका लागि कार्यविधि बनेकाले दोस्रो कार्यकालमा त्यसलाई कार्यान्वायन गर्ने उनले बताए । उनले पाँच वर्षभित्र टि टेस्टीङ तथा प्रमोसनल सेन्टर निर्माण तथा सञ्चालन गर्ने बताए । प्रदेश सरकार र नगरपालिकाको लगानीमा इलामको कन्याममा उक्त संरचना निर्माणधिन छ । चियामार्फत नै सूर्योदय नगरपालिकाको विकासको मोडल बनाउने उनको योजना छ । गुणस्तरीय चिया निर्माणका लागि अनुदानको व्यवस्था गर्नेदेखि सूर्योदय नगरपालिकाका लागि बेग्लै चिया सहकारी स्थापना गरेर सहकारी मार्फत नै चिया उद्योग सञ्चालन गर्ने उनको योजना छ । उनले नागरिकलाई स्थानीय सरकारको कामको प्रभावकारी सूचना प्रवाह दोस्रो योजना रहेको बताए । उनका अनुसार नगर कार्यपालिका र नगर सभाका सम्पूर्ण गतिविधि फिक्कल चोक बजारमा डिस्प्ले बोर्ड राखेर सार्वजनिक गर्ने योजना रहेको बताए । उनले नगरको कतिपय सेवा पनि डिजिटल एपको माध्यमबाट नागरिकले घरैबाट लिनसक्ने व्यवस्था गर्ने बताए । उनका अनुसार नगरपालिकाले अति विपन्न वर्गका लागि निःशुलक स्वास्थ्य विमाको कार्यक्रम ल्याउने छ । अति विपन्न वर्गको पहिचान भै सकेको उनले जानकारी गराए । राईले स्वास्थ्य जोखिमतालाई ध्यानमा राखेर नगरपालिकाले फिक्कलमा ५० वेडको अस्पताल स्थापना गरेर गरेर पाँच बर्षमा सञ्चालन गर्ने योजना सुनाए । पर्यटकीय क्षेत्रमा यस अघि नै केहि काम भएको भन्दै राईले अब सूर्योदय नगरपालिकाको पर्यटकीय क्षेत्रको संरक्षण र प्रवद्र्धनको काम अघि बढाउने बताए । उनले भने,'पर्यटनमा सूर्योदय नगरपालिकाको नामले इलामलाई चिनाउने छौं ।' फिक्कल माध्यमिक विद्यालयलाई नमुना विद्यालयको रुपमा विकास गरेको नगरपालिकाले पाँच बर्षमा करफोक माध्यमिक विद्यालयलाई देशकै नमुना विद्यालय बनाउने योजना सुनाए । उनले नगरकै थप एक विद्यालयलाई समेत नमुना विद्यालयको रुपमा विकास गर्ने बताए । उनले विद्यालयमा व्लाकवोर्ड स्थापीत भइसककेले यसलाई थप प्रविधि मैत्री शिक्षणमा रुपान्तरण गर्ने बताए । उनले गाई पालन र दुग्ध उत्पादनमा व्यवसायीकता हासिल गर्दै आएको इलाम नगरपालिकाले नगरका पशुमा देखा पर्ने खोरेत रोगको नियन्त्रण गरी नगरलाई नै खोरोत मुक्त बनाउने योजना अघि सार्ने बताए । उनले भने,'खोरेत मुक्त दुग्ध परिकारको अन्तराष्ट्रिय बजारको खोजी गरेर तेस्रो मुलुकमा नियातको व्यवस्था गर्ने गर्नेछौं' भ्रष्टाचार नियन्त्रणका लागि नयाँ नेतृत्वलाई परिचालन गर्ने उनको योजना छ । उनले भने, 'भ्रष्टचार नियन्त्रका लागि मेरो नेतृत्व दह्रो रुपमा उभिने छ, 'उनले भने, आगामी कार्यकाल सूर्योदय नगरपालिकालाई नमूना नगर बनाउन सार्वजनिक प्रशासनलाई निष्पक्ष, पारदर्शी, भ्रष्ट्रचारमुक्त, जनउत्तरदायी र सहभागतामूलक बनाउँदै शिक्षा, स्वास्थ्य, कृषि , पर्यटन, भौतिक पूर्वाधार, प्रविधिमा योजनाबद्ध काम हुनेछ ।"
"कर्णालीमा कांग्रेस पहिलो, तेस्रोमा झर्यो एमाले",सुर्खेत : कर्णालीमा यसपटक स्थानीय तहको निर्वाचनमा नेपाली कांग्रेसलाई नाफा भएको छ। अघिल्लो निर्वाचनको तुलनामा यसपालि कांग्रेसले धेरै स्थानीय तहमा नेतृत्व हात पारेको छ। स्थानीय तहमा आफूअनुकुल विभिन्न दलसँग गठबन्धन गरेको कांग्रेसले प्रदेशमा सबैभन्दा बढी स्थानीय तहको नेतृत्वमा जित हासिल गरेको हो। अघिल्लो पटकको तुलनामा यसपाली धेरै स्थानीय तहमा जितेको कांग्रेसलाई गठबन्धनका कारण नाफा भएको हो। यसपालीको निर्वाचन परिणामले कर्णालीमा कांग्रेस पहिलो शक्ति बनेको छ। अघिकांश स्थानीय तहमा गठबन्धन गरेको माओवादी भने प्रदेशमा दोस्रो शक्तिमै यथावत रहेको छ। तर अघिल्लो निर्वाचनमा प्रदेशमा पहिलो शक्ति बनेको एमाले भने तेस्रो शक्तिमा खुम्चिन पुगेको छ। एमालेले पनि आफू कमजोर रहेको केही तहमा अन्य दलसँग तालमेल गरेको थियो। केन्द्रमा पाँच दलीय गठबन्धन भनिए पनि प्रदेशमा दलहरुले आफू बलियो भएका स्थानमा एक्लाएक्लै र कमजोर भएका स्थानमा आफूअनुकुल अन्य दलसँग चुनावी गठबन्धन बनाएर प्रतिस्पर्धा गरेका थिए। कर्णालीमा जम्मा ७९ वटा स्थानीय तह छन्। जसमा कांग्रेसले सबैभन्दा बढी ३२ वटा स्थानीय तहको नेतृत्व हात पारेको छ। अघिल्लो निर्वाचनमा जम्मा २५ वटा तहमा मात्र कांग्रेसले प्रमुख पद जितेको थियो। तर यसपटक कांग्रेसले गठबन्धनको सहायतामा थप सात वटा तहमा प्रमुख जितेर ३२ वटा तहको नेतृत्व हात पारेको हो। यसपटक प्रदेशमा सबैभन्दा बढी १३ वटा स्थानीय तहमा कांग्रेसले एक्लै जितेको छ। १३ वटा स्थानीय तहमा प्रमुख र उपप्रमुख दुबै कांग्रेसका उम्मेदवार विजयी भएका हुन्। यस्तै १९ वटा स्थानीय तहमा प्रमुख मात्र जितेको कांग्रेसले १४ वटा पालिकामा उपप्रमुख मात्र जितेको छ। यस हिसावले पनि कांग्रेस यसपाली नाफामा हुँदै प्रदेशको पहिलो शक्ति बन्न सफल भएको हो। तर अघिल्लो निर्वाचनमा सबैभन्दा बढी २७ वटा स्थानीय तहमा प्रमुख जितेर पहिलो शक्ति बनेको एमाले भने यसपाली तेस्रो शक्तिमा झरेको छ। योपटक एमालेले प्रदेशभर जम्मा १५ वटा पालिकामा मात्र नेतृत्व हात पारेको छ। त्यसमा पनि एमालेले जम्मा ११ वटा स्थानीय तहमा मात्र एक्लै जितेको छ। अर्थात ११ वटा स्थानीय तहमा प्रमुख र उपप्रमुख दुबै एमालेका उम्मेदवार विजयी भएका छन्। यस्तै एमालेले चार वटा तहमा प्रमुख मात्र र नौ वटा तहमा उपप्रमुख मात्र जितेको छ। अघिल्लो निर्वाचनको तुलनामा यसपटक एमालेले प्रदेशमा १२ वटा तहको प्रमुख पद गुमाएको छ। सत्तारुढ गठबन्धनका कारण एमालेलाई कर्णालीमा सबैभन्दा बढी क्षति पुगेको हो। यस्तै गठबन्धनका कारण माओवादी केन्द्र भने दोस्रो स्थानमै रहन सफल भएको छ। तर अघिल्लो निर्वाचनको तुलनामा यसपटक माओवादीले दुई वटा स्थानीय तहको प्रमुख पद भने गुमाएको छ। अघिल्लो निर्वाचनमा कांग्रेसकै बराबर २५ वटा पालिकाको प्रमुख पद जितेको माओवादीले यसपाली भने जम्मा २३ वटा तहको नेतृत्व हात पारेको छ। त्यसमा पनि माओवादी एक्लैले जम्मा ११ वटा पालिकामा जितेको छ। अर्थात ११ वटा स्थानीय तहमा प्रमुख र उपप्रमुख दुबै पदमा माओवादीका उम्मेदवार विजयी भएका छन्। त्यसैगरी माओवादीले यसपाली १२ वटा पालिकामा प्रमुख मात्र र १४ वटा पालिकामा उपप्रमुख मात्र जितेको छ। एमालेभन्दा बढी पालिकाको नेतृत्व हात पार्दै माओवादी प्रदेशमा दोस्रो शक्ति बनेको छ। जनयुद्धको उद्गमस्थल भएकाले पनि माओवादीले कर्णालीलाई आफ्नो आधार इलाकाको रुपमा लिने गरेको छ। एमालेबाट विभाजन भएको एकीकृत समाजवादीले भने प्रदेशमा जम्मा चार वटा पालिकाको नेतृत्व हात पारेको छ। समाजवादीले चार वटा पालिकाको प्रमुख र ६ वटा पालिकामा उपप्रमुख जितेर प्रदेशमा चौंथो शक्ति बनेको छ। कर्णालीका विभिन्न पाँच वटा स्थानीय तहको प्रमुखमा भने स्वतन्त्र उम्मेदवारले जितेका छन्। यस्तै एउटा स्थानीय तहको उपप्रमुखमा पनि स्वतन्त्र उम्मेदवार नै विजयी भएका छन्। कर्णालीमा दलगत परिणाम
हमाल र ओडको त्यो अंकमाल,"धनगढी : राजनीति एउटा संस्कार हो । लोकतन्त्रमा कुनै व्यक्तिलाई चुन्नका लागि मात्रै चुनाव गरिन्छ । अथवा सत्ता कसले चलाउने भन्ने कुराको छिनोफानो नै चुनाव हो । तर चुनिएपछि, चुनिएको व्यक्ति त्यस पालिका, क्षेत्र वा मुलुकका सबै जनाको साझा व्यक्ति हुनुपर्छ । त्यही राजनीतिक संस्कारको नमुना आइतबार धनगढीमा पनि देखियो । मत परिणाम आए लगत्तै निवर्तमान मेयर नृपबहादुर ओड मुख्य निर्वाचन अधिकृतको कार्यालयमा आए । थैलोमा माला र खादा बोकेका उनले, स्वतन्त्रबाट चुनाव जितेका गोपाल हमाललाई सयपत्रीको माला लगाए, अनि खादा पनि हाले र अंकमाल गरेर बधाई दिए । तपाईको कार्यकाल सफल रहोस, समग्र धनगढीको विकासमा लाग्नुहोला, धेरै धेरै बधाई छ उनले भने । धनगढी उपमहानरपालिकामा यसपालि स्वतन्त्र पदका उमेदवार गोपाल हमाल ओडलाई १२ हजार ४८ मतको फराकिलो मतान्तरले पराजित भएर मेयरमा विजेता बनेका छन् । संयोग नै होला, २०७४ सालको निर्वाचनमा यिनै ओडले हमाललाई २७ सय ९७ मतले पराजित गरेर धनगढी उपमहानरको मेयर बनेका थिए । ओडले १४ हजार तीन सय २४ मत ल्याएर विजयी हुँदा हमालले ११ हजार पाँच सय २७ मत ल्याएका थिए । ओडले २०७४ सालको चुनावमा आएका जति भोट पनि पाएनन् । अझ यसपालि १७ हजार मतदाता थपिएर ९२ हजार पुगेका थिए । नेपाली कांग्रेस धनगढी उपमहानगरमा आफ्ना ३० हजार मतदाता रहेको दाबी गर्छ । तर नतिजा हेर्दा उनले भएका मतदाताको पनि आधा भोट पाएनन् । अझ नेकपा माओवादी केन्द्र र समाजवादीका मत थपिनुपर्नेमा सोचेअनुसारको भोट नआएको उनले बताए । धनगढी उपमहानगरमा यसपालि सत्ताधारी तीन दलहरुबीच गठबन्धन भएको थियो । नेपाली कांग्रेसले मेयर, नेकपा माओवादी केन्द्रले उपमेयर र वडाहरुमा भने मित्रवत निर्वाचन गर्ने (आआफ्नो उमेदवार लडाउने) सहमति भएको थियो । तर धेरै कांग्रेसका नेताहरुले धनगढीको गठबन्धनमा चित्त बुझाइरहेका थिएनन् । २०७४ सालको स्थानीय निर्वाचनमा नेपाली कांग्रेस एक्लैले मेयर, उमेयर र कार्यपालिकाको बहुमत पुग्नेगरी वडाहरुमा पनि जितेको थियो । त्यही गठबन्धनका कारण उसले उपमहानगरमा मेयर र उपमेयर दुबै गुमाएको छ । उसले केही वडा पनि गत चुनावको भन्दा गुमाएको छ ।"
सरकारको नीति तथा कार्यक्रमबारे छलफल गर्न सत्ता गठबन्धनको बैठक,"काठमाडौं : सत्तागठबन्धनको बैठक बालुवाटारमा बसिरहेको छ। सरकारको नीति तथा कार्यक्रमबारे छलफल गर्न गठबन्धनको बैठक बसिरहेको हो। जेठ १० गते संसदमा सरकारको नीति तथा कार्यक्रम पेश गर्ने कार्यसूचि रहेकोछ। नयाँ आर्थिक वर्षमा सरकारले ल्याउने नीति तथा कार्यक्रमको बारेमा छलफल गर्न सत्ता गठबन्धनको बैठक बसेको हो। बैठकमा नेपाली कांग्रेस, नेकपा माओवादी केन्द्र, नेकपा एकीकृत समाजवादी र जनता समाजवादी पार्टीका शीर्ष नेताहरु सहभागी रहेका छन्।"
प्युठानबाट न्वरानमा अर्घाखाँची आएका काका भतिजको खोलामा डुबेर मृत्यु,सन्धिखर्क : अर्घाखाँचीको शितगंगा नगरपालिकामा माछा मार्ने क्रममा खोलामा डुबेर काका भतिज २ जनाको मृत्यु भएको छ। शितगंगा नगरपालिका वडा नम्बर ७ र ९ को सिमानामा पर्ने शितखोलामा माछा मार्ने क्रममा खोलामा डुबेर प्युठान नौबहिनी गाउँपालिका वडा नम्बर ८ फोप्लीका ५० वर्षीय नुमाराम घर्ती र उनका दाजुका छोरा १२ वर्षीय शमुलाल घर्तीको मृत्यु भएको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक अम्मर बहादुर थापाले बताए। प्युठान फोप्लीका उनीहरु शितगंगा नगरपालिका वडा नम्वर ९ औले निवासी हिरा घर्ती पल्लीको छोरीको न्वरानको भोज खान आएका थिए। शुक्रबार राती औले आएका उनीहरु शनिबार न्वरानको भोज खाएर खोलामा माछा मार्न गएका थिए। माछा मार्न भन्दै जाल बोकेर खोलामा गएका उनीहरु खोलाको रहमा डुबेका थिए। शवको जिल्ला अस्पताल अर्घाखाँचीमा पोष्टमार्टम गरी आइतबार आफन्तको जिम्मा लगाइएको प्रहरी नायव उपरीक्षक थापाको भनाइ छ। घटनाको बारेमा थप अनुसन्धानसमेत भैरहेको प्रहरीको भनाइ छ।
स्थानीय तह निर्वाचन : महानगर प्रमुखमा एमाले शून्य !,"काठमाडौंः देशभरका ६ महानगरमध्ये विराटनगरबाहेक अन्यको अन्तिम परिणाम आउन बाँकी छ। पछिल्लो मतपरिणामअनुसार केहि महानगरमा एमाले १५ हजार त केहिमा तीन हजार बढी मतान्तरले पछाडि छ । विराटनगर महानगरको मेयरमा नेपाली कांग्रेसका नागेश कोइराला निर्वाचित भएका छन् । विराटनगरमा नागेश ३० हजार १७० मत प्राप्त गर्दै निर्वाचित भएको मुख्य निर्वाचन अधिकृतको कार्यालयले जनाएको छ । उनका निकटतम प्रतिद्वन्दवी नेकपा एमालेका सागरकुमार थापाले २१ हजार ४५५ मत प्राप्त गरे । ९ हजार मतान्तरले नागेश मेयरमा निर्वाचित भएका हुन् । काठमाडौं महानगरपालिकाको मेयरका स्वतन्त्र उम्मेदवार बालेन्द्र शाहले सुरुवाती गणनादेखि निरन्तर अग्रता कायम गरेका छन् । दोस्रोमा भने कहिले एमालेका उम्मेदवार केशव स्थापित त कहिले कांग्रेसकी सिर्जना सिंहले अग्रता लिइरहेका छन् । पछिल्लो मतगणनाअनुसार अहिले सिंहले स्थापितलाई उछिनेकी छन् । अद्यावधिक मतपरिणामअनुसार बालेनले ३९ हजार ५१५ मत ल्याउँदा सिर्जनाले २२ हजार २७० मत ल्याएकी छन् । यस्तै स्थापितले २१ हजार ७७५ मत ल्याएका छन् । यस्तै, ललितपुर महानगरमा गठबन्धनका उम्मेदवार नेपाली कांग्रेसका चिरिबाबु महर्जनले निरन्तर अग्रता कायम गरेका छन् । पछिल्लो मतपरिणामअनुसार महर्जनले ३० हजार ८६० मत प्राप्त गर्दा एमालेका हरिकृष्ण व्यञ्जनकारले १८ हजार २०१ मत ल्याएका छन् । महर्जनले १२ हजार बढी मतान्तरले अग्रता लिइरहेका छन् । यस्तै, पोखरा महानगरमा गठबन्धनका उम्मेदवार नेकपा एकीकृत समाजवादीका धनराज आचार्यले निरन्तर अग्रता कायम गरेका छन् । आचार्यले ४२ हजार ३४८ मत प्राप्त गर्दा एमालेका कृष्णबहादुर थापाले ३८ हजार ९३५ मत ल्याएका छन् । आचार्यले तीन हजार बढी मतान्तरले अग्रता लिइरहेका छन् । भरतपुर महानगरमा गठबन्धनका उम्मेदवार नेकपा माओवादी केन्द्रका रेणु दाहालले अग्रता कायम गरेकी छन् । पछिल्लो मतपरिणामअनुसार रेणुले ३७ हजार ४६८ मत प्राप्त गर्दा एमालेका विजय सुवेदीले २९ हजार ३१४ मत ल्याएका छन् । रेणुले ८ हजार बढी मतान्तरले अग्रता लिइरहेकीछन् । यस्तै कांग्रेसका बागी उम्मेदवार जगन्नाथ पौडेलले १२ हजार ३५९ मत ल्याएका छन्। विरगञ्ज महानगरमा गठबन्धनका उम्मेदवार प्रतिस्पर्धी एमालेका उम्मेदवार विजय सरवागीभन्दा जनता समाजवादी पार्टीका राजेशमान सिंह निकै अगाडि छन् । विजयले १७ हजार ४२० मत ल्याउँदा राजेशमान ३३ हजार ३१५ मत ल्याएका छन् । झन्डैं दोब्बर मतान्तरले राजेशमानले अग्रता लिएका छन् ।"
"कृषिको बजेट बढ्ने, आयातमा कडाइ गरिने","काठमाडौं : सरकारले उद्योग, पर्यटन र पूर्वाधारको बजेट घटाएर कृषिमा बढाउने तयारी गरेको छ। मुलुकभित्रै उत्पादन बढाउन र आयातमा कडाइ गर्न कृषिक्षेत्रको बजेट थप हुन लागेको अर्थ मन्त्रालय स्रोतले बतायो। जेठ १५ गते संसद्मार्फत सार्वजनिक गर्नुपर्ने संवैधानिक व्यवस्थाअनुसार अर्थ मन्त्रालय २०७९८० को बजेट तयारीमा जुटेको छ। मन्त्रालयले राष्ट्रिय योजना आयोगले तोकेको सिलिङका आधारमा क्षेत्रगत बजेट थपघट गरिरहेको छ। आयोगले अघिल्लो वर्षभन्दा उद्योग, पर्यटन र भौतिक पूर्वाधारको बजेट घटाउन सिलिङ तोकेको थियो। आयोगले आगामी आवका लागि १७ खर्ब ४५ अर्ब रुपैयाँको बजेट बनाउन उपयुक्त हुने सुझाव दिएको थियो। यसैअनुसार अर्थले विभिन्न क्षेत्रको बजेटक सिलिङ तोकेर कार्यक्रम बनाउन मन्त्रालयहरूलाई निर्देशन दिएको थियो। यसपटक अधिकांश मन्त्रालयको बजेट घटाइएको छ। अर्थ मन्त्रालयले अर्थतन्त्रलाई सबल र सुदृढ बनाउन भन्दै कृषिलाई उच्च प्राथमिकतामा राखिने बताएको छ। पछिल्लो समय आयात उच्च हुँदै गएपछि मुलुकभित्रै उत्पादन बढाउने खालका नीति र कार्यक्रम बजेटमा ल्याउन खोजिएको अर्थ स्रोत बताउँछ। उत्पादनमा प्रत्यक्ष प्रभाव पार्ने क्षेत्रको बजेट सिलिङ थपिएको छ। करिब आधा दर्जन क्षेत्रको सिलिङ घटाइएको छ। उद्योग, पर्यटन, स्वास्थ्य र भौतिक मन्त्रालयको बजेट सिलिङ घटाइएको छ। उद्योगलाई २ अर्ब ६० करोड हाराहारी मात्रै सिलिङ तोकिएको छ। जबकी चालू आवमा ३५ अर्ब ३४ करोड थियो। यस्तै, उद्योगका लागि ७ अर्ब ४१ करोड ९२ लाखको सिलिङ छ। यसअघि ७ अर्ब ७८ करोड थियो। यसैगरी, यसपटक स्वास्थ्य मन्त्रालय पनि कम प्राथमिकतामा देखिन्छ। आयोगले नै उक्त मन्त्रालयको बजेट सिलिङ २२ अर्ब ६० करोडले घटाएर ६८ अर्ब १५ करोड हाराहारी तोकेको छ। यसअघि ९० अर्ब ७५ करोड थियो। यससँगै आयोगको तथ्यांकअनुसार भौतिक मन्त्रालयको सिलिङ घटेर १ खर्ब ८९ अर्ब हाराहारीमा छ। जबकी यसअघि १६ खर्बसम्मको सिलिङ तोकिएको देखिन्छ। यस्तै, चालू आवमा पर्यटन मन्त्रालयको २६ अर्ब ६२ करोड ५९ लाख रुपैयाँ बराबरको बजेट छ। तर, आगामी वर्षका लागि आयोगले नै सिलिङ घटाएर पठाएको थियो। सो मन्त्रालयलाई २४ अर्ब ९२ करोड हाराहारीको सिलिङ तोकिएको छ। गौतम बुद्ध अन्तर्राष्ट्रिय विमानस्थल निर्माण भइसकेका कारण पर्यटन मन्त्रालयको आगामी बजेट कम हुने अर्थ मन्त्रालयका प्रेस विज्ञ अजितकुमार अधिकारीले बताए। योजना आयोगको सिलिङमा रहेर अर्थ मन्त्रालयले आवश्यकताका आधारमा बजेट थपघट गरेको छ। केहीको आवश्यकताअनुसार बढ्न सक्छ। नत्र घट्न सक्छ, उनले भने। उनका अनुसार कतिपय आयोजना सम्पन्न भइसकेकाले पनि अधिकांशको सिलिङ घटेको हो। अधिकारीका अनुसार कृषि क्षेत्रमा ८० देखि ९० अर्बको बजेट छुट्याइन सक्ने बताए। आयोगले भने कृषि मन्त्रालयका लागि ४० अर्ब ८ करोड २८ लाखको सिलिङ तोकेको छ। जबकी यसअघि ३६ अर्ब ३१ करोड मात्रै तोकिएको थियो। कृषिलाई बढी प्राथमिकता दिएर ठूलो बजेट तयार गर्न खोजिएको अधिकारीले बताए। संघीय निकायका लागि ३८ अर्ब ४९ करोड र प्रदेश तथा स्थानीय तहमा ससर्त वित्तीय हस्तान्तरणबापत ९ अर्ब रुपैयाँ माग गरिएको कृषि मन्त्रालयका प्रवक्ता प्रकाशकुमार सञ्जेलले बताए। यसैअनुसार कृषि मन्त्रालयले ससर्त वित्तीय हस्तान्तरणसहित जोड्दा ४७ अर्ब बराबरको प्रस्ताव गरिएको छ। स्थानीय तहलाई प्राथमिकतामा राखेर तीनै तहको समन्वयमा उत्पादन र उत्पादकत्व वृद्धि गरी कृषि व्यवसायीकरण गर्दै १५२० प्रतिशतसम्म आयात प्रतिस्थापन गर्ने लक्ष्य बजेटको हुने उनले जानकारी दिए। प्रायः कार्यक्रम विगतका जस्तै भए पनि बाँझो जग्गाको प्रयोग गरी समग्रमा उत्पादन बढाइ आयात प्रतिस्थापनमा जोड दिएका छौं, उनले भने, रासायनिक मलको व्यवस्थापनका लागि १५ अर्ब छुट्याइएको छ।आयात प्रतिस्थापन गर्नकै लागि बीउ व्यवस्थापनमा जोड दिइएको उनले बताए। यसअन्तर्गत धान, गहुँ, मकैलगायतका प्राथमिकता प्राप्त बालीको बीउ उत्पादन बढाउन, बजारीकरण, प्रवद्र्धन गर्न, कोल्ड स्टोर लगायतका बजार पूर्वाधार बनाउने कार्यक्रम प्रस्ताव गरिएको उनले जनाए। उनकाअनुसार हरेक स्थानीय तहमा कम्तीमा १ जना कृषि स्नातक गरेको प्राविधिकलाई खटाउने, प्रदेश र स्थानीय तहमार्फत बाँझो जग्गालाई सदुपयोग गर्न राष्ट्रिय कार्ययोजना बनाइ उत्पादन बढाउनतिर केन्द्रित गरिएको छ। कृषिसँगै सिँचाइ, ऊर्जा, जलस्रोत, शिक्षा, वन तथा वातावरण लगायतका क्षेत्रको बजेट सिलिङ विगतको भन्दा बढी छ। ऊर्जा क्षेत्रका लागि ९५ अर्ब २६ करोड, जलस्रोतमा ७९ अर्ब ६४ करोड हाराहारीमा रहेको छ। यस्तै, शिक्षा, विज्ञान तथा प्रविधि मन्त्रालयको बजेट सिलिङ ६९ अर्ब २ करोड रहेको छ। यसैगरी, अर्थ मन्त्रालयको ५३ अर्ब ५१ करोड, रक्षा मन्त्रालयको ५३ अर्ब २४ करोड, खानेपानी तथा सरसफाइको ५२ अर्ब ६८ करोड, सहरी विकासको ३६ अर्ब ६८ करोड, संघीय मामिला तथा सामान्य प्रशासनको ३४ अर्ब ८४ करोड, वन तथा वातावरणको १२ अर्ब ४५ करोड रुपैयाँ सिलिङ छ। यस्तै, सञ्चार तथा सूचना प्रविधिको ८ अर्ब ४६ करोड, परराष्ट्रको ८ अर्ब १८ करोड, भूमि व्यवस्थाको ७ अर्ब ३४ करोड, श्रम रोजगार तथा सामाजिक सुरक्षाको ६ अर्ब ९४ करोड, प्रधानमन्त्री तथा मन्त्री परिषद्को ४ अर्ब ३६ करोड, युवा तथा खेलकुदको २ अर्ब ६१ करोड बराबरको बजेट सिलिङ छ। यससँगै, महिला मन्त्रालयको ९५ करोड १३ लाख, सहकारी तथा गरिबी निवारणमा ६३ करोड ७६ लाख, कानुन न्याय तथा संघीय मामिलाका लागि ५३ अर्ब ५० करोड बराबरको वजेट सिलिङ तोकिएको छ।"
कटारी नपाका दुबै पदमा एमालेको अग्रता,"उदयपुर : उदयपुरको कटारी नगरपालिकामा एमालेले दुबै पदमा अग्रता लिएको छ। चौँथो दिनको मतगणना कार्य जारी रहँदा एमालेका उमेदवारले प्रतिस्पर्धी गठबन्धन नेपाली कांग्रेसलाई १९४ मतले पछि पारेका छन्। कटारी नगरपालिकाका निर्वाचन अधिकृत राजकुमार राउतका अनुसार मेयर पदमा एमालेका ज्ञानेन्द्र श्रेष्ठले ३ हजार ७०३ र प्रतिस्पर्धी कांग्रेसका राजेशचन्द्र श्रेष्ठले ३ हजार ५०९ मत प्राप्त गरेका छन्। त्यसैगरी उपमेयरमा एमालेकी गिता खड्काले गठबन्धन नेकपा माओबादी केन्द्रका उमेदवार विनोद कटुवाललाई १ हजार ३१९ मतान्तरले पछि पारेकी छन्। खड्काले ३ हजार ९०० र कटुवालले २ हजार ५८१ मत प्राप्त गरेका छन्। १४ वडा रहेको कटारीमा हालसम्म ९ वटा वडाको नतिजा आइसकेको छ। बाँकीको गणना कार्य भैरहेको निर्वाचन अधिकृत राउतले बताए। ९ मध्ये हालसम्म एमालेले एक्लै ५, रुख १, माओबादी केन्द्र १, नेकपा एसले १ र स्वतन्त्रले १ वडा जितिसकेको छ। एमालेले वडानं ६,१०,११,१३,१४ मा क्रमश: प्रेमबहादुर मगर, क्षेत्रबहादुर खड्का, अनन्त हायु, शम्भु श्रेष्ठ, अमर मगर, त्यसैगरी गठबन्धन नेपाली काँग्रेसबाट वडा नं ७ मा सुविन ढुंगाना, माओबादीबाट वडा नं १२ मा यम्बरबहादुर कटुवाल, नेकपा एसबाट ९ मा वेगबहादुर आले र वडा नं ८ मा स्वतन्त्र नविन्द्रकुमार तामाङ्ग विजयी भइसकेका छन्।"
विराटनगरमा कोइराला परिवारबाट तेस्रो मेयर,"विराटनगर : कांग्रेसका शीर्ष नेता जन्माउने स्थानका रूपमा समेत परिचित हो विराटनगर महानगरपालिका। हरेक चुनावमा महानगरको नेतृत्व अन्य दलको पोल्टामा पुग्ला कि भन्ने चिन्ता कांग्रेस नेतालाई हुन्छ। अझै बढी कोइराला परिवारलाई। शीर्ष नेता बेलामौका विराटनगर आएर दलभित्रको घच्चमच्च मिलाउँछन्। विवाद बढ्न दिँदैनन्। यसकै फाइदा स्वरूप कोइराला परिवारबाट तेस्रो मेयर बन्ने मौका पाएका छन् नागेश कोइरालाले। केशवप्रसाद कोइराला २०१४ सालको स्थानीय निर्वाचनमा विराटनगरका मेयर चुनिएका थिए। उनी कांग्रेस नेता डा शेखर कोइरालाका बुबा हुन् भने बीपी कोइरालाका साहिँला भाइ। त्यसपछि २०४९ सालको निर्वाचनमा अशोक कोइराला मेयरमा निर्वाचित भएका थिए। त्यसपछि लामो समय नगरको नेतृत्व तहमा पुगेनन् कोइराला परिवारका सदस्य। यसपटकको निर्वाचनमा भने नागेशले पारिवारिक राजनीतिलाई महानगरमा फर्काएका छन्। जनमत ल्याएरै उनले स्थानीय निर्वाचनमा एमाले उम्मेदवार सागर थापालाई पछि पारे। थापालाई ८ हजार ७ सय १५ मतले पछि पार्दै प्रमुख पद हात पारे। कोइरालाले कुल ३० हजार १ सय ७० मत प्राप्त गर्दा थापाले २१ हजार ४ सय ५५ मत मात्र प्राप्त गरेका छन्। तेस्रो हुने स्वतन्त्र उम्मेदवार उमेश यादवको ८ हजार ७ सय ९५ मत मात्रै छ। नागेश गठबन्धनको साथमा थिए भने थापा एमालेबाट एक्लै चुनावी मैदानमा थिए। गठबन्धनबाट महानगरको प्रमुख पदमा कांग्रेस उम्मेदवार कोइराला विजयी भए पनि उपमेयरमा नेकपा एमालेकी उम्मेदवार शिल्पा निराला कार्की विजयी भएकी छन्। उनले गठबन्धनबाट उम्मेदवार भएका जनता समाजवादी पार्टीका अमरेन्द्र यादवलाई पराजित गरेकी हुन्। कार्कीले २५ हजार ६ सय ८० मत प्राप्त गरिन्। उनका निकटतम प्रतिस्पर्धी गठबन्धनका तर्फबाट जसपाका अमरेन्द्र यादवले १४ हजार २ सय १९ मत ल्याए। उपप्रमुखमा तेस्रो हुने राप्रपाका विन्दाकुमारी लुइँटेल आचार्यले ६ हजार ४ सय १ मत प्राप्त गरिन्। स्वतन्त्र उम्मेदवार नमिता न्यौपानेले ५ हजार १ सय १७ मत प्राप्त गरिन्। सामाजिक अभियन्ता र उद्यममा पनि जोडिएकी शिल्पा लहानमा जन्मिएकी हुन्। विद्यालय तहको अध्ययन लहानमै गरेकी उनले कोसी क्याम्पस विराटनगरबाट प्लस टु, महेन्द्र मोरङ क्याम्पसबाट स्नातक र स्नातकोत्तर क्याम्पस विराटनगरबाट अंग्रेजीमा स्नातकोत्तर गरेकी छिन्। उनलाई यो स्थानीय तह चुनाव जित्न सहज थिएन। गठबन्धनको चुनौती त थियो नै कोसी अस्पताल विकास समितिबाट राजीनामा नदिई उम्मेदवारी दिएको भन्दै उनको उम्मेदवारी खारेज गर्न सर्वोच्च अदालतमा रिट नै पर्यो। मुद्दा अदालतमा विचाराधीन छ। जसपाका केन्द्रीय अध्यक्ष उपेन्द्र यादवले आफ्ना छोरा अमरेन्द्रलाई उपमेयरको टिकट दिएपछि जसपाभित्रै विद्रोह सुरु भयो। यसको फाइदा पनि उनलाई पुगेको देखिन्छ। यता महानगरको नेतृत्वमा कांग्रेसका नागेश कोइराला निर्वाचित भए पनि कार्यपालिकामा भने कांग्रेस अल्पमतमा परेको छ। महानगरका वडामा कांग्रेस कमजोर सावित भएको हो। १९ वटा वडामध्ये सबैभन्दा धेरै एमालेका भागमा ९ वटा वडा जित्दा कांग्रेसले ६ वटा मात्र जितेको छ।"
"जनकपुरधाममा बागी उम्मेदवार मनोज साहको निरन्तर अग्रता, एमाले पछ्याउँदै","जनकपुरधाम : जनकपुरधाम उपमहानगरपालिकाको मेयरमा स्वतन्त्र उम्मेदवार मनोज कुमार साहले अग्रता कायम राखेका छन् । गठबन्धनबाट नेपाली काङ्ग्रेसको तर्फबाट टिकट नपाएपछि बागी उम्मेदवारी दिएर निर्वाचनमा उत्रिएका साहले निरन्तर अग्रता कायम राखेका हुन्। आइतबार बिहानको मतपरिणाम अनुसार साहले ९७७४ मत प्राप्त गरेका छन्। निकटतम प्रतिद्वन्दवी एमालेका शिव शंकर साहले ७६०४, लोसपाका मनोज चौधरीले ३९५८, गठबन्धनका किशोर साहले ३३६१ र स्वतन्त्र उम्मेदवार बलराम महतो ३०८५ मत ल्याएका छन् । यसैगरी उपमेयरमा नेपाली काङ्ग्रेसका किशोरी साहले १०९९५, एमालेको तर्फबाट रुणा देवीझा ८६६१, लोसपाकी रिता कुमारी मिश्र ४०९३ र स्वतन्त्र उम्मेदवार निर्मल कुमार चौधरी २ मत प्राप्त गरेका छन्।"
"काठमाडौंमा स्वतन्त्र उम्मेदवारको धक्का : बालेन्द्रको ३९ हजार मत कट्यो, सिर्जनाले पछाडि पारिन् केशवलाई",काठमाडौं : काठमाडौं महानगरपालिकामा सत्ता गठबन्धन र एमालेलाई पछि पार्दै मेयरमा स्वतन्त्र उम्मेदवार बालेन्द्र साह अघि रहेका छन्। आइतबार बिहानसम्मको मतपरिणाम अनुसार बालेन्द्रले ३९ हजार ६ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका गठबन्धनबाट उम्मेदवार बनेकी कांग्रेसकी सिर्जना सिंहले २२ हजार ७२ मत प्राप्त गरेकी छन्। बालेन्द्रले सिर्जनालाई १६ हजार ९३४ मतले लिड गरिरहेका छन्। सिर्जनाले एमालेका उम्मेदवार केशव स्थापितलाई पछि पारेकी हुन्। स्थापितले २१ हजार ५७१ मत प्राप्त गरेका छन्। स्थापित सिंहभन्दा ५०१ मतले पछाडि छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्।
थासाङको ५ गाउँ जोड्ने सडक कालोपत्रे गर्न ६० करोडको टेन्डर,"जोमसोम : मुस्ताङको तल्लो क्षेत्र थासाङ गाउँपालिकाअन्तर्गत लेते, छयो, कुञ्जो, टिटी, हुँदै सिर्खुङसहित ५ गाउँ जोड्ने १२ किमी सडक कालोपत्रे सडक निर्माण गर्न ६० करोडको ठेक्का टेन्डर आह्वान गरिएको छ । संघीय एक निर्वाचन क्षेत्र एक रणनीतिक महत्वको सडकअन्तर्गत डिभिजन सडक कार्यालय बाग्लुङले हालै कालोपत्रेका लागि ठेक्का आह्वान गरेको डिभिजन सडक कार्यालय बाग्लुङका प्रमुख बलिराज मल्लले जानकारी दिए । थासाङको ५ गाउँ जोड्ने सडकको डीबीएसडी कालोपत्रे सडक निर्माण गर्न संघीय प्रतिनिधि सभा सदस्य प्रेमप्रसाद तुलाचनको पहलमा गत मंसिर महिनामा भौतिक पूर्वाधार मन्त्रालयले बजेटको व्यवस्था मिलाएको थियो । मन्त्रालयले गत आर्थिक वर्ष २०७७०७८ को स्वीकृत कार्यक्रमअनुरुप थासाङको ग्रामीण भेक जोड्ने सडक स्तरोन्नतिका लागि कालोपत्रे गर्न बजेट विनियोजन भएपनि कोरोनाका कारण ढिलाइ हुन पुगेको डिभिजन सडक प्रमुख मल्लले जानकारी दिए । उनका अनुसार मन्त्रालयले थासाङको ३, ५ र २ वडा जोड्ने १२ किमी सडकको डीबीएसडी प्रविधिको कालोपत्रे गर्ने जिम्मा डिभिजन सडक कार्यालय बाग्लुङलाई अख्तियारी दिएको हो । मन्त्रालय अन्तर्गत सो सडकको विस्तृत परियोजना प्रतिवेदन (डिपिआर ) निर्माणको काम सकिएर ठेक्का टेन्डर खुलाइएको उनले जनाए । सडक डिभिजन कार्यालयले थासाङको ५ गाउँ जोड्ने रणनीतिक सडकको कालोपत्रेको ठेक्का टेन्डरको समय अवधि चालु आर्थिक वर्षमा सकिने र श्रावणदेखि कालोपत्रे गर्ने काम सुरुआत गर्ने जनाएको छ । यसअघि कोरोना कहरले उक्त सडकको प्रारम्भिक काममा अवरोध पुगे पनि अहिले सो सडक निर्माणको पूर्व भेरिफिकेसन सर्बेसहित डीपीआर समेत फाइनल भइसकेको छ । उक्त सडकको डीपीआर निर्माण काठमाडौंको स्पार्क कल्सन्टेन्सी प्रालिले तयार गरेको थियो। 'अहिले डीपीआर गर्ने सकिएको छ ,उनले भने,'अब नयाँ आर्थिक वर्षदेखि कालोपत्रेको काम सुरु हुन्छ । राष्ट्रिय गौरबको बेनीजोमसोम सडक अन्तर्गत थासाङको लेतेदेखि सिर्खुङसम्मको करिब १२ किमी सडक कालोपत्रेका लागि बजेट बिनियोजन भइ ठेक्का प्रक्रिया अघि बढेको संघीय सांसद प्रेमप्रसाद तुलाचनले बताए। उनले कोरोना कहरले केही समय फिल्ड भेरिफेकसनको काम हुन नसक्दा कालोपत्रेको ठेक्का प्रक्रिया अघि बढ्न नसकेको बताए । थासाङको ग्रामीण भेक जोड्ने सडकको ७ मिटर कालोपत्रे, ५० सेमी सोल्जर र १ मिटर नाली निर्माण गरिने छ। कालोपत्रे सडक निर्माणपछि थासाङको छयो, कुञ्जो, ताक्लुङ, टिटी, सिर्खुङलगायतका गाउँका स्थानीय लाभान्वित हुने सांसद तुलाचनको भनाइ छ । सो क्षेत्रका गाउँमा पक्की पुल र सडकको पहुँच नहुँदा निकै समस्या पर्दा स्थानीयको कृषि उपज सामाग्री सहज ढुवानी र बजारीकरणमा समस्या पर्ने गरेको सांसद तुलाचनले उल्लेख गरे।मुस्ताङको तल्लो क्षेत्र भएर पनि सडक पहुँच नपुग्दा ओझेलमा परेको छयो, कुञ्जो, टिटी र सिर्खुङका स्थानीयले निकै सास्ती भोग्न बाध्य छन् । कृषि र पशुपालनले प्रचूर सम्भावना रहेको सो क्षेत्रका बासिन्दाले बर्खायामको मौसममा कृषि उपजको बजारीकणमा समस्या पर्दै आइरहेको थियो। गाउँमा सडक पहुँचसँगै कालोपत्रेको ठेक्का प्रक्रियामा अघि बढाएपछि स्थानीय बासिन्दा निकै उत्साहित भएका छन् ।"
भरतपुरमा रेनु दाहालको ७ हजार मतको अग्रता,भरतपुर : भरतपुर महानगरपालिकामा पाँच दलीय गठबन्धनमा नेकपा (माओवादी केन्द्र)बाट उम्मेदवार बनेकी रेनु दाहालले सात हजार ४१५ मतले अग्रता लिएकी छन्। ८९ हजार ५०८ मतगणना गर्दा उनले ३५ हजार ९८ मत प्राप्त गरिन् । नेकपा (एमाले)का विजय सुवेदीले २७ हजार ६८३ मत प्राप्त गरेका छन्। स्वतन्त्र उम्मेदवार जगन्नाथ पौडेलले ११ हजार ८३५ मत प्राप्त गरेका छन्। उपप्रमखमा गठबन्धनबाटै नेपाली कांग्रेसका चित्रसेन अधिकारीले राष्ट्रिय प्रजातन्त्र पार्टी (राप्रपा)का हिमला गुरुङलाई १५ हजार ४२६ मतान्तरले अग्रता लिएका छन्। अधिकारीले ३७ हजार ३२६ मत प्राप्त गर्दा गुरुङले २१ हजार ९०० मत प्राप्त गरेका छन्। भरतपुर महानगरमा हालसम्म १ देखि १७ नं वडासम्मको गणना सम्पन्न भइसकेको छ । अहिले अन्य वडाको मतगणना जारी रहेको छ । यस पालिकामा २९ वटा वडा रहेको छ । स्थानीय तह निर्वाचन २०७९ मा यहाँ एक लाख २७ हजार ८३९ मत खसेको थियो ।
"सिम्रौनगढमा लोसपाको विजय जुलुसमा झडप, ७ जना घाइते","वीरगन्ज : बाराको सिम्रौनगढ नगरपालिकामा निर्वाचित लोसपाका समथर्क र पराजित कांग्रेसका समर्थकबीच झडप भएको छ। नगरपालिकामा निर्वाचित लोसपाका जनप्रतिनिधि र समर्थकहरुले शनिबार साँझ विजय उत्सव मनाउँदै निकालेको जुलुसले नगरको परिक्रमा गर्ने क्रममा लोसपा र कांग्रेसका समर्थकबीच झडप भएको हो। सिम्रौनगढ नगरपालिका १० टेटामा भएको झडपमा दुवै पक्षका गरि ७ जना घाइते भएका छन्। विजय जुलुसमा प्रयोग गरिएका ५ वटा मोटरसाइकल र एउटा जिपमा तोडफोड पनि भएको छ। घाइते हुनेहरुमा स्थानीय सरोज कुमार यादव , सुनिल कुमार यादव , कृष्ण कुमार यादव, मिथुन पासवान, राजन साह लगायतका रहेका छन्। घाइतेहरुको सिम्रौनगढ नगरअस्पताल र कलैया स्थित प्रादेशिपक अस्पतालमा उपचार भइरहेको छ। नगरपालिकाको मतगणना सकिएपछि लोसपाबाट विजयी भएका मेयर किशोरीप्रसाद कलवार र उपमेयर नजमु शेहरको विजय जुलुस टेटा गाउँमा पुगेपछि विजय जुलुसमा लोसपाका समर्थकले बेलुन भित्र मोबील भरेर स्थानीयलाई हानेको भन्दै कांग्रेसका समर्थकहरुले विवाद गरेका थिए। विवाद बढ्दै गएपछि दुवै पक्षबीच झडप भएको स्थानीय रामेश्वर मेहताले बताए। सिम्रौनगढ नगरपालिकाको मेयर र उपमेयर दुवै पदमा कांग्रेसका उम्मेदवार एंव निवर्तमान मेयर र उपमेयरलाई हराउँदै लोसपाका किशोरी प्रसाद कलवार र नजमु शेहर विजयी भएका हुन्।"
नयाँ जनप्रतिनिधिले घोषणा गरे योजना,"दैलेख : संविधान जारी भएपछि अस्तित्वमा आएको गाउँका सिंहदरबारमा पहिलो कार्यकालका लागि चुनिएका जनप्रतिनिधि शुक्रबारदेखि बिदा भए। र, त्यसको ठाउँमा वैशाख ३० को चुनावपछि आगामी ५ वर्षका लागि नयाँ जनप्रतिनिधि चुनिएका छन्। दैखलेका ११ तहका जनप्रतिनिधिहरूले शुक्रबारै पदभार ग्रहण गरेका छन्। दोस्रो कार्यकालका लागि चुनिएका जनप्रतिनिधिहरूले कार्यभार सम्हाल्दा केही न केही निर्णय गरे। कतै गर्भवती तथा सुत्केरी महिलालाई एम्बुलेन्स सेवा निशुल्क गर्ने त कतै नगरबस सञ्चालन गर्नेसम्मका निर्णय गर्नमा नवनिर्वाचित जनप्रतिनिधिहरू हौसिए। कतिपय जनप्रतिनिधिहरूले कार्यकालभरि पाउने पारिश्रमिक नलिने घोषणासमेत गरेका छन्। मतदातासमक्ष थुप्रै आश्वासन र सपना बाँडेर निर्वाचित भएका जनप्रतिनिधिहरूले फेरि जनता रिझाउने खाले निर्णयहरू गरेका छन्। दुल्लु नगरपालिकाको प्रमुख भरतप्रसाद रिजाल र उपप्रमुख बिना कार्कीले पदभार ग्रहणसँगै गर्भवती र सुत्केरीलाई निःशुल्क एम्बुलेन्स सेवा उपलब्ध गराउने निर्णय गरेका छन्। उनीहरूले गरेको निर्णयमा सोही नगरमा रहेको अस्पतालको सेवा अपर्याप्त भएको उल्लेख छ। गर्भवती तथा सुत्केरी महिलाहरूलाई थप उपचारका लागि दुल्लुक्षेत्रभन्दा बाहिर लिनुपर्ने अवस्थामा दुल्लु अस्पतालको सिफारिसमा नगरले निःशुल्क एम्बुलेन्स सेवा दिने नगर उपप्रमुख कार्की बताइन्। भैरवी गाउँपालिकाका अध्यक्ष रीताकुमारी शाहीले गाउँपालिकामा दुईवटा नगर बस सञ्चालन गर्ने र गर्भवती महिला र सुत्केरी महिलालाई एम्बुलेन्स सेवा निःशुल्क गर्ने पहिलो निर्णय गरेकी छन्। चामुण्डाविन्द्रासैनी नगरका मेयर गणेशकुमार शाहीले जनताका समस्या सम्बोधनका लागि नगरपालिकामा निःशुल्क टोलफ्रि सेवा सञ्चालन गर्ने निर्णय गर्दै कार्यभार सम्हाले। गुराँस गाउँपालिकाका अध्यक्ष टोपबहादुर बिसी र उपाध्यक्ष शिवाकुमारी खड्काले गाउँपालिकाका सबै नागरिकको निःशुल्क स्वास्थ्य बिमा गर्ने, बैंकसँग समन्वय गरी सामाजिक सुरक्षा भत्ता वडा कार्यालयबाटै वितरण गर्ने निर्णय गरे। कार्यभार सम्हाल्दा उनीहरूले मोबाइल नेटवर्कको पहुँच नपुगेको स्थानमा समस्या समाधान गर्ने, फर्निचर अभाव रहेका स्कुलमा तत्काल व्यवस्थापन गर्ने निर्णयसमेत गरेका छन्। नौमूले गाउँपालिकाका अध्यक्ष छविराम सुवेदीले आफूले पाउने पारिश्रमिक नलिने घोषणा गरेका छन्। उनले आफूले गाउँपालिकाबाट पाउने तलब र भत्ता अक्षयकोषमा जम्मा गरेर द्वन्द्व पीडित, जेहेनदार र गरिब बालबालिकालाई छात्रवृत्ति प्रदान गर्ने बताए।"
७४ वर्षमा जनप्रतिनिधि,"इलाम : नागरिकतामा उमेर ७४ वर्ष। वास्तविक उमेर आठ दशक अर्थात् ८० वर्ष। विष्णु दाहाल (लिम्बू) यो उमेरमा निकै खुसी छन्। जनताले इलाम नगरपालिकाको उपमेयरको माला पहिर्याइदिएपछि खुसी साट्दै जनताको घर दैलोमा व्यस्त छिन्, उनी। मतदातालाई धन्यवाद दिँदै चुनावमा गरेका बाचा पूरा गर्ने प्रतिबद्धता व्यक्त गर्दैछिन्। एमालेको प्रभावक्षेत्र मानिने इलाम नगरमा कांग्रेसका तर्फबाट लिम्बूले १३ हजार ५४२ मत प्राप्त गरेर चुनाव जितिन्। मेयरमा पनि कांग्रेसका केदार थापा निर्वाचित भए। एमाले उपाध्यक्ष एवं संसदीय दलका उपनेता सुभाषचन्द्र नेम्वाङको गृहनगर इलाममा यसपटक भने एमाले पराजित भयो। उपमेयरमा एमालेकी सीतादेवी रिजाल उम्मेदवार थिइन्। उनले १० हजार ८८ मात्रै मत ल्याइन। २०४८ को स्थानीय निर्वाचनपछि कांग्रेसले पहिलोपटक इलाममा जित हासिल गरेको हो। मेरो प्राथमिकता नगरको सुशासन, समृद्धि र महिला अधिकार हो, उत्साहित हुँदै उपमेयर लिम्बूले भनिन्। ७० वर्षभन्दा माथिको उम्मेदवार बन्ने उनी जिल्लामा एक मात्र महिला उम्मेदवार थिइन्। महिला अधिकार आन्दोलनमा लिम्बूको नाम जिल्लामै अग्रणी स्थानमा आउँछ। महिला जागरण संघ नामको संस्था स्थापना गरेर जिल्लाभर महिला जागरणको अभियानमा लागेकी लिम्बूले दुःखमा परेका महिलाहरूका लागि सहारा बनेर काम गर्दै आएकी छन्। लिम्बू २०४६ साल देखि नै काग्रेसमा आवद्ध भएकी हुन। नागरिकको सेवा गर्ने मेरो यो अन्तिम अबसर हुन सक्छ, उनले भनिन्। विकृतिविरुद्ध चर्को आवाज उठाउने, उनले इलामको सहकारी अभियानलाई पनि उचाइमा पुर्याउन महत्त्वपूर्ण योगदान पुर्याएको जनहित सहकारी संस्थाका अध्यक्ष गोपाल भट्टराई बताउँछन्। विष्णु दिदीले साथ नदिएको सहकारी जिल्लामा कमै होलान्, भट्टराईले भने। २०३८ साल देखि नै लिम्बू सामाजिक सेवामा निरन्तरता दिइरहेकी छन्। त्यस्तै, लिम्बूभन्दा ३ वर्ष कान्छा तुलाराम गुरुङ सन्दकपुर गाउँपालिकाको अध्यक्षमा निर्वाचित भए। घर छेउको भगवती आधारभूत विद्यालयमा २८ वर्ष शिक्षण पेसा गरेका गुरुङ ७४ वर्षको उमेरमा गाउँपालिकाको सत्ता सञ्चालन गर्ने ठाउँमा पुगेका छन्। निकटतम प्रतिस्पर्धी एमालेका उम्मेदवार ५२ वर्षीय उदय राईलाई ९६५ मत अन्तरले पछि पार्दै गुरुङ निर्वाचित भएका हुन्। गठबन्धनका तर्फबाट कांग्रेसका गुरुङले ४ हजार २२३ मत पाएका थिए। उनका प्रतिस्पर्धी एमालेका राईले ३ हजार २५८ मत प्राप्त गरेका थिए। शिक्षण पेशा छोडेर २०५३ देखि राजनीति र समाज सेवामा लागेका गुरुङ पर्यटन र कृषिको प्रचुर सम्भावना रहेको सन्दकपुर गाउँपालिकालाई समुन्नत बनाउने कुशल पात्रका रूपमा चिनिने गरेको स्थानीय युवा किरण रिजाल बताउँछन्। गुरुङको कार्यपालिका टिममा सन्दकपुर गाउँपालिका२ बाट वडाध्यक्षमा विजयी नेकपा (एस) का २३ वर्षीय सनम राईसहितका युवा अनुहारहरू छन्। गुरुङ भन्छन् जाँगरीला युवाहरू साथमा छन्। विवेक र जाँगरलाई प्रयोग गरेर उन्नत गाउँपालिका बनाउने छु।"
तुलसीपुर उपमहानगरमा गठबन्धनलाई पछाडि पार्दै मेयर र उपमेयरमा एमालेको अग्रता,दाङ : दाङको तुलसीपुर उपमहानगरपालिकामा सत्तारुढ गठबन्धनलाई पछाडि पार्दै नेकपा एमालेले अग्रता कायम गरेको छ। ३५ हजार १७५ मतगणना हुँदा एमालेका टिकाराम खड्काले १५ हजार ४०५ मत प्राप्त गरेका छन् । सत्तारुढ गठबन्धनका उम्मेदवार मेयर गेहेन्द गिरी १४ हजार ५९८ मत प्राप्त गरेका छन्। खड्काले गिरीलाई ८ सय ११ मतले अग्रता कायम गरेका हुन् यसैगरी उपमेयरमा एमालेका स्यानी चौधरीले १४ हजार ६१५ मत प्राप्त गर्दा गठबन्धन दलका एसका जोगबहादुर रानाले १० हजार ८९२मत प्राप्त गरेका छन् । चौधरी र रानाबीचको मतान्तर ३ हजार ७२३ रहेको छ ।
"तुलसीपुर उपमहानगरको मेयर र उपमेयरमा एमालेको अग्रता, झन् बढ्यो मतान्तर",दाङ : दाङको तुलसीपुर उपमहानगरपालिकामा सत्तारुढ गठबन्धन पछाडि परेको छ। मेयरमा गठबन्धनका उम्मेदवार मेयर गेहेन्द गिरी पछाडि पार्दै नेकपा एमालेका टिकाराम खड्काले अग्रता लिएका हुन्। ३७ हजार ८५२ मतगणना हुँदा एमालेका खड्काले १५ हजार ९१७ मत प्राप्त गरेका छन् । सत्तारुढ गठबन्धनका उम्मेदवार मेयर गिरी १४ हजार ९५५ मत प्राप्त गरेका छन्। खड्काले गिरीलाई ९६२ मतले अग्रता लिएका हुन्। ३५ हजार १७५ मतगणना हुँदा खड्काले ८ सय ११ मतले अग्रता कायम गरेका थिए। यसैगरी उपमेयरमा एमालेका स्यानी चौधरीले १५ हजार ०६८ मत प्राप्त गर्दा गठबन्धन दलका एसका जोगबहादुर रानाले ११ हजार ७४ मत प्राप्त गरेका छन् । चौधरी र रानाबीचको मतान्तर ३ हजार ९९४ रहेको छ ।
वीरगन्जमा गठबन्धनका उम्मेदवार राजेशमान १५ हजारभन्दा बढी मतले अगाडि,"वीरगन्ज : मधेस प्रदेशको एक मात्र महानगर वीरगञ्ज महानगरपालिकाको मेयरमा सत्तागठबन्धनका तर्फबाट जनता समाजवादी पार्टी (जसपा)का उम्मेदवार राजेशमान सिंहले १५ हजारभन्दा बढिको अग्रता लिएका छन् । आइतबार बिहान ६ : ३० बजेसम्म ६५ हजार ५ सय ५३ मत गणना हुँदा जसपाका उम्मेदवार राजेशमानले नेकपा एमालेका उम्मेदवार एवं निवर्तमान मेयर विजय कुमार सरावगीभन्दा १५ हजार ३ सय ३६ मत बढी पाएका छन् । राजेशमानले ३२ हजार १ सय ५८ मत पाउदा उनका निकटतम प्रतिद्वन्द्वी सरावगीले भने १६ हजार ८ सय २२ मत प्राप्त गरेका छन् । अब करिब २९ हजार मात्रै मत गन्न बाँकी रहदा १५ हजारभन्दा बढी मतले अग्रता लिएका राजेशमान विजयी हुने सम्भावना प्रबल भएको छ । मेयरमा राष्ट्रिय प्रजातन्त्र पार्टी (राप्रपा) का उम्मेदवार गिरीश गिरीले भने २ हजार ३ सय ५९ मत प्राप्त गरेका छन् । उपमेयरमा भने गठबन्धनबाटै कांग्रेसका उम्मेदवार इम्तियाज आलमले २२ हजार १ सय ५ मतका साथ अग्रता लिइरहेका छन् । उपमेयरमा लोसपाका उम्मेदवार पुरुषोत्तमलाल झाले ५ हजार २ सय ६६ , राप्रपाकी बिना जयसवालले ४ हजार १ सय ३४ र स्वतन्त्र उम्मेदवार रम्भा मिश्राले २ हजार ९ सय ९५ मत पाएकी छन् । बैशाख ३० मा भएको निर्वाचनमा वीरगन्ज महानगरका ३२ वटै वडामा गरि ९४ हजार ६ सय मत खसेको थियो ।"
धनगढीमा हमालको कमाल,"धनगढी : धनगढी उपमहानगरपालिका प्रमुखमा स्वतन्त्र उम्मेदवार गोपाल हमालले सत्ता गठबन्धनसहित दलहरूलाई पछारेका छन्। उनले शनिबार बेलुकासम्म ११ हजार ९ सय ७० मतको अग्रता कायम गरेका छन्। जब कि ६ हजार २ सय ९७ मत मात्रै गन्न बाँकी छ। अब गन्न बाँकी सबै मत प्रतिद्वन्द्वीले पाए पनि हमाललाई जित्न सक्ने अवस्था छैन। धनगढीमा ९२ हजार मतदातामध्ये ६३ हजार ७ सय १५ मत (६४ प्रतिशत) खसेको थियो। त्यसमध्ये शनिबार बेलुकीसम्म ५७ हजार ४ सय १८ मतको गणना सकिएको मुख्य निर्वाचन अधिकृतको कार्यालयले जनाएको छ। जसमा हमालले स्वतन्त्र रूपमा २५ हजार २१, गठबन्धनका तर्फबाट कांग्रेस उम्मेदवार नृपबहादुर ओडले १३ हजार ५१ र एमाले उम्मेदवार रणबहादुर चन्दले ७ हजार ५ सय ६१ मत पाएका छन्। उपप्रमुखमा सत्ता गठबन्धनबाट माओवादी केन्द्रकी शान्ति अधिकारी क्षेत्री १ हजार २ सय ३२ मतले पछाडि छिन्। एमालेकी कन्दकला राना १२ हजार ९ सय ३६ मत पाएर अग्रस्थानमा छिन्। क्षेत्रीले ११ हजार ७ सय ४ मत पाएकी छन्। स्वतन्त्र उम्मेदवार प्रभाकर भण्डारीले ६ हजार ३ सय ७७ मत पाएका छन्। यो समाचार तयार पार्दासम्म वडा नम्बर १०, ११ र १२ को मतगणना भइरहेको छ। यी वडा राना थारू बाहुल्य छन्। हमालले पाँच वर्षपछि नदोहोरिने बताएका छन्। म धनगढी मोडेलबाट एक प्रकारको प्रणालीको विकास गर्छु। मैले दोहोरिन आवश्यक छैन। दलहरूभित्रको विकृति कम होस्। राजनीति सेवाका रूपमा विकास होस् भनेर नै मैले उम्मेदवारी दिएको हुँ, हमालले भने, जनताले मलाई जिताएका छन्। म त्यस कुरामा खरो उत्रनेछु। उनले राजनीति पेसा होइन, सेवा हो भन्ने भावनाको विकास गर्न लागि पर्ने बताए। उनले १९ वटै वडामा महिलाका लागि एक स्त्रीरोग विशेषज्ञ चिकित्सक र एक जना फिजिसियनसहित हरेक महिना निःशुल्क स्वास्थ्य शिविरको सुरुवात गरिहाल्ने बताए। महिलाहरू रोग लुकाएर बस्छन्। कुखुरा बेचेर उपचारमा आउने महिलाहरूलाई गाउँमै विशेषज्ञ सेवा पुर्याउनेछु। त्यहाँ ईसीजी, अल्ट्रासाउन्ड, चेकजाँच र औषधिसमेत निःशुल्क हुन्छ, उनले भने। उनले अब पहुँचका आधारमा नभएर प्राथमिकताका आधारमा विकास गरिने बताए। म अब सबै नगरवासीको मेयर हुँ, मेरा लागि कुनै कार्यकर्ता छैन। त्यसैले मैले सबैको मेयर हुने प्रयास गर्नेछु, उनले भने। आफूले सार्वजनिक गरेको धनगढी मोडेलमा टेकेर काम गर्ने बताए। सरकारी विद्यालयहरूको अवस्था सुधार गर्नु छ। एक वडा एक उत्पादन गरी कृषिमा रोजगारी बढाउनु छ। अब सडकमा ग्राभेल हालेर, उपभोक्ता समिति बनाएर कमिनसन खाने कुरा सब बन्द हुन्छन्, उनले भने। उनी २०६४ सालमा कैलाली उद्योग वाणिज्य संघका अध्यक्ष भएका थिए। त्यही बेलादेखि उनी चर्चामा आएका हुन्। उनले त्यस बेला सुदूरपश्चिम महोत्सवको सुरुवात गरी सुदूरपश्चिम सुन्दर छ, सुदूरपश्चिममा सम्भावना छ भनेर चिनाउने प्रयास गरेका थिए। त्यसअघि सुदूरपश्चिम अभावै अभावको क्षेत्र हो, त्यहाँ देउकी प्रथा छ, छाउपडी प्रथा छ, सामाजिक कूरीति छन्, दलित गैरदलितमा भेदभाव छ भनेर नकारात्मक कुराको बढी प्रचार हुन्थ्यो। त्यसलाई चिर्न हमालकै पालामा सुन्दर सुदूरपश्चिम अभियान चलाइएको थियो। यहाँका सम्भावनाका १ हजार तस्बिर देशब्यापी रूपमा प्रदर्शनीमा लगिएपछि उक्त अभियान चर्चामा आएको थियो। त्यसैले उनलाई सुन्दर सुदूरपश्चिमका अभियन्ता (परिकल्पनाकार)का रूपमा पनि लिइन्छ। उनकै पालामा देशका कार्यकारी प्रमुखलाई महोत्सवमा बोलाएर २१ किलोको माला लगाइदिएर २१ बुँदे माग राखिएको थियो। उनले त्रिभुवन अन्तर्राष्ट्रिय विमानस्थलपछि लामो धावनमार्ग भएको धनगढी विमानस्थल बनाउन निजी क्षेत्रबाट एक पैसा अभियान चलाए। यिनै कारणले उनलाई यस क्षेत्रको विकासको परिकल्पनाकारका रूपमा पनि लिने गरिन्छ। हमालले २०७४ सालकै निर्वाचनमा राम्रो मत पाएका थिए। उनले अब उपमहानगरपालिकाको कुनै पनि सेवा सुविधा नलिने बताएका छन्। गाडी लिन्नँ। त्यसमा हाल्ने तेल लिन्नँ। म उपमहानगरकै लागि काठमाडौं वा विदेश गए पनि आफ्नो रकमले जानेछु। म एक पैसा रकम पनि नलिने प्रण गरेको छु, हमालले भने। उनले कैलालीकै ठूलो शिवालय बेहडाबाबामा पुगेर भ्रष्टाचार नगर्ने कसमसमेत खाएका थिए। म भ्रष्टाचार गर्दिनँ, शिवलिंगमा हात राखेर कसम खाएको छु। म भ्रष्टाचार हुन पनि दिन्नँ, उनले भने, अहिले वडामा आएका सबै युवा मेरो अभियानमा सहभागी हुने अपेक्षा लिएको छु।"
हेटौंडामा ३० वर्षपछि गुम्यो एमालेको विरासत,"हेटौंडा : प्रदेश राजधानीसमेत रहेको हेटौंडा उपमहानगरपालिकामा ३० वर्ष लामो नेकपा एमालेको विरासत तोडिएको छ। मेयरमा गठबन्धन दल एकीकृत समाजजादावादीबाट मीना लामा विजयी भएकी छन्। कांग्रेसले पनि पहिलोपटक नगरको नेतृत्वमा प्रवेश पाएको छ। उपमेयरमा कांग्रेसका राजेश बानियाँ विजयी भएका छन्। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को निर्वाचनबाट भने दुवै पद गुमाएको छ। एमालेका उम्मेदवार अनन्त पौडेललाई २ हजार १६७ मतले पछि पार्दै गठबन्धन दल समाजवादीकी लामा मेयरमा निर्वाचित भएकी हुन्। लामाले २३ हजार ७५ मत ल्याउँदा निकतम प्रतिस्पर्धी एमाले नेता अनन्तप्रसाद पौडेलले २० हजार ९०८ मत प्राप्त गरे। त्यस्तै, राप्रपाका दीपकबहादुर सिंहले २० हजार ५३१ मत प्राप्त गरे। उपमेयरमा कांग्रेसका राजेश बानियाँ ३२ हजार ५९३ मतसहित विजय भए। एमालेकी सुमीत्रा कापफ्लेले २३ हजार ९०९ र राप्रपाकी इन्दिरा न्यौपानले ५ हजार ४८३ मत पाइन्। बागमतीको राजधानी जिल्ला मकवानपुरमा राजनीतिक शक्ति सन्तुलन फेरिएको छ। आममतदाताले पार्टीको घेराभन्दा बाहिर गएर नयाँ नेतृत्व चयन गरेका छन्। कांग्रेस मकवानपुरमा पहिलो शक्तिको रूपमा उदाएको छ। २०७४ को स्थानीय निर्वाचनमा जम्मा २ पालिका प्रमुख र ३१ वडाध्यक्ष जितेको कांग्रेसले यसपटक ५ पालिका प्रमुख र ४ उपप्रमुसँगै ४४ वटा वडाध्यक्ष जितेको छ। यो निर्वाचनबाट एमालेलाई ठूलो धक्का पुगेको छ। हेटौंडासहित ५ पालिका प्रमुख, उप्रमुख र थप २ पालिका उपप्रमुख जितेको एमाले यसपटक २ पालिका प्रमुख र १ उपप्रमुखमा साँघुरिएको छ। २०४९ सालदेखि हेटौंडाको मेयर र उपमेयर जित्दै आएको एमालेले २०७९ को स्थानीय निर्वाचनबाट भने दुवै पद गुमाएको छ। मकवानपुरको १०२ वडायक्षमध्ये ५१ वडाध्यक्ष जितेको एमालेले यसपटक ३१ वडाध्यक्षमा चित्त बुझाउनुपरेको छ। माओवादी केन्द्रले पनि आफूलाई सुधार गरेको छ। २ पालिका प्रमुख र २० वडाध्यक्ष जितेको माओवादीले यसपटक २ पालिका प्रमुख, ५ उपप्रमुख र २४ वडाध्यक्ष जितेको छ। यसपटक जनताले पार्टी मात्र हेरेनन्। नयाँ व्यक्ति हेरे र साथमा युवा पुस्तालाई प्राथमिकता दिए, मकवानपुर बहुमुखि क्याम्पसका प्रमुख प्राध्यापक डा शंकर उपाध्यायले भने, अब जनता कसैको दलको सीमिति घेरामा मात्र बस्दैनन् भन्ने संकेत यो चुनावले दिएको छ। स्थानीय निर्वाचनबाट राजनीतिक शक्ति सन्तुलन बदलिएको र दलहरूले यसबाट पाठ सिक्नुपर्ने उनको भनाइ छ। मकवानपुरको राजनीतिक शक्ति सन्तुलनमा यसपटक राप्रपाले ठूलो भूमिका खेलेको छ। २०७४ को निर्वाचनमा करिब ७ हजार मत पाएको राप्रपाले यसपटक २० हजार ३३१ मत पाएको छ। विजयी उम्मेदवार लामाको भन्दा २ हजार ७४४ मत मात्र कम हो। कांग्रेस, एमालेको सांगठनिक मतसहित अन्य राजनीतिक दल आबद्ध र स्वतन्त्र मत पनि उनले पाएका छन्। बदलिएको शक्ति सन्तुलनले अबको प्रदेश र संघीय निर्वाचनमा पनि प्रभाव पार्ने देखिन्छ, हेटौंडा९ का बिजन्द्र अग्रवालले भने, जनताले विकास र समृद्धि जनताले चाहेका छन्। निर्वाचित जनप्रतिनिधिहरूले भौतिक पूर्वाधारको विकाससँगै विकासका विविध आयमहरूलाई सम्बोधन गर्न सक्नुपर्छ।"
बाराको महागढीमाई नगरपालिकाको मेयर र उपमेयरमा फेरि कांग्रेस विजयी,वीरगन्ज : बाराको महागढीमाई नगरपालिकामा नेपाली कांग्रेसले आफ्नो विरासत कायम राखेको छ । शनिबार मध्यरातमा सम्पन्न मतगणना अनुसार मेयर र उपमेयर दुवै पदमा पुन कांग्रेसका उम्मेदवार विजयी भएका हुन् । मेयरमा निवर्तमान मेयर एंव कांग्रेस उम्मेदवार उपेन्द्र यादव र उपमेयरमा निवर्तमान उपमेयर एंव कांग्रेसकी उम्मेदवार तारा देवी कानु निर्वाचित भएका हुन् । निकटतम प्रतिस्पर्धी जसपाका उम्मेदवार रामबाबु यादवलाई १ हजार २ सय ९४ मत अन्तरले पराजित गर्दै उपेन्द्र मेयरमा पुन दोश्रो कार्यकालका लागि निर्वाचित भएका हुन् । उपेन्द्रले ८ हजार ६ सय ७० मत पाउँदा जसपाका रामबाबुले भने ७ हजार ३ सय ७६ मत पाएका छन् । उपमेयरमा पनि कांग्रेसकै तारादेवी कानु ७ हजार ९ सय ९७ मतका साथ पुन दोश्रो कार्यकालका लागि निर्वाचित भएकी हुन् । उनले निकटतम प्रतिद्वन्द्वी एमालेकी पुष्पान्जली देवीलाई ९ सय ८७ मतले पराजित गरेकी हुन् । एमालेकी पुष्पान्जली देवीले ७ हजार १० मत पाएकी छन् ।
"गठबन्धन : कसलाई नाफा, कसलाई घाटा ?","विपक्षी एमालेविरुद्ध सत्तासीन पाँच दल गठबन्धन गरेरै स्थानीय चुनावमा गए। कतै साझा उम्मेदवार खडा गरे। कतै जोजो मिल्न सकिन्छ त्यहीअनुसार गठबन्धन बनाए। परिणाम भने मिश्रित आयो। केहीमा गठबन्धनका कारण सत्तासीन दललाई फाइदा पुग्यो। केहीमा गठबन्धनमा गडबडीका कारण एमाले उम्मेदवारलाई चुनाव जित्न सहज भयो। यद्यपि, एमाले सिट संख्यामा खुम्चिएको छ। निर्वाचन आयोगको शनिबार साँझको तथ्यांकअनुसार कांग्रेसले पहिलो स्थानमा ३ सय ७ स्थानीय तहमा प्रमुखअध्यक्ष जितेको छ। १ सय ८८ स्थानमा प्रमुखअध्यक्ष जितेर एमाले दोस्रो स्थानमा छ। त्यसपछि माओवादी केन्द्रले १ सय २० स्थानको नेतृत्व हात पारेको छ। एमालेले पनि कतिपय स्थानीय तहमा राप्रपासँग तालमेल गर्यो। केहीमा भने स्थानीय आवश्यकता र परिस्थितिअनुसार अचम्मका गठबन्धन बने। उद्योगमन्त्री एवं कांग्रेस नेता दिलेन्द्र बडूको गृहजिल्ला हो, दार्चुला। यो जिल्लाका ९ वटै पालिकामा कांग्रेस र माओवादी केन्द्रबीच गठबन्धन भयो। कांग्रेसले पाँच र माओवादीले चार पालिकामा नेतृत्व लिने गरी चुनावमा गए। माओवादीले नेतृत्व पाएका सबै पालिकामा जित्यो। उसलाई गठबन्धन फलिफाप भयो। तर, कांग्रेसले पाएका सबै तहमा चुनाव हार्यो। उसलाई गठबन्धन फापेन। कैलालीमा १३ स्थानीय तह छन्। सात कांग्रेस, चार माओवादी र दुई समाजवादीले लिने समझदारी भयो। गोदावरी नगरपालिकामा मात्रै कांग्रेसले जित्यो। धनगढीमा कांग्रेस दोस्रो स्थानमा सीमित छ। स्वतन्त्र उम्मेदवार गोपाल हमाल कांग्रेसका नृपबहादुर ओडभन्दा झन्डै १२ हजार मतले अगाडि छन्। बाँकी सबै मत ओडले पाए पनि हमाललाई जित्ने अवस्था छैन। लम्की चुहा नगरपालिकामा मतगणना जारी छ। माओवादी केन्द्रको भागमा परेको कैलारी गाउँपालिकामा कांग्रेसका बागी राजसमझ चौधरीले चुनाव जिते। कांग्रेसको भागमा परेको टीकापुर, जोशीपुर र जानकी गाउँपालिकामा रेशम चौधरीको पार्टीले जित निकालेको छ।माओवादीको भागमा परेकामध्ये मोहन्याल मात्रै जित्यो। बैतडीका १० मध्ये चार पालिकामा गठबन्धन भयो। पाटन नगरपालिकाबाहेक अन्यत्र गठबन्धन सफल हुन सकेन। बझाङमा भने सत्ता गठबन्धनलाई फाइदा भएको छ। १२ पालिका रहेको बझाङमा ६ वटा कांग्रेस, ३ माओवादी र ३ समाजवादीको भागमा परेको थियो। ९ वटामा गठबन्धनले जित निकाल्यो।अछामका १० पालिकामध्ये पाँचवटामा मात्र गठबन्धन भएको थियो। मंगलसेन नगरपालिकामा कांग्रेस र समाजवादीको गठबन्धन थियो। त्यहाँ दुवै पद एमालेले जित्यो। रामारोसनमा कांग्रेस र समाजवादीबीच नै तालमेल थियो। उपाध्यक्षमा माओवादीले जित्यो। बान्नीगढी जयगढ गाउँपालिकाका कांग्रेस र माओवादीबीच तालमेल थियो। उपाध्यक्ष एमालेले जित्यो। कांग्रेसले डोटीमा कसैसँग गठबन्धन गरेन। सात प्रमुख र आठ उपप्रमुख एक्लै जित्यो। माओवादी र एकीकृत समाजवादीबीचको गठबन्धन डोटीमा फलदायी बनेन। लुम्बिनीका अधिकांश पालिकामा सत्तारुढ दलको गठबन्धन थियो। केहीमा एमाले, कांग्रेसको पनि गठबन्धन थियो। एमालेले १४ पालिकाका दुवै पदमा जित निकालेको छ। अर्घाखाँचीमा ३, रूपन्देहीमा २, नवलपरासीमा १, पाल्पामा ४, गुल्मीमा १, कपिलवस्तुमा २, दाङमा १ पालिका एमालेले जित्यो। दाङको घोराही उपमहानगरपालिकामा एमालेले गठबन्धनलाई पराजित गर्यो। रोल्पामा माओवादीएमाले गठबन्धन र दाङमा एमालेसहितको गठबन्धन हराउँदै कांग्रेसका उम्मेदवारले जित निकाले। कांग्रेसले यी दुईसहित २७ पालिकामा प्रमुख पद र २९ पालिकामा उपप्रमुख पदमा जित निकालेको छ। माओवादी केन्द्रले ५ पालिकामा दुवै पदमा जितेको छ। यी सबै रोल्पाका हुन्। रोल्पामा माओवादी एकल र अन्य दल गठबन्धनमा थिए। गण्डकीमा एमाले र कांग्रेसले ३५३५ पालिका जितेका छन्। माओवादीले ११ पालिकामा विजय प्राप्त गरेको छ। गोरखामा मात्रै माओवादीले ९ पालिका जित्यो। त्यहाँ माओवादी एकल चुनावी मैदानमा थियो। कांग्रेसले गण्डकीका ३५ प्रमुख र ३० उपप्रमुख जितेको छ। एमालेले ३५ तह प्रमुख जित्दा ३२ वटामा उपप्रमुख जितेको छ। जनमोर्चाले २ प्रमुख र १ उपप्रमुख जितेको छ। गठबन्धनका कारण जनमोर्चालाई बागलुङमा सफलता मिलेको हो। नवलपुरमा एमालेले ६ प्रमुख जितेको छ। कांग्रेसले नवलपुरमा २ प्रमुख र ३ उपप्रमुख पदमा जित हासिल गरेको छ। बागलुङमा कांग्रेसले ६ मा प्रमुख तथा उपप्रमुख जितेको छ। एमालेले बागलुङमा ढोरपाटन नगरपालिका प्रमुख मात्रै जित्यो। एमाले बिस्तारै पतनको बाटोतिर गइरहेको छ। बिभिन्न ठाउँमा हामीले एमालेको बिरासतलाई मज्जाले खोसेका छौं।भीष्मराज आङ्देम्बे, सहमहामन्त्री, कांग्रेस म्याग्दीमा एमालेले ६ मध्ये ४ प्रमुख र ३ उपप्रमुख जितेको छ। कांग्रेसले २ प्रमुखमा जित्दा माओवादीले २ वटामा उपप्रमुखमा विजय प्राप्त गर्यो। स्याङ्जाका ११ तहमध्ये ६ मा एमाले र ५ मा कांंग्रेसका प्रमुखले जिते। पर्वतमा एमालेले २ प्रमुख र कांग्रेसले ५ जितेका छन्। मुस्ताङमा एमालेले ५ मध्ये ४ प्रमुखमा विजय हुन सफल भयो। कांग्रेसले भने १ पालिकामा दुवै पद र अर्काे एउटामा उपप्रमुख जितेको छ। मनाङका ४ वटामा कांग्रेस, एमालेले २२ प्रमुख जितेका छन्। कास्कीको पोखरामा मत गणना जारी छ। गठबन्धनबाट नेकपा एसका धनराज आचार्यले एमालेका कृष्ण थापालाई पछि पारेका छन्। कास्कीमा एमालेले २ स्थानीय तहमा प्रमुख, उपप्रमुख जित्दा कांग्रेसले १ प्रमुख जित्यो। तनहुँको व्यास नगरपालिकामा स्वतन्त्र उम्मेदवार दीपक जोशीले कांग्रेसका वैकुण्ठ न्यौपानेलाई पछि पारेका छन्। तनहुँमा एमालेले ४ तहमा प्रमुख जितेको छ। कांगे्रसले पनि त्यति नै प्रमुख जितेको छ। लमजुङमा एमाले, कांग्रेसले ४४ तह जितेका छन्। पर्वतको कुश्मा नगरपालिकामा नेपाली कांग्रेस र नेकपा माओवादी केन्द्रबीच गठबन्धन थियो। मेयरमा कांग्रेसका रामचन्द्र जोशीले जिते। तर, उपमेयरमा माओवादीका शंकर गिरी पराजित भए। कर्णालीमा यसपटक कांग्रेसलाई नाफा भएको छ। विभिन्न दलसँग गठबन्धन गरेको कांग्रेसले सबैभन्दा बढी ३२ वटा स्थानीय तहको नेतृत्व हात पारेको छ। १३ वटा त कांग्रेस एक्लैले जितेको हो। अधिकांश स्थानीय तहमा गठबन्धन गरेको माओवादी भने प्रदेशमा दोस्रो शक्तिमै यथावत् रह्यो। अघिल्लो निर्वाचनमा पहिलो शक्ति बनेको एमाले यसपालि तेस्रोमा खुम्चियो। आफू कमजोर रहेको केही तहमा एमालेले पनि तालमेल गरेको थियो। केन्द्रमा पाँच दलीय गठबन्धन भनिए पनि प्रदेशमा दलहरूले आफू बलियो भएका स्थानमा एक्लाएक्लै र कमजोर भएका स्थानमा आफूअनुकूल अन्य दलसँग चुनावी गठबन्धन बनाएर प्रतिस्पर्धा गरेका थिए। यसपटक एमालेले १५ वटा पालिकामा मात्र नेतृत्व हात पारेको छ। ११ वटामा एक्लै जितेको छ। माओवादी केन्द्र भने दोस्रो स्थानमै रह्यो। अघिल्लो निर्वाचनको तुलनामा यसपटक माओवादीले दुईवटा स्थानीय तह गुमाएको छ। माओवादी एक्लैले ११ वटा पालिकामा जितेको छ। जनयुद्धको उद्गमस्थल भएकाले पनि माओवादीले कर्णालीलाई आफ्नो आधार इलाकाका रूपमा लिने गरेको छ। एमालेबाट विभाजन भएको एकीकृत समाजवादीले चार पालिकाको नेतृत्व हात पारेको छ। समाजवादी चार पालिका प्रमुख र ६ वटामा उपप्रमुख जितेर प्रदेशमा चौथो शक्ति बनेको छ। कर्णालीका पाँच स्थानीय तह प्रमुखमा स्वतन्त्रले जितेका छन्। मधेस प्रदेशको राजधानी जनकपुरधाम उपमहानगरपालिकाको मतगणनामा सत्ता गठबन्धनका उम्मेदवार निकै पछि छन्। गठबन्धनका लालकिशोर साह स्वतन्त्र उम्मेदवार मनोज साहभन्दा निकै पछि छन्। लालकिशोर जसपाका हुन्। २०७४ को चुनावमा प्रचण्ड बहुमतका साथ लालकिशोर मेयरमा विजयी भएका थिए। सत्तारुढ गठबन्धनका उपमेयर उम्मेदवार किशोरी साह भने पहिलो स्थानमा छन्। वीरगन्जमा सत्तारुढ गठबन्धनका तर्फबाट उम्मेदवार बनेका जसपाका राजेशमान सिंह प्रतिस्पर्धीभन्दा दोब्बर मतले अघि छन्। एमालेका उम्मेदवार तथा निवर्तमान महानगर प्रमुख विजयकुमार सरावगीभन्दा राजेशमान निकै अघि छन्। जितपुर सिमरा उपमहानगरपालिकामा गठबन्धनको तर्फबाट माओवादी केन्द्रका उम्मेदवार राजन पौडेल विजयी भए। गठबन्धनकै तर्फबाट उपमेयरकी उम्मेदवार बनेकी मेघा शाहीले भने चुनाव हारिन्। बाराको कलैया उपमहानगरपालिकामा एमालेका विनोदप्रसाद साह विजयी भए। प्रदेश नम्बर १ का अधिकांश स्थानीय तहमा गठबन्धनले जितेको छ। गठबन्धनकै कारण एमालेले विरासत जोगाउन सकेन। दश स्थानीय तह रहेको संखुवासभामा ८ ठाउँमा गठबन्धन भएको थियो। गठबन्धनले ४ र एमालेले ४ स्थानमा जित निकालेको छ। उदयपुरका ८ मध्ये अघिल्लो निर्वाचनमा एमालेले ६ स्थानीय तह जितेको थियो। यस पटक चौदण्डिगढीमा मात्रै जित निकालेको छ। कटारी नगरपालिकामा अग्रता लिएको छ। त्रियुगा नगरपालिकामा भने गणना बाँकी छ। बेलका नगरपालिकामा कांग्रेसका अशोक कार्की विजयी भए पनि उपप्रमुखमा गठबन्धनका उम्मेदवार हारे। धनकुटामा एमाले खुम्चिएको छ। अघिल्लो पटक सातवटै स्थानीय तह जितेको एमालेले ३ वटा मात्रै जितेको छ। ८ स्थानीय तह रहेको सोलुखुम्बुमा एक ठाउँमा मात्रै गठबन्धन भएको थियो। सोलुको माप्य गाउँपालिकामा गठबन्धन भत्काउँदै एमालेका बुद्धीकिरण राई अध्यक्षमा विजयी भए। त्यसैगरी खोटाङका १० स्थानीय तहमध्ये ७ वटामा गठबन्धन भएको थियो। ६ वटामा गठबन्धनका उम्मेदवार विजयी भए। एेंसेलुखर्कमा एमालेका गिरेन्द्रबहादुर राईले गठबन्धनलाई पराजित गरे। उपाध्यक्षमा कांग्रेसका राजेशकुमार राजभण्डारी विजयी भए। आठ स्थानीय तह रहेको ओखलढुंगामा ५ वटामा गठबन्धन भएको थियो। पाँचथरमा एमालेले सिट संख्या मात्र गुमाएन, आफ्नो आधार क्षेत्र मानिएका गाउँपालिकामा सदिऔंदेखिको बिरासत समेत गुमाउन पुग्यो। गठबन्धन गरेका कांग्रेस र माओवादी केन्द्रको बलियो उपस्थिति देखिएको छ। मोरङका १७ वटा स्थानीय तहमध्ये ३ वटामा गठबन्धन भएको थियो। लेटाङ नगरपालिकामा गठबन्धनलाई पछि पार्दै प्रमुख र उपप्रमुखमा एमालेका भुपेन्द्रकुमार लावती र कृष्णकुमारी पोखरेल विजयी भए। सुनवर्षी गाउँपालिकामा कांग्रेस र जनता समाजवादीको गठबन्धनलाई तोड्दै एमालेका श्यामप्रसाद राजवंशी प्रमुख र मीरादेवी दास केवरती उपप्रमुखमा विजयी भए। सुनसरीको १२ स्थानीय तहमध्ये धरान र इटहरी उपमहानगरपालिका मात्र गठबन्धन भयो। धरानमा गठबन्धनलाई उछिन्दै स्वतन्त्र उम्मेदवार अघि छन्। भोजपुरको साल्पासिलिछो गाउँपालिकाको अध्यक्षमा स्वतन्त्र उम्मेदवार दौलतकुमार कुलङ विजयी बने। ९ तह रहेको भोजपुरमा कांग्रेसले दुई प्रमुख र तीन उपप्रमुख, एमालेले दुई प्रमुख र दुई उपप्रमुख, तथा माओवादी केन्द्रले एक प्रमुख र दुई उपप्रमुख जित्यो। ९ तह रहेको ताप्लेजुङमा एमालेको सिट संख्या घटेको छ। अघिल्लो पटक नगरपालिकासहित पाँच स्थानीय तहको प्रमुखउपप्रमुख जितेको एमालेले यो पटक ३ प्रमुख मात्रै जित्यो। कांग्रेसले चार प्रमुख र माओवादीले दुई प्रमुख जित्यो। एमाले अध्यक्ष केपी शर्मा ओलीको जन्मथलो तेह्रथुमको आठराईको प्रमुख कांग्रेसको जित्यो। उपाध्यक्ष माओवादीले जितेको छ। तेह्रथुमका ६ स्थानीय तहमध्ये तीन पालिका प्रमुख कंग्रेसले जितेको हो। तीन एमालेले जितेको छ। सत्तागठबन्धनका कारण प्रदेश नं १ मा एमाले खुम्चिएको छ। सिट संख्या घटे पनि एमालेको जनमत नघटेको एमालेका नेताहरूको दाबी छ। हामीले पहिले जति सिट संख्या कायम गर्न नसकेकै हो, एमालेका केन्द्रीय सदस्य तथा पूर्वमन्त्री बसन्त नेम्बाङले भने, नजिते पनि हाम्रो संगठन थप मजबुद भएको छ। पहिलोभन्दा एमालेले धेरै मत पाएको छ। तर, सत्तारुढ गठबन्धनका नेताहरूले भने सिट संख्या बढ्दा फुरुक्क भएका छन्। एमालेको अहंकारका कारण देशभरि एमाले कमजोर साबित भएको उनीहरूको तर्क छ। एमाले बिस्तारै पतनको बाटोतिर गइरहेको छ, नेपाली कांग्रेसका केन्द्रीय सहमहामन्त्री भीष्मराज आङ्देम्बेले भने, बिभिन्न ठाउँमा हामीले एमालेको बिरासतलाई मज्जाले खोसेका छौं। स्थानीय चुनावमा सत्ता गठबन्धन एकातिर भए, एमाले अर्कातिर। गठबन्धनले सत्तारुढ दलहरूलाई नै फाइदा पुगेको छ। जसमा बढी लाभ कांग्रेसले लिएको छ। माओवादीले पनि उल्लेख्य फाइदा लिएको छ। एकीकृत समाजवादीका नेताहरूले भने आफ्नो दलको नतिजाप्रति असन्तुष्टि जनाएका छन्। मधेसवादी दलहरूको पनि प्रभाव उस्तो देखिएन। गठबन्धनको घेराबन्दीमा परेको एमालेलाई सन्तोषजनक भएन चुनावी परिणाम। दोस्रो स्थानमा खुम्चिएको यो पार्टीले कांग्रेसभन्दा निकै कम मात्रै पालिकाको नेतृत्व पाएको छ। एमाले नेताहरूको टिप्पणी छ लोकतन्त्रमा प्रतिपक्षीलाई एक्ल्याएर संसारमै अनौठो प्रकृतिको काम नेपालका सत्तारुढ दलहरूले गरेका छन्। इलाममा कांग्रेसले उपस्थिति बलियो बनाएको छ। एमाल नेता सुवास नेम्बाङ र एकीकृत समाजवादीका नेता झलनाथ खनालको क्षेत्रमा कांग्रेसको उपस्थिति बलियो बनेको हो। १० स्थानीय तह रहेको इलाममा कांग्रेसले चार, एमालेले चार र एकीकृत समाजवादीले एक प्रमुख जितेका छन्। एमाले अध्यक्ष ओलीको गृहनगर झापाको दमक नगरपालिकाको प्रमुखमा राप्रपाका राम थापा विजयी बने। सत्तारुढ गठबन्धनको समर्थनमा थापाले एमालेका उम्मेदवारलाई पराजित गरे। उप्रमुखमा कांग्रेसकी रेगिना भट्टराई विजयी बनिन्। यहाँ राप्रपा र कांग्रेसले गठबन्धन गरेका थिए। बागमतीमा सत्ता गठबन्धनका कारण कांग्रेसलाई सबैभन्दा बढी फाइदा भएको छ। कांग्रेसले एक्लै चार पालिका प्रमुखउपप्रमुख जितेको छ। ३४ पालिका प्रमुख र २८ उपप्रमुख जितेको छ। माओवादी केन्द्रले एक पालिकामा एकल जित हाँसिल गरेको छ। १९ पालिका प्रमुख र २३ उपप्रमुख जितेको छ। २०७४ मा पहिलो स्थानमा रहेको एमालेलाई यसपटक माओवादी केन्द्रसँग बराबर हैसियतमा झरेको छ। एमालेले ११ं वटा पालिकाको एक्लै प्रमुख र उपप्रमुख जितेको छ। नौ पालिकाको प्रमुख र १३ पालिकाको उपप्रमुख जितेको छ। बागमती प्रदेशको १ सय १९ पालिकामध्ये ९२ पालिकामा गठबन्धन भएको हो। तीमध्ये तीन महानगरसहित ९ पालिकाको नतिजा आउन बाँकी छ। काठमाडौंमा सत्ता गठबन्धन र एमालेलाई पछि पार्दै मेयरमा स्वतन्त्र उम्मेदवार बालेन्द्र शाह अघि छन्। उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। यहाँ सत्ता गठबन्धनका मेयर र उपमेयरका उम्मेदवार निकै पछि छन्। कागेश्वरी मनोहरा नगरपालिकामा एकीकृत समाजवादी एक्लै प्रतिस्पर्धामा उत्रिए पनि मेयर कांग्रेस र उपमेयर एमालेले जित्यो। ललितपुर महानगरपालिकाको मेयरमा गठबन्धनका तर्फबाट कांग्रेसका चिरिबाबु महर्जन अगाडि छन्। उपमेयरमा भने गठबन्धनका उम्मेदवार पछि छन्। भक्तपुरमा दुई पालिकामा गठबन्धन भएको थियो। सूर्यविनायक नगरपालिकामा कांग्रेसएकीकृत समाजवादी गठबन्धन तोड्दै एमालेले मेयरउपमेयर जित्यो। मध्यपुर ठिमीमा कांग्रेसले मेयर र माओवादी केन्द्रले उपमेयर जितेको छ। भरतपुर महानगरपालिका बाहेक चितवनमा सत्ता गठबन्धन सफल देखिएन। जिल्लाका सातवटा पालिकामध्ये तीनवटामा एमालेले जित हात पारेको छ। भरतपुरमा सत्ता गठबन्धनबाट माओवादी केन्द्रकी रेणु दाहाल अगाडि छिन्। भरतपुर र माडीमा एमालेले राप्रपासँग तालमेल गरेको थियो। हेटौंडा उपमहानगरपालिकाको प्रमुखमा एकीकृत समाजजादीले जित निकालेको छ। एमालेको गढ मानिने हेटौंडामा एमाले पहिलोपटक पराजित भयो। २०७४ को स्थानीय तह निर्वाचनमा ६ वटा पालिका जितेको एमाले जम्मा दुई पालिका प्रमुखमा सीमित भएको छ। मकवानपुरका १० स्थानीय तहमा एमालेविरुद्ध सत्ता गठबन्धन भएको थियो। नुवाकोटका १२ स्थानीय तहमध्ये बिदुर, बेलकोटगढी नगरपालिका तथा तारकेश्वर र शिवपुरी गाउँपालिकामा मात्र सत्तागठबन्धन भएको थियो। बिदुर नगरपालिकामा यसअघि नेकपा एमालेले जितेको थियो। यो पटक भने गठबन्धनका उम्मेदवार अगाडि छन्। बेलकोटगढी नगरपालिकामा पनि गठबन्धन दलका उम्मेदवार अगाडि छन्। तारकेश्वरमा नेपाली कांग्रेसले अध्यक्ष र माओवादी केन्द्रले उपाध्यक्ष, शिवपुरीमा नेकपा माओवादी केन्द्रले उपाध्यक्ष जित्यो। तर, माओवादीसँग गठबन्धन गरेको नेकपा एकीकृत समाजवादीले हार ब्यहोर्नुपर्यो। रामेछापका आठै पालिकामा माओवादी केन्द्र र समाजवादी गठबन्धन भएको थियो। एक पालिकामा कांग्रेस पनि गठबन्धनमा सामेल भएको छ। तर, नेकपा माओवादी केन्द्र र एकीकृत समाजवादी गठबन्धनबाट उपलब्धि हाँसिल गर्न सकेनन्। रसुवामा गठबन्धन असफल भएको छ। ६ पालिकामध्ये नौकुण्ड गाउँपालिकामा कांग्रेस र जनता समाजवादी पार्टी तथा कालिकामा माओवादी केन्द र एकीकृत समाजवादीबीच गठबन्धन भएको थियो। कालिकामा दुवै पदमा गठबन्धनले हार बेहोर्यो। नौकुण्ड गाउँपालिकाको अध्यक्षमा नेपाली कांग्रेसका नुर्वुसाङ्बो घले र उपाध्यक्षमा एमालेका चन्द्रबहादुर तामाङ विजयी भए। सिन्धुलीको ९ वटै स्थानीय तहमा कांग्रेस, माओवादी केन्द्र, जसपा, एकीकृत समाजवादीबीच तालमेल भएको थियो। चार माओवादी केन्द्र र पाँचवटा पालिका कांग्रेसले नेतृत्व लिने गरी भागबन्डा भएको थियो। माओवादी केन्द्रले चारवटा पालिकामा प्रमुख र तीन वटामा उपप्रमुख जितेको छ भने कांग्रेसले तीनवटा प्रमुख र पाँचवटामा उपप्रमुख जितेको छ। एमालेले दुई पालिका प्रमुख र दुई पालिकामा उपप्रमुख जितेको छ। दोलखाका ९ वटै स्थानीय तहमा गठबन्धन भएको थियो। बैतेश्वर गाउँपालिकामा भने माओवादी केन्द्र र नेकपा एकीकृत समाजवादीको मात्र गठबन्धन भएको थियो। त्यहाँ कांग्रेसले अध्यक्ष र उपाध्यक्ष दुवै जित्यो। गठबन्धन तोड्दै जिरी नगरपालिका र मेलुङ गाउँपालिकामा एमालेले अध्यक्षउपाध्यक्ष जितेको छ। एमालेले गठबन्धन तोड्दै काभ्रेको धुलिखेल नगरपालिकाको मेयर जितेको छ। एमालेका अशोक ब्यान्जुले मेयर जितेका हुन्। यस्तै एमालेले पनौती र बनेपा नगरपालिकाको उपमेयर जितेको छ। गठबन्धनका तर्फबाट एकीकृत समाजवादीले धुलिखेलको मेयर तथा बनेपा र पनौतीको उपमेयर पाएको थियो। सिन्धुपाल्चोकमा ६ स्थानीय तहमा गठबन्धन भएको थियो। पाँचपोखरी थाङपाल गाउँपालिकामा माओवादी केन्द्र र कांग्रेसको गठबन्धन तोड्दै एमालेले अध्यक्षउपाध्यक्ष जितेको छ। सुनकोसी गाउँपालिकामा एमाले र माओवादीबीच गठबन्धन भएकोमा अध्यक्षमा एमाले र उपाध्यक्षमा कांग्रेस जितेको छ। चौतारा साँगाचोकगढी नगरपालिका माओवादीले मेयर र नेकपा एकीकृत समाजवादीले उपमेयर जितेको छ। धादिङका १३ मध्ये ११ पालिकामा गठबन्धन भयो। त्यहीकारण एमालेले घाटा ब्यहोर्नुपर्यो। यसअघि आठ पालिका प्रमुखउपप्रमुख जितेको एमालेले थाक्रे र गल्छी गाउँपालिकाको अध्यक्ष मात्र जितेको छ। बागमती प्रदेशका मुख्यमन्त्री राजेन्द्र पाण्डेको गृहजिल्ला भए पनि नेकपा एकीकृत समाजवादीले धुनिबेंसी नगरपालिकाको प्रमुख मात्र जितेको छ। गठबन्धबाट सात पालिका कांग्रेस र तीन पालिका माओवादीले जितेको छ। शिवराज भट्टधनगढी, लक्ष्मण पोखरेलबुटवल, केशवशरण लामिछानेपोखरा, ललितबहादुर बुढासुर्खेत, गोविन्द महतोजनकपुरधाम, भरत खड्काउदयपुर, भीमकुमार बाँस्कोटाफिदिम,कृष्ण सारू मगरमकवानपुर"
विवाहको कुरा छिनेर फर्केका बाबु र छोराको हत्या,"लहान : सिरहाको अर्नमा गाउँपालिकामा गएराति बाबु र छोराको हत्या भएको छ। घरमै सुतिरहेको अवस्थामा सिरहाको अर्नमा गाउँपालिका १ महनौर निवासी ६० वर्षीय चुलाही भन्ने चन्देश्वर पाल र उनका १९ वर्षीय छोरा सन्तकुमारको हत्या भएको हो। सन्त कुमारको यही जेठ ११ गते विवाहको कुरा छिनिएको र गाउँमा विवाह गीत गाएर करिब १२ बजे सुतेपछि दुबैको हत्या भएको स्थानीयवासीले बताएका छन्। उनीहरुका अनुसार राति करिब १२ बजेसम्म गीत बजिरहेको थियो, बिहानपख करिब ३ बजे हत्याको घटना गाउँभरी फैलिसकेको हुनाले करिब २ बजेको आसपासमा सो घटना भएको हुनसक्ने अनुमान छ। घटनाको जानकारी पाएलगतै बिहान ४ बजे पुगेको प्रहरीले घटनास्थलमा अनुसन्धान गरिरहेको जिल्ला प्रहरी कार्यालयका नायब उपरीक्षक सुभाष बुढाथोकीले जानकारी दिए। घटना भएको छ, हामीले विभिन्न ढङ्गले अनुसन्धान गरिरहेका छौं, उनले भने, हत्या कसले र किन गरेको भन्नेबारेमा केही खुल्न सकेको छैन, हामीले अनुसन्धान गरिरहेका छौं। प्रहरीले अनुसन्धानका लागि तालिम प्राप्त कुकुरको पनि सहयोग लिएको जनाएको छ। रासस"
रसुवागढी नाकाबाट खाद्य सामग्रीको आयात घट्यो,"रसुवा : रसुवागढी नाकाबाट चिनियाँ खाद्य सामग्रीको आयात घटेको छ। सरकारले लेटर अफ क्रेडिट स्याम्पल(एलसी) प्रणाली लागू गरेपछि रसुवागढी नाकाबाट अन्य सामग्रीको साथै चिनियाँ खाद्य सामग्रीको आयात पनि घटेको हो। चालु आर्थिक वर्ष २०७८७९ को चैत मसान्तसम्म खाद्य सामग्रीको आयातमा वृद्धि हुँदै गएको भएपनि बैशाखमा निकै कम भएको खाद्य आयात तथा निर्यात गुणस्तर प्रमाणीकरण कार्यालय रसुवाले जनाएको छ। गएको बैशाख महिनामा ७ टन चिनियाँ मसला मात्र आएको छ। कार्यालयका अनुसार गत आर्थिक वर्ष २०७७७८ को ९ महिनाको तुलनामा यसपटक आयात बढेको थियो। तर १० औं महिनामा आएपछि आयात घट्यो। चालु आर्थिक वर्षको साउनदेखि बैशाख मसान्तसम्ममा ३ सय २० टन खाद्य सामग्री आयात भएको कार्यालयको तथ्यांक छ। नाकाबाट सबैभन्दा बढी फल तथा सागपातजन्य सामग्रीको आयात बढी भएको छ। फूल तथा सागपातजन्य ९२१० टन, खाद्यान्न दलहन तथा अन्य ३७२ टन, मसलाजन्य १४९३, मासुजन्य २५०८, दुधजन्य ८१५, चिया तथा कफीजन्य ३८४५ टन, माछाको अचार १४४ टन र बदाम, सिजनिङ पाउडर, अजिनामोटो, रेड विन पेष्ट, डोमा लगायतका ७७१४ टन खाद्य सामग्री आयात भएको कार्यालयले जनाएको छ। चीनबाट सोया सस, भिनेगर, अचार, पीठो, सिन्के चाउचाउ, सिजनिङ पाउडर, छुर्पी, डोमा, भोटे चिया, चिकेन सुप, भेजिटेबल सुप, रेड विन पेष्ट, चामल आदि सामग्रीको आयात हुने गरेको छ। नाकाबाट पछिल्लो समय चिनियाँ खाद्य सामग्रीको आयात घटेको खाद्य अनुसन्धान अधिकृत नवीन देउजाले बताए। चीनबाट आउने खाद्य सामग्री नेपालमा बस्ने चिनियाँले नै प्रयोग गर्छन। बैशाखमा नमुना परीक्षण पनि घट्यो रसुवागढी नाकाबाट आयात भएका चिनियाँ खाद्य सामग्रीको नमुना परीक्षण बढ्दै गएकोमा गत बैशाखमा भने घटेको छ। कार्यालयका अनुसार साउनदेखि बैशाख मसान्तसम्ममा कार्यालयले २ सय ९८ थान खाद्य सामग्रीको नुमना परीक्षण गरेको छ। गत वर्ष एक वर्षमा २ सय ३ थान सामग्रीको मात्र परीक्षण भएको थियो। कार्यालयले साउनमा ३१, भदौमा २८, असोजमा ३५, कार्तिकमा ६, मंसिरमा २८, पुसमा २५, माघमा ४६ र फागुनमा ७१ थान खाद्य सामग्रीको नमुना परीक्षण गरेको हो। गत आर्थिक वर्ष २०७७७८ मा २ सय ७ टन चिनियाँ खाद्य सामग्री आयात भएको कार्यालयको तथ्यांक छ। कार्यालयले २०७५ माघदेखि चीनबाट आएका खाद्य सामग्रीको नमुना परीक्षण गर्दै आएको छ।"
चट्याङ्ले लागेर एक महिलाको मृत्यु,उदयपुर : उदयपुरमा चट्याङले लागेर आइतबार बिहान एक महिलाको ज्यान गएको छ। बिहान पानीसँगै परेको चट्याङले लागेर घाइते भएकी कटारी नगरपालिका ११ गोठडाँडाकी ४५ वर्षीया भक्तकुमारी बुढाथोकीको उपचारको क्रममा ज्यान गएको हो। घरमा बसिरहेको अवस्थामा चट्याङ्ले लागेर घाइते भएकी बुढाथोकीको कटारी अस्पतालमा उपचारको क्रममा १०:३० बजे ज्यान गएको जिल्ला प्रहरी कार्यालयका इन्स्पेक्टर मोहन थापाले जानकारी दिए।
रूपनीसंगै सप्तरीमा मतगणना सम्पन्न,"राजविराज : सप्तरीको रूपनी गाउँपालिकाको परिणाम सार्वजनिक भएसंगै १८ वटा स्थानीय तह रहेको सप्तरीको सम्पूर्ण मतगणना कार्य सकिएको छ। रूपनी गाउँपालिकामा निवर्तमान प्रमुख र उपप्रमुखलाई पराजित गर्दै लोसपाका उम्मेदवारहरू विजयी भएका छन्। लोसपाका दिनेशकुमार यादव ४ हजार २६९ मतका साथ अध्यक्षमा निर्वाचित भएको निर्वाचन अधिकृतको कार्यालय रूपनीले जनाएको छ। निकट्तम प्रतिद्वन्द्वी जसपाका हरेराम यादवले ३ हजार ९३५ मत ल्याए। गाउँपालिका उपप्रमुखमा लोसपाकै पुष्पाकुमारी श्रेष्ठ ५६ मतको अन्तरले विजयी भइन्। श्रेष्ठले ३ हजार ७१० मत ल्याइन भने निकटतम प्रतिद्वन्द्वी जसपाकी बेचनीदेबी सरदार ३ हजार ६५४ मतमा समेटिइन्। यसअघि २०७४ को निर्वाचनमा राजपाबाट लडेकी श्रेष्ठ ९ मतको अन्तरले वडा नम्बर ६ मा महिला सदस्य भएकी थिइन्। स्थानीय तह २०७४ को निर्वाचनमा राजपाबाटै लडेका हरेराम यादव र बेचनीदेबी सरदार अध्यक्ष र उपाध्यक्षमा निर्वाचित भएका थिए। दुबै जना जसपा र लोसपा विभाजन हुँदा जसपामै रहे। पाँच वर्षको अवधिमा मतदाता बढेर १८ हजार १६५ भएपनि यसअघि हरेरामले ल्याएको ४ हजार ६८ र सरदारले ल्याएको ३ हजार ९३६ मत पनि यसपटक ल्याउन सकेनन्। कुल ६ वडा रहेको गाउँपालिकामा माओवादी केन्द्र र जसपाले २२ तथा कांग्रेस र लोसपाले ११ वडाध्यक्षमा विजयी हासिल गरेको छ। लोसपाबाट वडा नम्बर १ मा ११४९ मत ल्याएर लीला यादव, वडा नम्बर २ बाट ५२६ मत ल्याएर माओवादीका सरोजकुमार यादव, वडा नम्बर ३ बाट ७३९ मत ल्याएर नेपाली कांग्रेसका अमर मुखिया, वडा नम्बर ४ बाट ६१८ मत ल्याएर नेकपा (माओवादी केन्द्र) का छेदी इशर, वडा नम्बर ५ र ६ बाट जसपाका क्रमशः गंगाराम यादवले १०११ र बद्रीनारायण सरदारले ८३८ मत ल्याएर वडा अध्यक्षमा निर्वाचित भएका छन्। मुखिया र इशर यसअघि पनि वडाध्यक्ष थिए। रूपनीको परिणामसँगै सप्तरीको सबै स्थानीय तहको मतगणना सम्पन्न भएको छ। कांग्रेस जिल्लाको सर्वाधिक ५ स्थानीय तहमा निर्वाचित भएको छ। जसपा, एमाले र लोसपाले ३३ स्थानीय तहमा जित हासिल गरेको छ। जनमत पार्टीले २ स्थानीय तह तथा नेकपा माओवादी केन्द्र र नेकपा (एस)ले ११ स्थानीय तहमा विजयी हासिल गरेको छ। यसअघि २०७४ को निर्वाचनमा कांग्रेस, जसपा र लोसपाले ५५, एमालेले २ र नयाँ शक्ति पार्टीले १ स्थानीय तहमा विजय हासिल गरेको थियो।"
जेठ ११ देखि डोल्पामा यार्सा सङ्कलन खुला,"डोल्पा : डोल्पा जिल्लामा यार्सागुम्बा सङ्कलनका लागि यही जेठ ११ गतेदेखि खुला गरिने भएको छ । शनिबार सदरमुकाम दुनैमा जिल्ला समन्वय समिति डोल्पाका प्रमुख शेरबहादुर बुढाको अध्यक्षतामा जिल्लाका विभिन्न निकायका प्रमुख प्रतिनिधिको सहभागितामा बसेको बैठकले शेफोक्सुण्डो राष्ट्रिय निकुञ्जभित्र र विभिन्न सामुदायिक वनमा रहेका यार्सा पाटन आगामी असार १० गतेसम्म सङ्कलन गर्न पाउने निर्णय गरेको हो । स्थानीयवासी यार्सागुम्बा सङ्कलनबाट आम्दानी लिने गर्दछन् । कोभिड१९ सङ्क्रमणका कारण लामो समयसम्म सर्वसाधारणले यार्सागुम्बा सङ्कलन गर्न नपाएको जनाउँदै यसपटक विभिन्न तयारीका साथ करिब एक महिनाका लागि यार्सा पाटन खुला गरिने भएको हो । यार्सा सङ्कलनका लागि मध्यवर्ती क्षेत्रका बासिन्दा, जिल्लाभित्रका बासिन्दा र जिल्ला बाहिरका बासिन्दालाई राष्ट्यि निकुञ्ज ऐन र नियामावलीअनुसार फरकफरक प्रवेश शुल्क लाग्ने छ । यार्सागुम्बा सङ्कलनकर्ताहरूका लागि सुलिगार्ड, धो, साल्दाङ, रिग्मो, सुम्दुवा, छेप्का, त्रिपुराकोट, खालीवन, पहाडा, तोइजम र मुगु जिल्लाको डोल्फु र किम्रीबाट पुर्जी वितरण हुने शेफोक्सुण्डो राष्ट्रिय निकुञ्ज सुलीगार्ड डोल्पाले जनाएको छ । यस्तै डिभिजन वनको क्षेत्रमा आवश्यकतानुसार स्थान निर्धारण गरी पुर्जी वितरण गरिने जनाएको छ । यार्सागुम्बा सङ्कलन अवधिमा यार्सा सङ्कलनबाहेक अन्य गैरकानुनी कार्य गरेमा राष्ट्रिय निकुञ्च तथा वनजङ्गल संरक्षण ऐन २०२९, हिमाली राष्ट्यि निकुञ्ज नियामावली २०३६, मध्यवर्ती क्षेत्र व्यवस्थापन नियमावली २०५२ अनुसार कारबाही हुने निकुञ्जले जनाएको छ । यस्तै यार्सागुम्बा सङ्कलनको अवधिमा सर्वसाधारणका लागि विभिन्न नाकामा स्वास्थ्य सेवा कार्यालय, विभिन्न स्थानीय तहहरूसँग समन्वयमा निःशुल्क स्वास्थ्य शिविर राख्ने, पाटनमा हुने फोहरमैला व्यवस्थापनका लागि यार्सागुम्बा सङ्कलनकर्तालाई नाकामा अभिमुखीकरण गर्ने जनाइएको छ । रासस"
र्याफ्टिङ गर्दै राप्ती नदीको जैविक विविधता अवलोकन,"नेपालगन्ज : राप्ती नदीको तल्लो तटीय क्षेत्रमा विज्ञसहित संरक्षणकर्मीको टोलीले जैविक विविधताको अवलोकन गरेको छ। डिभिजन वन कार्यालय बाँकेले अन्तर्राष्ट्रिय जैविक विविधता दिवसको अवसरमा आइतबार राप्तीसोनारी गाउँपालिकाको वडा नं १ कुसुमदेखि गाभरसम्म र्याफ्टिङबाट झन्डै १० किलोमिटर क्षेत्रफलमा जैविक विविधताको अवलोकन गरेको हो। वन विभागका महानिर्देशक डा राजेन्द्र केसी, उपमहानिर्देशक विन्दुकुमारी मिश्र, वनस्पति विभागका महानिर्देशक डावुद्धिसागर पौडेललगायतको टोलीले तीन वटा वाटर बोटमा अवलोकन गरेका हुन्। राप्ती नदीमा परीक्षणकारुपमा मात्र र्याफ्टिङमा सुरु भएको छ। राप्ती नदीमा र्याफ्टिङ गर्दा भोटेकोशीको झल्को दिने तीन वटा ठाउँ भेटिएका थिए। टोलीले नदीमा माछा, नदी किनार, मध्यवर्ती क्षेत्र र सामुदायिक वनमा चरा चुरुङी र विभिन्न किसिमका वनस्पतिको अवलोकन गरेका थिए। यसअघि राप्तीसोनारी गाउँपालिकाका नवनिर्वाचत अध्यक्ष तप्तबहादुर पौडेलले जैविक विविधताको अवलोकनको शुभारम्भ गर्दै जैविक विविधताको संरक्षणमा कुनै पनि कसर बाँकी नराख्ने प्रतिबद्धता जनाएका थिए। डिभिजन वन कार्यालय बाँकेका सहायक वन अधिकृत गणेश खड्काले सभा, गोष्ठी, अन्तरक्रिया कार्यक्रम नगरेर जैविक विविधताको संरक्षणका लागि विज्ञ सहितको टोलीले राप्ती नदीमा अवलोकन गरेको बताए। जैविक विविधतायुक्त यो क्षेत्र जलविहार गर्ने एउटा राम्रो पर्यटकीय गन्तव्य बन्नसक्ने सम्भावना छ।"
पलम र ऐँसेलु खाँदा पाँच बालबालिका बिरामी,"गलकोट : पलम (आल्चा) र ऐँसेलु खाँदा बागलुङको काठेखोला गाउँपालिका५ बिहुँका पाँच बालबालिका बिरामी परेका छन्। शनिबार घर नजिकैको बारीमा पलम र ऐँसेलु खाएका पाँच बालबालिका शनिबार राति बिरामी परेपछि धौलागिरि अस्पताल बागलुङमा उपचारका लागि भर्ना गरिएको छ। ऐँसेलु र पलम खाएका बालबालिकामा झाडापखला, वान्ता लगायतका समस्या देखिएर गम्भीर बनेपछि चारैको अहिले धौलागिरि अस्पतालमा उपचार भइरहेको छ। ऐँसेलु र पलम खाँदा बिरामी परेका १० वर्षका विपना सुनार, ११ वर्षका विनोद विक, तीन वर्षका सायना सुनार र १४ वर्षका मिलन सुनारको उपचार भइरहेको छ भने सपना सुनारको घरमै उपचार भइरहेको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक ईन्द्रबहादुर रानाले जानकारी दिए। उनीहरुले खाएको पलम र ऐँसेलुले विषाक्त बनाएका कारण बिरामी परेका र उनीहरुको अवस्थामा अहिले सामान्य सुधार भइरहेको धौलागिरि अस्पतालका बालरोग विशेषज्ञ डा कृति कँडेलले बताइन्।"
अमेरिकी एएपीआई आयोगमा विष्णुमाया परियार,काठमाडौं : अमेरिकाको न्युजर्सी राज्यका गभर्नर फिल मर्फीले सामाजिक अभियन्ता डा विष्णुमाया परियारलाई एसियन अमेरिकी र प्यासिफिक आइल्यान्डर (एएपीआई) आयोगमा मनोनयन गरेका छन्। परियारसहित २८ जनालाई गभर्नर फिलले मनोनयन गरेका हुन्। यसरी आयोगमा मनोनीत हुने डा परियार एक मात्र नेपाली रहेको बताइएको छ। मर्फीले सन् २०२१ को नोभेम्बरमा एएपीआई आयोगको स्थापना गरेका थिए। मे महिनालाई एएपीआई सम्पदा महिनाको रूपमा मनाइने र यसै अवसरमा विभिन्न व्यक्तिलाई मनोनयन गरिएको हो। यो आयोगले उक्त राज्यमा एसियन अमेरिकी र प्यासिफिक आइल्यान्डर समुदायको सामाजिक र आर्थिक हक हितको निम्ति नीति निर्माण गर्ने जिम्मेवारी पाएको परियारले बताइन्। उनका अनुसार गभर्नर र राज्य सभामा वार्षिक प्रतिवेदन प्रस्तुत गर्ने जिम्मेवारी पनि यसलाई दिइएको छ। विभिन्न व्यक्तिलाई मनोनयन गर्दै गभर्नर मर्फीले एसियन अमेरिकी र प्यासिफिक आइल्यान्डरहरूको जनसंख्या न्युजर्सी राज्यमा अमेरिका भरमा तेस्रो ठूलो संख्या रहेको बताए। यसैकारण राज्यको विविधतामा एएपीआई समुदायको मुख्य भूमिका रहेको उनको भनाइ थियो। जर्सी सिटी सहरको नगर प्रमुख स्टिभन फुलपको विविधता र समावेशी समितिकी पूर्वसल्लाहकारसमेत भइसकेकी डा परियार हाल जर्सी सिटी सहरको महिला सल्लाहकार तथा रोजगारी र तालिम समितिको सदस्य छिन्। जर्सी सिटी सहरको महिला आयोगको गठन गत जनवरी २६ मा परिषद् सभापति जोयस वाटरम्यानको नेतृत्व र डा परियारको पहलमा भएको थियो। डा परियार हाल अमेरिकाको न्युजर्सी राज्यको जर्सी सिटीस्थित केयरपोइन्ट हेल्थअन्तर्गत हड्सन स्पिककी वरिष्ठ कार्यक्रम संयोजकको रूपमा कार्यरत छिन्। हड्सन स्पिक न्युजर्सी राज्यको हड्सन काउन्टीमा यौन हिंसाविरुद्ध गैरसरकारी र सरकारी सहकार्यमा आकस्मिक सहायता प्रदान गर्ने मुख्य संस्था हो। जर्सी सिटी सहरको नेपालका लागि भगिनी सम्बन्धका लागि इमिसरी (विशेषदूत) डा परियारको पहलमा सन् २०१९ मा जर्सी सिटी सहर र नेपालको इन्द्रावती गाउँपालिका बीच भगिनी सम्बन्ध कायमसमेत गरिएको थियो। सन् २०१७ मा उनकै नेतृत्वमा जर्सी सिटीको सिटी भवनमा नेपालको झन्डा फहराइएको थियो। डा परियारको जीवन कहानी विश्वव्यापी कलेज पाठ्यपुस्तकमा प्रकाशित छ। विश्वमै अग्रणी मानिने अमेरिकी प्रकाशक म्याकग्रो हिलले डा लिसा राइट होफ्नरद्वारा लिखित दि राइटर्स माइन्डसेट पुस्तकमा डा परियारको जीवन संघर्षको कहानी प्रकाशित छ। उनको यो पाठ्यपुस्तकमा समावेश भएको कहानी यसअघि अमेरिकी संघीय सरकारको पिस कोरले आफ्नो वेबसाइटमा पनि प्रकाशन गरेको थियो।
गोरखामा मयूर भेटियो,"गोरखा : तराईको हावापानीमा मात्र पाइने मयूर गोरखामा पनि भेटिएको छ। शहीदलखन गाउँपालिका३ पनौतीमा पाखा सामुदायिक वनमा मयूर भेटिएको डिभिजनल वन अधिकृत अशोक श्रेष्ठले जानकारी दिए। वडा नम्बर ३ को उक्त जंगलमा वयस्क पोथी मयूर भेटिएको श्रेष्ठले बताए। गोरखामा पहिलो पटक गत शुक्रबार मयूर भेटिएको हो। स्थानीय नारायणप्रसाद पोखरेलले जंलबाट आएको मयुरलाई डिभिजन वन कार्यालय गोरखामा बुझाएका हुन्। मयुरलाई एक रात कुखुराको खोरमा थुनेर राखेको पोखरेलले बताए। तराईको गर्मी हावापानीमा पाइने मयुर पछिल्लो समय केही माथिल्लो क्षेत्रमा पनि देखिने गरेको डिभिजनल वन अधिकृत श्रेष्ठले बताए। खासगरी पाँचसय मिटर उचाइसम्म पाइने हो। यो पनि तीन, साँढे तीनसय मिटर उचाइमा भेटिएको थियो, उनले भने, कसैले ल्याएर छाडेको पनि हुनसक्छ। नारायणीको करिडोरबाट आफैं आएको पनि हुनसक्छ। सुरक्षा चुनौतिका कारण सो मयूरलाई चितवनस्थित राष्ट्रिय प्रकृति संरक्षण कोषको जिम्मा लगाइएको श्रेष्ठले बताए।"
कन्सलटेन्सी सञ्चालक पाण्डेले यौन दुर्व्यवहार गरेको भन्दै अर्की किशोरी पनि प्रहरी सम्पर्कमा,काठमाडौं : सौन्दर्य प्रतियोगितामा सहभागी किशोरीलाई बलात्कार तथा यौन दुर्व्यवहारको अभियोगमा प्रहरी हिरासतमा रहेका कन्सल्टेन्सी सञ्चालक मनोज पाण्डेविरुद्ध अर्की किशोरी पनि प्रहरी सम्पर्कमा पुगेकी छन्। पाण्डेले आफूमाथि यौन दुर्व्यवहार गरेको भन्दै नाबालिग किशोरीले काठमाडौं उपत्यका अपराध अनुसन्धान कार्यालयमा जानकारी गराएकी हुन्। काठमाडौंकी बासिन्दा ती किशोरी नाबालिग हुन्। प्रहरीसँगको परामर्शपछि उनले पाण्डेविरुद्ध जाहेरी दिएर कानुनी प्रक्रिया जाने तयारी गरेकी छन्। उपत्यका अपराध अनुसन्धान कार्यालय स्रोतकाअनुसार पाण्डे पक्राउ परेपछि ती किशोरी आफै प्रहरी सम्पर्कमा आएकी हुन्। ८ वर्षअघि सौन्दर्य प्रतियोगितामा सहभागी हुँदा आयोजक पाण्डेले आफूलाई बेहोस बनाएर बलात्कार गरेको र ब्ल्याकमेलिङ गरेर ६ महिनासम्म यौन शोषण गरेको भन्दै एक युवतीले भिडियोमार्फत घटना विवरण सार्वजनिक गरेपछि प्रहरीले शनिबार पाण्डेलाई स्वयम्भु क्षेत्रबाट नियन्त्रणमा लिएको थियो। उनीविरुद्ध मानव बेचविखन तथा ओसारपसार कसुरमा मुद्दा चलाउने प्रहरीको तयारी छ। पाण्डेलाई सोमबार जिल्ला अदालत काठमाडौंमा उपस्थित गराएर अनुसन्धानका लागि म्याद थप गराउने अपराध अनुसन्धान कार्यालयले जनाएको छ।
एकता नै शक्ति,"भँगेराहरू सधैं जंगलतिर जान्थे। उतै रमाउँथे। चारा पनि उतैतिर भेट्थे। खान्थे अनि रमाउँथे। एक दिन, भँगेराहरू खाजाको खोजीमा उडिरहेका थिए। जब तिनीहरूले अन्नले भरिएको आँगन देखे तब रोकिए। चाँडै, तिनीहरू पेटभरि खान आकाशबाट तलतिर आफूलाई अघि बढाए। केही अगाडि बढे। जतिबेला तिनीहरू अवतरण गरिरहँदा तिनीहरूले महसुस गरे कि त्यो एउटा पासो हो। तिनीहरूको खुट्टा शिकारीले बिछ्याएको जालमा परिसकेको थियो। तिनीहरूले आफूलाई मुक्त गर्न संघर्ष गरे। तिनीहरूले शिकारी तिनीहरू भएतिरै आइरहेको देखेँ। शिकारी एकछिन चुपचाप टोलायो त्यसपछि केही अगाडि बढ्यो। भँगेराहरूको नेताले भन्यो, पर्ख, हतार र बलजफ्ती नगर ! मेरो कुरा सुन। आऊ हामी सबै एकैपटक सँगै उडौं। म सबैलाई मेरो साथी मुसाकहाँ लैजान्छु। शिकारी चिच्याए। भँगेराहरू एकैसाथ आकाशतिर उडिसकेका थिए। उड्दा जाल बोक्ने केही मुस्किल परिरहेको देखिन्थ्यो। तर पनि तिनले हिम्मत हारेनन्। सक्दो प्रयास गरिरहे। तिनीहरू जंगलतिर उडेर गए जहाँ एउटा सानो मुसो बस्थ्यो। सानो मुसा, सानो मुसा ! कृपया हामीलाई मद्दत गर्नुहोस् ! रूखमा उड्दै गर्दा तिनीहरूले बोलाए। सानो मुसाले भँगेराहरूलाई भेट्नासाथ जाल चबाउन सुरु गर्यो। क्रमशः चरालाई मुक्त गर्दै गयो।धन्यवाद, प्रिय मित्र! तपाईंले हामीलाई बचाउनुभयो, भँगेराको नेताले भने। तपाईंलाई हाम्रो तर्फबाट पनि धन्यवाद। तपाईंले हामीलाई पक्रनबाट बचाउनु भयो! अरू भँगेराले भने। नैतिक शिक्षा : कठिनाइको सामना गर्दा कहिल्यै आशा नहार्नुहोस्। एकता नै शक्ति हो!"
"वायुको प्रभाव : बागमती, गण्डकी र लुम्बिनी प्रदेशमा हावाहुरीसहित वर्षा","काठमाडौं : नेपालमा स्थानीय वायु, भारतको उत्तर प्रदेश, बिहार, पश्चिम बंगाल आसपास रहेको न्यून चापीय रेखा र पश्चिमी वायुको प्रभाव रहेको छ। जल तथा मौसम विज्ञान विभागले बागमती प्रदेश, गण्डकी प्रदेश र लुम्बिनी प्रदेशका केही स्थानहरूमा मेघ गर्जन चट्याङ्गसहित मध्यम वर्षा भइरहेको जनाएको छ। बाँकी भूभागमा आंशिक देखि सामान्य बदली रहेको छ। मौसम पूर्वानुमान महाशाखाले आइतबार जारी गरेको बुलेटिनमा दिउँसो देशभर आंशिक देखि सामान्य बदली रहनेछ। लुम्बिनी प्रदेश र मधेश प्रदेशका केही स्थानहरूमा मेघ गर्जन चट्याङ्ग र हावाहुरीसहित मध्यम वर्षाको पनि सम्भावना रहेको उल्लेख छ। देशका अन्य प्रदेशका केही स्थानमा मेघ गर्जन चट्याङ्गसहित हल्का वर्षाको सम्भावना रहेको महाशाखाको भनाई छ। राती प्रदेश १, मधेश प्रदेश, बागमती प्रदेश र गण्डकी प्रदेश लगायत अन्य प्रदेशका पहाडी भूभागमा आंशिक देखि सामान्य बदली रही देशका बाँकी भूभागमा आंशिक बदली देखि मौसम सामान्यतया सफा रहनेछ। प्रदेश १, मधेश प्रदेश, बागमती प्रदेश र गण्डकी प्रदेश लगायत कर्णाली र सुदुरपश्चिम प्रदेशका पहाडी भूभागका केही स्थानहरूमा मेघ गर्जन चट्याङ्ग हावा हुरी सहित हल्का देखि मध्यम वर्षाको सम्भावना रहेको बुलेटिनमा उल्लेख छ। महाशाखाले सोमबार प्रदेश १, मधेश प्रदेश र लुम्बिनी प्रदेशका केही स्थानहरूमा मेघ गर्जन चट्याङ्ग हावा हुरीसहित मध्यम वर्षाको सम्भावना रहेको जनाएको छ। साथै अन्य प्रदेशका पहाडी भूभागका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। मंगलबा प्रदेश नं १, मधेश प्रदेश, लुम्बिनी प्रदेशका केही स्थानहरुमा मेघ गर्जन चट्याङ्ग र हावाहुरी सहित मध्यम वर्षाको सम्भावना रहेको छ। बाँकी प्रदेशका थोरै स्थानहरुमा मेघ गर्जन चट्याङ्गसहित हल्का वर्षाको सम्भावना रहेको छ।"
