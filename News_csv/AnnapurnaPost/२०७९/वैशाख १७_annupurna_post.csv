शीर्षक,विवरण
गाडेको अवस्थामा महिलाको शव फेला,मंगलबारे : इलाममा एक महिलाको शव गाडेको अवस्थामा आज फेला परेको छ। इलाम नगरपालिका८ सिङफ्रिङमा एक महिलाको शव गाडेको अवस्थामा फेला परेको हो। विगत तीन दिनदेखि बेपत्ता स्थानीय अन्दाजी ३१ वर्षीय बिनिता काफ्लेको शव गाडेको अवस्थामा फेला परेको जिल्ला प्रहरी कार्यालय इलामले जानकारी दिएको छ। महिला हराएपछि आफन्त तथा स्थानीयवासीले खोजी गर्न थालेका थिए। खनेको ठाउँ देखेपछि स्थानीयवासीले प्रहरीलाई खबर गरेका थिए। इलामका प्रहरी प्रमुख एसपी महेन्द्रकुमार श्रेष्ठले शव माटोले छोपिएको देखिएको बताए। उनले पुरिएको शव निकालेको बताए। हत्या गरेर गाडेको प्रहरीले शंका गरेको छ। घटनाका विषयमा थप अनुसन्धान भइरहेको प्रहरीको भनाइ छ। बिनिताको श्रीमान्को दुई वर्षअघि विदेशमा मृत्यु भएको परिवारको भनाइ छ। उनीहरूको चार वर्षीया एक छोरी रहेको बताइएको छ। घटना कसरी भयो भन्ने विषयमा इलाम प्रहरीले गम्भीर भएर अनुसन्धान गर्ने इलामका प्रहरी प्रमुख श्रेष्ठले बताए।
एमालेले हरेक मतदानस्थलमा दुई सय स्वयंसेवक परिचालन गर्ने,"काठमाडौं : नेकपा (एमाले)ले आगामी वैशाख ३० गते हुने स्थानीय तह निर्वाचनमा हरेक मतदानस्थलमा २०० जनाका दरले स्वयंसेवक परिचालन गर्ने भएको छ। एमाले जनसङ्गठन समन्वय समितिको शनिबार बसेको बैठकले ७५३ स्थानीय तहका हरेक मतदानस्थलमा २०० परिचालन गर्ने र ती स्वयंसेवकले मतदातालाई सहयोग र मतको संरक्षण गर्ने अनेरास्ववियुका वरिष्ठ उपाध्यक्ष आरसी लामिछानेले जानकारी दिए। यसपटकको निर्वाचनमा १० हजार ७५६ मतदानस्थल र २१ हजार ९५५ मतदान केन्द्र रहेका छन्। स्वयंसेवकका रूपमा अनेरास्ववियु, राष्ट्रिय युवासङ्घ, भूपू सैनिक, खेलकुद महासङ्घ नेपालका नेता तथा कार्यकर्ता परिचालित हुनेछ।"
बसको छतबाट खसेर युवतीको मृत्यु,नुवाकोट : नुवाकोटको पूर्वी भेगमा रहेको डाँडाखर्कमा बसको छतबाट खसेर एक युवतीको ज्यान गएको छ। विदुरबाट ३० किलोमिटर पूर्वमा रहेको वेलकोटगढी नगरपालिका१ डाडाखर्कमा कच्ची सडकमा गुडिरहेको यात्रु बसबाट खसेर स्थानीय एक युवतीको ज्यान गएको जिल्ला प्रहरी कार्यालय नुवाकोटले जनाएको छ। बेलकोटगढीकै झ्याङ्लीवाट काठमाडौ जाँदै गरेको वा २ ख ४९८१ नं को यात्रु बसको छतबाट खसेर स्थानीय २१ वर्षिया सुशीका तामाङको घटनास्थलमै ज्यान गएको प्रहरी नायव उपरिक्षक रुपक खड्काले जानकारी दिए। उनका अनुसार बस र बसका चालक नुवाकोटकै विदुर नगरपालिका२ का ३२ वर्षिय जनकलाल श्रेष्ठलाई नियन्त्रणमा लिइएको छ। मृतक युवतीको शव नुवाकोट जिल्ला अस्पताल त्रिशूलीमा पोष्टमार्टम गरिएको छ। पोष्टमार्टमपछि मृतकका परिवारले शव बुझेर अन्तिम संस्कार गरेका छन्।
"कांग्रेसले सात वटै प्रदेशमा चुनावी सभा गर्ने, काठमाडौंमा वैशाख २३ गते","काठमाडौं : सत्तारूढ दल नेपाली कांग्रेसले स्थानीय तहको निर्वाचनलाई लक्षित गरेर सातै प्रदेशमा खुला सभा गर्ने भएको छ। कांग्रेसले आगामी वैशाख ३० गते हुन लागेको स्थानीय तहको निर्वाचनलाई लक्षित गरेर सातै प्रदेशमा खुला सभा गर्ने भएको हो। कांग्रेसको स्थानीय तह निर्वाचन केन्द्रीय परिचालन समितिको निर्णयअनुसार सातै प्रदेशमा सभा गर्न लागिएको कांग्रेस केन्द्रीय कार्यालयका मुख्यसचिव कृष्णप्रसाद पौडेलले जानकारी दिए। कांग्रेसले यही वैशाख २१ गते प्रदेश नं १ को मोरङ, वैशाख २२ गते मधेस प्रदेशको धनुषा, वैशाख २३ गते बागमती प्रदेशको काठमाडौं, वैशाख २४ गते गण्डकी प्रदेशको कास्की, वैशाख २५ गते लुम्बिनी प्रदेशको रुपन्देही, वैशाख २६ गते कर्णाली प्रदेशको सुर्खेत र वैशाख २७ गते सुदूरपश्चिम प्रदेशको कैलालीमा खुला सभा गर्न लागेको हो। सबै सभाको संयोजन पार्टीको सम्बन्धित जिल्ला कार्यसमितिले गर्ने मुख्यसचिव पौडेलले बताए।"
चीनमा आठ तले भवन भत्किँदा कम्तिमा २३ जना च्यापिए,"बेइजिङ : चीनमा ठूलो व्यवसायीक भवन भत्किँदा कम्तिमा २३ जना मानिस भवनभित्रै च्यापिएका छन्। देशको हुनान प्रान्तमा पर्ने चाङशा सहरमा रहेको भवन भत्किएको र कम्तीमा २३ जना च्यापिएको अधिकारीहरूले जनाएका छन्। भत्किएको आठ तले भवनमा होटल, अर्पाटमेन्ट, सिनेमा हललगायत रहेका थिए। च्यापिएको ठाउँबाट मानिसहरूलाई निकाल्ने प्रयास भइरहेको चाङशा नगरका मेयर झेङ जियाङछीनले जानकारी दिए। 'भत्किएको भवनभित्र च्यापिएका व्यक्तिहरूलाई निकाल्नका लागि उद्धारकर्मीहरूले अथक मेहनेत गर्नुभएको छ,' मेयर जियाङ्छीले भने। च्यापिएको ठाउँबाट पाँच जनालाई उद्धार गरिसकिएको र अहिलेसम्म मृत अवस्थाको कोही नभेटिएको पनि उनले जानकारी दिए। 'अहिलेसम्म मृत्यु भएको कोही भेटिएको छैन, पाँच जनालाई जीवितै उद्धार गरिएको छ, आशा गरौँ अरु च्यापिएकोलाई पनि जीवितै उद्धार गर्न सकिने छ,' उनले भने।"
दुई महिनामा फुटायो सेनाले भीमकाय ढुंगा,"नेगी : सात वर्ष अगाडिको भूकम्पले चीरा पारेको नुवाकोटको दुर्गम गाउँ नेगीमा ठाउँ सरेको भीमकाय ढुंगा विष्फोट गरी हटाइएको छ। सेनाले गत फागुनदेखि सो ढुंगा फुटाउने जिम्मा पाएकोमा बिहीबार सो ढुंगा फुटाएर सकिएको हो। मनववस्ती माथिको ठूलो ढुंगा खसेर क्षति हुने त्रासमा लामो समयदेखि गाउँबासीको निद हराम गरेको थियो। सदरमुकाम विदुरदेखि ५० किलोमिटर पूर्वमा रहेको दुप्चेश्वर गाउँपालिका१ नेगीमा रहेको २८ घरपरिवार सर्दै गरेको अजंगको ढुंगा र पहिरोको उच्च जाखिममा रहेका थिए। गाउँपालिकाले सो वस्ती सार्न माग गरेपछि सरकारले सेनाको सहयोग लिएर मानव वस्तीमाथिको ढुंगा हटाएको हो। सो ढुंगा हटाउने जिम्मा पाएको नेपाली सेनाको जवरजंग गणले दुई महिनमा सो ढुंगा पूर्णरुपमा फुटाएको हो। नुवाकोटको पर्यटकीय नेगीको ४७ घरधुरी वस्तीमाथिको ढुंगा ढुंगा भूकम्पले सारिदिएपछि निकै त्रासमा रहेकामा संघीय, प्रदेश र स्थानीय सरकारको लगानीमा वस्तीमाथिको ढुंगा हटाइएको दुप्चेश्वर गापाका निवर्तमान अध्यक्ष योविन्द्रसिह तामाङले जानकारी दिए। उनका अनुसार ढिलै भए पनि स्थानीयबासीको माग सम्बोधन भएको छ, अब मानव वस्ती त्रासमुक्त भएको छ। दुई हजार घनमिटरको सो ढुंगा सेनानी काजीमान श्रेष्ठको नेतृत्वमा रहकेो सेनाको ४५ जना टोलीले लगातार दुई महिना लगाएर फुटाएको हो। २५ पटक विष्फोट गरेर सो ढुंगा फुटाइएको सेनानी काजीमान श्रेष्ठको भनाइ छ। मानव वस्तीभन्दा ठीक पाँच सय मिटर पश्चिमतर्फ माथि रहेको अजंगको ढुंगा भूकम्पले एक हात सारेर मानव वस्तीतर्फ धकेलेको कारण असुरक्षा बढेपछि स्थानीयबासीले आफ्नो, परिवार तथा घरसम्पत्तिको सुरक्षाका लागि सरकार गुहारेका थिए। सो ढुंगामुनि मानव वस्तीका साथै तादी खोलासमेत रहेको छ। ठूलो ढुंगा हटाउन हालः संघीय सरकारले २५ लाख र बागमती प्रदेश सरकारले २० लाख रुपैँया बजेट निकासा गरेको छ। ढुंगा फुटाउनका लागि दुई महिना अगाडि नै आवश्यक यन्त्रउपकरण हेलिकोप्टरमार्फत् ठूलो ढुंगा भएको स्थानमा लगिएको थियो। ढुंगा फुटाउने कार्य सकेर स्थानीयबासीलाई सुरक्षित राखेपछि नेगीवस्तीमा बिहीबार एक कार्यक्रम गरी नेगी ढुंगा फुटाउने अभियान सम्पन्न भएको घोषणा गरिएको छ। सो कार्यक्रममा नेपाली सेनाको मध्य कमाण्डका कमाण्ड सेनापति उपरथी बाबुराम श्रेष्ठले सेनाले जहिले पनि विपद तथा जिउधन सुरक्षामा विशेष कार्यक्रमहरु गरिहेको बताए। कार्यक्रममा सेनाको नं ६ बाहिनी वैरेनीका बाहिनीपति सहायकरथी रविन्द्र केसी, नुवाकोटका प्रमुख जिल्ला अधिकारी नारायणप्रसाद रिसाल, संघीय मामीला तथा कानुन मन्त्रालयका सचिव रुद्रसिंह तामाङलगायतले भीमकाय ढुंगा फुटाउने अभियान सम्पन्न भएसंगै नेगीवस्ती अव सुरक्षित रहेको बताए।"
"सम्पत्ति शुद्धीकरण मुद्दामा तानिइन् ज्याकलिन, ७२७ करोड भारु जफत",मुम्बई : बलिउड अभिनेत्री ज्याकलिन फर्नान्डिसविरुद्ध सम्पत्ति शुद्धीकरण मुद्दामा कारवाही थालिएको छ। भारतको आर्थिक खुफिया एजेन्सी प्रवर्तन निर्देशनालय (ईडी)ले मनि लण्डरिङ केसमा शनिबार ज्याकलिनको ७२७ करोड भारुको सम्पत्ति जफत गरेको हो। करोडौं ठगीको आरोपमा हिरासतमा रहेका सुकेश चन्द्रशेखरसँग ज्याकलिनको नाम जोडिएपछि उनी पनि छानविन तानिएकी थिइन्। ईडीको सोधपुछमा उनले सुकेशले महंगा उपहारहरु दिएको स्वीकारेको भारतीय सञ्चारमाध्यमले जनाएका छन्। सुकेशले धोकाधडीबाट आर्जन गरेको अवैध धनको प्रयोग गरेर ज्याकलिनलाई उपहार दिएको भन्दै इडीले छानविन गरी सो वापतको ज्याकलिनको सम्पत्ति जफत गरेको हो। ज्याकलिन पछिल्ला वर्षमा सुकेशसँग निरन्तर सम्पर्कमा रहेको अनुसन्धानमा देखिएको थियो। ज्याकलिनको सुकेशसँग रोमान्टिक तस्बिरसमेत सार्वजनिक भएको थियो।
धुर्कोटमा एमाले र माओवादीको अघोषित तालमेल,गुल्मी : गुल्मीको धुर्कोटमा नेकपा एमाले र माओवादी केन्द्रबीच अघोषित चुनावी तालमेल भएको छ। स्थानीय तहको अध्यक्ष पदका लागि एमालेले उम्मेदवारी फिर्ता लिएको छ। एमालेले अध्यक्ष र माओवादीले उपाध्यक्ष पदमा दिएको उम्मेदवारी फिर्ता लिएसंगै धुर्कोटमा एमाले र माओवादीबीचको अघोषित तालमेल भएको स्पष्ट भएको छ। नेकपा एमालेबाट अध्यक्ष पदका लागि गोपाल कुवँरले मनोनयन दर्ता गराएका थिए। उनले शुक्रबार एमालेबाट दिएको अध्यक्ष पदको मनोनयन फिर्ता लिएका छन्। एमालेबाट उपाध्यक्ष पदका लागि सिता गिरीले उम्मेदवारी दिएकी छन्। यस्तै माओवादी केन्द्रले पनि उपाध्यक्ष पदमा दिएको उम्मेदवारी फिर्ता लिएको छ। उपाध्यक्ष पदमा उम्मेदवारी दिएकी धमकला पोखरेलले पनि शुक्रबारनै उम्मेदवारी फिर्ता लिएकी छिन्। माओवादी केन्द्रबाट अध्यक्ष पदमा भुपाल पोखरेलले उम्मेदवारी दिएका छन्।
आमाको मुख हेर्ने दिनमा माता तीर्थमा भक्तजनको भीड (फोटो फिचर),"काठमाडौं : वैशाखकृष्ण पक्ष औंसीका अवसरमा आमालाई सम्मान गरी मनाइने आमाको मुख हेर्ने पर्व आज देशभर आमालाई मीठामीठा खानेकुरा खान दिई श्रद्धा भक्तिसाथ मनाइएको छ। शास्त्रमा उपाध्याय (पण्डित), आचार्य र पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा उहाँबाट शुभाशीर्वाद थाप्ने दिनका रूपमा यो पर्वलाई लिइने शास्त्रीय परम्परा छ। छोराछोरीले आज बिहानै उठी नुहाएर आफ्नी आमालाई राम्राराम्रा लुगा लगाउने र मीठामीठातागतिला खानेकुरा खान दिई आशीर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादानसहित भोजन गराई दिवङ्गत आमा र उनले गरेका महान् एवं कष्टकर काम सम्झने गर्छन्। सनातन वैदिक शास्त्रमा प्रत्येक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। वैदिक सनातन धर्म ग्रन्थमा जननी जन्मभूमिश्च स्वर्गादपि गरियसी अर्थात् जन्म दिने आमा र जन्मभूमि स्वर्गभन्दा पनि ठूला एवं प्यार हुन् भनी आमा र जन्मभूमिको महत्व दर्शाइएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउँछन्। सन्तानलाई नौं महिनासम्म गर्भमा धारण गरी जीवन दिने भएकाले आमाको महत्व अरुभन्दा बढी छ। बाबुभन्दा आमाको महत्व हजार गुणा बढी हुने भनी शास्त्रीय ग्रन्थमा उल्लेख गरिएको पनि उनले सुनाए। यस्तो महत्व भएकाले जीवित आमालाई मीठो खान र राम्रो लगाउन दिएर सम्मान गरी खुसी बनाइन्छ। दिवङ्गत आमाका नाममा श्रद्धा भक्तिसाथ तर्पण, पिण्डदान र सिदादान गरिन्छ। यही अवसरमा आज चन्द्रागिरि नगरपालिकास्थित माता तीर्थमा मेला लागेको थियो।"
कांग्रेसको गढ र घरमा एमाले जन्मेको छ : महासचिव पोखरेल,"नेपालगन्ज : नेकपा (एमाले)का महासचिव शंकर पोखरेलले कांग्रेसको गढ र घरमा एमाले जन्मेको जिकिर गरेका छन्। एमालेका युवा, विद्यार्थी र महिलाको निर्वाचन परिचालन सम्बन्धी संयुक्त भेलालाई शनिबार नेपालगन्जमा सम्बोधन गर्दै महासचिव पोखरेलले कांग्रेस, माओवादी, राप्रपा र फोरमको घरभित्र पनि एमाले जन्मेको दाबी गरेका छन्। उनले दाबी गरे, यो गढ कांग्रेसको हो। यो गढ माओवादीको हो। यो गढ त राप्रपा र फोरमको हो भनेर नसोच्नु होला। यो पाँच वर्षको अवधिमा हाम्रो पार्टीले गरेको कामको आधारमा, हाम्रो अध्यक्षले गरेको कामको आधारमा कांग्रेसकै घरभित्र पनि एमाले जन्मिसकेको छ। माओवादीकै घरभित्र पनि एमाले जन्मिसकेको छ। राप्रपाको घरमा पनि एमाले जन्मिसकेको छ। त्यसैले हरेकका घरमा तपाईं जान जरुरी छ। कुनै घर नछोड्नु होला। एमालेकै पालादेखि सामाजिक सुरक्षा भत्ता दिन सुरु गरेकाले जवानीमा कांग्रेस भएकाहरु पनि उमेर ढल्केपछि एमाले हुने सम्भावना बढेको उनले बताए। टिकट नपाएर रुष्ट भएका नेता कार्यकतालाई सम्बोधन गर्दै उनले भने, यो निर्वाचन जसले टिकट पाए उनीहरुको मात्र हो भनेर बुझ्नु हुँदैन। यो चुनाव भनेको पार्टीको चुनाव हो। देशका पक्षको चुनाव हो। राष्ट्रका पक्षका चुनाव हो भन्ने मान्यताका आधारमा पार्टीका पक्षमा दृढतापूर्वक लाग्न आग्रह गर्न चाहन्छु। कार्यक्रममा एमालेबाट नेपालगन्ज उपमहानगरपालिकाका नगर प्रमुखका उम्मेदवार पशुपति दयाल मिश्र, उपप्रमुखका उम्मेदवार शान्ति ढकाललगायतले समृद्ध नेपालगन्जका बारेमा धारणा राखेका थिए।"
भारततर्फ लैजान खोजिएको १४८ किलो गाँजा बरामद,"विराटनगर : सुनसरीको भोक्राहानरसिंह गाउँपालिकाहुँदै भारततर्फ लैजान खोजिएको ठूलो परिणामको लागूऔषध गाँजा सशस्त्र प्रहरीले बरामद गरेको छ। मिनी ट्रकमा राखेर भारत कटाउन खोजिएको १ सय ४८ किलोग्राम गाँजा भोक्राहानरसिंह६ बाट शुक्रबार राति ९ बजेतिर बरामद गरिएको सशस्त्र प्रहरी बल प्रदेश १ का प्रमुख डीआईजी कमल गिरीले जानकारी दिए। प्रदेश १०२००२ ख ८६१४ नम्बरको ट्रकमा गाँजा ओसारपसार भइरहेको विशेष सूचनाका आधारमा नियन्त्रणमा लिन डीआईजी गिरीले विशेष टोली परिचालन गरेका थिए। उक्त टोलीले गाँजा र ट्रकसहित चालक धनकुटाको शहीदभूमि गाउँपालिका४ का ३६ वर्षीय हेमप्रसाद राईलाई पनि नियन्त्रणमा लिएको थियो। गाँजा नियन्त्रणमा लिएपछि सशस्त्रलाई आर्थिक प्रलोभन देखाउँदै सेटिङ मिलाउन खोज्ने दुई जनासमेत पक्राउ परेका छन्। सशस्त्रलाई पैसा बुझाएर ट्रक, गाँजा र चालकलाई छुटाउन प्रयास गर्ने शहीदभूमि२ का ३६ वर्षीय हिक्मत राई र ३५ वर्षीय आशिष राई पक्राउ परेका हुन्। सशस्त्रलाई बुझाउन भनेर ५ लाख ५० हजार रूपैयाँ लिएर उनीहरु आएका थिए। सशस्त्रलाई सेटिङ मिलाउन भन्दै को ४० प २२११ नम्बरको पल्सर मोटरसाइकलमा आएका हिक्मत र आशिषलाई उनीहरुले ल्याएको नगदसहित पक्राउ गरिएको डीआईजी गिरीले बताए। उनका अनुसार पक्राउ परेका व्यक्तिसहित नियन्त्रणमा लिइएको नगद, गाँजा र ट्रक आवश्यक कारवाहीका लागि नेपाल प्रहरीको जिम्मा लगाइएको छ। तस्करीमा संलग्नहरुले पूर्वी पहाडी जिल्लामा उत्पादन हुने लागूऔषध गाँजा सुरक्षाकर्मीलाई छलेर भारततर्फ लैजाने गरेका छन्। नेपालमा प्रति किलो गाँजाको मूल्य २० हजार रूपैयाँभन्दा बढी पर्ने प्रहरीको अनुसन्धानबाट खुलेको छ। भारतमा दोब्बर मूल्यमा बिक्री हुने भएपछि तस्करको समूहले अवैध गाँजा लुकाईछिपाई नेपालबाट भारत पुर्याउने गरेका हुन्। सुरक्षाकर्मी स्थानीय निर्वाचनमा व्यस्त भएको मौका पार्दै अवैध धन्दा चलाउनेहरु सक्रिय भएको हुनसक्ने सशस्त्रले जनाएको छ। सुरक्षाकर्मी आसन्न स्थानीय तह निर्वाचनतर्फ केन्द्रित छन्। यस्तो अवस्थामा लागूऔषधदेखि लिएर अन्य वस्तुको तस्करी गर्नेहरु सक्रिय भएको पाइयो, डीआईजी गिरीले भने, अवैध धन्दा एवं अवाञ्छित गतिविधि नियन्त्रणमा लिन सशस्त्र सक्रिय भएर लागेको छ। सबै ठाउँमा निगरानी बढाएर उच्च सुरक्षा सतर्कता अपनाइएको छ। लागूऔषधलगायतका अवैध वस्तु ओसारपसार र भन्सार चोरी पैठारी नियन्त्रण गर्न सशस्त्रको विशेष टोली २४ घण्टा नै तैनाथ गरिएको जानकारी उनले दिए। निर्वाचन लक्षित उचित सुरक्षा व्यवस्था मिलाउने र नेपालभारत सीमा क्षेत्रबाट हुनसक्ने विभिन्न गतिविधि तथा अवैध धन्दा नियन्त्रणमा लिने सवालमा कुनै सम्झौता नहुने गिरीले स्पष्ट पारेका छन्। त्यस्तै आटा (मैदा)को बोराभित्र राखेर भारतको जोगवनीबाट नेपालतिर ल्याउँदै गरिएको लागूऔषध प्रहरीले विराटनगर महानगरपालिका१६ दरैयाबाट नियन्त्रणमा लिएको छ। साइकलमा ल्याउँदै गरेको लागूऔषध सशस्त्र प्रहरी बल बीओपी (बोर्डर आउट पोस्ट) दरैयाबाट खटिएको टोलीले शुक्रबार दिउँसो बरामद गरेको हो। सशस्त्र प्रहरी बल मोरङका प्रमुख एसपी राजकुमार लामिछानेका अनुसार सशस्त्रले रोक्नासाथ लागूऔषध ओसारपसारमा संलग्न रहेका व्यक्ति साइकल र बोरा छाडेर भारततिर नै भागेका छन्। बोरा खानतलासी गर्दा लागूऔषध भेटिएको हो। फरार भएका व्यक्तिको खोजी तीव्र पारिएको उनले बताए। एसपी लामिछानेका अनुसार आटासहितको बोराभित्रबाट लागूऔषध नाइट्राभेट ६ सय ट्याब्लेट, स्पास्मोप्रोक्सिभन ५ सय २८ ट्याब्लेट र डाइलेक्स डीसी ५९ बोतल बरामद गरिएको छ। बरामद गरिएको लागूऔषध र नियन्त्रणमा लिएको साइकल आवश्यक कारबाहीका लागि नेपाल प्रहरीको जिम्मा लगाइएको उनले बताए।"
अझै केही दिन वर्षा,"काठमाडौं : पश्चिमी न्यूनचापीय प्रणालीको प्रभावले देशका विभिन्न स्थानमा वर्षा भइरहेको मौसम पूर्वानुमान महाशाखाले जनाएको छ। महाशाखाका अनुसार हाल देशमा पश्चिमी न्यूनचापीय प्रणाली तथा भारतको उत्तर प्रदेशदेखि पश्चिम बङ्गालसम्मको न्यूनचापीय प्रणाली र स्थानीय वायु गरी तीन वटा संयुक्त मौसमी प्रणालीको प्रभाव रहेको छ। उक्त तीन मौसमी प्रणालीको प्रभावले अहिलेको मौसमी गतिविधि भइरहेको महाशाखाका मौसमविद् मञ्जु बासीले जानकारी दिए। अहिले प्रदेश १, मधेश प्रदेश, बागमती प्रदेश र गण्डकी प्रदेशका विभिन्न स्थानमा मेघगर्जनसहित वर्षा भइरहेको छ। मौसमी प्रणालीको प्रभाव कायमै रहेकाले अझै एकदुई दिन वर्षा हुने मौसमविद् बासीले बताए। राजधानी काठमाडौँ उपत्यकामा बिहानैदेखि हल्का वर्षा भइरहेको छ। उपत्यकाको आकाश पूर्ण बदली रहेको छ।रासस"
"बागीसहित ८ हजारले उम्मेदवारी फिर्ता लिए, स्वतन्त्रलाई भ्यागुतोदेखि खसीसम्म चुनाव चिन्ह","काठमाडौं : स्थानीय तह निर्वाचनमा भाग लिन उम्मेदवारी मनोनयन दर्ता गराएका ८ हजार जनाले उम्मेदवारी फिर्ता लिएका छन्। उम्मेदवारी फिर्ता लिने अन्तिम दिन शुक्रबार बागी र स्वतन्त्रसहित ८ हजारले उम्मेदवारी फिर्ता लिएको निर्वाचन आयोगले जनाएको छ। आयोगका प्रवक्ता शालिग्राम शर्मा पौडेलले निर्वाचनका लागि ९५ हजार २५३ पुरुष र ५७ हजार ९६७ महिला गरी कूल एक लाख ५३ हजार २२० जनाको उम्मेदवारी परेको बताए। यसमा ८ हजार उम्मेद्वारले नाम फिर्ता लिएको उनले जानकारी दिए। अब १ लाख ४५ हजार उम्मेवार चुनावी प्रतिस्पर्धामा छन्। यस्तै आयोगले देशभरका निर्वाचन अधिकृतको कार्यालयबाट उम्मेदवारलाई निर्वाचन चिह्न प्रदान गरेको छ। शुक्रबार साँझ प्रकाशित अन्तिम नामावलीअुनसार उम्मेदवारलाई निर्वाचन चिह्न प्रदान गरिएको प्रवक्ता पौडेलले बताए। यही वैशाख ११ र १२ गते उम्मेदवारी मनोनयन दर्ता गराएर मनोनयन फिर्ता नलिएका उम्मेदवारलाई निर्वाचन चिह्न प्रदान गरिएको उनको भनाइ छ। राष्ट्रिय मान्यता प्राप्त छ वटा राजनीतिक दलका उम्मेदवारलाई मतपत्रको क्रम सङ्ख्या १ देखि ६ सम्म कायम निर्वाचन चिह्न प्रदान गरिएको छ। यस्तै राष्ट्रिय मान्यता प्राप्त नगरेका तर आयोगमा दर्ता भएका दलका उम्मेवारलाई सम्बन्धित पार्टीको निर्वाचन चिह्न र स्वतन्त्र उम्मेदारलाई मतपत्रमा रहेको चिह्नबाट छान्न लगाइएको छ भने स्वतन्त्र उम्मेदवारका लागि भ्यागुतो, गुलावको फूल, भुइकटहरदेखि खसीको टाउको लौरी जस्ता निर्वाचन चिन्ह प्रदान गरिएको छ। ७५३ स्थानीय तहका प्रमुख, उपप्रमुख, अध्यक्ष र उपाध्यक्ष, ६ हजार ७४३ वडाध्यक्ष, सोही सङ्ख्यामा महिला सदस्य र दलित महिला सदस्य तथा १३ हजार ४८३ सदस्य गरी कूल ३५ हजार २२१ सदस्यका लागि बैंशाख ३० गते निर्वाचन हुँदैछ।"
"नुवाकोटमा २० हजार घनमिटरको विशाल ढुंगामा सेनाले गर्यो ब्लाष्टिङ, ४७ घरधुरीको जोखिम टर्यो","काठमाडौं : नेपाली सेनाले नुवाकोटमा २० हजार घनमिटरको विशाल ढुंगा ब्लाष्टिङ गरेको छ। दुप्चेश्वर गाउँपालिका १ घ्याङ्गफेदीस्थित नेगी गाउँको बस्तीमाथि रहेको करिब २० हजार घनमिटरको ठूलो ढुंगा सेनाले ब्लाष्टिङ गरेसँगै ४७ घरधुरीका २८५ परिवारको जोखिम टरेको छ। गाउँपालिका अध्यक्ष योविन्द्र सिंह तामाङले बस्तीमाथि जोखिम भएकाले सेनाको सहयोगमा ब्लास्टिङ गरिएको बताए। ढुंगाको जोखिम त टर्यो। तर ब्लाष्टिङले जमिन हल्लिएकाले पूर्णरुपमा जोखिम टरिसकेको छैन। अब वर्षा भएपछि अर्को वर्षबाट पूर्णरुपमा सुरक्षित हुन्छ, उनले भने। यसपालि भने पहिरोको जोखिम छ। सैनिक प्रवक्ता सहायक रथी नारायण सिलवालले नुवाकोट जिल्ला विपद् व्यवस्थापन कोष र दुप्चेश्वर गाउँपालिकासँगको सहकार्यमा कालीभञ्जन गण (ई) बाट खटिएको प्राविधिक टोलीले ब्लास्टिक गरेको बताए। उनकाअनुसार फागुन १४ गतेबाट ब्लाष्टिङ कार्य शुरु गरी वैशाख १५ गते ढुङ्गा व्यवस्थापन सम्पन्न गरिएको हो।"
चेन्नईको कप्तानमा पुन: धोनी,काठमाडौं : चेन्नई सुपर किंग्सको कप्तानीको जिम्मेवारी पुन: महेन्द्र सिंह धोनीले पाएका छन्। वर्तमान कप्तान रविन्द्र जडेजाको विशेष आग्रहमा धोनीले कप्तानी स्विकार गरेका छन्। जडेजाले आफूले कप्तानका कारण खेलमा राम्रो प्रदशन गर्न नसकेको भन्दै कप्तान बनिदिन धोनीलाई आग्रह गरेका थिए। धोनीलाई उनका फ्यानहरुले चेन्नईको नेतृत्व गरिदिन् आग्रह गर्दै आइरहेका थिए। जडेजा यस सिजन मात्रै चेन्नईको कप्तान बनेका थिए। जडेजा कप्तान बनेसँगै चेन्नईले आइपीएलमा खराब प्रदशन गर्दै आइरहेको छ। चेन्नई यस सिजन ८ खेलमा २ खेल जित्दै अंक तालिकाको ९औं स्थानमा रहेको छ।
निर्वाचन अनुगमन गर्न २० हजार पर्यवेक्षक खटिने,काठमाडौं : निर्वाचन पर्यवेक्षण समिति नेपाल (ईओसी नेपाल)ले यही बैशाख ३० गते हुने स्थानीय तहको निर्वाचनमा पर्यवेक्षण गर्ने भएको छ। यसको लागि समितिले सम्पूर्ण तयारी पूरा भएको जनाएको छ। शनिबार पत्रकार सम्मेलनको आयोजना गरेर समितिले स्थानीय तहको निर्वाचनको लागि आफ्नो संस्थाबाट ४० जिल्लामा ४० जना पर्यवेक्षकहरु लामो समयका लागि नियुक्त गरी परिचालनसमेत गरिसकेको जनाएको हो। ईओसी नेपालका अध्यक्ष प्रदीप पोखरेलले २०७० सालमा संस्था स्थापना भएको उल्लेख गर्दै संविधानसभाको निर्वाचन र त्यसपछि भएका निर्वाचनमा पनि आफ्नो संस्थाले पर्यवेक्षणको भूमिका खेलेको बताए। उनले ७७ जिल्लामध्ये ४० जिल्लामा लामो समयका पर्यवेक्षक पठाइसकेको जानकारी दिए। निर्वाचनमा सबै पर्यवेक्षण संस्थाका गरेर २० हजार पर्यवेक्षकहरु खटिने अनुमान रहेको उनले बताए। निर्वाचनको क्रममा ईओसी नेपालले विभिन्न क्षेत्र र विषयगत रुपमा आफ्नो ध्यान केन्द्रीत गर्ने पनि जनाएको छ। ईओसी नेपालले निर्वाचनको क्रममा निर्वाचनमा उम्मेद्वारी चयनदेखि मतपरिणामको घोषणासम्मका प्रक्रिया र गतिविधिहरु नियाल्ने जनाएको छ।
"थबाङमा कांग्रेस, एमाले र विप्लव नेतृत्वको गठबन्धन","रोल्पा : आसन्न स्थानीय तहको निर्वाचनका लागि रोल्पाको थवाङ गाउँपालिकामा नेपाली कांग्रेस, नेकपा (एमाले) र विप्लव नेतृत्वको नेकपाबीच गठबन्धन भएको छ। कांग्रेस, एमाले, विप्लव नेतृत्वको स्वतन्त्रसहित पाँच जनाले उम्मेदवारी फिर्ता लिएपछि सो गठबन्धन बनेको हो। कांग्रेसका कोषाध्यक्ष बमबहादुर रोकाले भने, हामीले थबाङमा स्वतन्त्र उम्मेदवारलाई सघाउने गरेर अध्यक्षको मनोनयन फिर्ता लिने निर्णय गर्यौँ। कांग्रेसबाट थबाङमा रमेश रोकाले उम्मेदवारी दिए। नेकपा एमालेबाट उम्मेदवारी दिएका नकस घर्तीले पनि मनोनयन फिर्ता लिएका छन्। नेकपाले अमित घर्तीलाई अगाडि सार्न खोजेको थियो। नेकपाबाट मात्रै अमित घर्ती, अजय घर्ती, दर्जित रोकामगर र महेश बुढामगरको उम्मेदवारी परेको थियो। अन्तिममा तीनै दलमा दर्जितको नाममा सहमति भएको थियो। नेकपाका केन्द्रीय सचिवालय सदस्य सन्तोष बुढाले भने, दर्जितलाई हाम्रो समर्थन हो, उनको नाममा सबैको सहमति बनेको छ। विसं २०७४ को स्थानीय तहको चुनावमा थबाङ गाउँपालिकामा नेकपा माओवादी केन्द्रले जितेको थियो। यसपटक माओवादी केन्द्रका विरुद्ध कांग्रेस, एमाले र विप्लव नेतृत्वको नेकपा एक ठाउँमा उभिएका छन्। रोल्पामा १० स्थानीय तहबाट उम्मेदवारी दिएकामध्ये ११४ जनाले फिर्ता लिएका छन्। रासस"
मिथिलामा जसपा र माओवादीबीच चुनावी तालमेल,"जनकपुरधाम : स्थानीय तहको निर्वाचनका लागि धनुषाको मिथिला नगरपालिकामा सत्ता गठबन्धन घटक दलका नेकपा माओवादी केन्द्र र जनता समाजवादी पार्टीबीच चुनावी तालमेल भएको छ। पाँच दलीय सत्तारुढ दलबीच चुनावी तालमेल हुन नसकेपनि मिथिला नगरपालिकामा माओवादी केन्द्र र जनता समाजवादी पार्टीले तालमेल गरी चुनाव आफ्नो पोल्टामा पार्न कसरत थालेको हो। दुई दलबीच गठबन्धन गर्ने सहमति भएपछि जनता समाजवादी पार्टीका मेयरका प्रत्यासी उम्मेदवार चन्देश्वर महतो र माओवादी केन्द्रका उपमेयरका प्रत्यासी उम्मेदवार विमला अधिकारीले आआफ्नो उम्मेदवारी फिर्ता लिएका छन्। माओवादीले ११ वटा वडा मध्ये मेयरसहित ६ वटा वडा पाएको छ भने जसपाले उपमेयरसहित ५ वटा वडा पाएको छ। जसपाले १, २, ४, ५ र ६ नम्बर वडा पाएको छ। यस्तै माओवादी केन्द्रले वडा नं ३, ७, ८, ९, १० र ११ नम्बर वडा पाएको छ। माओवादी केन्द्रबाट मेयरमा रामकुमार महतो र उपमेयरमा बिमला अधिकारीले मनोनयन दर्ता गराएका थिए। यस्तै जसपाबाट मेयरमा चन्देश्वर महतो र उपमेयरमा मनुमाया मोक्तानले उम्मेदवारी दर्ता गराएका थिए। भागबण्डामा परेका वडाबाट दुवै दलले वडाध्यक्ष सहित सदस्य पदमा उम्मेदवारी दर्ता गराएको छ। अब माओवादी केन्द्रको मेयर र समाजवादी पार्टीबाट उपमेयरले संयुक्त रुपमा जनताको घरदैलोमा भोट माग्न थालेको जसपाका नेता चन्देश्वर महतोले जानकारी दिए।"
गीतकार खिम केसीको आमा गीत सार्वजनिक,"काठमाडौं : गीतकार खिम केसी गीत आमा बजारमा ल्याएका छन्। लाटोकोसेरो फिल्मस्को प्रस्तुति गीतमा सनुप पौडेलले स्वर छ। राजन इसानले संगीत भरेका छन्। गीतमा आमाको महत्व दर्शाइएको छ। आमाछोरा एकअर्काबाट टाढा रहँदा छोराको मनमा चल्ने भावनामा गीत केन्द्रीत छ। गीतमार्फत् आमालाई विशेष दिन 'आमाको मुख हेर्ने दिन'को कोसेली दिन खोजेका गीतकार केसीले बताए। गीतको म्युजिक भिडियोमा रेणु नेपाल, मनीष पौडेल र शाश्वत भण्डारीले अभिनय गरेका छन्। भिडियो सम्पादन र निर्देशन बिजेस पौडेल र छायांकन नीरज श्रेष्ठले गरेका छन्।"
नेपालभारत सीमाको दशगजामा कडाइ,"बाँके : बाँकेको नेपालभारत सीमाको दशगजा क्षेत्रबाट अवैध हातहतियार भित्रिन सक्ने र निर्वाचन प्रभावित हुने भन्दै नाकामा कडाइ गरिएको छ। यही वैशाख ३० गते हुने स्थानीय तहको निर्वाचनमा खुला सीमाका कारण भारतबाट अवैध घटना हुन सक्ने सम्भावना रहेको उल्लेख गर्दै नाकामा कडाइ गरेको जिल्ला प्रहरी कार्यालय बाँकेले जनाएको छ। अहिले जमुनाह र रुपैडिया नाकामा दुवै देशका सुरक्षाकर्मीले आवागमनमा सुरक्षा जाँचलाई कडाइ गरेको र दुवै देशका सुरक्षाकर्मीले संयुक्त सुरक्षा गस्तीसमेत सुरु गरेको जिल्ला प्रहरी कार्यालय बाँकेका प्रहरी नायब उपरीक्षक मधुसुदन न्यौपानेले जानकारी दिए। प्रनाउ न्यौपानेले सीमा क्षेत्रमा नेपाल र भारतकोतर्फबाट आज बस्ने संयुक्त सुरक्षा अधिकारीहरूको बैठकले नाकाका विषयमा ठोस निर्णय लिने जानकारी दिँदै त्यसका लागि नेपालको तर्फबाट तयारी भइरहेको बताए। सो बैठकले निर्वाचनलाई ध्यानमा राखेर नेपालगञ्जको मुख्य नाका ७२ घण्टाका लागि बन्द हुनेलगायतका निर्णय हुने बताइएको छ। सीमा क्षेत्रको जमुनाह गेटबाट पश्चिम सुक्खा बन्दरगाह क्षेत्र र सो अगाडि साइगाउँसम्म सुरक्षाकर्मीले संयुक्त गस्तीसमेत गर्नेछन्। जिल्लासँग भारतको सीमा जोडिएको क्षेत्र ६५ किलोमिटर पर्छ। सिसीटिभी क्यामेरा जोडिँदै बाँके जिल्लाका सबै मतदानस्थलमा सिसीटिभी क्यामेरा जोड्ने तयारी भइरहेको छ। बाँकेका प्रमुख जिल्ला अधिकारी सूर्यबहादुर खत्रीले त्ससका लागि तयारी भइरहेको र केही दिनमै काम सुरु गर्ने जानकारी दिए। हामी त्यसैको तयारीस्वरुप विभिन्न मतदानस्थल अनुगमन गरिरहेका छौँ, प्रजिअ खत्रीले भने। सरकारले निर्वाचनका लागि सिसीटिभी क्यामेरा अनिर्वाय गरेको छ। जिल्लामा कुल मतदानस्थल १३६ र मतदान केन्द्र ३७९ छन्। सुरक्षाका दृष्टिकोणले ११२ अतिसंवेदनशील र २४ संवेदनशील मतदानस्थल छन्। जिल्लामा राष्ट्रिय मान्यताप्राप्त छ दलबाहेक साना २३ दल यसपटक निर्वाचनमा सहभागी भएका छन्। रासस"
करेन्ट लागेर क्रसर उद्योगका कामदारको मृत्यु,"विराटनगर : मोरङको केराबारी गाउँपालिका८ मा रहेको महादेव क्रसर उद्योगमा कार्यरत मजदुरको करेन्ट लागेर मृत्यु भएको छ। क्रसर उद्योगमा गिट्टी र बालुवा धुने पानी तान्नलाई मोटर चलाउने क्रममा करेन्ट लाग्दा केराबारी८ का २३ वर्षीय टंक लिम्बूको मृत्यु भएको हो। लिम्बू सोही क्रसरका कामदार हुन्। करेन्ट लागेर घाइते भएका उनको उपचारका लागि धरानस्थित बीपी कोइराला स्वास्थ्य विज्ञान लैजाने क्रममा शुक्रबार राति मृत्यु भएको प्रहरीले जनाएको छ। क्रसरको लापरबाहीले घटना भएको भन्दै मृतकका आफन्तले भने शव बुझ्न अस्वीकार गरेका छन्। बीपी प्रतिष्ठानमै रहेको शवको पोस्टमार्टम पनि भएको छैन। मृतकका ५ र ७ वर्षका २ जना छोरी छन्। आफन्तले मृतकका छोरीहरुलाई भरणपोषण तथा पठनपाठनको व्यवस्था गरिनुपर्ने, परिवारलाई किरिया खर्च र उचित क्षतिपूर्ति दिनुपर्ने तथा लापरवाहिपूर्ण तरिकाले सञ्चालन गरिएको क्रसर उद्योगमाथि कारबाही हुनुपर्ने लगायतका माग राखेर शव बुझ्न नमानेका हुन्। टंकका भतिज प्रवेश मिभकले क्रसर उद्योगको लापरबाहीका कारण घटना भएको बताए। उद्योगलाई आवश्यक पर्ने पानी जम्मा गर्ने दह अव्यवस्थित र खुला ठाउँमा छ। करेन्ट प्रवाह भइरहेका बिजुलीका तारहरु जथाभावी छरिएका छन्, उनले भने, मोटर चलाउने क्रममा विद्युत सर्ट हुँदा करेन्ट लागेर घटना भएको पाइयो। मजदुरको मृत्यु भएको घटनामा पनि उद्योगले आफ्नो कमजोरी स्वीकार गरिरहेको छैन। मिभकले क्रसरमा ड्याम बनाएर व्यवस्थित ढंगले मोटरबाट पानी तान्ने व्यवस्था गरिनुपर्नेमा त्यसो नगरिएको बताए। चरम लापरबाहीले कामदारको मृत्यु भएपछि क्रसर सञ्चालकहरु कमजोरी ढाकछोप गर्न लागेका छन्। त्यहाँका कामदार असुरक्षित रहे पनि पानी तान्ने ठाउँलाई व्यवस्थित गरेको पाइएन, उनले भने, हाम्रो माग पूरा नभएसम्म शव बुझ्दैनौं। नियमविपरीत चलिरहेको क्रसरविरुद्ध आन्दोलन गर्छौँ। समस्या समाधानका लागि भनेर क्रसर सञ्चालकले खटाएका व्यक्ति र मृतकका परिवारबीच शनिबार वार्ता भएको थियो। उक्त वार्ताबाट समस्याको समाधान हुन नसकेको मिभकले बताए। क्रसरका प्रतिनिधि हाम्रो मागमा गम्भीर भएनन्, उनले भने, त्यही भएर वार्ताबाट कुनै निस्कर्ष निस्कन सकेन। केराबारी८ का निवर्तमान वडाध्यक्ष मनोज खड्का र आसन्न स्थानीय तह निर्वाचनमा वडाध्यक्षका उम्मेदवार कमलकुमार बस्नेतको नाममा रहेको उक्त क्रसरमा विवादित व्यवसायी भीम पौडेललगायतको लगानी छ। बस्नेत नेपाली कांग्रेसबाट वडाध्यक्षको उम्मेदवार छन्। करेन्ट लागेर कामदारको मृत्यु भएपछि समस्या समाधानका लागि भनेर पौडेलले आफ्ना प्रतिनिधिलाई वार्ताका लागि खटाए। पौडेल काठमाडौंमा रहेकाले वार्ताका लागि आफूहरु आएको जानकारी प्रतिनिधिले गराएका थिए। तर अन्नपूर्णसँगको टेलिफोन सम्पर्कमा भने पौडेलले आफू नेपाली कांग्रेसले सुनसरीको इटहरीमा गरेको स्थानीय तह निर्वाचन लक्षित घरदैलो कार्यक्रममा व्यस्त रहेको बताए। भने, क्रसरमा म लगायत केही साथीहरुको लगानी छ। करेन्ट लागेर कामदारको मृत्यु पनि भएको हो। समाचार चैँ अलि मिलाएर लेखिदिनु होला। मापदण्डविपरीत चलिरहेको उक्त क्रसरले प्राकृतिक स्रोतको चरम दोहन गरिरहे पनि नियन्त्रणमा लागि सरकारले चासो नदिएको गुनासो स्थानीयको छ। आवश्यक कुनै पनि मापदण्ड पूरा नगरिकन पहुँचका भरमा क्रसर उद्योग चलाइएको छ। प्राकृतिक स्रोतको चरम दोहन हुँदा पनि सरकारका तर्फबाट अनुगमन छैन, चुरे संरक्षण तथा उपभोक्ता समितिका अध्यक्ष बलबहादुर भुजेलले भने, नियमविपरीतको क्रसरलाई न त कारबाही नै गरिन्छ। क्रसरका कारण गाउँ नै जोखिममा परिसक्यो। भुजेलका अनुसार केराबारीमा रहेका सबै क्रसर उद्योग नेपाल सरकारले बनाएको मापदण्डविपरीत सञ्चालित छन्। केराबारीमा ४ वटा क्रसर सञ्चालनमा रहेको जानकारी उनले दिए।"
कैलालीको एक होटलमा युवती मृत फेला,धनगढी : कैलालीको एक होटलमा एक युवती मृतावस्थामा फेला परेकी छन्। लम्कीचुहा नगरपालिका३ स्थित धमला होटलमा ती युवती मृत फेला परेकी हुन्। जिल्ला प्रहरी कार्यालय कैलालीका प्रहरी सहायक निरीक्षक मदनराज उपाध्यायका अनुसार आज दिउँसो साढे १ बजे भोजपुर घर भएकी अन्दाजी २५ वर्षीया रोशनी राई मृत फेला परेकी हुन्। उनी धमला होटलको दोस्रो तलास्थित कोठा नं २०९ मा मृत फेला परेको उपाध्यायले जानकारी दिए। घटनाबारे थप अनुसन्धान भइरहेको प्रहरीले जनाएको छ।
केन्द्रीय समितिले उम्मेदवारी फिर्ता गरेका उम्मेदवार भोट माग्न गाउँ जाने,"रसुवा : रसुवाको नौकुण्ड गाउँपालिकामा नेपाली कांग्रेसको तर्फबाट उपाध्यक्ष पदमा दिएको उम्मेदवारी केन्द्रीय समितिले फिर्ता लिएपछि समस्या सिर्जना भएको छ। उपाध्यक्ष पदमा उम्मेदवारी दिएकी लालुमाया घलेको उम्मेदवारी केन्द्रीय समितिले उनलाई नसोधी फिर्ता गरिएको पत्र पठाएको थियो। अहिले उनको नाम उम्मेदवारी सूचीबाट हटिसकेको छ। पार्टीको सिफारिसमा नै उनले सोमबार उम्मेदवारी दर्ता गराएकी थिइन्। मलाई पार्टीले टिकट दिएपछि मैले उम्मेदवारी दर्ता गराएको थिएँ, उनले भनिन्, शुक्रबार अचानक उम्मेदवारी फिर्ता लिएको पत्र पठाएको रहेछ । शुक्रबार उनी काठमाडौं गएकी थिइन्। उनले उम्मेदवारी दर्ता गरेसँगै चुनावी तयारीमा लागिसकेकी थिइन् । मेरो सहमति बिना, मेरो हस्ताक्षर विना, मेरो उपस्थिति विना आफूखुशी उम्मेदवारी फिर्ता लिनु भनेको तानाशाही रूपमा केन्द्र प्रस्तुत भएको छ, उनले भनिन्, यसमा मेरो सहमति छैन्। मलाई पार्टीले आधिकारिक उम्मेदवार नमाने पनि म उपाध्यक्ष पदका लागि नै मत माग्छु उनले थपिन्। उनले आफ्नो साथमा नौकुण्डका जनता कति छन् भनेर मत माग्ने बताइन्। त्यहाँ गठबन्धनको कुरा उम्मेदवारी दर्ता गर्नुपूर्व नआएको उनको भनाइ छ।"
"घोराहीमा डायमण्ड भर्सेस चौधरी, कसको पल्ला भारी?","काठमाडौं : क्षेत्रफलको आधारमा सबैभन्दा ठूलो उपमहानगर घोराहीमा यसपटक मुख्य प्रतिस्पर्धा सत्ता गठबन्धन र प्रमुख प्रतिपक्ष एमालेबीच हुने देखिएको छ। गठबन्धनको तर्फबाट माओवादी केन्द्रले मेयर पाएको छ भने कांग्रेसले उपमेयर लिएको छ। चुनावमा गठवन्धनबाट माओवादी केन्द्रका नेता हेमराज शर्मा डायमण्ड र एमालेबाट नरुलाल चौधरीबीच मुख्य प्रतिस्पर्धा हुने देखिन्छ। चौधरी यसअघि मेयरमा निर्वाचित भएका थिए। दुवै पक्ष आफूले जित्ने दाबी गर्दै आएका छन्। घोराही उपमहानगरको सत्ता गठवन्धनमा कांग्रेस र माओवादी केन्द्र रहेका छन्। सहमति नजुटेपछि एकीकृत समाजवादीले भने एकल उम्मेदवारी दिएको छ। समाजवादीबाट मेयरमा रामप्रसाद चौधरी र उपमेयरमा शोभा शाहको उम्मेदवारी परेको हो। २०७४ मा भएको स्थानीय तह निर्वाचनमा घोराहीमा एमालेले मेयर र उपमेयर दुवै पद जितेको थियो। मेयरमा चौधरी २२ हजार ३० मतका साथ विजयी भएका थिए। उनका निकटतम प्रतिद्वन्द्वी कांग्रेसका भूपबहादुर डाँगीले १७ हजार ४८४ मत प्राप्त गरेका थिए। माओवादीकै जीवन गौतमले १२ हजार ८२ मत प्राप्त गरेका थिए। २०७४ को निर्वाचनमा दलहरु गठबन्धन बिना नै प्रतिस्पर्धामा होमिएका थिए। डाँगीले अहिले उपमेयरको टिकट पाएका छन्। यद्यपि सुरुदेखि नै डाँगीले मेयरका लागि भन्दै कांग्रेस नेतृत्वसँग लबिङ गरिरहेका थिए। घोराहीमा माओवादी केन्द्रलाई मेयरको टिकट हात परेपछि डाँगी उपमेयरमा खुम्चिएका हुन्। उनले मेयर नपाए स्वतन्त्रबाट उम्मेदवारी दिने बताएका थिए। तर पार्टीको जिल्ला नेतृत्व र केन्द्रको कन्भिन्सले उनी पछि हटे। यसअघि उपमेयरमा एमालेकै सीता न्यौपाने २०७९२ मतका साथ विजयी भएकी थिइन्। निकटतम प्रतिद्वन्द्वी नेपाली कांग्रेसका पुष्पा श्रेष्ठ १७६०३ मा रोकिएकी थिइन्। चुनावमा एमालेबाट उपमेयरमा हुमा डीसी भीडदैछिन्। त्यस्तै घोराहीका १९ वटामध्ये एमालेले १०, कांग्रेसले ६ र माओवादीले ३ वडा जितेको थियो। २०५६ सालदेखि लगातार दाङमा पराजय व्यहोर्दै आएको एमालेले २०७४ को चुनावमा दाङमा सफलता पाएको थियो। २०५४ सालको निर्वाचनमा तत्कालीन नगरपालिकामा एमालेले जितेको थियो। २०५६ को संसदीय निर्वाचनमा कांग्रेसले, २०६४ मा माओवादीले र २०७० मा कांग्रेसले जितेको थियो। घोराही उपमहानगर कसको पोल्टामा जाला निकै चर्चाको विषय बनेको छ। नेकपा एमाले घोराहीका इन्चार्ज गेहेन्द्र बस्नेत अत्यधिक मतले मेयर, उपमेयरमा विजयी हुने दाबी गर्छन्। पाँच वर्षमा भएका कामका आधारमा पनि मेयरमा नरुलालजीले जित्नुहुन्छ। स्थानीय स्तरमा सडक बनेका छन्। सडक मानवमुक्त भएको छ। सरकारी स्कुलको स्तरोन्नति भएको छ। यो उपमहानगर बालमैत्री घोषणा भएको छ, बस्नेतको दाबी छ। घोराही थारु समुदायको बाहूल्यता रहेको क्षेत्र हो। त्यसैले पनि मेयरमा चौधरीले धेरै मत पाउने उनको आँकलन छ। नेपाली कांग्रेस घोराहीका सभापति तिलक रावतले भने गठबन्धनका उम्मेदवारले सजिलै जित्ने दाबी गरे। यसपटक हामीले संगठन विस्तार गाउँगाउँसम्म गरेका छौं। एक त घोराही कांग्रेसको राम्रो मानिएको क्षेत्र हो। अर्को कुरा गठबन्धनले गर्दा झन् सजिलो देख्छु, उनले अन्नपूर्णसँग भने। उनले साझा प्रतिबद्धता पत्रसहित गठबन्धनका उम्मेदवारहरु प्रचारप्रसारमा होमिएको बताए। कृषक परिचयपत्र बनाई कृषि बीमा र कृषक पेन्सन कार्यक्रम अघि बढाइने गठबन्धनको योजना छ। उपमहानगरपालिकाभित्र एउटा विद्यालयलाई लिड स्कुलका रुपमा विकास गरिने, घोराही उपमहानगरपालिकालाई शैक्षिक हबको रुपमा विकास गरिने साझा प्रतिवद्धतापत्रमा उल्लेख छ। चुनावमा विजयी भए प्रत्येक वडामा रहेका स्वास्थ्य चौकीको स्तरवृद्धि गरी आकस्मिक उपचार सेवासमेत वडामै उपलब्ध हुने ब्यवस्था गरिने उल्लेख छ। निर्वाचन आयोगको अद्यावधिक तथ्यांकअनुसार घोराही उपमहानगरमा एक लाख १२ हजार ९२७ मतदाता छन्। जसमध्ये ५८ हजार ७०६ महिला र ५४ हजार २२१ पुरुष मतदाता रहेका छन्। को हुन् डायमण्ड? दाङमा पार्टी संगठन निर्माणमा डायमण्डको भूमिका धेरै रहेको उनलाई नजिकबाट चिन्नेहरु बताउँछन्। डायमण्डले दाङमा लोकतान्त्रिक र वाम शक्तिलाई एक ठाउँमा ल्याएर राजाको प्रत्यक्ष शासन अन्त्य गर्ने आन्दोलनको दाङमा नेतृत्व गरेका थिए। माओवादी शान्ति प्रक्रियामा आइसकेपछि १५ वर्षसम्म उनी राजकीय पदमा पुगेनन्। डायमण्डले पार्टी जिम्मेवारीमा रहेर दाङका थुप्रै नेता, कार्यकर्ताहरुलाई राजकीय जिम्मेवारीमा पुर्याउन कुशल संगठकको भूमिका खेलेका छन्। डायमण्ड माओवादी केन्द्रका केन्द्रीय सदस्य हुन्। घोराही१५ निवासी हेमराज शर्माको जन्म दाङ देउखुरी हालको गढवा३ धैरेनीमा भएको थियो। २०४३ सालमा गाउँको स्कुलमा कक्षा ७ मा पढ्दै गर्दा सहिद कृष्ण सेनले विद्यार्थी संगठनमा आबद्ध गराएपछि राजनीतिमा होमिएका थिए। घोराहीबाटै स्नातकसम्मको अध्ययन सकाएर २०५३ सालमा माओवादीले सञ्चालन गरेको जनयुद्धमा पूर्णकालीन कार्यकर्ता भएर होमिएका थिए। जनयुद्धका बेला नै पार्टी अध्यक्ष प्रचण्डका विश्वासपात्रका रुपमा पार्टीका संगठन परिचालन गर्न सक्ने देशभरका अगुवा कार्यकर्तामा उनी औँलामा गनिने नाममा पर्थे। युद्धकालीन समयमा कम उमेरमै पार्टी जिल्लाको सचिव पद सम्हाल्न पुगेका डायमण्ड उतिबेला बनेका जिल्ला जनसरकारका नीति, योजना र विकास कार्यक्रमको मास्टर प्लान बनाउने नेता हुन्। को हुन् नरुलाल चौधरी? एमालेको पोलिटव्युरो सदस्य तथा दाङ जिल्ला इन्चार्जको जिम्मेवारीमा रहेका चौधरी किसान परिवारका व्यक्ति हुन्। स्नातकोत्तर उत्तीर्ण गरेका चौधरी नेकपा एमालेको वडा, गाउँ, क्षेत्रका विभिन्न पदहरुमा रहेर काम गर्दै दाङ जिल्ला अध्यक्ष भई अहिले पोलिटव्युरो सदस्यसम्म पुगेका छन्। २०५४ सालमा तत्कालीन रामपुर गाविसको अध्यक्षमा निर्वाचित भएका थिए। उनलाई नजिकबाट चिन्नेहरुले गाविस अध्यक्ष भएका बेला विकट रामपुरमा भौतिक पूर्वाधार विकास, सामाजिक कामहरु गरेका छन्। अहिले रामपुर उपमहानगरपालिकामै गाभिएको हो। रामपुरलाई कृषिको पकेट क्षेत्र घोषणा गर्न चौधरीको योगदान छ। चौधरी राजनीतिमा प्रवेश गर्नु अगाडि दुई वर्ष शिक्षक र दुई वर्ष रेडियो नेपालमा जागिरसमेत खाएका थिए। रेडियो नेपालमा थारु भाषामा समाचार पढ्ने जागिर छोडेर गाविस अध्यक्षमा चुनाव लड्न गाउँ फर्केका थिए।"
एमालेको पोखरा घोषणापत्र : मोनोरेल र मेट्रोरेल चलाउन सम्भाव्यता अध्ययन गर्ने (पूर्ण पाठ),"पोखरा : स्थानीय निर्वाचन लक्ष्य गरी नेकपा एमालेले पोखरा महानगरपालिकाको घोषणापत्र सार्वजनिक गरेको छ। एमाले वरिष्ठ उपाध्यक्ष ईश्वर पोखरेल, उपमहासचिव पृथ्वीसुब्बा गुरुङ, सचिव पद्मा अर्याल, मेयरका उम्मेदवार कृष्ण थापा, उपमेयरकी उम्मेदवार मञ्जुदेवी गुरुङ लगायतले शनिबार घोषणापत्र सार्वजनिक गरे। एमालेले घोषणापत्रमा पोखरामा मेट्रो रेल चलाउन सम्भाव्यता अघि बढाउने योजना राखेको छ। पोखरा महानगरभित्र सार्वजनिक यातायातलाई व्यवस्थित गर्नको लागि मोनोरेल तथा मेट्रोरेल सञ्चालनको लागि सम्भाव्यता अध्ययन गरी कार्य आरम्भ गरिनेछ, घोषणापत्रमा भनिएको छ, पोखरा महानगरभित्र प्रदूषणलाई न्युनीकरण गर्ने उद्देश्यले विद्युतीय सवारी साधन सञ्चालन गर्नको लागि सहजीकरण गर्दै महानगरकै स्वामित्वमा विभिन्न स्थानमा विद्युतीय चार्जिङ स्टेसनको व्यवस्था गरिनेछ। महानगरभित्र निर्माण गरिने भौतिक पूर्वाधारहरु अपाङ्मैत्री बनाइनेछ। आगामी तीन वर्षभित्र जनतालाई पायक पर्ने स्थानमा महानगरको प्रधान कार्यालय स्थापना गर्ने योजना एमालेले अघि सारेको छ। नगर प्रमुखको संयोजनमा महानगरभित्र एउटा सामाजिक सेवा प्रदायक संयन्त्र गठन गरी संघ तथा प्रदेशसँगको सहकार्यमा सडक, खानेपानी, बिजुली, दूरसञ्चार, फोहोर व्यवस्थापन, ढल निकास आदिको एकीकृत सेवा र सुविधा प्रदान गरिनेछ, एमाले घोषणापत्रमा भनिएको छ। सहरका विभिन्न स्थानमा आवश्यकताअनुसार बस बिसौनी, प्रतीक्षालय, सवारी पार्किङ, जेब्रा क्रसिङ, पैदल मार्ग, साइकल लेन, फ्लाइओभर, टनेल, ओभरहेड ब्रिजसहित वैज्ञानिक ढंगले ट्राफिक व्यवस्थापन गरिने एमाले घोषणापत्रमा उल्लेख गरेको छ। सहरी सुरक्षा जोखिम न्यून गर्न मुख्य सहरी क्षेत्रभित्रका टेलिफोन तार हटाई अप्टिकल फाइबर जडान गरिने छ भने बिजुलीका तारहरुलाई अन्डरग्राउन्डेड गर्ने गरी सुरु गरिएको कामलाई द्रुतगतिका साथ अगाडि बढाइनेछ, घोषणापत्रमा भनिएको छ, महानगरमा पर्ने मध्य पहाडी लोकमार्गको खण्डलाई छिटो निर्माण गर्न, केरुङ, काठमाडौं हुँदै पोखराबाट लुम्बिनीसम्म रेलमार्ग सञ्चालन र कोरला भैंसालोटन नाका हुँदै अन्तर्राष्ट्रिय व्यापार प्रवर्द्धन गर्न प्रादेशिक सरकार एवं संघीय सरकारसँग सहकार्य गरिने छ।"
हालसम्म ४९ जिल्लामा मतपत्र ढुवानी,"काठमाडौं : स्थानीय तह सदस्य निर्वाचन, २०७९ का लागि हालसम्म ४९ जिल्लाका लागि ९१ लाख ११ हजार मतपत्र ढुवानी गरिएको छ। कर्णाली र सुदूरपश्चिमका सबै जिल्ला, प्रदेश नं १ का मोरङबाहेक सबै जिल्ला र गण्डकीको पोखरा महानगरबाहेक सबै स्थान, बागमती प्रदेशका पाँच जिल्लामा मतपत्र पुगिसकेको छ। वैशाख १८ गते लुम्बिनी प्रदेशका १२ जिल्लामा मतपत्र पठाइने निर्वाचन आयोगका मुद्रण अधिकृत बाबुराम कोइरालाले जानकारी दिए। काठमाडौंबाट लामो दूरीमा रहेका पूर्व र पश्चिमका अधिकांश जिल्लामा मतपत्र पुगिसकेको छ भने अन्य जिल्लामा पुग्नेक्रम जारी रहेको छ। मनाङ र मुस्ताङ जिल्लामा हेलिकप्टरबाट मतपत्र ढुवानी गरिएको छ। निर्वाचन आयोगले यही वैशाख १३ गतेदेखि मतपत्र ढुवानी सुरु गरेको थियो। हालसम्म छवटा महानगर र भक्तपुर जिल्लाबाहेक ७६ जिल्लाका लागि एक करोड ८० लाख ४५ हजार मतपत्र छपाइ भइसकेको छ। रासस"
धनकुटामा ३६ जनाले लिए उम्मेदवारी फिर्ता,"धनकुटा : स्थानीय तह निर्वाचनमा मनोनयन दर्ता गराएका उम्मेदवारहरु मध्ये ३६ जनाले आफ्नो नाम फिर्ता लिएका छन्। उम्मेदवार फिर्ता लिनेमा स्थानीय तह प्रमुख देखि वडा सदस्य समेत रहेका छन्। निर्वाचन आयोगले उम्मदेवारी फिर्ता लिन दिएको शुक्रबार साँझ ५ बजेसम्मको समय सकिँदा जिल्लाका ६ वटा स्थानीय तहमा विभिन्न पदमा मनोनयन गरेका ३६ जनाले मनोनयन फिर्ता गरेको जिल्ला निर्वाचन कार्यालयका सूचना अधिकारी सुरज श्रेष्ठले जानकारी दिए। सहिद भूमि गाउँपालिकाको अध्यक्ष पदमा मनोनयन गर्दा गराएका नेकपा माओवादी केन्द्रका सचिवालय सदस्य भरत सिंह राई र उपाध्यक्षमा मनोनयन दर्ता गराएका जनता समाजवादी पाटी नेपालका बलेन्द्र राईले उम्मेदवारी फिर्ता लिएका छन्। त्यस्तै जनता समाजवादी पार्टीबाट धनकुटा नगरपालिका प्रमुखमा उम्मेदवारी दिएका गोपाल लिम्बू, सोही पाटीबाट उपप्रमुखका उम्मेदवार सारमाया राई, वडा नं २ वडाध्यक्षका उम्मेदवार अम्बरबहादुर राई, ८ नं वडाका वडाध्यक्ष उम्मेदवार सोनिका राई, ८ नं का महिला सदस्य उम्मेदवार भीमकुमारी राई, राष्ट्रिय प्रजातन्त्र पार्टीवाट १ नं वडाका वडाध्यक्ष उम्मेदवार बाबु मगर, वडाध्यक्षमा स्वतन्त्र उम्मेदवार तेजबहादुर कार्कीले पनि उम्मेदवारी फिर्ता लिएका छन्। यता नेकपा एस पार्टीबाट पाख्रिवास नगरपालिकाको प्रमुखका उम्मेदवारी दिएका गोपाल बराइली, उपप्रमुखका उम्मेदवार सावित्रा घिमिरे, वडा नं १ का वडाध्यक्ष उम्मेदवार भोलानाथ अधिकारी, सोही वडाको वडाध्यक्षमा स्वतन्त्र उम्मेदवार दिएका लोकेन्द्र तामाङ, वडासदस्यमा उम्मेदवार दिएको जसपाका गणेशबहादुर पराजुली, ३ नं वडाका वडाध्यक्ष उम्मेदवार नेकपा एसका वेदवहादुर वस्नेत, वडा नं ४ को वडाध्यक्षमा स्वतन्त्र उम्मेदवार दिएका मिनवहादुर गुरुङ, वडा नं १० मा वडाध्यक्षको स्वतन्त्र उम्मेदवार दिएका वीरेन्द्र समाल मगरले पनि उम्मेदवारीबाट नाम फिर्ता लिएका छन्। नेकपा एसका खगेन्द्र सुवेदीले महालक्ष्मी नगरपालिका उपप्रमुखबाट उम्मेदवारी फिर्ता लिएका छन्। सोही नगरपालिका वडा नं १ मा वडाध्यक्षका उम्मेदवार नेकपा एसका पदमबहादुर पौडेल, वडा सदस्य दुर्गा दाहाल, २ नं वडा सदस्यका स्वतन्त्र उम्मेदवार भोलामान ताम्ली, ३ नं वडासदस्य नेकपा एसका योगेन्द्रप्रसाद दाहाल, ४ नं वडाध्यक्षका स्वतन्त्र उम्मेदवार विनोद भण्डारी, ५ नं वडाध्यक्षका उम्मेदवारी राष्ट्रिय प्रजातन्त्र पाटीका दुर्गाबहादुर पुरी, वडा सदस्य भविष्य पौडेल, महिला सदस्य लिलामाया गिरी, ६ नं वडाका दलित महिला सदस्य रोमिला परियार, ७ नं वडाध्यक्षका स्वतन्त्र उम्मेदवार दिनेशराज सुवेदी, नेकपा एसको तर्फवाट ७ नं वडा सदस्यका उम्मेदवार नगेन्द्र लिम्बू (मादेन), ९ नं वडाका स्वतन्त्र उम्मेदवार सुरेन्द्र भण्डारीले पनि उम्मेदवारी फिर्ता लिएको जिल्ला निर्वाचन कार्यालय धनकुटाले जनाएको छ। त्यस्तै छथरजोरपाटी गाउँपालिका वडा नं ४ को वडाध्यक्षमा स्वतन्त्र उम्मेदवार दिएका डिल्ली बहादुर लिम्बू पनि उम्मेदवार फिर्ता लिएका छन्। साँगुरीगढी गाउँपालिकाको अध्यक्षमा उम्मेदवारी दिएका नेकपा एसका अर्पणा सुब्बा र स्वतन्त्र उम्मेदवार जगतबहादुर राईले पनि उम्मेदवारी फिर्ता लिएका छन्। उपाध्यक्षमा उम्मेदवारी दिएका नेकपा एसका राजकुमार लिम्बूले उम्मेदवारी फिर्ता गरेका छन्। ९ नं वडाका वडाध्यक्ष उम्मेदवार जसपाका पूर्णसिंह राई र वडासदस्य मानु राईले पनि उम्मेदवारी फिर्ता गरेका छन्। उम्मेदवारले नाम फिर्ता लिएपछि निर्वाचन कार्यालयले उम्मेदवारको अन्तिम नामावली प्रकाशन गरेको छ।"
निर्वाचन सम्बन्धि सुरक्षा गोष्ठी : चुनौति सामना गर्न तयारी अवस्थामा रहन गृहमन्त्री खाणको निर्देशन,"काठमाडौं : गृह मन्त्रालयमा स्थानीय तह निर्वाचन सम्बन्धमा सुरक्षा गोष्ठी भएको छ। गृहमन्त्री बालकृष्ण खाणको अध्यक्षतामा भएको गोष्ठीमा निर्वाचन सुरक्षा सम्बन्धमा देखा परेका चुनौति र निर्वाचनलाई स्वच्छ, निष्पक्ष र धाधलीरहित बनाउने विषयमा छलफल भएको गृह मन्त्रालयका प्रवक्ता सहसचिव फणिन्द्रमणि पोखरेलले जानकारी दिए। गोष्ठिमा गृहमन्त्री खाणले गोष्ठीमा सहभागीलाई निर्वाचन स्वच्छ, निष्पक्ष र धाधलीरहित रूपमा सम्पन्न गर्न सुरक्षा व्यवस्थामा कुनै कसुर बाँकी नराख्न निर्देशन दिएका छन्। स्थानीय तह निर्वाचनका लागि भर्ना भएका म्यादी प्रहरीलाई आगामी दिनमा सुरक्षा निकायमा भर्ना हुँदा प्राथमिकतामा राख्न सुरक्षा निकायका प्रमुखहरूलाई निर्देशन दिए। निर्वाचनका लागि सरकारले एक लाख म्यादी प्रहरी भर्ना गरेको छ। उनीहरू निर्वाचनमा सुरक्षा दिँदा नयाँ भन्दा अनुभव प्राप्त हुन्छन्, गृहमन्त्री खाणले भने, आगामी दिनमा सुरक्षा निकायले नयाँ भर्ना लिँदा मापदण्ड अनुरुप भएका भएमा उनीहरूलाई प्राथमिकतामा राख्नुहोला। गृहमन्त्री खाणले निर्वाचन सम्पन्न हुने बेलासम्म देखिने सबै प्रकारका चुनौति उपलब्ध स्रोत र साधन उपयोग गरेर सामना गर्न तयारी अवस्थामा रहनुपर्ने बताए। उनले सीमित स्रोत साधन उपयोग गरेर अहिलेसम्म जिल्ला जिल्लामा भएको निर्वाचनको सुरक्षा सम्बन्धमा भएको तयारी प्रसंसा योग्य रहेको बताए। मुख्यगरी निर्वाचनको सुरक्षा व्यवस्थामा देखिएका चुनौति र ती चुनौतिको समाधान कसरी गर्ने भन्ने विषयमा आज सुरक्षा गोष्ठी राखिएको हो, प्रवक्ता पोखरेलले भने, जिल्लामा प्रमुख जिल्ला अधिकारीहरूले गरेका काम गोष्ठीमा प्रस्तुत गर्दा एउटा जिल्लाले गरेको काम अर्को जिल्लाले नगरेको हुनुसक्छ, त्यसबाट एउटाको काम अर्कालाई सिकाइ हुने हुनाले फलदायी हुन्छ। तसर्थ भर्चुअल रूपमा गोष्ठी राखिएको हो। गोष्ठीमा प्रदेशगत रूपमा एउटा प्रदेशबाट एक जिल्लाका प्रमुख जिल्ला अधिकारीले प्रस्तुति गरेका थिए। प्रदेश १ बाट झापाका प्रमुख जिल्ला अधिकारी छविलाल रिजाल, मधेस प्रदेशबाट सप्तरीका प्रमुख जिल्ला अधिकारी जनार्दन गौतम, बागमती प्रदेशबाट काभ्रेका प्रमुख जिल्ला अधिकारी हुमकला पाण्डे, गण्डकी प्रदेशबाट बागलुङका प्रमुख जिल्ला अधिकारी रमेश ढकाल, लुम्बिनी प्रदेशबाट गुल्मी जिल्लाका प्रमुख जिल्ला अधिकारी पुण्यविक्रम पौडेल, कर्णाली प्रदेशबाट जुम्लाका प्रमुख जिल्ला अधिकारी विजया प्रसाई तथा सुदूरपश्चिम प्रदेशबाट दार्चुलाका प्रमुख जिल्ला अधिकारी दीर्घराज उपाध्यायले अहिलेसम्म निर्वाचन सुरक्षाका सम्बन्धमा भए गरेका काम र निर्वाचन सम्पन्न गर्न देखिन सक्ने चुनौति र केन्द्रबाट आफूहरू गरेका अपेक्षासम्बन्धमा प्रस्तुती राखेका थिए। प्रदेशगत प्रस्तुति सुनेपछि तीनै सुरक्षा निकायका प्रमुखहरू, गृहसचिव पाण्डे र गृहमन्त्री खाणले निर्वाचन स्वच्छ, निष्पक्ष र धाधलीरहित तरिकाले उपलब्ध स्रोत र साधनको उपयोग गरेर सम्पन्न गर्न निर्देशन दिए। गृहसचिव पाण्डेले निर्वाचनको सुरक्षा र निष्पक्षता सरकारको मुख्य ध्यय भएकाले त्यसै अनुरुप काम गर्न निर्देशन दिए । गृह मन्त्रालयमा भएको गोष्ठीमा गृहसचिव टेकनारायण पाण्डे, नेपाली सेनाका रथी बालकृष्ण कार्की, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक पुष्पराम केसी, राष्ट्रिय अनुसन्धान विभागका प्रमुख यदुलाल खरेल, तथा गृह मन्त्रालयका सहसचिवहरू फणिन्द्रमणि पोखरेल, टेकबहादुर केसी, प्रदीप कोइराला भौतिकरूपमा सहभागी थिए। भर्चुअल माध्यमबाट सबै जिल्ला सुरक्षा समितिका पदाधिकारी सबै प्रदेशका तिनै सुरक्षा निकायका प्रमुखहरू सहभागी भएका हुन् ।"
सोलुखुम्बुमा सात पत्रकार स्थानीय तहको चुनावी मैदानमा,"सोलुखुम्बु : आसन्न स्थानीय तह निर्वाचनमा सोलुखुम्बुमा ७ जना पत्रकारहरु चुनावी मैदानमा होमिएका छन् । जिल्लामा रहेर दशक भन्दा बढि पत्रकारिता गरेका व्यक्तिहरु समेत यस पटकको चुनावमा उम्मेद्वार बनेका छन् । नेपाल पत्रकार महासंघ सोलुखुम्बुको उपाध्यक्ष विना राई नेपाली कांग्रेसको तर्फबाट नेचासल्यान गाउँपालिका उपाध्यक्षको उम्मेद्वार बनेका छन्। एक दशकभन्दा लामो समय पत्रकारितामा व्यतित गरेका राई समाजको विकास र परिवर्तन राजनितिबाट सम्भव हुने भएकाले राजनीतिमा होमिएको बताउँछन्। पत्रकार प्रकाश खालिङ पनि सक्रिय राजनीतिमा लागेका छन् । यसअघि नै नेकपा माओवादीको फुलटाइम राजनीतिमा लागेका खालिङ यो पटक माओवादी केन्द्रको तर्फबाट माप्यदुधकोशी गाउँपालिका २ को वडाध्यक्षका उम्मेदवार बनेका छन्। पत्रकारिता गर्दा औल्याइएका कुरालाई पूरा गर्न र समाज रुपान्तरण निम्ति राजनीतिक बाटो रोजेको खालिङको भनाइ छ । पत्रकार महासंघ सोलुखुम्बुको उपाध्यक्ष भोजराज कार्की पनि माओवादी केन्द्रको तर्फबाट थुलुङ दुधकोशी ७ देउसामा वडाअध्यक्षको उम्मेदवार बनेका छन्। कार्की राजनितिज्ञहरुले जनसेवामा गरेका भुलहरुलाई सुधार गर्न पनि आफू राजनितिमा प्रवेश गरेको बताउँछन्। नेपाल पत्रकार महासंघ सोलुखुम्बुका पुर्वअध्यक्ष मनोजकुमार श्रेष्ठ नेकपा एमालेको तर्फबाट सोलुदुधकुण्ड नगरपालिका ६ को वडाअध्यक्ष, विविसी संबाददाता सुजता तामाङ सोही वडाको महिला सदस्य, पत्रकार भक्त राई नेकपा एमालेबाट महाकुलुङ गाउँपालिकाको अध्यक्ष पदका उम्मेदवार र पत्रकार डिल्ली शर्मा एमालेबाट नेचासल्यान ३ मा वडा सदस्यको उम्मेदवार बनेका छन् । ७ पत्रकारमध्ये ४ एमाले, २ माओवादी केन्द्र र एक कांग्रेसबाट उम्मेदवार बनेका हुन् ।"
फोहरैफोहर शहरको चिटिक्क मेयर,"जनकपुरधाम : जनता समाजवादी पार्टीको चुनाव चिन्ह छाता अंकित झण्डाको लोगो अनि आफ्नो सदाबहार स्टाइलमा थिए निवर्तमान मेयर लालकिशोर साह! चिटिक्क आईरन लागेको गेरुवा रंगको कूर्ता पाइजामा, असकोट र बायाँ काँधमा गम्छा, अलिकति पनि क्रिच नटुटेको कपडा लगाएर गाडीबाट झरेपछि उनी चुनावी प्रचार प्रसारका लागि खोलिएको सम्पर्क कार्यालय तर्फ लागे। रामचोक कार्यालयको अगाडि झुण्ड्याइएको ब्यानरमा लालकिशोर साह जनता समाजवादी पार्टी मेयर पदका सूयोग्य उम्मेदवार लेखिएको थियो भने तल छाता चुनाव चिन्ह। लालकिशोर साहमाथि जनकपुरवासीको ठूलो आशा र अपेक्षा थियो। उनी मेयर बनेपछि जनकपुरमा विकास मात्र होईन, भ्रष्टाचार अन्त्य हुने आशा थियो। विगतमा प्रजातन्त्र र लोकतन्त्रको लागि लामो लडाइ लडेका उनी लोकतन्त्रको अनुभूति दिलाएर सुशासनको अनुभूति दिलाउन सक्नेमा जनकपुरवासी ढुक्क थिए। तर उनी मेयर बनेपछि साढे चार वर्षको अवधिमा जनकपुरवासीका सबै आशा र अपेक्षामा ठूलै कुठाराघात भएको छ। हिजोको सरल जीवन निर्वाह गरेका साह मेयर बनेपछि भगवा वस्त्र, सुखसयल, भोगविलास र मोज मस्तीमा मग्न देखिए। नगरवासीले मेयरमा गिरगिट प्रवृत्ति देखिएको उनकै पार्टीका तत्कालिन सहकर्मी जानकी राम साह बताउँछन्। उनको कार्यकक्षदेखि शौचालयसम्म एसी जडान गर्नु, शौचालयलाई अत्याधुनिक बनाउन पटकपटक मर्मत सम्भार गर्नु, पुरानो गाडी हुँदाहुँदै डेढ करोडको महंगो गाडी किन्नु, निजी निवास हुँदाहुँदै बहालमा कोठा लिनु, घर सजावटमा मात्रै लाखौं खर्चिनु, महंगो मोबाइल बोक्नु जस्ता जीवनशैलीमा कतिसम्म फरक आएको छ भन्ने कुरा सहजै बुझ्न सकिने मधेश आन्दोलनका अगुवा दिनेश पूर्वेको कथन छ। उनको जीवनमा अत्यन्तै परिवर्तन आएको छ। तर जनकपुरको समस्या ज्यूँका त्यूँ छन्। अत्यन्तै फोहोर शहरको दाग मेटाउन सकिएको छैन। लामखुट्टेको प्रकोप न्यूनिकरण गर्न सकिएको छैन। शहरमा सुशासन छैन। विकासले गति लिन सकेन। भएको काम एकदमै गुणस्तरहीन छ। कमिसनखोरी र घुसखोरी त्यत्तिकै बढेको छ। परिक्रमा बाहिर हिल्लामे शहर, भित्र फोहोर शहर, धुलाम्मे शहरको रुपमा बद्नाम भएको दागलाई मेटाउन कुनै ठोस काम भएको देखिँदैन। उचित ढल व्यवस्थापन भएन। पानीको निकास भएन। जनताले खानेपानीबाट वञ्चित छन्। यस्ता सानासाना समस्या त समाधान गर्न सकिएको छैन भने अन्य ठूलठूला समस्या समाधानको कुरै आउँदैन। समान्य काम समेत गर्न नसकेको निवर्तमान मेयर लालकिशोर पुनः स्मार्ट सिटीको रुपमा जनकपुरलाई विकसित गर्ने भनेर चुनावताका उनले दिएका वाचा पुरा नहुँदै एक पटक फेरि अर्को बाचा लिएर आएका छन्। छाडा सुँगुर र पशु चौपायाको आतंकले नगरवासी त्रसित छन्, कान्जी हाउस कामविहीन बनेको छ। तर, मेयर साहलाई यी कुरासँग कुनै सरोकार नै थिएन्। कमीकमजोरीलाई सच्याउँदै अगाडि बढ्नुपर्नेमा अझ सोहीकै क्रमलाई निरन्तरता दिन र फेरि सोही तानाशाही शैली चलाउन पुनः एक पटक मेयरको उम्मेदवार बनेका छन्। सामान्य वर्षातमा डुवानमा पर्ने पूरै शहरलाई पूर्णतः डुबानमा पार्न फेरी भोट माग्न आएको जनकपुर १४ की सुनिता सिंह बताउँछिन्। हिजो मेयर नबन्दासम्म उनको बोलीमा अत्यन्तै मिठास थियो। जो कोहीसँग पनि सजिलै घुलमिल हुन्थे। तर मेयर भएपनि पूरै फेरिएका छन्। जनतासँग सिधा संवाद छैन। सेवाग्राही जादा कार्यकक्षमा पुग्न घण्टौ उभिनुपर्ने उनको रवाफ हिट्लर शैली थियो। तर आज त्यस्तो जनप्रतिनिधिलाई आज फेरि किन भोट दिने? यक्ष प्रश्न गर्छन जनकपुरका युवा सरोज मिश्र। उनले भने, प्रदेशमै म्यान अफ द इलेक्सन सम्म पनि भनियो तर जसरी उनको कार्यशैली तानाशाही भयो त्यसरी नै लालकिशोरलाई म्यान आफ द डर्टी भनेर भनिन थालियो। जनकपुरधाम उपमहानगरपालिकाका जनताले विशाल मत दिएर लालकिशोर साहलाई मेयरमा निर्वाचित गराए। विराट व्यक्तित्व, प्रजातान्त्रिक आन्दोलनमा योगदान, जेलनेल भोगाइ, मधेश आन्दोलन, शहिदहरुको शहादत र आन्दोलनकारी योद्धाहरु र घाइतेका सपना पूरा गर्ने विश्वासका साथ साह विशाल मत अन्तरले निर्वाचित भए। जनकपुरको उपमेयर भएका बेला खासै विवादित छवि नदेखाएका साह मेयर बन्नुपर्छ भन्ने पक्षमा जनकपुरको बौद्धिक जमात पनि थियो। अघिल्लो स्थानीय तहको निर्वाचनमा सिधा प्रतिस्पर्धा नेपाली कांग्रेसका उम्मेदवार मनोज साहसँग भयो। लालकिशोरको व्यक्तित्व र योगदानका अगाडि कांग्रेसका उम्मेदवार कमजोर सावित भए। परिणाम उनी धेरै फराकिलो मतले निर्वाचित भए तर जनतासंग त्यतिकै मात्रामा दुरी समेत बताए। फोहर व्यवस्थापनको स्थायी समाधान, अन्तर्राष्ट्रिय स्तरको स्यानिटरी ल्यान्डफिल साइट निर्माण, धार्मिक सरोवरहरूको सौन्दर्यीकरणसंरक्षण, प्लास्टिक जन्य वस्तुहरूको प्रयोग निषेध, माटाका भाँडा, कागज र कपडाको झोलामा अनुदान, सूचना प्रविधिमा अधारित प्रशासन, सुशासन, पारदर्शिता, जवाफदेहिता र उत्तरदायित्व त झन फलप भए। निवर्तमान मेयर साहले लामखुट्टे नियन्त्रण्, कृषिलाई सभ्यता विस्तार गर्दै आधुनिकीकरण गर्ने जस्ता विकासलाई प्राथमिकतासहित मेयर साहको कार्यकालमा २६ बुँदे प्रतिबद्धतापत्रमा समावेश मध्ये धेरै काम हुँदै भएनन्। पहिलो नगरसभामा साहले प्रस्तुत गरेका प्रतिबद्धतामध्ये शहीदद्वार निर्माण, धार्मिक पहिचान झल्काउने गरी जनकपुरधाम नामकरण, नगरका केही स्थानमा सिसी क्यामेरा र सडक बत्ती जडानलगायतका केही ससाना काम मात्र भएर बाँकी प्रतिबद्धता कागजमा सीमित भएपछि कुन मुखले फेरी एउटै मान्छेलाई पटकपटक जिताउनु ? प्रश्न गर्छिन जनकपुरकी विद्यार्थी प्रिंयका शर्मा। फोहर बढेको बढ्यै छ, दुर्गन्धले जनता पीडित छ, मच्छरको आतंक छ। मेयरसापले जसरी भन्नुभएको थियो, त्यसको १५ प्रतिशत पनि काम गर्न सक्नुभएन, जनकपुर ८ का विश्वलाल सिंहले भने, शहीद गेट बनाउनु बाहेक मेयरसाबले कुनै पनि काम गर्न सक्नुभएन। उहाँ असफल मेयरको पहिचान बनाउनुभो! धेरै संघसंस्था आएर फोहोरले मोहर कमाउने मौका दिनुहोस् भनेर जग्गा मागे तर मेयरसा'बले चासो देखाउनु भएन। हामीलाई जिम्मेवारी पनि दिनुभएन्, निवर्तमान उपमेयर रिता मिश्रले भनिन्, ल्यान्डफिल साइट बनाउने जग्गामा फोहोर राख्न जाँदा विरोध भयो तर समाधानका लागि मेयरले पहल नै गर्नुभएन। अरुले गरिदिएको काम आफू गरेको भनेर मेयरले प्रचार गरेको छ। रोड र नाला उहाँले बनाएको होइन तर मैले गरेको भन्दै हिँड्नुभएछ। उहाँले जनतालाई भन्न सक्ने कुनै काम गर्नुभएन। उपमहानगरभित्र एकीकृत सहरी विकास परियोजना, सहरी विकास तथा भवन कार्यालय, ६ लेन सडक र हुलाकी मार्ग अन्तर्गत निर्माण भएको सडकलाई समेत उपमहानगरपालिकाले आफ्नो उपलब्धिको रुपमा गणना गर्ने गरेको छ। सडक विस्तारको क्रममा जग्गा विवादमा मन्दिरको पूर्वतर्फ निजी घर जोगाउन मन्दिरकै पर्खाल भत्काएपछि मंसिर २०७६ मा उनी विवादमा तानिए। सडक फराकिलो बनाउने नाममा अरुतिर व्यक्तिकै घर तोडियो, तर यहाँ व्यक्तिको घर बचाउन मेयरले भूमिका खेलेको नागरिक अगुवा मुरलीमनोहर मिश्रको भनाई छ। जानकी मन्दिरको जग्गा अतिक्रमण भएको सम्बन्धमा समाचारका लागि प्रतिक्रिया लिन पुगेका पत्रकारहरुलाई मेयरको निर्देशनमा २०७६ मा पुस २२ मा मेयर साहकै कार्यकक्षको ढोका थुनेर पत्रकारलाई कुटपिट गर्न लाईयो।"
मलेसियामा कार्यरत नेपालीको पारिश्रमिक बढाएर मासिक एक लाखसम्म पुर्याउन प्रस्ताव,"काठमाडौं : नेपालले मलेसियामा कार्यरत नेपाली श्रमिकको न्यूनतम् परिश्रमिक वृद्धि गर्न प्रस्ताव गरेको छ। मलेसिया भ्रमणमा रहेका श्रम, रोजगार तथा सामाजिक सुरक्षामन्त्री कृष्णकुमार श्रेष्ठले त्यहाँका गृहमन्त्री हमजाह वीन जैनुदिनसँगको भेटका क्रममा मलेसियामा कार्यरत नेपाली सुरक्षा गार्डसहितको अन्य श्रमिकको पारिश्रमिक, सेवा तथा सुविधा वृद्धि गर्न प्रस्ताव गरेका हुन्। भेटमा मन्त्री श्रेष्ठले नेपाली सुरक्षा गार्डको मासिक पारिश्रमिक तीन हजार रिङ्गेट पुर्याउन प्रस्ताव गरेका थिए। यो भनेको नेपाली रुपैयाँ झण्डै ८५ हजार हो। नेपाली टोलीले मासिक ८५ हजारदेखि एक लाखसम्म तलब नेपाली कामदारले पाउनुपर्ने प्रस्ताव गरेको हो। नेपाली कामदार मेहनती र इमान्दार हुने चर्चा गर्दै गृहमन्त्री जैनुदिनले गोर्खा गार्ड्सका रूपमा मलेसियामा नेपालीहरूको राम्रो प्रभाव रहेको र सेवासुविधा वृद्धिको प्रस्तावलाई अगाडि बढाउने बताएका थिए। सो क्रममा उनीहरुबीच नेपालमा सुरक्षा गार्डसम्बन्धी तालिमको व्यवस्था गरी नेपाली युवालाई सीपयुक्त बनाई थप रोजगारीका अवसर प्रदान गर्ने, शून्य लागतको सिद्धान्तलाई प्रभावकारी बनाउने, स्वास्थ्य, सामाजिक सुरक्षा, चौबिस घण्टे बीमा सुविधाको व्यवस्थाबारे छलफल भएको श्रम मन्त्रालयका सचिव एकनारायण अर्यालले जानकारी दिए। अर्यालकाअनुसार छलफलमा भएका विषयलाई औपचारिकता दिन छिट्टै द्विपक्षीय समझदारी हुने छ। यसअघि मन्त्री श्रेष्ठले समकक्षी सेरी एम सराभननसँग गरेको द्विपक्षीय बैठकमा श्रम सम्झौतालाई प्रभावकारी कार्यान्वयन गर्ने सहमति भएको थियो। साथै नेपाल र मलेसियाबीच संयूक्त कार्यदलको तेस्रो बैठक छिटै काठमाडौंमा गर्ने सहमति पनि भएको छ।"
पछिल्लो २४ धन्टामा ५ जना कोरोना संक्रमित,काठमाडौं : पछिल्लो २४ धन्टामा ५ जना कोरोना संक्रमित थपिए छन्। स्वास्थ्य तथा जनसंख्या मन्त्रालयका अनुसार देशभर पछिल्लो २४ धन्टामा २ हजार २ सय १४ जनाको परिक्षण गर्दा थप ५ जना संक्रमित थपिएका हुन्। यस्तै १७ जना संक्रमणमुक्त भएका छन्। पछिल्लो २४ धन्टामा देशभर ७४ हजार ६ सय ४६ जनाले कोरोनाविरुद्धको खोप लगाएका छन्। देशभर हालसम्म २ सय ३० जना कोरोनाका सक्रिय संक्रमित रहेका छन्।
भैरहवाबाट काठमाडौं उड्नेक्रममा बुद्ध एयरको जहाज पन्चर भएपछि,"काठमाडौं : भैरहवाबाट काठमाडौं उड्ने क्रममा बुद्ध एयरको जहाज पन्चर भएको छ। शनिबार दिउँदो ३ बजे काठमाडौं उडान भर्ने क्रममा टायरको हावा निस्किएको भैरहवा विमानस्थलले जनाएको छ। बुद्ध एयरले पनि आफ्नो उडान नं ८५६ को जहाज रोलिङ गर्ने क्रममा टाइर फ्लायटको भएको जनाएको छ। 'भैरहवाबाट काठमाडौं उडान नं ८५६, भैरहवा विमानस्थलमा जहाज रोलिङका क्रममा टायर फ्लायटका कारण यात्रुहरुलाई अर्को जहाजबाट काठमाडौं ल्याउन लागिएको छ। सो जहाजलाई टेक्निकल टिमहरुले चेकजाँच गरिरहेको छ,' बुद्ध एयरले लेखेको छ।"
मातातीर्थ कुण्डमा भक्तजनको भीड (तस्बिरसहित),काठमाडौँ : चन्द्रागिरि नगरपालिकास्थित मातातीर्थ कुण्डमा स्नान गर्नका लागि बिहानैदेखि भक्तजनको भीड लागेको छ। प्रत्येक वर्ष वैशाख कृष्ण औँसीको दिन आमाको मुख हेर्ने दिन वा मातातीर्थ औँसीका दिन यहाँ मेला लाग्ने गर्दछ। कुण्डमा स्नान गरेपछि आफ्नो आमाको मुक्तिको कामना गर्दै तर्पण दिन्छन्। दिवंगत माताको स्मरणमा उक्त कुण्डमा स्नान गरेर पवित्र मनका साथ तर्पण दिएपछि र पोखरीमा हेरेमा जन्म दिने माताको स्वरूपको दर्शन पाइने जनविश्वास छ। उक्त कुण्डमा वैशाख कृष्ण औँसीका दिन एक जना ग्वालाले प्यास लागेर पानी खान जाँदा दिवंगत भएकी आफ्नो माताको स्वरुप देखेको किंवदन्ती पाइन्छ। स्वस्थानी कथामा यो कुण्डमा सतीदेवीको अंग पतन भई मातुलेश्वर महादेवको उत्पत्ति भएको प्रसंग पाइन्छ। हिन्दू धर्मावलम्बी जन्म दिने आमालाई तिर्नुपर्ने ऋणबाट मुक्त हुने मान्यता तथा विश्वासका साथ सो तीर्थस्थलमा मेला भर्न आउने गर्दछन्। विशेषगरी आमा दिवंगत भएका भक्तजन आउने उक्त तीर्थस्थलमा काठमाडौँ तथा त्यस वरपर क्षेत्रबाट भक्तजनको सहभागिता बढेको छ। आमाप्रति सम्मान गर्ने र आमालाई सम्झने दिनका रुपमा हिन्दूले आजको दिन दिवसका रुपमा मनाउने गर्दछन्। स्थानीय गुर्जुधारादेखि मातातीर्थसम्म चल्ने सवारी साधनलाई आज निषेध गरी अन्यत्रैबाट वैकल्पिक व्यवस्था गरिएको छ।
धनुषामा मेयरका ४ उम्मेदवारसहित एक सय ९ जनाको उम्मेदवारी फिर्ता,"जनकपुरधाम : धनुषाका १८ वटा स्थानीय तहमा उम्मेदवारी दिएका मध्ये ४ जना मेयरका उम्मेदवार सहित १ सयभन्दा बढीले उम्मेदवारी फिर्ता लिएका छन्। आसन्न तह निर्वाचनका लागि धनुषामा १८ वटा स्थानीय तहमा मेयर, गाउँपालिका अध्यक्ष, उपाध्यक्ष, वडाध्यक्ष र सदस्यहरु गरी १ सय ९ जनाले आफ्नो उम्मेदवारी फिर्ता लिएका धनुषाका निर्वाचन अधिकृतको कार्यालय जनकपुरधामले जनाएको छ। धनुषाको जनकपुरधाम उपमहानगरका दुई मेयरसहित उपमेयर, वडाध्यक्ष र सदस्यसहित १५ जनाले उम्मेदवारी फिर्ता लिएका छन्। जनकपुरधामको मेयरमा उम्मेदवारी फिर्ता लिनेमा बैद्यनाथ साह, नन्दकुमार भगत, उपमेयरका उम्मेदवार विश्वनाथ साह सुडी तथा ११ जना वडाध्यक्ष र एक सदस्य पदमा उम्मेदवारी फिर्ता भएको मुख्य निर्वाचन अधिकृत ब्रजेश प्याकुरेलले जानकारी दिए। त्यस्तै मिथिला नगरपालिकाका मेयर पदका एमालेका बागी उम्मेदवार हरिनारायण महतो र जनता समाजवादी पार्टीका चन्देश्वर महतोसहित ११ जनाले उम्मेदवारी फिर्ता लिएका निर्वाचन अधिकृत दिपक धितालले जानकारी दिए। यस्तै वडाध्यक्ष पदका ५ र वडा सदस्य पदका ४ जनाले उम्मेदवारी फिर्ता लिएका छन्। धनुषाधाममा एक उपप्रमुखको उम्मेदवार सहित ७ जनाले उम्मेदवारी फिर्ता लिएका निर्वाचन अधिकृत चिरञ्जिवी गौतमले जानकारी दिए। त्यहाँ लोकतान्त्रिक समाजवादी पार्टीबाट उपमेयरमा उम्मेदवारी दिएकी मेनका कुमारी सिंहले उम्मेदवारी फिर्ता लिएकी छन्। वडाध्यक्षका २ र सदस्यका ४ जनाले उम्मेदवारी फिर्ता लिएका छन्। बटेश्वर गाउँपालिकामा एक गाउँपालिका अध्यक्षका उम्मेदवार सहित ३ जनाले उम्मेदवारी फिर्ता लिएका छन। निर्वाचन अधिकृत उद्धव ढोडारीका अनुसार अध्यक्ष पदका उम्मेदवार खलेन्द्र बहादुर कटुवाल, वडाध्यक्षका १ र दलित महिला सदस्यका एक उम्मेदवारले उम्मेदवारी फिर्ता लिएका छन्। धनौजी गाउँपालिकामा समेत एक गाउँपालिका अध्यक्षका उम्मेदवार सहित ३ जनाले उम्मेदवारी फिर्ता लिएको छ। निर्वाचन अधिकृत पोषराज खनालले दिएको जानकारी अनुसार अध्यक्ष पदका उम्मेदवार लक्ष्मण मण्डल र दुईजना वडाध्यक्ष पदका उम्मेदवारले उम्मेदवारी फिर्ता लिएका हुन्। विदेह नगरपालिकामा ५ जनाले उम्मेदवारी फिर्ता लिएको निर्वाचन अधिकृत अनुज भण्डारीले जानकारी दिए। विदेहमा वडाध्यक्ष पदका २ र महिला सदस्य पदका ३ जनाले उम्मेदवारी फिर्ता लिएका छन्। हंसपुर नगरपालिकामा एकजना सदस्य र एक दलित सदस्य सहित दुईजनाले उम्मेदवारी फिर्ता लिएका छन् भने सबैला नगरपालिकामा ६ जना वडाध्यक्ष र एक वडा सदस्य पदका उम्मेदवार सहित ७ जनाले उम्मेदवारी फिर्ता लिएको निर्वाचन अधिकृत बासुदेव पाण्डेले जानकारी दिए। त्यस्तै क्षीरेश्वरनाथ नगरपालिकामा वडाध्यक्ष पदका ३, सदस्य ४, दलित महिला सदस्य २ र महिला सदस्य १ गरि १० जनाले उम्मेदवारी फिर्ता लिएका छन् भने सहिदनगर नगरपालिकामा ७ जनाले उम्मेदवारी फिर्ता लिएका छन्। त्यहाँ वडाध्यक्ष पदका १, सदस्य २, दलित सदस्य २ र महिला सदस्य २ जनाले उम्मेदवारी फिर्ता लिएको निर्वाचन अधिकृत उत्तम प्रसाद खरेलले जानकारी दिए। नगराईन नगरपालिकामा १४ जनाले उम्मेदवारी फिर्ता लिएको निर्वाचन अधिकृत सुदीप कुमार दंगालले जानकारी दिएका छन। उनका अनुसार वडाध्यक्ष पदका ४, सदस्य ७ र महिला सदस्य पदका ३ जनाले उम्मेदवारी फिर्ता लिएका छन्। मिथिला विहारी र कमला नगरपालिकामा वडाध्यक्ष पदका एकएक जनाले उम्मेदवारी फिर्ता लिएका छन् भने गणेशमान चारनाथ नगरपालिकामा भने ३ जनाले उम्मेदवारी फिर्ता लिएका हुन्। उता मुखियापट्टी मुसहरनियाँ गाउँपालिकामा ३ जना, औरही गाउँपालिकामा ३ वडाध्यक्ष सहित ७ जना, लक्ष्मिनियाँ गाउँपालिकामा ८ जना र जनकनन्दिनी गाउँपालिकामा २ जनाले उम्मेदवारी फिर्ता लिएका छन्।"
बनेपाका मेयरले दिए राजीनामा,काभ्रे : बनेपा नगरपालिका मेयर लक्ष्मी नरसिङ बादेले नगरप्रमुख पदबाट राजीनामा दिने घोषण गरेका छन्। नेकपा एमालेबाट बनेपा नगरपालिकामा निर्वाचित मेयर बादेले एमालेको साधारण सदस्यसमेत नरहने गरी शनिबार पत्रकार सम्मेलन गरेर राजीनामा दिएका छन्। शनिबार बनेपामा पत्रकार सम्मेलन गरेर एमाले पार्टीबाट साधारण सदस्यसमेत नरहने र नगर प्रमुखको पदबाटसमेत राजीनामा दिने बताए। उनले सोमबार नगरपालिका खुलेपछि नगर प्रमुखको पदबाट समेत राजीनामा दिने बताए। ०७४ को निर्वाचनमा बादे एमालेबाट बनेपा नगरपालिका जितेका थिए। टिकटको दाबी रहेका मेयर फेरि टिकट नपाएपछि एमाले पार्टी छाडेका छन्। नेकपा एमाले काभ्रेले बनेपा नगरपालिका मेयरको लागि रत्न कुस रन्जितलाई टिकट दिएर उम्मेदवार बनाएपछि बादेले असन्तुष्टि राख्दै आएका थिए।
"स्थानीय निर्वाचन चिन्ह : रेणु दाहालका बागीलाई भुइँकटर, बालेन र अटेरी समूहका गनेसलाई लौरो","काठमाडौं : निर्वाचन आयोगले स्वतन्त्र उम्मेदवारलाई निर्वाचन चिन्ह प्रदान गरेको छ। स्थानीय तहको निर्वाचनका लागि उम्मेदवारी दिएका दल तथा स्वतन्त्र व्यक्तिहरूलाई आयोगले निर्वाचन चिन्ह प्रदान गरेको हो। आयोगले भरतपुर महानगरपालिकामा मेयरका स्वतन्त्र उम्मेदवार जगन्नाथ पौडेललाई भुइँकटहर चुनाव चिह्न दिएको छ। भरतपुर महानगरमा माओवादी केन्द्रकी रेणु दाहालले सत्ता गठबन्धनबाट टिकट पाएपछि चितवनको कांग्रेस असन्तुष्ट छ। पौडेललाई बागी उम्मेदवारी फिर्ता गराउन भन्दै गृहमन्त्री बालकृष्ण खाँण र राज्यमन्त्री उमेश श्रेष्ठ चितवन पुगेका थिए। तर, पौडेलले उम्मेदवारी फिर्ता लिएनन्। यस्तै, पोखरा महानगरपालिकामा स्वतन्त्र उम्मेदवारी दिएका गनेस पौडेललाई चुनाव चिह्न लौरो दिइएको छ। उनले अटेरी समूहको नाममा स्वतन्त्र उम्मेदवारी दिएका छन्। धनगढी उपमहानगरपालिकामा मेयरका स्वतन्त्र उम्मेदवार गोपाल हमालले आप चुनाव चिह्न प्राप्त गरेका छन्। २०७४ सालको चुनावमा हमाल स्वतन्त्र उम्मेदवार बनेका थिए। हमाल कांग्रेसका नृप वहादुर वडसँग झिनो मतअन्तरले पराजित भएका थिए। काठमाडौं महानगरको प्रमुखका लागि स्वतन्त्र उम्मेदवार इन्जिनियर तथा र्यापर बालेन शाहले लौरो चिन्ह पाएका छन्। उनी चुनाव चिन्ह लिन प्रदर्शनीमार्गमा रहेको राष्ट्रिय सभागृह पुगेका थिए।"
बालेनले पाए लौरो चुनाव चिन्ह,काठमाडौं : निर्वाचन आयोगले स्वतन्त्र उम्मेदवारलाई चुनाव चिन्ह प्रदान गरेको छ। निर्वाचन आउन १३ दिन बाँकी रहँदा आयोगले चुनाव चिह्न वितरण गरेको हो। आयोगले काठमाडौं महानगरको प्रमुखका लागि स्वतन्त्र उम्मेदवार बनेका इन्जिनियर तथा र्यापर बालेन शाहलाई लौरो चुनाव चिन्ह दिएको छ।निर्वाचन आयोगले शनिबार मध्यान्ह बालेनलाई लौरो चुनाव चिन्ह दिएको हो। उनी चुनाव चिन्ह लिन प्रदर्शनीमार्गमा रहेको राष्ट्रिय सभागृह पुगेका थिए। सभागृहमा आयोगले मुख्य निर्वाचन अधिकृतको कार्यालय स्थापना गरेको छ। स्थानीय तहको निर्वाचनका लागि बैशाख ११ र १२ गते उम्मेदवारी दिएका स्वतन्त्र उम्मेदवारहरुलाई चुनाव चिह्न वितरण गरिएको हो। उम्मेदवारीका आधारमा जिल्ला अनुसार निर्वाचन चिह्न वितरण गर्न थालिएको आयोगले जनाएको छ।
हावाहुरीले जिल्ला अदालत जाजरकोटको छाना उडायो,"जाजरकोट : शुक्रबार राति आएको हावाहुरीले जिल्ला अदालत जाजरकोटको भवनको छाना उडाएको छ। हावाहुरीले ६ कोठे भवनको टिनको छाना उडाएको हो। उक्त भवनमा लेखाशाखा, स्टोर, कर्मचारी तथा सुरक्षाकर्मीको अवास थियो। सुतिरहेका एक जना कर्मचारी भागेर ज्यान बचाएका थिए। टिनको छाना उडाउनका साथै कोठा भित्रका सबै समान नष्ट भएको प्रहरीले जनाएको छ। क्षतिको पूर्ण विवरण अझै आइनसकेको जिल्ला न्यायाधिश यज्ञराज आचार्यले बताए। उनले मुख्य निर्वाचन अधिकृतिको कार्यालयसमेत जिल्ला अदालतमै भएकोले केही काम प्रभावित हुने बताए। तत्काल अस्थायी ब्यवस्था गरेर भएपनि काम सूचारु गर्न हुन्थ्यो तर त्यसको लागि बजेटको समस्या पर्ने उनले बताए।"
ओली र गगनबीच जुहारी चलेपछि विश्वप्रकाशको हस्तक्षेप !,"काठमाडौं : नेपाली कांग्रेसका महामन्त्री विश्वप्रकाश शर्माले चुनावी प्रचार अभियानलाई संयमित र मैत्रीपूर्ण ढंगले अगाडि बढाउन अपिल गरेका छन्। पछिल्ला दिनमा केन्द्रमा कांग्रेसको घोषणापत्रलाई लिएर एमाले अध्यक्ष केपी शर्मा र कांग्रेस महामन्त्री गगनकुमार थापाबीच जुहारी चलेको र स्थानीय स्तरमा पनि दलहरुबीच अस्वस्थ आलोचना र ध्रुवीकरण बढेका बेला महामन्त्री शर्माले यसमा हस्तक्षेप गरेका हुन्। उनले चुनावी प्रतिस्पर्धामा स्वस्थ संस्कृतिका लागि ७ प्रस्ताव गरेका छन्। चुनावमा विजय हासिल गर्न हामी सबै जोड गरिरहेका छौं चुनावी प्रतिस्पर्धामा संस्कृति चैं कस्तो ? उनले प्रश्न गरेका छन्, यसबारे पनि साझा चिन्तन र साझा जोड जरुरी छ। आत्मसात गर्न जरुरी ७ प्रस्ताव छन्। उनका प्रस्ताव निम्न छन्:"
उम्मेदवारी दर्ता गरेर पार्टी परिवर्तन गरेका तामाङको उम्मेदवारी कायम,"रसुवा : बैशाख ३० गते हुने स्थानीय तहको निर्वाचनको लागि पालिका अध्यक्ष पदमा उम्मेदवारी दिएर पार्टी परिवर्तन गरेका एक उम्मेदवारको उम्मेदवारी कायम रहेको छ। जिल्लाको गोसाइँकुण्ड गाउँपालिकाको पालिका अध्यक्ष पदका लागि उम्मेदवारी दिएर नेकपा एमाले प्रवेश गरेका तेन्जिन छेसाङ तामाङको उम्मेदवारी कायम भएको हो। नेकपा माओवादी केन्द्रबाट पालिका अध्यक्षका लागि उम्मेदवारी दिएका उनले उम्मेदवारी फिर्ता नलिएको मुख्य निर्वाचन अधिकृतको कार्यालयले जनाएको छ। उनले उम्मेदवारी फिर्ता नलिएको र कानुनी रूपमा उनी स्वतन्त्र रूपमा निर्वाचनमा भाग लिन सक्ने मुख्य निर्वाचन अधिकृत राजेन्द्र नेपालले बताए। उनी नेकपा माओवादी केन्द्रका गोसाइँकुण्ड गाउँपालिकाका इन्चार्जसमेत थिए। उम्मेदवारी फिर्ता नलिएको भएपनि पार्टी नै परिवर्तन गरेपछि उम्मेदवारीको अर्थ नभएको उनको भनाइ छ। मैले नेकपा माओवादी परित्याग गरेर एमालेमा प्रवेश गरिसकेको छु, उनले भने, पार्टी परिवर्तन भएपछि उम्मेदवारी फिर्ता नभएपनि के अर्थ रह्यो र? माओवादी केन्द्रबाट उम्मेदवारी दिएका तामाङ बिहीबार एक कार्यक्रमकाबीच एमाले प्रवेश गरेका थिए। एमाले नै सशक्त भएकाले माओवादीबाट दिएको आफ्नो उम्मेदवारीसमेत फिर्ता हुने गरी पार्टी प्रवेश गरेका उनले बताएका थिए।"
प्रतिकूल मौसमले देशभर उडान प्रभावित,"काठमाडौं : प्रतिकूल मौसमका कारण त्रिभुवन अन्तर्राष्ट्रिय विमानस्थलबाट हुने हवाई उडान सामान्य प्रभावित भएको छ। मौसमको खराबीले भिजिबिलिटी कमजोर हुँदा एयरलाइन्सलाई उडान अवतरणमा असहजता पैदा भएको छ। काठमाडौँ बाहिरका विभिन्न विमानस्थलमा पनि उडान सामान्य प्रभावित बनेको जनाइएको छ। विशेषगरी देशको पूर्वी भेगमा बढी वर्षा भएकाले उडान प्रभावित भएको छ। बुद्ध एयरको तुम्लिङटार उडान रद्द भएको कम्पनीका सूचना अधिकारी दीपेन्द्रकुमार कर्णले जानकारी दिए। विराटनगर विमानस्थल भर्खरै खुलेको छ। अन्य विमानस्थल पनि उडानमा सहजता भइरहेको एयरलान्सले जनाएका छन्। यती एयरलाइन्सका प्रवक्ता सुदर्शन बर्तौलाले मौसम खराबीले काठमाडौँसहित देशभरका विभिन्न विमानस्थलमा उडान प्रभावित भएको बताए। प्रतिकूल मौसमले ठाउँठाउँका विमानस्थलमा उडान समस्या आएको थियो, अहिले बिस्तारै सहज बन्दै गएको छ। बर्षाका बेला आइएफआर उडान मात्रै भएका थिए, उनले भने। उनकाअनुसार यती एयरलाइन्सका कुनै पनि जहाज रद्द नभएको तर धेरै उडान मोडिएका थिए। अन्तर्राष्ट्रिय विमानस्थलबाट ११ हेलिकप्टरसहित २० वायुसेवा प्रदायकले उडान भर्दै आएका छन्। मौसम पूर्वानुमान महाशाखाकाअनुसार हाल देशमा पश्चिमी न्यूनचापीय प्रणाली तथा भारतको उत्तर प्रदेशदेखि पश्चिम बङ्गालसम्मको न्यूनचापीय प्रणाली र स्थानीय वायु गरी तीन वटा संयुक्त मौसमी प्रणालीको प्रभाव रहेको छ। उक्त मौसमी प्रणालीको प्रभावले थप केही दिन बदली र वर्षा हुने महाशाखाको अनुमान छ।"
स्थानीय तह निर्वाचन : कुन जिल्लाको मतपत्र कस्तो छ ? (हेर्नुहोस् नमूना),"काठमाडौं : निर्वाचन आयोगले जिल्लाजिल्लामा मतपत्र छापेर ढुवानी गरिरहेको छ। आयोगले यही वैशाख १३ गतेबाट मतपत्र छापेर ढुवानी सुरु गरेको हो। आयोगले यस पटक मतपत्रमा हरियो रंगको चुनाव चिन्ह छापेको जनाएको छ। ०७४ को स्थानीय तह निर्वाचनको मतपत्रमा चुनाव चिन्ह र स्वस्तिक छाप निलै रंगका थिए। दुवैमा नीलो रंगको प्रयोगले मतगणनामा समस्या आएको भन्दै यसपटक चुनाव चिन्हको रंग फेर्ने निर्णय भएको निर्वाचन आयोगले जनाएको छ। आयोगले चुनाव चिन्हको रंग हरियो बनाउने भनी गरेको निर्णयप्रति प्रतिपक्ष दल एमालेले आपत्ति जनाएको थियो। तर, आयोगले भने कुनै राजनीतिक कारण नभई प्राविधिक कारणवश रंग फेर्नुपरेको बताएको छ। पठाइएका मतपत्र वैशाख २६ गतेसम्म सबै मतदान केन्द्रसम्म पुगिसक्ने प्रमुख निर्वाचन आयुक्त दिनेश कुमार थपलियाले बताएका छन्। निर्वाचनका लागि १ करोड ९४ लाख मतपत्र चाहिने निर्वाचन आयोगले जनाएको छ। महानगरपालिका र केही उपमहानगरपालिकाको मत पत्र उम्मेदवारहरुको अन्तिम नामावली प्रकाशन भएपछि छापिने आयोगले जनाएको छ। तपाईंको जिल्लाको जिल्लाको नमूना मतपत्र हेर्न यहाँ क्लिक गर्नुहोस्"
"अछाममा चट्याङ लागेर एक जनाको मृत्यु, ४ गम्भीर घाइते","अछाम : जिल्लाको पुल्लेतोलामा चट्याङबाट एक जनाको ज्यान गएको छ। पञ्चदेवल निवायक नगरपालिका वडा नम्बर ७ को पुल्लेतोलास्थित काटियाँमा गए राति परेको चट्याङबाट कम्मानी कामीको १२ वर्षीय छोरा सुरत कामीको ज्यान गएको हो। स्थानीय मकर रावलले दिएको जानकारीअनुसार हावाहुरी र वर्षासँगै परेको चट्याङबाट ६० वर्षीय रने कामी, उनकी श्रीमति ५५ वर्षीया मना कामी, भाइबुहारी जयसरा कामी, ७० वर्षीषा बृकिसे रावल घाइते भएका छन्। उनीहरुको अवस्था गम्भीर रहेको रावलले जानकारी दिए। चट्याङबाट कम्माने कामीका दुई बाख्रा मरेका छन् भने नजिकै रहेको देवकी निमावीको सोलार सिस्टममा पनि क्षति पुगेको छ। अहिले पनि मौसम बदली भइरहेकोले स्थानीय डराइरहेका छन्। घटनास्थलमा दुई जना प्रहरीको टोली पुगेको भने विपद व्यवस्थापनको टोली कमलबजारबाट हिंडेको छ। उक्त क्षेत्रमा प्रत्येक वर्ष चट्याङ परेर जनधनीको क्षति हुँदै आएको छ। प्रत्येक वर्ष दुई तीनपटक चट्याङ पर्न थालेपछि स्थानीयले सो क्षेत्रको विज्ञ टोलीले अध्ययनको लागि माग गर्दै आएका छन्। स्थानीय अगुवाहरुले पनि बस्ती उठाउन सरकारसँग माग गर्दै आएका छन्। तर अहिलेसम्म कुनै सुनुवाइ हुन सकेको भन्दै मकर रावलले सरकार गम्भीर हुनुपर्ने बताउँछन्।"
आटाको बोराभित्र राखेर लागूऔषधको ओसारपसार,"विराटनगर : भारतको जोगवनीबाट आटा (मैदा)को बोराभित्र राखेर नेपालतिर लागूऔषधको ओसारपसार भइरहेको पाइएको छ। आटाको बोराभित्र राखेर ल्याउँदै गरेको लागूऔषध सशस्त्र प्रहरीले विराटनगरबाट बरामद गरेको छ। बोराको आटाभित्र लुकाएर साइकलमा ल्याउँदै गरेको लागुऔषध नेपालभारत सीमा क्षेत्रअन्तर्गत विराटनगर महानगरपालिका१६ दरैयाबाट नियन्त्रणमा लिइएको सशस्त्र प्रहरी बल मोरङका प्रमुख एसपी राजकुमार लामिछानेले जानकारी दिए। उनका अनुसार सशस्त्र प्रहरी बल बीओपी (बोर्डर आउट पोस्ट) दरैयाबाट खटिएको टोलीले भारतको जोगवनीबाट नेपालतिर आटाको बोरा राखेर ल्याइँदै गरेको साइकल शुक्रबार दिउँसो नियन्त्रणमा लिएको थियो। खानतलासी गर्दा बोराभित्र आटा र आटाभित्र लागूऔषध लुकाएर ल्याएको पाइएको एसपी लामिछानेले बताए। सशस्त्र प्रहरीले रोक्नासाथ लागूऔषध ओसारपसारमा संलग्न रहेका व्यक्ति भने साइकल र बोरा छाडेर भारततिर नै फरार बनेको उनको भनाइ छ। फरार भएका व्यक्तिको खोजी तीव्र पारिएको उनले बताए। एसपी लामिछानेका अनुसार आटाको बोराभित्रबाट लागूऔषध नाइट्राभेट ६ सय ट्याब्लेट, स्पास्मोप्रोक्सिभन ५ सय २८ ट्याब्लेट र डाइलेक्स डीसी ५९ बोतल बरामद गरिएको छ। बरामद गरिएको लागूऔषध र नियन्त्रणमा लिएको साइकल आवश्यक कारवाहीका लागि नेपाल प्रहरीको जिम्मा लगाइएको उनले बताए। सशस्त्र प्रहरी बल प्रदेश १ का प्रमुख डीआईजी कमल गिरीले सुरक्षाकर्मी स्थानीय तह निर्वाचनतर्फ केन्द्रित भएको मौका छोपेर अवैध धन्दा चलाइरहेकाहरु सीमा क्षेत्रमा सक्रिय भएको हुनसक्ने बताए। निर्वाचन लक्षित सुरक्षा व्यवस्था मिलाउँदै सीमा क्षेत्रमा उच्च सतर्कता अपनाइएको छ, उनले भने, लागूऔषध ओसारपसारलगायतका अवैध धन्दा नियन्त्रणमा लिन २४ घण्टा नै विशेष टोली परिचालन गरिएको छ। निर्वाचनमा बढेको सुरक्षा व्यवस्थाका कारण सीमा क्षेत्रबाट हुनसक्ने सबै खालका अवैध गतिविधि र अवैध धन्दा नियन्त्रणमा लिन निगरानी बढाइएको डीआईजी गिरीको भनाइ छ।"
अर्घाखाँचीमा खोलाले बगाएर बालिकाको मृत्यु,अर्घाखाँची : अर्घाखाँचीको भुमिकास्थान नगरपालिकामा गए राति आएको बाढीले बगाएर एक बालिकाको ज्यान गएको छ। भुमिकास्थान नगरपालिका वडा नम्बर १ ढाकाबांगको बेसारे खोलामा आएको बाढीले बगाएर ८ वर्षीया बालिकाको ज्यान गएको हो। बाढीले ५ घरमा क्षति पुर्याएको जिल्ला प्रहरी कार्यालय अर्घाखाँचीका प्रमुख अम्बरबहादुर थापाले बताए। प्युठान मल्लरानी गाउँपालिका २ की ८ वर्षीया शिवानी घर्तीलाई गए राति आएको बेसारे खोलाले बगाएको र खोजी गर्दै जाँदा आज बिहान मृत अवस्थामा शव फेला परेको प्रनाउ थापाको भनाइ छ। ८ वर्षीया शिवानीलाई दिदीको घर ढाकाबांगमा आउने क्रममा खोलाले बगाएको हो। शवलाई पोष्टमार्टमका लागि प्युठान अस्पतालमा पठाइएको प्रहरीको भनाइ छ।
माओवादी केन्द्रबाट गाउँपालिका अध्यक्षका उम्मेदवार एमालेमा प्रवेश,"नुवाकोट : सत्तारुढ नेकपा माओवादीबाट रसुवाको गाउँपालिका अध्यक्षमा उम्मेदवारी दर्ता गरेका उम्मेदवार प्रमुख प्रतिपक्षी नेकपा एमालेमा प्रवेश गरेका छन्। यसबाट रसुवामा माओवादीलाई झड्का लागेको छ। नेकपा (माओवादी केन्द्र) बाट रसुवाको गोसाइँकुण्ड गाउँपालिकामा अध्यक्षका उम्मेदवार नेकपा (एमाले) मा प्रवेश गरेका हुन्। उनले कार्यक्रमकाबीच एमालेमा प्रवेश गरेका हुन्। माओवादीको गाउँपालिका इन्चार्जसमेतका रहेका अध्यक्षका उम्मेदवार तेन्जिन छेसाङतामाङ उम्मेदवारी लत्याएर एमालेमा प्रवेश गरेका हुन्। यही वैशाख ३० गतेको स्थानीय तहको निर्वाचनका लागि उनले माओवादीबाट उम्मेदवारी दर्ता गराएका थिए। उनीसँगै गोसाइँकुण्ड गाउँपालिका५ का वडाध्यक्षका उम्मेदवार पनि एमालेमा प्रवेश गरेका छन्। एमाले नेताहरूले दुवै जनालाई फूलमाला लगाएर पार्टीमा स्वागत गरेका छन्। एमाले नै देशको प्रमुख शक्ति भएकाले माओवादीबाट दिएको आफ्नो उम्मेदवारी समेत फिर्ता लिने गरी पार्टीमा प्रवेश गरेको उनको भनाइ छ। निस्वार्थ भावनाले एमाले शीर्ष नेताहरूसँगको सल्लाह र परामर्शमा माओवादी छोडेको उनले जनाएका छन्। शिवपुरीमा दुई दर्जन एमाले प्रवेश पछिल्लोपटक दलको नीतिप्रति असहमति जनाउँदै सत्तारुढ दलहरुबाट पार्टी त्याग गर्नेहरुको संख्या बढिरहेको छ। सत्तारुढ दलले कार्यकर्ताको भावनालाई कदर गर्न नसकेको जनाउँदै कांग्रेस, माओवादी, समाजवादीलगायतका दल छाड्नेहरु बढिरहेका छन्। पछिल्लो समय नुवाकोटको पूर्वी भेगमा रहेको शिवपुरीबाट दुई दर्जन जनाले कांग्रेस परित्याग गरेका छन्। उनीहरुले प्रमुख प्रतिपक्षि दल नेकपा एमालेमा प्रवेश गरेका छन्। नेपाली कांग्रेस नुवाकोटको नेतृ, महाधिवेशन प्रतिनिधि प्रत्यासी, पूर्व जिल्ला कार्य समिति सदस्य उमा थापा र नेपाली कांग्रेसका युवा नेता तथा शिवपुरी गापा ३ बाट निर्वाचित वडाध्यक्ष रामहरी थापालगायतका दुई दर्जन एमालेमा प्रवेश गरेको एमाले नुवाकोटले जनाएको छ। शिवपुरीमा आयोजित कार्यक्रममा नेपाली कांग्रेस परित्याग गरी नेकपा एमाले प्रवेश गरेकाहरुलाई नेकपा एमाले नुवाकोटका अध्यक्ष तथा बागमती प्रदेश सरकारका पूर्वराज्यमन्त्री बद्री मैनालीले स्वागत गरे। जनताको पक्षमा काम गर्ने दललाई ढिलोचाँढो जनताले सम्मान र साथ दिने अध्यक्ष मैनालीको भनाइ छ। नेकपा एमालेको पछिल्लो नीतिप्रति सहमति जनाउँदै नुवाकोटका १२ वटै स्थानीय तहवाट कांग्रेस, माओवादी, समाजवादी, राप्रपा तथा जनता समाजवादी छाडेर एमाले प्रवेश गर्ने बढी रहेको एमाले नुवाकोटले जनाएको छ। एमाले सचिवालय सदस्य दीपक कार्कीका अनुसार ६ महिनाको अवधिमा विभिन्न दलका पदाधिकारी, सक्रिय सदस्य, अगुवा कार्यकर्ता तथा उम्मेदवारहरुसमेत गरी चारहजार जना नेकपा एमालेमा प्रवेश गरिसकेका छन्।"
बाँध मायाले सार्वजनिक,"गायक निमा तामाङ र गायिका अन्नु चौधरीको युगल गायनमा समावेश बाँध मायाले बोलको म्युजिक भिडियो सार्वजनिक भएको छ। युवा प्रेम र आकर्षणको भावलाई समेटिएको यस गीतमा ताराप्रकाश लिम्बूको शब्द संगीत छ। सविन लिम्बूले संगीत संयोजन गरेका हुन्। म्युजिक भिडियोमा स्वयम् गायक तामाङ र विमला खाजुमलाई रोमाञ्चक मुद्रामा देख्न सकिन्छ। बहकिँदै छ मन बाँध मायाले, सम्हाल यो मन, चाहना छ तिम्रै हुने, एक जुनी होइन, अनेकौँ जुनी लगायत बोलका गीत समावेश गरिएको छ। भूपेन्द्र तुम्बाहाम्फेको छायांकन र सम्पादनमा भिडियो तयार पारिएको हो। ओएसआर डिजिटलको युट्युब च्यानलमार्फत भिडियो सार्वजनिक भएको हो। यसअघि गायक तामाङको स्वरमा रहेको हेर्देउन मायाले लगायत थुप्रै चर्चित गीतहरू सार्वजनिक भइसकेका छन्।"
कांग्रेस पार्टी कार्यालय तोडफोड,"नुवाकोट : स्थानीय तह निर्वाचनको उम्मेदवारीको विषयलाई लिएर नुवाकोटको विदुरमा कांग्रेस कार्यकर्ताहरुले जिल्ला पार्टी कार्यालय तोडफोड गरेका छन्। मतदानको मिति नजिकिंदै जांदा असन्तुष्ट पक्षले शुक्रबार बेलुकी उम्मेदवारीको विषयमा विवाद हुँदा पार्टी कार्यालय तोडफोड गरेका हुन्। सत्तारुढ गठबन्धान रहेका कांग्रेस, माओवादी, एकीकृत समाजवादी, जनता समाजवादीलगायत पाँच दलले चुनावी गठबन्धन गरे पनि नुवाकोटको तीन स्थानीय तहमा कांग्रेसमाओवादी चुनावी तालमेल भएको छ। दुई दलबीच चुनावी तालमेल हुँदासमेत एउटै पदमा दुईवटै दलको उम्मेदवारी परेको र त्यसको उचित व्यवस्थापनको माग गर्दै विदुरस्थित पार्टी कार्यालय आइपुगेका कार्यकर्ताहरुले विवादमा आक्रोशित भइ तोडफोड गरेको प्रत्यक्षदर्शीहरुले बताए। पार्टी कार्यालयमा तोडफोड भएको कांग्रेस नुवाकोट क्षेत्र नं २ का सभापति जगत तामाङको भनाइ छ। दाहोरो उम्मेदवारीको विषयलाई विवाद समाधानको माग गर्दै आक्रोश युवाहरुले कांग्रेस नुवाकोटका सभापति रमेशकुमार महतको कार्यकक्षमा तोडफोड गरेको प्रत्यक्षदर्शीहरुले बताए। विदुर नगरपालिका७ तुप्चेवाट आएका कांग्रेस कार्यकर्ताहरुले सो वडामा गठवन्धन रहेको र कांग्रेस तथा माओवादी दुबै दल वडाध्यक्ष पदबाट उम्मेदवारी परेको कारण कुन आधिकारिक उम्मेदवार हो? भन्दै समस्या समधानको माग गरेका थिए। सोही क्रममा आक्रोशित युवाहरुले सभापति महतको कार्यकक्षमा प्रवेश गरी टेबल, कुर्सी, सिसालगायतका सामग्री तोडफोड गरेको प्रत्यक्षदर्शीहरुले बताए। यसैबीच, रसुवाको पूर्वी भेगमा रहेको नौकुण्ड गाउँपालिका५ भोर्लेमा ग्याँस सिलिन्डर पड्किंदा दुई जना घाइते भएका छन्। भोर्लेका ५८ वर्षीय कामीसिङ गोलेको घरमा ग्याँस सिलिन्डर जोड्ने क्रममा पड्किएको जिल्ला प्रहरी कार्यालय रसुवाले जनाएको छ। सिलिन्डर पड्किँदा उनकी ५० वर्षीया पत्नी गोमा गोले घाइते भएकी हुन्। उनको घरमा आगलागी समेत भएको र क्षतिको थप विवरण संकलन गर्ने कार्य भइरहेको रसुवा प्रहरीले जनाएको छ।"
पृथ्वीको अर्को ध्रुवबाट,"यति बेला लागिरहेको छ कि चिच्याऊँ! तीन लोक चौध भुवनको कानको जाली फुट्ने गरी जोड जोडले चिच्याऊँ! जस्तो म पहिले तिम्रो नाम पुकार्दै चिच्याउने गर्थें ननिदाइ बसेको सहरिया रातको निद्रा खल्बलिने गरी। हल्लाखोर मानिसको बस्तीबाट टाढा अग्लो पहाडमाथि बसेर घोक्रो सुक्ने गरी चिच्याइचिच्याइ सुनाउने गर्थें आलिंगनमा बाँधिएका युगल जोडीहरूलाई कलकल बगिरहेका खोलानदीहरूलाई सिर्सिर बहिरहेका बतासहरूलाई मौन उभिरहेका पहराहरूलाई वनजंगल, गाउँबस्ती, कुनाकन्दरा र, वेदना या पीर मानेर निहुरिरहेका भीरपाखाहरूलाई तिम्रो मायाको अध्यात्ममा चुर्लुम्म डुबेको खबर! लाग्छ डिलिट गरुँ तिमीसित भेट्नुअघिका सबै सबै प्रोफाइल सार्वजनिक गरुँ तिम्रो र मेरो अतिरिक्त पहिचान! र, राखुँ दिलको भूगोलमा अक्षांश वा देशान्तर रेखाभित्र वर्षौंदेखि कैद अनावरण गर्न नसकेको मभित्रको ज्वालामुखी असामाजिक तर सभ्य बदमासले झैं निदाउनुअघि अन्तिम प्रेम र, ब्युँझनुअघि पहिलो प्रेम गर्दै समताको रङले कोरिरहने तिम्रो तस्बिर ! दिलको एउटै सपना थियो मेरो मुटु, मेरो प्रेमको भूमध्यरेखामा सिधै झरुन् घामका प्रत्येक वर्षाहरू। ज्यान ! जुनबेला तिम्रो चाहना थियो ब्रम्हाण्डका सबै कुनाबाट बहने घामहरूले देखुन् तिमीलाई मेरो सार्वभौम मुटुमा त्यतिबेला म भूमिगत थिएँ आफ्नै झुटको कमजोर भग्नाशामा। अचेल, अपलोड गर्दै डिलिट गर्छु आफ्नो प्रोफाइलमा तिम्रो तस्बिर किनकि प्रेमको परिभ्रमणमा हिँडेको हाम्रो पृथ्वी दुई ध्रुवमा विभाजित भएको छ मुटु फेरिए पनि उस्तै होला तिम्रोतिर प्रेमको भूमध्यरेखामा झर्ने घामका वर्षाहरू। यता अँध्यारो छ ज्यान निस्पट्ट अँध्यारो!"
मोरङका दुई पालिकाको प्रमुखमा महिलाको उम्मेदवारी,"विराटनगर : १७ स्थानीय तह रहेको मोरङका दुईवटा पालिकाको प्रमुख पदमा महिलाको उम्मेदवारी परेको छ। ठूला दलमध्ये नेकपा (एमाले)ले मात्रै महिलालाई पालिका प्रमुखको उम्मेदवार बनाएको हो। कानेपोखरी गाउँपालिका प्रमुखमा राजमति इङ्नाम र जहदा गाउँपालिको प्रमुखमा यशोदा गिरीको उम्मेदवारी परेको छ। एमालेले जहदामा प्रमुख र उपप्रमुख दुवै पदमा महिलालाई उम्मेदवार बनाएको छ। जहदाको उपप्रमुखमा अनिता सोरेनको उम्मेदवारी परेको छ। २०७४ सालमा उनी कांग्रेसबाट सोही पालिकाको उपप्रमुखको उम्मेदवार बनेकी थिइन्। पार्टी परिवर्तन गर्दै उनले यसपटकको निर्वाचनमा एमालेबाट उम्मेदवारी दिएकी हुन्। जहदामा यसअघि तत्काली संघीय समाजवादी फोरमले दुवै पद जितेको थियो। कानेपोखरीमा भने दुवै पदमा एमालेका उम्मेदवार विजयी भएका थिए। अहिले प्रमुखमा उम्मेदवारी दिएकी इङ्नाम यसअघि कानेपोखरीकी उपप्रमुख हुन्। कानेपोखरी६ घर भएकी उनी ७००२ मत ल्याएर विजयी हुँदा निकटतम प्रतिद्वन्द्वी कांग्रेसकी टंकेश्वरी याक्खाले ४६२४ मत मात्रै ल्याएकी थिइन्। कानेपोखरीमा अहिले ३४०४५ मातदाता छन्। जसमा १७०१३ पुरुष र १७०३२ महिला छन्। ५ वर्षको अवधिमा संगालेका अनुभव र गरेका कामको मूल्यांकनका आधारमा यसपटक आफ्नो जित सुनिश्चित रहेको इङ्नामले बताइन्। यसअघि उपप्रमुख पदमा रहेर न्यायिक समितिको संयोजक हुँदा मैले धेरै जनपक्षीय कामहरु गरेकी छु। अन्याय र अत्याचारविरुद्ध उभिएँ, उनले भनिन्, घरघरमा पुगेर जनताका हरेक दुःख र पीडामा साथ दिएकी छु। जनतालाई आवश्यकता पर्दा जुनसुकै बेला हाजीर भएँ। ५ वर्षसम्म काम गर्दा पीडामा परेका जनतालाई निस्वार्थ भाव राखेर सहयोग गरेको उनको भनाइ छ। जनताको समस्यामा कुनै स्वार्थ राखिन। सबैको भावना बुझेर सही निर्णय लिँदै अघि बढें, इङ्नाम भन्छिन्, त्यही भएकाले मलाई पार्टीले पत्याएर प्रमुखको उम्मेदवार बनायो। अब चुनाव जितेर जिम्मेवारी पूरा गर्नेतर्फ लाग्ने छु। सामान्य परिवारकी छोरी र बुहारी भए पनि पालिकाभित्र आफू परिचित रहेको र जनताको सेवामा समय बिताएका कारण निर्वाचन जित्ने आधार तयार भएको उनको विश्वास छ। न्यायिक समिति संयोजक हुँदा महिला र बालबालिका हिंसामा परेका विषयलाई प्राथमिकतामा राखेर सुनुवाइ गरेको उनले बताइन्। भनिन्, मबाट कसैलाई पक्षपतपूर्ण व्यवहार भएन। सबै विद्यालयमा पुगेर बालबालिकाको अवस्था बुझ्न बुझें। अन्यायमा परेकालाई न्याय दिलाउन लागिरहें। सबैमा मेलमिलापको भावना जगाउने प्रयास गरें। इङ्नामले अदालतबाट फैसला भएर कार्यान्वयनमा नआएका मुद्दासमेत मिलाएर कार्यान्वयनमा ल्याएको उनले बताइन्। गाउँमा ४२ वर्षसम्म नमिलेका मुद्दा मिलाउन सफल भएँ, इङ्नाम भन्छिन्, टुट्टै गरेको घर र भाँडिदै गरेको परिवारलाई जोड्न भूमिका खेलें। आफ्नै सक्रियताका कारण कतिपयको टुट्न लागेको घरवार जोडिएको उनको कथन छ। सारा जनताका दुःख र पीडा बुझेर काम गरेको उनको भनाइ छ। बाढी र डुबानका बेला राति १२ बजे पनि जनताको उद्धारमा खटिएँ। पीडामा छटपटिएकालाई मलमपट्टी लगाउने वातावरण बनाएँ, उनी भन्छिन्, महिलाको हकहित र अधिकारका पक्षका वकालत गरिरहें। अब मतदाताबाट त्यसको मूल्यांकन हुन्छ। ५ बर्से कार्यकालमा कसैलाई चित्त नदुखाएको र कसैको मनमा ठेस नपुयाइकन जनभावना अनुसार काम गरेकाले जनताको विश्वास जितेको इङ्नामको भनाइ छ। आफू उपप्रमुख हुँदा पालिकाभित्र विकास निर्माणका धेरै काम भएको उनको दाबी छ। बाटोघाटो, पुलपुलेस निर्माणका धेरै काम भएका छन्, उनले भनिन्, भौतिक पूर्वाधार निर्माणमा उल्लेख्य प्रगति हुँदा यसपटक पनि मतदाताले साथ दिने अपेक्षा छ। इङ्नाम उपप्रमुख हुँदा कानेपोखरीको प्रमुख एमालेबाटै निर्वाचित ताराबहादुर काफ्ले थिए। इङ्नामले अहिले चुनाव लक्षित कार्यक्रमलाई तीव्र पारिएको जानकारी दिइन्। घरदैलो, मतदाता भेटघाट लगायतलाई जारी राखिएको बताउँदै उनले वैशाख १७ गतेबाट भने कार्यक्रमलाई थप वृहत बनाइने जानकारी दिइन्। इङ्नामका प्रतिस्पर्धी नेपाली कांग्रेसका सञ्जय भट्टराई छन्। सत्तारुढ गठबन्धनबीच तालमेल नभएपछि प्रमुखमा नेकपा (माओवादी केन्द्र)का सूर्य धिमालको पनि उम्मेदवारी परेको छ। एमालेले उप्रप्रमुखको उम्मेदवार भोलाप्रसाद अधिकारीलाई बनाएको छ। त्यस्तै जहदाको प्रमुखमा उम्मेदवारी दिएकी यशोदाले पनि आफू जितनजिक रहेको बताइन्। हुन त निर्वाचनमा जनता निर्णायक हुन्छन्। तर प्रमुखको उम्मेदवार महिला भएकाले सबैको साथ पाउने अपेक्षा गरेकी छु, उनले भनिन्, अहिले पार्टीका तर्फबाट घरदैलो र मतदाता भेटघाटलाई तीव्र पारेका छौँ। चुनावी अभियानलाई विस्तार गरेर अघि बढ्ने योजना छ। जहदामा पनि सत्तारुढ गठबन्धनबीच तालमेल हुन सकेन। कांग्रेस, जसपा र माओवादीबाट गाउँपालिका प्रमुखमा भिन्दाभिन्दै उम्मेदवारी परेको छ। एमालेबाट प्रमुखमा उम्मेदवारी दिएकी यशोदाका पति कृष्ण गिरीले २०७४ सालमा जहदा४ बाट वडाध्यक्ष जितेका थिए। कृष्णले जसपाबाट वडाध्यक्ष जितेका हुन्। उनी यसअघि नै एमाले प्रवेश गरिसकेका छन्। गाउँपालिकामा अरु पार्टीले महिलालाई उम्मेदवार बनाएनन्, यशोदा भन्छिन्, त्यो सहनुभूति पनि मैले नै पाउने छु। पालिकाको विकास निर्माणसँगै महिला सशक्तिकरण, महिलालाई स्वरोजगार, लैंगिक हिंसा अन्त्य, कृषिलाई आधुनिकिकरण र व्यवसायिकिकरण, सुकुम्बासी समस्या समाधान, विपन्नलाई आत्मनिर्भर बनाउने आफ्ना चुनावी एजेन्डा रहेको यशोदा बताउँछिन्। जहदामा रहेका २५७१५ मतदातामध्ये ११६१६ महिला छन्।"
देश यथास्थितिमा रहे संकटमा पर्छ : अध्यक्ष लिङ्देन,"नुवाकोट : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले देश यही स्थितिमा रहे संकटमा पर्ने दावी गरेका छन्। देशमा यही अवस्था रहेमा जनताको पक्षमा कुनै पनि परिवर्तन हुन नसक्ने उनले बताएका हुन्। नुवाकोटको लिखुस्थित ढिकुरेमा शुक्रबार आयोजित सभालाई सम्बोधन गर्दै अध्यक्ष लिंदेनले देशमा यही अवस्था रहेमा जनताको कुनै पनि परिवर्तन सम्भव नरहेको ठहर गरे। उनले ठूला दलहरुको अर्कमण्यताका कारण देश अनिर्णयको भुमरीमा फसिरहेको आरोप लगाए। देशमा परिवर्तनको वहानामा अन्य दलले जनतामाथि शासन गरिरहेको समेत बताए। देशमा राजनीतिक परिवर्तन आए पनि जनताले त्यसको वास्तविक अनुभुति गर्न नपाएको अध्यक्ष लिंदेनको भनाइ छ। अन्य दलहरुले जनताको भन्दा आफ्नो स्वार्थमा लागेका कारण देशमा जनताले आफ्नो पक्षमा केही पनि पाउन नसकेको उनको आरोप छ। देशमा अब जुनसुकै दलले निर्वाचन जिते पनि मुलुक बन्न नसक्ने समेत उनले चेतावनी दिएका छन्। सत्तारुढ वा प्रमुख प्रतिपक्षी जसले चुनावमा पहिलो स्थान ल्याए पनि देशका जनता भने जस्ताकोतस्तै रहेको अध्यक्ष लिंदेनको आरोप छ। उनले अब सत्तारुढ कांग्रेस, माओवादी, समाजवादी तथा प्रमुख प्रतिपक्षी दल नेकपा एमालेले निर्वाचन जिते पनि मुलुक बन्न नसक्ने बताए। लिङ्देनले ठूला पार्टीले देशलाई बेरोजगार उत्पादन गर्ने कारखानामा परिणत गरेको र मुलुकका लागि केही गर्न नसकेको भन्दै अब पनि उनीहरुले निर्वाचन जिते मुलुक बन्न नसक्ने आरोप लगाएका हुन्। उनले असफल भएका दललाई भोट दिएर विजयी गराए मुलुक नै असफलतातर्फ जाने तर्क गरे। तीनै तहको निर्वाचनमा सोचेर भोट दिन नुवाकोटवासीलाई आग्रह गरे। निर्वाचनमा असल मान्छे र राम्रो पार्टीलाई विजयी नगराएसम्म जनताले दुःख पाइरहने अध्यक्ष लिंदेनले बताए। निर्वाचन त्यस्तो अवसर हो, जहाँ जनताले साँच्चै काम गर्ने मान्छे छान्ने अवसर पाउँछन्,। उनले भने, असल नीति भएको पार्टी र नेतालाई विजयी गराए जनतालाई सुख हुने र पैसाको प्रलोभनमा परे वर्षौंसम्म पछुताउन पर्ने बताए। राप्रपाले चुनाव जिते कक्षा १२ सम्म निःशुल्क शिक्षा दिने पनि लिङ्देनले बताएका छन्। सोही कार्यक्रममा राप्रपाका पूर्व अध्यक्ष तथा पूर्व अर्थमन्त्रि डा प्रकाशचन्द्र लोहनीले जनताले दलको नभइ आफ्नो आर्थिक, सामाजिक, शैक्षिक, स्वरोजगारको परिवर्तन चाहेका कारण जनताले पनि निर्वाचनलाई मुलुकको हितका लागि प्रयोग गर्नुपर्ने धारणा राखे। डा लोहनीले आफ्नो पार्टीले भ्रष्टाचार गरेर खानु आमाको रगत खाए सरह हुने बताउँदै ५ वर्षमात्रै देशको नेतृत्व पाए मुलुकको मुहार फेर्ने दावी गरे। उनले देशमा मोहीलगायतका भूमी समस्याको समाधान राप्रपाकै सरकार हुँदा सुरु गरिएको दावी गरे। राप्रपाबाट स्थानीय तहमा उम्मेदवार भएकाले भ्रष्टाचार नगर्ने कसम खुवाएर मात्रै टिकट दिइएको बताएका छन्। हाम्रा उम्मेदवारहरुलाई भ्रष्ट्राचार नगर्ने प्रतिबद्धता जनाएर मात्रै टिकट दिइएको उनले बताए। सोही कार्यक्रममा राप्रपाका उपाध्यक्ष वुद्धिमान तामाङले परिवर्तनको आडमा देशमा बढ्दो कागजी हिसाव मिलानको भ्रष्टाचारले देश बर्बाद भएको बताए। राप्रपाले भ्रष्टाचार शून्यमा झार्ने र जनताका पक्षमा काम गर्ने उनको भनाइ छ।"
गोपी र राजपुरालाई उपाधि,"काठमाडौं :एपीएफका गोपीचन्द्र पार्की र नेपाल पुलिस क्लबकी राजपुरा पछाईले गणेशमान सिंह स्मृति १० किलोमिटर रोड रेस प्रतियोगिताको उपाधि जितेका छन् । वीर गणेशमान सिंह स्पोर्ट्स कमिटीले आयोजना गरेको प्रतियोगिताको पुरुषतर्फ ३१ मिनेट ११४ सकेन्डमा निर्धारित दूरी पार गर्दै पार्कीले नयाँ कीर्तिमानसहित उपाधि जितेका हुन् । गोपीले यसअघि ३१ मिनेट ४४४९ सेकेन्डको आफ्नै कीर्तिमान तोडेका हुन् । त्रिभुवन आर्मी क्लबका दीपक अधिकारी ३१ मिनेट १५०२ सेकेन्डका साथ दोस्रो र आर्मीकै राजन रोकाया ३१ मिनेट २००४ सेकेन्डका साथ तेस्रो भए । महिलतर्फ राजपुराले निर्धारित दूरी ३७ मिनेट १००५ सेकेन्डमा पूरा गर्दै नयाँ कीर्तिमानसहित उपाधि जितिन् । उनले सन्तोषी श्रेष्ठको नाममा रहेको ३७ मिनेट ५३४५ सेकन्डको कीर्तिमान तोडेकी हुन् । एपीएफकी पुष्पा भण्डारीले ३८ मिनेट ०४३ सेकेन्ड र एपीएफकै विन्द्रा श्रेष्ठले ४० मिनेट २८९५ सेकेन्डमा निर्धारित दूरी पार गर्दै क्रमशः दोस्रो र तेस्रो स्थान हासिल गरे । १० किलोमिटरका विजेताले नगद ६० हजार रुपैयाँ प्राप्त गरे । यसैगरी दोस्रोले ३० हजार, र तेस्रो हुने खेलाडीले १५ हजार रुपैयाँ प्राप्त गरे । नयाँ कीर्तिमान बनाएका गोपी र राजपुरालाई थप १०१० हजार रुपैयाँ प्रदान गरिएको थियो । यसैगरी पाँच किलोमिटरतर्फ आर्मीका मुकेश पाल र एपीएफकी फुलमती रानाले पहिलो स्थान हासिल गरे । मुकेशले १४ मिनेट ३३८८ सेकेन्डमा निर्धारित दूरी पार गर्दा एपीएफका सन्तोषविक्रम विष्टले १४ मिनेट ५९८६ सेकेन्ड र आर्मीका सुवास कार्की १५ मिनेट १४०२ सेकेन्डमा दौड पूरा गर्दै तेस्रो भए । महिलातर्फकी विजेता फुलमतीले १७ मिनेट ४२३१ सेकेन्डमा निर्धारित दूरी पूरा गरेकी थिइन् । यस्तै, आर्मीकी निर्मला केसी १८ मिनेट १५३४ सेकेन्ड र आर्मीकै पूर्णलक्ष्मी न्यौपाने १८ मिनेट २३९४ सेकेन्डमा निर्धारित दूरी पार गर्दै क्रमशः दोस्रो र तेस्रो भए । पाँच किलोमिटरतर्फका विजेताले १५ हजार, दोस्रोले १० हजार र तेस्रो हुनेले सात हजार रुपैयाँ पुरस्कार पाए । पाँच किलोमिटरतर्फको प्रतियोगिता पहिलो पटक आयोजना गरिएको हो भने १० किलोमिटरतर्फ यो तेस्रो संस्करण हो । विजेतालाई गणेशमान सिंह फाउन्डेसनका अध्यक्ष प्रकाशमान सिंह, स्पोर्ट्स कमिटीका संयोजक सञ्जीव तुलाधर, सहसंयोजक सुनील श्रेष्ठ, स्पोर्ट्स कमिटीका सल्लाहकार राजीव श्रेष्ठ, शैलेश कर्माचार्यलगायतले पुरस्कार प्रदान गरे ।"
राष्ट्रिय फुटबल टोलीमा १७ नयाँ खेलाडी,"काठमाडौं : राष्ट्रिय फुटबल टिमका मुख्य प्रशिक्षक अब्दुल्लाह अलमुताइरीले १७ नयाँ खेलाडीलाई बन्द प्रशिक्षणमा डाकेका छन्। मंगलबार प्रशिक्षण छाडेका खेलाडीको ठाउँमा अलमुताइरीले गोलकिपर विकेश कुथु, फरवार्ड जर्ज प्रिन्स कार्कीसहितलाई बन्द प्रशिक्षणमा बोलाएका हुन्। १० खेलाडीले प्रशिक्षण छाडेपछि अलमुताइरीले नयाँ खेलाडीलाई अवसर दिएका हुन्। अलमुताइरीको कार्यशैलीमा असन्तुष्टि जनाउँदै १० खेलाडी प्रशिक्षण छाडेर टिमबाट बाहिरिएका थिए। थपिएका खेलाडीमा कुथु र कार्कीसहित विशाल सुनार, अनिश चौधरी, निरकुमार राई, सुनील श्रेष्ठ, सुशील राई, आकाश बुढामगर, राजन गुरुङ, सेसेहाङ आङदेम्बे, शिव गुरुङ, अभिषेक बराल, सञ्जोक राई, मनीष मगर, विकास तामाङ, रोशन राना र रूपबहादुर लामा छन्। विकेश प्रशिक्षणमा नजाने यद्यपि आर्मी क्लबका गोलकिपर कुथुले शुक्रबार सामाजिक सञ्जाल फेसबुकबाट बन्द प्रशिक्षणमा सहभागी नहुने बताएका छन्। आफू फिट भएका बेला मिडियामा बोलेको कारण टिम बाहिर राखिएको समेत उनको आरोप छ। हाल राष्ट्रिय टोलीमा भएको घटनाक्रम मलाई पूर्ण रूपमा अवगत भएको र खेलाडी साथीहरूमा पर्न गएको मर्का मैले बुझेको छु, उनले लेखेका छन्, विगतमा म पूर्ण रूपमा फिट हुँदाहुँदै पनि मलाई मिडियामा बोलेको भनेर आरोप लगाउँदै राष्ट्रिय टिमबाट अलग गरिएको घटना यथावत् नै छ। तसर्थ म मेरो राष्ट्र र राष्ट्रिय टिमको सम्मान गर्दै यसपटक राष्ट्रका लागि सदा डटिरहने खेलाडी साथीहरूको जायज मागप्रति समर्थन जनाउँदै राष्ट्रिय टिमको प्रशिक्षणमा सहभागी हुन असमर्थ रहेको जानकारी गराउँदछु। अन्य खेलाडीले भने प्रशिक्षण सुरु गरेको बताइएको छ। एन्फा बैठकको माग अखिल नेपाल फुटबल संघ (एन्फा) केन्द्रीय समितिको बैठक तत्काल बोलाउन माग गरिएको छ। वरिष्ठ उपाध्यक्ष पंकजविक्रम नेम्बाङ, उपाध्यक्षद्वय कृष्णबहादुर थापा र वीरबहादुर खड्का तथा केन्द्रीय सदस्य दावा लामाले अध्यक्ष कर्माछिरिङ शेर्पालाई पत्र लेख्दै अत्यन्त संवेदनशील विषयमा निर्णय गर्नुपर्ने भएकाले तत्काल बैठक बोलाउन अनुरोध गरेका हुन्। मुख्य प्रशिक्षक अलमुताइरी र खेलाडीबीचको विवाद उत्कर्षमा छ। यो विवाद अत्यन्त संवेदनशील विषय भएको उनीहरूको भनाइ छ। बन्द प्रशिक्षणका क्रममा खेलाडीको सुविधाका विषयमा मुख्य प्रशिक्षक अलमुताइरी र राष्ट्रिय टिमका सिनियर १० खेलाडीबीच विवाद चुलिएको छ। सेवा सुविधाका विषयमा कुरा उठाएपछि खेलाडी रोहित चन्दलाई अलमुताइरीले प्रशिक्षणबाट निकालेका छन्। त्यसपछि अन्य ९ सिनियर खेलाडी बन्द प्रशिक्षण छाडेर हिँडेका छन्। यद्यपि अलमुताइरीले जुनियर खेलाडीलाई समावेश गरेर बन्द प्रशिक्षण भने जारी राखेका छन्। असन्तुष्ट खेलाडीलाई बाहिर राख्दै अलुमताइरीले प्रशिक्षणलाई अघि बढाएका हुन्। नेपाल टिम एसिया कप छनोटको तयारीमा छ।"
"विराटनगर महानगर, ५९ बुँदे संकल्पका साथ कांग्रेसको चुनावी अभियान","विराटनगर : ५९ बुँदे संकल्प पत्र सार्वजनिक गर्दै नेपाली कांग्रेसले विराटनगर महानगरपालिकाभित्र चुनावी अभियान तीव्र पारेको छ। विराटनगरमा कांग्रेसबाट मेयरको उम्मेदवार बनेका नागेश कोइरालाले शुक्रबार संकल्प पत्र सार्वजनिक गरेका हुन्। स्थानीय तह निर्वाचन नजिकिँदै गइरहेका बेला संकल्पका साथ कांग्रेस चुनावमा होमिएको हो। महानगरवासीलाई प्रति महिना ३० युनिट बिजुली निःशुल्क, नगर बस सञ्चालन, भूमिगत गर्दै विद्युत, टेलिफोन र इन्टरनेटको तार व्यवस्थापन, भूमिगत पार्किङसहितको सभागृह निर्माण, जटिल शल्यक्रियाका लागि मेट्रोसिटी अस्पताल निर्माण र सञ्चालन लगायतका विषयलाई संकल्प पत्रमा समेटिएको छ। त्यस्तै सामुदायिक विद्यालयहरुमा प्याड बैंक स्थापना, भ्रष्टाचारमा शून्य सहनशीलता, जनतालाई घरघरमा महानगरको सेवा प्रदानमा प्रविधिको प्रयोग, ६५ वर्ष माथिका नागरिकको निःशुल्क स्वास्थ्य बीमा, वृक्षरोपण गरेर केसलिया र सिंघिया खोलाका किनारमा ग्रीन बेल्ट करिडोर निर्माण, विराटनगरभित्र सीसी क्यामेरा जडान गर्ने संकल्प कोइरालाको छ। त्यस्तै कोइरालाले महानगर प्रमुखले पाउने सुविधा सामाजिक कार्यमा खर्च गर्ने, तारे होटल, सपिङ कम्प्लेक्स र मललाई करमा ५० प्रतिशत छुट, विराटनगरमा औद्योगिक र राजनीतिक संग्रहालय निर्माण लगायतका संकल्प गरेका छन्। उनले करको दर घटाउने र दायरा बढाउने कुरामा जोड दिइरहेका छन्। महानगरभित्र यसअघि अनावश्यक र अनुत्पादक क्षेत्रमा भइरहेको खर्च नियन्त्रण गर्ने र उक्त रकम रचनात्मक क्षेत्रमा प्रयोग गरिने उद्घोष उनको छ। कांग्रेसका कोइरालाले सत्तारुढ गठबन्धनका तर्फबाट उम्मेदवारी दिएका हुन्। उपमेयरमा जनता समाजवादी पार्टी (जसपा)का अमरेन्द्र यादवको उम्मेदवारी छ। तर संकल्प पत्र सार्वजनिक भने कांग्रेस एक्लैले गरेको छ। गठबन्धनबाट उम्मेदवारी दिए पनि चुनावी अभियानसमेत कांग्रेस एक्लैले गरिरहेको भन्दै गठबन्धनभित्र असन्तुष्टि बढेको माओवादीका एक नेताले बताए। सल्लाह नगरिकन चुनावको प्रचारप्रसार लगायतका कार्यक्रम कांग्रेस एक्लैले गरिरहे पनि गठबन्धनको कुनै औचित्य नहुने उनको भनाइ छ।"
फिलुङ्गे म,"मैंले सोधेको थिएँ, म चैत्रको फिलुङ्गे भएँ भने ? अचानक निस्सासिएँ भने ? वा गन्तव्य भुलेर बरालिएँ भने ? तिमीले भन्यौ, तिमी फिलुङ्गे भए म पानी बन्छु तिमी निस्सासिए म शीतल हावा बन्छु तिमीले गन्तव्य भुले म बाटो बन्छु। मैंले सोधेको थिएँ, म उर्लंदो खोला भएँ भने ? बबन्डर हावा झैं भएँ वा, उजाड बगैंचा झैं भएँ भने ? तिमीले भन्यौं, तिमी उर्लंदो खोला भए किनारा हुनेछु तिमी बबन्डर हावा भए आकाश हुनेछु तिमी उजाड बगैंचा भए वसन्ती पालुवा बन्नेछु। मैंले सोधें, तिमीले आकाशको जूनतारा वा चन्द्रमा माग्यौं भने ? तिमीले भन्यौं, तिमी मेरो आकाश बन्नू र, बुलन्द उचाइँ लिनू क्षितिजसम्मै फैलनू। म त्यै आकाशका चम्किला जूनतारा र शीतल चन्द्रमा हेरेर हर्षित हुनेछु। मैंले सोधें, तिमी मेरो छाया हुन्छ्यौ कि आँखाको नानी ? तिमीले भन्यौं, म तिम्रो मुटुको ढुकढुकी हुन्छु तिम्रो श्वास हुन्छु। मैंले सोधें, तिमी मेरा आँखामा के हेर्नं चाहन्छ्यौ ? तिमीले भन्यौ, तिम्रा आँखामा हाम्रा सपना फक्रिएको हेर्न चाहन्छु। म तिमीलाई सुनेर नै तिमीसँग गहिरो प्रेममा डुबेको हुँ।"
सम्झनामा उसबेलाका निर्वाचन,"भोट खेर जान दिनु हुन्न, जित्नेलाई दिनुपर्छ भन्थे २०१५ सालको निर्वाचनको परिवेश अहिलेभन्दा एकदमै फरक थियो। अर्कै बेला थियो त्यो। पार्टी पनि थोरै थिए। उम्मेदवार पनि थोरै। निर्वाचनका कर्मचारी काममा खटिँदा घरघरमै बास बस्थे। हामीले पनि घरमै बास बसायौं खाना खुवायौं। इष्टमित्र राजावादी गोर्खा परिषद्तिर लागेका थिए। उनीहरूलाई नेताले पैसा ल्याएका छन्, बाँड्छन् तर नभ्याएर नदिनु भएको होला भनेर लगायौं। पैसा नदिएको भनेर परिषद्मा भोट हालेनन्। त्यतिबेला पार्टीका नेता चाहिँ इमानदार थिए। जनताले तिनलाई पत्याउँथे। अहिले सबै उम्मेदवारलाई जनताले पत्याउँदैनन्। पार्टी पैसा बाँड्यो र जनताले खाए भने पनि इच्छाअनुसार भोट दिन्थे। भैरव रिसाल (९३ वर्ष), काठमाडौं मनप२९, अनामनगर, काठमाडौं राणाकाल सकिएर मुलुकमा प्रजातन्त्र आएको समय थियो। त्यसबेलाको मतदाताको मानसिकता नै निर्वाचन जित्नेलाई मात्र भोट दिनुपर्छ, भोट खेर जान दिनु हुन्न भन्ने थियो। त्यसबेला कांग्रेसले जित्यो। कसरी जित्यो भने निर्वाचनको मिति २०१५ फागुन ७ देखि २०१६ वैशाख २१ सम्म भयो। निर्वाचन भएकै ठाउँमा मतगणना पनि भयो। कांग्रेसले जित्यो जुन कुरो प्रचार भयो। त्यसले प्रभाव के पायो भने जित्नेलाई भोट दिनुपर्छ भोट खेर फाल्नु हुन्न भन्ने देशभर आमबुझाइ बन्यो। त्यसैले कांग्रेसले मत बढी पाएको हो। एकैपटक निर्वाचन भएको थियो भने कांग्रेसले त्यति मत ल्याउँदैनथियो। भोट हाल्न जाँदा काका पर्नेलाई जिस्क्याएँ, कम्युनिस्ट भएर भोट दिनुपर्छ भनें। उनी गोर्खा परिषद्मै भोट दिने मानसिकतामा थिए। मानेनन्। अहिले यसमै दिन्छु अर्को पल्ट जहाँ भने पनि दिन्छु काकाको यो उदाहरण किनभने त्यसबेला फकाउँदा मान्छे म कांग्रेस वा म कम्युनिस्ट नै भन्ने अडान थिएन। बुवा पुरोहित। राजनीतिसँग चासो नभएको मान्छे। त्यसमाथि त्यतिबेला कम्युनिस्टले बूढापाकालाई मार्छ भन्ने बुझाइ थियो। सबै पार्टीका नेता भोट माग्दै आउँथे, बुवाले कम्युनिस्टलाई त भोट दिने कुरै भएन। तुल्सीलाल अमात्य र पुष्पलाल श्रेष्ठ भोट माग्दै गाउँ पस्दा छिमेकमा बास बसेछन्। बुवासँग पनि तिनको कुराकानी भएछ। खै के कुराले चित्तबुझ्यो कुन्नि ? बुवा त म कमिस्टी, कमिस्टीलाई भोट हाल्छु भन्दै आउनुभयो। बूढालाई चित्त बुझ्ने गरी सम्झाएछन्। राजा पनि पूर्वाग्रही भए। पार्टी पनि आलाकाचा भए। २०१५ सालको निर्वाचन खेर गयो। कांग्रेस बढी आत्मविश्वासी भयो। भोट मजाले पाएपछि सबै हाम्रा मान्छे भन्ठानेर मक्ख पयो। राजाले संसद् विघटन गर्दा कति ठाउँमा त दीपावली नै गरे। २०१९ सालमा पञ्चायती निर्वाचन भयो। पार्टी प्रतिबन्धित भए पनि पञ्चायतलाई नै भोट हाल्ने माहोल बन्यो। तर, पञ्चायतविरोधी मानसिकताले आममानिसले भोट हालेनन्। मैले पनि हालिनँ। वडाले गाउँ पञ्चायत चुन्ने, गाउँ पञ्चायतले जिल्ला पञ्चायत चुन्ने, जिल्ला पञ्चायतले अञ्चल पञ्चायत अनि अञ्चल पञ्चायतले राष्ट्रिय पञ्चायत चुन्ने काम भयो। भोट माग्ने कामै भएन। एउटा जिल्लामा दुई जना छानिन्थे। दुवैमा लाउनुपर्ने हो। निर्दलीय व्यवस्थामा पनि गोप्य रूपमा दल चलिरहेको थियो। त्यसैले दुईछापे लाउनुपर्ने भोट एउटा मात्र लाउने चलन भयो। फटाइ गर्ने चलन आयो। पञ्चायतकालमा अलिअलि विकास हुँदै गयो। २०३६ सालमा जनमतसंग्रह अलि खुकुलो भयो। प्रतिबन्धित पार्टीहरूले पनि निर्वाचन लड्न पाए। त्यसबेला अलि प्रजातन्त्रिक समय थियो। मैले नि भोट दिएँ। परिणाम घोषणा चाहिँ जिल्लाजिल्लामा फरक भयो। मतदान चाहिँ एकै दिन भयो। बहुदलले जित्छ भन्ने थियो। भोट भइसकेपछि समय रह्यो भने त्यहीँ मतगणना हुन्थ्यो। नत्र जिल्ला लगिन्थ्यो। बाँसको ढुंग्रोमा लगाएको मतलाई गणना गर्ने बेलामा भने सबैलाई देखाएर फुटाइन्थ्यो। तर, राजाले ज्योतिष प्रयोग गरेर निर्दलले जित्छ भन्न लाएर फट्याइँ गरे। निर्दलमा व्यापार गर्न र पैसा कमाउन सकिने भएर होला राजपरिवारलाई बहुदल मन परेको रहेनछ। ज्योतिषलाई प्रयोग गरेर यति मतले निर्दलले जित्छ भनेर निर्वाचनअघि होहल्ला फैलाए। राजाले भनेकाले पत्याउँथे। बहुदलवाला बीपी कोइराला र मनमोहन अधिकारीले भाषण गर्थे। जनताको पक्षमा बोल्थे। पञ्चायतले जनताको विपक्षमा बोल्थ्यो। जनमतमा निर्दल वा बहुदलमा भोट हाल्ने भन्ने थियो। निर्वाचनमा बढी मान्छेले भाग लिन्थे त्यसबेला। निर्दल चित्त बुझेन मलाई। बहुदललाई जिताउन कोसिस गरें। भक्तपुरमा बहुदलले जित्यो। फट्याइँ गर्न झन् अप्ठ्यारो तर विभिन्न दाउपेच गरे। मतगणनामा झन्झट गर्ने काम भयो, धाँधली गर्न रहेछ। साम, दाम, दण्ड, भेद सबै अँगाले। अन्ततः राजाले जिते, जनता हारे। अचेल नेता ठाडै ढाँट्छन् । उम्मेदवारहरू नाताका र पैसावाल हुँदैनथे २०१५ सालमा पहिलो संसदीय निर्वाचन हुँदा २४ वर्षको थिएँ। निर्वाचन राणाविरुद्ध र प्रजातन्त्र केन्द्रित थियो। हामी युवा प्रजातन्त्र प्राप्तिको आन्दोलनमा थियौं। ठुल्दाइ होमनाथ प्रजातान्त्रिक आन्दोलनको मोर्चामा हुनुहुन्थ्यो। त्यसैको प्रभावमा म पनि राणाविरोधी आन्दोलन र प्रजातन्त्रको पक्षमा लागेको थिएँ। त्यतिबेला अहिले जस्तो उम्मेदवार चयन गर्दा नातावाद र पैसावाल खोजिँदैनथियो। आन्दोलनले जन्माएका युवा जनताको घरदैलो गएर विचार राख्न सक्थे। तिनै युवालाई प्रतिबन्धित पार्टीहरूले उम्मेदवार चुन्थे। त्यो निर्वाचन गोर्खा परिषद् र नेपाली कांग्रेसबीच मुख्य प्रतिस्पर्धा थियो। अग्निलाल बराल (९८ वर्ष), पोखरा ७ नुवारथोक, कास्की कास्कीबाट नेपाली कांग्रेसका मीनबहादुर गुरुङ उठेका थिए। उनैले निर्वाचन जिते। त्यतिबेला पोखराको जनसंख्या र मतदान केन्द्र नै थोरै थियो। पोखरा ७ नुवारथोकको मान्छे पोखरा५ मालेपाटनको वाराही स्कुलमा गएर मतदान गरें। कास्कीमा एक मात्र सांसद चयन गर्नुपथ्र्यो। अहिले तीन जना संघीय सांसद छन्। निर्वाचनमा कुनै अशान्ति भएन। विभिन्न चरणका आन्दोलनबाट राणाशासन ढल्यो। राजा फालिए, प्रजातन्त्र हुँदै गणतन्त्र आयो। अचेल निर्वाचनमा विकृति भित्रिएको देखिरहेको छु। यो ऊ पार्टी भन्ने नै छैन सबैमा उस्तै प्रवृत्ति छ, धेरथोर मात्र हो। जनताका दुःख बुझेको मात्र होइन त्यसैअनुसार काम गर्न सक्ने सक्षम उम्मेदवार खोजी हुनुपर्ने हो। पार्टीमा निरन्तर लागेकै भित्रबाट उम्मेदवार खोजिनुपर्छ। आन्दोलनले प्रजातन्त्र, गणतन्त्र पायो तर पनि जनताको मन जित्ने नेतृत्व देशले पाएन। अहिलेको अवस्था झन् निराशलाग्दो छ। निर्वाचनमा जित्नैकै लागि पैसा भएकालाई पार्टीमा प्रवेश गराउने र उम्मेदवार बनाउने चलन सबै पार्टीमा छ। बाँसको ढुंग्रोमा भोट खसाल्थ्यौं पहिलोपटक २०२६ सालमा उपप्रधानपञ्चमा निर्वाचित भएँ। त्यतिबेला निर्वाचन लड्दा अहिलेको जस्तो खर्च गर्नु पर्दैनथ्यो। मैले त्यतिबेला जितेपछि चाहिँ एउटा खसी काटेर गाउँलेलाई खुवाएँ। अचेल पो मान्छेहरू धेरै पैसा खर्च गर्छन् त। हामीले निर्वाचनमा उम्मेदवार बन्न चाहिँ गाउँलेसँग सल्लाह गथ्र्यौं। निर्वाचन भनेपछि सबैजना भेला भएर भोट दिने चलन थियो। सबैजनाको उपस्थिति हुन्थ्यो। निर्वाचन गराउन जिल्लाबाटै आउँथे। भालुबाँसको ढुंग्रो काट्थ्यौं। त्यसैमा सानो दुलो बनाएर भोट खसाल्थ्यौं। हर्कजंग घिसिङ (९८ वर्ष), फुङ्लिङ८ ताप्लेजुङ बाँसको ढुंग्रोमा झन्डै एक सय भोट अट्थ्यो। मतदानका लागि मान्द्रोले बेरेर बुथ बनाउने गरिन्थ्यो।भोटको दिन उम्मेदवारलाई समयसमयमा बाँसको ढुंग्रो हेर्न दिइन्थ्यो। तर, पुलिससँग जानुपथ्र्यो। अन्तिममा भोट भइसकेपछि समय रह्यो भने त्यहीँ मतगणना हुन्थ्यो। नत्र जिल्ला लगिन्थ्यो। बाँसको ढुंग्रोमा लगाएको मतलाई गणना गर्ने बेलामा भने सबैलाई देखाएर फुटाइन्थ्यो। मतदानमा पुरुष महिला दुवैको सहभागिता हुन्थ्यो। त्यतिबेला वडा र अञ्चल छुट्टिएको थिएन। अब ९८ वर्षको भैयो बाँचिएकै छ। हिँड्नु नसके पनि गाडी आएको नै छ। हिँड्न सक्दिनँ भन्न पनि पाइएन। एउटा भोट त दिनुपर्ला हो। भोट चाहिँ पक्षपात नगर्ने, छलढाँट नगर्नेलाई नै दिनुपर्ला। उहिलेको जस्तो समाजसेवा गर्दैनन् अहिले। हामी त जितेर पनि बस्ने कुर्सीको त के कुरा पिरासमेत हुँदैनथ्यो। हामी आफैं काठको पिरा बनाएर बस्थ्यौं। अहिले त सबैलाई गाडी चाहिएको छ। मान्छेहरू पनि सबै स्वार्थी भए। भोट दिन पनि बोलाउनुपर्ने। कताकता भको आफन्तलाई पनि टिकट काटेर भए पनि भोट हाल्न ल्याउने भन्छन्। तर सबैले सही ढंगमा विकास गर्ने, निष्पक्ष दुष्कर्म नगर्ने व्यक्तिलाई भोट दिनुपर्छ। अहिले जस्तै उहिले पनि उम्मेदवार त धेरै नै हुन्थे। तर महिलाहरू उम्मेदवार चाहिँ हुँदैनथे। पछि नापी पछाडि मात्रै महिला उम्मेदवार हुन थाले। त्योभन्दा अघि महिला त निर्वाचन नै लड्दैनथे। एकहाथको घुम्टो गरेर भोट हाल्न जान्थें भारतको बिहार राज्यको सहसराम मेरो माइत हो। निकै सानो उमेरमा बिहे भयो। हामी मुसहरहरूको बच्चा उमेरमै बिहे हुन्छ। बिहे हुँदा मेरो उमेर १३ वर्ष जति थियो होला, श्रीमान् १५। पछि घरमै ठूलो हुँदै गएपछि निर्वाचन, निर्वाचन जस्ता कुराहरू सुनें। २०४९ सालतिरको कुरा होला गाउँ विकास समिति, नगरपालिकाहरूको निर्वाचन थियो। त्यो बेला राजाको शासन थियो। निर्वाचनमा भोट हाल्नुपर्छ भनेर हाम्रो बस्तीहरूमा पनि खुब चर्चा हुन्थ्यो। शनिश्चरीदेवी सदा (८५ वर्ष), जनकपुरधाम उपमहानगरपालिका४, धनुषा पहिलो पटक राम्ररी निर्वाचन बुझेको पनि त्यही बेला हो मैले। त्यसअघि मेरो नेपाली नागरिकता पनि थिएन। पछि ससुराहरूले नागरिकता बनाउन लगाए। त्यत्तिखेर कुन कुन पार्टीहरू थिए कुन्नि ? कसकसले निर्वाचन लडेका थिए त्यो पनि खासै याद छैन। हामी त घरकोे बुहारी थियौं। झन् म पढेलेखेको पनि छैन। मेरो श्रीमान् पनि अनपढ नै हुन्। हाम्रो समाजमा छोरीबुहारीहरू पढ्ने खासै हुँदैनन्। मर्दहरू पनि त अहिले आएर पढ्न थालेका हुन्। अहिले त छोरीबुहारीहरू अलिअलि पढ्ने भएका छन्। घर बाहिर, हाट बजार जाने पनि छन्। तर, हाम्रो पालामा त्यस्तो थिएन। ससुरा, जेठाजु र घरका पुरुषहरूकै शासनमा बस्नुपर्ने हुन्थ्यो। बुहारी भएपछि झन् घरको ढोकामा पनि बिनाघुम्टो जान नहुने थियो। अनि भोटको बेला आउँदा घरमा भोट माग्न आउने नेताहरू घरका पुरुष सदस्यसँगै कुरा गर्थे। पछि घरबाट जहाँ भोट हाल्न भन्यो मैले पनि त्यहीं भोट हालें। पहिलो पटक यत्रो एक हातको घुम्टो तानेर श्रीमान्सँग भोट हाल्न गएको थिएँ। त्यत्ति बेला त्यो मतपत्रमा राम्ररी भोट हाले कि हालिनँ त्यो पनि याद छैन। पछि त थुप्रै निर्वाचनमा भोट हालेको छु। यसअघि २०७४ मा पनि यो वार्डहरू, नगरपालिकाहरूको प्रमुखका लागि निर्वाचन हुँदा भोट खसाएँ। तर, यतिका उमेरसम्म भोट हाल्दा पनि खाली नेताहरू मोटाएका छन्। हामी त उस्ताको उस्तै। गरिब, दलितहरूलाई हेर्ने कोही सरकार आएको छैन। कटुवालले हाँक हालेजस्तै गरी गाउँमाथिको डाँडाबाट भोट हाल्ने है भन्दै चिच्याउँथे। बुवाले जेमा भन्नुभयो, त्यहीँ भोट हाल्यौं। निर्वाचन कस्तो हुन्छ भन्ने हेर्नकै लागि मान्छेहरू थुप्रिन्थे। नेता फेरिन्छन्। आज एउटा त भोलि अर्को आउँछ। जितेर गएपछि मुख पनि देखाउँदैन्। अहिले निर्वाचन लागेको छ। दिनरात हात जोरेर मान्छेहरू घरघर पस्छन्। म त चुपचाप सबैको कुरा सुनिरहेको हुन्छु। यस्तो कुराहरू कति सुन्यो यो कानले। तर, भोट नहाल्दासम्म मात्रै हो, हामीलाई सोधपुछ गरेको पछि त्यो पनि हुँदैन।म यति बूढो भइसके पनि वृद्धाभत्ता पाउन सकेको छैन। कहिले के कागज नमिलेको कहिले के नमिलेको भन्छन्। अनि पेन्सन दिलाउन कसैले सहयोग गरिदिँदैनन्। बिरामी परे भने कसैले एकसुको दिँदैन तर भोट माग्न सब आउँछन्। डाँडाबाट भोट हाल्ने है भन्दै चिच्याउँथे २००८ सालमा लाहुर पसें। लाहुर गएर जागिर गरिरहेको थिएँ। त्यसपछि दुईतीन पटक घर फर्किए हुँला। २०१५ सालमा निर्वाचन हुने भयो भन्ने खबर उहीँ (भारत) मै थाहा पायौं। निर्वाचनमा घर जानुपर्छ भन्दै काकाहरूले भन्नुभयो। फागुनमा निर्वाचन हुन्छ भन्ने खबरले हामी पनि पहिलो पटक भोट हाल्न घर (नेपाल) फर्कियौं। अर्घाखाँचीको धरमपानी (बामरुक) मा दाजुभाइको बाक्लो बस्ती छ। निर्वाचनमा भोट हाल्न पाइन्छ भन्ने कुराले खुसी थियौं। २१ वर्ष पुगेकाले मात्रै त्यतिबेला भोट खसाल्न पाइन्थ्यो। मतदाता परिचयपत्र त केही थिएन। चेकजाँच गर्नेले कति वर्षका भयौं भनेर सोध्थे। २१ वर्ष पुगे भन्नेले भोट हाल्न पाउँथे। टीकाराम उपाध्याय (८८ वर्ष), बुटवल उपमहानगरपालिका१४, सेमलार, रूपन्देही भोट हाल्ने के मा ? भन्दा लालटिनमा भनेजस्तै लाग्छ। ठ्याक्कै के चिह्नमा भोट हानियो सम्झना छैन। अहिलेजस्तो लहरै धेरै चिह्न त्यतिबेला थिएनन्। मान्छे भने लाइन लागेरै बसेर भोट हाल्नुपथ्र्याे। रसी (पाटाको डोरी) टाँगेर लाइन लाग्ने ठाउँ बनाएका हुन्थे। ठाँटिएर कुर्चीमा बसेकाहरूले उमेर सोध्थे। सर्कारी कर्मचारी होलान् उनीहरू। हामीले उमेर भन्दै भोट हाल्दै गथ्र्याैं। निर्वाचन सुरु भएको धेरै दिनपछि हाम्रो पालो आएको थियो। भोट हाल्ने स्थान भने अरूले देख्न नसक्ने थिए। पुलिसहरू भने देखिन्नथे। मान्छेहरू भोट माग्न आएको मलाई याद छैन। सायद आएनन् होला। कि हामी लाहुरबाट नफर्किंदै आए कि ? कटुवालले हाँक हालेजस्तै गरी गाउँमाथिको डाँडाबाट भोट हाल्ने है भन्दै चिच्याउँथे। हामी त केटाकेटी बुद्धिकै थियौं। बुवाले जे भन्नुभयो, त्यहीँ भोट हाल्यौं। त्यतिबेला कसले जित्यो भन्ने पनि सम्झना छैन। निर्वाचन कस्तो हुन्छ भन्ने हेर्नकै लागि मान्छेहरू थुप्रिन्थे। निर्वाचनअघि निर्वाचन गरेजस्तो नाटक गरेका थिए रे। हामीले त त्यो पनि देख्न पाएनौं। भोट कसरी हाल्ने भनेर सिकाएका होलान्। भारतको इन्टलिजेन्समा काम गर्न थालें। बीचका निर्वाचनको धेरै ख्याल छैन। एकैचोटी २०४८ सालमा अर्काे निर्वाचन भयो क्यारे। त्यतिबेला त मान्छेहरू झन्डा बोकेर भोट माग्नै आएका देखिन्थे। निर्वाचन चिह्न अलि धेरै देखिए। त्यसपछि २०६४ मा भोट दिएँ। बीचका निर्वाचनमा आउन सकिएन। त्यतिबेला त मान्छे घरमै आएर ढोगेरै भोट माग्न थालेका थिए। म बूढो भएर पनि होला, कानमै आएर चिच्याउँथे। आशीर्वाद दिनुस् भन्थे। २०७४ मा गाउँको निर्वाचनमा बुहारी लडेकी थिइन् तर मत पुगेनछ हारिन्। अहिले त आफैं भोट दिन सक्दिनँ। हात काप्छन्। छोराबुहारीले भोट हाल्ने स्थानमा लान्छन्। भोट दिएपछि सुविधा हुन्छ भन्थे उहिले। अहिले पनि त्यही सुनाउँछन्। २०२४ सालमा तराई झरेपछि यतै बसेका छौं। भोट पनि यतै हालियो। अहिले बाटा पिच भएका छन्। घरमा धारा आउँछन। सुविस्तै छ। हामी बूढाबूढीले भत्ता पाएका छौं। अहिले पनि बा आशीर्वाद दिनुस् भन्दै भोट माग्न आउन थालेका छन्। म त चिन्दिनँ। झन्डा बोकेर आउँछन्। विरोध हुन्थ्यो तर पनि भोट सबैको सल्लाहमै हाल्थ्यौं दाङको सोनपुरमा निर्वाचनको चर्चा चल्यो। हामी २९३० वर्षका अल्लारे थियौं। गाउँमा मान्छेहरू आउने जाने गर्थे। चौघार पूर्वको लक्ष्मणपुर पञ्चायतमा निर्वाचन हुने सुनेका थियौं। एकपटक गाउँको दोहोरु भन्ने ठालुको घरमा सबैलाई जम्मा हुन हाँक आयो। अहिले बडघर भनिने त्यतिबेलाका महतवाले दोहोरुको घरमा जम्मा हुन आदेश दिए। हामी सबै भेला भयौं। यस्तो तीन पटकसम्म भयो। फरकफरक नेता आउँदा रहेछन्। नेता आउँदा गाउँमा महतवाले गाउँलेलाई भेला गर्थे। नेताले यो राम्रो, त्यो फटाहा हो जस्ता कुरा गर्थे। हामीलाई त्यो अनौठो लाग्थ्यो। दोहोरुले एक दिन सबै गाउँलेलाई जम्मा गर्दै गाउँमा ठूला नेता आउने खबर सुनायो। दुई दिनसम्म जंगल गएर ल्याएको घाँस र स्याउला लगाएर बाटोमा गेट बनाएका थियौं। गेट बनाउन गाउँलेहरू सबै लागे। त्यही बाटो भएर केही दलबलसहित एक नेता आए। गाउँमा सबै मान्छे जम्मा भए। रातमा छलफल भयो। गाउँमा पहिलो पटक आएका ती नेताले भाषण गरे। उनले के भने याद छैन, तर उनको नाम परशुराम थारू रहेछ। तौला डगौरा थारू (९३ वर्ष), टीकापुर नगरपालिका१, बनगाउँ, कैलाली नेपाली कांग्रेसका नेता रहेछन् थारू। उनको ठूलो स्वागत भयो। उनले नै रुखमा भोट हाल्न सबै गाउँलेलाई भने। ती नेता गएपछि अर्को दिन फेरि महतवा घरमा सबै गाउँले जम्मा भयौं। वादविवाद भयो। को राम्रो को नराम्रो ? भनेर आपसमा छलफल भयो। पहिलो पटक भोट हालेकोले निकै खुसी लागेको थियो। मान्छे कम हुन्थे, अहिलेजस्तो धेरै पार्टी नभएकाले प्रचारप्रसारबारे त्यति धेरै हुन्थेन। निर्वाचनको दिन गाउँका सबै गयौं। लाइन लाग्यौं, अगाडि बसेको अलि बूढो मान्छेले एउटा कागज दियो। केही परतिर छाप र सानासाना डब्बा थिए। छाप लगाएर त्यसमै राखेको याद आउँछ। साँझ परेपछि महतवाले सबैलाई घर फर्काए। माथि पहाडी बस्ती थियो। तल थारू गाउँ। त्यो बेला थारु गाउँ बलियो थियो। एउटै महतवाको कुरा पूरै गाउँले मान्नु पथ्र्यो। छलफलमा कतिपयले विरोध पनि गर्थे तर भोट सबैको सल्लाहमै हाल्थे। अहिले धेरै नेता भएकाले गाउँ बिग्रिएको हो कि जस्तो पनि लाग्छ। सबै मिलेर एक भए पो गाउँमा विकास हुन्थ्यो। घरघरमा नेता छन्। अब भोट हाल्न खासै जाँगर छैन। खासै विकास पनि भएको जस्तो लाग्दैन।  गोपीकृष्ण ढुंगानाकाठमाडौं, कृष्णमणि बरालपोखरा, लक्ष्मण पोखरेलबुटवल, मनिका झाजनकपुरधाम, परमानन्द पाण्डेटीकापुर, बसन्त लिम्बूताप्लेजुङ"
निर्वाचनको मुखमा भारततिर,"महेन्द्रनगर : निधारमा रातो टीका, पिठ्युमा झोला र साथमा तीन नाबालक छोराछोरीसहित बुधबार वेदकोट नगरपालिका३ का बलदेन विक गड्डाचौकी नाकामा भेटिए। उनी आठ वर्षदेखि भारतको राजधानी दिल्लीस्थित कम्पनीमा मजदुरका रूपमा कार्यरत छन्। विकले यसपटक भने दुई नाबालिका छोरी र एक छोरालाई पनि आफूसितै राख्ने र सके पढाइ गराउने योजनाका साथ दिल्ली हिँडेको सुनाए। श्रीमती भारतमै छिन्, म यहाँ छोराछोरी लिएर उतै मजदुरी गरेर जीविका चलाउने योजनाले दिल्ली जान हिँडेको हुँ, विकले भने, आफू जन्मिएको माटो छोडेर अरूकोमा काम गर्न जानु बाध्यता हो। स्थानीय तहको निर्वाचनले मुलुक चुनावी माहोलमा तातेका बेला बढ्दो गर्मीलाई बेवास्ता गर्न बाध्य छन्। उक्त पीडामा बलदेन जस्तै दैनिक सयौं नागरिक यतिबेला गड्डाचौकी नाकाबाट रोजगारीका लागि भारत पस्दै छन्। चुनावी माहोल गाउँघरमा ताते पनि यहाँ पसेर पेट कसरी पाल्नु ?, भावुक हुँदै विकले भने, निर्वाचनमा घरमा बुढाआमाबुवा छन्। उहाँहरू भोट हाल्नुहुन्छ। कञ्चनपुरको गड्डाचौकी नाकाबाट सुदूरपश्चिम प्रदेशका मात्रै नभई अन्यत्र क्षेत्रका नागरिक पनि रोजगारीका लागि भारतका विभिन्न ठाउँमा दिनहुँ गइरहेका छन्। गड्डाचौकीबाट भारतको सिमला गइरहेका रोल्पा कुवाखोलाका ७० वर्षीय सितलाल पुन स्याउबारीमा काम गर्न आफू भारत जान लागेको बताए। चुनाव भए पनि आफ्नो अवस्था र नियतिले जीवनभर मजदुरी गरेरै यतिका वर्ष बिताएँ, पुनले भने, मुलुकमा जस्तोसुकै परिर्वतन आए पनि गरिबका दिनमा सुख कहिल्यै आएन। उनले आफू चार दशकदेखि भारत रोजगारीका लागि जान थालेको बताए। उनले भने, विपन्न समुदायलाई अझै भोट माग्ने बेला मात्रै आश्वासन दिने त होलान् नि। गत वर्ष कोरोना कहरमा भारतमा रोजगारी छाडेर घर फर्किएका रोल्पाका २६ वर्षीय धमेन्द्र पुनले पनि निर्वाचनबारे थाहा पाए। तर पनि बाध्यताले छाडेर जानु परेको उनले बताए। चुनावसम्म बसौं उता जागिर नै गुम्ने खतरा भयो, उनले भने, गाउँमा युवाको भावना बुझ्ने र रोजगारी सिर्जना गर्नसक्ने उम्मेदवारले जितुन्। हामी परदेशीको यही कामना छ। त्यसैगरी कञ्चनपुरको बेल्डाडीका २८ वर्षीय दीपेन्द्र थापा पनि रोजगारीको सिलििलामा बुधबार दक्षिण भारतको यात्रामा निस्कँदा गड्डाचौकीमै भेटिए। दक्षिण भारतको तामिलाडु नोकरी गर्न थालेको ६ वर्ष भयो, उनले भने, दुई महिनाअघि बिदामा आएको थिएँ, फेरि जान लागें। उनले घर बिदामा बस्दा स्थानीय पालिकामा जनप्रतिनिधिले गाउँमा देखिने गरी विकास गरेको नपाएको बताउनुभयो। चुनावका बेला मात्रै घरदैलोमा गफ दिने नेताको कामै छैन, थापाले भने, द्वन्द्वकालमा डरले बाहिरियौं। अहिले बाध्यताले घर छाड्नुपरेको छ। गड्डाचौकी नाकाबाट दक्षिण भारत, दिल्ली, सिमला, मुम्बै, देहरादुन लगायत क्षेत्रमा रोजगारीका लागि जाने बढी संख्यामा ओहोरदोहोर गरिरहेका हुन्छन्। पछिल्ला वर्षमा भारतको दिल्लीसम्म महेन्द्रनगरबाट नेपाली बस पनि सञ्चालनमा आएपछि यात्रुलाई सहज भएको छ। यसैगरी, यहाँको बेदकोट नगरपालिका६ मुसेपानीका २८ वर्षीय मिलनसिंह घटाल पनि निधारमा सेतो अक्षताले घरबाट भारतका लागि हिँड्दै गर्दा सिमानामा भेटिए। देहरादुनमा काम गर्न थालेको १० वर्ष भयो। पछिल्ला वर्षमा स्काभेटर चालकका रूपमा कार्यरत छु, घटालले भने, हामी विदेशिनेलाई चुनावको रौनकतामा रमाउनुको अर्थ नै छैन। इलाका प्रहरी कार्यालय गड्डाचौकीका प्रमुख प्रहरी नायब निरीक्षक बहादुर सिंह धामीले दैनिक दुई सयदेखि तीन सयसम्म नेपाली यहाँबाट रोजगारीका लागि भारत गइरहेको जानकारी दिए।  रासस"
जिम्बावेविरुद्धको सिरिज आजदेखि,"काठमाडौं : जिम्बावेविरुद्धको एकदिवसीय सिरिज शनिबारदेखि सुरु हुँदैछ। नेपाल क्रिकेट संघ (क्यान) ले सिरिजका लागि शुक्रबार नेपाली टोलीको घोषणा गरेको छ। सन्दीप लामिछानेको कप्तानीमा १६ सदस्यीय टोलीको घोषणा गरेको हो। नेपालले घरेलु मैदानमा जिम्बावे एसँग ३ खेलको एकदिवसीय र ३ खेलको टीट्वान्टी सिरिज खेल्नेछ। पहिलो खेल शनिबार त्रिवि क्रिकेट मैदानमा हुनेछ। यस्तै दोस्रो खेल सोमबार र तेस्रो खेल बुधबार हुनेछ। टीट्वान्टी सिरिज भने वैशाख २३ देखि २६ सम्म चल्नेछ। यो सिरिज ओडीआई र लिस्ट ए कुनै पनि मान्यता प्राप्त होइन। त्यसैले अभ्यास मात्रै मानिनेछ। यसमा नेपालको मुख्य ध्यान कमजोरी सुधारमा हुनेछ। नेपाली टोलीमा सन्दीप लामिछानेसहित आसिफ शेख, देव खनाल, दीपेन्द्रसिंह ऐरी, रोहित पौडेल, आरिफ शेख, विनोद भण्डारी, करण केसी, सोमपाल कामी, कुशल भुर्तेल, सागर ढकाल, विक्रम सोब, किशोर महतो, सुनील धमला, सुशन भारी, आदिल अन्सारी छन्।"
मोरङका ३ पालिका : पुरानैबीच प्रतिस्पर्धा,"विराटनगर : आसन्न स्थानीय तह निर्वाचनमा मोरङका ३ पालिकाको प्रतिस्पर्धा निक्कै रोचक हुने देखिएको छ। सुन्दरहरैँचा र रंगेली नगरपालिका तथा ग्रामथान गाउँपालिकाको प्रमुख पदमा पुरानै प्रतिद्वन्द्वीबीच प्रतिस्पर्धा हुँदै छ। २०७४ सालको स्थानीय निर्वाचनमा एकअर्काका प्रतिस्पर्धी रहेका उनीहरु यसपटक पनि आम्नेसाम्ने हुँदा चुनावी माहोल रोचक बनेको हो। पुरानै प्रतिद्वन्द्वी चुनावी मैदानमा उत्रदा माहोल चाखलाग्दो बनेको छ। उम्मेदवारहरुले आक्रामक रूपमा चुनावी अभियान चलाइरहेका गज्जबको प्रतिस्पर्धाबीच सम्भावित परिणामलाई लिएर विभिन्न चर्चा भइरहेका छन्। उनीहरुले मतदाता भेटघाट, घरदैलो, चुनाव विशेष अभियान लगायतका कार्यक्रमलाई तीव्रता दिएका छन्। मनोनयन दर्ता गरिसकेपछि निक्कै व्यस्त बनेका उम्मेदवार नतिजा आफ्नो पक्षमा पार्न मतदाता फकाउने अभियानमा लागेका छन्। चुनाव जितेपछि ५ वर्षसम्म स्थानीय सरकारको प्रमुख बन्न पाउने भएकै कारण विभिन्न विकासका योजना अघि सारेर उनीहरु माहोल आफ्नो पक्षमा पार्न प्रयासरत छन्। आफ्ना एजेण्डा र विकास निर्माणका नारा बोकेर मतदाता रिझाउन कसरत गरिरहेका उम्मेदवार रातदिन नभनिकन जनताको घरदैलोमा पुगिरहँदा पुरानाबीचको प्रतिस्पर्धालाई लिए जनचासो पनि बढेको छ। स्थानीय स्तरमा परिचित अनुहारका उम्मेदवार भने जितको दाबीसहित निर्वाचनमा होमिएका छन्। ३ वटै पालिकामा नेकपा (एमाले)ले र सत्तारुढ गठबन्धनभित्रको दलबीच मुख्य प्रतिस्पर्धा हुने देखिएको छ। यसअघि पराजित भएकाहरु त्यसको बदला लिँदै यसपटक निर्वाचन जितेर पालिकाको प्रमुख बन्ने दाउमा छन्। यसअघिको नेतृत्वले गर्न नसकेका र गर्न नचाहेका कामलाई मूल मुद्दा बनाएर उनीहरु चुनाव केन्द्रित भएका छन्। पालिकाको प्रमुख बन्न दोस्रो पटक आकांक्षा राख्नेहरु ५ वर्षसम्म गरेका कामबाट जस लिएर पुनः पालिकाको नेतृत्व सम्हाल्ने प्रयासमा छन्। उनीहरु पालिकाभित्र आफ्नो नेतृत्वमा भएका काम र भावी योजनालाई मतदाता समक्ष पुर्याएर अर्को पटक पनि निर्वाचन जित्ने अवसरका रूपमा सदुपयोग गर्न खोज्दै छन्। यसपटक निर्वाचनको महोल भिन्न छ। सत्तारुढ गठबन्धनलाई चुनावी मैदानमा एमाले एक्लेलै काउन्टर दिँदै छ। सत्तारुढ गठबन्धनमा नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी (जसपा)समेतका दल छन्। यसअघिको निर्वाचनमा नजन्मिएको एकीकृत समाजवादी अहिले जसरी पनि एमालेका उम्मेदवार हराउने अभियानमा छ। गठबन्धन एकातिर र एमाले एक्लै हुँदा निर्वाचन परिणामको आकलन सहज छैन। सुन्दरहरैँचा नगरपालिकामा २०७४ सालको निर्वाचनमा कांग्रेसका शिवप्रसाद ढकाल र नेकपा (एमाले)का केदारप्रसाद गुरागाईंबीच प्रतिस्पर्धा भएको थियो। द्धिपक्षीय प्रतिस्पर्धामा ९६८ मतान्तरले ढकाल मेयरमा निर्वाचित भएका थिए। ढकालले १६८२२ मत ल्याउँदा गुरागाईंले १५८५४ मत मात्रै प्राप्त गर्न सके। यसअघि ५४३७२ मतदाता रहेको नगरमा ४०१०५ मत खसेको थियो। आसन्न निर्वाचनमा पनि उनै ढकाल र गुरागाईंबीच चुनावी प्रतिस्पर्धा हुँदै छ। ढकाल सत्तारुढ गठबन्धनका उम्मेदवार हुन्। उनलाई माओवादी, एमालेबाटै बाहिरिएको एकीकृत समाजवादीसमेतको साथ छ। ढकाल नगरवासीले दोस्रो पटक आफूलाई मेयर बनाउनेमा ढुक्क छन्। मेरो ५ बर्से कार्यकालमा प्रदेश १ मै सबैभन्दा बढी सडक कालोपत्रे सुन्दररहैँचामा सम्भव भयो। भौतिक पूर्वाधारका हिसाबमा प्रदेशमै सबैभन्दा धेरै काम गर्न सकियो, उनले भने, नगरको सेवा प्रवाह चुस्तदुस्त र छिटोछरितो बनाएको छु। मुख्य चुनौतीका रूपमा रहेको फोहोर मैला व्यवस्थापनमा महत्वपूर्ण काम भएको छ। पूर्ण साक्षर नगर घोषणा लगायत जनताका पक्षमा भएका धेरै काम आफूले चुनाव जित्ने मुख्य आधार रहेको ढकालको भनाइ छ। नगरभित्र दीर्घकालीन महत्वका योजनाहरु धेरै छन्। त्यसलाई पूरा गर्दै अधुरा कामलाई पूर्णता दिन पुनः नगरको नेतृत्व लिनुपर्छ भनेर चुनावी मैदानमा आएको हुँ, उनले भने, विजयी गराएर विकास निर्माणका अधुरा योजनाहरु पूरा गर्न जनताले साथ दिने अपेक्षा राखेको छु। अरु नयाँ योजना ल्याएर समृद्ध सुन्दरहरैँचा बनाउने अभियानमा लाग्ने छु। ढकालले आफ्नो दोस्रो कार्यकालमा शिक्षा, स्वास्थ्य, विकास निर्माणले नगरमा अझै फड्को मार्ने पनि बताए। जनताको जीवनयापनसँग प्रत्यक्ष जोडिने पहिलो सरकार स्थानीय तह भएकाले जनताको आवश्यकता र चाहना पूरा गर्ने तथा समस्यालाई समाधान गर्दै संस्थागत रूपमा योजनाका खाका तयार पारेर कार्यान्वयनमा लैजाने उनको प्रतिवद्धता छ। ५ वर्षमा प्राप्त भएको अनुभव र ज्ञान तथा सीमित स्रोत साधानलाई इमान्दारिताका साथ प्रयोग गर्दै नगरवासीको हितमा उपयोग गर्न आफू प्रतिवद्ध रहेको ढकाल बताउँछन्। एमाले उम्मेदवार गुरागाईं यसअघिको पराजयको बदला ढकालसँग आसन्न निर्वाचनमा लिने दाउमा छन्। यो पटक एमालेले चुनाव जित्नेमा कुनै शंका छैन। पछिल्लो ५ वर्ष टोलटोल र वडावडामा एमालेको मजवुत संगठन बनेको छ, उनले भने, एमालेका सबै कमिटी व्यवस्थित रूपमा निर्वाचन केन्द्रित भएर परिचालित छन्। नगरभित्र रहेका ६ हजारभन्दा बढी पार्टीका संगठित कार्यकर्ता एमाले जिताउ अभियानमा अहोरात्र खटिएका छन्। निर्वाचनलाई लक्षित गरेर नियमित घरदैलो र मतदाता भेटघाटलाई प्राथमिकतामा राखिएको गुरागाईंले बताए। ५ वर्षसम्म नगरको नेतृत्व गरेकाले जनतालाई विकासको अनुभूति दिलाउन नसकेको उनले बताए। भने, जनप्रतिनिधिले समय त्यत्तिकै खेर फ्याले। यसले नगरवासीलाई अत्यन्तै पीडावोध भएको छ। हामी नेतृत्वमा आइसकेपछि त्यसलाई सुधारेर लैजाने छौँ। जनतालाई पूर्ण विकासको अनुभूति एमालेले गराउँछ। आफूले चुनाव जितेपछि शिक्षा, स्वास्थ्य, खानेपानी र भौतिक पूर्वाधारको क्षेत्रमा कायपलट गर्ने घोषणा गुरागाईंको छ। यसअघि जनप्रतिनिधिको योगदान शून्यजस्तै हुँदा र उनीहरु कमाउ धन्दामा लाग्दा जनता भने पीडित बनेर बस्नु परेको उनको आरोप छ। रंगेलीमा पनि पुरानैबीच भीडन्त हुँदै छ। २०७४ सालमा माओवादीका दिलीपकुमार अग्रवाल (बगडिया) र कांग्रेसका मोदराज घिमिरेबीच प्रतिस्पर्धा भएको थियो। १८८२ मतान्तरले चुनाव जित्दै मेयर बनेर बगडियाले ५ वर्षसम्म नगरको नेतृत्व गरे। उनले ८०६८ मत ल्याउँदा निकटतम प्रतिद्वन्द्वी घिमिरेले ६१८६ मत मात्रै प्राप्त गरे। ३१००१ मतदाता रहेको रंगेलीमा २३१६२ मत खसेको थियो। यसपटक एमाले प्रवेश गरेर मेयरको उम्मेदवार बनेका उनै बगडिया पुनः घिमिरेविरुद्ध जित निकाल्ने योजनामा छन्। घिमिरे सत्तारुढ गठबन्धनबाट दोस्रो पटक उनकै प्रतिस्पर्धी बनेका छन्। गठबन्धनका कारण सहज जित निकालेर अघिल्लो निर्वाचनको बदला लिने दाउ उनको छ। नगरको नेतृत्वमा रहेका बेला गरेका काम र जनताको विश्वास आफ्नो चुनाव जित्ने मुख्य आधार भएको बगडियाले बताए। यसअघि गरेको कामको मूल्यांकन गरेर जनताले मलाई भोट हाल्ने विश्वास लिएको छु, उनले भने, मलाई चुनाव जिताउनेनजिताउने जनताकै हातको कुरा हो। घिमिरे पनि यसअघिका जनप्रतिनिधिले ५ वर्षसम्म नगरलाई प्रभावकारी ढंगले चलाउन नसकेकाले जनताले नयाँ नेतृत्व चाहेको बताउँछन्। यसपटक चुनाव जित्न धेरै कुराले साथ दिएको छ। पहिलेका मेयरले राम्रो काम गरेको भए पार्टी नै परिवर्तन गर्नुपर्ने थिएन। बगडिया पहिले कांग्रेसमा थिए, उनले भने, चुनावमा अन्तरघात गरेपछि कारबाहीमा पर्ने डरले माओवादी भए। त्यहाँ गएर चुनाव पनि जिते। तर केही गर्न नसकेपछि अहिले एमाले भएर अर्को पटक पनि चुनाव जित्छुकि भनेर लागेका छन्। बगडियाको पार्टी परिवर्तनले उनको नेतृत्वमा ५ वर्षसम्म कुनै काम हुन नसकेको पुष्टि गर्ने घिमिरेले बताए। मेयर भएपछि बगडियाबाट धेरै घोटाला भएका छन्। तर पहुँचका भरमा छानबिन गरेर कारबाहीको दायरामा नल्याइनु आश्चर्यको विषय हो, घिमिरेले भने, त्यसको परिणाम अबको चुनावले दिन्छ। यसपटक जनताले रंगेलीमा कांग्रेसलाई जिताउन चाहेका छन्। थारु समुदायको बाहुल्यता रहेको ग्रामथान गाउँपालिकाको भीडन्त अझ रोचक छ। ग्रामथानमा एमालेका शिवनारायण माझी थारु र कांग्रेसका जयप्रकाश गच्छदार थारुबीच प्रतिस्पर्धा हुँदै छ। दुवैका उम्मेदवार थारु समुदायबाटै छन्। २०७४ सालमा पनि उनीहरुबीच नै प्रतिस्पर्धा भएको थियो। शिवनारायण ५९ मतान्तरले विजयी भए। उनले ४७२० मत ल्याउँदा प्रतिद्वन्द्वी जयप्रकाशले ४६६१ मत मात्रै ल्याउन सके। तर त्यतिबेला जयप्रकाश मधेसी जनअधिकार फोरम नेपाल (लोकतान्त्रिक)बाट चुनाव लडेका थिए। लोकतान्त्रिक अहिले कांग्रेसमा समाहित भइसकेको छ। जयप्रकाश अहिले कांग्रेसबाटै उम्मेदवार छन्। २१३०६ मतदाता रहेको ग्रामथानमा १७०६० मत खसेको थियो। कांग्रेस उम्मेदवार कृष्णकुमार सरदार थारुले ३१४३ मत ल्याएका थिए। गठबन्धन रहे पनि अहिले माओवादीले त्यहाँबाट भिन्दै उम्मेदवारी दिएको छ। २०७४ मा माओवादीका उम्मेदवार रमेशकुमार भगतले १६०२ मत ल्याएका थिए। यसअघि अध्यक्ष निर्वाचन भएर ५ वर्ष गाउँपालिकाको नेतृत्व गरेका शिवनारायण चुनाव मज्जाले जित्ने बताउँछन्। यसपटक पनि एमालेले नै चुनाव जित्ने हो। अध्यक्ष भएर ५ वर्षमा धेरै कामहरु गरेको छु, उनले भने, कुनै विवादित काम नगरेकाले जनता खुसी छन्। विकास निर्माण र भौतिक पूर्वाधारका हिसाबमा गाउँपालिकाभित्र धेरै कामहरु भएकाले चुनाव जित्न मलाई सजिलो छ। जयप्रकाश भने शिवनारायणको दाबी झुटो भएको बताउँछन्। यसअघिको नेतृत्वसँग जनता रुष्ट छन्। फेरि त्यही व्यक्तिलाई दोहोर्याउने मनस्थितिमा छैनन्, उनी भन्छन्, गाउँपालिकामा आएको सबै बजेट फ्रिज गराएर विकास निर्माण लथालिंग बनाउने काम भएको छ। जनगुनासो धेरै छन्। अघिल्लो नेतृत्वले गाउँपालिकामा एउटा एम्बुलेन्ससमेत खरिद गर्न नसकेको जयप्रकाश बताउँछन्। कृषिका क्षेत्रमा झन् गाउँपालिकाले केही गर्न नसकेको उनले बताए। अघिल्लो नेतृत्वसँग जनता रुष्ट हुँदा यसपटक आफ्नो जित निश्चित भएको दाबी उनको छ। जनताको साथ मलाई छ। मेरो जित हुन्छ भन्ने पूर्ण विश्वास छ, जयप्रकाश भन्छन्, तर हाम्रो गाउँपालिकामा गठबन्धन हुन सकेन। माओवादीले भिन्दै उम्मेदवारी दिएपछि मित्रवत प्रतिस्पर्धा गरेर अघि बढ्ने सहमति भएको छ।"
शंकरदर्शनमा आमाको डायरी,"जिज्ञासाको माथिल्लो तहमा पुग्दा दर्शनको जन्म हुन्छ। जिज्ञासा र बौद्धिक विकासका क्रममा अनेक दर्शनको विकास भएको पाइन्छ। दर्शन एउटा स्वतन्त्र विषय पनि हो। जीवनसँग जोडिँदा जीवन दर्शन हुन्छ। दर्शनका अनेक स्वरूप निर्माणमा जीवन दर्शनको प्राथमिकता रहन्छ। जीवन र दर्शन अलगअलग विषय हुन्। तापनि यी दुवै जीवनभन्दा अलग नभएर विषय र विधिका रूपमा जोडिएका हुन्छन्। सुप्रसिद्ध एवं लोकप्रिय साहित्यकार शंकर लामिछानेले जीवनलाई हेर्ने दृष्टिकोण उत्पत्ति र व्यावहारिकताका सूक्ष्म सन्दर्भहरूले निर्माण गरेका हुन्। अन्तरदृष्टि प्राप्तिका निम्ति अनेक प्रश्नले मस्तिष्कलाई घच्घच्याइदिनु आवश्यक हुन्छ। यथार्थमा जीवन प्रश्नहरूको संग्रहालय हो, दीर्घकालीन उत्तरहरू प्रश्नभित्रै समाहित भएका हुन्छन्। दर्शन तिनै प्रश्नोत्तरहरूको निष्कर्ष नै त हो। शंकरका जीवन दर्शनमा यसको प्रामाणिकता छ। उनी जीवनको प्राथमिकतालाई भोगाइका सापेक्षमा यसरी व्यक्त गर्छन् : तिमीमा मेरो एक अंश मेरो अन्त्यपछि पनि बाँचिरहनेछ। त्यसरी नै जसरी ममा मेरा पूर्वजहरू निदाइरहेका छन्। कहिलेकाहीँ म उनलाई झक्झकाई ब्युँझाइदिन्छु र कहिले उनीहरू झक्झकाई ब्युँझाइदिन्छन् (लामिछाने, एक्स्ट्र्याक्ट चिन्तन प्याज)। हरेक व्यक्तिका आआफ्नै किसिमका वंश परम्परा हुन्छन्। तिनका जैविक संरचना र चिन्तनको धरातल यसैको पृष्ठभूमिमा तयार हुन्छ। यो वैज्ञानिक सत्यलाई नजानेरै पनि हामी पुर्खाका बारेमा जान्न उद्धत भइरहन्छौं। यो उत्सुकताभित्र व्यक्तिको आफ्नै खोजको मनोविज्ञान हुन्छ। शंकरमा पनि स्वभावत: आफ्ना पूर्वजका प्रभावहरू वंशानुगत रूपमा आएकै थिए। त्यो उनको बाल्यकालदेखि नै संस्कारको रूपमा पनि हुर्कंदै थियो। यसको प्रभावको जोड घटाउले जीवनमा पार्ने प्रभाव उनका निबन्धको खोजी होइन, सिर्जनात्मक चिन्तनबाट प्रकट भएको जीवन दर्शन हो। यसैमा उनको वैयक्तिक निर्वैयक्तिकताले पाठकको अनुभूतिको लयलाई पक्रिराख्छ। उनी थप पठनीय बन्दै जान्छन्। निजात्मकताभित्रबाट चिहाइरहेको वैश्विकता नै उनका निबन्धको सौन्दर्य हो। शंकर दार्शनिक होइनन्, मूलत: साहित्यकार हुन्। उनको लेखनमा ज्ञान र चेतनाद्वारा निर्देशित बौद्धिकता र यथार्थ जीवनका अनुभूतिलाई उच्च भाषिक कलाका साथ प्रस्तुत गरिएको पाइन्छ। उनका निबन्धमा व्यक्त जीवन दर्शन उनका जन्म, हुर्काइ र भोगाइका अनेक परिवेशका अभिप्रेरकका आधारमा तय भएका छन्। ती आधारहरूलाई मूलत: वंश परम्परा, अध्ययन, संस्कार, धार्मिक परम्परा, पारिवारिक, सामाजिक तथा राजनीतिक परिस्थिति, सरसंगत, भ्रमण आदिका आधारमा पर्गेल्न सकिन्छ। यसले एउटा लेखकको चिन्तनसंस्कृतिको समग्रताको उत्खनन गर्न सहयोग गर्छ। कतियय लेखनको अर्थ र यथार्थबीचको वैषम्य यसरी नै ठम्याउन सकिन्छ। ऊ लेखनमा जसरी प्रस्तुत हुन्छ, यसको चरित्र वा व्यक्तित्व त्यस्तो छैन भन्ने मतभित्र उनको इतिहास लुकेको हुन सक्छ। जुन इतिहास लेखकको पूर्वजहरूसँग सरोकार राख्ने हुँदा हाम्रा धारणा पुष्टि हुन सक्दैनन्। उनले आफ्ना चिन्तनलाई पुष्टि गर्ने प्रशस्त अभिव्यक्ति दिएका छन् । शंकर लामिछानेका निबन्धमा पूर्वीय साङ्ख्य र बौद्ध दर्शनको माया तथा शून्यवाद र पाश्चात्य विसंगतिवादी दर्शनको प्रभाव गहिरो गरिआएको छ। जीवनको निसारतासम्बन्धी चिन्तन उनको अध्ययनबाट प्राप्त अभिलेख होइन, जीवन भोगाइका क्रममा आएका प्रतिध्वनि हुन्। उनका लेखनमा आएको शैली उनको चिन्तनको सौन्दर्य हो। उनका निबन्धको मनमोहक शैली जीवनअनुभूतिका विच्छिन्नताहरूको कलात्मक संयोजन नै हो, प्रयोग होइन। आफ्नै जीवनप्रति नियतिले गरेका कठोर प्रयोगहरूको आलेख गर्ने क्रममा दुखाइहरूको कलात्मक संयोजन गरेका हुन् भन्ने अनुभव उनका जीवनप्रतिको दृष्टिकोणबाट बोध हुन्छ। शंकर लामिछानेमा सानैदेखिका विसंगत भोगाइका कारण आफ्नो कुलीन, सम्भ्रान्त वा ब्राह्मण जीवनशैलीप्रति उनको कुनै रुचि देखिँदैन। उनले आफ्नो कुल र आफ्नै बारेमा भनेका छन् : ऊ मान्छे पनि त त्यस्तै छ। बाहुन कुलमा जन्म्यो, एउटै पनि बाहुन साथी छैनन् उसका, हुँदाहुँदा स्वास्नी पनि त अब्राह्मणी नै छ। के त साँच्ची उसले ब्राह्मणसँग मित्रता नै गर्न खोजेन ? होइन बाहुनसँग मित्रता जोड्यो, उनको अलिक नजिक पुग्न खोज्यो, ती नेता बनिदिन्छन्। र बाहुन बाहुन हुञ्जेल सही सक्ने लाग्छ मलाई, नेता भइसकेपछि तकमसेकम ती मित्र बन्न लायक रहँदैनन् (विदेह, २०३३)। डेढ वर्षको हुँदा उनका माता र पिताबीच सम्बन्ध चिसियो। शिक्षित महिला राजकुमारीले आफूमा भएको दोस्रो सन्तानको गर्भसहित अलग्गै हुने निर्णय लिए। बनारसमा रहेका माइतीका रेखदेखमा बस्ने निर्णय लिएपछि आमाका आर्थिक सन्तुलनका निम्ति र स्वाभिमानका निम्ति गरिएका संघर्षका दुइटा पक्ष प्रत्यक्ष देखे उनले। परदेशी भूमिमा नदेखिने अनेक विसंगत पक्षहरू कति कति ? दोस्रो विवाहको मनस्थितिमा पुगेका पति हरिप्रसादसँगको मानसिक तनाव झेल्नुभन्दा छुट्टिएर बस्ने निर्णय गर्नु आमा राजकुमारीमा रहेको नारी अस्तित्ववादी चिन्तनको परिणाम भएको पुष्टि हुन्छ। यसले नारीहरूमा निर्णय क्षमता कम र अलमल धेरै हुन्छ भन्ने रुढिलाई पनि भत्काइदिएको छ, उतिबेलै। १९८६ सालमा शंकरले घर छाडेपछि पनि बनारसमा शिक्षण पेसामा संलग्न रहे। छुट्टै डेरा लिई छोराको जिम्मेवारी आफैंले पूरा गर्ने प्रयास गरेको देखिन्छ। तर, नियतिले यहाँनेर पनि झेल गरेको छ। उनले आमाको दयनीय स्वास्थ्य स्थिति हेर्दै जीवनका टुहुरा पलहरूलाई आफूले स्याहार्नुको विकल्प भेटेनन्। यसरी उनको जीवन भोगाइका क्रममा र लेखाइमा प्रकट भएको स्वअस्तित्वका निम्ति स्वनिर्णयको प्रवृत्ति उनको मातृ वंशानुबाट उनमा आएको पुष्टि हुन्छ। पिताको बलियो आयस्रोतका कारण शंकर लामिछानेको जन्मका समयमा शंकरको परिवारको आर्थिक र सामाजिक प्रतिष्ठा उच्च थियो। बबरशमशेरलाई रिजाएका कारण उनको सामाजिक ओहदा पनि माथिल्लो बन्न पुगेको थियो। यी सबै हुँदाहुँदै पनि मानसिक शान्ति नपाउँदा उनको बाल्यकाल सुखद र निश्चिन्त हुन सकेन। जन्मभूमि, पिता र परिवेशसँगको वियोगान्त बनारसमा झनै विस्तारित भयो। बनारसमा प्रवासिएको केही महिनामै जन्मिएको भाइ शम्भुप्रसादको सानैमा असामयिक निधन भएकाले उनले बाल्यवस्थादेखि नै दुखान्तका अनेक पीडाबोध गर्यो। पारिजातको जीवनशैली र आफ्नो मानसिक उचाइलाई प्रेम गर्ने शंकर लामिछानेले सदैव ज्ञानमार्गलाई आत्मसात् गरेको पाइन्छ। जीवनलाई संघर्ष र साहित्यलाई सौखको रूपमा लिने शंकर आफ्नो जन्मलाई पनि बाबुआमाको सामान्य आनन्दको घटना मात्र ठान्छन्। पढ्दा सतही र हलुको जस्तो आफू स्वयंको जन्मप्रतिको उनको अपरिपक्व लाग्ने जवाफमा अत्यन्त गम्भीर भाव प्रकट भएको छ। यस भावमा बाबुप्रतिको विद्रोह र आफैंप्रतिको अहम् प्रकट भएको देखिन्छ। उनी लेख्छन् :म स्वयंको जीवनलाई पनि मैले आजसम्म गम्भीर रूपमा लिएको छैन। बाबु र आमाको आनन्दबाट म जन्में र कैयन् कीटाणुको आनन्दबाट म मर्नेछु (उत्तम कुँवर, स्रष्टा र साहित्य)। बाबुआमा जब सन्तान जन्माउँछन्, तब सन्तानका हितका लागि आफ्ना वैयक्तिक बचाइलाई समर्पित गर्छन्। तर, लामिछानेको जीवनमा यो परिस्थिति बनेन। यो बन्न नसक्नुका पछाडि बाबुआमा उनको जन्म र हुर्काइप्रति गम्भीर नभएको र आफ्नो जन्म केवल उनीहरूको मनोरञ्जन र आनन्द प्राप्तिको तहमा एउटा संयोग मात्र भएको भन्ने व्यंग्यात्मक अभिव्यक्ति उनले दिएका छन्। उनले आफूभित्र हुर्किरहेको विसंगत अनुभूति बाल्यकालदेखिकै विसंगत भोगाइको परिणाम मानेका छन्। उनको जीवनमा उनकै मान्यता र व्यवहारबीच सामञ्जस्य नदेखिएका अनेक घटना घटित छन्। यसको कारक उनको भोगाइ नै हो भन्ने संकेत यस भनाइबाट पुष्टि हुन्छ : मेरो जीवनमा सदा नै अनौठा अनौठा, एकअर्काबाट भिन्न प्रकृतिका मानिसको एकसाथ प्रभाव परेको छ। मेरो जीवनका घटनाहरूलाई गति दिने यस्ता दुईरूपे चरित्र नै मानौं मेरो खल्तीका टल्किने मोहरका दुई भाग हुन् (लामिछाने, २०२८ : १२६)। यस्ता भोगाइ र अनुभवहरूले शंकरको जीवनप्रतिको दृष्टिकोण बनेकाले उनले युवाकालमा जे लेखे त्यो उनको बाल्यकालको भोगाइको परिणाम थियो। मृत्यु र बचाइबीचको बृहत् चिन्तन आफ्ना ससाना निबन्धमा पूर्णत: अभिव्यक्त गर्न उनी सफल भए। जुन उनको तत्क्षणको अध्ययन र चिन्तनको परिणाम अवश्य होइन। विशृंखल जीवनका शृंखलित आरोह अवरोह नै शंकर चिन्तनको अधिकारी हो। आमाको बारेमा आमाको मृत्युपछि बारम्बार चिन्तन गर्ने उनमा जीवनसँग जोडिएर रहने मृत्यृले असामयिक रूपमा पिरोलेको देखिन्छ। उनले नाबालक भाइ शम्भु र आमालाई बाल्यकालमै गुमाए। ती मृत्युलाई उनले स्वाभाविक मृत्युका रूपमा स्विकार्ने अवस्था रहेन। अन्तत: उनमा शून्यवादले प्रशस्त ठाउँ बनायो। सोही पृष्ठभूमिमा उनी अस्तित्ववादी बन्न पुगे। उनी भन्छन् : त्यसबेलाको गहनता अथवा विषमता म आज आमाको उमेर नाघिसकेपछि आँक्न सक्छु। क्षयरोगबाट पीडित पतिपरित्यक्ता एक मास्टरनी थिइन् उनी एक मिडिल स्कुलमा (देउताको काम, पृ २)। २०२४ सालमा लेखिएको देउताको काम निबन्धमा लामिछानेले आमाको मृत्युको कारण क्षयरोग लेखेका छन् भने २०३२ को उनको आत्मदृष्टिमा आमामा थप रोग दम भएको पनि उल्लेख छ। यही रोगका कारण आमाको मृत्यु भएको कुरा उनले उल्लेख गरेका छन् : आमा जीवनयापनको संघर्षमा यक्ष्माको सिकार भई म आठ वर्षको पुग्दा नपुग्दा समाप्त हुनुभयो (रूपरेखा, २०३३)। पूर्वस्मृतिका रूपमा आएका उल्लिखित सन्दर्भले शंकरको बाल्यकालको दु:खद् परिस्थितिको बोध गराएको छ। परित्यक्त अवस्था उनका लागि अराजक अवस्था हो। उनलाई परित्याग गर्ने बाबु र जुनै रोगलाई माध्यम बनाएर आएको भए पनि असमयमा आमालाई लिन आउने मृत्यु, यी दुवैले उनलाई जीवनयथार्थको नजिक पुर्याइदिएको र आमाप्रतिको मातृरति बढाइदिएको देखिन्छ। आमाको मृत्युपछि उनले आमासँगै बस्दै आएको डेरा छाडेर मामाघरमा आश्रय लिनु पर्यो। मामाघरमा गाँसबासको चिन्ता नभए पनि उनमा स्वअस्तित्वको चेतना आमाबाट प्राप्त जन्मजात बरदान अर्थात् गुण भएर आएको थियो। जसले गर्दा उनी डेढ वर्षको उमेरदेखिको मावलीको रेखदेखमा रहेका उनले बसाइ छाडे। र, १३ वर्षको उमेरमा बाबुसँग काठमाडौं आउन प्रेरित भएको संकेत यस भनाइमार्फत दिएका छन् : आत्मसम्मानको उहाँलाई सायद आफ्नो रोगभन्दा बढी महत्त्व थियो; उहाँले छिमेककै माइतीको शरण नलिई डेराको आवासमै जीवनको अन्तिम काल गुजार्नु भयो (रूपरेखा, २०३३)। आमाको मृत्युपछि लगभग पाँच वर्ष शंकरले मामाघरमै बिताए। १३ वर्षको भएपछि पिता हरिहरले उनलाई काठमाडौंको ताहाचलमा रहेको नयाँ घरमा लिएर आए। बनारसको बसाइका क्रममा त्यसअघि शंकरले पितालाई भेटे, नभेटेको वा पिताले आफ्ना बारेमा केही चासो दिए नदिएको बारेमा कहीँ उल्लेख गरिएको पाइँदैन। उनका पिता सुब्बाङ्गी पाएका हजुरिया पण्डित भएकाले उनी काठमाडौं आएपछि उनले पिताका माध्यमबाट दरबारीया रहनसहन सिके। तैपनि आमाबाट सिकेको स्वामिभानले जितेकाले उनले चाकरी र चाप्लुसीको मार्गलाई जीवनको गन्तव्य भेट्ने बाटो कहिल्यै बनाएनन्। उनमा एकातिर आफ्नै स्वभाव अनुकूलको स्वतन्त्रताप्रेमी र मानवतावादी भावनाको अन्तर्विकास भइरहेको थियो। अर्कोतिर, दोस्रो विश्वयुद्धका असरहरूले ग्रसित समयको पृष्ठभूमिमा नेपालको राजनीतिक परिवेश राणाकालीन निरंकुशताको चरम अवस्था थियो। १९९७ सालको सहिद काण्ड हुँदै क्रान्ति र दमनबीचको द्वन्द्व अनियन्त्रित हुँदै गएको समयको प्रत्यक्षदर्शी हुन नेपाल आइपुगेको अवस्था थियो। यसैले उनले यी दुवै समयका विरोधाभासपूर्ण परिस्थितिलाई नेपाली कांग्रेसका संस्थापक सदस्य रहेका मामा नरेन्द्र रेग्मीका सामीप्यमा बनारसमा रहे। राणा दरबारका सुब्बा पण्डित उनका पिता हरिप्रसादका सामीप्यमा काठमाडौंमा रहँदाका दुवै समयका बीचमा बसेर अनुभव गरेको देखिन्छ। उनले स्मरण गरेका छन् : २००३ तिर, एकातिर ऊ लुकीलुकी बाबुको खल्तीबाट पुलिसको गुप्त रिपोर्ट पढ्दथ्यो त अर्कोतिर काशीबाट काठमाडौं फर्कंदा कांग्रेसको रसिद कापी र पर्चा बाकसभरि ल्याउँथ्यो (रूपरेखा, २०३३)। २००६ सालमा निधन हुनुपूर्व रोगसँग लड्दै गरेका पितालाई शंकरले नजिक बसेर स्याहारेको देखिन्छ। उनको जीवनमा त मातापिताको सामीप्य एकसाथ पाउन त लेखिएको थिएन। आमासँग करिब आठ वर्ष मात्र बस्न पाएका उनी आमाको मृत्युपछि मात्र पिताका संरक्षणमा आइपुगेका थिए। संयोगले उनी पितासँग पनि लगभग त्यही आठ वर्ष जति नै बस्न पाए। यो ५०४० प्रतिशतको बात्सल्यमा उनको जिन्दगीको आयु पनि ५० प्रतिशत नै तोकिन पुगेको देखिन्छ। सम्भवत: उनको जीवनको अधुरो बचाइ पनि वंशानुगत नै थियो कि भन्ने अनुमान उल्लिखित सन्दर्भले गर्न लगाउँछ। शंकरमा दु:खलाई सहजै स्विकार्न सक्ने क्षमताको विकास दु:खद् परिस्थितिले नै गरिदिएको देखिन्छ। वियोग र मृत्युका सन्दर्भहरू उनका जीवनमा बारबार परीक्षाका रूपमा उपस्थित भए, जसलाई उनले जीवन दर्शनका रूपमा प्रकट गरेका छन् : पिता बिरामी हुँदा उसले पिताको मृत्यु र त्यसपछि आफ्नो जीवनको फिल्म स्पष्ट बनाइसकेको थियो र घटना हुनु अघि नै जो घटनाबाट हुने दु:ख हो, त्यो भोगिसकेकाले उसलाई आफ्नै पिताको मृत्युले उत्ति देखिने गरी छोएन (रूपरेखा, २०३३)। पिताको मृत्युपछि शंकर केही समय कान्छी आमा शारदादेवीसँग रहे। जेठी पत्नी राजकुमारीसँगको सम्बन्ध बिग्रिएर बसाइ नै अलग भएपछि बुबाले शारदालाई भित्र्याएको देखिन्छ। पिताको मृत्युपछि शंकरका जीवनमा संघर्षका अनेक स्वरूप प्रकट भए। पिताले जीवनकै अन्तिम इच्छाका रूपमा राणा मिनिस्टर एन्ड कमान्डरइनचिफसँग जागिर मागिदिएका थिए। श्री ३ सरकारको गुठी अड्डाको खरदार जागिरलाई उनले भाग्यले आफूमाथि गरेको ठट्टाकै रूपमा लिए। उनले त्यहाँ जेनतेन ६ वर्ष जति काम गरे। त्यसपछि उनमा पर्याप्त अस्थिरताहरू देखिए। पिताले बनाएको रहनसहनको सम्भ्रान्त शैली यथावत् रहेको र परिवारमा पिताले झैं अभिभावकत्व र संरक्षणको गहन भूमिका लिइदिने कोही भएन। जीवनशैलीले शंकरलाई ऋणात्मकतातिर धकेल्दै लग्यो। खर्चालु स्वभावका कारण उनी समस्यामूलक जीवन गतिमा जेलिनु परेको देखिन्छ। यी आकस्मिक दु:ख र अनियन्त्रित भोगाइले शंकरका निबन्धलाई वैचारिक चिन्तनको दार्शनिक उचाइ दिएको पाइन्छ। अझ जीवनसम्बन्धी चिन्तनमा उनका यी प्रारम्भिक र किशोरावस्थाका भोगाइहरूको ठूलो असर देखिन्छ। जीवन प्रश्नहरूको संग्रहालय हो, दीर्घकालीन उत्तारहरू प्रश्नभित्रै समाहित भएका हुन्छन्। दर्शन तिनै प्रश्नोत्तारहरूको निष्कर्ष नै त हो। स्वतन्त्रतापूर्वक स्वरुचिका विषय अध्ययन गर्ने बानी परेका शंकरले पूर्वीय साहित्य, परम्परा र विभिन्न धर्मदर्शनदेखि विदेशी पुस्तकहरू पनि प्रशस्त मात्रामा अध्ययन गरे। उनले पढेको पहिलो अटो बायोग्राफी उनकै आमाको डायरी थियो। जुन आमाको मृत्युको १०१२ वर्षपछि पाएका थिए। त्यसलाई पढेर उनमा परेको प्रभावले सम्भवत: जीवनलाई यथार्थमा प्रकट गर्न प्रेरित गरेको हुनुपर्छ। त्यसको अवमूल्यन नहोस् भन्ठानेर पढिसकेपछि त्यस डायरीलाई उनले जलाइदिए। उनले त्यसलाई साहित्य र जीवनको अन्त:सम्बन्धमा हेरेका छन् : उनको लेखाइमा नौलो शैली वा टेक्निक वा अभिव्यञ्जना थियोथिएन आज म सम्झन सक्दिनँ तर आजसम्म सम्झिरहने एउटै गुण थियो त्यसमा त्यसमा अनुभूतिको तीव्रता थियो। उनले त्यो किन लेखिन् त्यो म बुझ्न सक्दिनँ। हुन सक्छ, त्यो आफूउपर परेको अन्यायविरुद्ध अरूप एवं निराकार भविष्यप्रति गरेको उजुर थियो ! त्यसो हो भने त्यो एक महान् र सफल साहित्यरचना थियो ! साहित्यको नत्र अर्थ के ? (लामिछाने, एब्स्ट्र्याक्ट चिन्तन प्याज : ३)। युवावस्थामा प्रवेश नगर्दै आमाका संघर्षपूर्ण यथार्थ अनुभूतिलाई साहित्यिकताको स्वादमा पढे शंकरले। त्यसैले उनी यथार्थ लेखनमा पछिसम्म प्रेरित भइरहे। जीवनलाई अलग्याएर साहित्यको सही लक्ष्य भेटिने कुरामा सामयिकता नरहने उनको दृष्टि समयसापेक्ष देखिन्छ। यस चिन्तनको पृष्ठभूमिमा आमाको डायरी लेखनले जीवनमा ठूलो प्रभाव पारेको देखिन्छ। उनी स्वअध्ययनका क्रममा यथार्थ लेखनका पक्षधर रहेका विदेशी लेखकहरूका मतसँग पनि सहमत हुँदै आए। आफ्नो लेखनलाई यथार्थको प्रस्तुति बनाउन थाले : मेरो साहित्यिक थ्योरी एउटा हेनरी मिलरसँग मिल्दो छ अब भविष्यको साहित्य प्रथम वचनमा लेखिन्छ र सत्य नै लेखिन्छ। चाहे अप्रिय होस् प्रिय होस्, मनपर्ने होस् मन नपर्ने होस्, जेसुकै होस्।थर्ड पर्सनमा लेख्ने फुर्सद अब हुँदैन। पढ्नेलाई पनि हुँदैन। त्यो अब पुरानो स्टाइल भइसक्यो। र सायद त्यही प्रभाव ममाथि पनि छ क्यारे (लामिछाने, एब्स्ट्र्याक्ट चिन्तन प्याज)। प्रतीकवादी कलाको एउटा युगको प्रतिबिम्ब बोकेर शंकरले नेपाल भित्रिएका पश्चिमी देशका पर्यटकलाई काठमाडौंको झोसेमै भेटेर संगत गर्ने मौका पनि पाए। ती द्वितीय विश्वयुद्धका असरले विसंगत भोगाइमा बतासिएर नेपाल आइपुगेका थिए। उनले परम्पराभन्दा भिन्न शैलीको प्रयोग जीवनमा ल्याए। तिनलाई यहाँ हिप्पी संस्कृतिको नाम दिइएको थियो। उनलाई विदेशी कलाशैली र साहित्य शिल्पसम्म पुग्ने थप माध्यम तिनीहरू पनि बने। पारिजातको जीवनशैली र आफ्नो मानसिक उचाइलाई प्रेम गर्ने शंकरले सदैव ज्ञानमार्गलाई आत्मसात् गरेको पाइन्छ। उनले पारिजातका सन्दर्भमा उठाइएका विवादास्पद कुरामाथि समाजलाई जवाफ दिएका छन् : यी अर्धपण्डितले मलाई तथा पारिजातलाई एक भिन्न पृष्ठभूमिमा लिए। तर ती जान्दैनन्, पारिजातको समक्ष पुग्नुअघि नै म नांगिसकिएको हुन्छु। मलाई यस्तो अनुभव हुन्छ, ऊ मेरी इम्पल्सहरू वा अझ प्रस्ट भनुँ, मेरो साहित्यिक इम्पल्सहरूकी जन्मदाता हो। उसको मस्तिष्कको गर्भ देखेर म निश्चय पनि हेनरी मिलेर जस्तै सोच्छु। र भन्छु यहाँबाट कति जन्मे होलान् ! र म स्वयं त्यहाँ जन्मेको अनुभव गर्छु। पुन: मलाई लेख्ने प्रवृत्ति जागेर आउँछ। यो यदि पाप हो भने यस्तो पाप जीवनमा रोज गर्ने सौभाग्य मलाई प्राप्त होओस् (लामिछाने, गोधूलि संसार)। शंकरको जीवनमा घटित उल्लिखित विविधतापूर्ण संघटनाहरू नै उनको निबन्धमा जीवन दर्शनको मौलिक स्रोत भएर आएका देखिन्छन्। उनको बौद्धिक चिन्तनमा जीवनको आत्मपरक अनुभवले यथार्थको नजिक र व्यावहारिक सत्यको नजिक पुर्याउन सहयोग गरेको छ। आफूले गरेका र अरूले आफूप्रति गरेका कैयन् कार्यको नापजोख गर्नु उनको जीवन दर्शन हो। जीवनसँग केन्द्रीय वा परिधीय रूपमा सम्बद्ध रहेका ससाना घटनाहरूलाई समेत चिन्तनको विषयका रूपमा ग्रहण गर्थे उनी। त्यसले उनको जीवन दर्शनको स्वरूप निर्धारण गरेको देखिन्छ। उनको चेतना यसरी दृश्यमा ओर्लेको छ : उसका आँखा फोर डाइमेन्सन गुणले युक्त छन्। ऊ आफूलाई मनले रुचाएको स्वरूपबाट ट्युनिङ गर्न सक्छ रे ! पिता बिरामी हुँदा उसले पिताको मृत्यु र त्यसपछि आफ्नो जीवनको फिल्म स्पष्ट बनाइसकेको थियो। उसमा फिल्म निर्माण गर्न चाहिने सबै गुण छ; ऊ राम्रो लेखक, कवि, संवादकार, नायक, निर्देशक र प्रस्तुतकर्ता, सबै हो (रूपरेखा, २०३३)। व्यक्ति एउटा जीवनमा उल्लिखित विविध पाटाबाट जीवनलाई अनुभव गर्न सक्छ। त्यो अनुभवलाई चिन्तन र तर्कले मथेर बौद्धिकताको उच्च स्वाद दिनसक्छ। त्यसलाई चित्तबुझ्दो गरी बिनासंकोच, बिनाछल र बिनाक्लिष्टता पाठकसामु राखिदिन सक्छ। त्यो साहस आफैंमा दर्शनको अन्तर्विकास हो। अत: भोक्ता शंकर नै स्रष्टा शंकर हुन्, स्रष्टा शंकरमै द्रष्टा शंकर पनि छ र द्रष्टा शंकरभित्र जीवन दर्शनको फराकिलो चौआयामिक दृष्टिकोण छ। फिलुङ्गे म पृथ्वीको अर्को ध्रुवबाट नागरिक योद्धाका नाममा"
रुसको ऊर्जा ब्लयाकमेलबाट नआत्तिनुहोस् : राष्ट्रपति बाइडेन,"वासिङटन डिसी : अमेरिकी राष्ट्रपति जो बाइडेनले शुक्रबार वासिङ्टनले रुसलाई प्रतिबन्धबाट बाहिर निस्कन वा ब्ल्याकमेल गर्न नदिने बताएका छन्। रुबलमा ग्यासको भुक्तानी गर्न अस्वीकार गरेपछि रुसको ऊर्जा कम्पनी ग्याजप्रोमले बुधबार पोल्याण्ड र बुल्गेरियालाई प्राकृतिक ग्यास आपूर्ति कटौती गरेपछि वासिङ्टनको यो टिप्पणी बाहिर आएको हो। 'हिजो रुसले हाम्रा दुई सहयोगीहरूलाई ऊर्जा आपूर्ति बन्द गर्ने धम्की दियो। मलाई स्पष्ट पार्न दिनुहोस्: हामी रूसलाई जारी प्रतिबन्धबाट बाहिर निस्कन वा ब्ल्याकमेल गर्न दिनेछैनौं,' राष्ट्रपति बाइडेनले ट्वीटमा उल्लेख गरेका छन्। अमेरिकी राष्ट्रपतिले वाशिंगटनले रूसबाट ग्यास ब्ल्याकमेलको धम्की दिएका युरोपेली सहयोगीहरूलाई मद्दत गर्न अन्य राष्ट्रहरूसँग काम गरिरहेको बताए। 'हामी अन्य राष्ट्रहरूसँग काम गर्दैछौं , जस्तै दक्षिण कोरिया, जापान र कतार। रुसले गरिरहेको ग्यास ब्ल्याकमेलबाट युरोपेलीलाई उनीहरूको ऊर्जा आवश्यकताहरू अन्य तरिकाबाट पूरा गर्न मद्दत गर्ने हाम्रो प्रयास रहन्छ,' ट्वीटमा थप भनिएको छ । मार्च ३१ मा रूसी राष्ट्रपति भ्लादिमिर पुटिनले 'अमित्र' देशहरूमा दर्ता भएका कम्पनीहरूसँग ग्यास आपूर्तिको लागि सबै सम्झौता रूबलमा गर्ने गरी एक आदेशमा हस्ताक्षर गरेका थिए। मिडिया रिपोर्टहरूले जनाएअनुसार केही युरोपेली ग्यास खरीदकर्ताहरूले रूसले माग गरेअनुसार रुबलमा आपूर्तिको लागि भुक्तान गरिसकेका छन्। युरोपेली आयोगका प्रमुख उर्सुला भोन डर लेयनका अनुसार रूसी ऊर्जा प्रदायक ग्याजप्रोमको बुल्गेरिया र ल्याण्डलाई ग्यास आपूर्ति निलम्बन गर्ने निर्णय ब्ल्याकमेलको अर्को प्रयास हो। 'ग्याजप्रोमले एकतर्फी रूपमा युरोपका ग्राहकहरूलाई ग्यासको आपूर्ति रोक्ने घोषणा गर्नु भनेको ब्ल्याकमेलको साधनको रूपमा ग्यास प्रयोग गर्ने अर्को प्रयास हो। यो अनुचित हो र अस्वीकार्य छ । यसले एक पटक फेरि ग्यास आपूर्तिकर्ताको रूपमा रूसको अविश्वसनीयता देखाउँदछ,' भोन डेर लेयनले एक विज्ञप्तिमा भने। रासस"
नुवाकोटमा १० प्रमुखसहित ९९ जनाले फिर्ता लिए उम्मेदवारी,नुवाकोट : स्थानीय तहको निर्वाचनका लागि नुवाकोटमा विभिन्न दल तथा स्वतन्त्र उम्मेदवारी दिएका ९९ जनाले उम्मेदवारी फिर्ता लिएका छन्। गत आइतबार र सोमबार १२ वटै निर्वाचन अधिकृतको कार्यालयमा पुगेर उम्मेदवारी दर्ता गरेकाले उम्मेदवारी फिर्ता लिएका हुन्। जनप्रतिनिधि हुनका लागि प्रक्रियासहित उम्मेदवारी दिएका विभिन्न दल तथा स्वतन्त्र उम्मेदवारसमेत गरी ९९ जनाले आफ्नो उम्मेदवारी फिर्ता लिएका छन्। जसमध्ये १० जना मेयर तथा अध्यक्षका उम्मेदवार रहेको जिल्ला निर्वाचन कार्यालय नुवाकोटले जनाएको छ। पाँच जना उपाध्यक्षले उम्मेदवारी फिर्ता लिएका छन्। ५० जना वडाध्यक्ष तथा अन्य बाँकी सदस्यहरुले उम्मेदवारी फिर्ता लिएका हुन्। उम्मेदवारी फिर्तासँगै उम्मेदवारको अन्तिम नामावली प्रकाशन गरिएको छ।
रसुवामा ५ दलित सदस्य निर्विरोध,"रसुवा : यही बैशाख ३० गते हुने स्थानीय तहको निर्वाचनका लागि उम्मेदवारी दर्ता गराएका ५ जना निर्विरोध चयन भएका छन्। आइतबार र सोमबार भएको मनोनयन दर्ता गराएका ५ जना दलित सदस्य निर्विरोध चयन भएका हुन्। जिल्लाको गोसाइँकुण्ड गाउँपालिकाको वडा नम्बर २ र ५, कालिकाको वडा नम्बर १ र आमाछोदिङ्मो गाउँपालिकाको वडा नम्बर २ र ४ का दलित महिला सदस्य निर्विरोध भएका हुन्। जिल्लाको आमाछोदिङ्मो गाउँपालिका२ मा कांग्रेसका दिलमाया विक, वडा नम्बर ४ मा नेकपा माओवादी केन्द्रका गममाया विक, कालिका गाउँपालिका १ मा नेकपा माओवादी केन्द्रका ज्योती सरा परियार, गोसाइँकुण्ड गाउँपालिका२ मा नेपाली कांग्रेसकी लक्ष्मी परियार र वडा नम्बर ५ मा नेकपा एमालेकी कान्छी लाटी कमिनी निर्विरोध भएका हुन्। तीन स्थानमा दलित नहुँदा पद खाली गोसाइँकुण्ड गाउँपलिकाको वडा नम्बर १, ३ र ४ मा दलित महिला सदस्यमा एउटै उम्मेदवारी परेन।यस क्षेत्रमा दलित नभएका कारण तीन वटा पदमा उम्मेदवारी नपरेको मुख्य निर्वाचन अधिकृतको कार्यालयले जनाएको छ।"
भारतको न्यून चापीय प्रणालीको प्रभावले नेपालमा मेघ गर्जनसहित वर्षा,"काठमाडौ : नेपालमा स्थानीय वायु, उत्तर प्रदेशदेखि पश्चिम बंगालको समथल भूभागसम्म बनेको न्यून चापिय प्रणाली तथा पश्चिम वायुको प्रभाव रहेको छ। जल तथा मौसम विज्ञान विभागका अनुसार देशको पहाडी भूभागमा मेघ गर्जनचट्याङ्गसहित वर्षा भइरहेको छ। मौसम पूर्वानुमान महाशाखाले जारी गरेको बुलेटिनमा शनिबार दिउँसो पहाडी भूभागमा आंशिक देखि सामान्य बदली रहि बाँकी भूभागमा आंशिक बदली रहने छ। प्रदेश १, मधेश प्रदेश, बागमती प्रदेश, लुम्बिनी प्रदेश र गण्डकी प्रदेश केही स्थानहरू र बाँकी प्रदेशका पहाडी भूभागका थोरै स्थानमा मेघ गर्जनचट्याङ्ग सहित क्षणिकहल्का वर्षाको सम्भावना रहेको छ। राती पनि प्रदेश १, बागमती प्रदेश , गण्डकी प्रदेश र लुम्बिनी प्रदेशका पहाडी भूभागका केही स्थानहरुमा र कर्णाली प्रदेश र मधेस प्रदेशका एक दुई स्थानहरुमा मेघ गर्जनचट्याङ्ग सहित हल्का वर्षाको सम्भावना रहेको महाशाखाले जनाइएको छ। आइतबार प्रदेश १, मधेश प्रदेश, बागमती प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा र लुम्बिनी प्रदेशको पहाडी भूभागका थोरै स्थानमा मेघ गर्जनचट्याङ्गसहित क्षणिकहल्का वर्षाको सम्भावना रहेको छ। मेघ गर्जनचट्याङ्ग सहित वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
नागरिक योद्धाका नाममा,"पूर्वी नेपालको भोजपुर जिल्ला प्राकृतरूपमा सुन्दर र उर्वर जिल्ला हो। यहाँको माटोमा असल बालीमात्र फस्टाउँदैन, असल मान्छेहरूको जन्मभूमि पनि हो। भोजपुर यहाँको प्राकृतिक सुन्दरताभन्दा यहाँ जन्मेर असल र सफल मानवका रूपमा आफूलाई स्थापित गरेका व्यक्तिहरूका कारण बढी चर्चित छ। विद्यार्थीकालमा बाल ब्रम्हचारी षडानन्दको बारेमा पढेको थिएँ। उनको जीवनीले मलाई हदैसम्म प्रभावित बनाएको थियो। त्यसबेलादेखि नै मेरो मनमा भोजपुर जिल्लाको नाम कुँदिएको थियो। जीवनको यस मोडमा आएर मात्र भोजपुर जिल्ला घुम्ने साइत जुर्यो। २०७८ पुसमा भोजपुरको सदरमुकाम हुँदै षडानन्दको पूण्यभूमि दिङ्ला पुगें। जहाँ मेरो सानैदेखिको सपना साकार भएको अनुभूति बन्यो मलाई। त्यस पूण्यभूमिमा एक घण्टा मात्र बिताउँदा पनि वर्षौदेखि बसेजस्तो सुखको अनुभूति भयो। तपस्वी षडानन्दको कर्मभूमिलाई स्पर्श गर्ने मौका पाए पनि महिलाका अधिकारका लागि विद्रोह गर्दै जल समाधि लिएकी योगमायाको तपोभूमिमा भने पुग्न नसकेकोमा थकथक लाग्यो। भोजपुरले षडानन्द र योगमाया मात्र होइन, थुप्रै सपुत र सुपुत्री जन्माएको छ। जो मानव सभ्यता, संस्कृति, सृजना र राजनीतिका विविध क्षेत्रमा स्थापित भएर भोजपुरको उर्वर भूमिको वासनालाई संसारभर फैलाइरहेका छन्। भोजपुरको उर्वर धर्तीमा पल्लवित यस्तै सपुतमध्ये एक हुन्, सीताराम ढकाल। भोजपुरको अरूण गाउँपालिका४ पुरानागाउँमा २००१ साउन २३ गते जन्मिएर जन्मस्थान तथा काठमाडौंमा समेत जेष्ठ नागरिकको हकहित र सामाजिक सेवामा समर्पित थिए उनी। ढकालको पुण्य स्मृतिमा सीताराम पदमकुमारी फाउन्डेसन, काठमाडौंले जेष्ठ नागरिक योद्धा सीताराम ढकाल नामक स्मृति ग्रन्थ प्रकाशित गरेर सह्रानीय कार्य गरेको छ। ५१० पृष्ठ रहेको ग्रन्थमा उहाँका परिवारका सदस्य, उहाँको सान्निध्यमा रहेर कार्य गरेका तथा आआफ्नो क्षेत्रमा ख्यातिप्राप्त ७० व्यक्तिका लेख तथा संस्मरण छन्। ग्रन्थमा समेटिएका विविध लेखको अध्ययनबाट ढकालको जीवनी, व्यक्तित्वका विभिन्न पाटा, उनले समाजको रूपान्तरणका लागि गरेको योगदान र समर्पणका बारेमा बोध गर्न सकिन्छ। भोजपुरमा जन्मिएर जीवनका पचास वर्षसम्म आफ्नो ठाउँको कृषि, शिक्षा, बाटाघाटा, खानेपानीजस्ता न्यूनतम आवश्यकीय क्षेत्रमा अनवरतरूपमा समाजसेवाको कर्ममा समर्पित भए उनी। आफू सामान्य साक्षार मात्र भए पनि विद्यालय स्थापना गरी शिक्षाको ज्योति प्रज्ज्वलित गराए। जेष्ठ नागरिकहरूको अधिकार प्राप्तिको संघर्षको नेतृत्व गरी हक दिलाउन अविच्छिन्नरूपमा जीवन समर्पण पनि गरे। यसबारेमा ग्रन्थको प्रारम्भमै वाङ्मय शताब्दी पुरुष सत्यमोहन जोशीको उद्गार रहेको छ। जोशीले भनेका छन्, समाजका निम्ति समर्पित भई समाजसेवीका रूपमा स्थापित भएर सम्मान पाएको एउटा आदर्श व्यक्तिको कदर र सम्झनामा विभिन्न विद्वानहरूद्वारा लिखित रचनाहरू समावेश गरी प्रेरणादायी कृतिको प्रकाशन आफैंमा गौरवको विषय हो। ग्रन्थमा नेपाल प्रज्ञा प्रतिष्ठानका कुलपति गंगाप्रसाद उप्रेतीले स्व ढकालप्रति श्रद्धाञ्जली व्यक्त गर्दै लेखेका छन् ढकालकै अगुवाइमा भएको जेष्ठ नागरिक आन्दोलनका कारण सरकारले जेष्ठ नागरिक परिचयपत्रको सुरुआत गर्यो। सवारीसाधनमा आरक्षण सिटको व्यवस्था गरिनुका साथै जेष्ठ नागरिक बिमाको व्यवस्था पनि भयो। यी दुई भनाइ ढकालको सम्पूर्ण व्यक्तित्व र समाज सेवाप्रतिको समर्पण प्रतिविम्वित हुन्छ। यस ग्रन्थमा माइती नेपालकी संस्थापक अध्यक्ष अनुराधा कोइराला र पूर्वअर्थमन्त्री तथा साहित्यकार शंकरप्रसाद कोइरालाका शुभकामना अभिव्यक्तिहरू पनि छन्। ग्रन्थमा संग्रहित ७० वटा लेखको सार हो स्व सीताराम ढकाल निस्वार्थ समाजसेवी र कर्मयोगी हुन्। बाल वयदेखि नै उनमा मानवीय संवेदना र करुणाको भावना झल्किन्थ्यो। उनी अरूलाई सहयोग गर्न पाउँदा उत्साहित हुन्थे। सानैदेखि उनमा सृजनशीलताको छनक पाइन्थ्यो। केही नयाँ काम गर्नु पर्यो भने उनी जहिल्यै अघि सर्थे। गाउँघर तथा छरछिमेकी भनेपछि भुतुक्कै हुने, रमाउने, हौसला प्रदान गर्ने र आफू बाँचेको समाजको समृद्धिका लागि मरिमेट्ने व्यक्तित्व हुन्, स्व ढकाल। राजनीतिक चेत भएका सामाजिक रूपान्तरणका संवाहक र समाजका लागि केही गरौं भन्ने सोच राख्ने व्यक्तिहरूका प्रेरणाका स्रोत थिए। भौगोलिक रूपमा दुर्गम स्थानको बासिन्दा भए सीताराम ढकालमा प्रखर चेतना थियो। उनले समाजको रूपान्तरण र उत्थानका लागि प्रयोग गरेका थिए। त्यसैले त उनी सबैका अभिभावक र मार्गदर्शक बनेका थिए। भौगोलिक रूपमा दुर्गम स्थानको बासिन्दा भए पनि उनमा प्रखर चेतना थियो। सानै उमेरदेखि नै धार्मिक प्रवृत्तिका स्व ढकाल घरपरिवार तथा स्थानीय बासिन्दालाई समेत धर्मप्रति आस्था जगाई नैतिकवान् र सच्चरित्रयुक्त बन्न प्रेरित गरिरहन्थे। आफूले सास फेरिरहेको परिवेश स्वच्छ र शुद्ध होस् भन्ने अभिप्रायले उनी आफूले आर्जेको सबै जमिनमा वृक्षरोपण गरे। गाउँलेहरूलाई पनि आफ्नो घर, आँगन, खेत, गरा, चौरमा वृक्षरोपण गर्न हौस्याइरहन्थे। आफ्नो पुस्ता पछि परे पनि आफूपछिको पुस्ता शिक्षित होस्, सक्षम होस्, अधिकार सम्पन्न होस् भन्ने कुरामा उनी सचेत र जागरुक थिए। आफूसँग जे जस्तो अनुभव, ज्ञान र क्षमता छ। आफूमा निहित ती सम्पूर्ण सत्गुणहरूलाई उनले समाजको रूपान्तरण र उत्थानका लागि प्रयोग गरेका थिए। त्यसैले त उनी सबैका अभिभावक र मार्गदर्शक बनेका थिए। समाजसेवी तथा कर्मयोगी स्व ढकालको जीवनका सम्पूर्ण आयामलाई समेटिने गरी स्मृति ग्रन्थ प्रकाशित छ। देश, समाज र नागरिकको सुख र समृद्धिका लागि आफ्नो सम्पूर्ण जीवन अर्पण गर्ने सपुतको जीवन वृतान्त तथा कृति वर्णनले यस मार्गमा लागेका लाखौं नागरिकलाई प्रेरणा प्रदान हुन्छ। जेष्ठ नागरिक योद्धा स्व ढकालमा समर्पित यस ग्रन्थको अध्ययन, चिन्तन, मनन र विश्लेषणबाट एक सामान्य व्यक्तिले पवित्र भावनाले आँट गर्यो भने समाजलाई रूपान्तरण गर्नुका साथै निमुखा र अधिकारविहीन नागरिकलाई तिनको हक दिलाउन सक्छ भन्ने तथ्यलाई स्थापित गरेको छ। यस संसारमा एक घण्टामा करिब सात हजारका दरले दिनहुँ लाखौं मान्छे जन्मिन्छन् र त्यत्ति नै मान्छेहरू मर्छन्। तर, तीमध्ये केही मान्छे मात्र औंलामा गन्न सकिने हुन्छन्। जो कर्मले सदा अमर हुन्छन्। यो मान्छेले हाम्रा लागि केही गरेको थियो, भन्ने चेतनाले सदा मान्छेहरूको मस्तिष्कमा बाँच्छन्। स्व ढकालको यस स्मृति ग्रन्थले पनि यही भावना बोकेको छ, प्रेरक सन्देश दिएको छ यो ग्रन्थ स्मृति ग्रन्थ मात्र नभएर प्रेरणाको दिव्य पुञ्ज हो। जसबाट निःसृत न्याना किरणहरूले हामीलाई निद्राबाट बिउँझाउँछन् र हाम्रो मन र मस्तिष्कलाई आलोकित बनाउँछन्। दुई दिनको मानव चोलालाई आफ्नो राष्ट्र, समाज, गाउँ, बस्ती, टोलको सेवामा अर्पण गरेर जन्मलाई सार्थक बनाउने जेष्ठ नागरिक योद्धा कर्मयोगी स्व सीताराम ढकालमा हार्दिक श्रद्धाञ्जली।"
आज आमाको मुख हेर्ने दिन,"काठमाडौं : प्रत्येक वर्ष वैशाख कृष्ण पक्ष औंसीका दिनमा जन्म दिने आमालाई सम्मान गरी मनाइने आमाको मुख हेर्ने पर्व मनाइन्छ। देशभर शनिबार आमालाई मीठामीठा खानेकुरा दिई श्रद्धा भक्तिसाथ मनाइँदैछ। शास्त्रमा उपाध्याय (पण्डित), आचार्य र पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा उहाँबाट शुभाशीर्वाद थाप्ने दिनका रूपमा यो पर्वलाई लिइने शास्त्रीय परम्परा छ। छोराछोरीले बिहानै उठी नुहाएर आमालाई राम्राराम्रा लुगा लगाउन दिने र मीठामीठा र तागतिला खानेकुरा खान दिई आशीर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादान दिन्छन्। यसरी भोजन गराई दिवंगत आमा र उनले गरेका महान् एवं कष्टकर काम सम्झने गर्छन्। सनातन वैदिक शास्त्रमा प्रत्येक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। वैदिक सनातन धर्म ग्रन्थमा जननी जन्मभूमिश्च स्वर्गादपि गरियसी अर्थात् जन्म दिने आमा र जन्मभूमि स्वर्गभन्दा पनि ठूला एवं प्यार हुन्, धर्मशास्त्रविद् एवं नेपाल पञ्चांग निर्णायक समितिका पूर्वअध्यक्ष प्राध्यापक डा रामचन्द्र गौतम बताउँछन्। सन्तानलाई नौ महिनासम्म गर्भमा धारण गरी जीवन दिने भएकाले आमाको महत्त्व अरूभन्दा बढी छ। बुवाभन्दा आमाको महत्त्व हजार गुणा बढी हुने भनी शास्त्रीय ग्रन्थमा उल्लेख गरिएको पनि डा गौतमले जानकारी दिए। यस्तो महत्त्व भएकाले जीवित आमालाई मीठो खान र राम्रो लगाउन दिएर सम्मान गरी खुसी बनाइन्छ। दिवंगत आमाका नाममा श्रद्धा भक्तिसाथ तर्पण, पिण्डदान र सिदादान गरिन्छ। वैशाख कृष्ण औंसीका दिन दिवंगत आमाले आश गर्ने भएकाले तर्पण, पिण्डदान र सिदादानसहित श्राद्ध गरे खुसी भई आशीर्वाद दिने शास्त्रीय मान्यता रहेको उनले बताए। यस अवसरमा चन्द्रागिरि नगरपालिकास्थित मातातीर्थमा मेला लाग्ने गर्छ। विगत दुई वर्ष कोरोना फैलिएकाले मातातीर्थमा मेला स्थगित थियो। यस वर्ष भने मेला लाग्ने नगरपालिकाले जनाएको छ।"
"पहिला पुरुषलाई, उब्रिएको महिलालाई","काठमाडौं : प्रत्येक राजनीतिक दलको नछुट्ने एउटा नारा हो समावेशी। भोट माग्दा होस् या कार्यक्रमका भाषण दलका नेताले यो नारा छुटाउँदैनन्। तर, संविधानमा नै उल्लेख भएको समावेशिताको कुरालाई व्यवहारमा भने लागू गरेका छैनन्। यसपटकको स्थानीय निर्वाचनमा पनि त्यस्तै देखिएको छ। अधिकांश दलले महिलाको उम्मेदवारी घटाएका छन्। केहीले जित्न नसक्ने स्थानमा अघि सारेका छन्। कतै उम्मेदवारी दिएका महिलालाई पनि फिर्ता गर्न लगाएका छन्। यो पटक गठबन्धनका कारण नै महिलाको उम्मेदवारी धेरै स्थानमा घटेको छ। हरेक क्षेत्रमा महिलाको कम्तीमा एक तिहाइ प्रतिनिधित्व हुनुपर्ने उल्लेख भए पनि त्यो कार्यान्वयन भएको देखिँदैन। गठबन्धनलाई सजिलो हुने गरी साथै निर्वाचन आयोगले अनिवार्य नगरेको कारण महिलाको उम्मेदवारी घटेको छ। प्रमुखअध्यक्ष र उपप्रमुखउपाध्यक्षमध्ये एक जना महिला हुनुपर्ने व्यवस्था छ। तर, गठबन्धनका कारण दुवै पदमा पुरुषकै उम्मेदवारी परेको छ। चुनावी तालमेल गरेर एउटा पदमा मात्र उम्मेदवारी दिँदा महिलालाई उठाउनै पर्ने बाध्यता दलहरूलाई छैन। गठबन्धन गरिएका अधिकांश पालिकाका दुवै पदमा पुरुष उम्मेदवार देखिएका छन्। जसले गर्दा पालिका तहको महत्त्वपूर्ण पदमा महिला अवसरबाट वञ्चित छन् र त्यसले उनीहरूको प्रतिनिधित्व पनि घटाएको छ। ७ सय ५३ स्थानीय तहमध्ये ६ महानगर, ११ उपमहानगर, २ सय ७६ नगरपालिका र ४ सय ६० गाउँपालिका छन्। यस पटकको निर्वाचनमा नगरपालिकाको मेयरमा ३ हजार ४ सय ८३ मेयरको उम्मेदवारी हुँदा २ सय ६४ जना मात्रै महिला छन्। गाउँपालिकाको अध्यक्ष ३ हजार ३ सय ८३ जना उम्मेदवार हुँदा १ सय ९७ जना महिला छन्। नेकपा एमालेका सचिव पद्मा अर्याल गठबन्धनका कारण स्थानीय चुनावमा महिला घटेको आरोप लगाउँछिन्। सहभागिता घट्नुमा निर्वाचन आयोग पनि जिम्मेवार रहेको उनको आरोप छ। एमालेका महिला उम्मेदवार धेरै छन्। चाहे जति त हामीले पनि उठाउन सकेनौं। गठबन्धनमा महिला सहभागिता घट्नु निर्वाचन आयोगले अनिवार्य नगर्नु हो, उनले भनिन्। निर्वाचन आयोगले गठबन्धनबाट उम्मेदवारी दिएकोमा महिला अनिवार्य गर्न नपर्ने बनाइदिएको कारण नै घटेको उनको अनुमान छ। अर्यालका थप्छिन्, निर्वाचन आयोगमार्फत निर्देशन जारी गरायो। जसमा महिला सहभागिता अनिवार्य हुनु परेन। लंैगिक समानतामा गठबन्धन संवेदनशीलता भएन। संविधानमा भएको प्रमुख वा उपप्रमुख महिला हुनुपर्ने कुरालाई गठबन्धनले पालना नगरेको उनको आरोप छ। नेपाली कांग्रेसकी नेतृ चित्रलेखा यादव पटपटक पार्टीको केन्द्रीय समितिमा महिलाको संख्या घट्न दिन नहुने आवाज उठाउँदै आएको बताउँछिन्। उनले भनिन्, सबै डाटा त मैले पाएको छैन्, तर यसरी हेर्दा घटेको देखिन्छ। उनले गठबन्धनको कारण नै महिलाको संख्याको घटेको बताएकी छन्। गठबन्धनका कारण घटेको अनुमान छ, मैले त गठबन्धन गरे पनि महिलाको संख्या नघटाउने भनेकै हो। उनले मधेसमा महिलाको उम्मेदवारी घटेको बताइन्। पूर्वउपसभामुख एवं माओवादी केन्द्रकी सांसद पूर्णकुमारी सुवेदीले महिला उम्मेदवार घट्नु प्रमुख कारण गठबन्धन रहेको बताएकी छन्। दुई वटा पार्टीको प्रमुख, उपप्रमुखलाई दिनुपर्ने भएकोले महिला नभए पनि हुन्छ भन्ने अवस्था सिर्जना भयो, उनले भनिन्। पितृसत्तात्मक सोचका कारण पनि महिला उम्मेदवार घट्ने अवस्थामा सिर्जना भएको उनको भनाइ छ। भनिन्, हामी महिलाको संख्या बढाउन पुरानै नीतिमा अटल छौं। पूर्वनिर्वाचन आयुक्त ईला शर्माले गठबन्धनका कारण महिला सहभागिता घटेको बताइन्। निर्वाचन आयोगले महिला समानताका लागि वकालत गर्दै आएको हो। अघिल्लो पटक महिला सहभागी राम्रो रह्यो। यसपटक गठबन्धनको निहुँमा महिला संख्या घट्यो, उनले भनिन्। महिलालाई प्राथमिकता होइन, महिलाकै लागि व्यवस्था गर्नुपर्ने उनको तर्क छ। अहिलेसम्म महिलाका लागि पुरुषले कुनै पद छोडेकै थिएनन्। महिलाको संख्यामा थपियो भने उनीहरूले कुनै टाउको दुखाउनुपर्ने थिएन, उनले भनिन्। वरिष्ठ अधिवक्ता सविता बराल संविधानमा महिला समान हक जोडेर बनाए पनि मर्म बुझ्न नसकेको बताउँछिन्। गभर्नरको मुद्दालाई हेर्ने पुरुष मात्र रहेको उदाहरण दिँदै उनले महिला अधिवक्तालाई स्थान दिन नचाहेको बताइन्। राष्ट्रिय महिला आयोग सदस्य जया घिमिरे पनि गठबन्धनको कारण समस्या आएको बताउँछिन्। महिला सहभागिता बढाउने कोसिस गर्दै आए पनि सहभागी कम भएको उनी बताउँछिन्। धेरै महिला प्रमुख र उपप्रमुख एमालेबाट एमालेले संख्या न्यून भए पनि तुलनात्मक रूपमा प्रमुख पदमा एमालेले नै सबैभन्दा धेरै महिलालाई उम्मेदवार बनाएको छ। एमालेले ५५ जना महिलालाई प्रमुख पदमा उम्मेदवार बनाएको छ। धरान र जितपुर सिमरामा एमालेले महिला प्रमुख पदमा उठाएको छ। धरानमा वर्तमान उपमेयर मञ्जु भण्डारीलाई मेयरको उम्मेदवार बनाएको छ भने जितपुर सिमरामा सरस्वती चौधरीलाई मेयरको टिकट दिएको छ। बागीले मानेनन् गठबन्धनको निर्देशन झापाका पाँच पालिका प्रमुखमा महिलाको उम्मेदवारी त्यस्तै कर्णालीको प्रदेश राजधानी सहर सुर्खेतको वीरेन्द्रनगरमा पनि महिला मेयरको उम्मेदवार भएकी छन्। वर्तमान उपमेयर मोहनमाया ढकाललाई वीरेन्द्रनगरको टिकट एमालेले दिएको छ। झापाका १५ स्थानीय तहमध्ये ४ वटा प्रमुखको टिकट महिलालाई दिएको छ। एमाले अध्यक्ष केपी शर्मा ओलीको गृहजिल्ला नगर दमकको मेयरमा गीताकुमारी पौडेल (अधिकारी) लाई उठाइएको छ। ६ महानगर र ११ उपमहानगर गरी २ सय ९० नगरपालिकामा एमालेले उम्मेदवारी दिएको छ। जसमा २७ जना महिलालाई प्रमुखको उम्मेदवार बनाएको छ। ४ सय ६० गाउँपालिकामध्ये ४ सय ४६ मा उम्मेदवारी दिएको छ। त्यसमा २८ जना महिला अध्यक्षमा उम्मेदवार भएका छन्। उपमेयरमा एमालेले ठूलो संख्यामा महिलालाई उठाएको छ। उपमा ६ सय ६९ जना महिला उठाएको छ। महानगर, उपमहानगर र नगरपालिका २ सय ९० मध्ये २ सय ५९ महिला उपमेयरको उम्मेदवार एमालेले बनाएको छ। त्यस्तै ४ सय ६० गाउँपालिकामध्ये ४ सय १० जना महिलालाई उपमेयरमा उठाएको छ। पालिकाको उपमा भने न्यून मात्रै पुरुष छन्। एमालेले ७ सय ५३ स्थानीय तहको उपमा ६१ जना मात्रै पुरुषलाई उठाएको छ। नगरपालिकामा २६ (उपप्रमुख) र गाउँपालिका ३५ (उपाध्यक्ष) पुरुषले टिकट पाएका छन्। कांग्रेस कांग्रेसले ७ सय ५३ पालिकाको प्रमुख पदमा ३० जना मात्रै महिला उठाएको छ। काठमाडौं महानगरपालिकामा कांग्रेस नेता प्रकाशमान सिंहकी श्रीमती सिर्जना सिंहलाई मेयर उठाए पनि समग्रमा थोरै महिलालाई कांग्रेसले स्थानीय तहको प्रमुखमा उम्मेदवारी दिएको छ। अन्य महानगर, उपमहानगर कतै पनि कांग्रेसले प्रमुख पदमा महिलालाई उठाएको छैन। कांग्रेसले ६ महानगर, ११ उपमहानगर गरी २ सय ९० नगरपालिकामध्ये प्रमुखमा २ सय ६४ जना उम्मेदवार बनाएको छ। जसमा ११ जनामा मात्रै महिला छन्। त्यस्तै गाउँपालिकाको अध्यक्षमा ३ सय ८२ उम्मेदवार उठाएको कांग्रेसले १९ जना महिलालाई उम्मेदवार बनाएको छ। उपप्रमुखमा पनि गठबन्धनका कारण यो पटक कांग्रेसको उम्मेदवारी घटेको छ। कांग्रेसबाट ७ सय ५३ स्थानीय तहमध्ये ४७२ जना मात्रै उपप्रमुख महिला उम्मेदवार भएका छन्। नगरपालिकाका उपप्रमुखमा १ सय ८० र गाउँपालिकाको उपाध्यक्षमा २ सय ९२ को उम्मेदवारी परेको छ। कांग्रेसले ९८ जना पुरुषलाई उपको टिकट दिएको छ। नगरपालिकाको उपप्रमुखमा ३१ र गाउँपालिको उपाध्यक्षमा ६७ जना पुरुषले टिकट पाएका छन्। माओवादी केन्द्र समावेशिताको सबैभन्दा धेरै वकालत गर्दै आएको माओवादी केन्द्रको अवस्था पनि कांग्रेसको भन्दा कम छैन। भरतपुरमा माओवादी अध्यक्ष पुष्पकमल दाहाल प्रचण्डकी छोरी रेनु दाहालबाहेक खासै महŒवपूर्ण स्थानमा माओवादी केन्द्रले महिला प्रमुख पदमा टिकट दिएको देखिँदैन। ७ सय ५३ स्थानीय तहमा ४७ जना महिलालाई मात्रै प्रमुखको टिकट दिएको छ। नगरपालिकाको प्रमुखमा १८ जना महिला माओवादी टिकट दिएको छ भने २९ जना महिलालाई गाउँपालिकाको अध्यक्षमा उठाएको छ। स्थानीय तहको उपमा ३ सय ३१ स्थानमा माओवादी उठाएको छ। २ सय ९३ नगरपालिकामध्ये १ सय २८ जना महिलाले उपप्रमुखको टिकट पाएका छन्। ४ सय ६० गाउँपालिका आधा पनि महिलाले टिकट पाएका छैनन्। २ सय ३ लाई उपाध्यक्षको टिकट दिइएको छ। नेकपा एकीकृत समाजवादी एमालेबाट फुटेर बनेको नयाँ पार्टी नेकपा एकीकृत समाजवादीले ३५ जना महिलालाई प्रमुखको टिकट दिएको छ। हेटौंडा उपमहानगरपालिमा मीनाकुमारी लामालाई मेयर टिकट दिएका छन्। नेकपा एसले २३ जना प्रमुख र १२ जनालाई अध्यक्षको टिकट बाँडेको छ। स्थानीय तहको उपमा २ सय १८ जनालाई उम्मेदवार बनाएको छ। जसमा नगरपालिकाको उपमेयरमा १ सय ६ र गाउँपालिकाको उपाध्यक्षमा १ सय १२ जना महिलाले टिकट पाएका छन्। जसपा र राप्रपा संघीयता, समानुपातिक समावेशिताको कुरा गर्ने जसपाले २४ महिलालाई पालिकाको प्रमुखमा उठाएको छ। नगरपालिकाको मेयरमा १४ जना र गाउँपालिकाको अध्यक्षमा १० जनालाई उम्मेदवारी दिए। १ सय ४५ जना पुुरुषले मेयर, १ सय ७८ जना पुरुषले उपाध्यक्षमा टिकट हात परेका छन्। पालिकाको उपमा १ सय १४ महिला उठाएको छ। जसमा नगरपालिकाको उपमेयरमा ६९ जना र गाउँपालिकाको उपाध्यक्षमा ५५ जनालाई उठाएको छ। राष्ट्रिय प्रजातन्त्र पार्टीले ५ सय ५९ स्थानमा उम्मेदवारी दिँदा जम्मा ३८ जना महिलालाई मात्रै प्रमुखको टिकट दिएको छ। राप्रपा २५ जना मेयर र १३ अध्यक्ष महिला उठाएको छ स्थानीय तहको उपपदमा ३ सय ७८ जना महिलालाई उम्मेदवार बनाएको छ। सबै डाटा त मैले पाएको छैन्, तर महिलाको उम्मेदवारी घटेको देखिन्छ। गठबन्धनका कारण घटेको अनुमान छ। मैले त गठबन्धन गरे पनि महिलाको संख्या नघटाउने भनेकै हो। चित्रलेखा यादव, नेतृ, नेपाली कांग्रेस एमालेका महिला उम्मेदवार धेरै छन्। चाहे जति त हामीले पनि उठाउन सकेनौं। गठबन्धनमा महिला सहभागिता घट्नुमा निर्वाचन आयोगले अनिवार्य नगर्नु पनि हो। पद्मा अर्याल  सचिव, नेकपा एमाले निर्वाचन आयोगले महिला समानताका लागि वकालत गर्दै आएको हो। अघिल्लो पटक महिला सहभागी राम्रो रह्यो। यसपटक गठबन्धनको निहुँमा महिला संख्या घट्यो। ईला शर्मा, पूर्वनिर्वाचन आयुक्त दुई वटा पार्टीको प्रमुख, उपप्रमुखलाई दिनुपर्ने भएकोले महिला नभए पनि हुन्छ भन्ने अवस्था सिर्जना भयो। हामी महिलाको संख्या बढाउन पुरानै नीतिमा अटल छौं। पूर्णकुमारी सुवेदीपूर्वउपसभामुख तथा सांसद, माओवादी केन्द्र"
घरबाटै लागूऔषध कारोबारी पक्राउ,"राजविराज : घरमै भण्डारण गरी लागूऔषध बिक्री गर्दै आएका एक युवालाई शुक्रबार प्रहरीले ठूलो परिमाणको लागूऔषधसहित पक्राउ गरेको छ। जिल्ला प्रहरी कार्यालय सप्तरीले शुक्रबार पत्रकार सम्मेलन गरी बोदेबर्साइन नगरपालिका९ देउरीस्थित घरबाट लागूऔषधसहित पक्राउ परेका १९ वर्षीय शंकर यादवलाई सार्वजनिक गरेको छ। यादवले घरबाट लागूऔषध बिक्री वितरण गर्दै आएको सूचना पाएर पुगेको इलाका प्रहरी कार्यालय कडरबोना र जिल्ला प्रहरी कार्यालय सप्तरीको संयुक्त टोलीले लागूऔषधसहित उनलाई पक्राउ गरेको हो। इलाका प्रहरी कार्यालय कडरबोना सप्तरीका प्रहरी निरीक्षक बालिस्टर सिंहका अनुसार यादवको घरबाट १ हजार २५० ट्याब्लेट नाइट्रोभेट१० तथा ७५०७५० एम्पुल डाइजेपाम, फेनारगन र नुफिन बरामद गरिएकोे डीएसपी माधवप्रसाद काफ्लेले बताए। लागूऔषध (नियन्त्रण) ऐन २०३३ अनुसार लागूऔषध दुव्र्यसनीलाई दुई महिनासम्म कैद र दुई हजारसम्म जरिबाना वा दुवै सजाय हुने व्यवस्था छ। दुव्र्यसनीबाहेक अन्य निषेधित कार्य गर्नेलाई २ वर्षदेखि १० वर्षसम्म कैद र एक लाखदेखि २० लाख रुपैयाँसम्म जरिबाना हुने व्यवस्था रहेको एसपी अविनारायण काफ्लेले बताए। आफ्नो घर, जग्गा वा सवारीमा निषेध गरिएको काम गर्न अनुमति दिनेलाई ६ महिनादेखि ५ वर्षसम्म कैद वा १० हजार रुपैयाँसम्म जरिबाना हुनेछ। घर, जग्गा वा सवारीधनीले नै अपराध गरेकोमा वा अपराध गर्न अनुमति दिएकोमा त्यस्तो घर, जग्गा वा सवारीसमेत जफत हुन सक्ने व्यवस्था छ। यसैबीच सप्तरी प्रहरीले आर्थिक वर्ष २०७८०७९ को हालसम्ममा लागूऔषधसम्बन्धी ८३ वटा उजुरी दर्ता गरी ९१ जनालाई पक्राउ गरेको छ। जिल्ला प्रहरी कार्यालयको तथ्यांकमा दर्ता भएका उजुरीका पाँच जना आरोपित फरार छन्। सप्तरी प्रहरीले आर्थिक वर्ष २०७६०७७ मा लागूऔषधसम्बन्धी ५१ उजुरी दर्ता गरी ७१ जनालाई पक्राउ गरेको थियो। जसमा ३ जना फरार छन्। यस्तै आर्थिक वर्ष २०७७०७८ मा ८८ उजुरी दर्ता गरी १ सय ५३ जनालाई पक्राउ गरेको थियो। जसमा ९ जना फरार छन्।"
झापाका पाँच पालिका प्रमुखमा महिलाको उम्मेदवारी,"झापा : दुई ठूला राजनीतिक दल नेकपा एमाले र नेपाली कांग्रेसले झापाका पाँचवटा पालिकामा महिलाको नेतृत्वमा उम्मेदवार उठाएका छन्। नेकपा एमालेले तीनवटा र कांग्रेसले दुई वटा पालिकामा महिलाको नेतृत्वमा चुनावी तयारी गरेको जिल्ला निर्वाचन कार्यालय झापाले जनाएको छ। झापाको राजनीतिका दुई महत्वपूर्ण केन्द्र बिर्तामोड र दमकमा नेकपा एमालेले दुईजना प्रभावशाली महिलालाई नगर प्रमुखको उम्मेदवार बनाएको छ। बुद्धशान्ति गाउँपालिकामा पनि महिलाको नेतृत्वमा नेकपा एमाले चुनावी अभियानमा होमिएको छ। राजनीतिक र व्यावसायिक चहलपहल र सक्रियताका हिसाबले पनि झापाको बिर्तामोड प्रमुख केन्द्र मानिन्छ। यही केन्द्रको नेतृत्वका लागि नेकपा एमालेले महिला नेतृ पवित्रा महतारा प्रसाईंलाई नगर प्रमुखको उम्मेदवार बनाएको छ। झापाली राजनीतिको अर्को केन्द्र भनेको दमक हो। नेकपा एमालेका अध्यक्ष केपी शर्मा ओलीको गृहनगर भएका कारण पनि दमकले जिल्लाको राजनीतिमा महŒवपूर्ण स्थान राख्छ। नगरको नेतृत्व गर्न नेकपा एमालेले गीता अधिकारीलाई नगर प्रमुखको उम्मेदवार बनाएको छ। एमालेले झापाको बुद्धशान्ति गाउँपालिकामा महिला नेतृ मीरा भुर्तेललाई उम्मेदवार बनाएको छ। यसअघि भुर्तेल गाउँपालिकामा उपाध्यक्ष थिइन्। पाँचदलीय गठबन्धनका नाममा एमालेविरुद्ध मोर्चाबन्दी गरेको कांग्रेसले झापाको अर्जुनधारा नगरपालिका र गौरीगन्ज गाउँपालिकामा महिलालाई उम्मेदवार बनाएको जिल्ला सचिव कृष्ण हुमागाईंले बताए। अर्जुनधारामा कांग्रेसका तर्फबाट रञ्जिता कार्की नगर प्रमुखका रूपमा चुनावी मैदानमा छिन्। झापाको गौरीगन्ज गाउँपालिकामा एक्लै चुनावी प्रतिस्पर्धामा उत्रिएको कांग्रेसले फूलवती राजवंशीलाई अध्यक्षको उम्मेदवार बनाएको छ। आदिवासी बाहुल्य क्षेत्रमा कांग्रेसले दोस्रो पटक राजवंशीको नेतृत्वमा चुनावी तयारी गरेको हो। २०७४ को स्थानीय तह निर्वाचनमा पनि राजवंशी उठेकी थिइन्। राष्ट्रिय प्रजातन्त्र पार्टीका बाबुराजा श्रेष्ठसँग हारेकी राजवंशीसँग यसपटक एमालेका तर्फबाट पुराना नेता विजय अग्रवाल चुनावी मैदानमा छन्। राप्रपाका तर्फबाट बाबुराजा श्रेष्ठ, नेकपा माओवादी केन्द्रबाट मेनुका राजवंशी र जसपाबाट घनश्याम रिजाल पनि उनका प्रतिस्पर्धी हुन्।"
"अन्तरिम आदेशलाई निरन्तरता, गभर्नर यथावत् : मन्त्रिपरिषद्को निर्णय स्वेच्छाचारी","काठमाडौं : गभर्नर महाप्रसाद अधिकारीलाई निलम्बन गर्ने मन्त्रिपरिषद्को निर्णय कार्यान्वयन गर्न तत्काललाई सर्वोच्च अदालतले रोक लगाएको छ। न्यायाधीशद्वय सपना प्रधान मल्ल र टंकबहादुर मोक्तानको संयुक्त इजलासले यसअघिको अन्तरिम आदेशलाई निरन्तरता दिएका हुन्। अब अधिकारीले निर्वाध काम गर्न पाउने छन्। गभर्नर अधिकारीलाई पदमुक्त गर्ने प्रक्रियाअन्तर्गत सरकारले छानबिन समिति बनाएको थियो। अदालतको अन्तरिम आदेशसँगै उक्त समितिसमेत निष्क्रिय बनेको छ। सर्वोच्चले स्पष्ट आधार र कारण नखुलाइएकाले मन्त्रिपरिषद्को निर्णय स्वेच्छाचारी भएको ठहर्याएको छ। आदेशमा भनिएको छ, कुनै पनि व्यक्तिलाई पदबाट मुक्त गर्दा स्पष्ट आधार र कारण खुलाउन आवश्यक हुन्छ। कुनै कारण र आधार नखुलाई केवल कार्यक्षमताको अभाव जस्तो अस्पष्ट र बृहत् आधारमा निलम्बन गर्ने कार्य गरिएको हुँदा विपक्षीहरूको उक्त निर्णय स्वेच्छाचारी भएकाले बदरभागी छ। यद्यपि, सर्वोच्चले यस मुद्दाको अन्तिम निरूपण समयमा हुन आवश्यक भएकोसमेत निचोड निकालेको छ। यसमा लिखित जवाफ परेको एक महिनाभित्र पेसी तोक्न पनि इजलासले आदेश दिएको छ। चैत २४ गते मन्त्रिपरिषद्ले गभर्नर अधिकारीविरुद्ध छानबिन समिति बनाउने निर्णय गरेको थियो। कानुनअनुुसार मन्त्रिपरिषद्ले त्यस्तो समिति बनाएमा गभर्नर स्वतः निलम्बित हुन्छन्। समितिले दोषी देखाएमा सरकारले बर्खास्त गर्न पाउने व्यवस्था छ। तर, गभर्नर अधिकारीले आफूमाथि लगाइएका आरोप निराधार रहेको र समितिसमेत अवैध भएको भन्दै अदालतमा रिट दायर गरेका थिए। यसअघि न्यायाधीश हरि फुयाँलको एकल इजलासले अल्पकालीन अन्तरिम आदेश दिएसँगै उनी काममा फर्किएका थिए। रिट निवेदकको तर्फबाट वरिष्ठ अधिवक्ता कृष्णप्रसाद भण्डारी, श्यामप्रसाद खरेल, राधेश्याम अधिकारी, हरिहर दाहाल, सुशीलकुमार पन्त, शम्भु थापालगायतले बहस गरेका थिए। उनीहरूले नियतवश र नियोजित रूपमा गभर्नरलाई पदमुक्त गर्न सरकार अग्रसर भएको जिकिर गरेका थिए। सरकारले अधिकारीलाई पदमुक्त गर्ने कुनै आधार र कारण उल्लेख गर्न नसकेको कानुन व्यवसायीको भनाइ थियो। तीन दशकभन्दा लामो समय बैंकिङ क्षेत्रमा बिताएका गभर्नर अधिकारी २०७२ पुस १० गतेसम्म डेपुटी गभर्नर थिए। २०७३ सालमा लगानी बोर्डमा प्रमुख कार्यकारी अधिकृत (सीईओ) भएका थिए। त्यसपछि २०७६ चैत २४ गते गभर्नर भएका थिए। अर्थमन्त्रीका प्रतिबद्धता ठूला, कार्यान्वयनमा चासो कम निजी क्षेत्रको हितविपरीत जाँदैनौं : अर्थमन्त्री आफ्नो अक्षमता छोप्न अर्थमन्त्रीले गभर्नर निलम्बन गरे, देश श्रीलंकाको बाटोमा : एमाले अर्थतन्त्र खस्काउने सरकार, निलम्बनमा पर्ने गभर्नर गभर्नरलाई निलम्बन गरेकोमा आपत्ति जनाउँदै ओलीले भने, देश अत्यन्तै निर्लज्ज व्यक्तिहरुको हातमा परेको छ कटुवाल प्रकरणपछि माओवादीको अर्को गम्भीर भुल हो गभर्नर निलम्बन : महासचिव पोखरेल प्रतिशोधपूर्ण निलम्बन अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री प्रतिशोधमा अर्थमन्त्री शर्मा गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक अर्थमन्त्री जनार्दन शर्माको अनर्थ कदम सर्वोच्चले छाड्न मानेन, अघि सरे अर्थमन्त्री गभर्नर अधिकारीमाथिको निलम्बन फुकुवा र काममा फर्किन बाटो खोल्ने आदेशमा के छ? पुनर्बहाली भएका थिए ३ गभर्नर गभर्नर अधिकारी निलम्बन प्रकरण : सरकारबाट अन्याय, अदालतबाट न्याय प्रश्नको कठघरामा गभर्नरमाथिका लाञ्छना उनले केही खाताहरू खोलिदिने निर्देशन पालना नगरेका कारण पूर्वाग्रही भएर मन्त्रिपरिषद्बाट निर्णय गरिएको तर्क कानुन व्यवसायीले गरेका थिए। सरकारले पदमुक्त गर्नुअघि उनलाई सफाइ पेस गर्ने उचित अवसर दिएको थिएन। त्यसैले निलम्बन गर्ने कार्य असंवैधानिक तथा कानुनी व्यवस्थाको विपरीत भएको दाबी उनीहरूको थियो। सरकारको तर्फबाट महान्यायाधिवक्ता खम्बबहादुर खाती, नायब महान्यायाधिवक्ता डाटेकबहादुर घिमिरे, सहन्यायाधिवक्ता सञ्जीवराज रेग्मीलगायतले बहस गरेका थिए। अर्थमन्त्री जनार्दन शर्माको तर्फबाट वरिष्ठ अधिवक्ता प्रेमबहादुर खड्का, चण्डेश्वर श्रेष्ठ, मुक्तिनारायण प्रधान, रमणकुमार श्रेष्ठलगायतले जाँचबुझ समिति स्वेच्छाचारी नभई राष्ट्र बैंक ऐनमा व्यवस्था भएबमोजिम गठन भएको दाबी गरेका थिए। पुनर्बहालीको माग गर्दै अधिकारीले रिट निवेदनसँगै कार्यक्षमताका सम्बन्धमा पनि विभिन्न कागजात पेस गरेका थिए। उनले गभर्नर भएदेखिको आठ महिनाको आर्थिक र वित्तीय अवस्था झल्काउने सूचकहरू पेस गरेका थिए। आर्थिक वर्ष २०७८०७९ को मौद्रिक नीतिको लक्ष्य तथा कार्यक्रम र कार्यान्वयनसमेत पेस गरिएको थियो। २०७६ फागुनदेखि २०७८ फागुनसम्म ऐनको उद्देश्य हासिल गर्न भएका प्रयासहरूसमेत फेहरिस्त पेस गरेका थिए। ४० करोडको खेल अमेरिकाबाट आएको अछामका विवादास्पद व्यापारी पृथ्वीबहादुर शाहको शंकास्पद ४० करोड रुपैयाँ छुटाउन अर्थमन्त्री शर्माले तोकआदेश दिएका थिए। गत चैत ११ गते व्यापारी शाहले शर्मालाई सोझै निवेदन दिएका थिए। उनका ११ कम्पनीका नाममा आएको रकम छुटाउन उनले सादा कागजमा निवेदन लेखेका थिए। शर्माले चैत १३ गते मन्त्रालयका सचिवलाई तोक लगाउँदै खाता रोक्काको जानकारी माग गर्दै खाता खुलाउन पत्राचार गरेका थिए। राष्ट्रबैंकले भुक्तानी गैरकानुनी हुने भन्दै रोकेको थियो। अन्नपूर्ण पोस्ट्ले मन्त्रीको तोक आदेशसहितको कागज सार्वजनिक गरेको थियो। विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले राष्ट्र बैंकलाई पत्राचार गरेको थियो। सोही आधारमा बैंकले अनुसन्धान गरेको थियो। यस्ता घटनाबाट रुष्ट अर्थमन्त्री शर्मा गभर्नर हटाउने चलखेलमा लागेका थिए। त्यसलाई सर्वोच्चले ब्रेक लगाइदिएको छ।"
बागीले मानेनन् गठबन्धनको निर्देशन,"स्थानीय तहको निर्वाचनमा धेरैको ध्यान तानेको स्थानमा पर्छ चितवनको भरतपुर महानगरपालिका। यहाँको प्रमुख पदमा गठबन्धन दलले माओवादीका तर्फबाट पुष्पकमल दाहाल प्रचण्डकी छोरी रेणु दाहाललाई उठायो। तर, कांग्रेस नेता जगन्नाथ पौडेलले बागी उम्मेदवारी मात्रै दिएनन्, फिर्ता गराउन राज्यशक्ति नै लाग्दा पनि उम्मेदवारी कायम नै राखे। उनको उम्मेदवारी फिर्ता गराउन निर्वाचन आचारसंहिता उल्लंघन गर्दै गृहमन्त्री बालकृष्ण खाँण र प्रधानमन्त्री कार्यालयका राज्यमन्त्री उमेश श्रेष्ठ चितवन पुगेका थिए। २०७४ को स्थानीय तह निर्वाचनमा माओवादीलाई कांग्रेसले मेयर पदमा सघाएको थियो। अहिले गठबन्धन गर्दा पुनः मेयर दिँदा चितवनका कांग्रेसी नेताकार्यकर्ता रुष्ट छन्। त्यहाँ उनीहरूको साथ बागी उम्मेदवार पौडेललाई नै छ। तर, कांग्रेसले भने निर्वाचन तालिकाअनुसार शुक्रबार ५ बजेसम्म उम्मेदवारी फिर्ता नलिएपछि राष्ट्रियसभाका पूर्वसांसदसमेत रहेका पौडेललाई पार्टीबाट निष्कासन गरेको छ। उनका प्रस्तावक रहेका पूर्वजिल्ला सभापति कृष्णलाल सापकोटा र महासमिति सदस्य मीना खरेल पनि कारबाहीमा परेका छन्। उनीहरूलाई पनि पार्टीले निष्कासन गरेको छ। केन्द्रीय कार्यालयले उम्मेदवारी फिर्ता नलिए कारबाही बताउँदै आएको थियो। असन्तुष्ट पक्ष मिलाउन गृहमन्त्री खाण चितवनमा, रेणुका बागीलाई कसरी फकाउँछन् ? बागी फकाउन राज्यशक्ति, आयोगको चासो सत्ता गठबन्धनको निर्णय : सहमतिबाहिरको तालमेल खारेज गर्ने, बागी उम्मेदवारी फिर्ता नलिए तत्काल कारबाही गर्ने कांग्रेसले कारबाहीको चेतावनी दिएपछि पोखरामा मेयरका बागी तिवारी र सापकोटाको उम्मेदवारी फिर्ता भरतपुरमा रेणु दाहालका बागी कांग्रेस नेता पौडेलले लिएनन् उम्मेदवारी फिर्ता नेपालगन्जमा माओवादीका उपप्रमुख र कोहलपुरमा कांग्रेसका प्रमुख पदका बागीको उम्मेदवारी फिर्ता पार्टीले कारबाहीको चेतावनी दिएपछि फिर्ता भयो बागी उम्मेदवारी जनकपुरमा कांग्रेसका बागी उम्मेदवार साहको उम्मेदवारी कायमै प्रधानमन्त्री तथा कांग्रेस सभापति शेरबहादुर देउवाको अध्यक्षतामा गठबन्ध दलको बैठक बसेर सबै बागीलाई उम्मेदवार फिर्ता गर्न अपिल पनि गरेको थियो। तर, त्यो अपिल सबै ठाउँमा काम लागेन। निर्वाचन आयोगले दबाब र धम्कीसमेत नदिन दलहरूलाई आग्रह गर्नुपर्यो। स्थानीय तहको निर्वाचनमा मनोनयन दर्ता गराएका उम्मेदवारीमाथि कतिपय मनोनयन फिर्ता गराउनका लागि डर, धाक, धम्की, धरपकड र प्रलोभन देखाएको भन्ने सूचनाका आधारमा गम्भीर ध्यानाकर्षण भएको छ, आयोगका प्रवक्ताले शालिग्राम शर्मा पौडेलले जारी गरेको प्रेस विज्ञप्तिमा भनिएको छ, त्यसो नगर्न आयोग आग्रह गर्दछ। संविधान र प्रचलित कानुनले योग्यता पुगेका कुनै पनि नेपाली नागरिकले राजनीतिमा भाग लिन, उम्मेदवारी दर्ता गर्न र शासकीय प्रणालीमा संलग्न हुन पाउने अधिकार यस्ता कामले कुण्ठित गर्ने भन्दै आयोगले सचेत गराएको छ पोखरामा पनि बागी उम्मेदवार पोखरा महानगरपालिकामा मेयरको उम्मेदवारी दिएका कांग्रेस नेता विमलबहादुर कार्कीले मनोनयन फिर्ता गरेनन्। उनले पार्टीले कारबाही गर्नुपरे आफूलाई नगरी सभापति शेरबहादुर देउवालाई गर्नुपर्ने प्रतिक्रिया दिएका छन्। मेयरमा उम्मेदवारी दिएका जिल्ला पूर्वकोषाध्यक्ष ऋषि सापकोटा र नेता नन्दप्रसाद तिवारीले भने पार्टीको निर्देशनबमोजिम उम्मेदवारी फिर्ता लिए। पोखरामा कांग्रेससहितको गठबन्धनबाट मेयरमा नेकपा एकीकृत समाजवादीका धनराज आचार्य मेयरका उम्मेदवार छन्। कांग्रेसबाट उपमेयरमा कोपिला रानाभाटको उम्मेदवारी छ। ३३ वटा वडामा गठबन्धन गर्ने प्रयास भने पोखरामा सफल भएन। कांग्रेस र माओवादी तथा समाजवादीबीच वडाध्यक्षमा भागबन्डा नमिल्दा परेको उम्मेदवारी फिर्ता भएको छैन। जनकपुरमा गठबन्धनविरुद्ध बागी उम्मेदवार जनकपुरधाम उपमहानगरपालिकाका प्रमुख पदमा बागी उम्मेदवारी दिएका नेपाली कांग्रेसका नगर सभापति मनोज साहले उम्मेदवारी फिर्ता लिएनन्। सत्ता गठबन्धनको तर्फबाट जनता समाजवादी पार्टी नेपालको तर्फबाट लालकिशोर साहले उम्मेदवारी दिएका थिए। तर, गठबन्धनको निर्णय चित्त नबुझाएका साहले पनि उम्मेदवारी दिएका हुन्। उनले पार्टीबाट दबाब आए पनि उम्मेदवारी फिर्ता लिएनन्। अयोग्य मान्छेलाई गठबन्धनले उम्मेदवार बनाएको छ। त्यस्ता व्यक्तिलाई सहयोग गर्न सकिँदैन, साहले भने। मेयर पदबाट ३ जना पछि हटे विराटनगर महानगरपालिकाको मेयर पदमा उम्मेदवारी दिएकामध्ये तीन जनाले फिर्ता लिएका छन्। मेयरमा मनोनयन दर्ता गराएका राष्ट्रिय जनमोर्चाका टंकप्रसाद गौतम, नेपाल परिवार दलका महेश निरौला र स्वतन्त्र उम्मेदवार नेकपा (माओवादी केन्द्र)की केमुना ओडारी (मैनाली)ले उम्मेदवारी फिर्ता लिएका हुन्। मुख्य निर्वाचन अधिकृतको कार्यालयका सूचना अधिकारी हेमबहादुर बुढाथोकीका अनुसार उम्मेदवारी फिर्ताको समय सकिँदासम्म तीन जना मेयर र दुई जना उपमेयर पदका उम्मेदवारले मनोनयन फिर्ता लिए। उपमेयरको उम्मेदवारी फिर्ता लिनेमा परिवार दलका दीपा पोखरेल र स्वतन्त्र उम्मेदवार उद्धवप्रसाद कोइराला छन्। महानगरभित्र जम्मा २३ जनाले उम्मेदवारी फिर्ता लिएको बुढाथोकीले बताए। उनका अनुसार ७ जना वडाध्यक्ष र ११ जना वडा सदस्यहरूले मनोनयन फिर्ता लिए। जनता समाजवादी पार्टी (जसपा) परित्याग गरेर मेयरमा स्वतन्त्र उम्मेदवारी दिएका उमेश यादव र उपमेयरकी उम्मेदवार माओवादीकी केन्द्रकी नमिता न्यौपानेले दर्ता गराएको उम्मेदवारी कायम राखेका छन्। नेपालगन्जमा बागीले लिए उम्मेदवारी फिर्ता बाँकेका दुई नगरमा सत्ता गठबन्धनबाट बागी बनेका प्रमुख र उपप्रमुख पदका उम्मेदवारले उम्मेदवारी फिर्ता लिएका छन्। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चौलागाईंका अनुुसार नेपालगन्ज उपमहानगरपालिकाको उपप्रमुख पदमा स्वतन्त्र उम्मेदवारी दिएकी माओवादी नेतृ ताराकुमारी खत्रीले उम्मेदवारी फिर्ता लिएकी छन्। नेपालगन्जमा ६ जना वडाध्यक्ष, ३ जना महिला सदस्य, २ जना सदस्य र १ जना दलित सदस्यले पनि उम्मेदवारी फिर्ता लिएका हुन्। कोहलपुर नगरपालिकाको नगर प्रमुख पदमा स्वतन्त्र उम्मेदवारी दिएका बलराम शर्मासहित १६ जनाले उम्मेदवारी फिर्ता लिएका छन्। नेपाली कांग्रेसबाट नगर प्रमुखका आकांक्षी शर्माले टिकट नपाएपछि उम्मेदवारी दिएका थिए। यसैबीच स्थानीय तह निर्वाचनमा नेपालगन्ज उपमहानगरपालिकामा उम्मेदवारी दिएका एक वडाअध्यक्ष र दुई वडा सदस्यको उम्मेदवारी रद्द भएको छ। मुख्य निर्वाचन अधिकृतको कार्यालय नेपालगन्जका सहायक निर्वाचन अधिकृत नगेन्द्र चौलागार्इंका अनुुसार नेपालगन्ज १७ मा एमालेबाट वडाध्यक्ष पदका उम्मेदवार अजयकुमार पाठकलाई बैंकले कालोसूचीमा राखेकाले र वार्ड नं ३ दलित सदस्य पदका उम्मेदवार निर्मलादेवी वंशाकार र वडा नं ७ का सञ्जु वंशाकारले रीतपूर्वक सबै डकुमेन्ट पेस नभएका कारण उम्मेदवारी रद्द भएको हो। माओवादीमा हट्यो, कांग्रेसमा कायमै महोत्तरीको बर्दिबास नगरपालिकाको मेयर पदमा बागी उम्मेदवारी दिएका कांग्रेस नेता प्रह्लादकुमार क्षेत्रीले पार्टीको आधिकारिक उम्मेदवार चिरञ्जीवी हमालविरुद्ध लड्ने भएका छन्। उनले प्यानल बनाएर मेयरदेखि वडास्तरमा पार्टीको उम्मेदवारविरुद्ध बागी उम्मेदवार बनाएका थिए। शुक्रबार साँझ क्षेत्रीलाई समर्थन गर्दै वडाहरूबाट बागी बनेका उम्मेदवारहरूले भने मनोनयन फिर्ता लिएका छन्। पार्टीको अनुरोधलाई स्वीकार गर्दै माओवादी केन्द्रका नेता रुद्र सुस्लिङले दिएको बागी उम्मेदवारी भने फिर्ता लिएका छन्। माओवादीले मेयरमा राजु खड्कालाई अघि सारेको छ। यहाँ सत्तारूढ दलको गठबन्ध भएको छैन। पाल्पामा ७४ जनाले दिए उम्मेदवारीले फिर्ता पाल्पामा पार्टीको सहमतिविपरीत उम्मेदवारी दिएका ७४ जना उम्मेदवारले मनोनयन दर्ता फिर्ता गरेका छन्। मनोनयन दर्ता फिर्ता गर्नेहरूका नेपाली कांग्रेस, नेकपा एमाले, नेकपा माओवादी केन्द्र, नेकपा एकीकृत समाजवादी, नेकपा माओवादी विप्लव, नेसनल मंगोल अर्गनाइजेसन पाटी सम्बद्ध उम्मेदवारहरू रहेका छन्। बागी उम्मेदवारहरूले पार्टीले टिकट वितरण गर्दा राजनीतिक योगदान, क्रियाशीलताभन्दा पनि धनी, प्रशस्त पैसा खर्च गर्ने व्यक्ति हेरेर टिकट वितरण गरेको असन्तुष्टिको स्वरूप बागी उम्मेदवारी परेको जनाएका छन्।  राजकरण महतोकाठमाडौं, अनिल ढकालचितवन, केशवशरण लामिछानेपोखरा, गोविन्द महतोजनकपुरधाम, किशोर बुढाथोकीविराटगर, शंकरप्रसाद खनालनेपालगन्ज, धनवीर महतोमहोत्तरी, कृष्ण पोखरेलतानसेन"
सशस्त्रको गोताखोर टोलीले खोलाबाट निकाल्यो बालिकाको शव,विराटनगर : सशस्त्र प्रहरीको गोताखोर टोलीले मोरङको बूढीगंगा गाउँपालिका२ स्थित बूढी खोलाबाट बालिकाको शव निकालेको छ । मजुलम मियाकी ८ वर्षीया छोरी रुसिना खातुन पौडी खेल्ने क्रममा शुक्रबार दिउँसो बूढी खोलामा बेपत्ता भएकी थिइन् । बालिकाको खोजीमा सशस्त्र प्रहरी निरीक्षक दिवस न्यौपाने र सहायक निरीक्षक लेखजंग कार्कीसहितको गोताखोर टोली परिचालन गरिएको थियो । टोलीले मृत फेला पारेर बालिकाको शव खोलाबाट साँझ ६:४५ बजेतिर बाहिर निकालेको सशस्त्र प्रहरी बल मोरङका प्रमुख एसपी राजकुमार लामिछानेले बताए । उनका अनुसार दिदी सुहाना खातुनसँगै पौडी खेल्न पसेका बेला रुसिना खोलामा बेपत्ता भएकी थिइन् । सुहाना भने बाहिर निस्कन सफल भएकी थिइन् । शव पोस्टमार्टमका लागि कोसी अस्पताल लगेर घटनाको अनुसन्धान सुरु गरिएको मोरङ प्रहरी प्रमुख एसपी शान्तिराज कोइरालाले बताए ।
अस्पतालमा आगो लाग्दा करोडौंको क्षति,"वीरगन्ज : वीरगन्ज महानगरपालिका १४ गण्डक बहुअरीस्थित वीरगन्ज हेल्थकेयर हस्पिटलमा विद्युत सर्ट भएर आगलागी हुँदा करोडौंको क्षति भएको छ। अस्पतालको तेस्रो तल्लामा रहेको डायलोसिस शाखामा शुक्रबार राति ९ बजेतिर विद्युत सर्ट भएर आगलागी भएको हो। आगलागीबाट डायलोसिस शाखामा रहेका डायलोसिस मेसीन ६ वटा, भेन्टिलेटर २ वटा, कार्डियेक मोनिटर ६ वटा र बेड ६ वटा जलेर खरानी हुँदा करिब २ करोड रुपैयाँ बराबरको क्षति भएको अस्पतालका सन्चालक डाक्टर अबुल हैयश अन्सारीले बताए। आगलागीका बेला डायलोसिस शाखामा बिरामी र स्वास्थ्यकर्मी नभएकाले मानवीय क्षति भने हुन नपाएको उनले बताए। अन्सारीका अनुसार शुक्रबार राति ९ बजेतिर हावाहुरीसँगै पानी परिरहेका बेला चट्याङ पनि खसिरहेकाले चट्याङकै कारण डायलोसिस शाखामा विद्युत सर्ट भएर आगलागी भएको हो। पर्साका प्रहरी प्रवक्ता प्रहरी नायव उपरीक्षक ओम प्रकाश खनालले अस्पतालको डायलोसिस शाखामा विद्युत सर्ट भएर आगो लागेको बताए। आगो वीरगन्ज महानगरपालिकाको वारुणयन्त्रको मदतमा अग्नि नियन्त्रक र प्रहरीले मिलेर निभाएको उनले बताए।"
