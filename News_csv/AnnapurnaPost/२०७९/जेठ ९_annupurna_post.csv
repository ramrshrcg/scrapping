शीर्षक,विवरण
मकवानपुरमा ४२२ किलो गाँजा बरामद,काठमाडौं : मकवानपुर प्रहरीले ठूलो परिमाणमा अवैध लागूऔषध गाँजा बरामद गरेको छ। उत्तरी मकवानपुरको थाहा नगरपालिका३ बायोखोलास्थित डाँडाबासपालुङबाट प्रहरीले ४२२ किलो गाँजा बरामद गरेको हो। इलाका प्रहरी कार्यालय पालुङबाट खटिएको प्रहरी टोलीले सडक किनारमा रोकिराखेको ना ६ ख ३२४३ नम्बरको मिनि ट्रकबाट गाँजा बरामद गरेको प्रहरी नायब उपरीक्षक टेकबहादुर कार्कीले जानकारी दिए। चौध बोराभित्र २८ प्याकेटमा गाँजा राखेको फेला परेको हो। घटनामा संलग्न व्यक्तिको खोजी भइरहेको जिल्ला प्रहरी कार्यालयले जनाएको छ। रासस
खैरो हिरोइनसहित ६ जना पक्राउ,"काठमाडौं : प्रहरीले खैरो हेरोइनसहित एक भारतीय नागरिकसहित ६ जनालाई पक्राउ गरेको छ। प्रहरीको लागुऔषध नियन्त्रण ब्युरोले २४६ ग्राम खैरो हिरोइनसहित भक्तपुरका २७ वर्षीय विवेक त्चायना, ताप्लेजुङका ३४ वर्षीय कर्णबहादुर सेलिङ, झापाका २४ वर्षीय योगेशकुमार सेलिङ, झापाका १९ वर्षीय हरदीप राजवंशी र भारतको पश्चिम बङ्गालका २३ वर्षीय अर्जुन रोयलाई विभिन्न मितिमा पक्राउ गरी आज सार्वजनिक गरेको हो। ब्युरोका प्रहरी उपरीक्षक जीवनकुमार श्रेष्ठका अनुसार अवैध रुपमा लागुऔषध कारोबार गरेको अभियोगमा झापा र काठमाडौँबाट उनीहरुलाई पक्राउ गरिएको जानकारी दिए। पक्राउ परेका व्यक्तिको साथबाट बरामद गरिएको खैरो हेरोइनको मूल्य अन्दाजी रु २४ लाख ६० हजार बराबर रहेको ब्युरोले जनाएको छ। पक्राउ परेका व्यक्तिमाथि लागुऔषध नियन्त्रण ऐन, २०३३ अन्तर्गत लागुऔषध खैरो हेरोइन मुद्दामा म्याद थप गरी अनुसन्धान भइरहेको ब्युरोले जनाएको छ।"
इपिजी प्रतिवेदन दुबै प्रधानमन्त्रीले नबुझे जनतासमक्ष सार्वजनिक गर्ने नेपाली पक्षको निष्कर्ष,"काठमाडौं : नेपालभारत सम्बन्धका सबै पक्षमा अध्ययन गरी प्रतिवेदन पेश गर्न गठित प्रबुद्ध व्यक्ति समूह (ईपीजी) नेपालका सदस्यले समूहले तयार पारेको प्रतिवेदन यथाशीघ्र ग्रहण गर्न नेपाल र भारतका प्रधानमन्त्रीसमक्ष आग्रह गरेका छन्। समूहका नेपाल संयोजक डा भेषबहादुर थापाले सोमबार वक्तव्य जारी गरी समूहका सदस्यबीचको अनौपचारिक बैठकले यथाशीघ्र प्रतिवेदन दुवै देशका प्रधानमन्त्रीलाई हस्तान्तरण गर्ने, त्यसो गर्न सम्भव नभए जनसमक्ष ल्याउने निष्कर्षमा आफूहरू पुगेको वक्तव्यमा उल्लेख गरेका छन्। दुवै देशका सरकारद्वारा गठित समूहले विस्तृत अध्ययन गरी करिब साढे तीन वर्षअघि तयार पारिएको प्रतिवेदन दुवै सरकारलाई हस्तान्तरण नहुँदा अनिश्चितकालसम्म त्यसलाई संयोजकको जिम्मामा राख्न अनुपयुक्त हुने बताएका छन्। भारतीय विदेश मन्त्रालयका सचिव विनय क्वात्राले हालै पत्रकार सम्मेलनमा ईपीजी प्रतिवेदन बनाउने स्वतन्त्र विज्ञ समूह भएको र त्यसको रिपोर्ट आफूहरुलाई जानकारी नभएको बताएका थिए। भारतको यो पछिल्लो धारणापछि ईपीजीको नेपाली समूहले वक्तव्य जारी गरेको हो।"
"भरतपुरमा रेणु र चित्रसेन ५० हजार मतनजिक, जित पक्का",चितवन : भरतपुर महानगरपालिकामा सत्ता गठबन्धन उम्मेदवारको जित सुनिश्चित भएको छ। १ लाख १९ हजार २५३ मत गणना हुँदा गठबन्धनबाट मेयर उम्मेदवार रेणु दाहालले ४८ हजार ३०५ मत प्राप्त गरेकी छन्। निकटतम प्रतिद्वन्द्वी एमालेका विजय सुवेदीले ३६ हजार ५६५ मत पाएका छन्। सुवेदी रेणुभन्दा करिब १२ हजार मतले पछाडि छन्। स्वतन्त्र उम्मेदवार जगन्नाथ पौडेलले १४ हजार ५४२ मत पाएका छन्। उपमेयरतर्फ गठबन्धन उम्मेदवार चित्रसेन अधिकारीले ४९ हजार २१४ मत पाएका छन्। निकटतम प्रतिद्वन्दी राप्रपाकी हिमला गुरुङले २८ हजार ४०४ मत पाएकी छन्। भरतपुरमा वडा २७ को मतगणना जारी छ। २६ नम्बर वडामा माओवादी केन्द्र विजयी भइसकेको छ।
"मदिराको नशामा कुटपिट गरी हत्या, दुई जना पक्राउ","काठमाडौं : सिन्धुपाल्चोक जुगल गाउँपालिका८ बराम्चे घर भएका ३५ वर्षीय जिवन भन्ने कान्छा लामा तामाङको हत्या आरोपमा दुई जना प्रक्राउ परेका छन्। तामाङको शव सडेगलेको अवस्थामा दक्षिणकाली नगरपालिका १ पावर हाउस नजिक बाग्मती नदि किनारमा फेला परेको थियो। निकै क्षतविक्षत अवस्थामा तामाङको शव फेला परेपछि प्रहरीले अनुसन्धान गर्ने क्रममा तामाङको कुटपिट पछि हत्या भएको निष्कर्ष निकालेको हो। उनको हत्या आरोपमा बाग्मती गाउँपालिका ६ मकवानपुरका ४५ बर्षीय कान्छामान ठोकर र ललितपुर गोदावरी ६ लेले की ४० बर्षीया गायत्री नगरकोटी छन्। उपत्यका अपराध अनुसन्धान कार्यालय मिनभवनबाट खटिएको टोलीले हत्या आरोपी ठोकर र नगरकोटीलाई प्रक्राउ गरेको हो। घटनाको प्रारम्भिक अनुसन्धानका क्रममा काठमाडौं महानगरपालिका१६ नयाँबजार विष्णुमतीपुल नजिक बालाजु संरक्षण समिति एवं श्री शिव मन्दिर गंगा पहलमान पौवा परिसरभित्र रहेको भवनको कोठामा वैशाख २८ गते कान्छा लामालाई कान्छामान ठोकर, गायत्री नगरकोटी र मकवानपुर बाग्मती गाउँपालिका फापरबारी घर भएका दिपक वाइवा तामाङसमेत मिलेर कुटपिट गरी टाउकोमा हम्मरले हान्नुको साथै घाँटीमा सलले कसेर हत्या गरेको खुल्न आएको छ। अपराध महासाखाका प्रबक्ता कृष्ण कोइरालाका अनुसार संगै बसेर मदिरा पिउने क्रममा उनीहरुविच विवाद भएको थियो। विवादका क्रममा सबै मिलेर जीवनलाई कुटपिट गरेर हत्या गरेको प्रारम्भिक अनुसन्धानले देखाएको छ। हत्या पश्चात सलले बाँधी शवलाई तन्ना र म्याट्रिसले बेरेर प्लाष्टिकको डोरीले बाँधी कान्छामान ठोकर र गायत्री नगरकोटीले विष्णुमती खोलामा लगि फालेको खुल्न आएको छ। उनीहरूलाई आवश्यक कानूनी कारवाहीको लागि काठमाडौं प्रहरी परिसर टेकु पठाइएको छ। घटनामा संग्लन भएको आरोप लागेका फरार दिपक वाइवाको प्रहरीले खोजी गरिरहेको छ।"
बारम्बार निर्देशन दिँदा पनि पूँजीगत खर्चमा खासै प्रगति नभएपछि मन्त्री झाँक्री असन्तुष्ट,"काठमाडौं : शहरी विकास मन्त्री रामकुमारी झाँक्रीले मन्त्रालय अन्तर्गतका आयोजना प्रमुखहरूलाई पूँजीगत खर्च बढाउन निर्देशन दिएकी छन्। उनले सोमबार मन्त्रालय सम्बद्ध आयोजना प्रमुखबाट हालसम्मको कार्य प्रगति विवरणबारेसमेत जानकारी लिएकी छन्। मन्त्री झाँक्रीले आयोजनाको प्रगति र खर्चबाट सन्तुष्ट हुन सकिने ठाउँ नरहेको बताउँदै काम चुस्त र दुरुस्त बनाउन तथा देखिने गरी काम गर्न निर्देशन दिएकी हुन्। बारम्बार निर्देशन दिँदा पनि पूँजीगत खर्चमा खासै प्रगति नभएको बताउँदै उनले भनिन्, 'हामीले बारम्बार छलफल सल्लाह गर्छौं तर कामको गति उस्तै छ। हामीसँग समय थोरै छ, देखिने गरी काम गरौं।' काठमाडौं उपत्यका विकास प्राधिकरण र अधिकार सम्पन्न बागमती सभ्यता एकीकृत समितिले जनताले अनुभूत गर्ने गरी काम गर्न नसकेको मन्त्री झाँक्रीको भनाइ छ। मन्त्रालयका सचिव डा रमेशप्रसाद सिंहले आयोजनाहरूको पूँजीगत खर्चको स्थिति सन्तोषजनक नदेखिएकाले सबै आयोजना प्रमुखहरूलाई सक्रियतापूर्वक काम गर्न निर्देशन दिए। मन्त्रालयका सहसचिव प्रकीर्ण तुलाधरकाअनुसार चालु आर्थिक वर्षमा चालुतर्फ ५३३९ प्रतिशत र पूँजीगततर्फ ३५३९ प्रतिशत गरी कूल ३६७३ प्रतिशत खर्च भइसकेको छ। उनले अघिल्लो वर्षको सोही अवधिमा समग्रमा ६२ प्रतिशत खर्च भएको बताउँदै यस वर्ष मन्त्रालयको खर्चको स्थिति सन्तोषजनक नरहेको बताए। शहरी विकास तथा भवन निर्माण विभागका महानिर्देशक पद्मकुमार मैनालीले हालसम्म विभागले ४० प्रतिशत प्रगति गरेको विवरण मन्त्री समक्ष पेश गरे। उनले आगामी असार १५ गतेसम्म विभागले झण्डै ८० प्रतिशत कार्य प्रगति ल्याउने पनि बताए। यस्तै सघन शहरी कार्यक्रमको प्रगति विवरण ४० प्रतिशत रहेको उनले बताए। मन्त्रालयअन्तर्गत शहरी विकास तथा भवन निर्माण विभाग, नगर विकास कोष, आवास कम्पनी, काठमाडौं उपत्यका विकास प्राधिकरण, अधिकार सम्पन्न बागमती सभ्यता एकीकृत विकास समिति, संघीय संसद सचिवालयलगायत विभाग र निकायले काम गरिरहेका छन्।"
पेट्रोलियम पदार्थको मूल्यवृद्धि अविलम्ब फिर्ता लिन राप्रपाको माग,"काठमाडौं : राष्ट्रिय प्रजातन्त्र पार्टी (राप्रपा)ले पेट्रोलियम पदार्थको मूल्यवृद्धि अविलम्ब फिर्ता लिन माग गरेको छ। अध्यक्ष राजेन्द्र लिङ्देनले सोमबार विज्ञप्ति जारी गरेर उपभोक्ताको हितविपरीत पटक पटक भइरहेको मृल्यवृद्धिको विरोध गर्दै फिर्ता लिन सरकारसँग माग गरेका हुन्। साथै पेट्रोलियम पदार्थमा राज्यले भन्सार र विभिन्न शीर्षकमा लिइरहेको करको पुनर्विचार गरी मूल्य नियन्त्रण गर्न र विद्युत उत्पादन, खपत र वैकल्पिक उर्जाको आवश्यक कार्ययोजना ल्याउन पनि राप्रपाले माग गरेको छ।"
एन्फा अध्यक्षमा कर्माछिरिङ शेर्पाको उम्मेदवारी घोषणा,काठमाडौं : अखिल नेपाल फुटबल संघ (एन्फा)का आसन्न निर्वाचनका लागि कर्माछिरिङ शेर्पाले अध्यक्ष पदमा उम्मेदवारी दिने घोषणा गरेका छन्। सोमबार काठमाडौंमा पत्रकार सम्मेलन गर्दै एन्फाको वर्तमान अध्यक्षसमेत रहेका शेर्पाले असार ६ गते हुने केन्द्रिय निर्वाचनका लागि अध्यक्ष पदमा उम्मेदवारी दिने घोषणा गरेका हुन्। शेर्पा चार वर्षअघि एन्फा अध्यक्षमा निर्वाचित भएका थिए। उम्मेदवारी घोषणा गर्दै शेर्पाले चार वर्षमा चाहेजति गर्न नसकेको बताए। कोरोना महामारीका बेला ठप्प बनेको फुटबल क्षेत्रलाई केहि चलायमान गराउन आफूले प्रयास गरेको उनको भनाइ छ। उनले फुटबललाई नीतिगत रूपमा अघि बढाउने काम चार वर्षमा भएको दावी गरे। पहिलो कार्यकालमा धेरै कामहरु सुरु भएको र ती कामहरुलाई पुर्णता दिएर नेपाली फुटबललाई अझैं माथि पुर्याउन पनि फेरि उम्मेदवारी दिन लागेको उनको भनाइ छ।
"मेयरद्वारा कार्यभार ग्रहण : वैज्ञानिक कर लागू गर्ने पहिलो निर्णय, विपक्षीको सल्लाहसमेत लिने","नुवाकोट स्थानीय तह सदस्य निर्वाचन २०७९ वाट नुवाकोटको विदुर र वेलकोटगढी नगरपालिकामा निर्वाचित मेयरलगायतका जनप्रतिनिधिहरुले सोमवार सपथग्रहण गरेका छन्। सपथग्रहणलगत्तै मेयर, उपमेयर तथा अधिकांश वडाध्यक्षहरुले एकैदिन कार्यभार सुरु गरेका छन्। गत वैशाख ३० गते शुक्रवार सम्पन्न निर्वाचनमा विजयी भएका विदुरका मेयर राजन श्रेष्ठ, उपमेयर प्रभा वोगटी तथा बेलकोटगढी नगरपालिकाका मेयर जगतवहादुर गुरुङ, उपमेयर शिव दाहाल एवं वडाध्यक्षहरुले सपथ लिएर पदभार ग्रहण गरेका हुन्। मुख्य निर्वाचन अधिकृतको कार्यालय विदुरमा आयोजित कार्यक्रममा मुख्य निर्वाचन अधिकृत तथा जिल्ला न्यायाधीश उमेशप्रसाद लुइँटेलले पहिले दुवै नपाका मेयरहरुलाई पद तथा गोपनियताको सपथग्रहण गराएका हुन्। लगत्तै नपा कार्यालयले आयोजना गरेको छुट्टाछुट्टै कार्यक्रममा मेयरहरुले उपमेयर तथा वडाध्यक्ष तथा वडा सदस्यहरुलाई पद तथा गोपनियताको सपथग्रहण गराएका हुन् । विदुर र वेलकोटगढी दुवैमा १३१३ वडा रहेका छन्। कांग्रेस माओवादी गठबनधन दलले विदुर र वेलकोटगढीमा संयुक्त रुपमा चुनाव लडेको थियो। दुवै नपामा निकटतम प्रतिद्वन्दीको रुपमा नेकपा एमाले रहेको छ। कार्यपालिका गठनका लागि विदुर नपामा गठवन्धनको भन्दा नेकपा एमालेको बहुमत सदस्य रहेको छ भने वेलकोटगढीमा एमाले निर्णायक भूमिकामा रहेको छ। दुई साताभित्रै कार्यपालिकाको सदस्यको निर्वाचन हुने जनाइएको छ। यसैबीच, नवनिर्वाचित विदुर नपाका मेयर राजन श्रेष्ठले नपा कार्यालय विदुरमा पदभार ग्रहण गर्दै करको दायरालाई वैज्ञानिक वनाउने निर्णय गरेका छन् । विपक्षीहरुको साथ र सल्लाहमा कार्य गर्ने वताएका मेयर श्रेष्ठले नपाको चालु आवको वजेट खर्च र राजश्वको अवस्था, विद्यमान संस्थागत प्रणालीलगायतका विषयलाई समेटी वस्तुस्थिति पत्र तयार गरी नपाले लिइरहेको कर दस्तुरका विषयमा पुनरावलोकन गरि वैज्ञानिक वनाइने पहिलो निर्णय गरेका छन्। मुद्धाका आरोपी वडाध्यक्ष नुवाकोटमा वडाध्यक्षमा निर्वाचित एक जना व्यक्तिको विरुद्ध विशेष अदालतमा आर्थिक अनियमितता सम्वन्धि मुद्धा चलिरहेको रहस्य खुलेको छ । सदरमुकाम रहेको विदुर नपाको एक वडामा निर्वाचित वडाध्यक्षको रकम हिनामिना सम्वन्धि मुद्धा विशेष अदालतमा गत २०७६ साल भदौ २० गतेदेखि चलिरहेको विषयमा सोमवार विदुर नपा कार्यालयमा उजुरी दर्ता भएको छ । विदुर नपा ९ को वडाध्यक्षमा कांग्रेस माओवादी गठवन्धनका उम्मेदवार हरिराम भण्डारी मुद्धा चलिरहेकै अवस्थामा उम्मेदवारी दिएर माओवादी केन्द्रका तर्फवाट निर्वाचित भएको र सपथग्रहण रोक्न माग गर्दै सोही वडाका २० जना व्यक्तिहरुले नपा कार्यालयमा ५७५० नं मा दर्ता गरेको उजुरीमा उल्लेख रहेको छ । भण्डारीको विशेष अदालतमा मुद्धा नं ०७६ सिआर ००६३ वाट विशेष अदालत काठमाडौमा रकम हिनामिना भ्रष्टाचारको मुद्धामा सरकारकै तर्फवाट अभियोग दायर भई यहि २०७९ वैशाख २० गते मुद्धा पेशीमा चढी कारवाहीसमेत चलिरहेको सोही वडाका शनि चित्रकार, विनयप्रसाद लामिछाने, राजकुमार तामाङ, जयराम रिजाल, धनवहादुर वोगटी, सीता वोगटी, धनमाया सुनार, सुरेन्द्र श्रेष्ठसहित २० जनाले मुद्धाको विवरणसहित विदुर नपा कार्यालयमा पेश गरेको उजुरीपत्रमा उल्लेख गरिएको छ । मुद्धा चलिरहेकै वेलामा वडाध्यक्षमा निर्वाचित भण्डारीको सपथग्रहण रोक्न माग गर्दै वडावासीले उजुरी दिएका हुन् । वडावासीले सपथग्रहण रोक्न माग गर्दै उजुरी दिएपनि भण्डारीले पद तथा गोपनियताको सपथग्रहण गरेका छन् । यस सम्वन्धमा विदुर नपाका प्रमुख प्रशासकिय अधिकृत मोहनप्रसाद मरासिनीसंग वुझ्न जिज्ञासा राख्दा उनले कैलालीमा रेशम चौधरीले सांसदको सपथ लिन हुने, विदुरमा हरिराम भण्डारीले सपथग्रहण गर्न किन नहुने? भनेर प्रतिप्रश्न गरे । नेपाल सरकार वादी भई गत २०७६ साल भदौ २० गतेदेखि हरिराम भण्डारीसहित तीन जना विरुद्ध विशेष अदालतमा रकम हिनामिना सम्वन्धि मुद्धा चलिरहेको छ । ८८ मध्ये दुई महिलामात्र वडाध्यक्ष, एक एमाले, एक माओवादी स्थानीय तह सदस्य निर्वाचन २०७९ मा नुवाकोटमा दुई जना महिला वडाध्यक्षमा निर्वाचित भएका छन् । १२ स्थानीय तह रहेको नुवाकोटको ८८ वडामध्ये दुई वडामा वडाध्यक्षमा महिला उम्मेदवार निर्वाचित भएका छन् । दुई नगरपालिका र १० गाउँपालिकासहित १२ स्थानीय तह रहेको नुवाकोटको बेलकोटगढी नगरपालिका३ मा माओवादी केन्द्रकी कौशिला पुडासैनी निर्वाचित भएकी छन् । यसअघि २०७४ सालमा सोही वडाको वडासदस्यमा निर्वाचित उनले यस पटकको निर्वाचनमा वडाध्यक्षमा मुख्य प्रतिस्पर्धी नेकपा (एमाले) र नेपाली कांग्रेसका उम्मेदवारलाई पराजित गरेकी हुन् । यस्तै, बेलकोटगढी नपाकै वडा नं ६ मा पुनःदोस्रो कार्यकालका लागि नेकपा (एमाले) वाट वडाध्यक्षकी उम्मेदवार अम्बिका तामाङ निर्वाचित भइन् । यसअघि ५ वर्ष अगाडिको चुनावमा पनि वडाध्यक्षमा निर्वाचित तामाङले यसपटकको चुनावमा पनि मुख्य प्रतिस्पर्धी माओवादी केन्द्र र नेपाली कांग्रेसका उम्मेदवारलाई पराजित गर्दै विजयी भएकी हुन् । रेस्लर वडा सदस्यमा विजयी स्थानीय तह सदस्य निर्वाचनमा नुवाकोटमा नेपालका चर्चित रेस्लर नुवाकोटे टाइगर उर्फ कमल तामाङ वियी भएका छन् । उनले शिवपुरी गाउँपालिका ६ मा उल्लेख्य मत ल्याई वडा सदस्यमा विजय प्राप्त गरेका छन् । तामाङले नेपाल कम्युनिष्ट पार्टी एमालेको तर्फबाट वडाध्यक्ष विष्णु श्रेष्ठको प्यानलबाट खुल्ला सदस्य पदमा उम्मेदवारी दिएका थिए । तामाङले नेपाली काँग्रेसका अभियान आचार्यलाई २ सय ४१ मतको मतान्तरले पारजित गरेका हुन् । यस्तै, वडाध्यक्ष पदमा श्रेष्ठले ७ सय ६१, महिला सदस्यमा भगवती बुढाथोकीले ७ सय ७०, दलित महिला सदस्यमा जानुका नेपालीले ७ सय ६० र खुल्ला सदस्यमा विशाल थापाले ७ सय ११ मत प्राप्त गरी विजयी भएका थिए । पद तथा गोपनियताको सपथग्रहण गर्दै उनले गाउँपालिकाको कार्यालय शेराबगरमा गाउंवासीको आदेश अनुसार शिवपुरीको विकासका लागि नियमित रुपमा क्रियाशील हुने प्रतिवद्धता जनाएका छन् । वडा भवन निर्माणपछि गाउँमै सुविधा नुवाकोटको पुर्वी भेगमा रहेको शिवपुरी गाउँपालिका वडा नं ७ को भवन निर्माण भएको छ । यससंगै गाउंवासीलाई सुविधा पुगेको वडा कार्यालयले जनाएको छ । साढे दुई तले ६ कोठे एक सभा हल रहेको भवनको निर्माणमा कुल ७२ लाख रुपैयाको लागतमा भवन निर्माण सम्पन्न भएको हो । यसवाट वडावासीलाई सम्पुर्ण सरकारी सेवा सुविधाका लागि सहज र सरलता भएको छ । वडा कार्यालय भवन निर्माणका लागि स्थानीय विष्णुप्रसाद पन्थले २ रोपनी र चक्रबहादुर पन्थले ८ आना क्षेत्रफलको जग्गा दिएका थिए । वडा कार्यालयले जग्गादाताहरुलाई सम्मान गरिसकेको छ ।"
अछामको साँफेबगरमा गठबन्धनका उम्मेदवार विजयी,"अछाम : साँफेबगर नगरपालिकामा गठबन्धनका उम्मेदवार विजयी भएका छन्। नगरपालिकाको प्रमुखमा नेपाली कांग्रेसका राजेन्द्र कुँवर ७ हजार २६५मत सहित विजयी भएका हुन्। कुँवरका निकटत प्रतिदन्द्धी नेकपा एमालेका पशुपति कुँवरले ५ हजार ३९मत प्राप्त गरेकी छन्। उपप्रमुखममा समाजवादीका शिबबहादुर कुँवर शिलोज६ हजार ४३४ मत सहित विजयी भएका छन्। उनका निकटतम प्रतिदन्द्धि माओबादीका रंग ठकुल्लाले ५ हजार ३१४ मत पाएका छन्। १४ वडा रहेको साँफेबगरमा ८ वडा कांग्रेसले, ३ एमाले, १ समाजवादी र २ स्वतन्त्रले जितेको छ। वडा नं १ मा स्वतन्त्र नन्दसिंह ठकुल्ला, वडा नं २ कांग्रेसका सेतबहादुर कुँवर, वडा नं ३ मा कांग्रेसका कुलबहादुर कुँवर, वडा नं ४मा कांग्रेसका नवराज बुढा, वडा नं ५ मा कांग्रेसकै मक्र कुँवर, वडा नं ६ मा स्वतन्त्रका मिनबहादुर बोहरा, वडा नं ७ मा कांग्रेसका हिक्मत कडायत, वडा नं ८ कांग्रेसका कालुसिंह कुँवर, वडा नं ९ मा समाजवादीका दिपक कुँवर, वडा नं १० मा एमालेका ललित बोगटी, वडा नं ११ मा एमालेका रामबहादुर बोहरा, वडा नं १२ मा कांग्रेसका जनक कडायत, वडा नं १३ मा एमालेका रुपबहादुर कुँवर र वडा नं १४ मा कांग्रेसकै सन्जु थापा विजयी भएका छ्न्। साँफेबगरमा काग्रेससमाजवादी र एमालेमाओवादीबीच गठबन्धन भएको थियो।"
"वीरगन्जमा गठबन्धनको फराकिलो अग्रता, राजेशमान र इम्तियाजको जित पक्का",वीरगन्ज : मधेस प्रदेशको एक मात्र महानगर वीरगन्ज महानगरपालिकाको मेयरमा जित पक्का भइसकेका सत्ता गठबन्धनका साझा उम्मेदवार राजेशमान सिंहको अग्रता झन फराकिलो हुँदै गइरहेको छ। महानगरको जारी मतगणनामा मेयरमा नेकपा एमालेका उम्मेदवार विजय सरावगीको भन्दा जसपाका उम्मेदवार राजेशमान सिंहले सोमबार अपरान्ह ४३० बजे सम्म २० हजार २७३ मत बढि पाइसकेका छन्। जबकी अब ८ हजार ५३१ मत मात्रै बाँकी छ। अब गन्न बाँकी रहेको मत भन्दा निकट प्रतिद्वन्द्वी भन्दा उनले अग्रता लिएको मतको संख्या दोब्बर भन्दा पनि बढी भएका कारण राजेशमानको जित सुनिश्चित भएको हो। कुल मतदान भएको ९३ हजार ७८२ मतमध्ये सोमबार अपरान्ह ४३० बजेसम्म ८५ हजार ३१ मत गणना भइसकेको छ। यो अवस्थामा राजेशमानले ४१ हजार ६२८ मत पाएका छन् उनका निकटतम प्रतिद्वन्द्वी सरावगीले भने २१ हजार ३५५ मतमात्रै ल्याएका छन्। तेस्रो स्थानमा रहेका राप्रपाका मेयर उम्मेदवार गिरिश गिरीले भने ३ हजार ७२ मत पाएका छन्। वीरगन्ज महानगरको उपमेयरमा पनि जित सुनिश्चित भइसकेका गठबन्धनका साझा उम्मेदवार इम्तियाज आलमको पनि अग्रता थपिदै गएको छ। अब ८ हजार ७५१ मतमात्रै गन्न बाँकी रहँदा गठबन्धनबाट कांग्रेसका उम्मेदवार आलमले भने निकटतम प्रतिस्पर्धी भन्दा १८ हजार ६५४ मतको अग्रता लिइसकेका छन्। उपमेयरमा आलमले २५ हजार ४८१ मत पाएका छन् भने निकटतम प्रतिस्पर्धी लोसपाका पुरुषोत्तमलाल झाले भने ६ हजार ८२७ मतमात्रै पाएका छन्। राप्रापकी विना जयसवालले ५ हजार १५ र स्वतन्त्र उम्मेदवार रम्भा मिश्राले ३ हजार ५ सय ७ मत पाएकी छन्।
सन्धिखर्कमा नि:शुल्क मोतिया विन्दु शल्यक्रिया,"सन्धिखर्क : अर्घाखाँचीको सन्धिखर्कमा नि:शुल्क मोतिया विन्दुको शल्यक्रिया शिविर सुरु भएको छ। अर्घाखाँची दिगो विकास केन्द्र र ग्लोबल मेडिकल फाउन्डेसन अष्ट्रेलियाको आयोजना तथा नेपाल नेत्र ज्योती संघ अर्घाखाँची आखा उपचार केन्द्र र रोटरी क्लबको सहजीकरणमा नि:शुल्क मोतिया विन्दुको शल्यक्रिया शिविर सुरु भएको हो। डाक्टर मुक्ति श्रेष्ठ र डाक्टर जयबहादुर टण्डनको विशेष पहलमा सुरु भएको शिविर २ दिनसम्म चल्नेछ। शिविरको उद्घाटन समारोहमा जिल्ला समनवय समितिका प्रमुख पिताम्बर शर्मा, प्रमुख जिल्ला अधिकारी शशी घिमिरे, डाक्टर मुक्ति श्रेष्ठ, डाक्टर जयबहादुर टण्डनलगायतले मन्तब्य राखेका थिए।"
यू१९ महिला क्रिकेट टोलीको कप्तानमा मरासिनी,"काठमाडौं : नेपाल क्रिकेट संघ (क्यान)ले उन्नाइस वर्षमुनि (यू१९) महिला क्रिकेट टोलीको कप्तानमा कृतिका मरासिनीलाई नियुक्त गरेको छ। क्यानले सोमबार विज्ञप्ति जारी गर्दै मरासिनीलाई कप्तानमा नियुक्त गरेको जानकारी दिएको हो। मलेसियामा आयोजना हुने आईसीसी यू१९ महिला विश्वकप छनोटका लागि क्यानले उनलाई कप्तानमा चयन गरेको हो। यही जेठ २१ गतेदेखि सुरु हुने उक्त छनोटमा नेपाल, मलेसिया, संयुक्त अरब इमिरेट्स (युएई), थाइल्याण्ड, चीन, भुटान, म्यानमा र कतार सहभागी हुने छन्। नेपालले उक्त छनोट प्रतियोगिताका लागि यसअघि मरासिनीको कप्तानीमा १८ सदस्यीय टोलीको घोषणा गरिसकेको छ। टोलीका अन्य खेलाडीमा एलिसा यादव, रञ्जु श्रेष्ठ, अञ्जली विक, हिरान्मायी रोय, एलिसा खडिया, मनिषा उपाध्याय, स्नेहा महरा, किरण कुँवर, सोनु राजवंशी, टिका शाह, सृष्टि धामी, साविधी धामी, निसा साह, मनिषा राना मगर, प्रतिमा साह, ज्योतिनिस्का मरासिनी र मनिषा चौधरी छन्।"
"जनकपुरधामको मेयरमा स्वतन्त्रका मनोज, उपमेयरमा कांग्रेसका किशोरी","जनकपुरधाम : जनकपुरधाम उपमहानगरपालिकाको मेयरमा स्वतन्त्र उम्मेदवार मनोज कुमार साह विजयी भएको छ। सत्तारुढ दलको गठबन्धनमा नेपाली कांग्रेसको टिकटबाट बञ्चित मनोज कुमार साहले स्वतन्त्रबाट जनकपुरधाम उपमहानगरपालिकाको मेयरमा निर्वाचित भएका हुन्। स्वतन्त्रबाट मेयरमा मनोज साह र सतारुढ गठबन्धनबाट उपमेयरमा कांग्रेसका उम्मेदवार किशोरी साह विजयी भएका हुन्। स्वतन्त्र उम्मेदवार मनोज कुमार साहले १३ हजार ४ सय ६५ मत ल्याएर मेयरमा निर्वाचित भएका हुन्। उनका निकटत्तम प्रतिद्वन्दी नेकपा एमालेका शिवशंकर साह(हिरा)ले ९ हजार ५ सय ३२ मत ल्याए। यस्तै लोकतान्त्रिक समाजवादी पार्टीका मनोज कुमार चौधरीले ५ हजार ३ सय ६०, गठबन्धनबाट जनता समाजवादीका लालकिशोर साहले ५ हजार १ सय ९४, स्वतन्त्र उम्मेदवार बलराम महतोले ४ हजार २९०, स्वतन्त्र उम्मेदवार जानकीराम साहले २ हजार ७२, जनमत पार्टीबाट अनिता देवी साहले १४३७ र तमलोपाबाट विभा ठाकुरले ११ सय ४१ मत ल्याएका छन्। यसैगरी उपमेयरमा सत्तारुढ गठबन्धनबाट कांग्रेसका किशोरी साहले १५ हजार ५ सय २५ ल्याएर विजयी भएका छन्। साहका निकटत्तम प्रतिद्वन्दी नेकपा एमालेका रुणा देवी झाले १० हजार ८८५, लोसपाकी रिता मिश्रले ५ हजार ८१७ मत ल्याईन्। मिश्र निवर्तमान उपमेयर हुन्। सत्ता गठबन्धनको भागबन्डामा कांग्रेसले जनकपुरधामको मेयर जनता समाजवादी पार्टी (जसपा) लाई छाडेपछि कांग्रेस उपमहानगर समितिका सभापति समेत रहेका मनोज कुमार साहले राजीनामा दिएर उम्मेदवारी दिएका थिए।"
"भोटेबहालमा आगलागी, तीन करोडको क्षति","काठमाडौं : काठमाडौं महानगरपालिका ११ भोटेबहालको एक बिजुली पसलमा आगलागी भएको छ। दिउँसो साढे ३ बजे एक्कासी आगलागी भएको जिल्ला प्रहरी परिसर काठमाडौंका प्रवक्ता दिनेशराज मैनालीले बताए। प्रारम्भिक अनुसन्धानमा आगोलागीबाट तीन करोड बढीको क्षति भएको मैनालीले जानकारी दिए। आगलागी नियन्त्रण गर्नका लाग नेपाल प्रहरीको टोली, सशस्त्र प्रहरीको टोली, तीनवटा दमकल, २ वटा पानी ट्याकरको प्रयोग गरिएको थियो। बिजुलीको सामान सर्ट भई आगलागी भएको हुनसक्ने प्रहरीको अनुमान छ।"
आफूलाई कुनै पनि उद्घाटन कार्यक्रममा नबोलाई दिन मेयर हमालको आग्रह,"धनगढी : धनगढी उपमहानगरपालिकामा स्वतन्त्र पदमा मेयर जितेका गोपाल हमालले धनगढी उपमहानगरका लागि नयाँ युगको सुरुवात भएको बताएका छन्। स्वतन्त्र रुपमा उपमहानगरको मेयर जितेपछि पदभार ग्रहण गरेपछि पत्रकारहरुसँग कुराकानी गर्दै उनले यस्तो बताएका हुन्। मैले पहिलो निर्णय नै धनगढीको गुरुयोजना बनाउने गरेको छु, गुरुयोजनाका आधारमा पाँच वर्षको विकास प्राथमिकताका आधारमा हुन्छ, उनले भने, धनगढीका लागि नयाँ युगको सुरुवात भयो भनेर बुझिदिन आग्रह गर्दछु। हमालले सत्ता गठबन्धनका नृपबहादुर ओडलाई पराजित गरी मेयर निर्वाचित भएका हुन्। २०७४ सालको स्थानीय निर्वाचनमा ओडसँगै २७ सय ९७ मतले पराजित भएका हमालले ओडलाई १२ हजार ४८ मतको अन्तरले पराजित गरेका हुन्। हमालले २६ हजार ८६५ मत ल्याउँदा ओडले १४ हजार ८१७ मत ल्याएका थिए। हमालले आम नगरबासी र पत्रकारहरुलाई कुनै पनि सूचना मागेकै दिने बताए। नगरबासीको हरेक सूचना माग्ने अधिकार छ, अझ पत्रकारहरुका लागि सूचना अपरिहार्य हो, म नगरबासी वा पत्रकार जसलाई पनि तुरुन्त सूचना दिने ब्यवस्था गर्छु। ७ दिन र १५ दिन कुराउँदिन, उनले भने। यस्तै उपमेयर कन्दकला रानाले पनि पदभार ग्रहण गरेकी छन्। पदभार ग्रहण गर्दै रानाले, आफूले महिला बालबालिका, जेष्ठ नागरिकको सेवा सुविधाका लागि बढी जोड दिने बताइन्। उनले, आफू चुनाव एमालेबाट जितेपछि अब पाँच वर्षका लागि सबै नगरबासीको उपमेयर भएकाले जनताको सेवामा लाग्ने बताइन्। राना पनि सत्ता गठबन्धनको तर्फबाट नेकपा माओवादी केन्द्रकी शान्ति अधिकारी क्षेत्रीलाई पराजित गर्दै मेयरमा जितेकी हुन्। रानाले १५ हजार ४९७ मत ल्याएर विजयी हुँदा अधिकारी क्षेत्रीले १२ हजार ६७० मत प्राप्त गरेकी थिइन्। हमालले उपमेयर कन्दकला राना र वडाध्यक्ष तथा सदस्यहरुलाई सपथ खुवाएका थि । हमालले भने विहान ११:१५ बजेको शुभ मुहुर्तमा पदभार ग्रहण गरेका हुन्। मेयरको कार्यकक्षमा पूजाआजा र स्वस्ती बाचनसहित उनले कार्यभार सम्हालेका थिए। हमालले नगरबासीलाई कुनै पनि उद्घाटनमा आफूलाई नबोलाई दिन पनि आग्रह गरेका छन्।"
रोशी गाउँपालिकाको पहिलो निर्णय : ज्येष्ठ नागरिकालाई निःशुल्क स्वास्थ्य बिमा,काभ्रे : जिल्लाको रोशी गाउँपालिकाका नवनिर्वाचित अध्यक्ष दिनेश लामा र उपाध्यक्ष मिम बहादुर वाईवाले सोमबार पदभार ग्रहण गरेका छन्। सोमबार पालिका अध्यक्ष र उपाध्यक्षले पदभार ग्रहणसंगै पहिलो निर्णय जेष्ठ नागरिकलाई निःशुल्क स्वास्थ्य बिमा गर्ने निर्णय गरिएको पालिका अध्यक्ष लामाले अन्नपूर्णलाई जानकारी दिए। रोशी गाउँपालिका भित्र रहेका ६० वर्षभन्दा माथिको ज्येष्ठ नागरिकालाइ निःशुल्क स्वास्थ बिमा गर्ने पहिलो निर्णय गरिएको छ। रोशीमा ३ हजार २ सयभन्दा बढी जेष्ठ नगारिकहरु छन्। उनीहरुको स्वास्थको नजर गर्दै निःशुल्का बिमा गर्ने पहिलो निर्णय गरेको लामाले बताए। रोशी गाउँपालिकामा १२ वडा रहेका छन्।
रेस्लर नुवाकोटे टाइगरवडा सदस्यमा विजयी,"नुवाकोट : स्थानीय तह सदस्य निर्वाचनमा नुवाकोटमा नेपालका चर्चित रेस्लर नुवाकोटे टाइगर उर्फ कमल तामाङ विजयी भएका छन्। उनले शिवपुरी गाउँपालिका६ मा उल्लेख्य मतल्याई वडा सदस्यमा विजय प्राप्त गरेका हुन्। तामाङले नेपाल कम्युनिष्ट पार्टी एमालेको तर्फबाट वडाध्यक्ष विष्णु श्रेष्ठको प्यानलबाट खुल्ला सदस्य पदमा उम्मेदवारी दिएका थिए। तामाङले नेपाली कांग्रेसका अभियान आचार्यलाई २ सय ४१ मतको मतान्तरले पारजित गरेका हुन्। यस्तै वडाध्यक्ष पदमा श्रेष्ठले ७ सय ६१, महिला सदस्यमा भगवती बुढाथोकीले ७ सय ७०, दलित महिला सदस्यमा जानुका नेपालीले ७ सय ६० र खुल्ला सदस्यमा विशाल थापाले ७ सय ११ मत प्राप्त गरी विजयी भएका थिए। पद तथा गोपनियताको सपथग्रहण गर्दै उनले गाउँपालिकाको कार्यालय शेराबगरमा गाउँवासीको आदेश अनुसार शिवपुरीको विकासका लागि नियमित रुपमा क्रियाशील हुने प्रतिवद्धता जनाएका छन्।"
"भरतपुरको मतगणना रोकियो, गणना स्थलमा छिरेका एमाले प्रतिनिधि प्रहरी नियन्त्रणमा","चितवन : भरतपुर महानगरपालिकाको मतगणना रोकिएको छ। नेकपा एमालेका प्रताप नाम गरेका प्रतिनिधि गणनास्थलमै गएर मतपत्र पट्याउन थालेपछि विवाद भएर गणना रोकिएको हो। गणनास्थलमा एमालेले पठाएका प्रतिनिधि कर्मचारीले गणना गर्ने स्थलमा छिरेर मतपत्र पट्याउन थालेपछि प्रहरीले उनलाई नियन्त्रणमा लिएको छ। ती प्रतिनिधिले जालीभित्रै पसेर कर्मचारीले गर्ने काम गर्न थालेपछि प्रहरीले उनलाई नियन्त्रणमा लिएको हो। एमाले चितवनले भने आफ्नो प्रतिनिधि झुक्किएर जालीभित्र प्रवेश गरेको दाबी गरेको छ। एमालेका जिल्ला अध्यक्ष रामप्रसाद न्यौपानेले आफ्नो प्रतिनिधि नियतवश नभई झुक्किएर प्रवेश गरेको दाबी गरेका छन्। यो ठूलो इस्यु होइन। नियतशव होइन झुक्किएर गएको हो, उनले भने। अहिले एमालेले ती प्रतिनिधिलाई छोड्नुपर्ने र अनिमात्रै गणना सुरु गर्नुपर्ने अडान लिएको छ। करिब चार बजेतिर यो घटना भएको हो। एमालेले पठाएका प्रतिनिधिलाई कर्मचारी ठानेर प्रहरीले पनि भित्र छिर्न दिएको थियो। तर उनी कर्मचारी नभएको अन्य प्रतिनिधिले बताएपछि मतपत्र पट्याउँदै गर्दा प्रहरीले समातेर नियन्त्रणमा लिएको थियो। ती प्रतिनिधि अहिले प्रहरी हिरासतमा छन्। एजेण्ट बाहिर बस्नुपर्ने भित्र गएर बसे, हाम्रा प्रहरी कर्मचारीले पनि निर्वाचन कर्मचारी भनेर रोकेनन्, एक प्रहरी अधिकारीले भने, थाहा पाउने वितिकै समातेर निनयन्त्रणमा लिएका छौैं।"
"राप्रपा नेपालको निर्णय : निर्वाचन आयोगसँग गाई चिह्न माग्ने, राष्ट्रव्यापी सनातन धर्म सम्मेलन गर्ने","काठमाडौं : राप्रपा नेपालले गाई चिह्न दिन निर्वाचन आयोगसँग माग गरेको छ। अध्यक्ष कमल थापाको सभापतित्वमा सोमबार बसेको केन्द्रीय कार्यसम्पादन समिति बैठकले आगामी प्रतिनिधिसभा र प्रदेशसभाको निर्वाचनलाई ध्यानमा राख्दै आयोगसँग पार्टीको पुरानै गाई चुनाव चिन्ह माग गर्ने निर्णय गरेको हो। बैठकले हिन्दू राष्ट्र पुनर्स्थापनार्थ जनजागरण ल्याउन आगामी असार महिनामा राष्ट्रव्यापी सनातन धर्म सम्मेलन आयोजना गर्ने निर्णय पनि गरेको छ। त्यसैगरी राप्रपा नेपालको तीर सहितको झण्डा सगरमाथाको शिखरमा फहराउने साहसी पर्वतारोही पासाङ शेर्पालाई तत्कालीन राप्रपा नेपालका महामन्त्री एवं संसदीय दलका नेता स्व चन्द्रबहादुर गुरुङको स्मृतिमा स्थापित एक लाख रुपैंया नगद सहितको चन्द्र स्मृति विशिष्ट प्रतिभा पुरस्कार द्वारा पुरस्कृत गर्ने निर्णय गरिएको छ। बैठकले छोटो समयमै पटकपटक पेट्रोलियम पदार्थमा गरिएको अत्याधिक मूल्यवृद्धिको विरोध गरेको छ। पेट्रोलियम पदार्थको करमा छुट दिएर भए पनि अनियन्त्रित मूल्यवृद्धि तत्काल नियन्त्रण गरी जनतालाई राहत प्रदान गर्न सरकारसँग माग गरेको छ। देशमा व्याप्त रहेको भ्रष्टाचारलाई कडाईका साथ नियन्त्रण गर्न र संस्थागत रुपमा भइरहेको धर्म परिवर्तनलाई कानुन अनुसार निरुत्साहित गर्न सरकारको ध्यानाकर्षण गराउने निर्णय गरिएको प्रवक्ता सुरेश आचार्यले जानकारी दिए। बैठकले आगामी संसदीय निर्वाचनबाट राप्रपा नेपाललाई राष्ट्रिय मान्यताप्राप्त दल बनाउने उद्देश्य रहेकोले पार्टीलाई सशक्त रुपमा संगठित गर्ने निर्णय पनि गरेको छ। त्यसका लागि भदौको तेस्रो साताभित्र देशको सम्पूर्ण पालिकाहरुका वडामा पार्टीको ईकाई समिति गठन गर्ने र यसमा आवश्यक संख्यामा स्वयंसेवी कार्यकर्ताहरुलाई प्रशिक्षण दिई ७५३ वटै पालिकामा परिचालित गरिने उल्लेख छ। त्यसैगरी जेठ महिनाभित्र सातवटै प्रदेश (विराटनगर, जनकपुर, हेटौंडा, पोखरा, बुटवल, सुर्खेत र धनगढी) मा प्रदेशस्तरीय अगुवा कार्यकर्ता भेला सम्पन्न गर्ने निर्णय बैठकको छ। आगामी असार महिनाभित्र ७७ जिल्लामा जिल्लास्तरीय अगुवा कार्यकर्ता भेला तथा प्रशिक्षण आयोजना गर्ने निर्णय पनि केन्द्रीय कार्यसमितिले गरेको छ। जेठ महिनाभित्र सातवटै प्रदेशहरुका राजधानीमा जनताको माझमा राप्रपा नेपाल अभियानअन्तर्गत वर्तमानका चुनौती र विकल्प विषयमा बुद्धिजिवी वर्ग, नागरिक समाजका अगुवा तथा विभिन्न पेशा र समुदायका प्रतिनिधीहरुसँग अन्तरक्रिया कार्यक्रम संचालन गर्ने, कात्तिकभित्र विभिन्न जनवर्गीय संगठनहरुको इकाई समिति पालिका स्तरसम्म गठन गरिसक्ने केन्द्रीय समितिले तय गरेको छ। संसदीय निर्वाचनबाट राप्रपा नेपाललाई राष्ट्रिय मान्यताप्राप्त दल बनाउनका लागि तत्कालै विभिन्न तहमा नियमित रुपमा प्रशिक्षण, अनुशिक्षण, सामाजिक परिचालनका कार्यक्रमहरु संचालन गर्ने, भदौ महिनाभित्र काठमाडौंमा पार्टीको वृहद् राष्ट्रिय भेला आयोजना गर्ने राप्रपा नेपालको निर्णय छ। युवा वर्गलाई पार्टीको विचार र संगठनमा आकर्षित गर्न निकट भविष्यमा युवा वर्गमा राप्रपा नेपाल अभियान संचालन गर्ने, जेठ मसान्तभित्रमा जनवर्गीय संगठनहरुको उपत्यकास्तरीय संयुक्त भेला काठमाडौंमा आयोजना गर्ने निर्णय भएको पार्टीको प्रचार विभागले जनाएको छ।"
काठमाडौंमा पुनः मतदानको माग गर्दै उपमेयरका उम्मेदवार रामेश्वर श्रेष्ठले दिए निवेदन,"काठमाडौं : काठमाडौं महानगरको उपमेयर पदको दोहोर्याएर मतगणना गर्न माग गर्दै एकीकृत समाजवादीका रामेश्वर श्रेष्ठले निर्वाचन अधिकृतको कार्यालयमा निवेदन दिएका छन् । महानगरमा उपमेयरका उम्मेदवार श्रेष्ठले उपमेयर पदमा नेपाली कांग्रेसको चुनाव चिन्ह रूख र एकीकृत समाजवादीको कलम चिन्हमा मत संकेत गरिएको मतलाई बदर नमान्न माग गर्दै निवेदन दिएका हुन् । 'निवदेनमा भनिएको छ,मतगणनाको सन्दर्भमा स्थानीय तह निर्वाचन ऐन, २०७३ को दफा ५१(१)(ङ) को उल्लंघन गरी मतगणना गर्दा स्थानीय तह निर्वाचन ऐन, २०७३ को दफा ५१(१)(ङ) बमोजिम उम्मेदवार नभएको निर्वाचन चिन्हमा मात्र मत सङ्केत गरिएको मतपत्रलाई सो पदका हदसम्म मात्र बदर गर्नुपर्नेमा प्रतिष्पर्धी उम्मेदवार नै नभएका कलम र रूख चिन्हमा मतसङ्केत भएपनि म उम्मेदवार भएको कलम चिन्हको मतसङ्केतलाई समेत वदरगरी गणना गरेको र यसबाट मतपरिणाममा असर परी, उपबिजेता हुने उम्मेदवारले जित्ने र जित्ने उम्मेदवारले हार्ने अवस्थाको गणितीय अवस्था देखापरेको छ।' 'स्थानीय तह निर्वाचन ऐन, २०७३ को दफा १७, १९, २२, २४ र २६ को भावना र मनशाय अनुसार हुनेगरी प्रतिष्पर्धी उम्मेदवार नै नभएका कलम र रूख चिन्हमा मतसङ्केत भएका मतपत्रमा म उम्मेदवार भएको कलम चिन्हको मतसङ्केतलाई सदरमानी स्थानीय तह निर्वाचन ऐन, २०७३ को दफा ५२ बमोजिम तत्काल पुनः दाहोर्याइ मतगणना गरी गणनाहन बाँकी मतपत्र समेत यसै कानुनी आधारमा गणना हुन मतदान (मतगणना) अधिकृतलाई आदेश गरिपाऊँ । झुट्ठा ठहरे कानुन बमोजिम सहुला, बुझाउँला,' निवेदनमा उल्लेख छ।"
जनकपुरधाममा स्वतन्त्र उम्मेदवार मनोज साह विजय नजिक,"जनकपुरधाम : जनकपुरधाम उपमहानगरपालिकामा स्वतन्त्र उम्मेदवार मनोज साह जीत नजिक पुगेका छन्। नेपाली कांग्रेसको वागी उम्मेदवारको रुपमा रहेका साहले गृहवडासहित दुईवटा वडाको गणना भइरहँदा मनोजले १२ हजार २८३ मत ल्याएका हुन्। उपमहानगरपालिकामा रहेको २५ वडामध्ये २३ वटा वडाको मतगणना सम्पन्न भएको हो। उनका निकटत्तम प्रतिद्वन्द्वीको रुपमा नेकपा एमालेका शिवशंकर साहले ९ हजार ३०३ मत ल्याएका छन्। लोकतान्त्रिक समाजवादी पार्टीका मनोज चौधरीले ५ हजार १६ मत ल्याएका हुन्। सत्ता गठबन्धनको तर्फबाट जनता समाजवादी पार्टीबाट मेयरमा उम्मेदवारी दिएका लालकिशोर साहले ४ हजार ८०६ मतसहित चौथो स्थानमा झरेका छन्। लालकिशोर निवर्तमान मेयर हुन्। यस्तै, स्वतन्त्र उम्मेदवार निर्माण व्यवसायी बलराम महतो ३ हजार ७३४ मतसहित पाँचौँ स्थानमा रहेका छन्। उपमेयरतर्फ गठबन्धनको तर्फबाट कांग्रेसबाट उम्मेदवारी दिएका किशोरी साह १४ हजार ८३२ मत पाएका हुन्। उनका निकटतम प्रतिद्वन्द्वी नेकपा एमालेकी रुना झा १० हजार ५३४ मतसहित दोस्रो स्थानमा रहेकी छन्। यस्तै, निवर्तमान उपमेयर लोसपाकी रिताकुमारी मिश्र ५ हजार २५४ मतसहित तेस्रो स्थानमा रहेकी छन्। अन्तिम परिणाम अबेर साँझसम्म आउने बताइएको छ।"
पोखरामा एमालेको पकड मानिएको वडामा कांग्रेसको सानदार जित,"पोखरा : दसकौंदेखि कम्युनिस्ट किल्ला रहेको पोखरा महानगरपालिकाका बहुमत वडामा नेपाली कांग्रेसका वडाध्यक्ष उम्मेदवार विजयी भएका छन् । ३३ वडा रहेको यो महानगरपालिकाका बहुमत अर्थात् १९ वटा वडामा कांग्रेस विजयी भएको हो । मतगणना जारी केही वडामा समेत कांग्रेसले अग्रता लिएको छ । पछिल्लो मतपरिणामअनुसार कांग्रेसले १९ वडामा जित हाँसिल गरेको छ। एमालेले ८ वडामा मात्रै अध्यक्ष जितेको छ । ६ वटा वडाको मतगणना जारी छ । २०७४ सालको निर्वाचनमा कांग्रेसले ११ वडा मात्र जितेको थियो । एमालेले मेयर उपमेयरसहित २२ वडा जितेको थियो । २०४९ र २०५४ सालदेखि एमालेले जित्दै आएका वडाहरुमा समेत यसपाली कांग्रेसले बाजी मारेको छ । एमालेले २०७४ मा जितेका ७, १३, १४, १६, २४, २५, २६, ३० र ३१ नम्बर वडामा यसपालि कांग्रेसले जितेको हो । तीमध्ये पोखरा नगरका पुरानै र कतिपय नगरमा मिसिएका ग्रामीण क्षेत्र पर्ने वडा हुन् । गाविस हुँदा पनि एमालेले दसकौंदेखि जितेका ठाउँमा कांग्रेसले सफलता प्राप्त गरेको हो । २०७४ मा आफूले नजितेको वडा नम्बर ६ मात्रै एमालेले यसपालि फर्कायो । तर, पहिलाको जस्तो गरी अरु वडा जित्न सकेन । एमालेबाट पोखराको मेयरका उम्मेदवार कृष्ण थापाको वडा नम्बर १६ पनि कांग्रेसले जितेको छ । कांग्रेसको पकड भन्ने गरिएको पोखरा ८ मा अघिल्लो पालिको आफ्नो जितको विरासत एमालेले कायम गर्यो । संगठन विभाग प्रमुख खगराज अधिकारीको गृहवडा पोखरा ३१ मा पनि दसकौंदेखिको एमाले विरासतमाथि कांग्रेसले बाजी मारेको छ । मतगणनाको पछिल्लो परिणामअनुसार सोमबार मध्यान्हसम्म सत्ता गठबन्धनबाट मेयरका उम्मेदवार नेकपा एसका धनराज आचार्य एमालेका कृष्ण थापाभन्दा ४ हजार मतले अघि छन् । आचार्यको मत ५० हजार ६ सय १२ आएको छ । थापाले ४६ हजार ५ सय ८३ मत ल्याएका छन् । उपमेयरमा भने एमालेकी मञ्जुदेवी गुरुङले अग्रता लिएकी छन् । गुरुङले ५३ हजार १ सय ७३ मत प्राप्त गरेकी छन् । यस्तै, कांग्रेसबाट उपमेयरकी उम्मेदवार कोपिला रानाभाटले मत ४९ हजार ५ सय ८६ प्राप्त गरेकी छन्। एमालेले गुमाएका कतिपय वडामा सदस्यहरुमा पनि कांग्रेसले जित हाँसिल गरेको छ । वडा नम्बर ७, १६, २४ र २५ मा वडाध्यक्ष कांग्रेस उम्मेदवारले जित्दा अरु ४ सदस्य एमालेका उम्मेदवार विजयी भएका छन् ।"
हार व्यहोर्नुपरेपछि राप्रपा नेपालले भन्यो : एमालेको उदासिनताका कारण अपेक्षाकृत परिणाम आएन,"काठमाडौं : केहि स्थानीय तहमा नेकपा एमालेसँग सहकार्य गरेको राष्ट्रिय प्रजातन्त्र पार्टी (राप्रपा) नेपालले एउटा पालिकाको पनि नेतृत्व पाउन सकेको छैन। पछिल्लो मतपरिणामअनुसार राप्रपाले कुनै पनि स्थानीय तहको नेतृत्व लिन सकेको छैन। राप्रपा नेपालले एमालेको उदासिनताकै कारण अपेक्षाकृत परिणाम आउन नसकेको निष्कर्ष निकालेको छ । राप्रपा नेपालका अध्यक्ष कमल थापाले नेकपा एमालेको उदासिनताको कारण स्थानीयस्तरमा सहकार्य अपेक्षाकृत परिणाममूखी हुन नसकेको बताए । राप्रपा नेपाल केन्द्रीय कार्यसम्पादन समितिको बैठकमा अध्यक्ष थापाले पार्टीको भावी कार्यदिशा र कार्यक्रम सम्बन्धी प्रतिवेदन प्रस्तुत गर्दै भनेका छन्, हालै सम्पन्न स्थानीय तहको निर्वाचनमा हाम्रो कुनै महत्वाकांक्षा र अपेक्षा थिएन । पार्टी खडा भएको छोटो अवधिमा नै चुनावमा जानुपर्ने वाध्यात्मक अवस्था थियो । चुनावमा हामीले नेकपा एमालेसँग सहकार्य गर्ने निर्णय गर्यौँ । व्यवहारिक र रणनीतिकरुपमा ठीक भएता पनि नेकपा(एमाले)को उदासिनताको कारण स्थानीयस्तरमा सहकार्य अपेक्षाकृत परिणाममूखी हुन सकेन । प्रतिवेदनमा चुनाव बहिष्कार गर्दा गलत सन्देश जाने भएकाले प्रजातन्त्र र जनसर्वोच्चताको सिद्धान्तमा विश्वास गर्ने पार्टी भएको तथा सुदृढ स्थानीय स्वायत्त शासनप्रणाली राप्रपा नेपालको मुख्य एजेण्डा भएका कारण सांकेतिकरुपमा भएपनि चुनावमा भाग लिएको उल्लेख छ ।"
नवलपरासीको रामग्रामका मेयरको पहिलो निर्णय : बाढी नियन्त्रण,"परासी : पश्चिम नवलपरासीको रामग्राम नगरपालिकाका नवनिर्वाचित मेयर धनपद यादवले बाढी नियन्त्रणलाई प्राथमिकता दिएर पहिलो निर्णय गरेका छन् । पदभार समाल्दै मेयर यादवले गतवर्ष आएको बाढीले रामग्राम नगर क्षेत्र प्रभावित बनेकाले बाढी नियन्त्रणलाई प्रमुखरुपमा राखेर काम गर्ने बचन दिए। गत भदौमा आएको बाढीका कारण नगर क्षेत्रमा २ जनाले ज्यान गुमाएका थिए । करडौंको धनमाल बगेर नष्ट भएको थियो । झरही खोलाका कारण आएको बाढीले क्षति पुर्याएको भन्दै तटबन्धन कार्यलाई तीव्रता दिइ बाढी पस्ने संभाव्य स्थानको खोजी गरी व्यवस्थापनमा लाग्ने यादवले बताए । पानीको बहाब रोकिन सक्ने स्थानको पहिचान गरी सम्भाव्य बाढीको क्षतिलाई न्यूनिकरण गर्ने उपायको खोजी गरेर काम थालनी गर्न पनि यादवले कर्मचारीहरुलाई निर्देशन दिए । पदभार समाल्न मेयर यादवसँगै उपमेयर सम्झना चौधरी पाँच कन्याकासाथ शुभ साइत निकालेर नगरपालिका पुगिन्। बाढी नियन्त्रणसँगै स्वास्थ्य, शिक्षा र रोजगारीलाई प्राथमिकतामा राखेर काम गर्ने यादवले बताइन्।उनले नगरपालिकाका अघिल्ला निर्णय र आगामी कार्यक्रमलाई सँगसँगै लगेर काम गर्ने योजना रहेको यादवले सुनाइन्। पदभार समाल्दै उपमेयर चौधरीले जनताको चाहनाअनुसार काम गर्ने बताइन् । उनले सामान्य झगडा र अन्य विवादका घटनाहरु प्रहरी र अदालतमा जाने प्रवृत्तिलाई अन्त्य गरी न्यायिक समितिद्वारा जनतालाई न्याय दिलाउन आफू अग्रसर हुने प्रतिवद्धता जनाइन् । स्थानीय तह निर्वाचनमा मेयरमा एमाले र उपमेयरमा राप्रपाका उम्मेदवार विजयी भएका हुन् ।"
सुन्दरी प्रतियोगिता सञ्चालनको कानुन बनाउन सरकारलाई संसदीय समितिको निर्देशन,"काठमाडौं : प्रतिनिधिसभाको महिला तथा सामाजिक समितिले सुन्दरी प्रतियोगितासम्बन्धी कानुन बनाउन सरकारलाई निर्देशन दिएको छ। सौन्दर्य प्रतियोगितामा सहभागी एक किशोरीको ८ वर्षअघि बलात्कार तथा यौन शोषणको घटना बाहिर आएपछि सोमबार बसेको समितिको बैठकले विभिन्न नाममा हुने सुन्दरता, मोडलिंग सम्बद्ध प्रतियोगिताहरु र मनोरञ्जन क्षेत्रमा संलग्न विविध प्रतिस्पर्धात्मक कार्यक्रम शिघ्र नीतिगत स्पष्टता कायम गराएर मात्र सञ्चालन गर्न दिन निर्देशन दिएको हो। कुनै पनि प्रकारका सौन्दर्यता सम्बद्ध प्रतिस्पर्धात्मक कार्यक्रमसम्बन्धमा विस्तृत छलफल गरि तत्काल कानुन बनाउन समितिले भनेको छ। यस्तै, सांसदहरुले सुन्दरी प्रतियोगिता रोक्न माग गरेका छन्। राष्ट्रिय सभा र संसदको महिला तथा सामाजिक समितिमा सांसदहरुले सुन्दरी प्रतियोगीताको भूमिकामाथि प्रश्न उठाएका हुन्। समितिको बैठकमा नेकपा माओवादील केन्द्रका सांसद अमृता थापाले सुन्दरी प्रतियोगिता राज्यको हितका लागि नभए यसलाई रोक्नुपर्ने बताइन्। सांसद डाखिमलाल देवकोटाले राष्ट्रिय सभामा बोल्दै महिलामाथि हुने हिंसा रोक्न माग गरे। उनले भने, सुन्दरी प्रतियोगितालगायत विभिन्न गतिविधिहरुबाट महिलामाथि हुने यौन लगायतका हिंसाहरु सदाका लागि अन्त्य गर्न कडा कानुनको निर्माण गर्नुपर्छ। राष्ट्रियसभाका सांसद भगवती न्यौपानेले जघन्य अपराधमा हदम्यादको विषय संशोधन गर्नुपर्ने माग गरिन्।"
जनकपुरमा स्वतन्त्र उम्मेदवार मनोज साहको जित पक्का,"जनकपुरधाम : मधेश प्रदेशको राजधानी जनकपुरधाममा मेयरका स्वतन्त्र उम्मेदवार मनोज साहको जित सुनिश्चित भएको छ । २५ वडा रहेको उपमहानगरपालिकामा पाँचदलीय गठबन्धनबाट जनता समाजवादी पार्टीका लालकिशोर साह चौथो स्थानमा छन् भने दोस्रोमा नेकपा एमालेका शिवशंकर साह हिरा रहेका छन् । कांग्रेससहितको गठबन्धनबाट उम्मेदवार बनेका साह निवर्तमान मेयर समेत हुन् । पछिल्लो मतगणनाअनुसार मनोजले १२ हजार २८३ मत प्राप्त गरेका छन् भने उनलाई नेकपा एमालेका शिवशंकर साहले ९ हजार ३०३ मत ल्याएर पछ्याइरहेका छन् । २५ वटा वडा रहेको उपमहानगरपालिकामा २३ वटा वडाको मतगणना सम्पन्न भइसकेको छ । हाल वडा नम्बर १५ को मतगणना जारी रहँदा मनोज ३ हजार मतले अगाडि छन् । उपमेयरतर्फ गठबन्धनको तर्फबाट कांग्रेसका उम्मेदवार किशोरी साह १४ हजार ८३२ मत ल्याएर जितको नजिक छन् । पछिल्लो साढे चारवर्षदेखि जनकपुरको नगरप्रमुख पदका लागि तयारीमा जुटेका मनोजकुमार साहलाई नेपाली कांग्रेसको नगर कमिटी र जिल्ला कमिटीले समेत उम्मेदवारको रुपमा सिफारिस गरेको थियो । तर, पाँचदलीय गठबन्धनले जसपालाई मेयर दिने निधो गरेपछि उनले ३४ वर्षीय कांग्रेसको यात्रालाई तिलाञ्जली दिँदै पार्टीबाट राजीनामा दिएका थिए । पार्टीको परित्याग गरी स्वतन्त्र उम्मेदवारी दिएका साहको पक्षमा जनकपुरवासी उभिए । घण्टाघर चिन्हबाट उम्मेदवारी दिएका साहले जनताको जनमत पाएका छन् । २०७४ सालको स्थानीय तह निर्वाचनमा उनी नेपाली कांग्रेसबाट मेयर पदका प्रत्यासी थिए । सो बेला राष्ट्रिय जनता पार्टी नेपालबाट लाल किशोर साहले ११ हजार ६३८ मत बढी ल्याएर साहलाई चुनाव हराएका थिए । लालकिशोरले २२ हजार २७७ मत ल्याउँदा मनोजले १० हजार ६३९ मत प्राप्त गरेका थिए । मनोज सो बेला दोस्रो स्थानमा थिए । एकपटक हारको मुख देखिसकेको मनोजको लागि ५ वर्षपछि नयाँ अवसर जुरेको छ । पछिल्लो निर्वाचनमा पार्टीकै वरिष्ठ नेताहरुबाट अन्तर्घातमा परेका मनोजले यसपटक स्वतन्त्र उम्मेदवारी दिंदा पनि गठबन्धनका उम्मेदवारलाई अन्तर्घात गर्दै नेकाँ भित्रको गुट उपगुटले उनलाई प्रत्यक्ष र अप्रत्यक्ष रुपमा सहयोग गरेको छ । साहले निर्वाचनको क्रममा २१ बुँदे घोषणापत्र जारी गर्दै आफ्ना प्रतिबद्धताहरु सार्वजनिक गरेका थिए । उनले जनकपुरको सबैभन्दा प्रमुख समस्या फोहोरमैला व्यवस्थापनदेखि लामखुट्े नियन्त्रण र छाडा चौपायालगायतको व्यवस्थापनमा ठोस योजना ल्याउने बताएका छन् । मेयरका प्रत्यासी मनोज साह र उपप्रमुखका प्रत्यासी किशोरी साह"
"सेयर बजारमा दोहोरो अंकको गिरावट, नेप्से २२०० विन्दुमा झर्यो","काठमाडौं :सेयर बजारमा दोहोरो अंकको गिरावट आएको छ। सेयर कारोबारको पहिलो दिन सोमबार नेप्से परिसूचक ३४२१ अंकले घटेर २२०० विन्दुमा झरेको छ। नेप्से घटेसँगै सेयर कारोबार प्रभावित भएको छ। आज २२४ कम्पनीको ३९ लाख १७ हजार ६५५ कित्ता सेयर १ अर्ब ३६ करोड ९५ लाख १३ हजार १९२ रुपैयाँमा खरिदब्रिक्री भयो। २८ हजार ५०६ पटक सेयर कारोबार भयो। कारोबारमा आएका १३ समूहको सूचक ओरालो लाग्यो। यसदिन लाइफ इन्स्योरेन्सको सर्वाधिक २६२ प्रतिशतले सेयर मूल्य घट्यो। होटल एन्ड टुरिजम, हाइड्रोपावर,फाइनान्स र लगानी समूहको सूचक २ प्रतिशत बढीले घट्यो। यस्तै बैंकिङ, ट्रेडिङ, डेभलपमेन्ट बैंक, नन लाइफ इन्सुरेन्स, माइक्रोफाइनान्सको सूचक १ प्रतिशत बढीले ओरालो लाग्यो। कारोबार रकमका आधारमा नविल बैंक अग्रस्थानमा रहयो। सो बैंकको ४ करोड बढीको सेयर कारोबार भयो। दोहोरो अंकले घटेको सेयर बजारमा गुराँस लघुवित्तीय संस्थाको सेयर मूल्य सर्वाधिक ६२० प्रतिशतले मात्रै बढ्यो।"
"'दलहरु नसुध्रिए हरेक पालिकामा बालेन, हर्कराज र गोपालहरुको उदय हुन्छ","काठमाडौं : सांसद डाखीमलाल देवकोटाले स्थानीय तह निर्वाचन निर्दलीय बनाउन प्रस्ताव गरेका छन् । सोमबार राष्ट्रिय सभामा बोल्दै सांसद देवकोटाले स्थानीय तहको चुनाव दलीय प्रवाहबाट मुक्त गराउन नीतिगत सुधार गर्नुपर्ने प्रस्ताव राखेका हुन् । 'राज्यका कुनैपनि कार्यकारी पदमा लगातार दुईपटक भन्दा बढी अवसर नपाउने व्यवस्था गरौं । यो संविधान वा कानुनमा कहाँ लेख्नुपर्ने हो लेखौं,' देवकोटाले भने, 'पटक पटक संसद भएका मन्त्री भएकाहरु मेयर र अध्यक्षमा ताक्न थाले । यो त अचम्मै भयो । हामीले शिक्षा लिऔं सुध्रिऔं । यदि सुध्रिएनौं भने हरेक पालिकामा बालेन साह, हर्कराज साम्पाङ र गोपाल बहादुर हमालहरुको उदय हुनेछ । उनले सिंगो राजनीतिक दललाई नै गम्भीर हुन अनुरोध गरे।"
'बलात्कार र यौनहिंसाको मुद्दामा हदम्यादको प्रावधान हटाउन माग',"काठमाडौं : सांसदहरुले नाबालिगको हकमा हदम्याद प्रावधान हटाउन माग गरेका छन् । राष्ट्रिय सभाका सांसद विमला राई पौड्यालले समाजमा महिलामाथि जघन्य अपराधका घटना बढेको भन्दै नाबालिगको हकमा हदम्याद प्रावधान हटाउन माग गरेकी हुन् । उनले महिलामैत्री कानुन निर्माण भएपनि समाजमा हि्ंसा नघटेको बताइन् । पौड्यालले भनिन्, 'न्याय पाउन हदम्याद बनेको छ । नाबालिगको हकमा, बलात्कारको हकमा महिला हिंसाको हकमा हदम्यादको प्रावधान हटाइयोस् । र यो हटाउनैपर्छ । ' सांसद पौड्यालले ३६५ दिनसम्म बलात्कार हो कि क्या हो भनेर अनुसन्धान गर्ने र ३६६ दिन पुगेपछि अनुसन्धाननै नगर्ने भन्ने पनि हुन्छ र भन्दै प्रश्न गरिन् । उनले अध्यादेशमार्फत् हदम्यादको प्रावधान तुरुन्तै हटाउनुपर्ने माग गरिन्। उनले भनिन्, 'महिला हिंसाका घटना अन्त्य गर्न हदम्यादको प्रावधान हटाउनुपर्ने गरी तुरुन्त कानुन ल्याऔं ।' अपराध संहिता २०७४ मा बलात्कारविरुद्ध उजुरी गर्न एकवर्षे हदम्याद तोकिएको छ।"
पेट्रोलियम पदार्थको मूल्य वृद्धिविरुद्ध काठमाडौंमा प्रदर्शन,"काठमाडौं : पेट्रोलियम पदार्थमा भएको मूल्य वृद्धिको विरोधमा विद्यार्थीहरु सडकमा उत्रिएका छन्। सरकारले पटकपटक पेट्रोलियम पदार्थको मूल्यमा भारी वृद्धि गरेपछि मूल्य फिर्ताको माग गर्दै विद्यार्थीहरु प्रदर्शनमा उत्रिएका हुन् । यसैक्रममा नेकपा (क्रान्तिकारी माओवादी) निकट अखिल क्रान्तिकारीले काठमाडौंको आयल निगम केन्द्रीय कार्यालय टेकुमा धर्ना दिएको छ । विरोध सभामा अखिल क्रान्तिकारीका अध्यक्ष हरिकृष्ण गजुरेल, अखिल क्रान्तिकारिका उपाध्यक्ष सिलु न्यौपानेलगायतले मूल्य वृद्धि तत्काल फिर्ता गर्न माग गरेका छन् । नेपाल आयल निगमले आइतबार इन्धनको मूल्य बढाएको छ। निगमकाअनुसार अब पेट्रोलको मूल्य प्रतिलिटर १८० रुपैयाँ, डिजेल र मट्टितेलको मूल्य १६३ रुपैयाँ कायम भएको छ । निगमले पेट्रोल, डिजेल र मट्टितेल प्रतिलिटर १० रुपैयाँका दरले वृद्धि गरेको हो। निर्वाचनअघि पनि सरकारले पेट्रोलियम पदार्थको मूल्य वृद्धि गरेको थियो। तोकिएको दूरीभन्दा बाहिर खुल्ला बजार नीति नुरुप व्यवसायीहरुले नै प्रतिस्पर्धात्मक तवरबाट मूल्य कायम गर्ने प्रावधान छ ।"
अर्घाखाँचीको छत्रदेवले कृषिमा डिप्लोमा गर्न ४० जना विद्यार्थीलाई छात्रवृत्ती दिने,"सन्धिखर्क : अर्घाखाँचीको छत्रदेव गाउँपालिकाका नवनिर्वाचित जनप्रतिनिधिहरुले पदभार ग्रहण गरेका छन्। मुख्य निर्वाचन अधिकृत बासुदेव न्यौपानेबाट शपथ खाएका गाउँपालिकाका अध्यक्ष चन्द्रमान श्रेष्ठले पालिका उपाध्यक्ष, वडा अध्यक्ष तथा वडा सदस्यहरुलाई शपथ खुवाएपछि उनीहरुले पदभार सम्हालेका हुन्। पालिका उपाध्यक्षसहितका जनप्रतिनिधिहरुलाई शपथ खुवाए लगत्तै वैदिक विधिपूर्वक मन्त्रोच्चारणसहित अध्यक्ष चन्द्रमान श्रेष्ठ र उपाध्यक्ष मनी पन्थीले पद बहाल गरे। पदबहाली गर्दै पालिका अध्यक्ष चन्द्रमान श्रेष्ठले गर्भवती, सुत्केरी र विपन्न नागरिकलाई निशुल्क एम्बुलेन्स सेवा दिने प्रतिवद्धता व्यक्त गरे । उनले प्रत्येक वर्ष ४० जना विद्यार्थीलाई पूर्ण छात्रवृत्तीमा कृषि विषयमा डिप्लोमा अध्ययनको व्यवस्था गर्ने, न्युनतम विद्युत उपभोग गर्ने घरधुरीमा निशुल्क विद्युतको व्यवस्था गर्ने, वर्षमा कम्तिमा एकपटक निशुल्क स्वास्थ्य शिविरको आयोजना गर्नेलगायतका योजना सार्वजनिक गरे। उनले एक घर एक धाराको अभियानलाई पूर्णता , लिफ्टिंग खानेपानीको विद्युत महशुलमा ५० प्रतिशत अनुदान, विपन्न नागरिकलाई निशुल्क स्वास्थ विमा उपलब्ध गराउने तथा सडक र अन्य पूर्वाधारको स्तरोन्नति गर्ने प्रतिवद्धता व्यक्त गरे।"
यस्ता छन् मन्त्रिपरिषद्का निर्णयहरु,"काठमाडौं : सरकारले स्थानीय तहको निर्वाचन सम्पन्न गर्न सहयोग गर्ने सबैलाई धन्यवाद दिएको छ। मन्त्रिपरिषदका निर्णय सार्वजनिक गर्न सोमबार आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले एकैचरणमा स्थानीय तहको निर्वाचन सफलतापूर्वक सम्पन्न गर्ने निर्वाचन आयोग, मतदाता र राजनीतिक दल तथा सुरक्षाकर्मी लगायत सबैमा धन्यवाद दिने निर्णय भएको बताए। मन्त्रिपरिषदले वैदेशिक रोजगारीबाट फर्केकाहरुको पुनः एकीकरण आयोजनाका लागि स्वीटजरल्यान्ड सरकारबाट सरकारबाट प्राप्त हुने करिब ८६ करोड १३ लाख नेपाली रुपैयाँ अनुदान रकम स्वीकार गर्ने निर्णय गरेको उनले बताए। त्यस्तै विश्व बैंकबाट यातायात तथा व्यापार आवद्धता अभिवृद्धि कार्यक्रमका लागि प्राप्त हुने करिब ३३ अर्ब रुपैयाँ ऋण सहायता लिनेबारे वार्ता टोली गठन गरेको प्रवक्ता कार्कीले जानकारी दिए। बैठकले राष्ट्र बैंकको नोट धुलाउने नियमावली २०७९ बनाउन स्वीकृत प्रदान गरेको उनले बताए। त्यस्तै जेठ १८ मा नर्वे र १९ गते फिनल्याण्डसँग हुने दुई पक्षीय परामर्श संयन्त्रको बैठकमा सहभागी हुन परराष्ट्र मन्त्रालयको प्रतिनिधिमण्डललाई स्वीकृती दिने निर्णय पनि बैठकले गरेको छ।"
"स्वतन्त्र उम्मेदवारको जितमा कांग्रेसको प्रतिक्रियाः नोटिस गरेका छौं, पार्टी नै फेल भयो भन्न मिल्दैन","काठमाडौंः केहि स्थानीय तहमा स्वतन्त्र उम्मेदवार निर्वाचित भएपछि नेपाली कांग्रेसले यो विषयमा समीक्षा गर्ने बताएको छ । कांग्रेसका प्रवक्ता डाप्रकाशशरण महतले सोमबार पत्रकार सम्मेलनमा स्वतन्त्र उम्मेदवारहरु निर्वाचित हुनुले पार्टी फेल भएको भन्न नमिल्ने बताए । उनले भने, 'नेपाली कांग्रेस फेल भयो, पार्टी असफल भइसक्यो भन्न मिल्दैन । के कारणले युवा पंक्ति असन्तुष्ट छन् । उहाँहरुका भावना सम्बोधन गर्न लाग्छौं । कांग्रेस गतिशील पार्टी हो । अनुभवबाट पाठ लिने हो ।' उनले युवा समूहलाई नेतृत्व तहमा ल्याउनेबारे कांग्रेसले फड्को मारेको पनि बताए । उनले भने, 'कहिलेकाहीँ विभिन्न खाले कुरा चल्छन् । यसले केहि गरिहाल्छ कि भन्ने उत्सुकता चल्छ । हाम्रो पार्टीले नोटिसमा लिएको छ । कहाँ कहाँ कमजोरी रह्यो मुल्याकंन गर्छौं । पार्टीलाई समयसापेक्ष बनाउने सोंच छ । केहि ठाउँमा अपवाद परिणाम आउन थाल्यो भनेर पार्टी फेल भए भन्ने कुरा हुँदैन । पार्टीहरुले सिक्छन् । निरन्तर सिक्ने, परिमार्जन गर्ने, समयसापेक्ष पार्टीलाई बनाउने प्रक्रिया हो ।"
धरान उपमहानगरपालिकाका जनप्रतिनिधिले लिए सपथ,धरान : सुनसरीको धरान उपमहानगरपालिकाका सबै जनप्रतिनिधिहरुले सपथ लिएका छन् । धरानका नवनिर्वाचित मेयर हर्कराज राई (साम्पाङ) ले मुख्य निर्वाचन अधिकृत तथा सुनसरीका १ नम्बरका न्यायाधीश कैलास सुवेदीबाट सपथ लिएका हुन्। राईले सुनसरी सदरमुकाम इनरुमा सपथ खाएपछि धरान आएर अन्य जनप्रतिनिधिलाई सपथ खुवाएका हुन्। सुरुमा उममेयर अइन्द्रविक्रम बेघालाई मेयर राईले सपथ खुवाएका थिए। दोस्रो चरणमा धरानका २० जना वडाअध्यक्षले सपथ लिए। तेस्रो चरणमा भने धरानका ८० जना वडासदस्यलाई सपथ गराइएको थियो । निर्वाचन अधिकृतको कार्यालयले सबै जनप्रतिनिधिहरुलाई प्रमाणपत्र वितरण गरेको थियो । सपथ ग्रहण कार्यक्रममा प्रदेश १ का सभामुख प्रदिप भण्डारीले निर्वाचित जनप्रतिनिधिहरुलाई बधाई दिँदै धरानको विकास र समृद्धिमा एकभएर लाग्न सुझाव दिए ।
किशोरी बलात्कार प्रकरण : अभियुक्त पाण्डेलाई ५ दिन थुनामा राख्न अनुमति,काठमाडौं : जिल्ला अदालत काठमाडौंले किशोरी बलात्कारको अभियोग लागेका मनोज पाण्डेलाई पाँच दिन न्यायिक हिरासतमा राख्न अनुमति दिएको छ। काठमाडौं उपत्यका प्रहरी अपराध अनुसन्धान कार्यालयले सोमबार पाण्डेलाई अदालतमा पेस गर्दै मानव बेचबिखन तथा ओसारपसार मुद्दामा अनुसन्धान अगाडि बढाउन म्याद थपको अनुमति मागेको थियो। अदालतले पाँच दिन म्याद थपेर थुनामा राख्न अनुमति दिएको हो। सौन्दर्य प्रतियोगिताको नाममा ८ वर्षअघि आफूलाई बलात्कार तथा यौन शोषण गरेको आरोपमा किशोरीले जाहेरी दिएपछि प्रहरीले पौडेललाई शुक्रबार नियन्त्रणमा लिएर अनुसन्धान थालेको छ।
कांग्रेसले भन्यो : राष्ट्रिय निर्वाचनमा गठबन्धन अघि बढ्ने मजबुत आधार बन्यो,"काठमाडौं : नेपाली कांग्रेसले स्थानीय तह निर्वाचनको परिणाम सन्तोषजनक प्राप्त भएको बताएको छ । कांग्रेस प्रवक्ता डाप्रकाशशरण महतले यो परिणामलाई मजबुत बनाउँदै आम निर्वाचनमा स्पष्ट बहुमत ल्याउने दावी गरे। यो निर्वाचनको परिणाम सन्तोषजनक रुपमा लिएका छौं । तालमेलसहित निर्वाचनको परिणामलाई हेर्ने हो भने सहयोगी दलहरुले पनि सहयोग पाएका छौं,'उनले भने।' स्थानीय निर्वाचनका कारण राष्ट्रिय निर्वाचनमा गठबन्धनलाई अघि बढाउने मजबुत आधार पनि तय भएको बताए । उनले भने, हाम्रो पार्टीमा अन्तर्घात नभइदिएको भए चार सय स्थानीय तह जित्थ्यौं । हामीले यो विषयमा समीक्षा गर्छौं ।' एमालेले एक्लै लडेको दावी गरेपनि त्यो दावीमा सत्यता नभएको उनले बताए ।"
तुलसीपुर उपमहानगरको मेयर र उपमेयरमा एमालेको निरन्तर अग्रता,"तुलसीपुर : तुलसीपुर उपमहानगरको मेयर र उपमेयरमा नेकपा एमालेले निरन्तर अग्रता कायम गरेको छ। पछिल्लो अद्यावधिक मतगणना अनुसार मेयरका उम्मेदवार नेकपा एमालेका टीकाराम खड्काले २१ हजार १५९ मत प्राप्त गरेका छन्। उनका प्रतिद्वन्द्वी नेपाली कांग्रेसका गेहेन्द्र गीरीले १९ हजार २८२ मत ल्याएका छन्। खड्काले १ हजार ८७७ मतले लिड गरेका छन्। यस्तै, उपमेयरमा एमालेकी स्यानी चौधरीले २० हजार ६१३ मत ल्याएकी छिन् भने। एकीकृत नेकपा समाजवादीका जोगबहादुर राणाले १४ हजार २९७ मत ल्याएका छन्। चौधरीले ६ हजार ३१६ मतले लिड गरेकी छिन्।"
भरतपुर महानगरमा रेणु दाहालले बनाइन् १० हजारको मतान्तर,चितवन : भरतपुर महानगरपालिकामा नेकपा माओवादी केन्द्रकी उम्मेदवार रेणु दाहाल ४५ हजार मतनजिक पुगेकी छन्। प्रतिद्वन्द्वी एमालेका विजय सुवेदीसँग १० हजार ३१४ मतान्तरले अग्रता लिँदै रेणुले ४४ हजार ७१० मत प्राप्त गरेकी छन्। सोमबार मध्यान्हसम्म भरतपुर महानगरपालिकामा १ लाख ११ हजार २७३ मत गणना सकिएको छ। एमालेका सुवेदीले ३४ हजार ३९६ मत पाएका छन्। स्वतन्त्र उठेका कांग्रेसका बागी जगन्नाथ पौडेलले १३ हजार ६१३ मत ल्याएका छन्। उपमेयरतर्फ चित्रसेन अधिकारीले ४५ हजार ८४० मत ल्याएका छन्। राप्रपाकी हिमला गुरुङले २७ हजार १८१ ल्याएर उपमेयरमा अधिकारीलाई पछ्याइरहेकी छन्।
बारामा निर्वाचित पालिका प्रमुखले लिए सपथ,"सिमराः बाराको स्थानीय तहमा निर्वाचित पालिका प्रमुखले आइतबार सपथ लिएका छन्। जिल्ला न्यायधिस एवम् मुख्य निर्वाचन अधिकृत खिलनाथ रेग्मीले उपमहानगरपालिका, नगरपालिका र गाँउपालिकाको प्रमुख तथा अध्यक्षमा निर्वाचित जनप्रतिनिधिलाई सपथ खुवाएका हुन्। कलैयास्थित जिल्ला अदालतमा आयोजित कार्यक्रममा मतगणना सम्पन्न भएको जिल्लाको १५ वटा स्थानीय तहमध्ये १० पालिकाका प्रमुख उपस्थित थिए। उपस्थित प्रमुख तथा अध्यक्षलाई सपथ गराउदै रेग्मीले जनताको सेवामा समर्पित हुन सुझाव दिए। कार्यक्रममा गृह मन्त्रालयबाट खटिएको केन्द्रीय टोलिका प्रतिनिधिसहित बाराका प्रमुख जिल्ला अधिकारी कृष्णबहादुर कटुवाल, सहायक प्रमुख जिल्ला अधिकारी शिवराज सेढाई, जिल्ला निर्वाचन अधिकारी सरोज चौधरी, सुरक्षा निकायका प्रमुख, विभिन्न पालिकामा खटिएका निर्वाचन अधिकृतलगायतको उपस्थिति रहको थियो। जिल्लाको १६ स्थानीय तहमध्ये हालसम्म १५ स्थानीय तहको अन्तिम मतपरिणाम आइसकेको छ भने पचरौता नगरपालिकामा मतगणना जारी छ। बैशाख ३० गते पचरौताको २ र ४ नम्बर वडाको निर्वाचन विवादको कारण स्थगित भएपछि ढिलाइ भएको हो। जेठ ४ गते उक्त दुई वडामा पुनः निर्वाचन गरिएपछि सुरु भएको मतगणनाको अन्तिम परिणाम आउन बाँकी छ।"
एमबाप्पे पीएसजीमै,"पेरिस : फ्रान्सका युवा स्ट्राइकर काइलिन एमबाप्पेले अन्ततः पेरिस सेन्ट जर्मेन (पीएसजी) लाई नै रोजेका छन्। लामो समयदेखि स्पेनिस महारथी रियल म्याड्रिड जाने चर्चालाई टुङ्ग्याउँदै एमबाप्पेले आगामी तीन वर्ष पीएसजीमै बस्ने निर्णय गरेका हुन्। एक दिन अघिसम्म म्याड्रिड पुग्ने छन् कि पेरिसमै बस्ने छन् भन्ने कौतुहलतालाई तोड्दै एमबाप्पेले पीएसजीलाई नै रोजेका हुन्। उनले रियल म्याड्रिड र पीएसजीसँग मौखिक सहमति पनि गरेका थिए। जसलाई एमबाप्पेकी आमा र उनका प्रतिनिधि फैजा लमारीले पनि पुष्टि गरेका थिए। रियल र पीएसजीले नयाँ सम्झौता वापत एमबाप्पेलाई एक सय ५० मिलियन युरो तिर्न राजी पनि भएका थिए। साथै वार्षिक ४० मिलियन युरो तलब उपलब्ध गराउन पनि सहमति जनाएका थिए। तर, गत शुक्रबार रियल म्याड्रिडका अध्यक्ष फ्लोरेन्टिनो पेरेजले रियल बेटिसविरुद्धको खेलपछि एमबाप्पे आफ्नो क्लबमा नआउने जानकारी दिएका थिए। सन् २०१७ मा एमबाप्पे पीएसजी जाने बेलैमा रियलले उनलाई अनुबन्ध गर्न खोजेको थियो। त्यतिबेला मोनाकोमा तहल्का मच्चाएपछि उनलाई लिन रियल म्याड्रिड र पीएसजीबीच प्रतिस्पर्धा नै चलेको थियो। तर, त्यतिबेला पनि पीएसजीले नै बाजी मार्न सफल भएको थियो। त्यतिबेला एमबाप्पे भित्र्याउन असफल भए पनि भविष्यमा उनले रियलको जर्सीमा खेल्नेमा क्लब व्यवस्थापन विश्वस्त थियो। तर, यस पटक पनि त्यो आशा निराशामा बदलिएको छ। एमबाप्पेले सन् २०२५ सम्मका लागि पीएसजीमै बस्ने सम्झौता गरिसकेका छन्। सम्झौता नवीकरणसँगै एमबाप्पे सन् २०२५ को जुन ३० सम्म पीएसजीमै रहने छन्। २३ वर्षीय एमबाप्पेले पीएसजीका लागि यस सिजन २८ गोल र १७ असिस्ट गरेका छन्। एमबाप्पेले फुटबल सिक्दै गर्दा उनी रियल म्याड्रिडका स्टार क्रिस्टियानो रोनाल्डोका समर्थक थिए। रोनाल्डोको तस्बिर आफ्नो कोठामा पनि टाँसेका थिए। आफ्नो बाल्यकालको सपनाको रियल म्याड्रिड जाने अवसरलाई एमबाप्पेले पटक पटक नकारेपछि मोटो रकमका लागि पीएसजी रोजेको आरोप उनीमाथि लागेको छ। तर, आफूले पैसाका लागि पीएसजी नरोजेको एमबाप्पेले बताएका छन्।"
सञ्जुप्रति श्रद्धाञ्जली,"काठमाडौं : दक्षिण एसियाली खेलकुद (साग) को १३ औं संस्करणकी स्वर्णधारी भारोत्तोलनकी स्व सञ्जु चौधरीको १३औं दिनको पुण्यतिथिमा आइतबार राष्ट्रिय खेलकुद परिषद् (राखेप) मा श्रद्धाञ्जली सभा आयोजना गरिएको छ। सागमा भारोत्तोलनमा नेपाललाई स्वर्ण दिलाउने सञ्जु एक मात्र नेपाली महिला खेलाडी हुन्। युवा तथा खेलकुदमन्त्री महेश्वरजंग गहतराज, राखेपका उपाध्यक्ष शिव कोइराला, सदस्यचिव टंकलाल घिसिङ, नेपाल भारोत्तोलन संघका अध्यक्ष रामकृष्ण श्रेष्ठलगायतका पदाधिकारी, खेलाडी, प्रशिक्षणलगायतले स्व सञ्जुको तस्बिरमा फूलमाला, अविर र पुष्पगुच्छा चढाईं भावपूर्ण श्रद्धाञ्जली अर्पण गरेका थिए। बाँके निवासी सञ्जुको गत बैशाख २७ गते २२ वर्षको अल्पायुमै निधन भएको थियो।"
कञ्चनपुरको भीमदत्त नगरपालिकामा कांग्रेस विजयी,महेन्द्रनगर : कञ्चनपुरको सबैभन्दा ठुलो नगरपालिका भीमदत्त नगरपालिकाको प्रमुखमा नेपाली कांग्रेसका उम्मेदवार पदक बोगटी विजयी भएका छन्। भीमदत्तमा कांग्रेसले १४ वडासहित मेयर उपमेयरमा विजय प्राप्त गरेको हो। २५ वर्षपछि कांग्रेसले भीमदत्तमा बहुमतसहित नगरपालिकाको नेतृत्व पाएको हो। २०४६ को जनआन्दोलनपछि कांग्रेसले २०४९ को स्थानीय तह निर्वाचनमा मात्रै भीमदत्त सरकारमा बसी नेतृत्व गरेको थियो। त्यसपछि २०५४ र २०७४ मा एमालेले नेतृत्व गरेको थियो। यसपटक भने एमाले तीन वडामा खुम्चिएको छ। भीमदत्त नगरपालिकाको प्रमुख पदमा नेपाली कांग्रेसका उम्मेदवार पदम बोगटीले १५ हजार ८८२ मत प्राप्त गरी विजयी भएका छन्। उनका निकटतम प्रतिस्पर्धी नेकपा एमालेका उम्मेदवार महेशप्रसाद पन्तले आठ हजार १४१ मत प्राप्त गरे। यसैगरी राष्ट्रिय प्रजातन्त्र पार्टीका उम्मेदवार गजेन्द्रबहादुर चन्दले सात हजार १०५ मत प्राप्त गरे। उपप्रमुखमा कांग्रेसकै निलम जोशी लेखक १२ हजार २१६ मत ल्याएर निर्वाचित भएकी छन्। उनका प्रतिद्वन्द्वी नेकपा माओवादी केन्द्र र एकीकृत समाजवादी गठबन्धनका उम्मेदवार कृष्णदत्त जोशीले १० हजार ५९६ मत प्राप्त गरे। त्यसैगरी कञ्चनपुरको पुनर्वास नगरपालिकामा कांग्रेसका उम्मेदवार नगरप्रमुख र उपप्रमुखमा निर्वाचित भएका छन्। नगरप्रमुखमा तोयप्रसाद शर्माले १० हजार ६०० र उपप्रमुखमा भुलिया रानाले सात हजार ३४५ मत प्राप्त गरी निर्वाचित भएका हुन्। एमालेका पदम पुजाराले चार हजार ६७४ र एकीकृत समाजवादीका उम्मेदवार जीवनराज थापाले तीन हजार ७३४ मत प्राप्त गरेका छन्। उपप्रमुखमा माओवादी केन्द्रका धोखे रानाले पाँच हजार ४९२ र एमालेका सुशीला खत्रीले पाँच हजार ३०३ मत ल्याएका छन्।
कृषि क्रान्तिको आधार भेटिभर खेती,"वन, जंगलको संरक्षणमा ध्यान दिने र कृषि पेसालाई व्यावसायिक बनाएका विश्वका कुनै पनि मुलुक आर्थिक रूपमा कमजोर छैनन्। कृषिमा आत्मनिर्भर भए अर्थतन्त्र सबल बन्ने उदाहरण दिने मुलुक धेरै छन्। मानव स्वास्थ्यसँग पनि जोडिएको यो क्षेत्रलाई बुझे घाटा छैन। यसो भए मुलुक धनी राष्ट्रको सूचीमा अटाउँछ नै। नेपाललाई कृषि प्रधान मुलुक भनिन्छ। तर, भनियो मात्रै। काम प्रधान भएन। ठूलो जनसंख्या कृषिमा निर्भर भएर पनि यो क्षेत्र मजबुत बन्न नसकेकै हो। अर्थसँग जोडिएका हरेक क्षेत्रलाई सम्बोधन गर्न सक्ने कृषिका क्षेत्र अझै पनि ओझेलमा नै छन्। यसभित्र विकल्पको खेती अझै खोजिएन। बजेट ल्याउने उम्मेदवार हुने समयमा कृषिमा क्रान्ति गर्ने भन्ने विषयका बुँदामा चर्चा हुन्छ। भएकै खेतीमा बजेट खन्याइन्छ। तर, उत्पादन र विकाससँग जोडेर लगानी भएको छैन। कृषिमा व्यावसायिकता भनिन्छ। तर, व्यावसायिक बन्न सकिने क्षेत्र निर्धारण हुँदैन। खोजी गरिँदैन। शदीयौंदेखि पुर्खाले गरेका तरकारीजन्य खेती र खाद्यान्न बालीमा लगानी गर्न बाहेक नयाँ कृषिजन्य वस्तुको खोजीमा अझै हामी कमजोर छौं। यसकै उपज हो बेरोजगारी वृद्धि, अर्थतन्त्र कमजोर र प्राकृतिक विपत्। कृषि क्रान्तिको कुरा गरे पनि मुलुकमा बाँझो जमिन घटेको छैन। गाउँका उर्वर भूमिमा खेती गर्न छाड्दा तराई र सहर नजिकका जमिन घरले ढाक्दैछ। संघीयता कार्यान्वयनसँगै गाउँगाउँमा सिंहदरबार पुग्दा विकासका नाममा सडक खन्ने क्रम रोकिएको छैन। अव्यवस्थित सडकले पहिरोको जोखिम पनि उत्तिकै छ। यी सबै नागरिकसँग प्रत्यक्ष जोडिएका समस्या हुन्। यी नै समस्याको समाधान गर्ने भन्दै सरकारले बर्सेनि अर्बौं बजेट छुट्ट्याउँछ। तर, प्रभावकारी छैन। भनिन्छ नि, हरेक समस्याको समाधान हुन्छ। हामी समाधानका लागि कृषिबाटै विकल्प खोज्न सक्छौं। त्यो विकल्प हो भेटिभरको व्यावसायिक खेती अर्थात् भेटिभर खेतीमा लगानी। झट्ट सुन्दा अनौठो पनि लाग्न सक्छ। भेटिभरको खेतीले अर्थसँग जोडिएका क्षेत्रलाई सम्बोधन कसरी गर्छ ? प्रश्न उठ्नु स्वाभाविक हो। तर, यसलाई बुझे पहिरो नियन्त्रण र तटबन्ध निर्माणमा बर्सेनि सरकारबाट लगानी हुने अर्बौं बजेटको दोहन रोक्छ नै। यसको खेतीबाट सरकारले आम्दानी पनि गर्न सक्छ। कृषकले व्यावसायिक खेती गरे भइरहेको अन्य खेतीको भन्दा दोब्बर आम्दानी हुन्छ। बेरोजगारले रोजगारी पाउँछन्। वायुमण्डललाई जोगाउँछ। कार्बन बिक्री गर्ने माध्यम बन्छ। हेर्दा एउटा सामान्य झार लाग्न सक्छ। तर, यसको उपयोगिता बुभ्न र व्यवहारमा मात्रै लागू गर्न सके घाटा र असफलता नजिक आउँदैन। के हो भेटिभर ? जुनसुकै हावापानी र जस्तोसुकै जमिनमा पनि उम्रन सक्ने एक प्रकारको झार अथवा घाँस हो भेटिभर। झट्ट हेर्दा कुशजस्तो देखिने यसको वैज्ञानिक नाम क्रिसोपोगन जिजानियोइड्स हो। यसलाई खसखस भनेर पनि चिनिन्छ। बाह्रैमहिना उम्रिने यो गुच्छेदार घाँस हो। साढे एक मिटर (५ फिट) सम्म अग्लो हुने यसका पात उखुको जस्तै तर अलि साँघुरो हुन्छ। डाँठ सिधा र कडा हुन्छ। टुप्पोमा ससाना खैरो प्याजी रङका फूल फुल्छन्। सबैभन्दा महत्त्वपूर्ण भाग भनेकै जरा हो। तारजालीजस्तै फैलिने यसको जरा जमिनमुनि तीन मिटर (१० फिट) भन्दा तलसम्म पुग्छ। जमिनमाथि यो लगभग पाँच फिट उचाइसम्म जान्छ। नेपालमा भेटिभर खेतीको प्रयोगको अभ्यास कम छ। सामान्य कुरालाई वेवास्ता गर्दा सरकारले आर्थिक रूपमा ठूलो घाटा बोहोरिरहेको छ। बहुगुण भएको यसको जरा सुगन्धित हुन्छ। यसबाट तेल निकाल्न सकिन्छ, जुन कम्तीमा ३० हजार लिटरसम्ममा बिक्री हुन्छ। अम्लीय र क्षारीय दुवै खाले गुण भएको माटोमा यो सजिलै उमार्न सकिन्छ। बालुवा मात्रै भएको ठाउँमा पनि मज्जाले फस्टाउँछ। निक्कै छिटो बढ्न सक्ने यसको अर्को महत्त्वपूर्ण पक्ष हो। मलेसियामा गरिएको अनुसन्धानले यो घाँस प्रतिदिन पाँच सेन्टिमिटरका दरले ६० दिनभन्दा बढी समय बढ्ने गरेको पाइएको छ। यसरी रोक्छ पहिरो, भूक्षय र नदी कटान यसको सबैभन्दा महत्त्वपूर्ण भाग भनेकै जरा हो। चाँडो बढ्ने र जरा फैलने भएकाले कमजोर, बगिरहने माटोलाई निक्कै कडाइका साथ आपसमा जोडेर (बाइन्डिङ गरेर) राख्छ। हुर्किएको ६ महिनामै जरा फैलिएर माटो समाउने जाली बन्छ। धमिलो पानीलाई समेत छानेर सफा बनाउन यसको जराले मज्जाले काम गरेको अनुन्धानबाट पुष्टि भएको छ। जमिनमुनि १० फिटसम्म जान सक्ने भएकाले रोपेको ठाउँमा पहिरो जाने सम्भावना नै हुँदैन भने नदी आसपासमा लगाए कटानलाई सजिलै नियन्त्रण गर्न सकिन्छ। नेपालमा बाढी पहिरोको जोखिम उच्च छ। संयुक्त राष्ट्रसंघीय विकास कार्यक्रमसंकट निवारण तथा पुनर्लाभ ब्युरोका अनुसार बाढी र पहिरो जोखिमको हिसाबले विश्वमा नेपाल ३०औं स्थानमा पर्छ। यसकारण पनि नेपालका हरेक क्षेत्रमा यसको खेती गर्न आवश्यक छ। नयाँ सडक निर्माण सक्नसाथ दायाँबायाँका भूभागमा यसलाई लगाए माटो बग्न र पहिरो झर्न रोकिन्छ। कुनै पनि मौसम र आगोले समेत प्रभाव नपर्ने घाँस भएकाले जहाँ जहिले लगाए पनि फरक पर्दैन। हाम्रो मुलुकमा पूर्वपश्चिम राजमार्गको कृष्णभीरको पहिरो जस्तै यातायात नै अवरोध गर्ने ठूला पहिरा छन्। पहिरो रोक्न बर्सेनि करोडौं खर्च हुन्छ। तर, यहाँ भेटिवरलाई रोप्न सके समस्या दीर्घकालीन रूपमा समाधान हुन्छ। तराईमा तटबन्धका लागि सरकारको ढुकुटीबाट ठूलो रकम खर्च हुन्छ। बाढीले खेत पुरेर बगर बनाउँछ। बाढी नियन्त्रण गर्न नदी आसपास रोप्न सके कटान रोकिन्छ। ठूलाठूला जलविद्युत् आयोजना बनाउँदा आयोजना गृह आसपासमा रोपे त्यस ठाउँलाई यसको जराले मजबुत बनाउन मद्दत गर्छ। उर्बर भूमि बनाउन सहयोग भेटिभरको खेती गरेपछि जग्गा उर्वर भूमिमा परिणत हुन्छ। नेपालमा खेतीयोग्य ठूलो जग्गा बर्सेनि बगरमा परिणत भएकाले यस्ता जग्गालाई यसको सहयोगमा पुनः कृषि भूमिमै फर्काउन सकिन्छ। बाढी पहिरोबाट खेतीयोग्य जग्गा गुमाएका किसानलाई भेटिभरको सहयोगमा पुनः उर्वरभूमि बनाउन असहज छैन। खेतबारीको बीच भागमा अन्य खेती गरे पनि यसलाई वरिपरि बारको रूपमा समेत लगाउन सकिने अनुसन्धानबाट पुष्टि भएको छ। आगो लगाउँदासमेत नमासिने, गाईबस्तुले पनि धेरै नखाने भएकाले खेतीको बार बन्न सक्ने देखिन्छ। बारसँगै माटोलाई मलिलो बनाउने हुँदा किसानको सहयोगी झारका रूपमा यसलाई सरकारले सिफारिस गर्न पनि सक्छ। बायो इन्जिनियरिङ प्रविधिभन्दा अहिले चलनचल्तीमा रहेको इन्जिनियरिङ प्रविधि निक्कै खर्चिलो छ। यसको प्रयोग हरेक क्षेत्रमा गर्न सके निक्कै प्रभावकारी मानिन्छ। बायो इन्जिनियरिङको क्षेत्रमा तन्य शक्ति र जरा एकता उच्च हुनुपर्ने मान्यता छ। यो सबैभन्दा बढी भेटिभरमा पाइन्छ। यसका तुलनामा अरू सबै वनस्पति (घाँस लगायत) धेरै कमजोर छन्। जति काटे पनि पुनः टुसाउने घाँस भएकाले मर्छ कि भन्ने चिन्ता गरिरहनु पर्दैन। खडेरी प्रतिरोधी, नुनिलो र पानी जमेको स्थानमा पनि सजिलै फस्टाउँछ। भूमिगत पानीलाई रिचार्ज गर्न पनि सहयोग प्रदान गर्ने भएकाले यो लगाएको क्षेत्रमा सुकेका मुहान पुनः सञ्चालनमा आएको पनि भेटिएको छ। रोजगारी र आम्दानी नेपालमा बाढीले बगरमा परिणत गरेको करिब पाँच लाख हेक्टर जग्गा छन्। खेती नगरी राखेको जग्गा उति नै छ। यो पाँच लाख हेक्टरलाई कृषि यान्त्रीकरणको सहयोगमा व्यावसायिक र आधुनिक तवरले फर्माकल्चरमा आधारित एग्रो फोरेस्ट्रीको अवधारणा कार्यान्वयनमा ल्याउन सक्ने योजनालाई साकार पार्न सकिन्छ। बाढीले बगर बनाइदिएको जग्गालाई पूर्व अवस्थामै ल्याएर किसानको जीवनस्तरलाई सुधार गर्न सकिन्छ। एकातिर किसानले राम्रो आम्दानी गर्ने स्रोत अझै खोजिरहेका छन्। अर्कातिर रोजगारीको खोजीमा लाखौं युवा विदेशिने क्रम रोकिएको छैन। दुवैको उपाय भेटिभर खेती हो। यस्तो जग्गाको सदुपयोग गरी प्रमुख खाद्यान्नबाली, तरकारबाली, फलफूलबाली, गेडागुडीबाली, दालबाली, जडीबुटीजन्य वस्तुको पर्याप्त परिमाणमा दिगो उत्पादन गर्न सकिन्छ। साथै कृषिजन्य उद्योग कलकारखानालाई आवश्यक पर्ने विभिन्न प्रकारका कच्चा पदार्थ दिगो रूपमा उपलब्ध गराउनुका साथै सरकारी सहयोगमा २० देखि २५ लाख युवाशक्तिलाई स्वदेशमै रोजगारीको अवस्था सिर्जना गर्न सकिन्छ। यसमा बाढीले बगरमा परिणत गरेका जग्गाधनी किसानलाई पनि जोड्न सकिन्छ। यसका साथै बायोइनर्जीको ग्यारेन्टी, अर्थतन्त्रमा टेवा, खाद्य तथा पोषणयुक्त खाद्य पदार्थको उत्पादन र सुरक्षा, स्वच्छ वातावरण, रोजगारको ग्यारेन्टी, वैदेशिक व्यापार घाटालगायतका क्षेत्रमा ठूलो सहयोग गर्न सकिन्छ। यसको जरालाई पेलेर तेल बनाए आम्दानी राम्रो छ। विश्व बजारमा यसको तेल प्रतिलिटर २५ हजार रुपैयाँमा बिक्री हुन्छ। सरकारले के गर्नुपर्छ ? नेपालमा भेटिभर खेती निक्कै कम छ। सामान्य कुरालाई बेवास्ता गर्दा सरकारले आर्थिक रूपमा ठूलो घाटा व्यहोरिरहेको छ। किसानले राम्रो आम्दानी गर्ने स्रोत अझै खोजिरहेका छन्। रोजगारीको खोजीमा लाखौं युवा बिदेसिने क्रम रोकिएको छैन। यी सबै समस्याको समाधान भेटिभरको खेती नै हो भनेर दाबीका साथ भन्न सकिन्छ। यसको बिरुवा नेपालमा नै उत्पादन भइरहेका छन्। सबैभन्दा पहिले सरकारले किसानलाई यसको विषयमा चेतना दिने र खेती विस्तार गर्ने योजना बनाउनुपर्छ। बजेटमा नै यो विषयलाई प्राथमिकतामा राख्नुपर्छ। प्रदेश र स्थानीय तहले पनि यसको उपयोगिता बुझेर किसानलाई बुझाउँदै खेतीमा लगानी गर्नुपर्छ। नर्सरी स्थापनादेखि व्यावसायिक रूपमा हुने भेटिभरको उत्पादन शृंखलामा सरकारले विभिन्न प्रकारका सुविधा उपलब्ध गराउन सक्छ। यसको आवश्यकताअनुसार उत्पादन पनि गर्न सक्छ र तेल र कच्चा पदार्थ निर्यात पनि गर्न सक्छ। भविष्यमा बाढी पहिरोका कारण खेतीयोग्य जग्गा उपभोगविहीन बन्न नदिन समयमै भेटिभरको प्रयोग गरेर निम्तिने जोखिमलाई समाप्त गर्न सरकारले ढिला गर्नु हुँदैन। सरकारले किसानलाई सहयोग गर्ने नीति र योजना बनाउने हो भने समयमा नै सोच्नु पर्छ। छोटो समयमा नै यसको खेतीबाट हरेक क्षेत्रमा फाइदा लिन सकिने भएकाले सरकारको ध्यान यसमा चाँडो पुगोस्। नेपालमा निजी ब्रोडसिट मिडियाका संस्थापक गोयन्का हाल कृषि उद्यम र अनुसन्धानमा क्रियाशील छन्।"
त्रियुगा १२ मा मतगणना सुचारु गर्न माग गर्दै एमाले र कांग्रेस धर्नामा,"उदयपुर : उदयपुरको त्रियुगा नगरपालिका १२ को मतगणना कार्य सुरु गर्न मुख्यनिर्वाचन अधिकृतमाथि दवाव बढेको छ। समय लम्बिंदै जाँदा परिस्थिति झन असहज हुने भन्दै प्रमुख पार्टी नेकपा एमाले र नेपाली कांग्रेसले दवाव बढाएका हुन्। प्रमुख दलको उक्त मागमा नेकपा माओबादी केन्द्रको एक समुह, अन्य साना दल र स्वतन्त्र समुहले समर्थन गरेका छन्। दलहरुले दैनिकजसो मुख्यनिर्वाचन अधिकृतको कार्यालय घेराउ गर्दै नाराजुलुस प्रर्दशन गरेका छन्। उनीहरुले मतगणना कार्य रोक्नु कुनै कारण नै नभएकाले यथाशीघ्र सुरु गर्न माग गरेका छन्। घेराउ कार्यक्रममा एमाले अध्यक्ष परमेश्वर घिमिरेले लहडको भरमा पुनःमतदानको प्रकृया अघि सारे दुर्घटना हुन सक्ने चेतावनी दिए। उनले भने, मतदान प्रकृया चलिरहेको बेला आफैं असहज परिस्थिति सृजना गर्ने अनी धाँधली गर्न पुनः मतदान गर्नु पर्ने कसैकसैको भनाइबाट प्रभावित नभइ झरेको मतलाई गणना गर्नु पर्छ।' घिमिरेले भने, निर्वाचन आयोग र मुख्यनिर्वाचन अधिकृतलाई निर्णय गर्न कसले बाधा पुर्यायो, कसैको दवाव र प्रलोभनमा नपर्नुस संम्भावित खतराबाट जोगिन गणना नै उपयुक्त विधि हो।' मतगणना कार्य बढाउनु पर्ने एमाले र कांग्रेस दुबै पार्टीको वटमलाइन छ। कांग्रेसका जिल्ला सभापति हिमाल कार्कीले मतगणना कार्य सुचारु गर्न माग गरे। उनले मतगणना कार्य तत्काल सूचारु नगरिए नेपाली कांग्रेस उदयपुर आन्दोलनमा जान बाध्य हुने र आन्दोलनबाट हुने क्षतिको जिम्मा लिन नसक्ने चेतावानी दिए। मतगणना गर्ने भन्ने विषयमा यतिका दिनसम्म कुनै निर्णय हुन नसक्नुले विभिन्न आशंकासमेत पैदा गरेको र लामो समयसम्म अनिर्णित अवस्था रहनु दुर्भाग्यपूर्ण रहेको कार्कीले बताए। यता नेकपा माओबादी, नेकपा एस लगायतका केही साना दलले भने निर्वाचन गर्नु पर्नेमा जोड दिँदै आएका छन्। दसदिन बित्न लाग्दासमेत विवाद किनारा लाग्न सकेको छैन। सहमतिको प्रयासका लागि मुख्यनिर्वाचन अधिकृतले सर्वदलीय बैठक बोलाए पनि दलहरुले आफ्नो बटमलाइन नछोड्दा निष्कर्षमा पुग्न सकेको छैन। देशभर मतगणनाको परिणाम आइसक्दासमेत हालसम्म प्रकृया सुचारु गर्न नसक्नु आयोगको लापरवाही भएको स्थानीयको भनाइ छ।"
"मूल्यवृद्धिले जनतामा प्रत्यक्ष असर पर्छ, तत्काल फिर्ता गर : अनेरास्ववियु","काठमाडौं : अनेरास्ववियुले सरकार आयल निगम चुहावट नियन्त्रणलाई बेवास्ता गरी कर्मचारीलाई बोनस र भत्ता बाड्न मस्त भएको दाबी गरेको छ। सोमबार एक विज्ञप्ति जारी गर्दै अनेरास्ववियुले तत्काल मूल्यवृद्धि फिर्ता लिन माग गरेको छ। अनेरास्ववियुकी अध्यक्ष सुनीता बरालले सबैलाई मुल्यवृद्विविरुद्धको निर्णायक आन्दोलनमा सशक्त ढंगले उत्रन आव्हान गरेकी छन्। बराले जारी गरेको विज्ञप्तिमा भनिएको छ,मूल्य समायोजन भन्ने बहानामा अन्तर्राष्ट्रिय बजारमा मूल्य बढ्दा बढाउने तर घटदा नघटाई, सरकार विभिन्न कर लगाएर राजस्व उठाएर कमाउन व्यस्त छ, आयल निगम चुहावट नियन्त्रणलाई बेवास्ता गरी कर्मचारीलाई बोनस र भत्ता बाड्न मस्त छ । पेट्रोलियम पदार्थको मूल्यवृद्धिसँगै देशैभर अब अतिआवश्यक वस्तु तथा सेवाको ढुवानी र लागत भाडा महँगिने निश्चित छ। बरालले आफ्नो कमजोरी लुकाउन निरन्तर घाटामा देखाएर नाफा निकाल्ने उद्देश्य राखेर गरेको मूल्यवृद्धिको कदमप्रति गम्भीर खेद व्यक्त गरेकी हुन्। जनताको आधारभूत आवश्यकतासँग प्रत्यक्ष रुपमा गाँसिएका वस्तुहरुमा मूल्यवृद्धि गर्दै निगमले आफ्नो कमजोरी लुकाउन निरन्तर घाटामा देखाएर केवल नाफा निकाल्ने उद्देश्य राखी पटकपटक मुल्य वृद्धि गर्ने कदमप्रति अनेरास्ववियु गम्भीर खेद व्यक्त गर्न चाहन्छौँ । जारी विज्ञप्तिमा भनिएको छ,पेट्रोलियम पदार्थको मूल्यवृद्धिले तमाम क्षेत्रको महंगाई बढ्न गई सेवाग्राही र सबै जनतामा यसको प्रत्यक्ष असर पर्ने भएकाले तत्काल मूल्यवृद्धि फिर्ता लिन जोडदार माग गर्दछ । अनेरास्ववियु मुलुकमा व्याप्त महंगी, भ्रष्टाचार, चुहावटको विरुद्ध फेरि संघर्षमा होमिनुपर्ने अवस्था आएको उनको भनाई छ । जारी विज्ञप्तिमा भनिएको छ,स्थानीय तह निर्वाचनको मतदानको मसी सुक्न नपाउदै जनतामारा सरकारले मूल्यवृद्धिको उपहार जनतालाई दिएको छ । नेपाल आयल निगमले पटकपटक बढाएको छ। आइतबार रातिबाट लागू हुने गरी खाना पकाउने एलपी ग्यासको मूल्य प्रतिसिलिन्डर २ सय रुपैयाँले बढेको छ। अब उपभोक्ताले एक सिलिन्डरलाई १ हजार ८ सय रुपैयाँ तिर्नुपर्ने भएको छ। निगमले पेट्रोलियमको मूल्य प्रतिलिटर १० रुपैयाँ बढाएको छ। पेट्रोल अब प्रतिलिटर १ सय ८० र डिजेलमट्टितेल १ सय ६३ रुपैयाँ पर्ने निगमले जारी गरेको प्रेस विज्ञप्तिमा उल्लेख छ। निगमले हवाई इन्धन (आन्तरिकतर्फ)को मूल्य पनि बढाएको छ। प्रतिलिटर १० रुपैयाँ बढाएर १ सय ६६ रुपैयाँ बनाइएको छ। हवाई इन्धन (बाह्य) अमेरिकी डलर १५४५ बनाइएको छ। अन्तर्राष्ट्रिय बजारमा तेलको मूल्य निरन्तर बढ्दै गएकाले नेपालमा पनि मूल्य बढाएको जनाइएको छ। मूल्य समायोजनपछि अब १५ दिनमा पेट्रोलमा मासिक १ अर्ब, डिजलमा ३ अर्ब ४० करोड र एलपी ग्यासमा ३ अर्ब घाटा हुने देखिएको निगमको दाबी छ। निगमले चैत २२ गते ग्यासको मूल्य बढाएर १ हजार ६ सय कायम गरेको थियो। पेट्रोलियमको भाउ वैशाख ३१ गते लिटरमा १० रुपैयाँ बढाएको थियो। पेट्रोलियम पदार्थको कारोबारबाट घाटा बढेपछि निगम भाउ बढाउन बाध्य भएको निगमका प्रवक्ता विनितमणि उपाध्यायले बताए। तेल खपत घटाउन सरकारले सातामा दुई दिन सार्वजनिक बिदा दिन थालेको छ।"
"मत मिल्यो, मन मिल्ला ?","काठमाडौं महानगरपालिकामा अघिल्लो पटकमेयर र उपमेयर फरकफरक पार्टीका हुँदा पटकपटक विवाद भयो। जसकारण रानीपोखरीको पुनर्निर्माणदेखि सम्पदा संरक्षणलगायत कार्य लामो समय प्रभावित भए। यस्तै विवाद अन्य धेरै स्थानीय तहमा देखियो। यसपटकको स्थानीय चुनावको नतिजा अत्यधिक मिश्रित नै आएको छ। एउटै पार्टीले प्रमुख र उपप्रमुख दुवै पद जितेका ठाउँ कमै मात्र छन्। प्रमुखमा एउटा दलले जिते पनि कार्यपालिकामा बहुमत भने अर्कै दलको देखिन्छ। काठमाडौंकै मेयरमा स्वतन्त्र र उपमेयरमा एमाले उम्मेदवारले अग्रता लिएका छन्। गठबन्धनका कारण ठूला पालिकाहरूमा मुख्य दुई पदमा फरकफरक दलबाट निर्वाचित भएका छन्। इटहरी उपमहानगरपालिकामा मेयरसहित पाँच वडा कांग्रेसले जितेको छ। उपमेयरसहित १४ वडामा एमाले उम्मेदवार निर्वाचित भएका छन्। एक स्वतन्त्रले जितेका छन्। कार्यपालिकामा पनि एमालेको बहुमत हुने भएको छ। जितपुर सिमरा उपमहानगरपालिकाका २४ वडामा उपमेयरसहित १३ वटा एमालेले जितेको छ। जबकि मेयरसहित ४ वडा मात्रै माओवादी केन्द्रले जितेको छ। धरान, धनगढीलगायत केही स्थानीय तहको नेतृत्वमा स्वतन्त्र उम्मेदवार पुगेका छन्। उपमेयरलगायत जनप्रतिनिधि दलगत छन्। मिश्रित जितले पालिकाको कामकारबाही प्रभावित हुने यसअघिका घटनाक्रमले देखाएका छन्। पार्टीपार्टीका आआफ्नै एजेन्डा हुन्छन्। ती एजेन्डा लागू गर्न उनीहरू दबाब बढाउँछन्। जसकारण दलगत टक्कर हुने गरेको देखिन्छ। स्थानीय शासन विज्ञ डा श्यामकृष्ण भुर्तेल अघिल्लो कार्यकालमा काम कर्तव्य अधिकार नै थाहा नहुँदा विवाद भएको बताउँछन्। अधिकार थाहा नपाउने अनि विवाद गरेर मात्रै हुन्छ ? अनुगमन गर्ने जिम्मेवारी नै उपप्रमुखको हो, डा भुर्तेल भन्छन्, तर, त्यो जिम्मेवारी थाहा नपाएर विरोध गर्नेतिर पो लाग्नुभयो। जनप्रतिनिधि अधिकार, काम, कर्तव्यको विषयमा जानकार हुनुपर्ने उनको सुझाव छ । स्थानीय सरकार सञ्चालन ऐन, २०७४ ले पालिका प्रमुख र उपप्रमुखको काम कर्तव्य र अधिकारको स्पष्ट व्यवस्था गरेको छ। कानुन र मापदण्डभन्दा विगतमा सेवासुविधा र स्वार्थका लागि धेरै विवाद भएको पाइएको उनको बुझाइ छ। सबैलाई जिम्मेवारी दिनुपर्यो। धेरै समिति बनाउन पाउने व्यवस्था कानुनले गरेको छ। ती समिति बनाएर अन्य पार्टीबाट आएकालाई समेट्नुपर्यो, डा भुर्तेल भन्छन्, व्यवस्थापन गर्न सक्नुपर्छ, समस्या हुँदैन। तर, दलगत वा स्वार्थगत रूपमा काखा र पाखा गर्यो भने समस्या हुन्छ। मैले जितेको छु। जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ। स्वयं आफू पनि असफल हुन्छ। पारदर्शिता नै ठूलो हतियार हो। पारदर्शी भए सबैको सहयोग हुन्छ। डा श्यामकृष्ण भुर्तेल, स्थानीय शासन विज्ञ स्थानीय शासनभित्र कानुनी शासनको प्रत्याभूति दिन सक्नुपर्ने उनी बताउँछन्। समुदायको आवश्यकताको आधारमा योजना छनोट, त्यो पनि सहभागितामूलक र पारदर्शी हुनुपर्छ, उनी भन्छन्, यति हँुदाहँुदै पनि विवाद गरियो भने सार्वजनिक सुनुवाइ गर्ने र सञ्चारमाध्यममा जानुपर्छ। अरू पेलेर जान खोजेमा समस्या आउन सक्ने उनको भनाइ छ। मैले जिते छु, मैले जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ, स्वयम् आफू पनि असफल हुन्छ तर त्यो स्थानीय तहको काम कारबाही पनि प्रभावित हुन्छ, उनी भन्छन्। स्वतन्त्र जितेकाले व्यवस्थापन गर्न जानेमा स्थानीय शासन सञ्चालन प्रभावकारी नै हुने उनको भनाइ छ। भन्छन्, पारदर्शिता नै सबैभन्दा ठूलो हतियार हो। पारदर्शी भए सबैको सहयोग हुन्छ। दलगतकाले असहयोग गरे उनीहरू(दल) नै जनताको नजरमा नराम्रो प्रमाणित हुन्छन्। तर, शपथ ग्रहणकै क्रममा विवाद देखिएको छ। समन्वय नगरी शपथ ग्रहण गरिएको भन्दै विभिन्न पालिकामा एमालेबाट निर्वाचित जनप्रतिनिधिले बहिष्कार नै गरेका छन्। बाँकेको नेपालगन्ज उपमहानगरपालिका, काभे्रको बनेपा नगरपालिकालगायत पालिकामा जनप्रतिनिधिले शपथ ग्रहण बाहिष्कार गरेका छन्। स्थानीय तहमा शक्ति सन्तुलनको अवस्था छ। पालिका प्रमुखसँग असीमित अधिकार छन्। कार्यपालिका र गाउँ नगरसभाको अध्यक्षता प्रमुखले गर्नुपर्छ। निर्णयको प्रमाणीकरण पनि प्रमुखले गर्ने पाउने अधिकार कानुनले दिएको छ। तर, उसले एक्लै कुनै पनि निर्णय गर्न सक्दैन। एक्लै पेलेर जान्छु भनेर पनि जान सक्ने अवस्था पालिका प्रमुखलाई दिइएको छैन। बहुमत पनि चाहिन्छ। पालिका प्रमुख पनि चाहिन्छ। स्थानीय तह शक्ति सन्तुलनमा चल्ने प्रणाली कानुनले प्रत्याभूति गरेको स्थानीय शासन विज्ञ विमल पोखरेल बताउँछन्। विगतमा कतिपय स्थानमा पेलेर आफ्ना एजेन्डा लान खोज्दा समस्या भएको पोखरेलको भनाइ छ। स्वतन्त्रबाट जितेकाहरूले बहुमतले आफ्नो एजेन्डा अस्विकार गरेर सार्वजनिक गरिदिने बताइरहेको सन्दर्भ पोखरेल यसले समस्याभन्दा द्वन्द्व निम्त्याउने बताउँछन्। केहीले हामी एजेन्डा लान्छौं, पास नगरेमा सार्वजनिक गरिदिन्छांै भन्दै हुनुहुन्छ। तर, त्यसले समस्या अझ जटिल बनाउँछ। लगातार बहुमतबाट असहयोगमा भएका एजेन्डा पास हुँदैन, उनी भन्छन्, विगतमा पनि केही ठाउँमा एजेन्डा लाने पास नगरेमा सभा र बैठक नै स्थगित भएका थिए, तर पछि छलफल र सहमति गरेर आवश्यक लेनदेनपछि सञ्चालन भएका थिए, अहिले पनि हुने यही नै हो। संघमा प्रधानमन्त्री र प्रदेशमा मुख्यमन्त्रीले घोषणा गरेका कुरा लागू हुन सक्छ। तर, स्थानीय तहमा पालिका प्रमुखले घोषणा गर्दैमा लागू हुन्छ भन्ने छैन। स्थानीय शासन विज्ञ पोखरेल पालिका प्रमुखले पदभारका क्रममा गरेका घोषणा कार्यान्वयन हुने आंशका व्यक्त गर्छन्। कार्यपालिका नै गठन भएको छैन। अहिले नै घोषणा गरिरहेका छन्, त्यो घोषणा अघि बढ्न गह्रो हुन्छ, उनी भन्छन्, प्रधानमन्त्री र मुख्यमन्त्री जस्तो पालिका प्रमुख होइन, यहाँ शक्ति सन्तुलन नभई हुँदैन। २०७४ सालको निर्वाचनपछि कैलालीको घोडाघोडीमा ममताप्रसाद चौधरी मेयर भए। उनकै पार्टीकी प्रेमकुमारी थापा उपमेयर भइन्। तर, पार्टी गुट फरक भएकै कारण दुवै जनाबीच कार्यकालभरि किचलो भइरह्यो। घोडाघोडी७ नम्बर वडा कार्यालय उद्घाटनका दिन उनीहरूबीचको विवाद सामाजिक सञ्जालमै छताछुल्ल भयो। वडा कार्यालयको भवनमा चौधरीले उद्घाटन गरेको शिलालेख जडान थियो। तर, थापाले ढुंगा लगेर त्यो शिलालेख तोडिन। डडेलधुराको अमरगढी नगरपालिकामा बहुमत कार्यपालिका कांग्रेसको थियो। तर, मेयरमा एमालेका विपिन ओझा जितेका थिए। उनलाई पाँच वर्षको कार्यकालभरि बजेट पास गराउन र योजना छनोट गर्न धौधौ भयो। खोटाङका दशवटै स्थानीय तहका प्रमुखलाई पद तथा गोपनीयताको शपथग्रहण गराउँदै मुख्य निर्वाचन अधिकृत एवम् जिल्ला न्यायाधीश मातृकाप्रसाद आचार्य। तस्बिर : रासस धनगढीका मेयरमा यसपटक स्वतन्त्र उम्मेदवार आएका छन्। उपमेयरमा एमाले उम्मेदवारले जितेकी छन्। तर, कार्यपालिकाको बहुमत कांग्रेसको छ। १९ वडा रहेको धनगढी उपमहानगरमा ११ वडा कांग्रेस, ६ वडा नेकपा एमाले र २ वटा माओवादी केन्द्रले जितेको छ। यो अवस्थामा स्वतन्त्रबाट निर्वाचित मेयर गोपाल हमाललाई चुनौती देखिन्छ। तर, उनी भन्छन्, मैले सबैलाई मिलाएर लैजान सक्छु। त्यस्तो कुनै विवाद हँुदैन। उनी कार्यपालिकामा सबै जना युवा आएकाले आफूलाई सहज हुने बताउँछन्। कार्यपालिकामा आफ्नो नगरका लागि केही गरुँ भन्ने भावनाका युवाहरू आएका छन्, मलाई विश्वास छ, उनीहरू मेरो योजनामा कदममा कदम मिलाउनेछन्। बाँकेको राप्तीसोनारी गाउँपालिका अध्यक्षमा कांग्रेसका तप्त पौडेल निर्वाचित भएका छन्। उपाध्यक्ष पनि कांग्रेसकै मनिषासिंह थारु निर्वाचित भइन्। ९ वटा वडा रहेको राप्तीसोनारीमा कांग्रेसले वडाध्यक्ष त के वडा सदस्य पनि जितेको छैन। ५ वडामा एमाले, ३ वडामा माओवादी केन्द्र र एउटामा राप्रपाले जितेका छन्। धेरैलाई राप्तीसोनारीमा पौडेलले कसरी काम गर्लान् भन्ने चासो र चिन्ता छ। पौडेल भन्छन्, विकास निर्माणको काममा म सबैको सुझाव, सल्लाह र सहयोगमा काम गर्नेछु। कुनै समस्या हुुँदैैन। विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने छ। विगतलाई पाठका रूपमा लिँदै फरक ढंगले काम अघि बढाउँछौं। नागेश कोइराला, नवनिर्वाचित मेयर, विराटनगर महानगरपालिका नेपालगन्ज उपमहानगरपालिकामा सत्ता गठबन्धनबाट मेयरमा कांग्रेसका प्रशान्त विष्ट र उपमेयरमा जसपाका कमरुद्दिन राई निर्वाचित भएका छन्। कांग्रेसले ५ वडा, जसपाले ६, एमालेले ५, माओवादी केन्द्रले ४ र राप्रपाले ३ वडा जितेका छन्। डुडुवा गाउँपालिकामा पनि दोस्र्रो कार्यकालमा कांग्रेसका नरेन्द्र चौधरी अध्यक्ष र सहिदा बानो उपाध्यक्ष निर्वाचित भएका छन्। ३ वडा जसपा, २ वडा एमाले र एउटा कांग्रेसले जितेका छन्। नरैनापुर गाउँपालिकामा जसपाबाट अध्यक्षमा इस्तियाक अहमद शाह र उपाध्यक्षमा जयन्तीदेवी श्रीवास्तव निर्वाचित भएका छन्। ४ वडा कांग्रेस र २ वडा मात्र जसपाले जितेका छन्। मधेस प्रदेशमा पहिलो कार्यकाल विवादमै बित्यो। एकअर्काबीच समन्वय र सहकार्य हुन नसक्दा कतिपय पालिकामा बजेट विनियोजन अलपत्र पर्यो। कतिपयमा मुद्दामामिला नै चलेका उदाहरण छन्। सप्तरीको छिन्नमस्ताका तत्कालीन अध्यक्ष सूर्यनारायण मण्डललाई उपाध्यक्ष उषाकुमारी मण्डलले कार्यालयमै कुटपिट गरिन्। गहुँ बीउ वितरणका विषयमा छलफल चलिरहँदा अध्यक्षले उपाध्यक्षलाई गालीगलौज गरेपछि कुटाकुट भएको थियो। रौतहटको यमुनामाईका तत्कालीन अध्यक्ष श्रीप्रसाद मुखियाले उपाध्यक्ष गीतादेवी साहमाथि कार्यपालिका बैठकमा हातपात गरे। गुजगार नगरपालिकाकी उपमेयर रौशाना खातुनले मेयरसँगको रिसका कारण कार्यालयको ल्यापटप तोडफोड गरिन्। धनुषाको सबैलामा विजयशंकरप्रसाद साह कांग्रेसबाट मेयर निर्वाचित भएका थिए। उपमेयर निलुदेवी केवट माओवादीबाट निर्वाचित थिइन्। यी जनप्रतिनिधिबीच कार्यकालभरि कुरा मिलेन। स्थानीय सरकार सञ्चालन ऐन, २०७४ ले उपाध्यक्ष वा उपप्रमुखको काम, कर्तव्य र अधिकारलाई मुख्यतयाः ८ बुँदामा उल्लेख गरेको छ। जसअनुसार न्यायिक समितिको संयोजक भई काम गर्ने। अध्यक्ष वा प्रमुखको अनुपस्थितिमा निजको कार्यभार सम्हाल्ने, गैरसरकारी संघसंस्थाका क्रियाकलापको समन्वय गर्ने। उपभोक्ता हित संरक्षणसम्बन्धी कार्यको समन्वय गर्ने। योजना तथा कार्यक्रमको अनुगमन तथा सुपरिवेक्षण गरी प्रतिवेदन बैठकमा पेस गर्ने। सभा र कार्यपालिकाद्वारा गठित समितिहरूको काममा सहजीकरण र समन्वयलगायत छन्। तर, अधिकांश उपप्रमुखलाई तोकिएको काम, कर्तव्य र अधिकारबाट वञ्चित गराई प्रमुख र प्रशासकीय अधिकृतले हस्तक्षेप गर्ने परिपाटी देखिएको थियो। जनकपुरधाम उपमहानगरपालिकामा मतगणना जारी छ। तर, हालसम्मको मतपरिणामअनुसार स्वतन्त्र उम्मेदवार मनोज साहले अग्रता कायम गरेका छन्। उपमेयरमा कांग्रेसका किशोरी साह अगाडि छन्। कांग्रेसले टिकट नदिएपछि पार्टी परित्याग गरी मनोज चुनावमा उठेका हुन्। दुवै जना निर्वाचित भए सहकार्य कस्तो रह्ला भन्ने चासो छ। प्रत्याशी मनोज आफूले जनमत पाए सबै जनप्रतिनिधिसँग समन्वय र सहकार्यमै कार्यपालिकाको काम अघि बढाउने बताउँछन्। जनताले चुनेर, मत दिएर पठाएका जनप्रतिनिधिबीच समन्वय हुनै पर्छ। आफ्नोभन्दा पनि जनताको पक्षमा सोेचेर कार्यसम्पादन भयो भने विवादको सम्भावनानै रहँदैन्, उनी भन्छन्। बाराका स्थानीय तहमा निर्वाचित पालिका प्रमुख आइतबार मुख्य निर्वाचन अधिकृत खिलनाथ रेग्मीबाट शपथ लिँदै । मतगणना सम्पन्न १५ स्थानीय तहमध्ये १० पालिकाका प्रमुख उपस्थित थिए । तस्बिर : दिवाकर भण्डारी अघिल्लो पटक उर्लाबारी नगरपालिकाको धेरैजसो कार्यपालिका बैठक अवरुद्ध भए। त्यसको प्रत्यक्ष प्रभाव विकास निर्माणमा पर्यो। बैठक रोकिनुमा मेयर र उपमेयरबीचको विवाद नै कारण थियो। फरकफरक पार्टीबाट प्रतिनिधित्व गरेकै कारण कार्यकाल विवादमै सकियो। नगरपालिकाका योजनाहरूमा उपभोक्ता समिति गठन गर्ने विषयदेखि लिएर नीतिगत निर्णयसम्म मेयर खड्ग फागो र उपमेयर लक्ष्मी भण्डारीबीच विवाद चर्किेन गथ्र्याे। उर्लाबारी मात्र होइन मोरङका लेटाङ र सुन्दरहरैंचा नगरपालिकामा मेयर र उपमेयरबीच नै जुहारी चल्यो। सुन्दरहरैंचामा उपमेयर धना तामाङसहित कार्यपालिका सदस्यले नगरसभा नै अवरुद्ध गरे। कांग्रेसबाट मेयरमा शिव ढकाल र उपमेयरमा एमालेकी धना तामाङले चुनाव जितेका थिए। लेटाङका मेयर शंकर राई र उपमेयर कृष्णकुमारी निरौलाबीच पनि नगरसभाकै विषयमा विवाद भयो। यही अवस्था यसपटक पनि दोहोरिने देखिन्छ। फरकफरक पार्टीबाट चुनावी गठबन्धन गरेर विजयी भएका जनप्रतिनिधिबीच अधिकार बाँडफाँडमा टकराव हुनसक्ने धेरैको विश्लेषण छ। म सबैलाई मिलाएर लैजान सक्छु। त्यस्तो कुनै विवाद हुँदैन। कार्यपालिकामा आफ्नो नगरका लागि केही गरूँ भन्ने भावनाका युवाहरू आएका छन्। उनीहरू मेरो योजनामा कदममा कदम मिलाउने विश्वास छ। गोपाल हमाल, नवनिर्वाचित मेयर, धनगढी उपमहानगरपालिका विराटनगर महानगरपालिकाका नवनिर्वाचित मेयर नागेश कोइराला भन्छन्, विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने बुझाई छ। विगतलाई पाठको रूपमा लिँदै फरक ढंगले काम अघि बढाउँछौं। विराटनगरको विकास, जनताको सुशासन र समृद्धिको चाहनामा बहुमत र अल्पमतको जोडघटाउ नहुने कोइराला बताउँछन्। भन्छन्, हामी समृद्ध विराटनगर बनाउन चाहन्छौं। जनतासँग विकास निर्माण र सुशासनमा हातेमाले गर्न चाहन्र्छाै। त्यसैले सबै जनप्रतिनिधिलाई मिलेर काम गर्न अपिल गर्छु। उपमेयर शिल्पा कार्की आफू एमाले मात्र नभई सम्पूर्ण विराटनगरवासीको साझा व्यक्ति भएको भन्ने आभाष दिएर काम गर्ने बताउँछिन्। स्वार्थ राखेर काम गर्दा विवादमा परिन्छ, कार्की भन्छिन्, बिना स्वार्थ, बिना भेदभाव समान दृष्टिकोणले पार्टीभन्दा माथि उठेर एकढिक्का भएर उत्कृष्ट महानगरपालिका बनाउने सोचमा छु। विराटनगरका मेयरमा कांग्रेस र उपमेयरमा एमाले उम्मेदवार विजयी भएका हुन्। उदयपुरको बेलकाका मेयर अशोक कार्की अल्पमत र बहुमतको खेलमा आफू नफस्ने बताउँछन्। गठबन्धनबाट बहुमत प्राप्त गरे पनि जनताको भावनाअनुसार सबै दल र जनप्रतिनिधिसँग मिलेर सल्लाह गरी अघि बढ्ने कार्कीको भनाइ छ। उपमेयर जिरा राई समन्वय गर्ने पाटो मेयरकै भएकाले समान दृष्टिकोण र विकासमा सकारात्मक सोच राखे आफूले खुलेर सहयोग गर्ने बताउँछिन्। इटहरी उपमहानगरपालिकामा कांग्रेसबाट निर्वाचित मेयर हेमकर्ण पौडेल जनताको भावना बुझेर काम गर्ने बताउँछन्। उपमेयरमा एमालेबाट निर्वाचित संगीताकुमारी चौधरी जनताको चाहना कस्तो हुँदो रहेछ भन्ने यसपटकको निर्वाचनले देखाएको हुँदा जनतालाई सिरोपर ठानी मिलेर अघि बढ्ने बताउँछिन्।  सुरेन्द्र काफ्लेकाठमाडौं, शिवराज भट्ट धनगढी, मनिका झाजनकपुरधाम, भरत खड्काउदयपुर"
स्थानको स्थान,"नजिकैको जंगलमा भोको गधा उदास मुद्रामा थियो। धेरै दिन काम लगाएर पनि मालिकले उसलाई राम्रोसँग खुवाएको थिएन। केही समयपछि एउटा स्याल गधाकै छेउमा पुग्यो। उसले भोको गधालाई देख्यो। के भयो गधा ? उसले सोध्यो। भोको छु। यहाँ सबै खानेकुरा खाने प्रयास गर्दा पनि अघाएको छैन। गधा रोयो। ओहो, तिमीलाई थाहा छ ? त्यहाँ नजिकै ठूलो तरकारी बगैंचा छ। त्यहाँ जाऊ। स्यालले भन्यो। कृपया मलाई त्यहाँ लैजानुहोस्, गधाले भन्यो। एक पटक तरकारी बगैंचामा तिनीहरू चुपचाप गए। गधाले ताजा तरकारीहरू खायो। नजिकैको आवाज सुनेर दुवै भागे। ती दुई जनावर प्रत्येक दिन तरकारी बगैंचामा जान थाले। एक दिन एक किसानले तिनीहरूलाई देखे। उनले तिनीहरूलाई खान नपाउँदै धकेलेर निकाले। त्यो दिन दुवै जनावर भोकाए। रात परेपछि स्यालले गधालाई तरकारी बगैंचामा जान सुझायो। गधा र स्याल चुपचाप बगैंचामा पसे। ओहो, तल यस्ता स्वादिष्ट काँक्राहरू अनि माथि चन्द्रमा हेर्नुहोस्। यो यति सुन्दर छ कि म एउटा गीत गाउन चाहन्छु, गधाले भन्यो। अहिले होइन ! तपाईं यहाँबाट गाउन सक्नु हुन्न, स्यालले भन्यो। तर, म चाहन्छु, गधाले रिसाउँदै भन्यो। तिमीले गायौ भने किसानले थाहा पाउनेछ। त्यसो भयो भने म यहाँ आउने छैन, स्यालले भन्यो र भाग्यो। गधाले लामो सास फेर्यो र गाउन थाल्यो। धेरै टाढा रहेका किसान र उसका परिवारले गधाको आवाज सुने। तिनीहरू लाठी लिएर गधातिर दौडिए। गधालाई कुटेर बगैंचाबाट लखेटे। ओउओउओउ ! गधा कुटाइ थेग्न नसकेर घुँडा टेक्यो। आउनुहोस्, आराम गर्न आवश्यक छ, किसानको परिवार गएपछि स्यालले भन्यो। नैतिक शिक्षा : तपाईं कहाँ हुनुहुन्छ भन्ने कुरामा ध्यान दिनुहोस्।"
"गठबन्धनले पाल्पामा कांग्रेसलाई घाटा, एमाले पुरानै अवस्थामा","तानसेन : पाल्पाको १० वटै स्थानीयतहमा विजय हासिल गर्ने गरी भएको सत्तापक्षीय गठबन्धनमा नेपाली कांग्रेसलाई घाटा भएको छ। नेपाली कांग्रेस पाल्पाले २०७४ सालको विरासत जोगाउन सकेन। गठबन्धनको कारण सबैभन्दा बढी फाइदा नेकपा माओवादी केन्द्रले हात पारेको छ भने राष्ट्रिय जनमोर्चा नेपाल पनि फाइदामा पुगेको छ। सत्ता साझेदारी गठबन्धनका नेकपा एकीकृत समाजवादी भने वडा सदस्यमा मात्र चित्त बुझाउनु परेको छ। जनता समाजवादी पाटीले पाल्पामा एक वडा सदस्यसमेत जीत्न सकेन। नेपाली कांग्रेसले २०७४ सालको स्थानीय निर्वाचनमा ४ प्रमुख र ३ उपप्रमुख र ३७ वटा वडा जीतेको थियो भने अहिलेको स्थानीय निर्वाचन २०७९ मा ३ प्रमुख ३ उपप्रमुख र ३४ वटा वडामा सीमित बनेको छ। नेपाली कांग्रेस पाल्पाले २०७९ को निर्वाचनमा विगतमा भन्दा १ प्रमुख र ३ वटा वडा गुमाएको छ। यो स्थानीय निर्वाचनमा माओवादी केन्द्र पाल्पा भने फाइदामा पुगेको छ। २०७४ को स्थानीय निर्वाचनमा ४ वडामा मात्र सिमित रहेको माओवादी केन्द्रले अहिले १ अध्यक्ष, १ उपाध्यक्ष र १ नगर उपप्रमुखसहित ५ वडामा जीत हासिल गरेको छ। गठबन्धनले राष्ट्रिय जनमोर्चालाई फाइदा पुगेको छ। जनमोर्चाले १ वडा अध्यक्ष र २ वटा वडा सदस्यमा विजय हासिल गरेको छ। नेकपा एमाले पाल्पाले भने २०७४ सालकै पुरानै विरासत कायम गरेको छ। एमाले पाल्पाले ६ प्रमुख, ५ उपप्रमुख र ४१ वटा वडामा विजय हासिल गरेको छ। एमाले पाल्पाले २०७४ सालमा ६ प्रमुख र ७ उप प्रमुख ४० वटा वडामा जीतेको थियो। एमालेले अहिले २ वटा उपप्रमुख गुमाएको छ भने १ वटा वडा थपेको छ। पाल्पामा २०५१ साल देखी नेकपा एमाले पहिलो पाटी रहँदै आएकोमा २०७९ को स्थानीयतह निर्वाचनमा पनि पहिलो पाटी नै भएको छ। यो चुनवी नतिजासँगै जिल्ला समन्वय समिति पनि नेकपा एमालेको पोल्टामा पुगेको छ। जिल्ला समन्वयको प्रमुख, उपप्रमुखसहित सदस्यको निर्वाचनको लागि पाल्पाका १० पालिका प्रमुख उपप्रमुख गरी २० जनाको मताधिकार रहेकोमा नेकपा एमालेका ११, नेपाली कांग्रेसको ६ र माओवादी केन्द्रको ३ मत रहेको छ। पाल्पामा गठबन्धनले रैनादेवीछहरा, रिव्दीकोट, तानसेन नगरपालिका र रामपुर नगरपालिकामा जीत हासिल गरेको छ भने नेकपा एमालेले निस्दी, पुर्वखोला, रम्भा, माथाँगढी बगनासकाली र तिनाउँ गाउँपालिकामा जीत हासिल गरेको छ।"
पाँच नायव महानिरीक्षकलाई प्रहरी अतिरिक्त महानिरीक्षकमा बढुवा सिफारिस,"काठमाडौं : गृह मन्त्रालयले नेपाल प्रहरीमा जनपद प्रहरी समूहतर्फको प्रहरी अतिरिक्त महानिरीक्षक (एआईजी) मा पाँच जनालाई बढुवा सिफारिस गरेको छ। सोमबार बसेको बढुवा समितिको बैठकको निर्णय अनुसार जनपद प्रहरी समूहतर्फका प्रहरी नायव महानिरीक्षकहरुलाई सोही समूहतर्फको प्रहरी अतिरिक्त महानिरीक्षक पदमा बढुवाका लागि गरिएको सिफारिस गरिएको बढुवा समितिको सदस्यसचिव एवम् प्रहरी महानिरीक्षक धिरज प्रताप सिंहले जानकारी दिए। उनका अनुसार सिफारिको सूची प्रहरी नियमावली,२०७१ (संशोधन सहित) को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ। प्राप्ताङ्कका आधारमा बढुवा सूचीमा सबैभन्दा पहिलोमा उत्तमराज सुवेदी सुवेदी रहेका छन्। सिंहका अनुसार काठमाडौं उपत्यका प्रहरी कार्यालय रानीपोखरीमा कार्यरत उत्तमराज सुवेदी, १ नं प्रदेश प्रहरी कार्यालय विराटनगर, मोरङमा कार्यरत अरुण कुमार बिसी, गण्डकी प्रदेश प्रहरी कार्यालय पोखरा, कास्कीमा कार्यरत दिवेश लोहनी, नेपाल प्रहरी प्रधान कार्यालय कार्य विभाग, नक्सालमा कार्यरत मुकुन्द राज आचार्य र बागमती प्रदेश प्रहरी कार्यालय हेटौडा, मकवानपुरमा कार्यरत पुजा सिंहको बढुवामा सिफारिस भएको हो।"
श्रीलंकामा रेमिट्यान्स आधा घट्यो,कोलम्बो (सिन्ह्वा) : श्रीलंकामा अप्रिलमा रेमिट्यान्समा अघिल्लो वर्षको सोही महिनाको तुलनामा ५० प्रतिशतले गिरावट आएको छ। गत वर्षको यो अवधिको तुलनामा २४ करोड ८९ लाख प्रतिशतभन्दा बढीको गिरावट भएको केन्द्रीय बैंकद्वारा आइतबार सार्वजनिक तथ्यांकमा उल्लेख छ। सन् २०२१ को जनवरीदेखि अप्रिलको बीचमा श्रीलङ्काले कामदारको रेमिट्यान्समा २३८ अर्ब डलर प्राप्त गरेको थियो। उक्त रकम यो वर्ष १०३ अर्ब डलरमा झरेको छ। यसैबीच सन् २०२२ को जनवरीदेखि अप्रिलसम्म श्रीलंकाले पर्यटनबाट ६ करोड २६ लाख ४० हजार डलर कमाएको थियो। गत वर्षको सोही अवधिमा यो रकम ३६ करोड डलर रहेको थियो। पर्यटन र श्रमिकको रेमिट्यान्स श्रीलंकाका लागि विदेशी मुद्रा आर्जनको महत्वपूर्ण स्रोत हो। दक्षिण एसियाली मुलुकले सन् २०२१ मा ५५ अर्ब रुपैयाँ रेमिट्यान्स प्राप्त गरेको थियो। यो २०२० मा ७१ अर्ब डलरबाट २३ प्रतिशतले घटेको थियो। श्रीलंकाले सन् २०१८ मा २३ लाखभन्दा बढी पर्यटकलाई स्वागत गरेको थियो। सन् २०१९ मा भएको बम विस्फोटनपछि उक्त सङ्ख्या १९ मिलियनमा झरेको थियो। सन् २०२० र २०२१ मा कोभिड१९ महामारीका कारण यो सङ्ख्यामा थप घटेको थियो।
सुमनको उर्दू गजल टी सिरिजमा,"काठमाडौं : गायक सुमनशेखर मानन्धरको स्वरमा रहेको उर्दू गजल साम से हि दिल सार्वजनिक भएको छ। टी सिरिजको अफिसियल च्यानलबाट सार्वजनिक गीत आइतबार वरिष्ठ चलचित्रकर्मी नीर शाह तथा चलचित्र विकास बोर्डका पूर्वअध्यक्ष राजकुमार राईले सार्वजनिक गरेका हुन्। म्युजिक भिडियोमा सुनील थापा, निर्जन थापा र धारणा शर्माको अभिनय छ। मुगुको रारामा खिचिएको गीतले हिन्दी र उर्दूभाषीलाई नेपालमा आकर्षित गर्ने अपेक्षा राखिएको छ। गीतकार तथा संगीतकार इम्तियाजवफाले गीतले नेपालको पर्यटनलाई प्रत्यक्ष फाइदा पुर्याउने विश्वास व्यक्त गरे। यसैगरी गायक सुमन शेखरले भारतीय उपमहाद्वीपमा बसोबास गर्ने करोडौं हिन्दी र उर्दूभाषी जनतालाई नेपाल बोलाउने अभिप्रायसहित गीत तयार गरेको बताए। कुनै समय अध्ययनका लागि पाकिस्तान बसेका गायक मानन्धरले सोही बसाइँले आफूलाई उर्दू गीत गजलमा चाख बसेको र सोही चाखलाई लामो समयपछि यो गीतमार्फत अभिव्यक्त गरेको बताए। यो गीत तयार गर्न हामीलाई तीन वर्ष लाग्यो। यो गीतले रारा ताल हेर्न आउने दर्शकमा वृद्धि हुने अपेक्षा गरिएको छ, उनले भने, भावनाको अभिव्यक्तिसँगै संगीतलाई नेपालको पर्यटन प्रवद्र्धनका लागि पनि प्रयोग गर्न सकिन्छ भनेर गीत हिन्दी र उर्दू भाषामा तयार गरेका हौं। निर्देशक जनकदीप पराजुलीले टी सिरिजको च्यानलमा नेपाली कलाकार र प्राविधिकले सिर्जना गरेको सिर्जना सार्वजनिक भएको सम्भवतः पहिलो घटना भएको जानकारी गराउँदै यसले नेपाली संगीत र कलाकारलाई भारतमा स्थापित गर्न बाटो खोल्ने बताए। टी सिरिजजस्तो भारतकै नम्बर एक कम्पनीमा नेपाली प्राविधिक र कलाकारले गरेको काम सार्वजनिक हुनु गौरवको कुरा हो। गीतले नेपालको पर्यटनलाई पनि केही न केही फाइदा गरोस् भन्ने हाम्रो चाहना हो, पराजुलीले भने। वरिष्ठ चलचित्रकर्मी नीर शाहले सुमनशेखर मानन्धरका बुबासँगको सामीप्य स्मरण गर्दै सम्पूर्ण टिमको मेहनतको प्रशंसा गरे। नीर शाहले आफू पनि गीत संगीतको विद्यार्थी भएको बताउँदै गीत र दृश्यको संगमले उत्कृष्ट सिर्जना तयार भएको धारणा राखे। विकास बोर्डका पूर्वअध्यक्ष राजकुमार राईले आफू मौलिकताको पक्षधर भए पनि प्राविधिक रुपमा बलियो गीत तयार गरेकोले यसले दीर्घकालीन रुपमा नेपाली कलाकार र प्राविधिकलाई फाइदा पुर्याउने विश्वास व्यक्त गरे। सञ्जीव पाण्डेको संयोजन र राजेन्द्र घिमिरे कार्यकारी निर्माता रहेको गीतलाई अर्जुन तिवारीले छायांकन गरेका हुन्। भिडियो सम्पादन धुव्रराज पराजुलीले गरेका छन्।"
काठमाडौं महानगरमा बालेन्द्रले ४५ हजार मत कटाउँदा सिर्जना र केशवको कति पुग्यो ?,काठमाडौं : काठमाडौं महानगरपालिकामा सत्ता गठबन्धनलाई पछाडि पार्दै मेयरमा स्वतन्त्र उम्मेदवार बालेन्द्र साहले फराकिलो मतान्तर बनाएका छन्। सोमबार बिहान सवा दश बजेसम्मको मतपरिणाम अनुसार बालेन्द्रले ४५ हजार ६१३ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले २७ हजार १८३ मत प्राप्त गरेकी छन्। बालेन्द्रले सिर्जनालाई १८ हजार ४३० मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले २६ हजार ३०९ मत प्राप्त गरेका छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्।
सर्लाहीको बरहथवामा एमालेकी कल्पना विजयी,"मलंगवा : सर्लाहीको बरहथवा नगरपालिकामा एमालेकी उम्मेदवार कल्पनाकुमारी कटुवाल नगरप्रमुखमा विजयी भएकी छन्। कटुवालले नेकपा माओवादी केन्द्रका उम्मेदवारसमेत रहेका निवर्तमान मेयर देवानन्द महतोलाई ५ हजार ६ सय ७ मतले हराउँदै विजयी भएकी हुन्। कटुवालले १२ हजार २ सय ७३ मत ल्याउँदा महतोले ६ हजार ६ सय ६६ मत मात्र ल्याएका छन्। त्यसै गरी उपप्रमुखमा एमालेकै रामबाबु प्रसाद साह विजयी भएका छन्। उनले ९ हजार ९ सय १ मत ल्याउँदा नेपाली कांग्रेसकी गंगा दहालले ७ हजार १ सय १९ मत ल्याएकी छिन्। माओवादी केन्द्रका उम्मेदवार तथा निवर्तमान उपप्रमुख सीतादेवी माझीले ६ हजार ३ सय १४ मत मात्र ल्याइन्। बरहथवाको जितसँगै एमालेले जिल्लामा साख जोगाउन सफल भएका छन्। १९ वटा पालिकाको नतिजा सार्वजनिक भएर सकिंदा एमालेले एउटा पालिका समेत जित्न सकेको थिएन। पछिल्लो निर्वाचनमा चार स्थानीय तह जितेका एमाले एउटामा सिमित भएको छ। सर्लाहीमा कांग्रेसले १२ पालिकामा जित्न निकाल्न सफल भएको छ। माओवादी केन्द्रले चार, जसपाले दुई तथा एमाले र लोसपाले समान ११ पालिका जितेको छ।"
वीरगन्ज महानगरको मेयर र उपमेयरमा गठबन्धनको जीत सुनिश्चित,वीरगन्ज : वीरगन्ज महानगरपालिकाको मेयरमा सत्तागठबन्धनका साझा उम्मेदवार राजेशमान सिंहको जीत सुनिश्चित भएको छ। महानगरको जारी मतगणनामा अब गन्न बाँकी रहेको मतभन्दा एमालेका उम्मेदवार विजय सरावगी र जसपाका उम्मेदवार राजेशमान बीचको मतान्तर बढी भएकोले राजेशमानको जीत सुनिश्चित भएको हो। सोमबार बिहान साढे ७ बजेसम्म कुल खसेको ९३ हजार ७ सय ८२ मतमध्ये ७७ हजार ५ सय ७७ मत गणना भइसकेको छ। अब १६ हजार २ सय ५ मत मात्रै गन्न बाँकी छ। यो अवस्थामा राजेशमानले १८ हजार ७ सय ५८ मतको अग्रता लिइसकेका छन्। यसले अब महानगरको मेयरमा राजेशमानको जीत सुनिश्चित देखिएको हो। सोमबार बिहान साढे ७ बजेसम्म ७७ हजार ५ सय ७७ मत गणना हुँदा राजेशमानले ३८ हजार ४ सय ३७ मत पाएका छन् भने उनका निकटतम प्रतिद्वन्द्वी सरावगीले भने १९ हजार ६ सय ७९ मत मात्रै ल्याएका छन्। तेश्रो स्थानमा रहेका राप्रपाका मेयर उम्मेदवार गिरिश गिरीले भने २ हजार ८ सय ५७ मत पाएका छन्। गन्न बाँकी रहेको मतभन्दा राजेशमानको मतान्तर बढी भएसँगै सामाजिक सन्जालमा राजेशमानका समर्थकहरुले जीतको बधाइ र शुभकामना दिन सुरु गरिसकेका छन्। यस्तै वीरगन्ज महानगरको उपमेयरमा पनि गठबन्धनका साझा उम्मेदवार इम्तियाज आलमको जीत पनि सुनिश्चित भएको छ। अब १६ हजार २ सय ५ मत मात्रै गन्न बाँकी रहँदा गठबन्धनबाट कांग्रेसका उम्मेदवार आलमले १८ हजार ३ सय ४७ मतको अग्रता लिइसकेका कारण उनको पनि जीत सुनिश्चित भएको हो। बिहान साढे ७ बजेसम्म ७७ हजार ५ सय ७७ मत गणना हुँदा उपमेयरमा आलमले २४ हजार ९ सय १५ मत पाएका छन् भने उनका निकटतम प्रतिस्पर्धी लोसपका उम्मेदवार पुरुषोत्तमलाल झाले भने ६ हजार ५ सय ६८ मत मात्रै पाएका छन्।
विजय उत्सव मनाउन सार्वजनिक बिदा,"राजविराज : नवनिर्वाचित जनप्रतिनिधिहरूको विजय उत्सव मनाउन सोमबार सप्तरीको रुपनी गाउँपालिकाले सार्वजनिक बिदा दिएको छ। नवनिर्वाचित पदाधिकारीले पदको शपथ ग्रहण खाएका छैनन्। गाउँपालिका कार्यालयले नवनिर्वाचित अध्यक्ष दिनेशकुमार यादवको आदेशमा गाउँपालिकाभर नै सार्वजनिक बिदा दिइएको जनाएको छ। रुपनी गाउँपालिकाका प्रमुख प्रशासकीय अधिकृत अरबिन्दकुमार चौधरीले सोमबार बिहान सूचना प्रकाशित गर्दै सार्वजनिक बिदा दिइएको जनाएका हुन्। अन्नपूर्ण पोष्टसँगको कुराकानीमा चौधरीले भने,गाउँपालिकामा आज बिदा गरिएको सत्य हो, अध्यक्षले आदेश दिएपछि मान्नै पर्यो। विजय उत्सव मनाउने प्रयोजनका लागि रुपनी गाउँपालिकाका नवनिर्वाचित अध्यक्ष यादवको आदेशानुसार गाउँपालिका क्षेत्रभित्रका सरकारी कार्यालय, संघसंस्था, शिक्षण संस्था, स्वास्थ्य संस्थालगायत सम्पूर्ण कार्यालयहरू बन्द गरिएको छ। प्रकाशित सूचनामा छ। यादवले सोमबार दिउँसो शपथ ग्रहण कार्यक्रम गरिने बताए। आइतबार अपरान्ह सम्पन्न मतगणनाको अन्तिम परिणामअनुसार लोसपाले गाउँपालिकाको अध्यक्ष, उपाध्यक्ष र एउटा वडा अध्यक्षमा जीत हासिल गरेको छ। निवर्तमान अध्यक्ष जसपाका हरेराम यादलाई पराजित गरी दिनेशकुमार यादव अध्यक्षमा र निवर्तमान उपाध्यक्ष जसपाकै बेचनीदेवी सरादारलाई पराजित गरी पुष्पाकुमारी श्रेष्ठ उपाध्यक्षमा विजयी भएका हुन्। कुल ६ वडा रहेको गाउँपालिकामा लोसपाले एउटा वडा अध्यक्ष मात्र जितेको छ। बाँकी माओवादी केन्द्र र जसपाले २२ तथा कांग्रेसले १ वडा अध्यक्षमा विजयी हासिल गरेको छ। प्रकाशित सूचना।"
नेपाल बंगलादेश बैंक प्राप्तिको प्रस्ताव पारित,काठमाडौं : नबिल बैंकको विशेष साधारणसभाले नेपाल बंगलादेश बैंकलाई प्राप्ति गर्नेसम्बन्धी विशेष प्रस्ताव पारित गरेको छ। नेपाल बंगलादेश बैंकको सम्पत्ति र दायित्वको मूल्यांकन प्रतिवेदन तथा अन्य सम्बद्ध व्यवस्थाको आधारमा निर्धारण गरिएको सेयर मूल्य अनुपात १००:४३ लाई पनि उक्त विशेष साधारणसभाले स्वीकृति प्रदान गरेको छ। यसअनुसार नेपाल बंगलादेश बैंकका सेयरधनीहरूले बैंकको १०० कित्ता बराबर नबिल बैंकको ४३ कित्ता सेयर प्राप्त गर्नेछन्। २०७८ चैत्र मसान्तको वित्तीय विवरणअनुसार बंगलादेश बैंकलाई प्राप्ति गरेपश्चात् नबिलको चुक्ता पुँजी २२ अर्ब ८३ करोड २९ लाख रुपैयाँ पुग्नेछ भने कर्जा ३ खर्ब ९ अर्ब र निक्षेप रकम ३ खर्ब २० अर्ब पुग्नेछ। त्यसैगरी बैंकको गैरकोषमा आधारित व्यवसायको आकार १ खर्ब ४५ अर्ब पुग्नेछ । प्राप्तिपश्चात् नबिल बैंकको शाखा सञ्जाल २ सय ५४ पुग्नेछ।
वाग्लेको अतृप्त अवसर,"काठमाडौं : वरिष्ठ अर्थशास्त्री स्वर्णिम वाग्लेको पुस्तक अतृप्त अवसर सार्वजनिक गरिएको छ। कांग्रेस महामन्त्री गगन थापा, राष्ट्रिय योजना आयोगकी पूर्वसदस्य उषा झा र लेखक वाग्लेले पुस्तक लोकार्पण गरेका हुन्। पुस्तक लोकार्पणसँगै समसामयिक अर्थ राजनीतिक विषयमा विमर्शसमेत गरिएको थियो। महामन्त्री थापाले वाग्लेको पुस्तक नेपालको अर्थसामाजिक विषयमा रुचि राख्नेहरूका लागि उपयोगी हुने बताए। पुस्तक सरकार सञ्चालनसँग गाँसिएका नीति, बजेट र आयोजना बारेको टिप्पणीमा आधारित छ। नेपालको दीर्घकालीन विकासको रोडम्यापमा अन्तर्निहित सोच, मान्यता र दर्शनबारे पुस्तकमा अभिव्यक्त विचारले हाम्रो समाज र आगामी सरकारलाई दिशानिर्देश गर्नेछ, उनले भने, तथ्यसंगत तर्क र प्रक्षेपण त हुन्छन् नै, युवा पुस्ताले पर्न सक्ने भर, लिन सक्ने प्रेरणा र बोक्न सक्ने आशा उनका लेखहरूमा म पाउँछु। योजना आयोगकी पूर्व सदस्य झाले अल्पकालीन सरकारका कारण विकासमा हुने गरेका अवरोध चिर्न दीर्घकालीन नीति बनाएर अघि बढ्नुपर्नेमा जोड दिइन्। अतृप्त अवसर पुस्तकले पनि यही किसिमको विचार अभिव्यक्त गरेको उनले बताइन्। नेपालको इतिहासमा जुद्धशमशेरपछि अपूर्व अवसरका साथ केपी ओली नेतृत्वको सरकार आएको उल्लेख गर्दै लेखक वाग्लेले यस्तो अवस्थामा पनि सोचेअनुसार गर्न नसक्नु नेपालका लागि दुर्भाग्यपूर्ण रहेको धारणा राखे। बोलीचालीको सरल एवं सहज भाषामा आफूले लेख तयार गरेको र तिनलाई सर्वसाधारणले समेत बुझ्ने तहमा प्रस्तुत गर्ने जमर्काे गरेको उनले बताए। सन् १९७४ मा गोरखाको बुङ्कोटमा जन्मिएका वाग्लेले लन्डन स्कुल अफ इकोनमिक्सबाट अर्थशास्त्रमा स्नातक, अमेरिकाको हाभर्ड विश्वविद्यालयबाट अन्तर्राष्ट्रिय विकासमा स्नातकोत्तर र अस्ट्रेलियन नेसनल विश्वविद्यालयबाट अर्थशास्त्रमा विद्यावारिधि गरेका छन्। सन् २०२० देखि २०२२ सम्म न्युयोर्कस्थित राष्ट्रसङ्घीय विकास कार्यक्रम (यूएनडीपी)को मुख्यालयमा एसियाप्रशान्त क्षेत्रको प्रमुख आर्थिक सल्लाहकार रहेका वाग्ले त्यसअघि तीन वर्ष राष्ट्रिय योजना आयोगका उपाध्यक्ष एवं सदस्य थिए।"
बजेटसँग अपेक्षा,"संघीय नयाँ आर्थिक वर्षको बजेट ल्याउने तरखरमा जुटिसक्यो। संविधानमै व्यवस्था छ हरेक आर्थिक वर्षको बजेट जेठ १५ गते ल्याउनै पर्छ। योजना आयोगले मन्त्रालयहरूको सिलिङ तोकिसक्यो। सुरु भएको बर्खे अधिवेशनमा सरकारले बजेटका सिद्धान्त र प्राथमिकताबारे बताइसक्यो। योजना आयोगले १७ खर्ब ४५ अर्बको बजेट बनाउन सुझाएको छ। उसले उद्योग, पर्यटन र पूर्वाधारको बजेट कटौती गरेर कृषिमा बढाउन सुझाएको छ। आयात घटाउने मूल उद्देश्य सरकारले राख्ने भएको छ। यसअघि ३६ अर्बको हाराहारीको बजेट कृषिमा छ। अर्थ मन्त्रालयको योजना चाहिँ त्यसलाई ८०९० पुयाउने हो। तर योजना आयोगको सुझाव ४० अर्बको हो। मतलब सरकार आयात घटाउने उद्देश्यका साथ कृषिमा बजेट बढाउन चाहन्छ। आयात घटाउने नीतिलाई सरकारले बजेट व्यवस्थासहित अघि बढ्न लागेको समाचार सुखद हो। मुलुकको अर्थतन्त्र माथि उकास्ने हो भने आयात घटाउने र निर्यात बढाउने नीतिभन्दा उत्तम अरू त हुन सक्दैन। निर्यातका मात्रा निकै कम छ हाम्रो। आयात औधी बढेको छ। विदेशी मुद्राको सञ्चिति घटेको घट्यै छ। तसर्थ अर्थतन्त्र जोखिमको दिशामा उन्मुख छ। यस्तो बेला अर्थतन्त्र जोगाउने औजारयुक्त बजेटको खाँचो छ। अर्थतन्त्रको संवेदनशीलता बुझेर गतिलो बजेट ल्याउन सफल नहुने हो भने मुलुक श्रीलंका बन्न बेर लाग्दैन। विदेशी मुद्राको सञ्चिति नहुने बित्तिकै कुनै पनि सामान खरिद गर्न सकिन्न, आखिर सामान्न किनमेल गर्न नसक्दा जीवन चल्दैन। आयातलाई घटाउने उपाय कृषि बजेट वृद्धिको उपाय सरकारले अपनाउन थालेको हो भने त्यसलाई सकारात्मक मान्नुपर्छ। तर कृषिको लगानीले आयात कसरी घटाउने भनेर योजनाबद्ध काम हुनुपर्छ। कृषिमा भएको सरकारी लगानीले आजसम्म गतिलो नतिजा दिन सकेको छैन। जस्तो कि वर्षाैंदेखि कृषिमा अनुदान दिइएको छ, तर युवाहरू कृषिमा आकर्षित हुन सकेनन्। कृषिमा व्यवसायिकीकरण हुन सकेन। यान्त्रिकीकरण हुन सकेन। आयात पटक्कै घटेन। यस्तो किन भइरहेको छ र कुन उपायबाट कृषिमा आत्मनिर्भर हुन सकिन्छ भन्ने केलाउन जरुरी छ। बरु अनुदानको कमजोरी के भने टाठाबाठाले लिन सक्छन्। वास्तविक किसान बञ्चित हुन्छन्। पुँजीगत खर्च साह्रै कम भएको छ। यसको मतलब भौतिक पूर्वाधारमा सरकारले काम गर्न सकिरहेको छैन। जब खर्च हुन सक्दैन तब नेताहरूको दबाब र प्रभावमा अर्थ मन्त्रालयले बजेट रकमान्तर गर्छ आर्थिक वर्षको अन्त्यतिर आएर। रकमान्तर गरिएको बजेट कनिका छराइ हुन्छ। राष्ट्रिय योजनासँग मेल नखाने ठाउँमा बजेट जान्छ। त्यस्तो लगानीको प्रतिफल आउँदैन। राज्यको ढुकुटी बर्सेनि यसरी नै पोखिएको छ। बजेटको सिद्धान्त र प्राथमिकता नराम्रो लाग्ने गरी त कहिल्यै आउँदैन। तर, त्यसको कार्यान्वयन पाटो सधैं कमजोर हुन्छ। हरेक वर्षका बजेटमा अर्थशास्त्री र विज्ञको सदाबहार टिप्पणी हुन्छ बजेट कार्यान्वयन गरियोस्। हो, यो चुनौतीलाई अर्थमन्त्री र सरकारले कति गम्भीरतापूर्वक लिन्छ भन्नेले उसले ल्याउने बजेटले अर्थ राख्छ। सस्तो लोकप्रियता र लोकरिझ्याइँको बजेट नेपालका सरकारहरूका दीर्घरोग हुन्। फेरि पनि अनुदानमुखी, वितरणमुखी बजेट ल्याइयो भने मुलुक खोक्रो सिवाय केही हुँदैन। उत्पादन वृद्धि, रोजगारी सिर्जना गर्ने कार्यक्रमले मात्रै मुलुकलाई भलो गर्छ। आउँदो बजेटले प्रियतावादलाई त्यागेर उत्पादन र समृद्धिसँग जोडिने गरी बजेटको बाँडफाँड गरोस्। युवालाई मुलुकमै टिकाउने र उद्यमशील बनाउने बजेटले नै अर्थतन्त्र र समग्र मुलुकको हित गर्छ। भावावेशमा भत्तावृद्धि र अनुदान वृद्धि गरियो भने मुलुक टाट पल्टिन बेर लाग्दैन। कृषिमा बजेट वृद्धि गरेर भए भरका नेपालीलाई कृषिमा आकर्षित गर्नु पनि हुँदैन। खासमा अर्थतन्त्र उँभो लगाउने भनेको कृषिमा जति धेरै व्यक्ति निर्भर छन्, त्यसलाई घटाउने र कृषि उत्पादन चाहिँ बढाउने उपाय गरिनुपर्छ।"
"पाँचखाल नगरपालिका प्रमुखमा कांग्रेस, उपप्रमुखमा एमाले निर्वाचित","काभ्रे : पाँचखाल नगरपालिका प्रमुखमा कांग्रेसका उम्मेदवार महेश खरेल पुन प्रमुखमा निर्वाचित भएका छन् । खरेलले १२ हजार ८३६ मत ल्याएर निर्वाचित भएका हुन्। उनको प्रतिद्वन्द्वी एमालेका उम्मेदवार कंचन अधिकारीले ८ हजार ११५ मत ल्याएका छन् । नगरको उप प्रमुख पदमा एमालेका उम्मेदवार सुर्यमाया दनुवार निर्वाचित भएकी छन् । दनुवारले गठबन्धनको तर्फबाट उप प्रमुख माओवादी केन्द्रका उम्मेदवार चेतप्रसाद गौतमलाई ९ हजार ५३४ मत ल्याएर निर्वाचित भएकी हुन् भने गौतमले ९ हजार १० मत पाएका थिए । पाँचखाल नगरपालिका १३ वडा रहेका छन् । पाँचखाल नगरपालिका वडा नं १ मा माओवादी केन्द्रका जय बहादुर तामाङ, वडा नं २ मा कांग्रेसका रामेश्वर दाहाल, वडा नं ३ मा कांग्रेसका सुन्दर अधिकारी, वडा नं ४ मा कांग्रेसका सुन्दर तामाङ, वडा नं ५ मा एमाले सीता राम ढुंगाना, वडा नं ६ मा समाजवादी राम शरण दुलाल, वडा नं ७ मा कांग्रेसका राम कृष्ण दङगाल, वडा नं ८ मा कांग्रेसका सन्जय लामा, वडा नं ९ मा एमाले राम काजी श्रेष्ठ, वडा नं १० मा एमाले नारायण सापकोटा, वडा नं ११ मा कांग्रेसका हिराकाजी तामाङ, वडा नं १२ मा कांग्रेसका ज्ञान ब दनुवार, वडा नं १३ मा कांग्रेसका सुक वीर तामाङ निर्वाचित भएका छन्।"
प्रधानन्यायाधीश जबराविरुद्धको महाभियोग अलपत्र,"काठमाडौं : प्रधानन्यायाधीश चोलेन्द्र शमशेर जबराविरुद्ध प्रतिनिधिसभामा दर्ता गरिएको महाभियोग अलपत्र परेको छ । महाभियोग प्रस्ताव दर्ता भएको तीन महिना बितिसक्दा पनि प्रक्रिया अघि बढेको छैन । संघीय संसद् सचिवालयका सहायक प्रवक्ता दशरथ धमलाले यस विषयमा कार्य व्यवस्था परामर्श समितिमा र दलहरूमा बीचमा छलफल भएको जानकारी प्राप्त नभएको बताए । राजनीतिक दलहरूको विषय हो । महाभियोगको सम्बन्धमा छलफल भएको जानकारी प्राप्त भएको छैन, सहायक प्रवक्ता धमलाले भने, दलहरूबीचमा महाभियोगको विषयलाई अघि बढाउने कुराकानी भएमा अगाीड बढ्छ । प्रतिनिधिसभामा मंगलबार सरकारको नीति तथा कार्यक्रम पेस हुने भएको छ । सरकारको नीति तथा कार्यक्रम राष्ट्रपति विद्यादेवी भण्डारीले संसद्मा पेस गर्ने कार्यक्रम छ । संवैधानिक व्यवस्थाअनुसार सरकारले जेठ १५ गते आगामी आर्थिक वर्षको बजेट सार्वजनिक गर्नेछ । गत फागुन १ गते जबराविरुद्ध महाभियोग प्रस्ताव दर्ता गरिएको थियो । चैत २ गते महाभियोग प्रस्तावमाथि प्रतिनिधिसभामा छलफल हुने भनिएको थियो । तर, सरकारले चैत १ गते दुवै सदनको चालू अधिवेशन अन्त्यको निर्णय गरेको थियो । महाअभियोग समितिमा समेत नपठाइ संसद् अधिवेशन अन्त्य हुँदा उक्त प्रस्ताव अलपत्र परेको हो । सर्वोच्च अदालत बार एसोसिएसनका अध्यक्ष पूर्णमान शाक्यले जबराको उपस्थितिमा अदालत चल्न नसक्ने अवस्था आएकोले राजीनामा माग गरी आन्दोलन गरेको बताए । हामीले राजीनामा मागेर आन्दोलन गरेका हौं । समयमा राजीनामा नआउँदा नै महाभियोग दर्ता भएको हो, उनले भने, जबरा फेरि फर्केर सर्वोच्च आउन सक्ने अवस्था छैन । गठबन्धन र प्रतिपक्षी एमाले मिलेर महाभियोगबाट हटाउनु पर्छ । सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए । फागुन १ गते महाभियोग प्रस्ताव दर्ता भएको थियो । उक्त प्रस्तावलाई फागुन २९ गते संसद्मा प्रस्तुत गरिएको थियो । संसद्ले संविधानअनुसार महाभियोग समिति पनि गठन गरिसकेको छ । कांग्रेस संसदीय दलकी सचेतक पुष्पा भुसाल, माओवादी केन्द्रका प्रमुख सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक रहेका थिए । पुस २०७५ मा चोलेन्द्र शमशेर जबरा प्रधानन्यायाधीश बनेका थिए । जबरा सर्वोच्च पुग्छन्, त्यसै फर्कन्छन् म दुःखी छैन : जबरा किन आयो जबराविरुद्ध महाभियोग ? निलम्बित प्रधानन्यायाधीश जबरा अस्वीकार्य : बार महाभियोग सकस : चोलेन्द्र फर्किए के हुन्छ? भीम रावलको प्रश्न : संसदमा अवरोध गर्ने, महाभियोग प्रक्रियामा सामेल हुने यो कस्तो नीति? प्रधानन्यायाधीश जबराविरुद्धको महाभियोगमाथि संसदमा छलफल हुने चोलेन्द्रविरुद्धको महाभियोग प्रस्ताव संसदमा पेस प्रधानन्यायाधीशविरुद्धको महाभियोग प्रस्ताव तत्काल पारित गर्न माग प्रधानन्यायाधीशविरुद्धको महाभियोग अब के हुन्छ? एमालेको प्रतिक्रिया: संसद् समापन महाभियोग अड्काउने षडयन्त्र, सत्ता पक्षको गैरजिम्मेवारपनको पराकाष्ठा वैशाखसम्म झुन्ड्यो प्रधानन्यायाधीश जबराविरुद्धको महाभियोग महाभियोग गिजोल्न अधिवेशन अन्त्य : एमाले"
हर्क अर्थात् धरानका हर्ष,"धरान : धरान उपमहानगरपालिका प्रमुखमा स्वतन्त्र उम्मेदवार हर्कराज राई (हर्क साम्पाङ) निर्वाचित भएका छन्। सत्ता गठबन्धनबाट कांग्रेस उम्मेदवार किशोर राईलगायत दलका प्रत्याशीलाई उनले पराजित गरेका हुन्। हर्कले २० हजार ८ सय २१ र निकटतम प्रतिद्वन्द्वी किशोरले १६ हजार ५९ मत प्राप्त गरेका छन्। एमालेकी मञ्जु भण्डारी सुवेदीले तेस्रो स्थानमा १२ हजार ८ सय २५ मत प्राप्त गरिन्। उपप्रमुखमा गठबन्धनबाट माओवादी केन्द्रका अइन्द्रविक्रम बेघा निर्वाचित भएका छन्। बेघाले २० हजार ५ सय १० र निकटतम प्रतिद्वन्द्वी एमालेका पदमप्रसाद लिम्बूले १७ हजार ६ सय ६ मत पाएका छन्। नवनिर्वाचित प्रमुख राईले आफूले चुनाव जिते सप्तकोसीबाट पानी ल्याएर खुवाउने प्रतिबद्धता जनाएका थिए। त्यही प्रतिबद्धताअनुसार पानी ल्याएर खानेपानीको समस्या समाधान गर्ने राईको भनाइ छ। कांग्रेस, एमाले नेताहरूको खराब प्रवृत्ति र दलहरूप्रति वितृष्णाका कारण धराने जनताले आफूलाई मत दिएको उनले बताए। धरान उपमहानगरपालिकामा हुने गरेको भ्रष्टाचार नियन्त्रण गर्ने उनले बताए। धरान बजारको व्यवस्थापन, फोहोर व्यवस्थापन, बीपी कोइराला स्वास्थ्य विज्ञान प्रतिष्ठान र सामुदायिक विद्यालयको सुधार पहिलो प्राथमिकतामा रहने उनको भनाइ छ। अन्य पदमा दलबाट निर्वाचित जनप्रतिनिधिसँग कसरी काम गर्नुहुन्छ भन्ने अन्नपूर्ण पोस्ट्को जिज्ञासामा उनले सबैलाई मिलाएर धरानको विकासमा एकीकृत भएर अगाडि बढ्ने बताए। म व्यक्तिगत लाभ लिन निर्वाचित भएको होइन। मेरो जित भनेको धरानवासीको जित हो, उनले भने, गलत ट्र्याकमा गएको धरानलाई सही दिशामा फर्काउने पहिलो अभिभारा मेरो हुनेछ। स्नातकसम्म अध्ययन गरेका राई धरानमा भ्रष्टाचार विरोधी अभियन्ताका रूपमा परिचित छन्। उनले सर्दु जलाधार बचाउ आन्दोलन, खानेपानी समस्याको आन्दोलन, भ्रष्टाचारविरुद्धको आन्दोलन, धनकुटे रोडको बस्ती बचाउ आन्दोलनको नेतृत्व गरे। उनले बीपी कोइराला स्वास्थ्य विज्ञान प्रतिष्ठान बचाउ आन्दोलनको पनि अगुवाइ गरे। उनले खानेपानी आयोजनामा चरम भ्रष्टाचार भएको भन्दै आन्दोलन चर्काए। धरानवासीले खानेपानी नपाएपश्चात पानी माग्दै प्रदर्शनमा उत्रिए। सर्दु खोलामा अवैध उत्खननको विरोध गर्दा प्रहरीले पक्राउ पनि गरेको थियो। ३९ वर्षीय राई खोटाङको साविक खार्तम्छा गाविस९ चोखाने (हाल कोपिलासगढी गाउँपालिका२) मा जन्मिएका हुन्। गाउँकै शुक्रबारे विद्यालयबाट एसएलसी गरेका उनी २०५६ देखि धरान १८ मा बसोवास गर्दै आएका छन्। हर्कको जितका कारण धरान एमालेको लालकिल्लाका रूपमा परिचित थियो। २०७६ को उपनिर्वाचनमा मात्र कांग्रेसबाट तिलक राईले नगर प्रमुख जितेका थिए। एमालेका तत्कालीन अध्यक्ष मनमोहन अधिकारीले यही क्षेत्रबाट २०४८ को आमनिर्वाचन जितेका थिए। सत्ता गठबन्धन र एमालेको बलियो संगठन रहेकै पालिकामा स्वतन्त्र उम्मेदवारले विजयी हासिल गरेका हुन्। राजनीतिक विश्लेषक डा राजेन्द्र शर्मा कांग्रेस र एमालेले राम्रो उम्मेदवार दिन नसकेका कारण स्वतन्त्र रूपमा हर्कराज विजयी भएको बताउँछन्। धरानका मतदाताले विकल्पका रूपमा हर्कराजलाई रोजेको डा शर्माको बुझाइ छ। एमालेको उम्मेदवार छनोटलाई प्रमुख कारण मानिएको छ। एमालेले नगर प्रमुखमा भण्डारीलाई टिकट दिएपश्चात कार्यकर्तामा असन्तुष्टि बढेको थियो। भण्डारीले २०७४ को चुनावबाट नगर प्रमुख बनेका तारा सुब्बाको निधनपश्चात् कार्यवाहकको जिम्मेवारी पाएकी थिइन्। त्यस बेला पार्टी र जनताको हितभन्दा व्यक्तिगत लाभ लिने गरी विवादास्पद काम गरेको भन्दै पार्टीमा आलोचना भएको थियो। २० वडामध्ये १० वटामा एमाले उम्मेदवार वडाध्यक्ष निर्वाचित भएका छन्। वडा नम्बर ४, ५, ७, ८, १०, १२, १३, १५, १९ मा एमालेले वडाध्यक्षसहित प्यानलै जितेको हो। वडा नम्बर २ मा अध्यक्ष र एक सदस्य उसले जितेको छ। तर, उनीहरूले पाएको मतको आधा मात्रै भण्डारीलाई गएको छ। प्रत्येक वडामा ६ पदमा सूर्यमा भोट हालेका मतदाताले नगर प्रमुखमा भने लौरो (हर्कराजको चुनाव चिह्न) छानेको देखिएको छ। एमाले पोलिटब्युरो सदस्य हिक्मत कार्की आफ्नो पार्टीले कमजोर उम्मेदवारलाई टिकट दिएका कारण धरानमा पराजित हुनुपरेको बताउँछन्। धरानमा नगर प्रमुखको टिकट वितरणमा पार्टी नेतृत्वबाटै कमजोरी भएको नेता कार्की स्वीकार गर्छन्।"
जनकपुरधाम उपमहानगरमा माओवादीले खाता खोल्यो,जनकपुरधाम : जनकपुरधाम उपमहानगरपालिकामा माओवादी केन्द्रले खाता खोलेको छ। उपमहानगरपालिकाको वडा नं १७ मा माओवादी केन्द्रका नेता रामवृक्ष यादव वडा अध्यक्षसहित सम्पूर्ण प्यानलमा विजयी भएका छन्। यो जनकपुरधाम उपमहानगरपालिकामा पहिलो जित हो। माओवादी केन्द्रका नेता रामवृक्ष यादवले १ हजार ५२ मत ल्याएर विजयी भएका निर्वाचन अधिकृतको कार्यालयले जनाएको छ। उनका निकटत्तम प्रतिद्वन्द्वी जनता समाजवादी पार्टीका परमेश्वर यादवले ९ सय ९० मत पाएका हुन्। रामवृक्षले ६२ मतको मतान्तरमा विजयी हासिल गरेको हो। यसै गरी नेपाली कांग्रेसका धर्मेन्द्रकुमार यादवले ९ सय ५२ मत ल्याएका थिए। यसअघि २०७४ सालको स्थानीय तह निर्वाचनमा माओवादी शुन्यमा थियो। यसपटक भने एक वडामा प्यानल सहित निर्वाचित भएको छ।
बहुमत नहुँदा पनि सर्वसम्मति,"नेपालगन्ज : नेपालगन्ज उपमहानगरपालिकामा महाशाखा राख्ने कि शाखा मात्रै राख्ने भनेर ०७५ को साउन तेस्रो साता विवाद भयो। नगर कार्यपालिका बैठकमा सर्वसम्मत् निर्णय हुन सकेन। तत्कालीन मेयर डा धवलशमशेर राणाले मतविभाजन गरे। ३३ कार्यपालिका सदस्यमध्ये कांग्रेसनिकट १० जनाले नोट अफ डिसेन्ट लेखे। सरकारले उपमहानगरपालिकाभित्र सात महाशाखा स्थापना गरी उपसचिवको दरबन्दी राख्ने नीतिगत व्यवस्था गरिरहेको थियो। त्यो अवस्थामा डा राणाले बहुमत सदस्यबाट निर्णय गराएर महाशाखा आवश्यक नपरेको व्यहोरासहितको निर्णय गराएर केन्द्रमा पत्राचार गरेका थिए। पाँच वर्षे कार्यकालमा नेपालगन्जको कार्यपालिकामा दलगत विवाद यो मात्रै थियो। त्यसअघि र पछिका निर्णय सर्वसम्मत भए। पाँच वर्षे कार्यकालको अनुभव सुनाउँदै निवर्तमान उपमेयर उमा थापामगर भन्छिन्, विकास योजनामा कुनै पनि दलको अवरोध भएन। सबै निर्णय सर्वसम्मतिका आधारमै भएका छन्। नेपालगन्जमा अघिल्लो निर्वाचनमा पाँच दलको मिश्रित परिणाम आयो। मेयरमा राप्रपाका डाधवलशमशेर राणा र उपमेयरमा कांग्रेसकी उमा थापा मगर निर्वाचित भएका थिए। २३ वडा रहेको नेपालगन्जमा कुनै पार्टीको बहुमत आएन। कांग्रेसले ८, एमालेले ६, माओवादी केन्द्रले ४, राप्रपाले ३ र जसपाले २ वडा जितेका थिए। कुनै पनि पार्टीको बहुमत नहुँदा सभा चलाउन समस्या हुनुपर्ने हो। तर, अल्पमत र बहुमतका आधारमा विकासमा अवरोध भएन। विकासको मुद्दामा सबै दल एकै ठाउँमा उभिए। निवर्तमान मेयर डाराणा भन्छन्, विकासको काममा कसैले पनि अवरोध वा असहयोग गरेनन्। बोर्डले, राजनीतिक पार्टीले, कर्मचारीले, जनताले राम्रो साथ दिनुभएको छ। वडामा गएको बजेटको सदुपयोग भएको छ। नगर स्तरीय योजना पनि राम्रो भएको छ। निवर्तमान नगर प्रवक्ता प्रमोद रिजाल बजेट विनियोजनमा सामान्य विवाद भए पनि छलफलबाट समाधान भएको सुनाउँछन्। भन्छन्, बजेट विनियोजन गर्दा नगर प्रमुख र उपप्रमुखले नगर स्तरीय योजनालाई बढी विनियोजन गर्न खोज्नुहुन्थ्यो। वडाध्यक्षहरू वडामा बजेट बढी दिनुपर्ने माग गर्नुहुन्थ्यो। सधैं सहमतिका आधारमा टुंगोमा पुगेका थियौं। वडाले हरेक वर्ष ३० लाख रुपैयाँदेखि झन्डै दुई करोड बजेट पाएका थिए। सुरुमा सबै वडालाई ५० प्रतिशत वडाको बजेट सिलिङ निर्धारण हुन्थ्यो। बाँकी रहेको ५० प्रतिशत बजेट जनसंख्या र वडाले उठाउने राजस्वका आधारमा निर्धारण हुन्थ्यो, रिजाल भन्छन्। पाँच वर्षे कार्यकालमा नेपालगन्जमा एक सय किलोमिटरभन्दा लामो कालोपत्रे सडक र नाला निर्माण भएको छ। ३२ वर्षसम्म फोहोर व्यवस्थापन गर्न मिल्ने सेनेटरी ल्याडफिल साइट बनेको छ। छात्रा विद्यालय र क्याम्पस सञ्चालनमा आएको छ। अत्याधुनिक बसपार्क बनेको छ। रात्रिकालीन उज्यालोका लागि नगरमा ३८ ठाउँमा हाइमास्ट लाइट जडान गरिएको छ। पर्यटकीय गन्तव्यका रूपमा वाटरपार्क र कान्ति तालको पुनर्निर्माण गरिएको छ। रानी तलाउ र महेन्द्र पार्कको मर्मत सम्भार भएको छ। अत्याधुनिक नेपालगन्ज सिटी हल र सपिङ कम्प्लेक्स निर्माणाधीन छ। नगर प्रहरी छ। नगरबस सञ्चालन गरेको छ। वडाध्यक्ष निर्वाचित रिजाल भन्छन्, यो निर्वाचनमा पनि दलको मिश्रित परिणाम आएको छ। विगतको असल अभ्यासलाई आत्मसात गर्न सक्यौं भने विकासमा नेपालगन्ज नमुना बनाउँछौं।"
"बारामा कांग्रेसलाई गठबन्धन फापेन, एमाले बलियो","सिमरा : बारामा हालसम्म आएको मतपरिणामको आधारमा बारामा नेकपा एमाले ठुलो दलको रुपमा अगाडि आएको छ। अघिल्लो स्थानीय तह निर्वाचनमा दुई पालिकाको प्रमुख, उपप्रमुख दुवै र एक स्थानमा उपप्रमुख जितेको एमालेले यसपटक चार पालिकामा प्रमुख, उपप्रमुख दुवै र एक उपमहानगरपालिकामा उपप्रमुख जितेको छ। एमालेले कलैया उपमहानगरपालिकामा प्रमुख र उपप्रमुख, जीतपुरसिमरामा उपप्रमुख, निजगढमा प्रमुख र उपप्रमुख, परवानीपुर र प्रसौनीमा अध्यक्ष र उपाध्यक्ष दुवै पदमा जित हात पारेको छ। अघिल्लो पटक प्रमुखसमेत जीतपुरसिमरामा भने यसपटक गठबन्धनबाट माओवादी केन्द्रले जितेको छ। यसअघि प्रमुखसहित जित हात पारेको स्थानमा अहिले फरक नतिजा प्राप्त गरेको एमालेले अन्य पालिकामा आफूलाई उभ्याउन सफल भएको छ। एमालेसँग अहिले ९ जना पालिका प्रमुख र उपप्रमुख छन्। एमालेले चार जित्दा सोही अनुसारको जीत हात पारेको कांग्रेसले भने उपमहानगरपालिका गुमाएको छ। अघिल्लो पटक एक उपमहानगरपालिका, तीन नगरपालिकासहित ६ स्थानमा जीत हात पारेको कांग्रेसले अहिले चार स्थानमा जितेको छ। कांग्रेसले गठबन्धन गरेको जीतपुरसिमरा, कलैया र निजगढ तीन वटामै सफलता हात पार्न सकेन्। माओवादीसँग गठबन्धन गरेको कांग्रेसले कलैयामा प्रमुख, निजगढमा प्रमुख र जीतपुरसिमरामा उपप्रमुख पदमा पराजय व्यहोरेको हो। अघिल्लो निर्वाचनमा कांग्रेसले कलैयासहित निजगढ, स्रिमौनगढ, महागढीमाई, बारागढी, करैयामाईमा जितेको थियो। तर यसपटक कांग्रेसले महागढीमाई नगरपालिका, कोल्हबी नगरपालिका र सुवर्ण गाउँपालिका र आदर्श कोतवाल गाउँपालिकामा जितेको हो। कांग्रेससँग आठ जना पालिका प्रमुख उपप्रमुख छन्। अघिल्लो पटक चार स्थानीय तहमा जीत हात पारेको तत्कालिन संघीय समाजवादी फोरम हाल जनता समाजवादी पार्टीले जिल्लामा हालसम्म तीन पालिका जितेको छ। जसपाले देवताल, करैयामाई र बारागढीमा जित हात पारेको हो। तत्कालिन ससफोले अघिल्लो पटक पचरौता, आदर्श कोतवाल, फेटा र सुवर्णमा जित हात पारेको थियो। जसपासंग अहिले ६ जना पालिका प्रमुख र उपप्रमुख छन्। यसैगरी अघिल्लो पटक तीन गाँउपालिका जितेको तत्कालिन राष्ट्रिय जनता पार्टी हाल लोकतान्त्रिक समाजवादी पार्टीले दुई स्थानमा जित हात पारेको छ। लोसपाले सिम्रौनगढ नगरपालिका र बिश्रामपुर गाँउपालिकामा जित हात पारेको हो। तत्कालिन राजपाले जित हात पारेको देवताल, प्रसौनी र परवानीपुर लोसपाले गुमाएको छ। लोसपासंग हाल ४ जना पालिका प्रमुख र उपप्रमुख छन्। बाराको एउटा पालिकामा विवेकशील साझा पार्टीले जित हात पारेको छ। विवेकशीलबाट रुस्तम अंसारी अध्यक्ष र निलम साह उपाध्यक्षमा निर्वाचित भएका हुन्। अंसारी नेपाली कांग्रेसबाट टिकट नपाएपछि विवेकशीलबाट चुनाव लडेका थिए। अघिल्लो निर्वाचनमा नेपाली कांग्रेसबाट लडेका अंसारी संघीय समाजवादी फोरमका अमिरिलाल प्रसादसंग पराजित भएका थिए। कलैया उपमहानगरपालिका प्रमुखः विनोद साह (एमाले) उपप्रमुखः रौशन परविन (एमाले) जीतपुरसिमरा उपमहानगरपालिका प्रमुखः राजन पौडेल (गठबन्धनमाओवादी केन्द्र) उपप्रमुखः भोला प्रसाद अधिकारी (एमाले) निजगढ नगरपालिका प्रमुखः सुरथ पुरी (एमाले) उपप्रमुखः सोममाया थि (एमाले) प्रसौनी गाँउपालिका अध्यक्षः विनोद प्रसाद जैसवाल (एमाले) उपाध्यक्षः किरण देवी (एमाले) परवानीपुर गाँउपालिका अध्यक्षः रामक्षत्री प्रसाद कुर्मि (एमाले) उपाध्यक्षः सुगान्धी देवी कनुइन (एमाले) कोल्हबी नगरपालिका प्रमुखः रामप्रसाद चौधरी (कांग्रेस) उपप्रमुखः लक्ष्मी कुमारी चौधरी (कांग्रेस) महागढीमाई नगरपालिका प्रमुखः उपेन्द्रप्रसाद यादव (कांग्रेस) उपप्रमुखः तारादेवी कानु (कांग्रेस) सुवर्ण गाँउपालिका अध्यक्षः राजेश प्रसाद यादव (कांग्रेस) उपाध्यक्षः पुनम कुमारी (कांग्रेस) आदर्श कोतवाल गाँउपालिका अध्यक्षः जवाहर प्रसाद (कांग्रेस) उपाध्यक्षः मिरा देवी (कांग्रेस) करैयामाई गाँउपालिका अध्यक्षः शम्भु प्रसाद यादव (जसपा) उपाध्यक्षः सुनैना कुमारी चौधरी (जसपा) बारागढी गाँउपालिका अध्यक्षः अशोककुमार जयसवाल (जसपा) उपाध्यक्षः लक्ष्मी देवी राय (जसपा) देवताल गाँउपालिका अध्यक्षः उदयप्रसाद यादव (जसपा) उपाध्यक्षः सितापती देवी यादव (जसपा) सिम्रौनगढ नगरपालिका प्रमुखः किशोरी प्रसाद कलवार (लोसपा) उपप्रमुखः नजमु शेहर (लोसपा) बिश्रामपुर गाँउपालिका अध्यक्षः जुल्फिकार अलि भुटो (लोसपा) उपाध्यक्षः प्रियंका देवी (लोसपा) फेटा गाँउपालिका अध्यक्षः रुस्तम अंसारी (विवेकशील) उपाध्यक्षः निलम साह (विवेकशील) पचरौता नगरपालिका (मतगणना जारी)"
शीर्ष नेताले नै जोगाएनन् किल्ला,"काठमाडौं : प्रधानमन्त्री एवं कांग्रेस सभापति शेरबहादुर देउवाको गृह वडामा कांग्रेस पराजित भयो। डडेल्धुराको गन्यापधुरा१ मा कांग्रेस हार्यो। करुवा चिह्नले चुनाव जित्यो। कांग्रेस बीपीका विजयी भण्डारीले ६७३ मत ल्याइ चुनाव जिते। देउवाले मात्रै होइन, एमाले अध्यक्ष केपी ओलीले पनि आफ्नो गृहनगरमा पार्टीलाई चुनाव जिताउन सकेनन्। दलहरूले ओलीको गृहनगर दमकको निर्वाचनलाई प्रतिष्ठाको विषय बनाएका थिए। दमकमा गठबन्धनका तर्फबाट राप्रपाका रामकुमार थापाले चुनाव जिते। थापाले १७ हजार ५२५ मत पाए। एमालेकी गीताकुमारी पौडेलले १६ हजार ९६६ मात्रै मत प्राप्त गरिन्। ओलीले मतदान गरेको वडामा पनि एमाले पराजित भएको छ। ओलीले भक्तपुरको सूर्यविनायक२ मा मतदान गरेका थिए। ओलीको जन्मथलो तेह्रथुमको आठराई गाउँपालिकाको प्रमुखमा कांग्रेसले जित हासिल गरेको छ। उपाध्यक्षमा माओवादीले जितेको छ। कांग्रेसका पूर्वमहामन्त्री कृष्णप्रसाद सिटौलाको वडामा एमाले विजयी भएको छ। कांग्रेसका विष्णुप्रसाद काफ्लेलाई ३०९ मतले पराजित गर्दै एमालेका टेकबहादुर खड्का भद्रपुर नगरपालिका१० को वडाध्यक्षमा विजयी भएका हुन्। वडा गुमाए पनि सिटौला करिब ३० वर्षपछि भद्रपुर नगरपालिकामा कांग्रेसको विरासत फर्काउन सफल भए। नेकपा एकीकृत समाजवादीका अध्यक्ष माधवकुमार नेपालको निवास रहेको कोटेश्वरमा पार्टी पराजित भयो। एक्लै चुनावी प्रतिस्पर्धामा उत्रिएको एकीकृत समाजवादीले नेपालको गृहजिल्ला रौतहटमा भने राम्रो नजिता ल्याउन सफल भयो। एमाले उपाध्यक्ष तथा संसदीय दलका उपनेता सुवास नेम्वाङको गृहनगर इलाम नगरपालिकामा २०४८ पछि पहिलोपटक कांग्रेस विजयी भएको छ। प्रमुखमा कांग्रेसका केदार थापा र उपप्रमुखमा पनि कांग्रेसकै विष्णुकुमारी लिम्बू निर्वाचित भए। माओवादी नेता नारायणकाजी श्रेष्ठको गृह जिल्ला गोरखाकै सिरानचोक गाउँपालिकामा ठूलो मतान्तरका साथ कांग्रेसका उम्मेदवार ज्ञानेन्द्र गुरूङ विजयी भए। सभामुख अग्नीप्रसाद सापकोटाको गृहजिल्ला सिन्धुपाल्चोकको बलेफी गाउँपालिका२ मा वडाध्यक्षमा माओवादी उम्मेदवार पराजित भए। वडाध्यक्षमा कांग्रेसका छविलाल न्यौपाने विजयी भए। एमाले सचिव गोकर्ण विष्टको गृहजिल्ला गुल्मीको इस्मा गाउँपालिकामा एमाले पराजित भएको छ। यो पालिकामा कांग्रेसका उम्मेदवार भगवतसिंह खड्का विजयी भए। देउवाको गृह वडा गन्यापधुरा१ मा कांग्रेस बीपी (करुवा)कोे जित ओलीको गृह नगर दमकमा राप्रपाको जित डा बाबुराम भट्टराईको गृहजिल्लाका १० पालिकामध्ये ७ मा जसपा पराजित पूर्वप्रधानमन्त्री तथा जसपा नेपालका अध्यक्ष डा बाबुराम भट्टराई आफ्नै गृहजिल्लाको पालिकामा जित निकाल्न सकेनन्। पालुङटारका १० वडामध्ये जसपाले ३ वटा वडा मात्र जितेको छ। अन्यमा माओवादी केन्द्र आएको छ। कांग्रेसका प्रवक्ता तथा पूर्वमन्त्री डा प्रकाशशरण महत र पूर्वमन्त्री डा रामशरण महतको गृहपालिकामा माओवादी केन्द्रका उम्मेदवारहरू विजयी भएका छन्। प्रवक्ता डा महतको पालिकमा अध्यक्ष र उपाध्यक्ष दुवैमा माओवादीले जितेको हो। कांग्रेसका अर्का नेता अर्जुननरसिंह केसीको गाउँपालिका दुप्चेश्वरमा माओवादी एक्लैले अध्यक्ष र उपाध्यक्ष जितेर कांग्रेसलाई पराजित गरेको छ। यसैगरी, उद्योग, वाणिज्य तथा आपूर्तिमन्त्री दीलेन्द्रप्रसाद बडुको जन्मस्थान दार्चुलामा कांग्रेस एउटा पनि पालिका जित्न सकेन। बडुको गृहनगर महाकाली नगरपालिकाको मेयरमा एमालेका नरसिंह चैसिरले ५ हजार १३ मत ल्याएर निर्वाचित भए। त्यस्तै, कांग्रेसका हंसराज भट्टले ३ हजार ८८७ मत मात्रै पाए। पर्यटनमन्त्री तथा एकीकृत समाजवादीका नेता प्रेम आलेको गृहजिल्ला डोटीको जोरायल गाउँपालिकामा एमालेले जितेको छ। अध्यक्षमा दुर्गादत्त ओझा र उपाध्यक्ष जमुनाकुमारी रोकायाले चुनाव जिते भने एकीकृत समाजवादीका किरण मल्ल तेस्रो भए। शहरी विकासमन्त्री रामकुमारी झाँक्रीको गृहजिल्ला गुल्मीको मदाने गाउँपालिका४ को वडाध्यक्षमा समाजवादी पराजित भएको छ। कांग्रेस र माओवादीसहितको गठबन्धन गरे पनि यस वडामा भने एमालेले चुनाव जित्यो। कांग्रेस महामन्त्री गगन थापाले जितेको निर्वाचन क्षेत्रमा परेका अधिकांश वडामा एमालेले जितेको छ। बुढानीलकण्ठ नगरपालिकाका ८ वटै वडा एमालेले जितेको छ। कांग्रेसका अर्का महामन्त्री विश्वप्रकाश शर्माको गृहनगर मेचीनगरमा पनि शर्माले उभ्याएका कांग्रेसका उम्मेदवार इन्द्र बुढाथोकीलाई अगाडि आउन धौधौ परेको छ। अहिलेसम्मको मतगणनामा एमालेका गोपाल बुढाथोकीको अग्रता कायम छ। एमाले सचिव योगेश भट्टराईको ताप्लेजङस्थित गृह वडामा कांग्रेसका खगेन्द्र थत्लुङ विजयी भएका छन्। निर्वाचनअघि भट्टराई आफैं खटिएर गृह वडा जिताउन खटिएका थिए। माओवादी नेता गिरिराजमणी पोख्रेलको महोत्तरीको बर्दिबास नगरपालिका३ मा माओवादीबाट वडाअध्यक्ष बनेका टीकाबहादुर बस्नेत पराजित भए। एमालेका विराटकुमार विष्टले जित हासिल गरेका छन्। वडा, पालिका, निर्वाचनक्षेत्र कतै पनि माओवादी उम्मेदवारले प्रमुख र उपप्रमुख जित्न सकेनन्।"
बिजुलीकोटको रासायनिक मल प्रकरण : भ्याट बिल नभएपछि कारबाहीको तयारी,"रामेछाप : इलाका प्रहरी कार्यालय धोवीले नियन्त्रणमा लिएको रासायनिक मलको विषयमा कारबाही अगाडि बढाउन ढिलाई गरेकोप्रति स्थानीयले आक्रोश व्यक्त गरेका छन्। लिखु तामामाकोसी गाउँपालिकाको बिजुलीकोटमा पुर्याइएको रासायनिक मल स्थानीय तहको निर्वाचनमा मतदातालाई प्रभाव पार्न आरोपप्रत्यारोप चलेपछि प्रहरीले तत्काल नियन्त्रणमा लिएर अनुसन्धान थालेको थियो। तर लामो समय बितिसक्दा पनि कारबाही नगरिएको भन्दै स्थानीयले प्रहरी दबाबमा परेको होकि भन्ने आशंका व्यक्त गरेका छन्। यता इलाका प्रहरी कार्यालय धोवीका ईञ्जार्ज एवम् इन्पेक्टर जटाशंकर यादवले रासायनिक मलको भ्याट बिल र आवश्यक कागजात नभएकाले आवश्यक कारबाहीका लागि सम्बन्धित निकायमा पठाउने तयारी गरेको जानकारी दिए । चालकसँग मलसँग सम्बन्धित कागजात नभएकाले १०३ बोरा रासायनिक मलसहितको ट्रक नियन्त्रणमा लिएर अफिसमा नै राखेका छौं, उनले भने, हिजो अस्तिसम्म निर्वाचनमा ड्युटी थियो, त्यता व्यस्थ भएकाले कानुनी कारबाहीको प्रक्रिया अगाडि बढाउन सकिएको थिएन। अब आवश्यक कानुनी कारबाहीको लागि सम्बन्धित निकायमा पठाउने तयारी गरेका छौं। गत बैशाख २६ गते बिना भ्याट बिलको युरिया ९३ बोरा र डीएपी १० बोरा रासायनिक मलसहितको प्रदेश ३०१००५ ख ९८५२ नम्बरको ट्रक प्रहरीले नियन्त्रण लिएको थियो। लिखु तामामाकोसी गाउँपालिकाको बिजुलीकोटमा पुर्याइएको उक्त मल निर्वाचनमा मतदातालाई प्रभाव पार्न एमालेले ल्याएको आरोप लगाउँदै कांग्रेस नेता र स्थानीयले प्रहरीलाई खबर गरेपछि नियन्त्रणमा लिएको थियो। कांग्रेसले आरोप लगाएपछि सोहि दिन लिखु तामाकोसी गाउँपालिका,एमालेले विज्ञप्तिमार्फत पार्टीले नल्याएको स्पष्ट पार्दै भ्रम सिर्जना भएकाले तत्काल छानविन गरी कारबाहि गर्न माग गरेका थिए। एमालेले ट्रक साहु र चालक नेपाली कांग्रेसनिकट व्यक्ति भएको आरोप लगाउँदै तत्काल छानविन गर्नुपर्ने बताएको थियो। दुई पार्टीबीच आरोपप्रत्यारोप चलिरहँदा जिल्ला प्रहरी कार्यालय रामेछापले भने सोहि दिन बेलुका बिना भ्याटबिलको मल भएकाले नियन्त्रणमा लिएको जनाएको थियो। प्रहरी कार्यालयका अनुसार लिखु तामाकोसी४ कोटगाँउका धन बहादुर तिमल्सिनाको मनिस स्टोर एण्ड सप्लायर्सको लागी मल ल्याएको हो। प्रहरीले हालसम्म पनि कारबाही अगाडि नबढाएको र कांग्रेस अहिले आफ्ना कार्यकर्ता परेको बुझेपछि छुटाउन दबाब दिन थालेको एमालेको आरोप छ। एमाले लिखु तामाकोसी गाउँपालिकाका उपाध्यक्ष केशर पौडेलले भने,एमालेले मल बाँड्न ल्यायो भनेर भ्रम फिँजाएर मतदाता प्रभावित पार्न कांग्रेस स्वयम्ले खोज्यो। अहिले आफ्ना (कांग्रेस) कार्यकर्ता परेको थाहा भएपछि उनीहरु नै छुटाउन लागि परेका छन्, कांग्रेसले द्वैध चरित्र देखाएको छ। मल नियन्त्रणमा लिएपनि कारबाही अगाडि बढेको छैन। एक स्थानीयले भने, गाउँमा मल अभाव छ, हिजो निर्वाचनको समयमा पार्टीगत भ्रम फैलाए, प्रहरीले ट्रकसहित मल समात्यो। राजश्व छलि गरेर मल ल्याइएको रहेछ तर अहिले प्रहरीलाई उनीहरु नै दबाब दिन थालेका छन्। इलाका प्रहरी कार्यालय धोवीका ईञ्जार्ज एवम् इन्पेक्टर यादवले भने आफूले पार्टीगत विषयभन्दा पनि कागजात नभएपछि नियन्त्रणमा लिएकाले कारबाहीमा लैजाने बताए। कागजपत्र भएको भए त्यति बेलै छुटि हाल्थ्यो। मलको भ्याट बिल र कागजात मलाई आजसम्म प्राप्त भएको छैन। हामीले राजनीतिक रुपमा पूर्वाग्रह राखेका छैनौं। उनले थपे, डीएसपी र सिडियो कार्यालयलाई जानकारी भइसकेको छ। उहाँहरुसँग समन्वय गरेर थप कारबाही प्रक्रिया अगाडि बढाउँछौं। कानुनसम्मत् जाने विषयमा हामी पछाडि हटेका छैनौं। यादवले प्रहरी नियन्त्रणमा रहेका लिखु तामाकोसी७ का २० वर्षीय ट्रक चालक आकास सुनुवारलाई भने आफन्तको जिम्मामा छोडिएको बताए। ट्रकमा ६० बोरा सिमेन्ट, ३ बन्डल जस्तापाताको भने भ्याट विल भेटिएको थियो। प्रहरीले राजश्व छलि र कालोबजारी अन्तरगत मुद्दा चलाउने तयारी गरेको छ।"
फोहोरले भरियो राजधानी,"काठमाडौं : पसल नजिकै फोहोरको थुप्रो छ। पानी परेकाले दुर्गन्धले वातावरण प्रदूषित छ। व्यापारीहरू तरकारी बेच्दैछन्। कोही मकै पोल्दैछन्। ग्राहकहरू नाक थुन्दै सामान किनेर हतारहतार निस्कन्छन्। कलंकीकालीमाटी सडकमा थुप्रिएको फोहोर नउठेको हप्तौं भयो। फोहोरको दुर्गन्धले व्यापारीदेखि सर्वसाधाणले सास्ती भोगेको हप्तौ भयो। रवीभवनका प्रकाश क्षत्री फोहोरका कारण घरबाहिर निस्कनै मन नलाग्ने बताउँछन। फोहोरकै कारण साँझपख कलंकी मन्दिरमा हुने भजन किर्तन सुन्न जान छोडेको उनले बताए। सबैलाई राजनीति लागेको छ। सडकको फोहोर कसले उठाउने ?, उनले आक्रोश पोखे, बर्खाले फोहोर बगाउँदा हैजा फैलिने हो भन्ने चिन्ता छ। कुलेश्वरको हनुमान मन्दिर होस कि कालीमाटी चोक। नागपोखरी परिसर भनौ वा प्रज्ञाप्रतिष्ठानबाट दरबारमार्ग निस्कने गल्ली। जताततै फोहोरका डंगुर छन्। केही दिनयताको बर्खाले तिनै डंगुरबाट फोहोर बगाएर सडक हिलाम्मे र दुर्गन्धित बनाएको छ। देशकै राजधानी काठमाडौं फोहोरले दुर्गन्धित छ। फोहोर कुहिएर सडक हुँदै घरसम्म पुगे अनेकौ रोग फैलन सक्ने भन्दै चिकित्सकहरू चिन्ता व्यक्त गर्न थालेका छन। तर, सरकारको ध्यान भने फोहोर व्यवस्थापनतिर गएकै छैन। कहिले ल्यान्डफिल्ड नजिकका स्थानीयको अवरोध त कहिले नुवाकोटस्थित सिसडोलस्थित डम्पिङ साइट भरिएर फोहोर उठन नसकेको काठमाडौं महानगरपालिकाका कर्मचारीहरू बताउँछन्। यसपटक बालाजुदेखि सिसडोलसम्मका स्थानीयको हड्तालका कारण फोहोर उठन नसकेको काठमाडौं महानगरपालिका वाताबरण विभाग प्रमुख सरिता राईले बताइन्। बालाजुमुर्खुभन्ज्याङतीनपिपलेका स्थानीय बासिन्दाले सडक राम्रो नभएको र बाटोमा फोहोर झरेर दुर्गन्ध फैलिने गरेको भन्दै हड्ताल गरेका थिए, राईले भनिन् फागुनयता ४०५० दिन त हड्ताल नै भयो। वैशाख ११२५ गतेसम्म हड्तालकै कारण फोहोर उठाउन पाइएन। वातावरण विभाग प्रमुख राईले फोहोर व्यवस्थापनका लागि स्थायी ल्यान्डफिल्डसाइट नबन्दा व्यवस्थापनमा समस्या भइरहेको बताइन्। उनका अनुसार उपत्यकामा हरेक दिन १ हजार २ सय मेट्रिक टन फोहोर उत्पादन हुन्छ। ६ सय मेट्रिक टन काठमाडौं महानगरपालिकामा मात्रै उत्पादन हुन्छ भने त्यति नै अरू १८ वटा नगरपालिकाको फोहोर संकलन हुने गर्छ। न्यूरोडका बीचमै फालिएको फोहोर। प्रदूषित फोहोरको गन्धले बाटोमा नाक थुन्दै हिँडिरहेका सर्वसाधारण। काठमाडौं महानगरपालिकाले नुवाकोटको सिसडोलस्थित ल्यान्डफिल्डसाइटमा फोहोर पठाउने गरेको छ। ३ वर्षमा फोहोर फाल्न सिसडोलमा सम्झौता गरिएको थियो। तर, सम्झौता सकिएको १४ वर्षसम्म पनि सिसडोलमै फोहर पठाइने गरिएको छ। फोहरको डङ्गुरले सिसडोल भरिएर पहाड नै बनेको छ। पानी परेको समयमा फोहोर बोकेर गएका गाडीहरू फोहोरको पहाड उक्लनै सक्दैनन्। गाडीको जाम हुन्छ। यसैकारण उपत्यकाको नियमित फोहोर उठ्न नसकेको काठमाडौं महानगरपालिकाका कर्मचारी बताउँछन्। राजधानीको फोहोर व्यवस्थापनका लागि नुवाकोट र धादिङको सिमानामा पर्ने बन्चरे डाँडामा आधुनिक प्रविधियुक्त ल्यान्डफिल्डसँयट अझै पूर्ण हुन सकेको छैन। शहरी विकास मन्त्रालयले बनाउँदै गरेको सो साइट सञ्चालनमा नआएसम्म उपत्यकाको फोहोरको दीर्घकालीन समाधान नहुने सरोकारवालाहरू बताउँछन्। शहरी विकास मन्त्रालयका प्रवक्ता विष्णुप्रसाद शर्मा बन्चरे डाँडा प्रोजेक्ट सञ्चालनको अन्तिम तयारीमा रहेको बताए। असारको अन्तिमसम्म उक्त प्रोजेक्ट काठमाडौं महानगरपालिकालाई हस्तान्तरण गर्ने तयारी भइरहेको बताए। बन्चरे डाँडामा बनेको पहिलो फेजको सेल १ फोहोर फाल्न तयारी अवस्थामा छ, प्रवक्ता शर्माले भने, फोहोर फाल्न तयारी भइसक्यो भनेर महानगरलाई चिठीसमेत लेखिसकेका छौं। तर, महानगरले नै चासो देखाएको छैन। ल्यान्डफिल्डसाइटको भौतिक संरचना बनाउने जिम्मा मन्त्रालयको भ्उ पनि त्यहाँसम्म पुग्ने सडक निर्माण भने महानगरपालिकाले गर्नुपर्ने उनले बताए। तर, महानगरपालिकाले भने त्यहाँ पुग्ने सडक निर्माणमा चासो देखाएको छैन। काठमाडौंको उपत्यकाको फोहोर व्यवस्थित गरेर व्यवस्थापन गर्न सकियो भने बन्चरे डाँडामा अब आउने ५० वर्षसम्म फोहोर व्यवस्थापनलाई समस्या नपर्ने बताउँदै शर्माले बन्चरेमा आधुनिक तरिकाले संरचना निर्माण गरेको बताए। साथै, सहजीकरणका लागि मन्त्रालय सधै तयार रहेको बताए। महानगर वातावरण विभाग प्रमुख राईले हरेक दिन २ सय बढी फोहोरका गाडी सिसडोल पठाउने गरिएको बताइन्। ल्यान्डफिल्डसँयट भरिइसकेको छ, उनले भनिन्, पानी परेको बेला गाडी पठाउन सकिन्न। उकालोमा गाडी चिप्लिएर माथि चढ्नै सक्दैनन्। त्यसै कारण पनि फोहोर व्यवस्थापनमा कठिनाइ हुन्छ। टेकुस्थित ट्रान्सफर स्टेसनमा पनि स्थानीयले अवरोध गरेका छन्। सडकबाटै फोहोर उठाएर सिधै ल्यान्डफिल्डसाइट पठाउने गरिएको छ। फोहोरको स्थायी रूपमा व्यवस्थापन गर्नेबारे सरोकारवालाको ध्यान जान आवश्यक रहेको बताउँदै उनले विरोधको माध्यम फोहारलाई बनाउने, हड्तालको विषय फोहोरलाई बनाउने गर्दा समस्या भएको बताइन्। ७० प्रतिशत फोहोर कुहिने र नकुहिने ३० प्रतिशत मात्रै हुन्छ। कुहिने फोहर घरमै सागसब्जीमा मलको रूपमा उपयोग गर्न सकिन्छ।"
मेयरमा बालेन्द्रको १८ हजार र उपमेयरमा सुनिताको ३० हजार मतान्तरले अग्रता,काठमाडौं : काठमाडौं महानगरपालिकामा सत्ता गठबन्धनलाई पछाडि पार्दै मेयरमा स्वतन्त्र उम्मेदवार बालेन्द्र साह र उपमेयर एमालेकी सुनिता डंगोलले फराकिलो मतान्तर बनाएका छन्। सोमबार बिहानसम्मको मतपरिणाम अनुसार बालेन्द्रले ४३ हजार ८५० मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले २५ हजार ९४४ मत प्राप्त गरेकी छन्। बालेन्द्रले सिर्जनालाई १७ हजार ९०६ मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले २५ हजार ५९ मत प्राप्त गरेका छन्। स्थापित सिंहभन्दा ८८५ मतले पछाडि छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्। डंगोलले ४६ हजार २२१ मत ल्याउँदा श्रेष्ठले १५ हजार ४११ मत प्राप्त गरेका छन्। डंगोल श्रेष्ठभन्दा ३० हजार ८१० मतले अगाडि रहेकी छन्।
"पाल्पाको रम्भा गाउँपालिकामा गठबन्धन पराजित, अध्यक्ष र उपाध्यक्षमा एमाले विजयी","तानसेन : पाल्पाको रम्भा गाउँपालिकाको अध्यक्षमा नेकपा एमालेका उम्मेदवार विष्णुप्रसाद भण्डारी र उपाध्यक्षमा राधा कुमारी श्रेष्ठ विजयी भएका छन्। सत्ता गठबन्धनका उम्मेदवारलाई पराजित गरीदोस्रो कार्यकालको लागि एमाले विजयी भएको हो। एमालेका उम्मेदवार भण्डारीले गठबन्धनका उम्मेदवार नेकपा एकीकृत समाजवादीका दुर्गाप्रसाद अधिकारीलाई १०४४ मत अन्तर पराजित गरेका छन्। एमालेका भण्डारीले ५५८६ मत प्राप्त गर्दा अधिकारीले ४५४२ मत ल्याएका थिए। उपाध्यक्षमा राधा कुमारी श्रेष्ठले गठबन्धनका उम्मेदवार नेपाली कांग्रेसका विष्णुकुमार थापालाई ६६१ मत अन्तरले पराजित गरिन्। उपाध्यक्ष श्रेष्ठले ५७१९ मत प्राप्त गरी निर्वाचित भएकी हुन्। नेपाली कांग्रेसका थापाले ५०५८ मत प्राप्त गरी पराजित भए। ५ वटा वडा रहेको रम्भा गाउँपालिकामा नेकपा एमालेले ३ वटा वडा र नेपाली कांग्रेसले २ वटा वडामा विजय हासिल गरेको छ। एमालेलेबाट वडा नं २ मा चेत बहादुर सुनारी, वडा नं ४ मा कृष्ण बहादुर रायमाझी र वडा नं ५ मा खुमकान्त बस्याल विजयी भएका छन्। काग्रेसबाट वडा नं १ मा ईश्वरी काफ्ले, र वडा नं३ मा थमन बहादुर गाँहा विजयी भएका छन्। पाल्पा २०५१ सालदेखि नेकपा एमाले पहिलो पार्टी रहदै आएकोमा २०७९ को स्थानीय तह निर्वाचनमा पनि पहिलो पार्टीनै भएको छ। पाल्पाका १० वटा पालिकामध्ये नेकपा एमालेले ६ वटा पालिकाको अध्यक्ष र ५ वटा पालिकाको उपाध्यक्षमा जित हासिल गरेको छ। ८१ वडा रहेको पाल्पामा ४१ वटा वडामा एमालेले जितेको छ। गठबन्धन अन्तरगत नेपाली कांग्रेसले २ वटा प्रमुख, १ उप प्रमुख, १ पालिका अध्यक्ष, २ उपाध्यक्षमा जितेको छ भने नेकपा माओवादीले १ अध्यक्ष, १ उपाध्यक्ष र १ उप प्रमुख पदमा विजयी भएको छ। नेपाली कांग्रेसले ३४, माओवादी केन्द्रले ५ र जनमोर्चाले १ वडा अध्यक्षमा विजय गरेको छ। २०७४ सालमा एमालेले ६ प्रमुख, ७ उप प्रमुख र ४० वडामा जित हासिल गरेकोमा अहिले १ वडा थपेको छ भने २ वटा उपप्रमुख गुमाएको छ। गठबन्धन गरेर कांग्रेस पाल्पालाई भने नोक्सान भएको छ। ४ प्रमुख र ३ उप प्रमुख र ३७ वटा वडा जितेको कांग्रेस ३ प्रमुख ३ उपप्रमुख र ३४ वडामा सिमित बनेको छ। माओवादी केन्द्र भने फाइदामा पुगेको छ। २०७४ मा ४ वडामा मात्र सिमित रहेको माओवादी केन्द्रले १ अध्यक्ष, १ उपाध्यक्ष र १ नगरप्रमुखसहित ५ वडामा जित हासिल गरेको छ। यो चुनावी नतिजासँगै जिल्ला समन्वय समिति पनि नेकपा एमालेको पोल्टामा पुगेको छ। स्थगित भएको मतगणना शुक्रबार साँझदेखि शुरु भएको थियो।"
तिब्बती शरणार्थीको अधिकारमा अमेरिकी चासो,"काठमाडौं : अमेरिकी उपविदेशमन्त्री उज्रा जियाले आइतबार प्रधानमन्त्री शेरबहादुर देउवासँग भेट गरेकी छन्। त्यस क्रममा तिब्बती शरणार्थीलाई कार्ड वितरणबारे छलफल भएको स्रोतले बताएको छ। उपविदेशमन्त्री जिया शनिबार मात्रै शरणार्थी शिविर पुगेकी थिइन्। त्यसअघि उनी भारतमा तिब्बती धर्मगुरु दलाई लामासँग भेट गरी नेपाल आएकी हुन्। तिब्बतबाट नेपालको बाटो हुँदै भारत प्रवेश गर्ने तिब्बतीलाई सहजीकरणको विषय उठ्दै आएको थियो। जियाले यसबारे प्रधानमन्त्री देउवासँग आग्रह गरेको जनाइएको छ। नेपालले सन् १९९० अघि तिब्बती शरणार्थीलाई कार्ड प्रदान गथ्र्यो। उनीहरूको जीवनयापन सहज गराउन कार्ड वितरण प्रक्रियाबारे जियाले प्रधानमन्त्रीको ध्यानाकर्षण गरेको स्रोतको भनाइ छ। कार्ड नहुँदा बैंकिङ र हवाई सेवाबाट वञ्चित भइरहेकाले उनीहरूको मानव अधिकार रक्षाका लागि यो व्यवस्था गर्न अमेरिकाले नेपालसमक्ष आग्रह गर्दै आएको छ। कार्ड नहुँदा तिब्बती शरणार्थी नेपालमा कति छन् भन्ने यकिन तथ्यांक सरकारसँग छैन। १४ हजार जना रहेको अनुमान छ। जियाले कार्ड उपलब्ध गराउने परराष्ट्र र गृहमन्त्रीसमक्ष पनि आग्रह गरेकी थिइन्। प्रधानमन्त्री देउवाले जियासँगको भेटपछि ट्विट गर्दै भनेका छन्, अमेरिकी नागरिक सुरक्षा, प्रजातन्त्र र मानवअधिकार उपविदेशमन्त्री नेतृत्वको अमेरिकी प्रतिनिधिमण्डलसँग भेट्न पाउँदा खुसी लागेको छ। भेटका क्रममा दुई देशबीचको सम्बन्ध र आपसी हितका विषयमा विचार आदानप्रदान भएको प्रधानमन्त्री देउवाले जनाएका छन्। जेठ ६ गते नेपाल भ्रमणमा आएकी जिया आइतबार साँझ स्वदेश फर्किएकी छन्। उनी शनिबार जावलाखेलस्थित तिब्बती क्याम्प पुगेकी थिइन्। जियाको उक्त भेटघाटलाई चिनियाँ पक्षले चासोसाथ हेरेको छ। त्यसबारे परराष्ट्र मन्त्रालयले अन्तिम समयसम्म कुनै खबर नभएको जनाएको थियो। सरकारले जियालाई सुरक्षाको प्रबन्ध गरेको थियो। पूर्वराजदूत दीपकुमार उपाध्याय सत्य जे हो, सरकारले त्यही भन्नुपर्ने बताउँछन्। क्याम्प पुगिसकेपछि सरकारले त्यो हाम्रो सेडुयलमा थिएन भन्न मिल्दैन, पूर्वराजदूत उपाध्याय भन्छन्, उहाँको फिल्ड नै मानव अधिकार र शरणार्थी हेर्ने भएकाले नेपाल आएर शरणार्थी शिविरका तिब्बतीलाई भेट्नु अनौठो होइन। जियाले क्याम्पमा गएर कुनै राजनीतिक प्रतिक्रिया नदिएकाले त्यसलाई अन्यथा भन्न नमिल्ने उनको भनाइ छ। क्याम्पमा भेट्न जानु नै ठूलो कुरा हैन,उनी भन्छन्। जियाले शरणार्थी शिविर अगाडि स्वीस, बेलायत, फ्रान्स, अस्ट्रेलियालगायत देशका राजदूतसँग भेट गरेको परराष्ट्र स्रोतले बतायो। जियाले मानव अधिकारका क्षेत्रमा काम गर्ने र नागरिक समाजका व्यक्तिहरूसँग पनि भेट गरेकी थिइन्। अमेरिकी विदेश मन्त्रालयले जियाको भ्रमण मानव अधिकार तथा लोकतान्त्रिक शासनका उपलब्धि तथा मानवीय प्राथमिकतालाई अघि बढाउन भएको बताएको छ।"
बजेटसँग अपेक्षा,"संघीय नयाँ आर्थिक वर्षको बजेट ल्याउने तरखरमा जुटिसक्यो। संविधानमै व्यवस्था छ हरेक आर्थिक वर्षको बजेट जेठ १५ गते ल्याउनै पर्छ। योजना आयोगले मन्त्रालयहरूको सिलिङ तोकिसक्यो। सुरु भएको बर्खे अधिवेशनमा सरकारले बजेटका सिद्धान्त र प्राथमिकताबारे बताइसक्यो। योजना आयोगले १७ खर्ब ४५ अर्बको बजेट बनाउन सुझाएको छ। उसले उद्योग, पर्यटन र पूर्वाधारको बजेट कटौती गरेर कृषिमा बढाउन सुझाएको छ। आयात घटाउने मूल उद्देश्य सरकारले राख्ने भएको छ। यसअघि ३६ अर्बको हाराहारीको बजेट कृषिमा छ। अर्थ मन्त्रालयको योजना चाहिँ त्यसलाई ८०९० पुयाउने हो। तर योजना आयोगको सुझाव ४० अर्बको हो। मतलब सरकार आयात घटाउने उद्देश्यका साथ कृषिमा बजेट बढाउन चाहन्छ। आयात घटाउने नीतिलाई सरकारले बजेट व्यवस्थासहित अघि बढ्न लागेको समाचार सुखद हो। मुलुकको अर्थतन्त्र माथि उकास्ने हो भने आयात घटाउने र निर्यात बढाउने नीतिभन्दा उत्तम अरू त हुन सक्दैन। निर्यातका मात्रा निकै कम छ हाम्रो। आयात औधी बढेको छ। विदेशी मुद्राको सञ्चिति घटेको घट्यै छ। तसर्थ अर्थतन्त्र जोखिमको दिशामा उन्मुख छ। यस्तो बेला अर्थतन्त्र जोगाउने औजारयुक्त बजेटको खाँचो छ। अर्थतन्त्रको संवेदनशीलता बुझेर गतिलो बजेट ल्याउन सफल नहुने हो भने मुलुक श्रीलंका बन्न बेर लाग्दैन। विदेशी मुद्राको सञ्चिति नहुने बित्तिकै कुनै पनि सामान खरिद गर्न सकिन्न, आखिर सामान्न किनमेल गर्न नसक्दा जीवन चल्दैन। आयातलाई घटाउने उपाय कृषि बजेट वृद्धिको उपाय सरकारले अपनाउन थालेको हो भने त्यसलाई सकारात्मक मान्नुपर्छ। तर कृषिको लगानीले आयात कसरी घटाउने भनेर योजनाबद्ध काम हुनुपर्छ। कृषिमा भएको सरकारी लगानीले आजसम्म गतिलो नतिजा दिन सकेको छैन। जस्तो कि वर्षाैंदेखि कृषिमा अनुदान दिइएको छ, तर युवाहरू कृषिमा आकर्षित हुन सकेनन्। कृषिमा व्यवसायिकीकरण हुन सकेन। यान्त्रिकीकरण हुन सकेन। आयात पटक्कै घटेन। यस्तो किन भइरहेको छ र कुन उपायबाट कृषिमा आत्मनिर्भर हुन सकिन्छ भन्ने केलाउन जरुरी छ। बरु अनुदानको कमजोरी के भने टाठाबाठाले लिन सक्छन्। वास्तविक किसान बञ्चित हुन्छन्। पुँजीगत खर्च साह्रै कम भएको छ। यसको मतलब भौतिक पूर्वाधारमा सरकारले काम गर्न सकिरहेको छैन। जब खर्च हुन सक्दैन तब नेताहरूको दबाब र प्रभावमा अर्थ मन्त्रालयले बजेट रकमान्तर गर्छ आर्थिक वर्षको अन्त्यतिर आएर। रकमान्तर गरिएको बजेट कनिका छराइ हुन्छ। राष्ट्रिय योजनासँग मेल नखाने ठाउँमा बजेट जान्छ। त्यस्तो लगानीको प्रतिफल आउँदैन। राज्यको ढुकुटी बर्सेनि यसरी नै पोखिएको छ। बजेटको सिद्धान्त र प्राथमिकता नराम्रो लाग्ने गरी त कहिल्यै आउँदैन। तर, त्यसको कार्यान्वयन पाटो सधैं कमजोर हुन्छ। हरेक वर्षका बजेटमा अर्थशास्त्री र विज्ञको सदाबहार टिप्पणी हुन्छ बजेट कार्यान्वयन गरियोस्। हो, यो चुनौतीलाई अर्थमन्त्री र सरकारले कति गम्भीरतापूर्वक लिन्छ भन्नेले उसले ल्याउने बजेटले अर्थ राख्छ। सस्तो लोकप्रियता र लोकरिझ्याइँको बजेट नेपालका सरकारहरूका दीर्घरोग हुन्। फेरि पनि अनुदानमुखी, वितरणमुखी बजेट ल्याइयो भने मुलुक खोक्रो सिवाय केही हुँदैन। उत्पादन वृद्धि, रोजगारी सिर्जना गर्ने कार्यक्रमले मात्रै मुलुकलाई भलो गर्छ। आउँदो बजेटले प्रियतावादलाई त्यागेर उत्पादन र समृद्धिसँग जोडिने गरी बजेटको बाँडफाँड गरोस्। युवालाई मुलुकमै टिकाउने र उद्यमशील बनाउने बजेटले नै अर्थतन्त्र र समग्र मुलुकको हित गर्छ। भावावेशमा भत्तावृद्धि र अनुदान वृद्धि गरियो भने मुलुक टाट पल्टिन बेर लाग्दैन। कृषिमा बजेट वृद्धि गरेर भए भरका नेपालीलाई कृषिमा आकर्षित गर्नु पनि हुँदैन। खासमा अर्थतन्त्र उँभो लगाउने भनेको कृषिमा जति धेरै व्यक्ति निर्भर छन्, त्यसलाई घटाउने र कृषि उत्पादन चाहिँ बढाउने उपाय गरिनुपर्छ।"
प्रधानन्यायाधीश जबराविरुद्धको महाभियोग अलपत्र,"काठमाडौं : प्रधानन्यायाधीश चोलेन्द्र शमशेर जबराविरुद्ध प्रतिनिधिसभामा दर्ता गरिएको महाभियोग अलपत्र परेको छ । महाभियोग प्रस्ताव दर्ता भएको तीन महिना बितिसक्दा पनि प्रक्रिया अघि बढेको छैन । संघीय संसद् सचिवालयका सहायक प्रवक्ता दशरथ धमलाले यस विषयमा कार्य व्यवस्था परामर्श समितिमा र दलहरूमा बीचमा छलफल भएको जानकारी प्राप्त नभएको बताए । राजनीतिक दलहरूको विषय हो । महाभियोगको सम्बन्धमा छलफल भएको जानकारी प्राप्त भएको छैन, सहायक प्रवक्ता धमलाले भने, दलहरूबीचमा महाभियोगको विषयलाई अघि बढाउने कुराकानी भएमा अगाीड बढ्छ । प्रतिनिधिसभामा मंगलबार सरकारको नीति तथा कार्यक्रम पेस हुने भएको छ । सरकारको नीति तथा कार्यक्रम राष्ट्रपति विद्यादेवी भण्डारीले संसद्मा पेस गर्ने कार्यक्रम छ । संवैधानिक व्यवस्थाअनुसार सरकारले जेठ १५ गते आगामी आर्थिक वर्षको बजेट सार्वजनिक गर्नेछ । गत फागुन १ गते जबराविरुद्ध महाभियोग प्रस्ताव दर्ता गरिएको थियो । चैत २ गते महाभियोग प्रस्तावमाथि प्रतिनिधिसभामा छलफल हुने भनिएको थियो । तर, सरकारले चैत १ गते दुवै सदनको चालू अधिवेशन अन्त्यको निर्णय गरेको थियो । महाअभियोग समितिमा समेत नपठाइ संसद् अधिवेशन अन्त्य हुँदा उक्त प्रस्ताव अलपत्र परेको हो । सर्वोच्च अदालत बार एसोसिएसनका अध्यक्ष पूर्णमान शाक्यले जबराको उपस्थितिमा अदालत चल्न नसक्ने अवस्था आएकोले राजीनामा माग गरी आन्दोलन गरेको बताए । हामीले राजीनामा मागेर आन्दोलन गरेका हौं । समयमा राजीनामा नआउँदा नै महाभियोग दर्ता भएको हो, उनले भने, जबरा फेरि फर्केर सर्वोच्च आउन सक्ने अवस्था छैन । गठबन्धन र प्रतिपक्षी एमाले मिलेर महाभियोगबाट हटाउनु पर्छ । सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए । फागुन १ गते महाभियोग प्रस्ताव दर्ता भएको थियो । उक्त प्रस्तावलाई फागुन २९ गते संसद्मा प्रस्तुत गरिएको थियो । संसद्ले संविधानअनुसार महाभियोग समिति पनि गठन गरिसकेको छ । कांग्रेस संसदीय दलकी सचेतक पुष्पा भुसाल, माओवादी केन्द्रका प्रमुख सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक रहेका थिए । पुस २०७५ मा चोलेन्द्र शमशेर जबरा प्रधानन्यायाधीश बनेका थिए ।"
शीर्ष नेताले नै जोगाएनन् किल्ला,"काठमाडौं : प्रधानमन्त्री एवं कांग्रेस सभापति शेरबहादुर देउवाको गृह वडामा कांग्रेस पराजित भयो। डडेल्धुराको गन्यापधुरा१ मा कांग्रेस हार्यो। करुवा चिह्नले चुनाव जित्यो। कांग्रेस बीपीका विजयी भण्डारीले ६७३ मत ल्याइ चुनाव जिते। देउवाले मात्रै होइन, एमाले अध्यक्ष केपी ओलीले पनि आफ्नो गृहनगरमा पार्टीलाई चुनाव जिताउन सकेनन्। दलहरूले ओलीको गृहनगर दमकको निर्वाचनलाई प्रतिष्ठाको विषय बनाएका थिए। दमकमा गठबन्धनका तर्फबाट राप्रपाका रामकुमार थापाले चुनाव जिते। थापाले १७ हजार ५२५ मत पाए। एमालेकी गीताकुमारी पौडेलले १६ हजार ९६६ मात्रै मत प्राप्त गरिन्। ओलीले मतदान गरेको वडामा पनि एमाले पराजित भएको छ। ओलीले भक्तपुरको सूर्यविनायक२ मा मतदान गरेका थिए। ओलीको जन्मथलो तेह्रथुमको आठराई गाउँपालिकाको प्रमुखमा कांग्रेसले जित हासिल गरेको छ। उपाध्यक्षमा माओवादीले जितेको छ। कांग्रेसका पूर्वमहामन्त्री कृष्णप्रसाद सिटौलाको वडामा एमाले विजयी भएको छ। कांग्रेसका विष्णुप्रसाद काफ्लेलाई ३०९ मतले पराजित गर्दै एमालेका टेकबहादुर खड्का भद्रपुर नगरपालिका१० को वडाध्यक्षमा विजयी भएका हुन्। वडा गुमाए पनि सिटौला करिब ३० वर्षपछि भद्रपुर नगरपालिकामा कांग्रेसको विरासत फर्काउन सफल भए। नेकपा एकीकृत समाजवादीका अध्यक्ष माधवकुमार नेपालको निवास रहेको कोटेश्वरमा पार्टी पराजित भयो। एक्लै चुनावी प्रतिस्पर्धामा उत्रिएको एकीकृत समाजवादीले नेपालको गृहजिल्ला रौतहटमा भने राम्रो नजिता ल्याउन सफल भयो। एमाले उपाध्यक्ष तथा संसदीय दलका उपनेता सुवास नेम्वाङको गृहनगर इलाम नगरपालिकामा २०४८ पछि पहिलोपटक कांग्रेस विजयी भएको छ। प्रमुखमा कांग्रेसका केदार थापा र उपप्रमुखमा पनि कांग्रेसकै विष्णुकुमारी लिम्बू निर्वाचित भए। माओवादी नेता नारायणकाजी श्रेष्ठको गृह जिल्ला गोरखाकै सिरानचोक गाउँपालिकामा ठूलो मतान्तरका साथ कांग्रेसका उम्मेदवार ज्ञानेन्द्र गुरूङ विजयी भए। सभामुख अग्नीप्रसाद सापकोटाको गृहजिल्ला सिन्धुपाल्चोकको बलेफी गाउँपालिका२ मा वडाध्यक्षमा माओवादी उम्मेदवार पराजित भए। वडाध्यक्षमा कांग्रेसका छविलाल न्यौपाने विजयी भए। एमाले सचिव गोकर्ण विष्टको गृहजिल्ला गुल्मीको इस्मा गाउँपालिकामा एमाले पराजित भएको छ। यो पालिकामा कांग्रेसका उम्मेदवार भगवतसिंह खड्का विजयी भए। पूर्वप्रधानमन्त्री तथा जसपा नेपालका अध्यक्ष डा बाबुराम भट्टराई आफ्नै गृहजिल्लाको पालिकामा जित निकाल्न सकेनन्। पालुङटारका १० वडामध्ये जसपाले ३ वटा वडा मात्र जितेको छ। अन्यमा माओवादी केन्द्र आएको छ। कांग्रेसका प्रवक्ता तथा पूर्वमन्त्री डा प्रकाशशरण महत र पूर्वमन्त्री डा रामशरण महतको गृहपालिकामा माओवादी केन्द्रका उम्मेदवारहरू विजयी भएका छन्। प्रवक्ता डा महतको पालिकमा अध्यक्ष र उपाध्यक्ष दुवैमा माओवादीले जितेको हो। कांग्रेसका अर्का नेता अर्जुननरसिंह केसीको गाउँपालिका दुप्चेश्वरमा माओवादी एक्लैले अध्यक्ष र उपाध्यक्ष जितेर कांग्रेसलाई पराजित गरेको छ। यसैगरी, उद्योग, वाणिज्य तथा आपूर्तिमन्त्री दीलेन्द्रप्रसाद बडुको जन्मस्थान दार्चुलामा कांग्रेस एउटा पनि पालिका जित्न सकेन। बडुको गृहनगर महाकाली नगरपालिकाको मेयरमा एमालेका नरसिंह चैसिरले ५ हजार १३ मत ल्याएर निर्वाचित भए। त्यस्तै, कांग्रेसका हंसराज भट्टले ३ हजार ८८७ मत मात्रै पाए। पर्यटनमन्त्री तथा एकीकृत समाजवादीका नेता प्रेम आलेको गृहजिल्ला डोटीको जोरायल गाउँपालिकामा एमालेले जितेको छ। अध्यक्षमा दुर्गादत्त ओझा र उपाध्यक्ष जमुनाकुमारी रोकायाले चुनाव जिते भने एकीकृत समाजवादीका किरण मल्ल तेस्रो भए। शहरी विकासमन्त्री रामकुमारी झाँक्रीको गृहजिल्ला गुल्मीको मदाने गाउँपालिका४ को वडाध्यक्षमा समाजवादी पराजित भएको छ। कांग्रेस र माओवादीसहितको गठबन्धन गरे पनि यस वडामा भने एमालेले चुनाव जित्यो। कांग्रेस महामन्त्री गगन थापाले जितेको निर्वाचन क्षेत्रमा परेका अधिकांश वडामा एमालेले जितेको छ। बुढानीलकण्ठ नगरपालिकाका ८ वटै वडा एमालेले जितेको छ। कांग्रेसका अर्का महामन्त्री विश्वप्रकाश शर्माको गृहनगर मेचीनगरमा पनि शर्माले उभ्याएका कांग्रेसका उम्मेदवार इन्द्र बुढाथोकीलाई अगाडि आउन धौधौ परेको छ। अहिलेसम्मको मतगणनामा एमालेका गोपाल बुढाथोकीको अग्रता कायम छ। एमाले सचिव योगेश भट्टराईको ताप्लेजङस्थित गृह वडामा कांग्रेसका खगेन्द्र थत्लुङ विजयी भएका छन्। निर्वाचनअघि भट्टराई आफैं खटिएर गृह वडा जिताउन खटिएका थिए। माओवादी नेता गिरिराजमणी पोख्रेलको महोत्तरीको बर्दिबास नगरपालिका३ मा माओवादीबाट वडाअध्यक्ष बनेका टीकाबहादुर बस्नेत पराजित भए। एमालेका विराटकुमार विष्टले जित हासिल गरेका छन्। वडा, पालिका, निर्वाचनक्षेत्र कतै पनि माओवादी उम्मेदवारले प्रमुख र उपप्रमुख जित्न सकेनन्।"
कृषि क्रान्तिको आधार भेटिभर खेती,"वन, जंगलको संरक्षणमा ध्यान दिने र कृषि पेसालाई व्यावसायिक बनाएका विश्वका कुनै पनि मुलुक आर्थिक रूपमा कमजोर छैनन्। कृषिमा आत्मनिर्भर भए अर्थतन्त्र सबल बन्ने उदाहरण दिने मुलुक धेरै छन्। मानव स्वास्थ्यसँग पनि जोडिएको यो क्षेत्रलाई बुझे घाटा छैन। यसो भए मुलुक धनी राष्ट्रको सूचीमा अटाउँछ नै। नेपाललाई कृषि प्रधान मुलुक भनिन्छ। तर, भनियो मात्रै। काम प्रधान भएन। ठूलो जनसंख्या कृषिमा निर्भर भएर पनि यो क्षेत्र मजबुत बन्न नसकेकै हो। अर्थसँग जोडिएका हरेक क्षेत्रलाई सम्बोधन गर्न सक्ने कृषिका क्षेत्र अझै पनि ओझेलमा नै छन्। यसभित्र विकल्पको खेती अझै खोजिएन। बजेट ल्याउने उम्मेदवार हुने समयमा कृषिमा क्रान्ति गर्ने भन्ने विषयका बुँदामा चर्चा हुन्छ। भएकै खेतीमा बजेट खन्याइन्छ। तर, उत्पादन र विकाससँग जोडेर लगानी भएको छैन। कृषिमा व्यावसायिकता भनिन्छ। तर, व्यावसायिक बन्न सकिने क्षेत्र निर्धारण हुँदैन। खोजी गरिँदैन। शदीयौंदेखि पुर्खाले गरेका तरकारीजन्य खेती र खाद्यान्न बालीमा लगानी गर्न बाहेक नयाँ कृषिजन्य वस्तुको खोजीमा अझै हामी कमजोर छौं। यसकै उपज हो बेरोजगारी वृद्धि, अर्थतन्त्र कमजोर र प्राकृतिक विपत्। कृषि क्रान्तिको कुरा गरे पनि मुलुकमा बाँझो जमिन घटेको छैन। गाउँका उर्वर भूमिमा खेती गर्न छाड्दा तराई र सहर नजिकका जमिन घरले ढाक्दैछ। संघीयता कार्यान्वयनसँगै गाउँगाउँमा सिंहदरबार पुग्दा विकासका नाममा सडक खन्ने क्रम रोकिएको छैन। अव्यवस्थित सडकले पहिरोको जोखिम पनि उत्तिकै छ। यी सबै नागरिकसँग प्रत्यक्ष जोडिएका समस्या हुन्। यी नै समस्याको समाधान गर्ने भन्दै सरकारले बर्सेनि अर्बौं बजेट छुट्ट्याउँछ। तर, प्रभावकारी छैन। भनिन्छ नि, हरेक समस्याको समाधान हुन्छ। हामी समाधानका लागि कृषिबाटै विकल्प खोज्न सक्छौं। त्यो विकल्प हो भेटिभरको व्यावसायिक खेती अर्थात् भेटिभर खेतीमा लगानी। झट्ट सुन्दा अनौठो पनि लाग्न सक्छ। भेटिभरको खेतीले अर्थसँग जोडिएका क्षेत्रलाई सम्बोधन कसरी गर्छ ? प्रश्न उठ्नु स्वाभाविक हो। तर, यसलाई बुझे पहिरो नियन्त्रण र तटबन्ध निर्माणमा बर्सेनि सरकारबाट लगानी हुने अर्बौं बजेटको दोहन रोक्छ नै। यसको खेतीबाट सरकारले आम्दानी पनि गर्न सक्छ। कृषकले व्यावसायिक खेती गरे भइरहेको अन्य खेतीको भन्दा दोब्बर आम्दानी हुन्छ। बेरोजगारले रोजगारी पाउँछन्। वायुमण्डललाई जोगाउँछ। कार्बन बिक्री गर्ने माध्यम बन्छ। हेर्दा एउटा सामान्य झार लाग्न सक्छ। तर, यसको उपयोगिता बुभ्न र व्यवहारमा मात्रै लागू गर्न सके घाटा र असफलता नजिक आउँदैन। जुनसुकै हावापानी र जस्तोसुकै जमिनमा पनि उम्रन सक्ने एक प्रकारको झार अथवा घाँस हो भेटिभर। झट्ट हेर्दा कुशजस्तो देखिने यसको वैज्ञानिक नाम क्रिसोपोगन जिजानियोइड्स हो। यसलाई खसखस भनेर पनि चिनिन्छ। बाह्रैमहिना उम्रिने यो गुच्छेदार घाँस हो। साढे एक मिटर (५ फिट) सम्म अग्लो हुने यसका पात उखुको जस्तै तर अलि साँघुरो हुन्छ। डाँठ सिधा र कडा हुन्छ। टुप्पोमा ससाना खैरो प्याजी रङका फूल फुल्छन्। सबैभन्दा महत्त्वपूर्ण भाग भनेकै जरा हो। तारजालीजस्तै फैलिने यसको जरा जमिनमुनि तीन मिटर (१० फिट) भन्दा तलसम्म पुग्छ। जमिनमाथि यो लगभग पाँच फिट उचाइसम्म जान्छ। नेपालमा भेटिभर खेतीको प्रयोगको अभ्यास कम छ। सामान्य कुरालाई वेवास्ता गर्दा सरकारले आर्थिक रूपमा ठूलो घाटा बोहोरिरहेको छ। बहुगुण भएको यसको जरा सुगन्धित हुन्छ। यसबाट तेल निकाल्न सकिन्छ, जुन कम्तीमा ३० हजार लिटरसम्ममा बिक्री हुन्छ। अम्लीय र क्षारीय दुवै खाले गुण भएको माटोमा यो सजिलै उमार्न सकिन्छ। बालुवा मात्रै भएको ठाउँमा पनि मज्जाले फस्टाउँछ। निक्कै छिटो बढ्न सक्ने यसको अर्को महत्त्वपूर्ण पक्ष हो। मलेसियामा गरिएको अनुसन्धानले यो घाँस प्रतिदिन पाँच सेन्टिमिटरका दरले ६० दिनभन्दा बढी समय बढ्ने गरेको पाइएको छ। यसको सबैभन्दा महत्त्वपूर्ण भाग भनेकै जरा हो। चाँडो बढ्ने र जरा फैलने भएकाले कमजोर, बगिरहने माटोलाई निक्कै कडाइका साथ आपसमा जोडेर (बाइन्डिङ गरेर) राख्छ। हुर्किएको ६ महिनामै जरा फैलिएर माटो समाउने जाली बन्छ। धमिलो पानीलाई समेत छानेर सफा बनाउन यसको जराले मज्जाले काम गरेको अनुन्धानबाट पुष्टि भएको छ। जमिनमुनि १० फिटसम्म जान सक्ने भएकाले रोपेको ठाउँमा पहिरो जाने सम्भावना नै हुँदैन भने नदी आसपासमा लगाए कटानलाई सजिलै नियन्त्रण गर्न सकिन्छ। नेपालमा बाढी पहिरोको जोखिम उच्च छ। संयुक्त राष्ट्रसंघीय विकास कार्यक्रमसंकट निवारण तथा पुनर्लाभ ब्युरोका अनुसार बाढी र पहिरो जोखिमको हिसाबले विश्वमा नेपाल ३०औं स्थानमा पर्छ। यसकारण पनि नेपालका हरेक क्षेत्रमा यसको खेती गर्न आवश्यक छ। नयाँ सडक निर्माण सक्नसाथ दायाँबायाँका भूभागमा यसलाई लगाए माटो बग्न र पहिरो झर्न रोकिन्छ। कुनै पनि मौसम र आगोले समेत प्रभाव नपर्ने घाँस भएकाले जहाँ जहिले लगाए पनि फरक पर्दैन। हाम्रो मुलुकमा पूर्वपश्चिम राजमार्गको कृष्णभीरको पहिरो जस्तै यातायात नै अवरोध गर्ने ठूला पहिरा छन्। पहिरो रोक्न बर्सेनि करोडौं खर्च हुन्छ। तर, यहाँ भेटिवरलाई रोप्न सके समस्या दीर्घकालीन रूपमा समाधान हुन्छ। तराईमा तटबन्धका लागि सरकारको ढुकुटीबाट ठूलो रकम खर्च हुन्छ। बाढीले खेत पुरेर बगर बनाउँछ। बाढी नियन्त्रण गर्न नदी आसपास रोप्न सके कटान रोकिन्छ। ठूलाठूला जलविद्युत् आयोजना बनाउँदा आयोजना गृह आसपासमा रोपे त्यस ठाउँलाई यसको जराले मजबुत बनाउन मद्दत गर्छ। भेटिभरको खेती गरेपछि जग्गा उर्वर भूमिमा परिणत हुन्छ। नेपालमा खेतीयोग्य ठूलो जग्गा बर्सेनि बगरमा परिणत भएकाले यस्ता जग्गालाई यसको सहयोगमा पुनः कृषि भूमिमै फर्काउन सकिन्छ। बाढी पहिरोबाट खेतीयोग्य जग्गा गुमाएका किसानलाई भेटिभरको सहयोगमा पुनः उर्वरभूमि बनाउन असहज छैन। खेतबारीको बीच भागमा अन्य खेती गरे पनि यसलाई वरिपरि बारको रूपमा समेत लगाउन सकिने अनुसन्धानबाट पुष्टि भएको छ। आगो लगाउँदासमेत नमासिने, गाईबस्तुले पनि धेरै नखाने भएकाले खेतीको बार बन्न सक्ने देखिन्छ। बारसँगै माटोलाई मलिलो बनाउने हुँदा किसानको सहयोगी झारका रूपमा यसलाई सरकारले सिफारिस गर्न पनि सक्छ। बायो इन्जिनियरिङ प्रविधिभन्दा अहिले चलनचल्तीमा रहेको इन्जिनियरिङ प्रविधि निक्कै खर्चिलो छ। यसको प्रयोग हरेक क्षेत्रमा गर्न सके निक्कै प्रभावकारी मानिन्छ। बायो इन्जिनियरिङको क्षेत्रमा तन्य शक्ति र जरा एकता उच्च हुनुपर्ने मान्यता छ। यो सबैभन्दा बढी भेटिभरमा पाइन्छ। यसका तुलनामा अरू सबै वनस्पति (घाँस लगायत) धेरै कमजोर छन्। जति काटे पनि पुनः टुसाउने घाँस भएकाले मर्छ कि भन्ने चिन्ता गरिरहनु पर्दैन। खडेरी प्रतिरोधी, नुनिलो र पानी जमेको स्थानमा पनि सजिलै फस्टाउँछ। भूमिगत पानीलाई रिचार्ज गर्न पनि सहयोग प्रदान गर्ने भएकाले यो लगाएको क्षेत्रमा सुकेका मुहान पुनः सञ्चालनमा आएको पनि भेटिएको छ। नेपालमा बाढीले बगरमा परिणत गरेको करिब पाँच लाख हेक्टर जग्गा छन्। खेती नगरी राखेको जग्गा उति नै छ। यो पाँच लाख हेक्टरलाई कृषि यान्त्रीकरणको सहयोगमा व्यावसायिक र आधुनिक तवरले फर्माकल्चरमा आधारित एग्रो फोरेस्ट्रीको अवधारणा कार्यान्वयनमा ल्याउन सक्ने योजनालाई साकार पार्न सकिन्छ। बाढीले बगर बनाइदिएको जग्गालाई पूर्व अवस्थामै ल्याएर किसानको जीवनस्तरलाई सुधार गर्न सकिन्छ। एकातिर किसानले राम्रो आम्दानी गर्ने स्रोत अझै खोजिरहेका छन्। अर्कातिर रोजगारीको खोजीमा लाखौं युवा विदेशिने क्रम रोकिएको छैन। दुवैको उपाय भेटिभर खेती हो। यस्तो जग्गाको सदुपयोग गरी प्रमुख खाद्यान्नबाली, तरकारबाली, फलफूलबाली, गेडागुडीबाली, दालबाली, जडीबुटीजन्य वस्तुको पर्याप्त परिमाणमा दिगो उत्पादन गर्न सकिन्छ। साथै कृषिजन्य उद्योग कलकारखानालाई आवश्यक पर्ने विभिन्न प्रकारका कच्चा पदार्थ दिगो रूपमा उपलब्ध गराउनुका साथै सरकारी सहयोगमा २० देखि २५ लाख युवाशक्तिलाई स्वदेशमै रोजगारीको अवस्था सिर्जना गर्न सकिन्छ।यसमा बाढीले बगरमा परिणत गरेका जग्गाधनी किसानलाई पनि जोड्न सकिन्छ। यसका साथै बायोइनर्जीको ग्यारेन्टी, अर्थतन्त्रमा टेवा, खाद्य तथा पोषणयुक्त खाद्य पदार्थको उत्पादन र सुरक्षा, स्वच्छ वातावरण, रोजगारको ग्यारेन्टी, वैदेशिक व्यापार घाटालगायतका क्षेत्रमा ठूलो सहयोग गर्न सकिन्छ। यसको जरालाई पेलेर तेल बनाए आम्दानी राम्रो छ। विश्व बजारमा यसको तेल प्रतिलिटर २५ हजार रुपैयाँमा बिक्री हुन्छ। नेपालमा भेटिभर खेती निक्कै कम छ। सामान्य कुरालाई बेवास्ता गर्दा सरकारले आर्थिक रूपमा ठूलो घाटा व्यहोरिरहेको छ। किसानले राम्रो आम्दानी गर्ने स्रोत अझै खोजिरहेका छन्। रोजगारीको खोजीमा लाखौं युवा बिदेसिने क्रम रोकिएको छैन। यी सबै समस्याको समाधान भेटिभरको खेती नै हो भनेर दाबीका साथ भन्न सकिन्छ। यसको बिरुवा नेपालमा नै उत्पादन भइरहेका छन्। सबैभन्दा पहिले सरकारले किसानलाई यसको विषयमा चेतना दिने र खेती विस्तार गर्ने योजना बनाउनुपर्छ। बजेटमा नै यो विषयलाई प्राथमिकतामा राख्नुपर्छ। प्रदेश र स्थानीय तहले पनि यसको उपयोगिता बुझेर किसानलाई बुझाउँदै खेतीमा लगानी गर्नुपर्छ। नर्सरी स्थापनादेखि व्यावसायिक रूपमा हुने भेटिभरको उत्पादन शृंखलामा सरकारले विभिन्न प्रकारका सुविधा उपलब्ध गराउन सक्छ। यसको आवश्यकताअनुसार उत्पादन पनि गर्न सक्छ र तेल र कच्चा पदार्थ निर्यात पनि गर्न सक्छ। भविष्यमा बाढी पहिरोका कारण खेतीयोग्य जग्गा उपभोगविहीन बन्न नदिन समयमै भेटिभरको प्रयोग गरेर निम्तिने जोखिमलाई समाप्त गर्न सरकारले ढिला गर्नु हुँदैन। सरकारले किसानलाई सहयोग गर्ने नीति र योजना बनाउने हो भने समयमा नै सोच्नु पर्छ। छोटो समयमा नै यसको खेतीबाट हरेक क्षेत्रमा फाइदा लिन सकिने भएकाले सरकारको ध्यान यसमा चाँडो पुगोस्। नेपालमा निजी ब्रोडसिट मिडियाका संस्थापक गोयन्का हाल कृषि उद्यम र अनुसन्धानमा क्रियाशील छन्।"
"मत मिल्यो, मन मिल्ला ?","काठमाडौं महानगरपालिकामा अघिल्लो पटकमेयर र उपमेयर फरकफरक पार्टीका हुँदा पटकपटक विवाद भयो। जसकारण रानीपोखरीको पुनर्निर्माणदेखि सम्पदा संरक्षणलगायत कार्य लामो समय प्रभावित भए। यस्तै विवाद अन्य धेरै स्थानीय तहमा देखियो। यसपटकको स्थानीय चुनावको नतिजा अत्यधिक मिश्रित नै आएको छ। एउटै पार्टीले प्रमुख र उपप्रमुख दुवै पद जितेका ठाउँ कमै मात्र छन्। प्रमुखमा एउटा दलले जिते पनि कार्यपालिकामा बहुमत भने अर्कै दलको देखिन्छ। काठमाडौंकै मेयरमा स्वतन्त्र र उपमेयरमा एमाले उम्मेदवारले अग्रता लिएका छन्। गठबन्धनका कारण ठूला पालिकाहरूमा मुख्य दुई पदमा फरकफरक दलबाट निर्वाचित भएका छन्। इटहरी उपमहानगरपालिकामा मेयरसहित पाँच वडा कांग्रेसले जितेको छ। उपमेयरसहित १४ वडामा एमाले उम्मेदवार निर्वाचित भएका छन्। एक स्वतन्त्रले जितेका छन्। कार्यपालिकामा पनि एमालेको बहुमत हुने भएको छ। जितपुर सिमरा उपमहानगरपालिकाका २४ वडामा उपमेयरसहित १३ वटा एमालेले जितेको छ। जबकि मेयरसहित ४ वडा मात्रै माओवादी केन्द्रले जितेको छ। धरान, धनगढीलगायत केही स्थानीय तहको नेतृत्वमा स्वतन्त्र उम्मेदवार पुगेका छन्। उपमेयरलगायत जनप्रतिनिधि दलगत छन्। मिश्रित जितले पालिकाको कामकारबाही प्रभावित हुने यसअघिका घटनाक्रमले देखाएका छन्। पार्टीपार्टीका आआफ्नै एजेन्डा हुन्छन्। ती एजेन्डा लागू गर्न उनीहरू दबाब बढाउँछन्। जसकारण दलगत टक्कर हुने गरेको देखिन्छ। स्थानीय शासन विज्ञ डा श्यामकृष्ण भुर्तेल अघिल्लो कार्यकालमा काम कर्तव्य अधिकार नै थाहा नहुँदा विवाद भएको बताउँछन्। अधिकार थाहा नपाउने अनि विवाद गरेर मात्रै हुन्छ ? अनुगमन गर्ने जिम्मेवारी नै उपप्रमुखको हो, डा भुर्तेल भन्छन्, तर, त्यो जिम्मेवारी थाहा नपाएर विरोध गर्नेतिर पो लाग्नुभयो। जनप्रतिनिधि अधिकार, काम, कर्तव्यको विषयमा जानकार हुनुपर्ने उनको सुझाव छ । मैले जितेको छु। जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ। स्वयं आफू पनि असफल हुन्छ। पारदर्शिता नै ठूलो हतियार हो। पारदर्शी भए सबैको सहयोग हुन्छ। डा श्यामकृष्ण भुर्तेल, स्थानीय शासन विज्ञ स्थानीय शासनभित्र कानुनी शासनको प्रत्याभूति दिन सक्नुपर्ने उनी बताउँछन्। समुदायको आवश्यकताको आधारमा योजना छनोट, त्यो पनि सहभागितामूलक र पारदर्शी हुनुपर्छ, उनी भन्छन्, यति हँुदाहँुदै पनि विवाद गरियो भने सार्वजनिक सुनुवाइ गर्ने र सञ्चारमाध्यममा जानुपर्छ। अरू पेलेर जान खोजेमा समस्या आउन सक्ने उनको भनाइ छ। मैले जिते छु, मैले जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ, स्वयम् आफू पनि असफल हुन्छ तर त्यो स्थानीय तहको काम कारबाही पनि प्रभावित हुन्छ, उनी भन्छन्। स्वतन्त्र जितेकाले व्यवस्थापन गर्न जानेमा स्थानीय शासन सञ्चालन प्रभावकारी नै हुने उनको भनाइ छ। भन्छन्, पारदर्शिता नै सबैभन्दा ठूलो हतियार हो। पारदर्शी भए सबैको सहयोग हुन्छ। दलगतकाले असहयोग गरे उनीहरू(दल) नै जनताको नजरमा नराम्रो प्रमाणित हुन्छन्। तर, शपथ ग्रहणकै क्रममा विवाद देखिएको छ। समन्वय नगरी शपथ ग्रहण गरिएको भन्दै विभिन्न पालिकामा एमालेबाट निर्वाचित जनप्रतिनिधिले बहिष्कार नै गरेका छन्। बाँकेको नेपालगन्ज उपमहानगरपालिका, काभे्रको बनेपा नगरपालिकालगायत पालिकामा जनप्रतिनिधिले शपथ ग्रहण बाहिष्कार गरेका छन्। स्थानीय तहमा शक्ति सन्तुलनको अवस्था छ। पालिका प्रमुखसँग असीमित अधिकार छन्। कार्यपालिका र गाउँ नगरसभाको अध्यक्षता प्रमुखले गर्नुपर्छ। निर्णयको प्रमाणीकरण पनि प्रमुखले गर्ने पाउने अधिकार कानुनले दिएको छ। तर, उसले एक्लै कुनै पनि निर्णय गर्न सक्दैन। एक्लै पेलेर जान्छु भनेर पनि जान सक्ने अवस्था पालिका प्रमुखलाई दिइएको छैन। बहुमत पनि चाहिन्छ। पालिका प्रमुख पनि चाहिन्छ।स्थानीय तह शक्ति सन्तुलनमा चल्ने प्रणाली कानुनले प्रत्याभूति गरेको स्थानीय शासन विज्ञ विमल पोखरेल बताउँछन्। विगतमा कतिपय स्थानमा पेलेर आफ्ना एजेन्डा लान खोज्दा समस्या भएको पोखरेलको भनाइ छ। स्वतन्त्रबाट जितेकाहरूले बहुमतले आफ्नो एजेन्डा अस्विकार गरेर सार्वजनिक गरिदिने बताइरहेको सन्दर्भ पोखरेल यसले समस्याभन्दा द्वन्द्व निम्त्याउने बताउँछन्। केहीले हामी एजेन्डा लान्छौं, पास नगरेमा सार्वजनिक गरिदिन्छांै भन्दै हुनुहुन्छ। तर, त्यसले समस्या अझ जटिल बनाउँछ। लगातार बहुमतबाट असहयोगमा भएका एजेन्डा पास हुँदैन, उनी भन्छन्, विगतमा पनि केही ठाउँमा एजेन्डा लाने पास नगरेमा सभा र बैठक नै स्थगित भएका थिए, तर पछि छलफल र सहमति गरेर आवश्यक लेनदेनपछि सञ्चालन भएका थिए, अहिले पनि हुने यही नै हो। संघमा प्रधानमन्त्री र प्रदेशमा मुख्यमन्त्रीले घोषणा गरेका कुरा लागू हुन सक्छ। तर, स्थानीय तहमा पालिका प्रमुखले घोषणा गर्दैमा लागू हुन्छ भन्ने छैन। स्थानीय शासन विज्ञ पोखरेल पालिका प्रमुखले पदभारका क्रममा गरेका घोषणा कार्यान्वयन हुने आंशका व्यक्त गर्छन्। कार्यपालिका नै गठन भएको छैन। अहिले नै घोषणा गरिरहेका छन्, त्यो घोषणा अघि बढ्न गह्रो हुन्छ, उनी भन्छन्, प्रधानमन्त्री र मुख्यमन्त्री जस्तो पालिका प्रमुख होइन, यहाँ शक्ति सन्तुलन नभई हुँदैन। २०७४ सालको निर्वाचनपछि कैलालीको घोडाघोडीमा ममताप्रसाद चौधरी मेयर भए। उनकै पार्टीकी प्रेमकुमारी थापा उपमेयर भइन्। तर, पार्टी गुट फरक भएकै कारण दुवै जनाबीच कार्यकालभरि किचलो भइरह्यो। घोडाघोडी७ नम्बर वडा कार्यालय उद्घाटनका दिन उनीहरूबीचको विवाद सामाजिक सञ्जालमै छताछुल्ल भयो। वडा कार्यालयको भवनमा चौधरीले उद्घाटन गरेको शिलालेख जडान थियो। तर, थापाले ढुंगा लगेर त्यो शिलालेख तोडिन। डडेलधुराको अमरगढी नगरपालिकामा बहुमत कार्यपालिका कांग्रेसको थियो। तर, मेयरमा एमालेका विपिन ओझा जितेका थिए। उनलाई पाँच वर्षको कार्यकालभरि बजेट पास गराउन र योजना छनोट गर्न धौधौ भयो। खोटाङका दशवटै स्थानीय तहका प्रमुखलाई पद तथा गोपनीयताको शपथग्रहण गराउँदै मुख्य निर्वाचन अधिकृत एवम् जिल्ला न्यायाधीश मातृकाप्रसाद आचार्य। तस्बिर : रासस धनगढीका मेयरमा यसपटक स्वतन्त्र उम्मेदवार आएका छन्। उपमेयरमा एमाले उम्मेदवारले जितेकी छन्। तर, कार्यपालिकाको बहुमत कांग्रेसको छ। १९ वडा रहेको धनगढी उपमहानगरमा ११ वडा कांग्रेस, ६ वडा नेकपा एमाले र २ वटा माओवादी केन्द्रले जितेको छ। यो अवस्थामा स्वतन्त्रबाट निर्वाचित मेयर गोपाल हमाललाई चुनौती देखिन्छ। तर, उनी भन्छन्, मैले सबैलाई मिलाएर लैजान सक्छु। त्यस्तो कुनै विवाद हँुदैन। उनी कार्यपालिकामा सबै जना युवा आएकाले आफूलाई सहज हुने बताउँछन्। कार्यपालिकामा आफ्नो नगरका लागि केही गरुँ भन्ने भावनाका युवाहरू आएका छन्, मलाई विश्वास छ, उनीहरू मेरो योजनामा कदममा कदम मिलाउनेछन्। बाँकेको राप्तीसोनारी गाउँपालिका अध्यक्षमा कांग्रेसका तप्त पौडेल निर्वाचित भएका छन्। उपाध्यक्ष पनि कांग्रेसकै मनिषासिंह थारु निर्वाचित भइन्। ९ वटा वडा रहेको राप्तीसोनारीमा कांग्रेसले वडाध्यक्ष त के वडा सदस्य पनि जितेको छैन। ५ वडामा एमाले, ३ वडामा माओवादी केन्द्र र एउटामा राप्रपाले जितेका छन्। धेरैलाई राप्तीसोनारीमा पौडेलले कसरी काम गर्लान् भन्ने चासो र चिन्ता छ। पौडेल भन्छन्, विकास निर्माणको काममा म सबैको सुझाव, सल्लाह र सहयोगमा काम गर्नेछु। कुनै समस्या हुुँदैैन। विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने छ। विगतलाई पाठका रूपमा लिँदै फरक ढंगले काम अघि बढाउँछौं।नागेश कोइराला, नवनिर्वाचित मेयर, विराटनगर महानगरपालिका नेपालगन्ज उपमहानगरपालिकामा सत्ता गठबन्धनबाट मेयरमा कांग्रेसका प्रशान्त विष्ट र उपमेयरमा जसपाका कमरुद्दिन राई निर्वाचित भएका छन्। कांग्रेसले ५ वडा, जसपाले ६, एमालेले ५, माओवादी केन्द्रले ४ र राप्रपाले ३ वडा जितेका छन्। डुडुवा गाउँपालिकामा पनि दोस्र्रो कार्यकालमा कांग्रेसका नरेन्द्र चौधरी अध्यक्ष र सहिदा बानो उपाध्यक्ष निर्वाचित भएका छन्। ३ वडा जसपा, २ वडा एमाले र एउटा कांग्रेसले जितेका छन्। नरैनापुर गाउँपालिकामा जसपाबाट अध्यक्षमा इस्तियाक अहमद शाह र उपाध्यक्षमा जयन्तीदेवी श्रीवास्तव निर्वाचित भएका छन्। ४ वडा कांग्रेस र २ वडा मात्र जसपाले जितेका छन्। मधेस प्रदेशमा पहिलो कार्यकाल विवादमै बित्यो। एकअर्काबीच समन्वय र सहकार्य हुन नसक्दा कतिपय पालिकामा बजेट विनियोजन अलपत्र पर्यो। कतिपयमा मुद्दामामिला नै चलेका उदाहरण छन्। सप्तरीको छिन्नमस्ताका तत्कालीन अध्यक्ष सूर्यनारायण मण्डललाई उपाध्यक्ष उषाकुमारी मण्डलले कार्यालयमै कुटपिट गरिन्। गहुँ बीउ वितरणका विषयमा छलफल चलिरहँदा अध्यक्षले उपाध्यक्षलाई गालीगलौज गरेपछि कुटाकुट भएको थियो। रौतहटको यमुनामाईका तत्कालीन अध्यक्ष श्रीप्रसाद मुखियाले उपाध्यक्ष गीतादेवी साहमाथि कार्यपालिका बैठकमा हातपात गरे। गुजगार नगरपालिकाकी उपमेयर रौशाना खातुनले मेयरसँगको रिसका कारण कार्यालयको ल्यापटप तोडफोड गरिन्। धनुषाको सबैलामा विजयशंकरप्रसाद साह कांग्रेसबाट मेयर निर्वाचित भएका थिए। उपमेयर निलुदेवी केवट माओवादीबाट निर्वाचित थिइन्। यी जनप्रतिनिधिबीच कार्यकालभरि कुरा मिलेन। स्थानीय सरकार सञ्चालन ऐन, २०७४ ले उपाध्यक्ष वा उपप्रमुखको काम, कर्तव्य र अधिकारलाई मुख्यतयाः ८ बुँदामा उल्लेख गरेको छ। जसअनुसार न्यायिक समितिको संयोजक भई काम गर्ने। अध्यक्ष वा प्रमुखको अनुपस्थितिमा निजको कार्यभार सम्हाल्ने, गैरसरकारी संघसंस्थाका क्रियाकलापको समन्वय गर्ने। उपभोक्ता हित संरक्षणसम्बन्धी कार्यको समन्वय गर्ने। योजना तथा कार्यक्रमको अनुगमन तथा सुपरिवेक्षण गरी प्रतिवेदन बैठकमा पेस गर्ने। सभा र कार्यपालिकाद्वारा गठित समितिहरूको काममा सहजीकरण र समन्वयलगायत छन्। तर, अधिकांश उपप्रमुखलाई तोकिएको काम, कर्तव्य र अधिकारबाट वञ्चित गराई प्रमुख र प्रशासकीय अधिकृतले हस्तक्षेप गर्ने परिपाटी देखिएको थियो। जनकपुरधाम उपमहानगरपालिकामा मतगणना जारी छ। तर, हालसम्मको मतपरिणामअनुसार स्वतन्त्र उम्मेदवार मनोज साहले अग्रता कायम गरेका छन्। उपमेयरमा कांग्रेसका किशोरी साह अगाडि छन्। कांग्रेसले टिकट नदिएपछि पार्टी परित्याग गरी मनोज चुनावमा उठेका हुन्। दुवै जना निर्वाचित भए सहकार्य कस्तो रह्ला भन्ने चासो छ। प्रत्याशी मनोज आफूले जनमत पाए सबै जनप्रतिनिधिसँग समन्वय र सहकार्यमै कार्यपालिकाको काम अघि बढाउने बताउँछन्। जनताले चुनेर, मत दिएर पठाएका जनप्रतिनिधिबीच समन्वय हुनै पर्छ। आफ्नोभन्दा पनि जनताको पक्षमा सोेचेर कार्यसम्पादन भयो भने विवादको सम्भावनानै रहँदैन्, उनी भन्छन्। बाराका स्थानीय तहमा निर्वाचित पालिका प्रमुख आइतबार मुख्य निर्वाचन अधिकृत खिलनाथ रेग्मीबाट शपथ लिँदै । मतगणना सम्पन्न १५ स्थानीय तहमध्ये १० पालिकाका प्रमुख उपस्थित थिए । तस्बिर : दिवाकर भण्डारी अघिल्लो पटक उर्लाबारी नगरपालिकाको धेरैजसो कार्यपालिका बैठक अवरुद्ध भए। त्यसको प्रत्यक्ष प्रभाव विकास निर्माणमा पर्यो। बैठक रोकिनुमा मेयर र उपमेयरबीचको विवाद नै कारण थियो। फरकफरक पार्टीबाट प्रतिनिधित्व गरेकै कारण कार्यकाल विवादमै सकियो। नगरपालिकाका योजनाहरूमा उपभोक्ता समिति गठन गर्ने विषयदेखि लिएर नीतिगत निर्णयसम्म मेयर खड्ग फागो र उपमेयर लक्ष्मी भण्डारीबीच विवाद चर्किेन गथ्र्याे। उर्लाबारी मात्र होइन मोरङका लेटाङ र सुन्दरहरैंचा नगरपालिकामा मेयर र उपमेयरबीच नै जुहारी चल्यो। सुन्दरहरैंचामा उपमेयर धना तामाङसहित कार्यपालिका सदस्यले नगरसभा नै अवरुद्ध गरे। कांग्रेसबाट मेयरमा शिव ढकाल र उपमेयरमा एमालेकी धना तामाङले चुनाव जितेका थिए। लेटाङका मेयर शंकर राई र उपमेयर कृष्णकुमारी निरौलाबीच पनि नगरसभाकै विषयमा विवाद भयो। यही अवस्था यसपटक पनि दोहोरिने देखिन्छ। फरकफरक पार्टीबाट चुनावी गठबन्धन गरेर विजयी भएका जनप्रतिनिधिबीच अधिकार बाँडफाँडमा टकराव हुनसक्ने धेरैको विश्लेषण छ। म सबैलाई मिलाएर लैजान सक्छु। त्यस्तो कुनै विवाद हुँदैन। कार्यपालिकामा आफ्नो नगरका लागि केही गरूँ भन्ने भावनाका युवाहरू आएका छन्। उनीहरू मेरो योजनामा कदममा कदम मिलाउने विश्वास छ। गोपाल हमाल, नवनिर्वाचित मेयर, धनगढी उपमहानगरपालिका विराटनगर महानगरपालिकाका नवनिर्वाचित मेयर नागेश कोइराला भन्छन्, विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने बुझाई छ। विगतलाई पाठको रूपमा लिँदै फरक ढंगले काम अघि बढाउँछौं। विराटनगरको विकास, जनताको सुशासन र समृद्धिको चाहनामा बहुमत र अल्पमतको जोडघटाउ नहुने कोइराला बताउँछन्। भन्छन्, हामी समृद्ध विराटनगर बनाउन चाहन्छौं। जनतासँग विकास निर्माण र सुशासनमा हातेमाले गर्न चाहन्र्छाै। त्यसैले सबै जनप्रतिनिधिलाई मिलेर काम गर्न अपिल गर्छु। उपमेयर शिल्पा कार्की आफू एमाले मात्र नभई सम्पूर्ण विराटनगरवासीको साझा व्यक्ति भएको भन्ने आभाष दिएर काम गर्ने बताउँछिन्। स्वार्थ राखेर काम गर्दा विवादमा परिन्छ, कार्की भन्छिन्, बिना स्वार्थ, बिना भेदभाव समान दृष्टिकोणले पार्टीभन्दा माथि उठेर एकढिक्का भएर उत्कृष्ट महानगरपालिका बनाउने सोचमा छु। विराटनगरका मेयरमा कांग्रेस र उपमेयरमा एमाले उम्मेदवार विजयी भएका हुन्। उदयपुरको बेलकाका मेयर अशोक कार्की अल्पमत र बहुमतको खेलमा आफू नफस्ने बताउँछन्। गठबन्धनबाट बहुमत प्राप्त गरे पनि जनताको भावनाअनुसार सबै दल र जनप्रतिनिधिसँग मिलेर सल्लाह गरी अघि बढ्ने कार्कीको भनाइ छ। उपमेयर जिरा राई समन्वय गर्ने पाटो मेयरकै भएकाले समान दृष्टिकोण र विकासमा सकारात्मक सोच राखे आफूले खुलेर सहयोग गर्ने बताउँछिन्। इटहरी उपमहानगरपालिकामा कांग्रेसबाट निर्वाचित मेयर हेमकर्ण पौडेल जनताको भावना बुझेर काम गर्ने बताउँछन्। उपमेयरमा एमालेबाट निर्वाचित संगीताकुमारी चौधरी जनताको चाहना कस्तो हुँदो रहेछ भन्ने यसपटकको निर्वाचनले देखाएको हुँदा जनतालाई सिरोपर ठानी मिलेर अघि बढ्ने बताउँछिन्।  सुरेन्द्र काफ्लेकाठमाडौं, शिवराज भट्ट धनगढी, मनिका झाजनकपुरधाम, भरत खड्काउदयपुर"
हर्क अर्थात् धरानका हर्ष,"धरान : धरान उपमहानगरपालिका प्रमुखमा स्वतन्त्र उम्मेदवार हर्कराज राई (हर्क साम्पाङ) निर्वाचित भएका छन्। सत्ता गठबन्धनबाट कांग्रेस उम्मेदवार किशोर राईलगायत दलका प्रत्याशीलाई उनले पराजित गरेका हुन्। हर्कले २० हजार ८ सय २१ र निकटतम प्रतिद्वन्द्वी किशोरले १६ हजार ५९ मत प्राप्त गरेका छन्। एमालेकी मञ्जु भण्डारी सुवेदीले तेस्रो स्थानमा १२ हजार ८ सय २५ मत प्राप्त गरिन्। उपप्रमुखमा गठबन्धनबाट माओवादी केन्द्रका अइन्द्रविक्रम बेघा निर्वाचित भएका छन्। बेघाले २० हजार ५ सय १० र निकटतम प्रतिद्वन्द्वी एमालेका पदमप्रसाद लिम्बूले १७ हजार ६ सय ६ मत पाएका छन्। नवनिर्वाचित प्रमुख राईले आफूले चुनाव जिते सप्तकोसीबाट पानी ल्याएर खुवाउने प्रतिबद्धता जनाएका थिए। त्यही प्रतिबद्धताअनुसार पानी ल्याएर खानेपानीको समस्या समाधान गर्ने राईको भनाइ छ। कांग्रेस, एमाले नेताहरूको खराब प्रवृत्ति र दलहरूप्रति वितृष्णाका कारण धराने जनताले आफूलाई मत दिएको उनले बताए। धरान उपमहानगरपालिकामा हुने गरेको भ्रष्टाचार नियन्त्रण गर्ने उनले बताए। धरान बजारको व्यवस्थापन, फोहोर व्यवस्थापन, बीपी कोइराला स्वास्थ्य विज्ञान प्रतिष्ठान र सामुदायिक विद्यालयको सुधार पहिलो प्राथमिकतामा रहने उनको भनाइ छ। अन्य पदमा दलबाट निर्वाचित जनप्रतिनिधिसँग कसरी काम गर्नुहुन्छ भन्ने अन्नपूर्ण पोस्ट्को जिज्ञासामा उनले सबैलाई मिलाएर धरानको विकासमा एकीकृत भएर अगाडि बढ्ने बताए। म व्यक्तिगत लाभ लिन निर्वाचित भएको होइन। मेरो जित भनेको धरानवासीको जित हो, उनले भने, गलत ट्र्याकमा गएको धरानलाई सही दिशामा फर्काउने पहिलो अभिभारा मेरो हुनेछ। स्नातकसम्म अध्ययन गरेका राई धरानमा भ्रष्टाचार विरोधी अभियन्ताका रूपमा परिचित छन्। उनले सर्दु जलाधार बचाउ आन्दोलन, खानेपानी समस्याको आन्दोलन, भ्रष्टाचारविरुद्धको आन्दोलन, धनकुटे रोडको बस्ती बचाउ आन्दोलनको नेतृत्व गरे। उनले बीपी कोइराला स्वास्थ्य विज्ञान प्रतिष्ठान बचाउ आन्दोलनको पनि अगुवाइ गरे। उनले खानेपानी आयोजनामा चरम भ्रष्टाचार भएको भन्दै आन्दोलन चर्काए। धरानवासीले खानेपानी नपाएपश्चात पानी माग्दै प्रदर्शनमा उत्रिए। सर्दु खोलामा अवैध उत्खननको विरोध गर्दा प्रहरीले पक्राउ पनि गरेको थियो। ३९ वर्षीय राई खोटाङको साविक खार्तम्छा गाविस९ चोखाने (हाल कोपिलासगढी गाउँपालिका२) मा जन्मिएका हुन्। गाउँकै शुक्रबारे विद्यालयबाट एसएलसी गरेका उनी २०५६ देखि धरान १८ मा बसोवास गर्दै आएका छन्। धरान एमालेको लालकिल्लाका रूपमा परिचित थियो। २०७६ को उपनिर्वाचनमा मात्र कांग्रेसबाट तिलक राईले नगर प्रमुख जितेका थिए। एमालेका तत्कालीन अध्यक्ष मनमोहन अधिकारीले यही क्षेत्रबाट २०४८ को आमनिर्वाचन जितेका थिए। सत्ता गठबन्धन र एमालेको बलियो संगठन रहेकै पालिकामा स्वतन्त्र उम्मेदवारले विजयी हासिल गरेका हुन्। राजनीतिक विश्लेषक डा राजेन्द्र शर्मा कांग्रेस र एमालेले राम्रो उम्मेदवार दिन नसकेका कारण स्वतन्त्र रूपमा हर्कराज विजयी भएको बताउँछन्। धरानका मतदाताले विकल्पका रूपमा हर्कराजलाई रोजेको डा शर्माको बुझाइ छ। एमालेको उम्मेदवार छनोटलाई प्रमुख कारण मानिएको छ। एमालेले नगर प्रमुखमा भण्डारीलाई टिकट दिएपश्चात कार्यकर्तामा असन्तुष्टि बढेको थियो। भण्डारीले २०७४ को चुनावबाट नगर प्रमुख बनेका तारा सुब्बाको निधनपश्चात् कार्यवाहकको जिम्मेवारी पाएकी थिइन्। त्यस बेला पार्टी र जनताको हितभन्दा व्यक्तिगत लाभ लिने गरी विवादास्पद काम गरेको भन्दै पार्टीमा आलोचना भएको थियो। २० वडामध्ये १० वटामा एमाले उम्मेदवार वडाध्यक्ष निर्वाचित भएका छन्। वडा नम्बर ४, ५, ७, ८, १०, १२, १३, १५, १९ मा एमालेले वडाध्यक्षसहित प्यानलै जितेको हो। वडा नम्बर २ मा अध्यक्ष र एक सदस्य उसले जितेको छ। तर, उनीहरूले पाएको मतको आधा मात्रै भण्डारीलाई गएको छ। प्रत्येक वडामा ६ पदमा सूर्यमा भोट हालेका मतदाताले नगर प्रमुखमा भने लौरो (हर्कराजको चुनाव चिह्न) छानेको देखिएको छ। एमाले पोलिटब्युरो सदस्य हिक्मत कार्की आफ्नो पार्टीले कमजोर उम्मेदवारलाई टिकट दिएका कारण धरानमा पराजित हुनुपरेको बताउँछन्। धरानमा नगर प्रमुखको टिकट वितरणमा पार्टी नेतृत्वबाटै कमजोरी भएको नेता कार्की स्वीकार गर्छन्।"
इपिजी प्रतिवेदन दुबै प्रधानमन्त्रीले नबुझे जनतासमक्ष सार्वजनिक गर्ने नेपाली पक्षको निष्कर्ष,"काठमाडौं : नेपालभारत सम्बन्धका सबै पक्षमा अध्ययन गरी प्रतिवेदन पेश गर्न गठित प्रबुद्ध व्यक्ति समूह (ईपीजी) नेपालका सदस्यले समूहले तयार पारेको प्रतिवेदन यथाशीघ्र ग्रहण गर्न नेपाल र भारतका प्रधानमन्त्रीसमक्ष आग्रह गरेका छन्। समूहका नेपाल संयोजक डा भेषबहादुर थापाले सोमबार वक्तव्य जारी गरी समूहका सदस्यबीचको अनौपचारिक बैठकले यथाशीघ्र प्रतिवेदन दुवै देशका प्रधानमन्त्रीलाई हस्तान्तरण गर्ने, त्यसो गर्न सम्भव नभए जनसमक्ष ल्याउने निष्कर्षमा आफूहरू पुगेको वक्तव्यमा उल्लेख गरेका छन्। दुवै देशका सरकारद्वारा गठित समूहले विस्तृत अध्ययन गरी करिब साढे तीन वर्षअघि तयार पारिएको प्रतिवेदन दुवै सरकारलाई हस्तान्तरण नहुँदा अनिश्चितकालसम्म त्यसलाई संयोजकको जिम्मामा राख्न अनुपयुक्त हुने बताएका छन्। भारतीय विदेश मन्त्रालयका सचिव विनय क्वात्राले हालै पत्रकार सम्मेलनमा ईपीजी प्रतिवेदन बनाउने स्वतन्त्र विज्ञ समूह भएको र त्यसको रिपोर्ट आफूहरुलाई जानकारी नभएको बताएका थिए। भारतको यो पछिल्लो धारणापछि ईपीजीको नेपाली समूहले वक्तव्य जारी गरेको हो।"
"वीरगन्जमा गठबन्धनको फराकिलो अग्रता, राजेशमान र इम्तियाजको जित पक्का",वीरगन्ज : मधेस प्रदेशको एक मात्र महानगर वीरगन्ज महानगरपालिकाको मेयरमा जित पक्का भइसकेका सत्ता गठबन्धनका साझा उम्मेदवार राजेशमान सिंहको अग्रता झन फराकिलो हुँदै गइरहेको छ। महानगरको जारी मतगणनामा मेयरमा नेकपा एमालेका उम्मेदवार विजय सरावगीको भन्दा जसपाका उम्मेदवार राजेशमान सिंहले सोमबार अपरान्ह ४३० बजे सम्म २० हजार २७३ मत बढि पाइसकेका छन्। जबकी अब ८ हजार ५३१ मत मात्रै बाँकी छ। अब गन्न बाँकी रहेको मत भन्दा निकट प्रतिद्वन्द्वी भन्दा उनले अग्रता लिएको मतको संख्या दोब्बर भन्दा पनि बढी भएका कारण राजेशमानको जित सुनिश्चित भएको हो। कुल मतदान भएको ९३ हजार ७८२ मतमध्ये सोमबार अपरान्ह ४३० बजेसम्म ८५ हजार ३१ मत गणना भइसकेको छ। यो अवस्थामा राजेशमानले ४१ हजार ६२८ मत पाएका छन् उनका निकटतम प्रतिद्वन्द्वी सरावगीले भने २१ हजार ३५५ मतमात्रै ल्याएका छन्। तेस्रो स्थानमा रहेका राप्रपाका मेयर उम्मेदवार गिरिश गिरीले भने ३ हजार ७२ मत पाएका छन्। वीरगन्ज महानगरको उपमेयरमा पनि जित सुनिश्चित भइसकेका गठबन्धनका साझा उम्मेदवार इम्तियाज आलमको पनि अग्रता थपिदै गएको छ। अब ८ हजार ७५१ मतमात्रै गन्न बाँकी रहँदा गठबन्धनबाट कांग्रेसका उम्मेदवार आलमले भने निकटतम प्रतिस्पर्धी भन्दा १८ हजार ६५४ मतको अग्रता लिइसकेका छन्। उपमेयरमा आलमले २५ हजार ४८१ मत पाएका छन् भने निकटतम प्रतिस्पर्धी लोसपाका पुरुषोत्तमलाल झाले भने ६ हजार ८२७ मतमात्रै पाएका छन्। राप्रापकी विना जयसवालले ५ हजार १५ र स्वतन्त्र उम्मेदवार रम्भा मिश्राले ३ हजार ५ सय ७ मत पाएकी छन्।
"मेयरद्वारा कार्यभार ग्रहण : वैज्ञानिक कर लागू गर्ने पहिलो निर्णय, विपक्षीको सल्लाहसमेत लिने","नुवाकोट स्थानीय तह सदस्य निर्वाचन २०७९ वाट नुवाकोटको विदुर र वेलकोटगढी नगरपालिकामा निर्वाचित मेयरलगायतका जनप्रतिनिधिहरुले सोमवार सपथग्रहण गरेका छन्। सपथग्रहणलगत्तै मेयर, उपमेयर तथा अधिकांश वडाध्यक्षहरुले एकैदिन कार्यभार सुरु गरेका छन्। गत वैशाख ३० गते शुक्रवार सम्पन्न निर्वाचनमा विजयी भएका विदुरका मेयर राजन श्रेष्ठ, उपमेयर प्रभा वोगटी तथा बेलकोटगढी नगरपालिकाका मेयर जगतवहादुर गुरुङ, उपमेयर शिव दाहाल एवं वडाध्यक्षहरुले सपथ लिएर पदभार ग्रहण गरेका हुन्। मुख्य निर्वाचन अधिकृतको कार्यालय विदुरमा आयोजित कार्यक्रममा मुख्य निर्वाचन अधिकृत तथा जिल्ला न्यायाधीश उमेशप्रसाद लुइँटेलले पहिले दुवै नपाका मेयरहरुलाई पद तथा गोपनियताको सपथग्रहण गराएका हुन्। लगत्तै नपा कार्यालयले आयोजना गरेको छुट्टाछुट्टै कार्यक्रममा मेयरहरुले उपमेयर तथा वडाध्यक्ष तथा वडा सदस्यहरुलाई पद तथा गोपनियताको सपथग्रहण गराएका हुन् । विदुर र वेलकोटगढी दुवैमा १३१३ वडा रहेका छन्। कार्यपालिका गठनका लागि विदुर नपामा गठवन्धनको भन्दा नेकपा एमालेको बहुमत सदस्य रहेको छ भने वेलकोटगढीमा एमाले निर्णायक भूमिकामा रहेको छ। दुई साताभित्रै कार्यपालिकाको सदस्यको निर्वाचन हुने जनाइएको छ। यसैबीच, नवनिर्वाचित विदुर नपाका मेयर राजन श्रेष्ठले नपा कार्यालय विदुरमा पदभार ग्रहण गर्दै करको दायरालाई वैज्ञानिक वनाउने निर्णय गरेका छन् । विपक्षीहरुको साथ र सल्लाहमा कार्य गर्ने वताएका मेयर श्रेष्ठले नपाको चालु आवको वजेट खर्च र राजश्वको अवस्था, विद्यमान संस्थागत प्रणालीलगायतका विषयलाई समेटी वस्तुस्थिति पत्र तयार गरी नपाले लिइरहेको कर दस्तुरका विषयमा पुनरावलोकन गरि वैज्ञानिक वनाइने पहिलो निर्णय गरेका छन्। मुद्धाका आरोपी वडाध्यक्ष नुवाकोटमा वडाध्यक्षमा निर्वाचित एक जना व्यक्तिको विरुद्ध विशेष अदालतमा आर्थिक अनियमितता सम्वन्धि मुद्धा चलिरहेको रहस्य खुलेको छ । सदरमुकाम रहेको विदुर नपाको एक वडामा निर्वाचित वडाध्यक्षको रकम हिनामिना सम्वन्धि मुद्धा विशेष अदालतमा गत २०७६ साल भदौ २० गतेदेखि चलिरहेको विषयमा सोमवार विदुर नपा कार्यालयमा उजुरी दर्ता भएको छ । विदुर नपा ९ को वडाध्यक्षमा कांग्रेस माओवादी गठवन्धनका उम्मेदवार हरिराम भण्डारी मुद्धा चलिरहेकै अवस्थामा उम्मेदवारी दिएर माओवादी केन्द्रका तर्फवाट निर्वाचित भएको र सपथग्रहण रोक्न माग गर्दै सोही वडाका २० जना व्यक्तिहरुले नपा कार्यालयमा ५७५० नं मा दर्ता गरेको उजुरीमा उल्लेख रहेको छ । भण्डारीको विशेष अदालतमा मुद्धा नं ०७६ सिआर ००६३ वाट विशेष अदालत काठमाडौमा रकम हिनामिना भ्रष्टाचारको मुद्धामा सरकारकै तर्फवाट अभियोग दायर भई यहि २०७९ वैशाख २० गते मुद्धा पेशीमा चढी कारवाहीसमेत चलिरहेको सोही वडाका शनि चित्रकार, विनयप्रसाद लामिछाने, राजकुमार तामाङ, जयराम रिजाल, धनवहादुर वोगटी, सीता वोगटी, धनमाया सुनार, सुरेन्द्र श्रेष्ठसहित २० जनाले मुद्धाको विवरणसहित विदुर नपा कार्यालयमा पेश गरेको उजुरीपत्रमा उल्लेख गरिएको छ । मुद्धा चलिरहेकै वेलामा वडाध्यक्षमा निर्वाचित भण्डारीको सपथग्रहण रोक्न माग गर्दै वडावासीले उजुरी दिएका हुन् । वडावासीले सपथग्रहण रोक्न माग गर्दै उजुरी दिएपनि भण्डारीले पद तथा गोपनियताको सपथग्रहण गरेका छन् । यस सम्वन्धमा विदुर नपाका प्रमुख प्रशासकिय अधिकृत मोहनप्रसाद मरासिनीसंग वुझ्न जिज्ञासा राख्दा उनले कैलालीमा रेशम चौधरीले सांसदको सपथ लिन हुने, विदुरमा हरिराम भण्डारीले सपथग्रहण गर्न किन नहुने? भनेर प्रतिप्रश्न गरे । नेपाल सरकार वादी भई गत २०७६ साल भदौ २० गतेदेखि हरिराम भण्डारीसहित तीन जना विरुद्ध विशेष अदालतमा रकम हिनामिना सम्वन्धि मुद्धा चलिरहेको छ । ८८ मध्ये दुई महिलामात्र वडाध्यक्ष, एक एमाले, एक माओवादी स्थानीय तह सदस्य निर्वाचन २०७९ मा नुवाकोटमा दुई जना महिला वडाध्यक्षमा निर्वाचित भएका छन् । १२ स्थानीय तह रहेको नुवाकोटको ८८ वडामध्ये दुई वडामा वडाध्यक्षमा महिला उम्मेदवार निर्वाचित भएका छन् । दुई नगरपालिका र १० गाउँपालिकासहित १२ स्थानीय तह रहेको नुवाकोटको बेलकोटगढी नगरपालिका३ मा माओवादी केन्द्रकी कौशिला पुडासैनी निर्वाचित भएकी छन् । यसअघि २०७४ सालमा सोही वडाको वडासदस्यमा निर्वाचित उनले यस पटकको निर्वाचनमा वडाध्यक्षमा मुख्य प्रतिस्पर्धी नेकपा (एमाले) र नेपाली कांग्रेसका उम्मेदवारलाई पराजित गरेकी हुन् । यस्तै, बेलकोटगढी नपाकै वडा नं ६ मा पुनःदोस्रो कार्यकालका लागि नेकपा (एमाले) वाट वडाध्यक्षकी उम्मेदवार अम्बिका तामाङ निर्वाचित भइन् । यसअघि ५ वर्ष अगाडिको चुनावमा पनि वडाध्यक्षमा निर्वाचित तामाङले यसपटकको चुनावमा पनि मुख्य प्रतिस्पर्धी माओवादी केन्द्र र नेपाली कांग्रेसका उम्मेदवारलाई पराजित गर्दै विजयी भएकी हुन् । रेस्लर वडा सदस्यमा विजयी स्थानीय तह सदस्य निर्वाचनमा नुवाकोटमा नेपालका चर्चित रेस्लर नुवाकोटे टाइगर उर्फ कमल तामाङ वियी भएका छन् । उनले शिवपुरी गाउँपालिका ६ मा उल्लेख्य मत ल्याई वडा सदस्यमा विजय प्राप्त गरेका छन् । तामाङले नेपाल कम्युनिष्ट पार्टी एमालेको तर्फबाट वडाध्यक्ष विष्णु श्रेष्ठको प्यानलबाट खुल्ला सदस्य पदमा उम्मेदवारी दिएका थिए । तामाङले नेपाली काँग्रेसका अभियान आचार्यलाई २ सय ४१ मतको मतान्तरले पारजित गरेका हुन् । यस्तै, वडाध्यक्ष पदमा श्रेष्ठले ७ सय ६१, महिला सदस्यमा भगवती बुढाथोकीले ७ सय ७०, दलित महिला सदस्यमा जानुका नेपालीले ७ सय ६० र खुल्ला सदस्यमा विशाल थापाले ७ सय ११ मत प्राप्त गरी विजयी भएका थिए । पद तथा गोपनियताको सपथग्रहण गर्दै उनले गाउँपालिकाको कार्यालय शेराबगरमा गाउंवासीको आदेश अनुसार शिवपुरीको विकासका लागि नियमित रुपमा क्रियाशील हुने प्रतिवद्धता जनाएका छन् । वडा भवन निर्माणपछि गाउँमै सुविधा नुवाकोटको पुर्वी भेगमा रहेको शिवपुरी गाउँपालिका वडा नं ७ को भवन निर्माण भएको छ । यससंगै गाउंवासीलाई सुविधा पुगेको वडा कार्यालयले जनाएको छ । साढे दुई तले ६ कोठे एक सभा हल रहेको भवनको निर्माणमा कुल ७२ लाख रुपैयाको लागतमा भवन निर्माण सम्पन्न भएको हो । यसवाट वडावासीलाई सम्पुर्ण सरकारी सेवा सुविधाका लागि सहज र सरलता भएको छ । वडा कार्यालय भवन निर्माणका लागि स्थानीय विष्णुप्रसाद पन्थले २ रोपनी र चक्रबहादुर पन्थले ८ आना क्षेत्रफलको जग्गा दिएका थिए । वडा कार्यालयले जग्गादाताहरुलाई सम्मान गरिसकेको छ ।"
सन्धिखर्कमा नि:शुल्क मोतिया विन्दु शल्यक्रिया,सन्धिखर्क : अर्घाखाँचीको सन्धिखर्कमा नि:शुल्क मोतिया विन्दुको शल्यक्रिया शिविर सुरु भएको छ। अर्घाखाँची दिगो विकास केन्द्र र ग्लोबल मेडिकल फाउन्डेसन अष्ट्रेलियाको आयोजना तथा नेपाल नेत्र ज्योती संघ अर्घाखाँची आखा उपचार केन्द्र र रोटरी क्लबको सहजीकरणमा नि:शुल्क मोतिया विन्दुको शल्यक्रिया शिविर सुरु भएको हो।
"भरतपुरमा रेणु र चित्रसेन ५० हजार मतनजिक, जित पक्का",चितवन : भरतपुर महानगरपालिकामा सत्ता गठबन्धन उम्मेदवारको जित सुनिश्चित भएको छ। १ लाख १९ हजार २५३ मत गणना हुँदा गठबन्धनबाट मेयर उम्मेदवार रेणु दाहालले ४८ हजार ३०५ मत प्राप्त गरेकी छन्। निकटतम प्रतिद्वन्द्वी एमालेका विजय सुवेदीले ३६ हजार ५६५ मत पाएका छन्। सुवेदी रेणुभन्दा करिब १२ हजार मतले पछाडि छन्। स्वतन्त्र उम्मेदवार जगन्नाथ पौडेलले १४ हजार ५४२ मत पाएका छन्। उपमेयरतर्फ गठबन्धन उम्मेदवार चित्रसेन अधिकारीले ४९ हजार २१४ मत पाएका छन्। निकटतम प्रतिद्वन्दी राप्रपाकी हिमला गुरुङले २८ हजार ४०४ मत पाएकी छन्। भरतपुरमा वडा २७ को मतगणना जारी छ। २६ नम्बर वडामा माओवादी केन्द्र विजयी भइसकेको छ।
रोशी गाउँपालिकाको पहिलो निर्णय : ज्येष्ठ नागरिकालाई निःशुल्क स्वास्थ्य बिमा,काभ्रे : जिल्लाको रोशी गाउँपालिकाका नवनिर्वाचित अध्यक्ष दिनेश लामा र उपाध्यक्ष मिम बहादुर वाईवाले सोमबार पदभार ग्रहण गरेका छन्। सोमबार पालिका अध्यक्ष र उपाध्यक्षले पदभार ग्रहणसंगै पहिलो निर्णय जेष्ठ नागरिकलाई निःशुल्क स्वास्थ्य बिमा गर्ने निर्णय गरिएको पालिका अध्यक्ष लामाले अन्नपूर्णलाई जानकारी दिए। रोशी गाउँपालिका भित्र रहेका ६० वर्षभन्दा माथिको ज्येष्ठ नागरिकालाइ निःशुल्क स्वास्थ बिमा गर्ने पहिलो निर्णय गरिएको छ। रोशीमा ३ हजार २ सयभन्दा बढी जेष्ठ नगारिकहरु छन्। उनीहरुको स्वास्थको नजर गर्दै निःशुल्का बिमा गर्ने पहिलो निर्णय गरेको लामाले बताए। रोशी गाउँपालिकामा १२ वडा रहेका छन्।
रेस्लर नुवाकोटे टाइगरवडा सदस्यमा विजयी,"नुवाकोट : स्थानीय तह सदस्य निर्वाचनमा नुवाकोटमा नेपालका चर्चित रेस्लर नुवाकोटे टाइगर उर्फ कमल तामाङ विजयी भएका छन्। उनले शिवपुरी गाउँपालिका६ मा उल्लेख्य मतल्याई वडा सदस्यमा विजय प्राप्त गरेका हुन्। तामाङले नेपाल कम्युनिष्ट पार्टी एमालेको तर्फबाट वडाध्यक्ष विष्णु श्रेष्ठको प्यानलबाट खुल्ला सदस्य पदमा उम्मेदवारी दिएका थिए। तामाङले नेपाली कांग्रेसका अभियान आचार्यलाई २ सय ४१ मतको मतान्तरले पारजित गरेका हुन्। यस्तै वडाध्यक्ष पदमा श्रेष्ठले ७ सय ६१, महिला सदस्यमा भगवती बुढाथोकीले ७ सय ७०, दलित महिला सदस्यमा जानुका नेपालीले ७ सय ६० र खुल्ला सदस्यमा विशाल थापाले ७ सय ११ मत प्राप्त गरी विजयी भएका थिए। पद तथा गोपनियताको सपथग्रहण गर्दै उनले गाउँपालिकाको कार्यालय शेराबगरमा गाउँवासीको आदेश अनुसार शिवपुरीको विकासका लागि नियमित रुपमा क्रियाशील हुने प्रतिवद्धता जनाएका छन्।"
आफूलाई कुनै पनि उद्घाटन कार्यक्रममा नबोलाई दिन मेयर हमालको आग्रह,"धनगढी : धनगढी उपमहानगरपालिकामा स्वतन्त्र पदमा मेयर जितेका गोपाल हमालले धनगढी उपमहानगरका लागि नयाँ युगको सुरुवात भएको बताएका छन्। स्वतन्त्र रुपमा उपमहानगरको मेयर जितेपछि पदभार ग्रहण गरेपछि पत्रकारहरुसँग कुराकानी गर्दै उनले यस्तो बताएका हुन्। मैले पहिलो निर्णय नै धनगढीको गुरुयोजना बनाउने गरेको छु, गुरुयोजनाका आधारमा पाँच वर्षको विकास प्राथमिकताका आधारमा हुन्छ, उनले भने, धनगढीका लागि नयाँ युगको सुरुवात भयो भनेर बुझिदिन आग्रह गर्दछु। हमालले सत्ता गठबन्धनका नृपबहादुर ओडलाई पराजित गरी मेयर निर्वाचित भएका हुन्। २०७४ सालको स्थानीय निर्वाचनमा ओडसँगै २७ सय ९७ मतले पराजित भएका हमालले ओडलाई १२ हजार ४८ मतको अन्तरले पराजित गरेका हुन्। हमालले २६ हजार ८६५ मत ल्याउँदा ओडले १४ हजार ८१७ मत ल्याएका थिए। हमालले आम नगरबासी र पत्रकारहरुलाई कुनै पनि सूचना मागेकै दिने बताए। नगरबासीको हरेक सूचना माग्ने अधिकार छ, अझ पत्रकारहरुका लागि सूचना अपरिहार्य हो, म नगरबासी वा पत्रकार जसलाई पनि तुरुन्त सूचना दिने ब्यवस्था गर्छु। ७ दिन र १५ दिन कुराउँदिन, उनले भने। यस्तै उपमेयर कन्दकला रानाले पनि पदभार ग्रहण गरेकी छन्। पदभार ग्रहण गर्दै रानाले, आफूले महिला बालबालिका, जेष्ठ नागरिकको सेवा सुविधाका लागि बढी जोड दिने बताइन्। उनले, आफू चुनाव एमालेबाट जितेपछि अब पाँच वर्षका लागि सबै नगरबासीको उपमेयर भएकाले जनताको सेवामा लाग्ने बताइन्। राना पनि सत्ता गठबन्धनको तर्फबाट नेकपा माओवादी केन्द्रकी शान्ति अधिकारी क्षेत्रीलाई पराजित गर्दै मेयरमा जितेकी हुन्। रानाले १५ हजार ४९७ मत ल्याएर विजयी हुँदा अधिकारी क्षेत्रीले १२ हजार ६७० मत प्राप्त गरेकी थिइन्। हमालले उपमेयर कन्दकला राना र वडाध्यक्ष तथा सदस्यहरुलाई सपथ खुवाएका थि । हमालले भने विहान ११:१५ बजेको शुभ मुहुर्तमा पदभार ग्रहण गरेका हुन्। मेयरको कार्यकक्षमा पूजाआजा र स्वस्ती बाचनसहित उनले कार्यभार सम्हालेका थिए। हमालले नगरबासीलाई कुनै पनि उद्घाटनमा आफूलाई नबोलाई दिन पनि आग्रह गरेका छन्।"
अछामको साँफेबगरमा गठबन्धनका उम्मेदवार विजयी,"अछाम : साँफेबगर नगरपालिकामा गठबन्धनका उम्मेदवार विजयी भएका छन्। नगरपालिकाको प्रमुखमा नेपाली कांग्रेसका राजेन्द्र कुँवर ७ हजार २६५मत सहित विजयी भएका हुन्। कुँवरका निकटत प्रतिदन्द्धी नेकपा एमालेका पशुपति कुँवरले ५ हजार ३९मत प्राप्त गरेकी छन्। उपप्रमुखममा समाजवादीका शिबबहादुर कुँवर शिलोज६ हजार ४३४ मत सहित विजयी भएका छन्। उनका निकटतम प्रतिदन्द्धि माओबादीका रंग ठकुल्लाले ५ हजार ३१४ मत पाएका छन्। १४ वडा रहेको साँफेबगरमा ८ वडा कांग्रेसले, ३ एमाले, १ समाजवादी र २ स्वतन्त्रले जितेको छ। वडा नं १ मा स्वतन्त्र नन्दसिंह ठकुल्ला, वडा नं २ कांग्रेसका सेतबहादुर कुँवर, वडा नं ३ मा कांग्रेसका कुलबहादुर कुँवर, वडा नं ४मा कांग्रेसका नवराज बुढा, वडा नं ५ मा कांग्रेसकै मक्र कुँवर, वडा नं ६ मा स्वतन्त्रका मिनबहादुर बोहरा, वडा नं ७ मा कांग्रेसका हिक्मत कडायत, वडा नं ८ कांग्रेसका कालुसिंह कुँवर, वडा नं ९ मा समाजवादीका दिपक कुँवर, वडा नं १० मा एमालेका ललित बोगटी, वडा नं ११ मा एमालेका रामबहादुर बोहरा, वडा नं १२ मा कांग्रेसका जनक कडायत, वडा नं १३ मा एमालेका रुपबहादुर कुँवर र वडा नं १४ मा कांग्रेसकै सन्जु थापा विजयी भएका छ्न्। साँफेबगरमा काग्रेससमाजवादी र एमालेमाओवादीबीच गठबन्धन भएको थियो।"
"भोटेबहालमा आगलागी, तीन करोडको क्षति","काठमाडौं : काठमाडौं महानगरपालिका ११ भोटेबहालको एक बिजुली पसलमा आगलागी भएको छ। दिउँसो साढे ३ बजे एक्कासी आगलागी भएको जिल्ला प्रहरी परिसर काठमाडौंका प्रवक्ता दिनेशराज मैनालीले बताए। प्रारम्भिक अनुसन्धानमा आगोलागीबाट तीन करोड बढीको क्षति भएको मैनालीले जानकारी दिए। आगलागी नियन्त्रण गर्नका लाग नेपाल प्रहरीको टोली, सशस्त्र प्रहरीको टोली, तीनवटा दमकल, २ वटा पानी ट्याकरको प्रयोग गरिएको थियो। बिजुलीको सामान सर्ट भई आगलागी भएको हुनसक्ने प्रहरीको अनुमान छ।"
"जनकपुरधामको मेयरमा स्वतन्त्रका मनोज, उपमेयरमा कांग्रेसका किशोरी","जनकपुरधाम : जनकपुरधाम उपमहानगरपालिकाको मेयरमा स्वतन्त्र उम्मेदवार मनोज कुमार साह विजयी भएको छ। सत्तारुढ दलको गठबन्धनमा नेपाली कांग्रेसको टिकटबाट बञ्चित मनोज कुमार साहले स्वतन्त्रबाट जनकपुरधाम उपमहानगरपालिकाको मेयरमा निर्वाचित भएका हुन्। स्वतन्त्रबाट मेयरमा मनोज साह र सतारुढ गठबन्धनबाट उपमेयरमा कांग्रेसका उम्मेदवार किशोरी साह विजयी भएका हुन्। स्वतन्त्र उम्मेदवार मनोज कुमार साहले १३ हजार ४ सय ६५ मत ल्याएर मेयरमा निर्वाचित भएका हुन्। उनका निकटत्तम प्रतिद्वन्दी नेकपा एमालेका शिवशंकर साह(हिरा)ले ९ हजार ५ सय ३२ मत ल्याए। यस्तै लोकतान्त्रिक समाजवादी पार्टीका मनोज कुमार चौधरीले ५ हजार ३ सय ६०, गठबन्धनबाट जनता समाजवादीका लालकिशोर साहले ५ हजार १ सय ९४, स्वतन्त्र उम्मेदवार बलराम महतोले ४ हजार २९०, स्वतन्त्र उम्मेदवार जानकीराम साहले २ हजार ७२, जनमत पार्टीबाट अनिता देवी साहले १४३७ र तमलोपाबाट विभा ठाकुरले ११ सय ४१ मत ल्याएका छन्। यसैगरी उपमेयरमा सत्तारुढ गठबन्धनबाट कांग्रेसका किशोरी साहले १५ हजार ५ सय २५ ल्याएर विजयी भएका छन्। साहका निकटत्तम प्रतिद्वन्दी नेकपा एमालेका रुणा देवी झाले १० हजार ८८५, लोसपाकी रिता मिश्रले ५ हजार ८१७ मत ल्याईन्। मिश्र निवर्तमान उपमेयर हुन्। सत्ता गठबन्धनको भागबन्डामा कांग्रेसले जनकपुरधामको मेयर जनता समाजवादी पार्टी (जसपा) लाई छाडेपछि कांग्रेस उपमहानगर समितिका सभापति समेत रहेका मनोज कुमार साहले राजीनामा दिएर उम्मेदवारी दिएका थिए।"
यस्ता छन् मन्त्रिपरिषद्का निर्णयहरु,"काठमाडौं : सरकारले स्थानीय तहको निर्वाचन सम्पन्न गर्न सहयोग गर्ने सबैलाई धन्यवाद दिएको छ। मन्त्रिपरिषदका निर्णय सार्वजनिक गर्न सोमबार आयोजित पत्रकार सम्मेलनमा सरकारका प्रवक्ता ज्ञानेन्द्रबहादुर कार्कीले एकैचरणमा स्थानीय तहको निर्वाचन सफलतापूर्वक सम्पन्न गर्ने निर्वाचन आयोग, मतदाता र राजनीतिक दल तथा सुरक्षाकर्मी लगायत सबैमा धन्यवाद दिने निर्णय भएको बताए। मन्त्रिपरिषदले वैदेशिक रोजगारीबाट फर्केकाहरुको पुनः एकीकरण आयोजनाका लागि स्वीटजरल्यान्ड सरकारबाट सरकारबाट प्राप्त हुने करिब ८६ करोड १३ लाख नेपाली रुपैयाँ अनुदान रकम स्वीकार गर्ने निर्णय गरेको उनले बताए। त्यस्तै विश्व बैंकबाट यातायात तथा व्यापार आवद्धता अभिवृद्धि कार्यक्रमका लागि प्राप्त हुने करिब ३३ अर्ब रुपैयाँ ऋण सहायता लिनेबारे वार्ता टोली गठन गरेको प्रवक्ता कार्कीले जानकारी दिए। बैठकले राष्ट्र बैंकको नोट धुलाउने नियमावली २०७९ बनाउन स्वीकृत प्रदान गरेको उनले बताए। त्यस्तै जेठ १८ मा नर्वे र १९ गते फिनल्याण्डसँग हुने दुई पक्षीय परामर्श संयन्त्रको बैठकमा सहभागी हुन परराष्ट्र मन्त्रालयको प्रतिनिधिमण्डललाई स्वीकृती दिने निर्णय पनि बैठकले गरेको छ।"
पेट्रोलियम पदार्थको मूल्यवृद्धि अविलम्ब फिर्ता लिन राप्रपाको माग,"काठमाडौं : राष्ट्रिय प्रजातन्त्र पार्टी (राप्रपा)ले पेट्रोलियम पदार्थको मूल्यवृद्धि अविलम्ब फिर्ता लिन माग गरेको छ। अध्यक्ष राजेन्द्र लिङ्देनले सोमबार विज्ञप्ति जारी गरेर उपभोक्ताको हितविपरीत पटक पटक भइरहेको मृल्यवृद्धिको विरोध गर्दै फिर्ता लिन सरकारसँग माग गरेका हुन्। साथै पेट्रोलियम पदार्थमा राज्यले भन्सार र विभिन्न शीर्षकमा लिइरहेको करको पुनर्विचार गरी मूल्य नियन्त्रण गर्न र विद्युत उत्पादन, खपत र वैकल्पिक उर्जाको आवश्यक कार्ययोजना ल्याउन पनि राप्रपाले माग गरेको छ।"
बारम्बार निर्देशन दिँदा पनि पूँजीगत खर्चमा खासै प्रगति नभएपछि मन्त्री झाँक्री असन्तुष्ट,"काठमाडौं : शहरी विकास मन्त्री रामकुमारी झाँक्रीले मन्त्रालय अन्तर्गतका आयोजना प्रमुखहरूलाई पूँजीगत खर्च बढाउन निर्देशन दिएकी छन्। उनले सोमबार मन्त्रालय सम्बद्ध आयोजना प्रमुखबाट हालसम्मको कार्य प्रगति विवरणबारेसमेत जानकारी लिएकी छन्। मन्त्री झाँक्रीले आयोजनाको प्रगति र खर्चबाट सन्तुष्ट हुन सकिने ठाउँ नरहेको बताउँदै काम चुस्त र दुरुस्त बनाउन तथा देखिने गरी काम गर्न निर्देशन दिएकी हुन्। बारम्बार निर्देशन दिँदा पनि पूँजीगत खर्चमा खासै प्रगति नभएको बताउँदै उनले भनिन्, 'हामीले बारम्बार छलफल सल्लाह गर्छौं तर कामको गति उस्तै छ। हामीसँग समय थोरै छ, देखिने गरी काम गरौं।' काठमाडौं उपत्यका विकास प्राधिकरण र अधिकार सम्पन्न बागमती सभ्यता एकीकृत समितिले जनताले अनुभूत गर्ने गरी काम गर्न नसकेको मन्त्री झाँक्रीको भनाइ छ। मन्त्रालयका सचिव डा रमेशप्रसाद सिंहले आयोजनाहरूको पूँजीगत खर्चको स्थिति सन्तोषजनक नदेखिएकाले सबै आयोजना प्रमुखहरूलाई सक्रियतापूर्वक काम गर्न निर्देशन दिए। मन्त्रालयका सहसचिव प्रकीर्ण तुलाधरकाअनुसार चालु आर्थिक वर्षमा चालुतर्फ ५३३९ प्रतिशत र पूँजीगततर्फ ३५३९ प्रतिशत गरी कूल ३६७३ प्रतिशत खर्च भइसकेको छ। उनले अघिल्लो वर्षको सोही अवधिमा समग्रमा ६२ प्रतिशत खर्च भएको बताउँदै यस वर्ष मन्त्रालयको खर्चको स्थिति सन्तोषजनक नरहेको बताए। शहरी विकास तथा भवन निर्माण विभागका महानिर्देशक पद्मकुमार मैनालीले हालसम्म विभागले ४० प्रतिशत प्रगति गरेको विवरण मन्त्री समक्ष पेश गरे। उनले आगामी असार १५ गतेसम्म विभागले झण्डै ८० प्रतिशत कार्य प्रगति ल्याउने पनि बताए। यस्तै सघन शहरी कार्यक्रमको प्रगति विवरण ४० प्रतिशत रहेको उनले बताए। मन्त्रालयअन्तर्गत शहरी विकास तथा भवन निर्माण विभाग, नगर विकास कोष, आवास कम्पनी, काठमाडौं उपत्यका विकास प्राधिकरण, अधिकार सम्पन्न बागमती सभ्यता एकीकृत विकास समिति, संघीय संसद सचिवालयलगायत विभाग र निकायले काम गरिरहेका छन्।"
नवलपरासीको रामग्रामका मेयरको पहिलो निर्णय : बाढी नियन्त्रण,"परासी : पश्चिम नवलपरासीको रामग्राम नगरपालिकाका नवनिर्वाचित मेयर धनपद यादवले बाढी नियन्त्रणलाई प्राथमिकता दिएर पहिलो निर्णय गरेका छन् । पदभार समाल्दै मेयर यादवले गतवर्ष आएको बाढीले रामग्राम नगर क्षेत्र प्रभावित बनेकाले बाढी नियन्त्रणलाई प्रमुखरुपमा राखेर काम गर्ने बचन दिए। गत भदौमा आएको बाढीका कारण नगर क्षेत्रमा २ जनाले ज्यान गुमाएका थिए । करडौंको धनमाल बगेर नष्ट भएको थियो । झरही खोलाका कारण आएको बाढीले क्षति पुर्याएको भन्दै तटबन्धन कार्यलाई तीव्रता दिइ बाढी पस्ने संभाव्य स्थानको खोजी गरी व्यवस्थापनमा लाग्ने यादवले बताए । पानीको बहाब रोकिन सक्ने स्थानको पहिचान गरी सम्भाव्य बाढीको क्षतिलाई न्यूनिकरण गर्ने उपायको खोजी गरेर काम थालनी गर्न पनि यादवले कर्मचारीहरुलाई निर्देशन दिए । पदभार समाल्न मेयर यादवसँगै उपमेयर सम्झना चौधरी पाँच कन्याकासाथ शुभ साइत निकालेर नगरपालिका पुगिन्। बाढी नियन्त्रणसँगै स्वास्थ्य, शिक्षा र रोजगारीलाई प्राथमिकतामा राखेर काम गर्ने यादवले बताइन्।उनले नगरपालिकाका अघिल्ला निर्णय र आगामी कार्यक्रमलाई सँगसँगै लगेर काम गर्ने योजना रहेको यादवले सुनाइन्। पदभार समाल्दै उपमेयर चौधरीले जनताको चाहनाअनुसार काम गर्ने बताइन् । उनले सामान्य झगडा र अन्य विवादका घटनाहरु प्रहरी र अदालतमा जाने प्रवृत्तिलाई अन्त्य गरी न्यायिक समितिद्वारा जनतालाई न्याय दिलाउन आफू अग्रसर हुने प्रतिवद्धता जनाइन् । स्थानीय तह निर्वाचनमा मेयरमा एमाले र उपमेयरमा राप्रपाका उम्मेदवार विजयी भएका हुन् ।"
"भरतपुरको मतगणना रोकियो, गणना स्थलमा छिरेका एमाले प्रतिनिधि प्रहरी नियन्त्रणमा","चितवन : भरतपुर महानगरपालिकाको मतगणना रोकिएको छ। नेकपा एमालेका प्रताप नाम गरेका प्रतिनिधि गणनास्थलमै गएर मतपत्र पट्याउन थालेपछि विवाद भएर गणना रोकिएको हो। गणनास्थलमा एमालेले पठाएका प्रतिनिधि कर्मचारीले गणना गर्ने स्थलमा छिरेर मतपत्र पट्याउन थालेपछि प्रहरीले उनलाई नियन्त्रणमा लिएको छ। ती प्रतिनिधिले जालीभित्रै पसेर कर्मचारीले गर्ने काम गर्न थालेपछि प्रहरीले उनलाई नियन्त्रणमा लिएको हो। एमाले चितवनले भने आफ्नो प्रतिनिधि झुक्किएर जालीभित्र प्रवेश गरेको दाबी गरेको छ। एमालेका जिल्ला अध्यक्ष रामप्रसाद न्यौपानेले आफ्नो प्रतिनिधि नियतवश नभई झुक्किएर प्रवेश गरेको दाबी गरेका छन्। यो ठूलो इस्यु होइन। नियतशव होइन झुक्किएर गएको हो, उनले भने। अहिले एमालेले ती प्रतिनिधिलाई छोड्नुपर्ने र अनिमात्रै गणना सुरु गर्नुपर्ने अडान लिएको छ। करिब चार बजेतिर यो घटना भएको हो। एमालेले पठाएका प्रतिनिधिलाई कर्मचारी ठानेर प्रहरीले पनि भित्र छिर्न दिएको थियो। तर उनी कर्मचारी नभएको अन्य प्रतिनिधिले बताएपछि मतपत्र पट्याउँदै गर्दा प्रहरीले समातेर नियन्त्रणमा लिएको थियो। ती प्रतिनिधि अहिले प्रहरी हिरासतमा छन्। एजेण्ट बाहिर बस्नुपर्ने भित्र गएर बसे, हाम्रा प्रहरी कर्मचारीले पनि निर्वाचन कर्मचारी भनेर रोकेनन्, एक प्रहरी अधिकारीले भने, थाहा पाउने वितिकै समातेर निनयन्त्रणमा लिएका छौैं।"
विजय उत्सव मनाउन सार्वजनिक बिदा,"राजविराज : नवनिर्वाचित जनप्रतिनिधिहरूको विजय उत्सव मनाउन सोमबार सप्तरीको रुपनी गाउँपालिकाले सार्वजनिक बिदा दिएको छ। नवनिर्वाचित पदाधिकारीले पदको शपथ ग्रहण खाएका छैनन्। गाउँपालिका कार्यालयले नवनिर्वाचित अध्यक्ष दिनेशकुमार यादवको आदेशमा गाउँपालिकाभर नै सार्वजनिक बिदा दिइएको जनाएको छ। रुपनी गाउँपालिकाका प्रमुख प्रशासकीय अधिकृत अरबिन्दकुमार चौधरीले सोमबार बिहान सूचना प्रकाशित गर्दै सार्वजनिक बिदा दिइएको जनाएका हुन्। अन्नपूर्ण पोष्टसँगको कुराकानीमा चौधरीले भने,गाउँपालिकामा आज बिदा गरिएको सत्य हो, अध्यक्षले आदेश दिएपछि मान्नै पर्यो। प्रकाशित सूचना।"
"गठबन्धनले पाल्पामा कांग्रेसलाई घाटा, एमाले पुरानै अवस्थामा","तानसेन : पाल्पाको १० वटै स्थानीयतहमा विजय हासिल गर्ने गरी भएको सत्तापक्षीय गठबन्धनमा नेपाली कांग्रेसलाई घाटा भएको छ। नेपाली कांग्रेस पाल्पाले २०७४ सालको विरासत जोगाउन सकेन। गठबन्धनको कारण सबैभन्दा बढी फाइदा नेकपा माओवादी केन्द्रले हात पारेको छ भने राष्ट्रिय जनमोर्चा नेपाल पनि फाइदामा पुगेको छ। सत्ता साझेदारी गठबन्धनका नेकपा एकीकृत समाजवादी भने वडा सदस्यमा मात्र चित्त बुझाउनु परेको छ। जनता समाजवादी पाटीले पाल्पामा एक वडा सदस्यसमेत जीत्न सकेन। पाल्पामा २०५१ साल देखी नेकपा एमाले पहिलो पाटी रहँदै आएकोमा २०७९ को स्थानीयतह निर्वाचनमा पनि पहिलो पाटी नै भएको छ। यो चुनवी नतिजासँगै जिल्ला समन्वय समिति पनि नेकपा एमालेको पोल्टामा पुगेको छ। जिल्ला समन्वयको प्रमुख, उपप्रमुखसहित सदस्यको निर्वाचनको लागि पाल्पाका १० पालिका प्रमुख उपप्रमुख गरी २० जनाको मताधिकार रहेकोमा नेकपा एमालेका ११, नेपाली कांग्रेसको ६ र माओवादी केन्द्रको ३ मत रहेको छ। पाल्पामा गठबन्धनले रैनादेवीछहरा, रिव्दीकोट, तानसेन नगरपालिका र रामपुर नगरपालिकामा जीत हासिल गरेको छ भने नेकपा एमालेले निस्दी, पुर्वखोला, रम्भा, माथाँगढी बगनासकाली र तिनाउँ गाउँपालिकामा जीत हासिल गरेको छ।"
'बलात्कार र यौनहिंसाको मुद्दामा हदम्यादको प्रावधान हटाउन माग',"काठमाडौं : सांसदहरुले नाबालिगको हकमा हदम्याद प्रावधान हटाउन माग गरेका छन् । राष्ट्रिय सभाका सांसद विमला राई पौड्यालले समाजमा महिलामाथि जघन्य अपराधका घटना बढेको भन्दै नाबालिगको हकमा हदम्याद प्रावधान हटाउन माग गरेकी हुन् । उनले महिलामैत्री कानुन निर्माण भएपनि समाजमा हि्ंसा नघटेको बताइन् । पौड्यालले भनिन्, 'न्याय पाउन हदम्याद बनेको छ । नाबालिगको हकमा, बलात्कारको हकमा महिला हिंसाको हकमा हदम्यादको प्रावधान हटाइयोस् । र यो हटाउनैपर्छ । ' सांसद पौड्यालले ३६५ दिनसम्म बलात्कार हो कि क्या हो भनेर अनुसन्धान गर्ने र ३६६ दिन पुगेपछि अनुसन्धाननै नगर्ने भन्ने पनि हुन्छ र भन्दै प्रश्न गरिन् । उनले अध्यादेशमार्फत् हदम्यादको प्रावधान तुरुन्तै हटाउनुपर्ने माग गरिन्। उनले भनिन्, 'महिला हिंसाका घटना अन्त्य गर्न हदम्यादको प्रावधान हटाउनुपर्ने गरी तुरुन्त कानुन ल्याऔं ।' अपराध संहिता २०७४ मा बलात्कारविरुद्ध उजुरी गर्न एकवर्षे हदम्याद तोकिएको छ।"
"राप्रपा नेपालको निर्णय : निर्वाचन आयोगसँग गाई चिह्न माग्ने, राष्ट्रव्यापी सनातन धर्म सम्मेलन गर्ने","काठमाडौं : राप्रपा नेपालले गाई चिह्न दिन निर्वाचन आयोगसँग माग गरेको छ। अध्यक्ष कमल थापाको सभापतित्वमा सोमबार बसेको केन्द्रीय कार्यसम्पादन समिति बैठकले आगामी प्रतिनिधिसभा र प्रदेशसभाको निर्वाचनलाई ध्यानमा राख्दै आयोगसँग पार्टीको पुरानै गाई चुनाव चिन्ह माग गर्ने निर्णय गरेको हो। बैठकले हिन्दू राष्ट्र पुनर्स्थापनार्थ जनजागरण ल्याउन आगामी असार महिनामा राष्ट्रव्यापी सनातन धर्म सम्मेलन आयोजना गर्ने निर्णय पनि गरेको छ। त्यसैगरी राप्रपा नेपालको तीर सहितको झण्डा सगरमाथाको शिखरमा फहराउने साहसी पर्वतारोही पासाङ शेर्पालाई तत्कालीन राप्रपा नेपालका महामन्त्री एवं संसदीय दलका नेता स्व चन्द्रबहादुर गुरुङको स्मृतिमा स्थापित एक लाख रुपैंया नगद सहितको चन्द्र स्मृति विशिष्ट प्रतिभा पुरस्कार द्वारा पुरस्कृत गर्ने निर्णय गरिएको छ। बैठकले छोटो समयमै पटकपटक पेट्रोलियम पदार्थमा गरिएको अत्याधिक मूल्यवृद्धिको विरोध गरेको छ। पेट्रोलियम पदार्थको करमा छुट दिएर भए पनि अनियन्त्रित मूल्यवृद्धि तत्काल नियन्त्रण गरी जनतालाई राहत प्रदान गर्न सरकारसँग माग गरेको छ। देशमा व्याप्त रहेको भ्रष्टाचारलाई कडाईका साथ नियन्त्रण गर्न र संस्थागत रुपमा भइरहेको धर्म परिवर्तनलाई कानुन अनुसार निरुत्साहित गर्न सरकारको ध्यानाकर्षण गराउने निर्णय गरिएको प्रवक्ता सुरेश आचार्यले जानकारी दिए। बैठकले आगामी संसदीय निर्वाचनबाट राप्रपा नेपाललाई राष्ट्रिय मान्यताप्राप्त दल बनाउने उद्देश्य रहेकोले पार्टीलाई सशक्त रुपमा संगठित गर्ने निर्णय पनि गरेको छ। त्यसका लागि भदौको तेस्रो साताभित्र देशको सम्पूर्ण पालिकाहरुका वडामा पार्टीको ईकाई समिति गठन गर्ने र यसमा आवश्यक संख्यामा स्वयंसेवी कार्यकर्ताहरुलाई प्रशिक्षण दिई ७५३ वटै पालिकामा परिचालित गरिने उल्लेख छ। त्यसैगरी जेठ महिनाभित्र सातवटै प्रदेश (विराटनगर, जनकपुर, हेटौंडा, पोखरा, बुटवल, सुर्खेत र धनगढी) मा प्रदेशस्तरीय अगुवा कार्यकर्ता भेला सम्पन्न गर्ने निर्णय बैठकको छ। आगामी असार महिनाभित्र ७७ जिल्लामा जिल्लास्तरीय अगुवा कार्यकर्ता भेला तथा प्रशिक्षण आयोजना गर्ने निर्णय पनि केन्द्रीय कार्यसमितिले गरेको छ। जेठ महिनाभित्र सातवटै प्रदेशहरुका राजधानीमा जनताको माझमा राप्रपा नेपाल अभियानअन्तर्गत वर्तमानका चुनौती र विकल्प विषयमा बुद्धिजिवी वर्ग, नागरिक समाजका अगुवा तथा विभिन्न पेशा र समुदायका प्रतिनिधीहरुसँग अन्तरक्रिया कार्यक्रम संचालन गर्ने, कात्तिकभित्र विभिन्न जनवर्गीय संगठनहरुको इकाई समिति पालिका स्तरसम्म गठन गरिसक्ने केन्द्रीय समितिले तय गरेको छ। संसदीय निर्वाचनबाट राप्रपा नेपाललाई राष्ट्रिय मान्यताप्राप्त दल बनाउनका लागि तत्कालै विभिन्न तहमा नियमित रुपमा प्रशिक्षण, अनुशिक्षण, सामाजिक परिचालनका कार्यक्रमहरु संचालन गर्ने, भदौ महिनाभित्र काठमाडौंमा पार्टीको वृहद् राष्ट्रिय भेला आयोजना गर्ने राप्रपा नेपालको निर्णय छ। युवा वर्गलाई पार्टीको विचार र संगठनमा आकर्षित गर्न निकट भविष्यमा युवा वर्गमा राप्रपा नेपाल अभियान संचालन गर्ने, जेठ मसान्तभित्रमा जनवर्गीय संगठनहरुको उपत्यकास्तरीय संयुक्त भेला काठमाडौंमा आयोजना गर्ने निर्णय भएको पार्टीको प्रचार विभागले जनाएको छ।"
जनकपुरधाममा स्वतन्त्र उम्मेदवार मनोज साह विजय नजिक,"जनकपुरधाम : जनकपुरधाम उपमहानगरपालिकामा स्वतन्त्र उम्मेदवार मनोज साह जीत नजिक पुगेका छन्। नेपाली कांग्रेसको वागी उम्मेदवारको रुपमा रहेका साहले गृहवडासहित दुईवटा वडाको गणना भइरहँदा मनोजले १२ हजार २८३ मत ल्याएका हुन्। उपमहानगरपालिकामा रहेको २५ वडामध्ये २३ वटा वडाको मतगणना सम्पन्न भएको हो। उनका निकटत्तम प्रतिद्वन्द्वीको रुपमा नेकपा एमालेका शिवशंकर साहले ९ हजार ३०३ मत ल्याएका छन्। लोकतान्त्रिक समाजवादी पार्टीका मनोज चौधरीले ५ हजार १६ मत ल्याएका हुन्। सत्ता गठबन्धनको तर्फबाट जनता समाजवादी पार्टीबाट मेयरमा उम्मेदवारी दिएका लालकिशोर साहले ४ हजार ८०६ मतसहित चौथो स्थानमा झरेका छन्। लालकिशोर निवर्तमान मेयर हुन्। यस्तै, स्वतन्त्र उम्मेदवार निर्माण व्यवसायी बलराम महतो ३ हजार ७३४ मतसहित पाँचौँ स्थानमा रहेका छन्। उपमेयरतर्फ गठबन्धनको तर्फबाट कांग्रेसबाट उम्मेदवारी दिएका किशोरी साह १४ हजार ८३२ मत पाएका हुन्। उनका निकटतम प्रतिद्वन्द्वी नेकपा एमालेकी रुना झा १० हजार ५३४ मतसहित दोस्रो स्थानमा रहेकी छन्। यस्तै, निवर्तमान उपमेयर लोसपाकी रिताकुमारी मिश्र ५ हजार २५४ मतसहित तेस्रो स्थानमा रहेकी छन्। अन्तिम परिणाम अबेर साँझसम्म आउने बताइएको छ।"
जनकपुरमा स्वतन्त्र उम्मेदवार मनोज साहको जित पक्का,"जनकपुरधाम : मधेश प्रदेशको राजधानी जनकपुरधाममा मेयरका स्वतन्त्र उम्मेदवार मनोज साहको जित सुनिश्चित भएको छ । २५ वडा रहेको उपमहानगरपालिकामा पाँचदलीय गठबन्धनबाट जनता समाजवादी पार्टीका लालकिशोर साह चौथो स्थानमा छन् भने दोस्रोमा नेकपा एमालेका शिवशंकर साह हिरा रहेका छन् । कांग्रेससहितको गठबन्धनबाट उम्मेदवार बनेका साह निवर्तमान मेयर समेत हुन् । पछिल्लो मतगणनाअनुसार मनोजले १२ हजार २८३ मत प्राप्त गरेका छन् भने उनलाई नेकपा एमालेका शिवशंकर साहले ९ हजार ३०३ मत ल्याएर पछ्याइरहेका छन् । २५ वटा वडा रहेको उपमहानगरपालिकामा २३ वटा वडाको मतगणना सम्पन्न भइसकेको छ । हाल वडा नम्बर १५ को मतगणना जारी रहँदा मनोज ३ हजार मतले अगाडि छन् । उपमेयरतर्फ गठबन्धनको तर्फबाट कांग्रेसका उम्मेदवार किशोरी साह १४ हजार ८३२ मत ल्याएर जितको नजिक छन् । पछिल्लो साढे चारवर्षदेखि जनकपुरको नगरप्रमुख पदका लागि तयारीमा जुटेका मनोजकुमार साहलाई नेपाली कांग्रेसको नगर कमिटी र जिल्ला कमिटीले समेत उम्मेदवारको रुपमा सिफारिस गरेको थियो । तर, पाँचदलीय गठबन्धनले जसपालाई मेयर दिने निधो गरेपछि उनले ३४ वर्षीय कांग्रेसको यात्रालाई तिलाञ्जली दिँदै पार्टीबाट राजीनामा दिएका थिए । पार्टीको परित्याग गरी स्वतन्त्र उम्मेदवारी दिएका साहको पक्षमा जनकपुरवासी उभिए । घण्टाघर चिन्हबाट उम्मेदवारी दिएका साहले जनताको जनमत पाएका छन् । २०७४ सालको स्थानीय तह निर्वाचनमा उनी नेपाली कांग्रेसबाट मेयर पदका प्रत्यासी थिए । सो बेला राष्ट्रिय जनता पार्टी नेपालबाट लाल किशोर साहले ११ हजार ६३८ मत बढी ल्याएर साहलाई चुनाव हराएका थिए । लालकिशोरले २२ हजार २७७ मत ल्याउँदा मनोजले १० हजार ६३९ मत प्राप्त गरेका थिए । मनोज सो बेला दोस्रो स्थानमा थिए । एकपटक हारको मुख देखिसकेको मनोजको लागि ५ वर्षपछि नयाँ अवसर जुरेको छ । पछिल्लो निर्वाचनमा पार्टीकै वरिष्ठ नेताहरुबाट अन्तर्घातमा परेका मनोजले यसपटक स्वतन्त्र उम्मेदवारी दिंदा पनि गठबन्धनका उम्मेदवारलाई अन्तर्घात गर्दै नेकाँ भित्रको गुट उपगुटले उनलाई प्रत्यक्ष र अप्रत्यक्ष रुपमा सहयोग गरेको छ । साहले निर्वाचनको क्रममा २१ बुँदे घोषणापत्र जारी गर्दै आफ्ना प्रतिबद्धताहरु सार्वजनिक गरेका थिए । उनले जनकपुरको सबैभन्दा प्रमुख समस्या फोहोरमैला व्यवस्थापनदेखि लामखुट्े नियन्त्रण र छाडा चौपायालगायतको व्यवस्थापनमा ठोस योजना ल्याउने बताएका छन् । मेयरका प्रत्यासी मनोज साह र उपप्रमुखका प्रत्यासी किशोरी साह"
"मूल्यवृद्धिले जनतामा प्रत्यक्ष असर पर्छ, तत्काल फिर्ता गर : अनेरास्ववियु","काठमाडौं : अनेरास्ववियुले सरकार आयल निगम चुहावट नियन्त्रणलाई बेवास्ता गरी कर्मचारीलाई बोनस र भत्ता बाड्न मस्त भएको दाबी गरेको छ। सोमबार एक विज्ञप्ति जारी गर्दै अनेरास्ववियुले तत्काल मूल्यवृद्धि फिर्ता लिन माग गरेको छ। अनेरास्ववियुकी अध्यक्ष सुनीता बरालले सबैलाई मुल्यवृद्विविरुद्धको निर्णायक आन्दोलनमा सशक्त ढंगले उत्रन आव्हान गरेकी छन्। बराले जारी गरेको विज्ञप्तिमा भनिएको छ,मूल्य समायोजन भन्ने बहानामा अन्तर्राष्ट्रिय बजारमा मूल्य बढ्दा बढाउने तर घटदा नघटाई, सरकार विभिन्न कर लगाएर राजस्व उठाएर कमाउन व्यस्त छ, आयल निगम चुहावट नियन्त्रणलाई बेवास्ता गरी कर्मचारीलाई बोनस र भत्ता बाड्न मस्त छ । पेट्रोलियम पदार्थको मूल्यवृद्धिसँगै देशैभर अब अतिआवश्यक वस्तु तथा सेवाको ढुवानी र लागत भाडा महँगिने निश्चित छ। बरालले आफ्नो कमजोरी लुकाउन निरन्तर घाटामा देखाएर नाफा निकाल्ने उद्देश्य राखेर गरेको मूल्यवृद्धिको कदमप्रति गम्भीर खेद व्यक्त गरेकी हुन्। जनताको आधारभूत आवश्यकतासँग प्रत्यक्ष रुपमा गाँसिएका वस्तुहरुमा मूल्यवृद्धि गर्दै निगमले आफ्नो कमजोरी लुकाउन निरन्तर घाटामा देखाएर केवल नाफा निकाल्ने उद्देश्य राखी पटकपटक मुल्य वृद्धि गर्ने कदमप्रति अनेरास्ववियु गम्भीर खेद व्यक्त गर्न चाहन्छौँ । जारी विज्ञप्तिमा भनिएको छ,पेट्रोलियम पदार्थको मूल्यवृद्धिले तमाम क्षेत्रको महंगाई बढ्न गई सेवाग्राही र सबै जनतामा यसको प्रत्यक्ष असर पर्ने भएकाले तत्काल मूल्यवृद्धि फिर्ता लिन जोडदार माग गर्दछ । अनेरास्ववियु मुलुकमा व्याप्त महंगी, भ्रष्टाचार, चुहावटको विरुद्ध फेरि संघर्षमा होमिनुपर्ने अवस्था आएको उनको भनाई छ । जारी विज्ञप्तिमा भनिएको छ,स्थानीय तह निर्वाचनको मतदानको मसी सुक्न नपाउदै जनतामारा सरकारले मूल्यवृद्धिको उपहार जनतालाई दिएको छ । नेपाल आयल निगमले पटकपटक बढाएको छ। आइतबार रातिबाट लागू हुने गरी खाना पकाउने एलपी ग्यासको मूल्य प्रतिसिलिन्डर २ सय रुपैयाँले बढेको छ। अब उपभोक्ताले एक सिलिन्डरलाई १ हजार ८ सय रुपैयाँ तिर्नुपर्ने भएको छ। निगमले पेट्रोलियमको मूल्य प्रतिलिटर १० रुपैयाँ बढाएको छ। पेट्रोल अब प्रतिलिटर १ सय ८० र डिजेलमट्टितेल १ सय ६३ रुपैयाँ पर्ने निगमले जारी गरेको प्रेस विज्ञप्तिमा उल्लेख छ। निगमले हवाई इन्धन (आन्तरिकतर्फ)को मूल्य पनि बढाएको छ। प्रतिलिटर १० रुपैयाँ बढाएर १ सय ६६ रुपैयाँ बनाइएको छ। हवाई इन्धन (बाह्य) अमेरिकी डलर १५४५ बनाइएको छ। अन्तर्राष्ट्रिय बजारमा तेलको मूल्य निरन्तर बढ्दै गएकाले नेपालमा पनि मूल्य बढाएको जनाइएको छ। मूल्य समायोजनपछि अब १५ दिनमा पेट्रोलमा मासिक १ अर्ब, डिजलमा ३ अर्ब ४० करोड र एलपी ग्यासमा ३ अर्ब घाटा हुने देखिएको निगमको दाबी छ। निगमले चैत २२ गते ग्यासको मूल्य बढाएर १ हजार ६ सय कायम गरेको थियो। पेट्रोलियमको भाउ वैशाख ३१ गते लिटरमा १० रुपैयाँ बढाएको थियो। पेट्रोलियम पदार्थको कारोबारबाट घाटा बढेपछि निगम भाउ बढाउन बाध्य भएको निगमका प्रवक्ता विनितमणि उपाध्यायले बताए। तेल खपत घटाउन सरकारले सातामा दुई दिन सार्वजनिक बिदा दिन थालेको छ।"
कांग्रेसले भन्यो : राष्ट्रिय निर्वाचनमा गठबन्धन अघि बढ्ने मजबुत आधार बन्यो,"काठमाडौं : नेपाली कांग्रेसले स्थानीय तह निर्वाचनको परिणाम सन्तोषजनक प्राप्त भएको बताएको छ । कांग्रेस प्रवक्ता डाप्रकाशशरण महतले यो परिणामलाई मजबुत बनाउँदै आम निर्वाचनमा स्पष्ट बहुमत ल्याउने दावी गरे। यो निर्वाचनको परिणाम सन्तोषजनक रुपमा लिएका छौं । तालमेलसहित निर्वाचनको परिणामलाई हेर्ने हो भने सहयोगी दलहरुले पनि सहयोग पाएका छौं,'उनले भने।' स्थानीय निर्वाचनका कारण राष्ट्रिय निर्वाचनमा गठबन्धनलाई अघि बढाउने मजबुत आधार पनि तय भएको बताए । उनले भने, हाम्रो पार्टीमा अन्तर्घात नभइदिएको भए चार सय स्थानीय तह जित्थ्यौं । हामीले यो विषयमा समीक्षा गर्छौं ।' एमालेले एक्लै लडेको दावी गरेपनि त्यो दावीमा सत्यता नभएको उनले बताए ।"
पोखरामा एमालेको पकड मानिएको वडामा कांग्रेसको सानदार जित,"पोखरा : दसकौंदेखि कम्युनिस्ट किल्ला रहेको पोखरा महानगरपालिकाका बहुमत वडामा नेपाली कांग्रेसका वडाध्यक्ष उम्मेदवार विजयी भएका छन् । मतगणना जारी केही वडामा समेत कांग्रेसले अग्रता लिएको छ । पछिल्लो मतपरिणामअनुसार कांग्रेसले १९ वडामा जित हाँसिल गरेको छ। एमालेले ८ वडामा मात्रै अध्यक्ष जितेको छ । ६ वटा वडाको मतगणना जारी छ । २०७४ सालको निर्वाचनमा कांग्रेसले ११ वडा मात्र जितेको थियो । एमालेले मेयर उपमेयरसहित २२ वडा जितेको थियो । २०४९ र २०५४ सालदेखि एमालेले जित्दै आएका वडाहरुमा समेत यसपाली कांग्रेसले बाजी मारेको छ । एमालेले २०७४ मा जितेका ७, १३, १४, १६, २४, २५, २६, ३० र ३१ नम्बर वडामा यसपालि कांग्रेसले जितेको हो । तीमध्ये पोखरा नगरका पुरानै र कतिपय नगरमा मिसिएका ग्रामीण क्षेत्र पर्ने वडा हुन् । गाविस हुँदा पनि एमालेले दसकौंदेखि जितेका ठाउँमा कांग्रेसले सफलता प्राप्त गरेको हो । २०७४ मा आफूले नजितेको वडा नम्बर ६ मात्रै एमालेले यसपालि फर्कायो । तर, पहिलाको जस्तो गरी अरु वडा जित्न सकेन । एमालेबाट पोखराको मेयरका उम्मेदवार कृष्ण थापाको वडा नम्बर १६ पनि कांग्रेसले जितेको छ । कांग्रेसको पकड भन्ने गरिएको पोखरा ८ मा अघिल्लो पालिको आफ्नो जितको विरासत एमालेले कायम गर्यो । संगठन विभाग प्रमुख खगराज अधिकारीको गृहवडा पोखरा ३१ मा पनि दसकौंदेखिको एमाले विरासतमाथि कांग्रेसले बाजी मारेको छ । मतगणनाको पछिल्लो परिणामअनुसार सोमबार मध्यान्हसम्म सत्ता गठबन्धनबाट मेयरका उम्मेदवार नेकपा एसका धनराज आचार्य एमालेका कृष्ण थापाभन्दा ४ हजार मतले अघि छन् । आचार्यको मत ५० हजार ६ सय १२ आएको छ । थापाले ४६ हजार ५ सय ८३ मत ल्याएका छन् । उपमेयरमा भने एमालेकी मञ्जुदेवी गुरुङले अग्रता लिएकी छन् । गुरुङले ५३ हजार १ सय ७३ मत प्राप्त गरेकी छन् । यस्तै, कांग्रेसबाट उपमेयरकी उम्मेदवार कोपिला रानाभाटले मत ४९ हजार ५ सय ८६ प्राप्त गरेकी छन्। एमालेले गुमाएका कतिपय वडामा सदस्यहरुमा पनि कांग्रेसले जित हाँसिल गरेको छ । वडा नम्बर ७, १६, २४ र २५ मा वडाध्यक्ष कांग्रेस उम्मेदवारले जित्दा अरु ४ सदस्य एमालेका उम्मेदवार विजयी भएका छन् ।"
"'दलहरु नसुध्रिए हरेक पालिकामा बालेन, हर्कराज र गोपालहरुको उदय हुन्छ","काठमाडौं : सांसद डाखीमलाल देवकोटाले स्थानीय तह निर्वाचन निर्दलीय बनाउन प्रस्ताव गरेका छन् । सोमबार राष्ट्रिय सभामा बोल्दै सांसद देवकोटाले स्थानीय तहको चुनाव दलीय प्रवाहबाट मुक्त गराउन नीतिगत सुधार गर्नुपर्ने प्रस्ताव राखेका हुन् । 'राज्यका कुनैपनि कार्यकारी पदमा लगातार दुईपटक भन्दा बढी अवसर नपाउने व्यवस्था गरौं । यो संविधान वा कानुनमा कहाँ लेख्नुपर्ने हो लेखौं,' देवकोटाले भने, 'पटक पटक संसद भएका मन्त्री भएकाहरु मेयर र अध्यक्षमा ताक्न थाले । यो त अचम्मै भयो । हामीले शिक्षा लिऔं सुध्रिऔं । यदि सुध्रिएनौं भने हरेक पालिकामा बालेन साह, हर्कराज साम्पाङ र गोपाल बहादुर हमालहरुको उदय हुनेछ । उनले सिंगो राजनीतिक दललाई नै गम्भीर हुन अनुरोध गरे।"
तुलसीपुर उपमहानगरको मेयर र उपमेयरमा एमालेको निरन्तर अग्रता,"तुलसीपुर : तुलसीपुर उपमहानगरको मेयर र उपमेयरमा नेकपा एमालेले निरन्तर अग्रता कायम गरेको छ। पछिल्लो अद्यावधिक मतगणना अनुसार मेयरका उम्मेदवार नेकपा एमालेका टीकाराम खड्काले २१ हजार १५९ मत प्राप्त गरेका छन्। उनका प्रतिद्वन्द्वी नेपाली कांग्रेसका गेहेन्द्र गीरीले १९ हजार २८२ मत ल्याएका छन्। खड्काले १ हजार ८७७ मतले लिड गरेका छन्। यस्तै, उपमेयरमा एमालेकी स्यानी चौधरीले २० हजार ६१३ मत ल्याएकी छिन् भने। एकीकृत नेकपा समाजवादीका जोगबहादुर राणाले १४ हजार २९७ मत ल्याएका छन्। चौधरीले ६ हजार ३१६ मतले लिड गरेकी छिन्।"
धरान उपमहानगरपालिकाका जनप्रतिनिधिले लिए सपथ,धरान : सुनसरीको धरान उपमहानगरपालिकाका सबै जनप्रतिनिधिहरुले सपथ लिएका छन् । धरानका नवनिर्वाचित मेयर हर्कराज राई (साम्पाङ) ले मुख्य निर्वाचन अधिकृत तथा सुनसरीका १ नम्बरका न्यायाधीश कैलास सुवेदीबाट सपथ लिएका हुन्। राईले सुनसरी सदरमुकाम इनरुमा सपथ खाएपछि धरान आएर अन्य जनप्रतिनिधिलाई सपथ खुवाएका हुन्। सुरुमा उममेयर अइन्द्रविक्रम बेघालाई मेयर राईले सपथ खुवाएका थिए। दोस्रो चरणमा धरानका २० जना वडाअध्यक्षले सपथ लिए। तेस्रो चरणमा भने धरानका ८० जना वडासदस्यलाई सपथ गराइएको थियो । निर्वाचन अधिकृतको कार्यालयले सबै जनप्रतिनिधिहरुलाई प्रमाणपत्र वितरण गरेको थियो । सपथ ग्रहण कार्यक्रममा प्रदेश १ का सभामुख प्रदिप भण्डारीले निर्वाचित जनप्रतिनिधिहरुलाई बधाई दिँदै धरानको विकास र समृद्धिमा एकभएर लाग्न सुझाव दिए ।
पेट्रोलियम पदार्थको मूल्य वृद्धिविरुद्ध काठमाडौंमा प्रदर्शन,"काठमाडौं : पेट्रोलियम पदार्थमा भएको मूल्य वृद्धिको विरोधमा विद्यार्थीहरु सडकमा उत्रिएका छन्। सरकारले पटकपटक पेट्रोलियम पदार्थको मूल्यमा भारी वृद्धि गरेपछि मूल्य फिर्ताको माग गर्दै विद्यार्थीहरु प्रदर्शनमा उत्रिएका हुन् । नेपाल आयल निगमले आइतबार इन्धनको मूल्य बढाएको छ। निगमकाअनुसार अब पेट्रोलको मूल्य प्रतिलिटर १८० रुपैयाँ, डिजेल र मट्टितेलको मूल्य १६३ रुपैयाँ कायम भएको छ । निगमले पेट्रोल, डिजेल र मट्टितेल प्रतिलिटर १० रुपैयाँका दरले वृद्धि गरेको हो। निर्वाचनअघि पनि सरकारले पेट्रोलियम पदार्थको मूल्य वृद्धि गरेको थियो। तोकिएको दूरीभन्दा बाहिर खुल्ला बजार नीति नुरुप व्यवसायीहरुले नै प्रतिस्पर्धात्मक तवरबाट मूल्य कायम गर्ने प्रावधान छ ।"
"स्वतन्त्र उम्मेदवारको जितमा कांग्रेसको प्रतिक्रियाः नोटिस गरेका छौं, पार्टी नै फेल भयो भन्न मिल्दैन","काठमाडौंः केहि स्थानीय तहमा स्वतन्त्र उम्मेदवार निर्वाचित भएपछि नेपाली कांग्रेसले यो विषयमा समीक्षा गर्ने बताएको छ । कांग्रेसका प्रवक्ता डाप्रकाशशरण महतले सोमबार पत्रकार सम्मेलनमा स्वतन्त्र उम्मेदवारहरु निर्वाचित हुनुले पार्टी फेल भएको भन्न नमिल्ने बताए । उनले भने, 'नेपाली कांग्रेस फेल भयो, पार्टी असफल भइसक्यो भन्न मिल्दैन । के कारणले युवा पंक्ति असन्तुष्ट छन् । उहाँहरुका भावना सम्बोधन गर्न लाग्छौं । कांग्रेस गतिशील पार्टी हो । अनुभवबाट पाठ लिने हो ।' उनले युवा समूहलाई नेतृत्व तहमा ल्याउनेबारे कांग्रेसले फड्को मारेको पनि बताए । उनले भने, 'कहिलेकाहीँ विभिन्न खाले कुरा चल्छन् । यसले केहि गरिहाल्छ कि भन्ने उत्सुकता चल्छ । हाम्रो पार्टीले नोटिसमा लिएको छ । कहाँ कहाँ कमजोरी रह्यो मुल्याकंन गर्छौं । पार्टीलाई समयसापेक्ष बनाउने सोंच छ । केहि ठाउँमा अपवाद परिणाम आउन थाल्यो भनेर पार्टी फेल भए भन्ने कुरा हुँदैन । पार्टीहरुले सिक्छन् । निरन्तर सिक्ने, परिमार्जन गर्ने, समयसापेक्ष पार्टीलाई बनाउने प्रक्रिया हो ।"
सुन्दरी प्रतियोगिता सञ्चालनको कानुन बनाउन सरकारलाई संसदीय समितिको निर्देशन,"काठमाडौं : प्रतिनिधिसभाको महिला तथा सामाजिक समितिले सुन्दरी प्रतियोगितासम्बन्धी कानुन बनाउन सरकारलाई निर्देशन दिएको छ। सौन्दर्य प्रतियोगितामा सहभागी एक किशोरीको ८ वर्षअघि बलात्कार तथा यौन शोषणको घटना बाहिर आएपछि सोमबार बसेको समितिको बैठकले विभिन्न नाममा हुने सुन्दरता, मोडलिंग सम्बद्ध प्रतियोगिताहरु र मनोरञ्जन क्षेत्रमा संलग्न विविध प्रतिस्पर्धात्मक कार्यक्रम शिघ्र नीतिगत स्पष्टता कायम गराएर मात्र सञ्चालन गर्न दिन निर्देशन दिएको हो। कुनै पनि प्रकारका सौन्दर्यता सम्बद्ध प्रतिस्पर्धात्मक कार्यक्रमसम्बन्धमा विस्तृत छलफल गरि तत्काल कानुन बनाउन समितिले भनेको छ। यस्तै, सांसदहरुले सुन्दरी प्रतियोगिता रोक्न माग गरेका छन्। राष्ट्रिय सभा र संसदको महिला तथा सामाजिक समितिमा सांसदहरुले सुन्दरी प्रतियोगीताको भूमिकामाथि प्रश्न उठाएका हुन्। समितिको बैठकमा नेकपा माओवादील केन्द्रका सांसद अमृता थापाले सुन्दरी प्रतियोगिता राज्यको हितका लागि नभए यसलाई रोक्नुपर्ने बताइन्। सांसद डाखिमलाल देवकोटाले राष्ट्रिय सभामा बोल्दै महिलामाथि हुने हिंसा रोक्न माग गरे। उनले भने, सुन्दरी प्रतियोगितालगायत विभिन्न गतिविधिहरुबाट महिलामाथि हुने यौन लगायतका हिंसाहरु सदाका लागि अन्त्य गर्न कडा कानुनको निर्माण गर्नुपर्छ। राष्ट्रियसभाका सांसद भगवती न्यौपानेले जघन्य अपराधमा हदम्यादको विषय संशोधन गर्नुपर्ने माग गरिन्।"
अर्घाखाँचीको छत्रदेवले कृषिमा डिप्लोमा गर्न ४० जना विद्यार्थीलाई छात्रवृत्ती दिने,"सन्धिखर्क : अर्घाखाँचीको छत्रदेव गाउँपालिकाका नवनिर्वाचित जनप्रतिनिधिहरुले पदभार ग्रहण गरेका छन्। मुख्य निर्वाचन अधिकृत बासुदेव न्यौपानेबाट शपथ खाएका गाउँपालिकाका अध्यक्ष चन्द्रमान श्रेष्ठले पालिका उपाध्यक्ष, वडा अध्यक्ष तथा वडा सदस्यहरुलाई शपथ खुवाएपछि उनीहरुले पदभार सम्हालेका हुन्। पालिका उपाध्यक्षसहितका जनप्रतिनिधिहरुलाई शपथ खुवाए लगत्तै वैदिक विधिपूर्वक मन्त्रोच्चारणसहित अध्यक्ष चन्द्रमान श्रेष्ठ र उपाध्यक्ष मनी पन्थीले पद बहाल गरे। पदबहाली गर्दै पालिका अध्यक्ष चन्द्रमान श्रेष्ठले गर्भवती, सुत्केरी र विपन्न नागरिकलाई निशुल्क एम्बुलेन्स सेवा दिने प्रतिवद्धता व्यक्त गरे । उनले प्रत्येक वर्ष ४० जना विद्यार्थीलाई पूर्ण छात्रवृत्तीमा कृषि विषयमा डिप्लोमा अध्ययनको व्यवस्था गर्ने, न्युनतम विद्युत उपभोग गर्ने घरधुरीमा निशुल्क विद्युतको व्यवस्था गर्ने, वर्षमा कम्तिमा एकपटक निशुल्क स्वास्थ्य शिविरको आयोजना गर्नेलगायतका योजना सार्वजनिक गरे। उनले एक घर एक धाराको अभियानलाई पूर्णता , लिफ्टिंग खानेपानीको विद्युत महशुलमा ५० प्रतिशत अनुदान, विपन्न नागरिकलाई निशुल्क स्वास्थ विमा उपलब्ध गराउने तथा सडक र अन्य पूर्वाधारको स्तरोन्नति गर्ने प्रतिवद्धता व्यक्त गरे।"
हार व्यहोर्नुपरेपछि राप्रपा नेपालले भन्यो : एमालेको उदासिनताका कारण अपेक्षाकृत परिणाम आएन,"काठमाडौं : केहि स्थानीय तहमा नेकपा एमालेसँग सहकार्य गरेको राष्ट्रिय प्रजातन्त्र पार्टी (राप्रपा) नेपालले एउटा पालिकाको पनि नेतृत्व पाउन सकेको छैन। पछिल्लो मतपरिणामअनुसार राप्रपाले कुनै पनि स्थानीय तहको नेतृत्व लिन सकेको छैन। राप्रपा नेपालले एमालेको उदासिनताकै कारण अपेक्षाकृत परिणाम आउन नसकेको निष्कर्ष निकालेको छ । राप्रपा नेपालका अध्यक्ष कमल थापाले नेकपा एमालेको उदासिनताको कारण स्थानीयस्तरमा सहकार्य अपेक्षाकृत परिणाममूखी हुन नसकेको बताए । राप्रपा नेपाल केन्द्रीय कार्यसम्पादन समितिको बैठकमा अध्यक्ष थापाले पार्टीको भावी कार्यदिशा र कार्यक्रम सम्बन्धी प्रतिवेदन प्रस्तुत गर्दै भनेका छन्, हालै सम्पन्न स्थानीय तहको निर्वाचनमा हाम्रो कुनै महत्वाकांक्षा र अपेक्षा थिएन । पार्टी खडा भएको छोटो अवधिमा नै चुनावमा जानुपर्ने वाध्यात्मक अवस्था थियो । चुनावमा हामीले नेकपा एमालेसँग सहकार्य गर्ने निर्णय गर्यौँ । व्यवहारिक र रणनीतिकरुपमा ठीक भएता पनि नेकपा(एमाले)को उदासिनताको कारण स्थानीयस्तरमा सहकार्य अपेक्षाकृत परिणाममूखी हुन सकेन । प्रतिवेदनमा चुनाव बहिष्कार गर्दा गलत सन्देश जाने भएकाले प्रजातन्त्र र जनसर्वोच्चताको सिद्धान्तमा विश्वास गर्ने पार्टी भएको तथा सुदृढ स्थानीय स्वायत्त शासनप्रणाली राप्रपा नेपालको मुख्य एजेण्डा भएका कारण सांकेतिकरुपमा भएपनि चुनावमा भाग लिएको उल्लेख छ ।"
काठमाडौंमा पुनः मतदानको माग गर्दै उपमेयरका उम्मेदवार रामेश्वर श्रेष्ठले दिए निवेदन,"काठमाडौं : काठमाडौं महानगरको उपमेयर पदको दोहोर्याएर मतगणना गर्न माग गर्दै एकीकृत समाजवादीका रामेश्वर श्रेष्ठले निर्वाचन अधिकृतको कार्यालयमा निवेदन दिएका छन् । महानगरमा उपमेयरका उम्मेदवार श्रेष्ठले उपमेयर पदमा नेपाली कांग्रेसको चुनाव चिन्ह रूख र एकीकृत समाजवादीको कलम चिन्हमा मत संकेत गरिएको मतलाई बदर नमान्न माग गर्दै निवेदन दिएका हुन् । 'निवदेनमा भनिएको छ,मतगणनाको सन्दर्भमा स्थानीय तह निर्वाचन ऐन, २०७३ को दफा ५१(१)(ङ) को उल्लंघन गरी मतगणना गर्दा स्थानीय तह निर्वाचन ऐन, २०७३ को दफा ५१(१)(ङ) बमोजिम उम्मेदवार नभएको निर्वाचन चिन्हमा मात्र मत सङ्केत गरिएको मतपत्रलाई सो पदका हदसम्म मात्र बदर गर्नुपर्नेमा प्रतिष्पर्धी उम्मेदवार नै नभएका कलम र रूख चिन्हमा मतसङ्केत भएपनि म उम्मेदवार भएको कलम चिन्हको मतसङ्केतलाई समेत वदरगरी गणना गरेको र यसबाट मतपरिणाममा असर परी, उपबिजेता हुने उम्मेदवारले जित्ने र जित्ने उम्मेदवारले हार्ने अवस्थाको गणितीय अवस्था देखापरेको छ।' 'स्थानीय तह निर्वाचन ऐन, २०७३ को दफा १७, १९, २२, २४ र २६ को भावना र मनशाय अनुसार हुनेगरी प्रतिष्पर्धी उम्मेदवार नै नभएका कलम र रूख चिन्हमा मतसङ्केत भएका मतपत्रमा म उम्मेदवार भएको कलम चिन्हको मतसङ्केतलाई सदरमानी स्थानीय तह निर्वाचन ऐन, २०७३ को दफा ५२ बमोजिम तत्काल पुनः दाहोर्याइ मतगणना गरी गणनाहन बाँकी मतपत्र समेत यसै कानुनी आधारमा गणना हुन मतदान (मतगणना) अधिकृतलाई आदेश गरिपाऊँ । झुट्ठा ठहरे कानुन बमोजिम सहुला, बुझाउँला,' निवेदनमा उल्लेख छ।"
फोहोरले भरियो राजधानी,"काठमाडौं : पसल नजिकै फोहोरको थुप्रो छ। पानी परेकाले दुर्गन्धले वातावरण प्रदूषित छ। व्यापारीहरू तरकारी बेच्दैछन्। कोही मकै पोल्दैछन्। ग्राहकहरू नाक थुन्दै सामान किनेर हतारहतार निस्कन्छन्। कलंकीकालीमाटी सडकमा थुप्रिएको फोहोर नउठेको हप्तौं भयो। फोहोरको दुर्गन्धले व्यापारीदेखि सर्वसाधाणले सास्ती भोगेको हप्तौ भयो। रवीभवनका प्रकाश क्षत्री फोहोरका कारण घरबाहिर निस्कनै मन नलाग्ने बताउँछन। फोहोरकै कारण साँझपख कलंकी मन्दिरमा हुने भजन किर्तन सुन्न जान छोडेको उनले बताए। सबैलाई राजनीति लागेको छ। सडकको फोहोर कसले उठाउने ?, उनले आक्रोश पोखे, बर्खाले फोहोर बगाउँदा हैजा फैलिने हो भन्ने चिन्ता छ। देशकै राजधानी काठमाडौं फोहोरले दुर्गन्धित छ। फोहोर कुहिएर सडक हुँदै घरसम्म पुगे अनेकौ रोग फैलन सक्ने भन्दै चिकित्सकहरू चिन्ता व्यक्त गर्न थालेका छन। तर, सरकारको ध्यान भने फोहोर व्यवस्थापनतिर गएकै छैन। कहिले ल्यान्डफिल्ड नजिकका स्थानीयको अवरोध त कहिले नुवाकोटस्थित सिसडोलस्थित डम्पिङ साइट भरिएर फोहोर उठन नसकेको काठमाडौं महानगरपालिकाका कर्मचारीहरू बताउँछन्। यसपटक बालाजुदेखि सिसडोलसम्मका स्थानीयको हड्तालका कारण फोहोर उठन नसकेको काठमाडौं महानगरपालिका वाताबरण विभाग प्रमुख सरिता राईले बताइन्। बालाजुमुर्खुभन्ज्याङतीनपिपलेका स्थानीय बासिन्दाले सडक राम्रो नभएको र बाटोमा फोहोर झरेर दुर्गन्ध फैलिने गरेको भन्दै हड्ताल गरेका थिए, राईले भनिन् फागुनयता ४०५० दिन त हड्ताल नै भयो। वैशाख ११२५ गतेसम्म हड्तालकै कारण फोहोर उठाउन पाइएन। वातावरण विभाग प्रमुख राईले फोहोर व्यवस्थापनका लागि स्थायी ल्यान्डफिल्डसाइट नबन्दा व्यवस्थापनमा समस्या भइरहेको बताइन्। उनका अनुसार उपत्यकामा हरेक दिन १ हजार २ सय मेट्रिक टन फोहोर उत्पादन हुन्छ। ६ सय मेट्रिक टन काठमाडौं महानगरपालिकामा मात्रै उत्पादन हुन्छ भने त्यति नै अरू १८ वटा नगरपालिकाको फोहोर संकलन हुने गर्छ। न्यूरोडका बीचमै फालिएको फोहोर। प्रदूषित फोहोरको गन्धले बाटोमा नाक थुन्दै हिँडिरहेका सर्वसाधारण। काठमाडौं महानगरपालिकाले नुवाकोटको सिसडोलस्थित ल्यान्डफिल्डसाइटमा फोहोर पठाउने गरेको छ। ३ वर्षमा फोहोर फाल्न सिसडोलमा सम्झौता गरिएको थियो। तर, सम्झौता सकिएको १४ वर्षसम्म पनि सिसडोलमै फोहर पठाइने गरिएको छ। फोहरको डङ्गुरले सिसडोल भरिएर पहाड नै बनेको छ। पानी परेको समयमा फोहोर बोकेर गएका गाडीहरू फोहोरको पहाड उक्लनै सक्दैनन्। गाडीको जाम हुन्छ। यसैकारण उपत्यकाको नियमित फोहोर उठ्न नसकेको काठमाडौं महानगरपालिकाका कर्मचारी बताउँछन्। राजधानीको फोहोर व्यवस्थापनका लागि नुवाकोट र धादिङको सिमानामा पर्ने बन्चरे डाँडामा आधुनिक प्रविधियुक्त ल्यान्डफिल्डसँयट अझै पूर्ण हुन सकेको छैन। शहरी विकास मन्त्रालयले बनाउँदै गरेको सो साइट सञ्चालनमा नआएसम्म उपत्यकाको फोहोरको दीर्घकालीन समाधान नहुने सरोकारवालाहरू बताउँछन्। शहरी विकास मन्त्रालयका प्रवक्ता विष्णुप्रसाद शर्मा बन्चरे डाँडा प्रोजेक्ट सञ्चालनको अन्तिम तयारीमा रहेको बताए। असारको अन्तिमसम्म उक्त प्रोजेक्ट काठमाडौं महानगरपालिकालाई हस्तान्तरण गर्ने तयारी भइरहेको बताए। बन्चरे डाँडामा बनेको पहिलो फेजको सेल १ फोहोर फाल्न तयारी अवस्थामा छ, प्रवक्ता शर्माले भने, फोहोर फाल्न तयारी भइसक्यो भनेर महानगरलाई चिठीसमेत लेखिसकेका छौं। तर, महानगरले नै चासो देखाएको छैन। ल्यान्डफिल्डसाइटको भौतिक संरचना बनाउने जिम्मा मन्त्रालयको भ्उ पनि त्यहाँसम्म पुग्ने सडक निर्माण भने महानगरपालिकाले गर्नुपर्ने उनले बताए। तर, महानगरपालिकाले भने त्यहाँ पुग्ने सडक निर्माणमा चासो देखाएको छैन। काठमाडौंको उपत्यकाको फोहोर व्यवस्थित गरेर व्यवस्थापन गर्न सकियो भने बन्चरे डाँडामा अब आउने ५० वर्षसम्म फोहोर व्यवस्थापनलाई समस्या नपर्ने बताउँदै शर्माले बन्चरेमा आधुनिक तरिकाले संरचना निर्माण गरेको बताए। साथै, सहजीकरणका लागि मन्त्रालय सधै तयार रहेको बताए। महानगर वातावरण विभाग प्रमुख राईले हरेक दिन २ सय बढी फोहोरका गाडी सिसडोल पठाउने गरिएको बताइन्। ल्यान्डफिल्डसँयट भरिइसकेको छ, उनले भनिन्, पानी परेको बेला गाडी पठाउन सकिन्न। उकालोमा गाडी चिप्लिएर माथि चढ्नै सक्दैनन्। त्यसै कारण पनि फोहोर व्यवस्थापनमा कठिनाइ हुन्छ। टेकुस्थित ट्रान्सफर स्टेसनमा पनि स्थानीयले अवरोध गरेका छन्। सडकबाटै फोहोर उठाएर सिधै ल्यान्डफिल्डसाइट पठाउने गरिएको छ। फोहोरको स्थायी रूपमा व्यवस्थापन गर्नेबारे सरोकारवालाको ध्यान जान आवश्यक रहेको बताउँदै उनले विरोधको माध्यम फोहारलाई बनाउने, हड्तालको विषय फोहोरलाई बनाउने गर्दा समस्या भएको बताइन्। ७० प्रतिशत फोहोर कुहिने र नकुहिने ३० प्रतिशत मात्रै हुन्छ। कुहिने फोहर घरमै सागसब्जीमा मलको रूपमा उपयोग गर्न सकिन्छ।"
वीरगन्ज महानगरको मेयर र उपमेयरमा गठबन्धनको जीत सुनिश्चित,वीरगन्ज : वीरगन्ज महानगरपालिकाको मेयरमा सत्तागठबन्धनका साझा उम्मेदवार राजेशमान सिंहको जीत सुनिश्चित भएको छ। महानगरको जारी मतगणनामा अब गन्न बाँकी रहेको मतभन्दा एमालेका उम्मेदवार विजय सरावगी र जसपाका उम्मेदवार राजेशमान बीचको मतान्तर बढी भएकोले राजेशमानको जीत सुनिश्चित भएको हो। सोमबार बिहान साढे ७ बजेसम्म कुल खसेको ९३ हजार ७ सय ८२ मतमध्ये ७७ हजार ५ सय ७७ मत गणना भइसकेको छ। अब १६ हजार २ सय ५ मत मात्रै गन्न बाँकी छ। सोमबार बिहान साढे ७ बजेसम्म ७७ हजार ५ सय ७७ मत गणना हुँदा राजेशमानले ३८ हजार ४ सय ३७ मत पाएका छन् भने उनका निकटतम प्रतिद्वन्द्वी सरावगीले भने १९ हजार ६ सय ७९ मत मात्रै ल्याएका छन्। तेश्रो स्थानमा रहेका राप्रपाका मेयर उम्मेदवार गिरिश गिरीले भने २ हजार ८ सय ५७ मत पाएका छन्। गन्न बाँकी रहेको मतभन्दा राजेशमानको मतान्तर बढी भएसँगै सामाजिक सन्जालमा राजेशमानका समर्थकहरुले जीतको बधाइ र शुभकामना दिन सुरु गरिसकेका छन्। यस्तै वीरगन्ज महानगरको उपमेयरमा पनि गठबन्धनका साझा उम्मेदवार इम्तियाज आलमको जीत पनि सुनिश्चित भएको छ। अब १६ हजार २ सय ५ मत मात्रै गन्न बाँकी रहँदा गठबन्धनबाट कांग्रेसका उम्मेदवार आलमले १८ हजार ३ सय ४७ मतको अग्रता लिइसकेका कारण उनको पनि जीत सुनिश्चित भएको हो। बिहान साढे ७ बजेसम्म ७७ हजार ५ सय ७७ मत गणना हुँदा उपमेयरमा आलमले २४ हजार ९ सय १५ मत पाएका छन् भने उनका निकटतम प्रतिस्पर्धी लोसपका उम्मेदवार पुरुषोत्तमलाल झाले भने ६ हजार ५ सय ६८ मत मात्रै पाएका छन्।
बहुमत नहुँदा पनि सर्वसम्मति,"नेपालगन्ज : नेपालगन्ज उपमहानगरपालिकामा महाशाखा राख्ने कि शाखा मात्रै राख्ने भनेर ०७५ को साउन तेस्रो साता विवाद भयो। नगर कार्यपालिका बैठकमा सर्वसम्मत् निर्णय हुन सकेन। तत्कालीन मेयर डा धवलशमशेर राणाले मतविभाजन गरे। ३३ कार्यपालिका सदस्यमध्ये कांग्रेसनिकट १० जनाले नोट अफ डिसेन्ट लेखे। सरकारले उपमहानगरपालिकाभित्र सात महाशाखा स्थापना गरी उपसचिवको दरबन्दी राख्ने नीतिगत व्यवस्था गरिरहेको थियो। त्यो अवस्थामा डा राणाले बहुमत सदस्यबाट निर्णय गराएर महाशाखा आवश्यक नपरेको व्यहोरासहितको निर्णय गराएर केन्द्रमा पत्राचार गरेका थिए। पाँच वर्षे कार्यकालमा नेपालगन्जको कार्यपालिकामा दलगत विवाद यो मात्रै थियो। त्यसअघि र पछिका निर्णय सर्वसम्मत भए। पाँच वर्षे कार्यकालको अनुभव सुनाउँदै निवर्तमान उपमेयर उमा थापामगर भन्छिन्, विकास योजनामा कुनै पनि दलको अवरोध भएन। सबै निर्णय सर्वसम्मतिका आधारमै भएका छन्। नेपालगन्जमा अघिल्लो निर्वाचनमा पाँच दलको मिश्रित परिणाम आयो। मेयरमा राप्रपाका डाधवलशमशेर राणा र उपमेयरमा कांग्रेसकी उमा थापा मगर निर्वाचित भएका थिए। २३ वडा रहेको नेपालगन्जमा कुनै पार्टीको बहुमत आएन। कांग्रेसले ८, एमालेले ६, माओवादी केन्द्रले ४, राप्रपाले ३ र जसपाले २ वडा जितेका थिए। कुनै पनि पार्टीको बहुमत नहुँदा सभा चलाउन समस्या हुनुपर्ने हो। तर, अल्पमत र बहुमतका आधारमा विकासमा अवरोध भएन। विकासको मुद्दामा सबै दल एकै ठाउँमा उभिए। निवर्तमान मेयर डाराणा भन्छन्, विकासको काममा कसैले पनि अवरोध वा असहयोग गरेनन्। बोर्डले, राजनीतिक पार्टीले, कर्मचारीले, जनताले राम्रो साथ दिनुभएको छ। वडामा गएको बजेटको सदुपयोग भएको छ। नगर स्तरीय योजना पनि राम्रो भएको छ। निवर्तमान नगर प्रवक्ता प्रमोद रिजाल बजेट विनियोजनमा सामान्य विवाद भए पनि छलफलबाट समाधान भएको सुनाउँछन्। भन्छन्, बजेट विनियोजन गर्दा नगर प्रमुख र उपप्रमुखले नगर स्तरीय योजनालाई बढी विनियोजन गर्न खोज्नुहुन्थ्यो। वडाध्यक्षहरू वडामा बजेट बढी दिनुपर्ने माग गर्नुहुन्थ्यो। सधैं सहमतिका आधारमा टुंगोमा पुगेका थियौं। वडाले हरेक वर्ष ३० लाख रुपैयाँदेखि झन्डै दुई करोड बजेट पाएका थिए। सुरुमा सबै वडालाई ५० प्रतिशत वडाको बजेट सिलिङ निर्धारण हुन्थ्यो। बाँकी रहेको ५० प्रतिशत बजेट जनसंख्या र वडाले उठाउने राजस्वका आधारमा निर्धारण हुन्थ्यो, रिजाल भन्छन्। पाँच वर्षे कार्यकालमा नेपालगन्जमा एक सय किलोमिटरभन्दा लामो कालोपत्रे सडक र नाला निर्माण भएको छ। ३२ वर्षसम्म फोहोर व्यवस्थापन गर्न मिल्ने सेनेटरी ल्याडफिल साइट बनेको छ। छात्रा विद्यालय र क्याम्पस सञ्चालनमा आएको छ। अत्याधुनिक बसपार्क बनेको छ। रात्रिकालीन उज्यालोका लागि नगरमा ३८ ठाउँमा हाइमास्ट लाइट जडान गरिएको छ। पर्यटकीय गन्तव्यका रूपमा वाटरपार्क र कान्ति तालको पुनर्निर्माण गरिएको छ। रानी तलाउ र महेन्द्र पार्कको मर्मत सम्भार भएको छ। अत्याधुनिक नेपालगन्ज सिटी हल र सपिङ कम्प्लेक्स निर्माणाधीन छ। नगर प्रहरी छ। नगरबस सञ्चालन गरेको छ। वडाध्यक्ष निर्वाचित रिजाल भन्छन्, यो निर्वाचनमा पनि दलको मिश्रित परिणाम आएको छ। विगतको असल अभ्यासलाई आत्मसात गर्न सक्यौं भने विकासमा नेपालगन्ज नमुना बनाउँछौं।"
हर्क अर्थात् धरानका हर्ष,"धरान : धरान उपमहानगरपालिका प्रमुखमा स्वतन्त्र उम्मेदवार हर्कराज राई (हर्क साम्पाङ) निर्वाचित भएका छन्। सत्ता गठबन्धनबाट कांग्रेस उम्मेदवार किशोर राईलगायत दलका प्रत्याशीलाई उनले पराजित गरेका हुन्। हर्कले २० हजार ८ सय २१ र निकटतम प्रतिद्वन्द्वी किशोरले १६ हजार ५९ मत प्राप्त गरेका छन्। एमालेकी मञ्जु भण्डारी सुवेदीले तेस्रो स्थानमा १२ हजार ८ सय २५ मत प्राप्त गरिन्। उपप्रमुखमा गठबन्धनबाट माओवादी केन्द्रका अइन्द्रविक्रम बेघा निर्वाचित भएका छन्। बेघाले २० हजार ५ सय १० र निकटतम प्रतिद्वन्द्वी एमालेका पदमप्रसाद लिम्बूले १७ हजार ६ सय ६ मत पाएका छन्। नवनिर्वाचित प्रमुख राईले आफूले चुनाव जिते सप्तकोसीबाट पानी ल्याएर खुवाउने प्रतिबद्धता जनाएका थिए। त्यही प्रतिबद्धताअनुसार पानी ल्याएर खानेपानीको समस्या समाधान गर्ने राईको भनाइ छ। कांग्रेस, एमाले नेताहरूको खराब प्रवृत्ति र दलहरूप्रति वितृष्णाका कारण धराने जनताले आफूलाई मत दिएको उनले बताए। धरान उपमहानगरपालिकामा हुने गरेको भ्रष्टाचार नियन्त्रण गर्ने उनले बताए। धरान बजारको व्यवस्थापन, फोहोर व्यवस्थापन, बीपी कोइराला स्वास्थ्य विज्ञान प्रतिष्ठान र सामुदायिक विद्यालयको सुधार पहिलो प्राथमिकतामा रहने उनको भनाइ छ। अन्य पदमा दलबाट निर्वाचित जनप्रतिनिधिसँग कसरी काम गर्नुहुन्छ भन्ने अन्नपूर्ण पोस्ट्को जिज्ञासामा उनले सबैलाई मिलाएर धरानको विकासमा एकीकृत भएर अगाडि बढ्ने बताए। म व्यक्तिगत लाभ लिन निर्वाचित भएको होइन। मेरो जित भनेको धरानवासीको जित हो, उनले भने, गलत ट्र्याकमा गएको धरानलाई सही दिशामा फर्काउने पहिलो अभिभारा मेरो हुनेछ। स्नातकसम्म अध्ययन गरेका राई धरानमा भ्रष्टाचार विरोधी अभियन्ताका रूपमा परिचित छन्। उनले सर्दु जलाधार बचाउ आन्दोलन, खानेपानी समस्याको आन्दोलन, भ्रष्टाचारविरुद्धको आन्दोलन, धनकुटे रोडको बस्ती बचाउ आन्दोलनको नेतृत्व गरे। उनले बीपी कोइराला स्वास्थ्य विज्ञान प्रतिष्ठान बचाउ आन्दोलनको पनि अगुवाइ गरे। उनले खानेपानी आयोजनामा चरम भ्रष्टाचार भएको भन्दै आन्दोलन चर्काए। धरानवासीले खानेपानी नपाएपश्चात पानी माग्दै प्रदर्शनमा उत्रिए। सर्दु खोलामा अवैध उत्खननको विरोध गर्दा प्रहरीले पक्राउ पनि गरेको थियो। ३९ वर्षीय राई खोटाङको साविक खार्तम्छा गाविस९ चोखाने (हाल कोपिलासगढी गाउँपालिका२) मा जन्मिएका हुन्। गाउँकै शुक्रबारे विद्यालयबाट एसएलसी गरेका उनी २०५६ देखि धरान १८ मा बसोवास गर्दै आएका छन्। धरान एमालेको लालकिल्लाका रूपमा परिचित थियो। २०७६ को उपनिर्वाचनमा मात्र कांग्रेसबाट तिलक राईले नगर प्रमुख जितेका थिए। एमालेका तत्कालीन अध्यक्ष मनमोहन अधिकारीले यही क्षेत्रबाट २०४८ को आमनिर्वाचन जितेका थिए। सत्ता गठबन्धन र एमालेको बलियो संगठन रहेकै पालिकामा स्वतन्त्र उम्मेदवारले विजयी हासिल गरेका हुन्। राजनीतिक विश्लेषक डा राजेन्द्र शर्मा कांग्रेस र एमालेले राम्रो उम्मेदवार दिन नसकेका कारण स्वतन्त्र रूपमा हर्कराज विजयी भएको बताउँछन्। धरानका मतदाताले विकल्पका रूपमा हर्कराजलाई रोजेको डा शर्माको बुझाइ छ। एमालेको उम्मेदवार छनोटलाई प्रमुख कारण मानिएको छ। एमालेले नगर प्रमुखमा भण्डारीलाई टिकट दिएपश्चात कार्यकर्तामा असन्तुष्टि बढेको थियो। भण्डारीले २०७४ को चुनावबाट नगर प्रमुख बनेका तारा सुब्बाको निधनपश्चात् कार्यवाहकको जिम्मेवारी पाएकी थिइन्। त्यस बेला पार्टी र जनताको हितभन्दा व्यक्तिगत लाभ लिने गरी विवादास्पद काम गरेको भन्दै पार्टीमा आलोचना भएको थियो। २० वडामध्ये १० वटामा एमाले उम्मेदवार वडाध्यक्ष निर्वाचित भएका छन्। वडा नम्बर ४, ५, ७, ८, १०, १२, १३, १५, १९ मा एमालेले वडाध्यक्षसहित प्यानलै जितेको हो। वडा नम्बर २ मा अध्यक्ष र एक सदस्य उसले जितेको छ। तर, उनीहरूले पाएको मतको आधा मात्रै भण्डारीलाई गएको छ। प्रत्येक वडामा ६ पदमा सूर्यमा भोट हालेका मतदाताले नगर प्रमुखमा भने लौरो (हर्कराजको चुनाव चिह्न) छानेको देखिएको छ। एमाले पोलिटब्युरो सदस्य हिक्मत कार्की आफ्नो पार्टीले कमजोर उम्मेदवारलाई टिकट दिएका कारण धरानमा पराजित हुनुपरेको बताउँछन्। धरानमा नगर प्रमुखको टिकट वितरणमा पार्टी नेतृत्वबाटै कमजोरी भएको नेता कार्की स्वीकार गर्छन्।"
प्रधानन्यायाधीश जबराविरुद्धको महाभियोग अलपत्र,"काठमाडौं : प्रधानन्यायाधीश चोलेन्द्र शमशेर जबराविरुद्ध प्रतिनिधिसभामा दर्ता गरिएको महाभियोग अलपत्र परेको छ । महाभियोग प्रस्ताव दर्ता भएको तीन महिना बितिसक्दा पनि प्रक्रिया अघि बढेको छैन । संघीय संसद् सचिवालयका सहायक प्रवक्ता दशरथ धमलाले यस विषयमा कार्य व्यवस्था परामर्श समितिमा र दलहरूमा बीचमा छलफल भएको जानकारी प्राप्त नभएको बताए । राजनीतिक दलहरूको विषय हो । महाभियोगको सम्बन्धमा छलफल भएको जानकारी प्राप्त भएको छैन, सहायक प्रवक्ता धमलाले भने, दलहरूबीचमा महाभियोगको विषयलाई अघि बढाउने कुराकानी भएमा अगाीड बढ्छ । प्रतिनिधिसभामा मंगलबार सरकारको नीति तथा कार्यक्रम पेस हुने भएको छ । सरकारको नीति तथा कार्यक्रम राष्ट्रपति विद्यादेवी भण्डारीले संसद्मा पेस गर्ने कार्यक्रम छ । संवैधानिक व्यवस्थाअनुसार सरकारले जेठ १५ गते आगामी आर्थिक वर्षको बजेट सार्वजनिक गर्नेछ । गत फागुन १ गते जबराविरुद्ध महाभियोग प्रस्ताव दर्ता गरिएको थियो । चैत २ गते महाभियोग प्रस्तावमाथि प्रतिनिधिसभामा छलफल हुने भनिएको थियो । तर, सरकारले चैत १ गते दुवै सदनको चालू अधिवेशन अन्त्यको निर्णय गरेको थियो । महाअभियोग समितिमा समेत नपठाइ संसद् अधिवेशन अन्त्य हुँदा उक्त प्रस्ताव अलपत्र परेको हो । सर्वोच्च अदालत बार एसोसिएसनका अध्यक्ष पूर्णमान शाक्यले जबराको उपस्थितिमा अदालत चल्न नसक्ने अवस्था आएकोले राजीनामा माग गरी आन्दोलन गरेको बताए । हामीले राजीनामा मागेर आन्दोलन गरेका हौं । समयमा राजीनामा नआउँदा नै महाभियोग दर्ता भएको हो, उनले भने, जबरा फेरि फर्केर सर्वोच्च आउन सक्ने अवस्था छैन । गठबन्धन र प्रतिपक्षी एमाले मिलेर महाभियोगबाट हटाउनु पर्छ । सत्तारुढ नेपाली कांग्रेस, नेकपा माओवादी केन्द्र र नेकपा एकीकृत समाजवादीका ९८ जना सांसदहरूले महाभियोग प्रस्ताव संसद्मा दर्ता गरेका थिए । फागुन १ गते महाभियोग प्रस्ताव दर्ता भएको थियो । उक्त प्रस्तावलाई फागुन २९ गते संसद्मा प्रस्तुत गरिएको थियो । संसद्ले संविधानअनुसार महाभियोग समिति पनि गठन गरिसकेको छ । कांग्रेस संसदीय दलकी सचेतक पुष्पा भुसाल, माओवादी केन्द्रका प्रमुख सचेतक देव गुरुङ र एकीकृत समाजवादीका सचेतक जीवनराम श्रेष्ठ प्रस्तावक रहेका थिए । पुस २०७५ मा चोलेन्द्र शमशेर जबरा प्रधानन्यायाधीश बनेका थिए ।"
शीर्ष नेताले नै जोगाएनन् किल्ला,"काठमाडौं : प्रधानमन्त्री एवं कांग्रेस सभापति शेरबहादुर देउवाको गृह वडामा कांग्रेस पराजित भयो। डडेल्धुराको गन्यापधुरा१ मा कांग्रेस हार्यो। करुवा चिह्नले चुनाव जित्यो। कांग्रेस बीपीका विजयी भण्डारीले ६७३ मत ल्याइ चुनाव जिते। देउवाले मात्रै होइन, एमाले अध्यक्ष केपी ओलीले पनि आफ्नो गृहनगरमा पार्टीलाई चुनाव जिताउन सकेनन्। दलहरूले ओलीको गृहनगर दमकको निर्वाचनलाई प्रतिष्ठाको विषय बनाएका थिए। दमकमा गठबन्धनका तर्फबाट राप्रपाका रामकुमार थापाले चुनाव जिते। थापाले १७ हजार ५२५ मत पाए। एमालेकी गीताकुमारी पौडेलले १६ हजार ९६६ मात्रै मत प्राप्त गरिन्। ओलीले मतदान गरेको वडामा पनि एमाले पराजित भएको छ। ओलीले भक्तपुरको सूर्यविनायक२ मा मतदान गरेका थिए। ओलीको जन्मथलो तेह्रथुमको आठराई गाउँपालिकाको प्रमुखमा कांग्रेसले जित हासिल गरेको छ। उपाध्यक्षमा माओवादीले जितेको छ। कांग्रेसका पूर्वमहामन्त्री कृष्णप्रसाद सिटौलाको वडामा एमाले विजयी भएको छ। कांग्रेसका विष्णुप्रसाद काफ्लेलाई ३०९ मतले पराजित गर्दै एमालेका टेकबहादुर खड्का भद्रपुर नगरपालिका१० को वडाध्यक्षमा विजयी भएका हुन्। वडा गुमाए पनि सिटौला करिब ३० वर्षपछि भद्रपुर नगरपालिकामा कांग्रेसको विरासत फर्काउन सफल भए। नेकपा एकीकृत समाजवादीका अध्यक्ष माधवकुमार नेपालको निवास रहेको कोटेश्वरमा पार्टी पराजित भयो। एक्लै चुनावी प्रतिस्पर्धामा उत्रिएको एकीकृत समाजवादीले नेपालको गृहजिल्ला रौतहटमा भने राम्रो नजिता ल्याउन सफल भयो। एमाले उपाध्यक्ष तथा संसदीय दलका उपनेता सुवास नेम्वाङको गृहनगर इलाम नगरपालिकामा २०४८ पछि पहिलोपटक कांग्रेस विजयी भएको छ। प्रमुखमा कांग्रेसका केदार थापा र उपप्रमुखमा पनि कांग्रेसकै विष्णुकुमारी लिम्बू निर्वाचित भए। माओवादी नेता नारायणकाजी श्रेष्ठको गृह जिल्ला गोरखाकै सिरानचोक गाउँपालिकामा ठूलो मतान्तरका साथ कांग्रेसका उम्मेदवार ज्ञानेन्द्र गुरूङ विजयी भए। सभामुख अग्नीप्रसाद सापकोटाको गृहजिल्ला सिन्धुपाल्चोकको बलेफी गाउँपालिका२ मा वडाध्यक्षमा माओवादी उम्मेदवार पराजित भए। वडाध्यक्षमा कांग्रेसका छविलाल न्यौपाने विजयी भए। एमाले सचिव गोकर्ण विष्टको गृहजिल्ला गुल्मीको इस्मा गाउँपालिकामा एमाले पराजित भएको छ। यो पालिकामा कांग्रेसका उम्मेदवार भगवतसिंह खड्का विजयी भए। पूर्वप्रधानमन्त्री तथा जसपा नेपालका अध्यक्ष डा बाबुराम भट्टराई आफ्नै गृहजिल्लाको पालिकामा जित निकाल्न सकेनन्। पालुङटारका १० वडामध्ये जसपाले ३ वटा वडा मात्र जितेको छ। अन्यमा माओवादी केन्द्र आएको छ। कांग्रेसका प्रवक्ता तथा पूर्वमन्त्री डा प्रकाशशरण महत र पूर्वमन्त्री डा रामशरण महतको गृहपालिकामा माओवादी केन्द्रका उम्मेदवारहरू विजयी भएका छन्। प्रवक्ता डा महतको पालिकमा अध्यक्ष र उपाध्यक्ष दुवैमा माओवादीले जितेको हो। कांग्रेसका अर्का नेता अर्जुननरसिंह केसीको गाउँपालिका दुप्चेश्वरमा माओवादी एक्लैले अध्यक्ष र उपाध्यक्ष जितेर कांग्रेसलाई पराजित गरेको छ। यसैगरी, उद्योग, वाणिज्य तथा आपूर्तिमन्त्री दीलेन्द्रप्रसाद बडुको जन्मस्थान दार्चुलामा कांग्रेस एउटा पनि पालिका जित्न सकेन। बडुको गृहनगर महाकाली नगरपालिकाको मेयरमा एमालेका नरसिंह चैसिरले ५ हजार १३ मत ल्याएर निर्वाचित भए। त्यस्तै, कांग्रेसका हंसराज भट्टले ३ हजार ८८७ मत मात्रै पाए। पर्यटनमन्त्री तथा एकीकृत समाजवादीका नेता प्रेम आलेको गृहजिल्ला डोटीको जोरायल गाउँपालिकामा एमालेले जितेको छ। अध्यक्षमा दुर्गादत्त ओझा र उपाध्यक्ष जमुनाकुमारी रोकायाले चुनाव जिते भने एकीकृत समाजवादीका किरण मल्ल तेस्रो भए। शहरी विकासमन्त्री रामकुमारी झाँक्रीको गृहजिल्ला गुल्मीको मदाने गाउँपालिका४ को वडाध्यक्षमा समाजवादी पराजित भएको छ। कांग्रेस र माओवादीसहितको गठबन्धन गरे पनि यस वडामा भने एमालेले चुनाव जित्यो। कांग्रेस महामन्त्री गगन थापाले जितेको निर्वाचन क्षेत्रमा परेका अधिकांश वडामा एमालेले जितेको छ। बुढानीलकण्ठ नगरपालिकाका ८ वटै वडा एमालेले जितेको छ। कांग्रेसका अर्का महामन्त्री विश्वप्रकाश शर्माको गृहनगर मेचीनगरमा पनि शर्माले उभ्याएका कांग्रेसका उम्मेदवार इन्द्र बुढाथोकीलाई अगाडि आउन धौधौ परेको छ। अहिलेसम्मको मतगणनामा एमालेका गोपाल बुढाथोकीको अग्रता कायम छ। एमाले सचिव योगेश भट्टराईको ताप्लेजङस्थित गृह वडामा कांग्रेसका खगेन्द्र थत्लुङ विजयी भएका छन्। निर्वाचनअघि भट्टराई आफैं खटिएर गृह वडा जिताउन खटिएका थिए। माओवादी नेता गिरिराजमणी पोख्रेलको महोत्तरीको बर्दिबास नगरपालिका३ मा माओवादीबाट वडाअध्यक्ष बनेका टीकाबहादुर बस्नेत पराजित भए। एमालेका विराटकुमार विष्टले जित हासिल गरेका छन्। वडा, पालिका, निर्वाचनक्षेत्र कतै पनि माओवादी उम्मेदवारले प्रमुख र उपप्रमुख जित्न सकेनन्।"
बारामा निर्वाचित पालिका प्रमुखले लिए सपथ,"सिमराः बाराको स्थानीय तहमा निर्वाचित पालिका प्रमुखले आइतबार सपथ लिएका छन्। जिल्ला न्यायधिस एवम् मुख्य निर्वाचन अधिकृत खिलनाथ रेग्मीले उपमहानगरपालिका, नगरपालिका र गाँउपालिकाको प्रमुख तथा अध्यक्षमा निर्वाचित जनप्रतिनिधिलाई सपथ खुवाएका हुन्। कलैयास्थित जिल्ला अदालतमा आयोजित कार्यक्रममा मतगणना सम्पन्न भएको जिल्लाको १५ वटा स्थानीय तहमध्ये १० पालिकाका प्रमुख उपस्थित थिए। उपस्थित प्रमुख तथा अध्यक्षलाई सपथ गराउदै रेग्मीले जनताको सेवामा समर्पित हुन सुझाव दिए। कार्यक्रममा गृह मन्त्रालयबाट खटिएको केन्द्रीय टोलिका प्रतिनिधिसहित बाराका प्रमुख जिल्ला अधिकारी कृष्णबहादुर कटुवाल, सहायक प्रमुख जिल्ला अधिकारी शिवराज सेढाई, जिल्ला निर्वाचन अधिकारी सरोज चौधरी, सुरक्षा निकायका प्रमुख, विभिन्न पालिकामा खटिएका निर्वाचन अधिकृतलगायतको उपस्थिति रहको थियो। जिल्लाको १६ स्थानीय तहमध्ये हालसम्म १५ स्थानीय तहको अन्तिम मतपरिणाम आइसकेको छ भने पचरौता नगरपालिकामा मतगणना जारी छ। बैशाख ३० गते पचरौताको २ र ४ नम्बर वडाको निर्वाचन विवादको कारण स्थगित भएपछि ढिलाइ भएको हो। जेठ ४ गते उक्त दुई वडामा पुनः निर्वाचन गरिएपछि सुरु भएको मतगणनाको अन्तिम परिणाम आउन बाँकी छ।"
"मत मिल्यो, मन मिल्ला ?","काठमाडौं महानगरपालिकामा अघिल्लो पटकमेयर र उपमेयर फरकफरक पार्टीका हुँदा पटकपटक विवाद भयो। जसकारण रानीपोखरीको पुनर्निर्माणदेखि सम्पदा संरक्षणलगायत कार्य लामो समय प्रभावित भए। यस्तै विवाद अन्य धेरै स्थानीय तहमा देखियो। यसपटकको स्थानीय चुनावको नतिजा अत्यधिक मिश्रित नै आएको छ। एउटै पार्टीले प्रमुख र उपप्रमुख दुवै पद जितेका ठाउँ कमै मात्र छन्। प्रमुखमा एउटा दलले जिते पनि कार्यपालिकामा बहुमत भने अर्कै दलको देखिन्छ। काठमाडौंकै मेयरमा स्वतन्त्र र उपमेयरमा एमाले उम्मेदवारले अग्रता लिएका छन्। गठबन्धनका कारण ठूला पालिकाहरूमा मुख्य दुई पदमा फरकफरक दलबाट निर्वाचित भएका छन्। इटहरी उपमहानगरपालिकामा मेयरसहित पाँच वडा कांग्रेसले जितेको छ। उपमेयरसहित १४ वडामा एमाले उम्मेदवार निर्वाचित भएका छन्। एक स्वतन्त्रले जितेका छन्। कार्यपालिकामा पनि एमालेको बहुमत हुने भएको छ। जितपुर सिमरा उपमहानगरपालिकाका २४ वडामा उपमेयरसहित १३ वटा एमालेले जितेको छ। जबकि मेयरसहित ४ वडा मात्रै माओवादी केन्द्रले जितेको छ। धरान, धनगढीलगायत केही स्थानीय तहको नेतृत्वमा स्वतन्त्र उम्मेदवार पुगेका छन्। उपमेयरलगायत जनप्रतिनिधि दलगत छन्। मिश्रित जितले पालिकाको कामकारबाही प्रभावित हुने यसअघिका घटनाक्रमले देखाएका छन्। पार्टीपार्टीका आआफ्नै एजेन्डा हुन्छन्। ती एजेन्डा लागू गर्न उनीहरू दबाब बढाउँछन्। जसकारण दलगत टक्कर हुने गरेको देखिन्छ। स्थानीय शासन विज्ञ डा श्यामकृष्ण भुर्तेल अघिल्लो कार्यकालमा काम कर्तव्य अधिकार नै थाहा नहुँदा विवाद भएको बताउँछन्। अधिकार थाहा नपाउने अनि विवाद गरेर मात्रै हुन्छ ? अनुगमन गर्ने जिम्मेवारी नै उपप्रमुखको हो, डा भुर्तेल भन्छन्, तर, त्यो जिम्मेवारी थाहा नपाएर विरोध गर्नेतिर पो लाग्नुभयो। जनप्रतिनिधि अधिकार, काम, कर्तव्यको विषयमा जानकार हुनुपर्ने उनको सुझाव छ । मैले जितेको छु। जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ। स्वयं आफू पनि असफल हुन्छ। पारदर्शिता नै ठूलो हतियार हो। पारदर्शी भए सबैको सहयोग हुन्छ। डा श्यामकृष्ण भुर्तेल, स्थानीय शासन विज्ञ स्थानीय शासनभित्र कानुनी शासनको प्रत्याभूति दिन सक्नुपर्ने उनी बताउँछन्। समुदायको आवश्यकताको आधारमा योजना छनोट, त्यो पनि सहभागितामूलक र पारदर्शी हुनुपर्छ, उनी भन्छन्, यति हँुदाहँुदै पनि विवाद गरियो भने सार्वजनिक सुनुवाइ गर्ने र सञ्चारमाध्यममा जानुपर्छ। अरू पेलेर जान खोजेमा समस्या आउन सक्ने उनको भनाइ छ। मैले जिते छु, मैले जे गर्दा पनि हुन्छ भनेर लागे भने अर्को पक्ष उसलाई फेल गराउन लाग्छ, स्वयम् आफू पनि असफल हुन्छ तर त्यो स्थानीय तहको काम कारबाही पनि प्रभावित हुन्छ, उनी भन्छन्। स्वतन्त्र जितेकाले व्यवस्थापन गर्न जानेमा स्थानीय शासन सञ्चालन प्रभावकारी नै हुने उनको भनाइ छ। भन्छन्, पारदर्शिता नै सबैभन्दा ठूलो हतियार हो। पारदर्शी भए सबैको सहयोग हुन्छ। दलगतकाले असहयोग गरे उनीहरू(दल) नै जनताको नजरमा नराम्रो प्रमाणित हुन्छन्। तर, शपथ ग्रहणकै क्रममा विवाद देखिएको छ। समन्वय नगरी शपथ ग्रहण गरिएको भन्दै विभिन्न पालिकामा एमालेबाट निर्वाचित जनप्रतिनिधिले बहिष्कार नै गरेका छन्। बाँकेको नेपालगन्ज उपमहानगरपालिका, काभे्रको बनेपा नगरपालिकालगायत पालिकामा जनप्रतिनिधिले शपथ ग्रहण बाहिष्कार गरेका छन्। स्थानीय तहमा शक्ति सन्तुलनको अवस्था छ। पालिका प्रमुखसँग असीमित अधिकार छन्। कार्यपालिका र गाउँ नगरसभाको अध्यक्षता प्रमुखले गर्नुपर्छ। निर्णयको प्रमाणीकरण पनि प्रमुखले गर्ने पाउने अधिकार कानुनले दिएको छ। तर, उसले एक्लै कुनै पनि निर्णय गर्न सक्दैन। एक्लै पेलेर जान्छु भनेर पनि जान सक्ने अवस्था पालिका प्रमुखलाई दिइएको छैन। बहुमत पनि चाहिन्छ। पालिका प्रमुख पनि चाहिन्छ।स्थानीय तह शक्ति सन्तुलनमा चल्ने प्रणाली कानुनले प्रत्याभूति गरेको स्थानीय शासन विज्ञ विमल पोखरेल बताउँछन्। विगतमा कतिपय स्थानमा पेलेर आफ्ना एजेन्डा लान खोज्दा समस्या भएको पोखरेलको भनाइ छ। स्वतन्त्रबाट जितेकाहरूले बहुमतले आफ्नो एजेन्डा अस्विकार गरेर सार्वजनिक गरिदिने बताइरहेको सन्दर्भ पोखरेल यसले समस्याभन्दा द्वन्द्व निम्त्याउने बताउँछन्। केहीले हामी एजेन्डा लान्छौं, पास नगरेमा सार्वजनिक गरिदिन्छांै भन्दै हुनुहुन्छ। तर, त्यसले समस्या अझ जटिल बनाउँछ। लगातार बहुमतबाट असहयोगमा भएका एजेन्डा पास हुँदैन, उनी भन्छन्, विगतमा पनि केही ठाउँमा एजेन्डा लाने पास नगरेमा सभा र बैठक नै स्थगित भएका थिए, तर पछि छलफल र सहमति गरेर आवश्यक लेनदेनपछि सञ्चालन भएका थिए, अहिले पनि हुने यही नै हो। संघमा प्रधानमन्त्री र प्रदेशमा मुख्यमन्त्रीले घोषणा गरेका कुरा लागू हुन सक्छ। तर, स्थानीय तहमा पालिका प्रमुखले घोषणा गर्दैमा लागू हुन्छ भन्ने छैन। स्थानीय शासन विज्ञ पोखरेल पालिका प्रमुखले पदभारका क्रममा गरेका घोषणा कार्यान्वयन हुने आंशका व्यक्त गर्छन्। कार्यपालिका नै गठन भएको छैन। अहिले नै घोषणा गरिरहेका छन्, त्यो घोषणा अघि बढ्न गह्रो हुन्छ, उनी भन्छन्, प्रधानमन्त्री र मुख्यमन्त्री जस्तो पालिका प्रमुख होइन, यहाँ शक्ति सन्तुलन नभई हुँदैन। २०७४ सालको निर्वाचनपछि कैलालीको घोडाघोडीमा ममताप्रसाद चौधरी मेयर भए। उनकै पार्टीकी प्रेमकुमारी थापा उपमेयर भइन्। तर, पार्टी गुट फरक भएकै कारण दुवै जनाबीच कार्यकालभरि किचलो भइरह्यो। घोडाघोडी७ नम्बर वडा कार्यालय उद्घाटनका दिन उनीहरूबीचको विवाद सामाजिक सञ्जालमै छताछुल्ल भयो। वडा कार्यालयको भवनमा चौधरीले उद्घाटन गरेको शिलालेख जडान थियो। तर, थापाले ढुंगा लगेर त्यो शिलालेख तोडिन। डडेलधुराको अमरगढी नगरपालिकामा बहुमत कार्यपालिका कांग्रेसको थियो। तर, मेयरमा एमालेका विपिन ओझा जितेका थिए। उनलाई पाँच वर्षको कार्यकालभरि बजेट पास गराउन र योजना छनोट गर्न धौधौ भयो। खोटाङका दशवटै स्थानीय तहका प्रमुखलाई पद तथा गोपनीयताको शपथग्रहण गराउँदै मुख्य निर्वाचन अधिकृत एवम् जिल्ला न्यायाधीश मातृकाप्रसाद आचार्य। तस्बिर : रासस धनगढीका मेयरमा यसपटक स्वतन्त्र उम्मेदवार आएका छन्। उपमेयरमा एमाले उम्मेदवारले जितेकी छन्। तर, कार्यपालिकाको बहुमत कांग्रेसको छ। १९ वडा रहेको धनगढी उपमहानगरमा ११ वडा कांग्रेस, ६ वडा नेकपा एमाले र २ वटा माओवादी केन्द्रले जितेको छ। यो अवस्थामा स्वतन्त्रबाट निर्वाचित मेयर गोपाल हमाललाई चुनौती देखिन्छ। तर, उनी भन्छन्, मैले सबैलाई मिलाएर लैजान सक्छु। त्यस्तो कुनै विवाद हँुदैन। उनी कार्यपालिकामा सबै जना युवा आएकाले आफूलाई सहज हुने बताउँछन्। कार्यपालिकामा आफ्नो नगरका लागि केही गरुँ भन्ने भावनाका युवाहरू आएका छन्, मलाई विश्वास छ, उनीहरू मेरो योजनामा कदममा कदम मिलाउनेछन्। बाँकेको राप्तीसोनारी गाउँपालिका अध्यक्षमा कांग्रेसका तप्त पौडेल निर्वाचित भएका छन्। उपाध्यक्ष पनि कांग्रेसकै मनिषासिंह थारु निर्वाचित भइन्। ९ वटा वडा रहेको राप्तीसोनारीमा कांग्रेसले वडाध्यक्ष त के वडा सदस्य पनि जितेको छैन। ५ वडामा एमाले, ३ वडामा माओवादी केन्द्र र एउटामा राप्रपाले जितेका छन्। धेरैलाई राप्तीसोनारीमा पौडेलले कसरी काम गर्लान् भन्ने चासो र चिन्ता छ। पौडेल भन्छन्, विकास निर्माणको काममा म सबैको सुझाव, सल्लाह र सहयोगमा काम गर्नेछु। कुनै समस्या हुुँदैैन। विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने छ। विगतलाई पाठका रूपमा लिँदै फरक ढंगले काम अघि बढाउँछौं।नागेश कोइराला, नवनिर्वाचित मेयर, विराटनगर महानगरपालिका नेपालगन्ज उपमहानगरपालिकामा सत्ता गठबन्धनबाट मेयरमा कांग्रेसका प्रशान्त विष्ट र उपमेयरमा जसपाका कमरुद्दिन राई निर्वाचित भएका छन्। कांग्रेसले ५ वडा, जसपाले ६, एमालेले ५, माओवादी केन्द्रले ४ र राप्रपाले ३ वडा जितेका छन्। डुडुवा गाउँपालिकामा पनि दोस्र्रो कार्यकालमा कांग्रेसका नरेन्द्र चौधरी अध्यक्ष र सहिदा बानो उपाध्यक्ष निर्वाचित भएका छन्। ३ वडा जसपा, २ वडा एमाले र एउटा कांग्रेसले जितेका छन्। नरैनापुर गाउँपालिकामा जसपाबाट अध्यक्षमा इस्तियाक अहमद शाह र उपाध्यक्षमा जयन्तीदेवी श्रीवास्तव निर्वाचित भएका छन्। ४ वडा कांग्रेस र २ वडा मात्र जसपाले जितेका छन्। मधेस प्रदेशमा पहिलो कार्यकाल विवादमै बित्यो। एकअर्काबीच समन्वय र सहकार्य हुन नसक्दा कतिपय पालिकामा बजेट विनियोजन अलपत्र पर्यो। कतिपयमा मुद्दामामिला नै चलेका उदाहरण छन्। सप्तरीको छिन्नमस्ताका तत्कालीन अध्यक्ष सूर्यनारायण मण्डललाई उपाध्यक्ष उषाकुमारी मण्डलले कार्यालयमै कुटपिट गरिन्। गहुँ बीउ वितरणका विषयमा छलफल चलिरहँदा अध्यक्षले उपाध्यक्षलाई गालीगलौज गरेपछि कुटाकुट भएको थियो। रौतहटको यमुनामाईका तत्कालीन अध्यक्ष श्रीप्रसाद मुखियाले उपाध्यक्ष गीतादेवी साहमाथि कार्यपालिका बैठकमा हातपात गरे। गुजगार नगरपालिकाकी उपमेयर रौशाना खातुनले मेयरसँगको रिसका कारण कार्यालयको ल्यापटप तोडफोड गरिन्। धनुषाको सबैलामा विजयशंकरप्रसाद साह कांग्रेसबाट मेयर निर्वाचित भएका थिए। उपमेयर निलुदेवी केवट माओवादीबाट निर्वाचित थिइन्। यी जनप्रतिनिधिबीच कार्यकालभरि कुरा मिलेन। स्थानीय सरकार सञ्चालन ऐन, २०७४ ले उपाध्यक्ष वा उपप्रमुखको काम, कर्तव्य र अधिकारलाई मुख्यतयाः ८ बुँदामा उल्लेख गरेको छ। जसअनुसार न्यायिक समितिको संयोजक भई काम गर्ने। अध्यक्ष वा प्रमुखको अनुपस्थितिमा निजको कार्यभार सम्हाल्ने, गैरसरकारी संघसंस्थाका क्रियाकलापको समन्वय गर्ने। उपभोक्ता हित संरक्षणसम्बन्धी कार्यको समन्वय गर्ने। योजना तथा कार्यक्रमको अनुगमन तथा सुपरिवेक्षण गरी प्रतिवेदन बैठकमा पेस गर्ने। सभा र कार्यपालिकाद्वारा गठित समितिहरूको काममा सहजीकरण र समन्वयलगायत छन्। तर, अधिकांश उपप्रमुखलाई तोकिएको काम, कर्तव्य र अधिकारबाट वञ्चित गराई प्रमुख र प्रशासकीय अधिकृतले हस्तक्षेप गर्ने परिपाटी देखिएको थियो। जनकपुरधाम उपमहानगरपालिकामा मतगणना जारी छ। तर, हालसम्मको मतपरिणामअनुसार स्वतन्त्र उम्मेदवार मनोज साहले अग्रता कायम गरेका छन्। उपमेयरमा कांग्रेसका किशोरी साह अगाडि छन्। कांग्रेसले टिकट नदिएपछि पार्टी परित्याग गरी मनोज चुनावमा उठेका हुन्। दुवै जना निर्वाचित भए सहकार्य कस्तो रह्ला भन्ने चासो छ। प्रत्याशी मनोज आफूले जनमत पाए सबै जनप्रतिनिधिसँग समन्वय र सहकार्यमै कार्यपालिकाको काम अघि बढाउने बताउँछन्। जनताले चुनेर, मत दिएर पठाएका जनप्रतिनिधिबीच समन्वय हुनै पर्छ। आफ्नोभन्दा पनि जनताको पक्षमा सोेचेर कार्यसम्पादन भयो भने विवादको सम्भावनानै रहँदैन्, उनी भन्छन्। बाराका स्थानीय तहमा निर्वाचित पालिका प्रमुख आइतबार मुख्य निर्वाचन अधिकृत खिलनाथ रेग्मीबाट शपथ लिँदै । मतगणना सम्पन्न १५ स्थानीय तहमध्ये १० पालिकाका प्रमुख उपस्थित थिए । तस्बिर : दिवाकर भण्डारी अघिल्लो पटक उर्लाबारी नगरपालिकाको धेरैजसो कार्यपालिका बैठक अवरुद्ध भए। त्यसको प्रत्यक्ष प्रभाव विकास निर्माणमा पर्यो। बैठक रोकिनुमा मेयर र उपमेयरबीचको विवाद नै कारण थियो। फरकफरक पार्टीबाट प्रतिनिधित्व गरेकै कारण कार्यकाल विवादमै सकियो। नगरपालिकाका योजनाहरूमा उपभोक्ता समिति गठन गर्ने विषयदेखि लिएर नीतिगत निर्णयसम्म मेयर खड्ग फागो र उपमेयर लक्ष्मी भण्डारीबीच विवाद चर्किेन गथ्र्याे। उर्लाबारी मात्र होइन मोरङका लेटाङ र सुन्दरहरैंचा नगरपालिकामा मेयर र उपमेयरबीच नै जुहारी चल्यो। सुन्दरहरैंचामा उपमेयर धना तामाङसहित कार्यपालिका सदस्यले नगरसभा नै अवरुद्ध गरे। कांग्रेसबाट मेयरमा शिव ढकाल र उपमेयरमा एमालेकी धना तामाङले चुनाव जितेका थिए। लेटाङका मेयर शंकर राई र उपमेयर कृष्णकुमारी निरौलाबीच पनि नगरसभाकै विषयमा विवाद भयो। यही अवस्था यसपटक पनि दोहोरिने देखिन्छ। फरकफरक पार्टीबाट चुनावी गठबन्धन गरेर विजयी भएका जनप्रतिनिधिबीच अधिकार बाँडफाँडमा टकराव हुनसक्ने धेरैको विश्लेषण छ। म सबैलाई मिलाएर लैजान सक्छु। त्यस्तो कुनै विवाद हुँदैन। कार्यपालिकामा आफ्नो नगरका लागि केही गरूँ भन्ने भावनाका युवाहरू आएका छन्। उनीहरू मेरो योजनामा कदममा कदम मिलाउने विश्वास छ। गोपाल हमाल, नवनिर्वाचित मेयर, धनगढी उपमहानगरपालिका विराटनगर महानगरपालिकाका नवनिर्वाचित मेयर नागेश कोइराला भन्छन्, विकासका कामलाई कहिले विवादमा तान्ने छैन। धेरैको सोचाइ फरकफरक पार्टीका मेयर र उपमेयर भएकाले विकास निर्माणका काम हुँदैन भन्ने बुझाई छ। विगतलाई पाठको रूपमा लिँदै फरक ढंगले काम अघि बढाउँछौं। विराटनगरको विकास, जनताको सुशासन र समृद्धिको चाहनामा बहुमत र अल्पमतको जोडघटाउ नहुने कोइराला बताउँछन्। भन्छन्, हामी समृद्ध विराटनगर बनाउन चाहन्छौं। जनतासँग विकास निर्माण र सुशासनमा हातेमाले गर्न चाहन्र्छाै। त्यसैले सबै जनप्रतिनिधिलाई मिलेर काम गर्न अपिल गर्छु। उपमेयर शिल्पा कार्की आफू एमाले मात्र नभई सम्पूर्ण विराटनगरवासीको साझा व्यक्ति भएको भन्ने आभाष दिएर काम गर्ने बताउँछिन्। स्वार्थ राखेर काम गर्दा विवादमा परिन्छ, कार्की भन्छिन्, बिना स्वार्थ, बिना भेदभाव समान दृष्टिकोणले पार्टीभन्दा माथि उठेर एकढिक्का भएर उत्कृष्ट महानगरपालिका बनाउने सोचमा छु। विराटनगरका मेयरमा कांग्रेस र उपमेयरमा एमाले उम्मेदवार विजयी भएका हुन्। उदयपुरको बेलकाका मेयर अशोक कार्की अल्पमत र बहुमतको खेलमा आफू नफस्ने बताउँछन्। गठबन्धनबाट बहुमत प्राप्त गरे पनि जनताको भावनाअनुसार सबै दल र जनप्रतिनिधिसँग मिलेर सल्लाह गरी अघि बढ्ने कार्कीको भनाइ छ। उपमेयर जिरा राई समन्वय गर्ने पाटो मेयरकै भएकाले समान दृष्टिकोण र विकासमा सकारात्मक सोच राखे आफूले खुलेर सहयोग गर्ने बताउँछिन्। इटहरी उपमहानगरपालिकामा कांग्रेसबाट निर्वाचित मेयर हेमकर्ण पौडेल जनताको भावना बुझेर काम गर्ने बताउँछन्। उपमेयरमा एमालेबाट निर्वाचित संगीताकुमारी चौधरी जनताको चाहना कस्तो हुँदो रहेछ भन्ने यसपटकको निर्वाचनले देखाएको हुँदा जनतालाई सिरोपर ठानी मिलेर अघि बढ्ने बताउँछिन्।  सुरेन्द्र काफ्लेकाठमाडौं, शिवराज भट्ट धनगढी, मनिका झाजनकपुरधाम, भरत खड्काउदयपुर"
कञ्चनपुरको भीमदत्त नगरपालिकामा कांग्रेस विजयी,महेन्द्रनगर : कञ्चनपुरको सबैभन्दा ठुलो नगरपालिका भीमदत्त नगरपालिकाको प्रमुखमा नेपाली कांग्रेसका उम्मेदवार पदक बोगटी विजयी भएका छन्। भीमदत्तमा कांग्रेसले १४ वडासहित मेयर उपमेयरमा विजय प्राप्त गरेको हो। २५ वर्षपछि कांग्रेसले भीमदत्तमा बहुमतसहित नगरपालिकाको नेतृत्व पाएको हो। २०४६ को जनआन्दोलनपछि कांग्रेसले २०४९ को स्थानीय तह निर्वाचनमा मात्रै भीमदत्त सरकारमा बसी नेतृत्व गरेको थियो। त्यसपछि २०५४ र २०७४ मा एमालेले नेतृत्व गरेको थियो। यसपटक भने एमाले तीन वडामा खुम्चिएको छ। भीमदत्त नगरपालिकाको प्रमुख पदमा नेपाली कांग्रेसका उम्मेदवार पदम बोगटीले १५ हजार ८८२ मत प्राप्त गरी विजयी भएका छन्। उनका निकटतम प्रतिस्पर्धी नेकपा एमालेका उम्मेदवार महेशप्रसाद पन्तले आठ हजार १४१ मत प्राप्त गरे। यसैगरी राष्ट्रिय प्रजातन्त्र पार्टीका उम्मेदवार गजेन्द्रबहादुर चन्दले सात हजार १०५ मत प्राप्त गरे। त्यसैगरी कञ्चनपुरको पुनर्वास नगरपालिकामा कांग्रेसका उम्मेदवार नगरप्रमुख र उपप्रमुखमा निर्वाचित भएका छन्। नगरप्रमुखमा तोयप्रसाद शर्माले १० हजार ६०० र उपप्रमुखमा भुलिया रानाले सात हजार ३४५ मत प्राप्त गरी निर्वाचित भएका हुन्। एमालेका पदम पुजाराले चार हजार ६७४ र एकीकृत समाजवादीका उम्मेदवार जीवनराज थापाले तीन हजार ७३४ मत प्राप्त गरेका छन्। उपप्रमुखमा माओवादी केन्द्रका धोखे रानाले पाँच हजार ४९२ र एमालेका सुशीला खत्रीले पाँच हजार ३०३ मत ल्याएका छन्।
सर्लाहीको बरहथवामा एमालेकी कल्पना विजयी,"मलंगवा : सर्लाहीको बरहथवा नगरपालिकामा एमालेकी उम्मेदवार कल्पनाकुमारी कटुवाल नगरप्रमुखमा विजयी भएकी छन्। कटुवालले नेकपा माओवादी केन्द्रका उम्मेदवारसमेत रहेका निवर्तमान मेयर देवानन्द महतोलाई ५ हजार ६ सय ७ मतले हराउँदै विजयी भएकी हुन्। कटुवालले १२ हजार २ सय ७३ मत ल्याउँदा महतोले ६ हजार ६ सय ६६ मत मात्र ल्याएका छन्। त्यसै गरी उपप्रमुखमा एमालेकै रामबाबु प्रसाद साह विजयी भएका छन्। उनले ९ हजार ९ सय १ मत ल्याउँदा नेपाली कांग्रेसकी गंगा दहालले ७ हजार १ सय १९ मत ल्याएकी छिन्। माओवादी केन्द्रका उम्मेदवार तथा निवर्तमान उपप्रमुख सीतादेवी माझीले ६ हजार ३ सय १४ मत मात्र ल्याइन्। बरहथवाको जितसँगै एमालेले जिल्लामा साख जोगाउन सफल भएका छन्। १९ वटा पालिकाको नतिजा सार्वजनिक भएर सकिंदा एमालेले एउटा पालिका समेत जित्न सकेको थिएन। पछिल्लो निर्वाचनमा चार स्थानीय तह जितेका एमाले एउटामा सिमित भएको छ। सर्लाहीमा कांग्रेसले १२ पालिकामा जित्न निकाल्न सफल भएको छ। माओवादी केन्द्रले चार, जसपाले दुई तथा एमाले र लोसपाले समान ११ पालिका जितेको छ।"
त्रियुगा १२ मा मतगणना सुचारु गर्न माग गर्दै एमाले र कांग्रेस धर्नामा,"उदयपुर : उदयपुरको त्रियुगा नगरपालिका १२ को मतगणना कार्य सुरु गर्न मुख्यनिर्वाचन अधिकृतमाथि दवाव बढेको छ। समय लम्बिंदै जाँदा परिस्थिति झन असहज हुने भन्दै प्रमुख पार्टी नेकपा एमाले र नेपाली कांग्रेसले दवाव बढाएका हुन्। प्रमुख दलको उक्त मागमा नेकपा माओबादी केन्द्रको एक समुह, अन्य साना दल र स्वतन्त्र समुहले समर्थन गरेका छन्। दलहरुले दैनिकजसो मुख्यनिर्वाचन अधिकृतको कार्यालय घेराउ गर्दै नाराजुलुस प्रर्दशन गरेका छन्। उनीहरुले मतगणना कार्य रोक्नु कुनै कारण नै नभएकाले यथाशीघ्र सुरु गर्न माग गरेका छन्। घेराउ कार्यक्रममा एमाले अध्यक्ष परमेश्वर घिमिरेले लहडको भरमा पुनःमतदानको प्रकृया अघि सारे दुर्घटना हुन सक्ने चेतावनी दिए। उनले भने, मतदान प्रकृया चलिरहेको बेला आफैं असहज परिस्थिति सृजना गर्ने अनी धाँधली गर्न पुनः मतदान गर्नु पर्ने कसैकसैको भनाइबाट प्रभावित नभइ झरेको मतलाई गणना गर्नु पर्छ।' घिमिरेले भने, निर्वाचन आयोग र मुख्यनिर्वाचन अधिकृतलाई निर्णय गर्न कसले बाधा पुर्यायो, कसैको दवाव र प्रलोभनमा नपर्नुस संम्भावित खतराबाट जोगिन गणना नै उपयुक्त विधि हो।' मतगणना कार्य बढाउनु पर्ने एमाले र कांग्रेस दुबै पार्टीको वटमलाइन छ। कांग्रेसका जिल्ला सभापति हिमाल कार्कीले मतगणना कार्य सुचारु गर्न माग गरे। उनले मतगणना कार्य तत्काल सूचारु नगरिए नेपाली कांग्रेस उदयपुर आन्दोलनमा जान बाध्य हुने र आन्दोलनबाट हुने क्षतिको जिम्मा लिन नसक्ने चेतावानी दिए। मतगणना गर्ने भन्ने विषयमा यतिका दिनसम्म कुनै निर्णय हुन नसक्नुले विभिन्न आशंकासमेत पैदा गरेको र लामो समयसम्म अनिर्णित अवस्था रहनु दुर्भाग्यपूर्ण रहेको कार्कीले बताए। यता नेकपा माओबादी, नेकपा एस लगायतका केही साना दलले भने निर्वाचन गर्नु पर्नेमा जोड दिँदै आएका छन्। दसदिन बित्न लाग्दासमेत विवाद किनारा लाग्न सकेको छैन। सहमतिको प्रयासका लागि मुख्यनिर्वाचन अधिकृतले सर्वदलीय बैठक बोलाए पनि दलहरुले आफ्नो बटमलाइन नछोड्दा निष्कर्षमा पुग्न सकेको छैन। देशभर मतगणनाको परिणाम आइसक्दासमेत हालसम्म प्रकृया सुचारु गर्न नसक्नु आयोगको लापरवाही भएको स्थानीयको भनाइ छ।"
"बारामा कांग्रेसलाई गठबन्धन फापेन, एमाले बलियो","सिमरा : बारामा हालसम्म आएको मतपरिणामको आधारमा बारामा नेकपा एमाले ठुलो दलको रुपमा अगाडि आएको छ। अघिल्लो स्थानीय तह निर्वाचनमा दुई पालिकाको प्रमुख, उपप्रमुख दुवै र एक स्थानमा उपप्रमुख जितेको एमालेले यसपटक चार पालिकामा प्रमुख, उपप्रमुख दुवै र एक उपमहानगरपालिकामा उपप्रमुख जितेको छ। एमालेले कलैया उपमहानगरपालिकामा प्रमुख र उपप्रमुख, जीतपुरसिमरामा उपप्रमुख, निजगढमा प्रमुख र उपप्रमुख, परवानीपुर र प्रसौनीमा अध्यक्ष र उपाध्यक्ष दुवै पदमा जित हात पारेको छ। अघिल्लो पटक प्रमुखसमेत जीतपुरसिमरामा भने यसपटक गठबन्धनबाट माओवादी केन्द्रले जितेको छ। यसअघि प्रमुखसहित जित हात पारेको स्थानमा अहिले फरक नतिजा प्राप्त गरेको एमालेले अन्य पालिकामा आफूलाई उभ्याउन सफल भएको छ। एमालेसँग अहिले ९ जना पालिका प्रमुख र उपप्रमुख छन्। एमालेले चार जित्दा सोही अनुसारको जीत हात पारेको कांग्रेसले भने उपमहानगरपालिका गुमाएको छ। अघिल्लो पटक एक उपमहानगरपालिका, तीन नगरपालिकासहित ६ स्थानमा जीत हात पारेको कांग्रेसले अहिले चार स्थानमा जितेको छ। अघिल्लो निर्वाचनमा कांग्रेसले कलैयासहित निजगढ, स्रिमौनगढ, महागढीमाई, बारागढी, करैयामाईमा जितेको थियो। तर यसपटक कांग्रेसले महागढीमाई नगरपालिका, कोल्हबी नगरपालिका र सुवर्ण गाउँपालिका र आदर्श कोतवाल गाउँपालिकामा जितेको हो। कांग्रेससँग आठ जना पालिका प्रमुख उपप्रमुख छन्। अघिल्लो पटक चार स्थानीय तहमा जीत हात पारेको तत्कालिन संघीय समाजवादी फोरम हाल जनता समाजवादी पार्टीले जिल्लामा हालसम्म तीन पालिका जितेको छ। जसपाले देवताल, करैयामाई र बारागढीमा जित हात पारेको हो। तत्कालिन ससफोले अघिल्लो पटक पचरौता, आदर्श कोतवाल, फेटा र सुवर्णमा जित हात पारेको थियो। जसपासंग अहिले ६ जना पालिका प्रमुख र उपप्रमुख छन्। यसैगरी अघिल्लो पटक तीन गाँउपालिका जितेको तत्कालिन राष्ट्रिय जनता पार्टी हाल लोकतान्त्रिक समाजवादी पार्टीले दुई स्थानमा जित हात पारेको छ। लोसपाले सिम्रौनगढ नगरपालिका र बिश्रामपुर गाँउपालिकामा जित हात पारेको हो। तत्कालिन राजपाले जित हात पारेको देवताल, प्रसौनी र परवानीपुर लोसपाले गुमाएको छ। लोसपासंग हाल ४ जना पालिका प्रमुख र उपप्रमुख छन्। बाराको एउटा पालिकामा विवेकशील साझा पार्टीले जित हात पारेको छ। विवेकशीलबाट रुस्तम अंसारी अध्यक्ष र निलम साह उपाध्यक्षमा निर्वाचित भएका हुन्। अंसारी नेपाली कांग्रेसबाट टिकट नपाएपछि विवेकशीलबाट चुनाव लडेका थिए। अघिल्लो निर्वाचनमा नेपाली कांग्रेसबाट लडेका अंसारी संघीय समाजवादी फोरमका अमिरिलाल प्रसादसंग पराजित भएका थिए। कलैया उपमहानगरपालिकाप्रमुखः विनोद साह (एमाले)उपप्रमुखः रौशन परविन (एमाले) जीतपुरसिमरा उपमहानगरपालिकाप्रमुखः राजन पौडेल (गठबन्धनमाओवादी केन्द्र)उपप्रमुखः भोला प्रसाद अधिकारी (एमाले) निजगढ नगरपालिकाप्रमुखः सुरथ पुरी (एमाले)उपप्रमुखः सोममाया थि (एमाले) प्रसौनी गाँउपालिकाअध्यक्षः विनोद प्रसाद जैसवाल (एमाले)उपाध्यक्षः किरण देवी (एमाले) परवानीपुर गाँउपालिकाअध्यक्षः रामक्षत्री प्रसाद कुर्मि (एमाले)उपाध्यक्षः सुगान्धी देवी कनुइन (एमाले) कोल्हबी नगरपालिकाप्रमुखः रामप्रसाद चौधरी (कांग्रेस)उपप्रमुखः लक्ष्मी कुमारी चौधरी (कांग्रेस) महागढीमाई नगरपालिकाप्रमुखः उपेन्द्रप्रसाद यादव (कांग्रेस)उपप्रमुखः तारादेवी कानु (कांग्रेस) सुवर्ण गाँउपालिकाअध्यक्षः राजेश प्रसाद यादव (कांग्रेस)उपाध्यक्षः पुनम कुमारी (कांग्रेस) आदर्श कोतवाल गाँउपालिकाअध्यक्षः जवाहर प्रसाद (कांग्रेस)उपाध्यक्षः मिरा देवी (कांग्रेस) करैयामाई गाँउपालिकाअध्यक्षः शम्भु प्रसाद यादव (जसपा)उपाध्यक्षः सुनैना कुमारी चौधरी (जसपा) बारागढी गाँउपालिकाअध्यक्षः अशोककुमार जयसवाल (जसपा)उपाध्यक्षः लक्ष्मी देवी राय (जसपा) देवताल गाँउपालिकाअध्यक्षः उदयप्रसाद यादव (जसपा)उपाध्यक्षः सितापती देवी यादव (जसपा) सिम्रौनगढ नगरपालिकाप्रमुखः किशोरी प्रसाद कलवार (लोसपा)उपप्रमुखः नजमु शेहर (लोसपा) बिश्रामपुर गाँउपालिकाअध्यक्षः जुल्फिकार अलि भुटो (लोसपा)उपाध्यक्षः प्रियंका देवी (लोसपा) फेटा गाँउपालिकाअध्यक्षः रुस्तम अंसारी (विवेकशील)उपाध्यक्षः निलम साह (विवेकशील) पचरौता नगरपालिका (मतगणना जारी)"
"पाल्पाको रम्भा गाउँपालिकामा गठबन्धन पराजित, अध्यक्ष र उपाध्यक्षमा एमाले विजयी","तानसेन : पाल्पाको रम्भा गाउँपालिकाको अध्यक्षमा नेकपा एमालेका उम्मेदवार विष्णुप्रसाद भण्डारी र उपाध्यक्षमा राधा कुमारी श्रेष्ठ विजयी भएका छन्। सत्ता गठबन्धनका उम्मेदवारलाई पराजित गरीदोस्रो कार्यकालको लागि एमाले विजयी भएको हो। एमालेका उम्मेदवार भण्डारीले गठबन्धनका उम्मेदवार नेकपा एकीकृत समाजवादीका दुर्गाप्रसाद अधिकारीलाई १०४४ मत अन्तर पराजित गरेका छन्। एमालेका भण्डारीले ५५८६ मत प्राप्त गर्दा अधिकारीले ४५४२ मत ल्याएका थिए। उपाध्यक्षमा राधा कुमारी श्रेष्ठले गठबन्धनका उम्मेदवार नेपाली कांग्रेसका विष्णुकुमार थापालाई ६६१ मत अन्तरले पराजित गरिन्। उपाध्यक्ष श्रेष्ठले ५७१९ मत प्राप्त गरी निर्वाचित भएकी हुन्। नेपाली कांग्रेसका थापाले ५०५८ मत प्राप्त गरी पराजित भए। ५ वटा वडा रहेको रम्भा गाउँपालिकामा नेकपा एमालेले ३ वटा वडा र नेपाली कांग्रेसले २ वटा वडामा विजय हासिल गरेको छ। एमालेलेबाट वडा नं २ मा चेत बहादुर सुनारी, वडा नं ४ मा कृष्ण बहादुर रायमाझी र वडा नं ५ मा खुमकान्त बस्याल विजयी भएका छन्। काग्रेसबाट वडा नं १ मा ईश्वरी काफ्ले, र वडा नं३ मा थमन बहादुर गाँहा विजयी भएका छन्। पाल्पा २०५१ सालदेखि नेकपा एमाले पहिलो पार्टी रहदै आएकोमा २०७९ को स्थानीय तह निर्वाचनमा पनि पहिलो पार्टीनै भएको छ। पाल्पाका १० वटा पालिकामध्ये नेकपा एमालेले ६ वटा पालिकाको अध्यक्ष र ५ वटा पालिकाको उपाध्यक्षमा जित हासिल गरेको छ। ८१ वडा रहेको पाल्पामा ४१ वटा वडामा एमालेले जितेको छ। गठबन्धन अन्तरगत नेपाली कांग्रेसले २ वटा प्रमुख, १ उप प्रमुख, १ पालिका अध्यक्ष, २ उपाध्यक्षमा जितेको छ भने नेकपा माओवादीले १ अध्यक्ष, १ उपाध्यक्ष र १ उप प्रमुख पदमा विजयी भएको छ। नेपाली कांग्रेसले ३४, माओवादी केन्द्रले ५ र जनमोर्चाले १ वडा अध्यक्षमा विजय गरेको छ। २०७४ सालमा एमालेले ६ प्रमुख, ७ उप प्रमुख र ४० वडामा जित हासिल गरेकोमा अहिले १ वडा थपेको छ भने २ वटा उपप्रमुख गुमाएको छ। गठबन्धन गरेर कांग्रेस पाल्पालाई भने नोक्सान भएको छ। ४ प्रमुख र ३ उप प्रमुख र ३७ वटा वडा जितेको कांग्रेस ३ प्रमुख ३ उपप्रमुख र ३४ वडामा सिमित बनेको छ। माओवादी केन्द्र भने फाइदामा पुगेको छ। २०७४ मा ४ वडामा मात्र सिमित रहेको माओवादी केन्द्रले १ अध्यक्ष, १ उपाध्यक्ष र १ नगरप्रमुखसहित ५ वडामा जित हासिल गरेको छ। यो चुनावी नतिजासँगै जिल्ला समन्वय समिति पनि नेकपा एमालेको पोल्टामा पुगेको छ। स्थगित भएको मतगणना शुक्रबार साँझदेखि शुरु भएको थियो।"
भरतपुर महानगरमा रेणु दाहालले बनाइन् १० हजारको मतान्तर,चितवन : भरतपुर महानगरपालिकामा नेकपा माओवादी केन्द्रकी उम्मेदवार रेणु दाहाल ४५ हजार मतनजिक पुगेकी छन्। प्रतिद्वन्द्वी एमालेका विजय सुवेदीसँग १० हजार ३१४ मतान्तरले अग्रता लिँदै रेणुले ४४ हजार ७१० मत प्राप्त गरेकी छन्। सोमबार मध्यान्हसम्म भरतपुर महानगरपालिकामा १ लाख ११ हजार २७३ मत गणना सकिएको छ। एमालेका सुवेदीले ३४ हजार ३९६ मत पाएका छन्। स्वतन्त्र उठेका कांग्रेसका बागी जगन्नाथ पौडेलले १३ हजार ६१३ मत ल्याएका छन्। उपमेयरतर्फ चित्रसेन अधिकारीले ४५ हजार ८४० मत ल्याएका छन्। राप्रपाकी हिमला गुरुङले २७ हजार १८१ ल्याएर उपमेयरमा अधिकारीलाई पछ्याइरहेकी छन्।
जनकपुरधाम उपमहानगरमा माओवादीले खाता खोल्यो,जनकपुरधाम : जनकपुरधाम उपमहानगरपालिकामा माओवादी केन्द्रले खाता खोलेको छ। उपमहानगरपालिकाको वडा नं १७ मा माओवादी केन्द्रका नेता रामवृक्ष यादव वडा अध्यक्षसहित सम्पूर्ण प्यानलमा विजयी भएका छन्। यो जनकपुरधाम उपमहानगरपालिकामा पहिलो जित हो। माओवादी केन्द्रका नेता रामवृक्ष यादवले १ हजार ५२ मत ल्याएर विजयी भएका निर्वाचन अधिकृतको कार्यालयले जनाएको छ। उनका निकटत्तम प्रतिद्वन्द्वी जनता समाजवादी पार्टीका परमेश्वर यादवले ९ सय ९० मत पाएका हुन्। रामवृक्षले ६२ मतको मतान्तरमा विजयी हासिल गरेको हो। यसै गरी नेपाली कांग्रेसका धर्मेन्द्रकुमार यादवले ९ सय ५२ मत ल्याएका थिए। यसअघि २०७४ सालको स्थानीय तह निर्वाचनमा माओवादी शुन्यमा थियो। यसपटक भने एक वडामा प्यानल सहित निर्वाचित भएको छ।
तिब्बती शरणार्थीको अधिकारमा अमेरिकी चासो,"काठमाडौं : अमेरिकी उपविदेशमन्त्री उज्रा जियाले आइतबार प्रधानमन्त्री शेरबहादुर देउवासँग भेट गरेकी छन्। त्यस क्रममा तिब्बती शरणार्थीलाई कार्ड वितरणबारे छलफल भएको स्रोतले बताएको छ। उपविदेशमन्त्री जिया शनिबार मात्रै शरणार्थी शिविर पुगेकी थिइन्। त्यसअघि उनी भारतमा तिब्बती धर्मगुरु दलाई लामासँग भेट गरी नेपाल आएकी हुन्। तिब्बतबाट नेपालको बाटो हुँदै भारत प्रवेश गर्ने तिब्बतीलाई सहजीकरणको विषय उठ्दै आएको थियो। जियाले यसबारे प्रधानमन्त्री देउवासँग आग्रह गरेको जनाइएको छ। नेपालले सन् १९९० अघि तिब्बती शरणार्थीलाई कार्ड प्रदान गथ्र्यो। उनीहरूको जीवनयापन सहज गराउन कार्ड वितरण प्रक्रियाबारे जियाले प्रधानमन्त्रीको ध्यानाकर्षण गरेको स्रोतको भनाइ छ। कार्ड नहुँदा बैंकिङ र हवाई सेवाबाट वञ्चित भइरहेकाले उनीहरूको मानव अधिकार रक्षाका लागि यो व्यवस्था गर्न अमेरिकाले नेपालसमक्ष आग्रह गर्दै आएको छ। कार्ड नहुँदा तिब्बती शरणार्थी नेपालमा कति छन् भन्ने यकिन तथ्यांक सरकारसँग छैन। १४ हजार जना रहेको अनुमान छ। जियाले कार्ड उपलब्ध गराउने परराष्ट्र र गृहमन्त्रीसमक्ष पनि आग्रह गरेकी थिइन्। प्रधानमन्त्री देउवाले जियासँगको भेटपछि ट्विट गर्दै भनेका छन्, अमेरिकी नागरिक सुरक्षा, प्रजातन्त्र र मानवअधिकार उपविदेशमन्त्री नेतृत्वको अमेरिकी प्रतिनिधिमण्डलसँग भेट्न पाउँदा खुसी लागेको छ। भेटका क्रममा दुई देशबीचको सम्बन्ध र आपसी हितका विषयमा विचार आदानप्रदान भएको प्रधानमन्त्री देउवाले जनाएका छन्। जेठ ६ गते नेपाल भ्रमणमा आएकी जिया आइतबार साँझ स्वदेश फर्किएकी छन्। उनी शनिबार जावलाखेलस्थित तिब्बती क्याम्प पुगेकी थिइन्। जियाको उक्त भेटघाटलाई चिनियाँ पक्षले चासोसाथ हेरेको छ। त्यसबारे परराष्ट्र मन्त्रालयले अन्तिम समयसम्म कुनै खबर नभएको जनाएको थियो। सरकारले जियालाई सुरक्षाको प्रबन्ध गरेको थियो। पूर्वराजदूत दीपकुमार उपाध्याय सत्य जे हो, सरकारले त्यही भन्नुपर्ने बताउँछन्। क्याम्प पुगिसकेपछि सरकारले त्यो हाम्रो सेडुयलमा थिएन भन्न मिल्दैन, पूर्वराजदूत उपाध्याय भन्छन्, उहाँको फिल्ड नै मानव अधिकार र शरणार्थी हेर्ने भएकाले नेपाल आएर शरणार्थी शिविरका तिब्बतीलाई भेट्नु अनौठो होइन। जियाले क्याम्पमा गएर कुनै राजनीतिक प्रतिक्रिया नदिएकाले त्यसलाई अन्यथा भन्न नमिल्ने उनको भनाइ छ। क्याम्पमा भेट्न जानु नै ठूलो कुरा हैन,उनी भन्छन्। जियाले शरणार्थी शिविर अगाडि स्वीस, बेलायत, फ्रान्स, अस्ट्रेलियालगायत देशका राजदूतसँग भेट गरेको परराष्ट्र स्रोतले बतायो। जियाले मानव अधिकारका क्षेत्रमा काम गर्ने र नागरिक समाजका व्यक्तिहरूसँग पनि भेट गरेकी थिइन्। अमेरिकी विदेश मन्त्रालयले जियाको भ्रमण मानव अधिकार तथा लोकतान्त्रिक शासनका उपलब्धि तथा मानवीय प्राथमिकतालाई अघि बढाउन भएको बताएको छ।"
मेयरमा बालेन्द्रको १८ हजार र उपमेयरमा सुनिताको ३० हजार मतान्तरले अग्रता,काठमाडौं : काठमाडौं महानगरपालिकामा सत्ता गठबन्धनलाई पछाडि पार्दै मेयरमा स्वतन्त्र उम्मेदवार बालेन्द्र साह र उपमेयर एमालेकी सुनिता डंगोलले फराकिलो मतान्तर बनाएका छन्। सोमबार बिहानसम्मको मतपरिणाम अनुसार बालेन्द्रले ४३ हजार ८५० मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले २५ हजार ९४४ मत प्राप्त गरेकी छन्। बालेन्द्रले सिर्जनालाई १७ हजार ९०६ मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले २५ हजार ५९ मत प्राप्त गरेका छन्। स्थापित सिंहभन्दा ८८५ मतले पछाडि छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्। डंगोलले ४६ हजार २२१ मत ल्याउँदा श्रेष्ठले १५ हजार ४११ मत प्राप्त गरेका छन्। डंगोल श्रेष्ठभन्दा ३० हजार ८१० मतले अगाडि रहेकी छन्।
काठमाडौं महानगरमा बालेन्द्रले ४५ हजार मत कटाउँदा सिर्जना र केशवको कति पुग्यो ?,काठमाडौं : काठमाडौं महानगरपालिकामा सत्ता गठबन्धनलाई पछाडि पार्दै मेयरमा स्वतन्त्र उम्मेदवार बालेन्द्र साहले फराकिलो मतान्तर बनाएका छन्। सोमबार बिहान सवा दश बजेसम्मको मतपरिणाम अनुसार बालेन्द्रले ४५ हजार ६१३ मत प्राप्त गरेका छन्। उनका निकटतम् प्रतिद्वन्द्वीका रुपमा रहेका सत्ता गठबन्धनबाट उम्मेदवार बनेकी कांग्रेसकी सिर्जना सिंहले २७ हजार १८३ मत प्राप्त गरेकी छन्। बालेन्द्रले सिर्जनालाई १८ हजार ४३० मतान्तर बनाएर अग्रता कायम गरेका छन्। सिर्जनाले एमालेका उम्मेदवार केशव स्थापितलाई भने पछि पारेकी छन्। स्थापितले २६ हजार ३०९ मत प्राप्त गरेका छन्। काठमाडौंमा उपमेयरमा भने सत्ता गठबन्धनभन्दा एमालेकी सुनिता डंगोल निकै अगाडि छिन्। सत्तारुढ गठबन्धनबाट एकीकृत समाजवादीका उपमेयरका उम्मेदवार रामेश्वर श्रेष्ठ फराकिलो मतान्तरले पछाडि परेका छन्।
पाँच नायव महानिरीक्षकलाई प्रहरी अतिरिक्त महानिरीक्षकमा बढुवा सिफारिस,"काठमाडौं : गृह मन्त्रालयले नेपाल प्रहरीमा जनपद प्रहरी समूहतर्फको प्रहरी अतिरिक्त महानिरीक्षक (एआईजी) मा पाँच जनालाई बढुवा सिफारिस गरेको छ। सोमबार बसेको बढुवा समितिको बैठकको निर्णय अनुसार जनपद प्रहरी समूहतर्फका प्रहरी नायव महानिरीक्षकहरुलाई सोही समूहतर्फको प्रहरी अतिरिक्त महानिरीक्षक पदमा बढुवाका लागि गरिएको सिफारिस गरिएको बढुवा समितिको सदस्यसचिव एवम् प्रहरी महानिरीक्षक धिरज प्रताप सिंहले जानकारी दिए। उनका अनुसार सिफारिको सूची प्रहरी नियमावली,२०७१ (संशोधन सहित) को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ। प्राप्ताङ्कका आधारमा बढुवा सूचीमा सबैभन्दा पहिलोमा उत्तमराज सुवेदी सुवेदी रहेका छन्। सिंहका अनुसार काठमाडौं उपत्यका प्रहरी कार्यालय रानीपोखरीमा कार्यरत उत्तमराज सुवेदी, १ नं प्रदेश प्रहरी कार्यालय विराटनगर, मोरङमा कार्यरत अरुण कुमार बिसी, गण्डकी प्रदेश प्रहरी कार्यालय पोखरा, कास्कीमा कार्यरत दिवेश लोहनी, नेपाल प्रहरी प्रधान कार्यालय कार्य विभाग, नक्सालमा कार्यरत मुकुन्द राज आचार्य र बागमती प्रदेश प्रहरी कार्यालय हेटौडा, मकवानपुरमा कार्यरत पुजा सिंहको बढुवामा सिफारिस भएको हो।"
"पाँचखाल नगरपालिका प्रमुखमा कांग्रेस, उपप्रमुखमा एमाले निर्वाचित","काभ्रे : पाँचखाल नगरपालिका प्रमुखमा कांग्रेसका उम्मेदवार महेश खरेल पुन प्रमुखमा निर्वाचित भएका छन् । खरेलले १२ हजार ८३६ मत ल्याएर निर्वाचित भएका हुन्। उनको प्रतिद्वन्द्वी एमालेका उम्मेदवार कंचन अधिकारीले ८ हजार ११५ मत ल्याएका छन् । नगरको उप प्रमुख पदमा एमालेका उम्मेदवार सुर्यमाया दनुवार निर्वाचित भएकी छन् । दनुवारले गठबन्धनको तर्फबाट उप प्रमुख माओवादी केन्द्रका उम्मेदवार चेतप्रसाद गौतमलाई ९ हजार ५३४ मत ल्याएर निर्वाचित भएकी हुन् भने गौतमले ९ हजार १० मत पाएका थिए । पाँचखाल नगरपालिका १३ वडा रहेका छन् । पाँचखाल नगरपालिका वडा नं १ मा माओवादी केन्द्रका जय बहादुर तामाङ, वडा नं २ मा कांग्रेसका रामेश्वर दाहाल, वडा नं ३ मा कांग्रेसका सुन्दर अधिकारी, वडा नं ४ मा कांग्रेसका सुन्दर तामाङ, वडा नं ५ मा एमाले सीता राम ढुंगाना, वडा नं ६ मा समाजवादी राम शरण दुलाल, वडा नं ७ मा कांग्रेसका राम कृष्ण दङगाल, वडा नं ८ मा कांग्रेसका सन्जय लामा, वडा नं ९ मा एमाले राम काजी श्रेष्ठ, वडा नं १० मा एमाले नारायण सापकोटा, वडा नं ११ मा कांग्रेसका हिराकाजी तामाङ, वडा नं १२ मा कांग्रेसका ज्ञान ब दनुवार, वडा नं १३ मा कांग्रेसका सुक वीर तामाङ निर्वाचित भएका छन्।"
खैरो हिरोइनसहित ६ जना पक्राउ,"काठमाडौं : प्रहरीले खैरो हेरोइनसहित एक भारतीय नागरिकसहित ६ जनालाई पक्राउ गरेको छ। प्रहरीको लागुऔषध नियन्त्रण ब्युरोले २४६ ग्राम खैरो हिरोइनसहित भक्तपुरका २७ वर्षीय विवेक त्चायना, ताप्लेजुङका ३४ वर्षीय कर्णबहादुर सेलिङ, झापाका २४ वर्षीय योगेशकुमार सेलिङ, झापाका १९ वर्षीय हरदीप राजवंशी र भारतको पश्चिम बङ्गालका २३ वर्षीय अर्जुन रोयलाई विभिन्न मितिमा पक्राउ गरी आज सार्वजनिक गरेको हो। ब्युरोका प्रहरी उपरीक्षक जीवनकुमार श्रेष्ठका अनुसार अवैध रुपमा लागुऔषध कारोबार गरेको अभियोगमा झापा र काठमाडौँबाट उनीहरुलाई पक्राउ गरिएको जानकारी दिए। पक्राउ परेका व्यक्तिको साथबाट बरामद गरिएको खैरो हेरोइनको मूल्य अन्दाजी रु २४ लाख ६० हजार बराबर रहेको ब्युरोले जनाएको छ। पक्राउ परेका व्यक्तिमाथि लागुऔषध नियन्त्रण ऐन, २०३३ अन्तर्गत लागुऔषध खैरो हेरोइन मुद्दामा म्याद थप गरी अनुसन्धान भइरहेको ब्युरोले जनाएको छ।"
"मदिराको नशामा कुटपिट गरी हत्या, दुई जना पक्राउ","काठमाडौं : सिन्धुपाल्चोक जुगल गाउँपालिका८ बराम्चे घर भएका ३५ वर्षीय जिवन भन्ने कान्छा लामा तामाङको हत्या आरोपमा दुई जना प्रक्राउ परेका छन्। तामाङको शव सडेगलेको अवस्थामा दक्षिणकाली नगरपालिका १ पावर हाउस नजिक बाग्मती नदि किनारमा फेला परेको थियो। निकै क्षतविक्षत अवस्थामा तामाङको शव फेला परेपछि प्रहरीले अनुसन्धान गर्ने क्रममा तामाङको कुटपिट पछि हत्या भएको निष्कर्ष निकालेको हो। उनको हत्या आरोपमा बाग्मती गाउँपालिका ६ मकवानपुरका ४५ बर्षीय कान्छामान ठोकर र ललितपुर गोदावरी ६ लेले की ४० बर्षीया गायत्री नगरकोटी छन्। उपत्यका अपराध अनुसन्धान कार्यालय मिनभवनबाट खटिएको टोलीले हत्या आरोपी ठोकर र नगरकोटीलाई प्रक्राउ गरेको हो। घटनाको प्रारम्भिक अनुसन्धानका क्रममा काठमाडौं महानगरपालिका१६ नयाँबजार विष्णुमतीपुल नजिक बालाजु संरक्षण समिति एवं श्री शिव मन्दिर गंगा पहलमान पौवा परिसरभित्र रहेको भवनको कोठामा वैशाख २८ गते कान्छा लामालाई कान्छामान ठोकर, गायत्री नगरकोटी र मकवानपुर बाग्मती गाउँपालिका फापरबारी घर भएका दिपक वाइवा तामाङसमेत मिलेर कुटपिट गरी टाउकोमा हम्मरले हान्नुको साथै घाँटीमा सलले कसेर हत्या गरेको खुल्न आएको छ। अपराध महासाखाका प्रबक्ता कृष्ण कोइरालाका अनुसार संगै बसेर मदिरा पिउने क्रममा उनीहरुविच विवाद भएको थियो। विवादका क्रममा सबै मिलेर जीवनलाई कुटपिट गरेर हत्या गरेको प्रारम्भिक अनुसन्धानले देखाएको छ। हत्या पश्चात सलले बाँधी शवलाई तन्ना र म्याट्रिसले बेरेर प्लाष्टिकको डोरीले बाँधी कान्छामान ठोकर र गायत्री नगरकोटीले विष्णुमती खोलामा लगि फालेको खुल्न आएको छ। उनीहरूलाई आवश्यक कानूनी कारवाहीको लागि काठमाडौं प्रहरी परिसर टेकु पठाइएको छ। घटनामा संग्लन भएको आरोप लागेका फरार दिपक वाइवाको प्रहरीले खोजी गरिरहेको छ।"
किशोरी बलात्कार प्रकरण : अभियुक्त पाण्डेलाई ५ दिन थुनामा राख्न अनुमति,काठमाडौं : जिल्ला अदालत काठमाडौंले किशोरी बलात्कारको अभियोग लागेका मनोज पाण्डेलाई पाँच दिन न्यायिक हिरासतमा राख्न अनुमति दिएको छ। काठमाडौं उपत्यका प्रहरी अपराध अनुसन्धान कार्यालयले सोमबार पाण्डेलाई अदालतमा पेस गर्दै मानव बेचबिखन तथा ओसारपसार मुद्दामा अनुसन्धान अगाडि बढाउन म्याद थपको अनुमति मागेको थियो। अदालतले पाँच दिन म्याद थपेर थुनामा राख्न अनुमति दिएको हो। सौन्दर्य प्रतियोगिताको नाममा ८ वर्षअघि आफूलाई बलात्कार तथा यौन शोषण गरेको आरोपमा किशोरीले जाहेरी दिएपछि प्रहरीले पौडेललाई शुक्रबार नियन्त्रणमा लिएर अनुसन्धान थालेको छ।
स्थानको स्थान,"नजिकैको जंगलमा भोको गधा उदास मुद्रामा थियो। धेरै दिन काम लगाएर पनि मालिकले उसलाई राम्रोसँग खुवाएको थिएन। केही समयपछि एउटा स्याल गधाकै छेउमा पुग्यो। उसले भोको गधालाई देख्यो। के भयो गधा ? उसले सोध्यो। भोको छु। यहाँ सबै खानेकुरा खाने प्रयास गर्दा पनि अघाएको छैन। गधा रोयो। ओहो, तिमीलाई थाहा छ ? त्यहाँ नजिकै ठूलो तरकारी बगैंचा छ। त्यहाँ जाऊ। स्यालले भन्यो। कृपया मलाई त्यहाँ लैजानुहोस्, गधाले भन्यो। एक पटक तरकारी बगैंचामा तिनीहरू चुपचाप गए। गधाले ताजा तरकारीहरू खायो। नजिकैको आवाज सुनेर दुवै भागे। ती दुई जनावर प्रत्येक दिन तरकारी बगैंचामा जान थाले। एक दिन एक किसानले तिनीहरूलाई देखे। उनले तिनीहरूलाई खान नपाउँदै धकेलेर निकाले। त्यो दिन दुवै जनावर भोकाए। रात परेपछि स्यालले गधालाई तरकारी बगैंचामा जान सुझायो। गधा र स्याल चुपचाप बगैंचामा पसे। ओहो, तल यस्ता स्वादिष्ट काँक्राहरू अनि माथि चन्द्रमा हेर्नुहोस्। यो यति सुन्दर छ कि म एउटा गीत गाउन चाहन्छु, गधाले भन्यो। अहिले होइन ! तपाईं यहाँबाट गाउन सक्नु हुन्न, स्यालले भन्यो। तर, म चाहन्छु, गधाले रिसाउँदै भन्यो। तिमीले गायौ भने किसानले थाहा पाउनेछ। त्यसो भयो भने म यहाँ आउने छैन, स्यालले भन्यो र भाग्यो। गधाले लामो सास फेर्यो र गाउन थाल्यो। धेरै टाढा रहेका किसान र उसका परिवारले गधाको आवाज सुने। तिनीहरू लाठी लिएर गधातिर दौडिए। गधालाई कुटेर बगैंचाबाट लखेटे। ओउओउओउ ! गधा कुटाइ थेग्न नसकेर घुँडा टेक्यो। आउनुहोस्, आराम गर्न आवश्यक छ, किसानको परिवार गएपछि स्यालले भन्यो। नैतिक शिक्षा : तपाईं कहाँ हुनुहुन्छ भन्ने कुरामा ध्यान दिनुहोस्।"
मकवानपुरमा ४२२ किलो गाँजा बरामद,काठमाडौं : मकवानपुर प्रहरीले ठूलो परिमाणमा अवैध लागूऔषध गाँजा बरामद गरेको छ। उत्तरी मकवानपुरको थाहा नगरपालिका३ बायोखोलास्थित डाँडाबासपालुङबाट प्रहरीले ४२२ किलो गाँजा बरामद गरेको हो। इलाका प्रहरी कार्यालय पालुङबाट खटिएको प्रहरी टोलीले सडक किनारमा रोकिराखेको ना ६ ख ३२४३ नम्बरको मिनि ट्रकबाट गाँजा बरामद गरेको प्रहरी नायब उपरीक्षक टेकबहादुर कार्कीले जानकारी दिए। चौध बोराभित्र २८ प्याकेटमा गाँजा राखेको फेला परेको हो। घटनामा संलग्न व्यक्तिको खोजी भइरहेको जिल्ला प्रहरी कार्यालयले जनाएको छ। रासस
