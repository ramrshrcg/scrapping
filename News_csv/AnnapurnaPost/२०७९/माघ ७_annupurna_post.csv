शीर्षक,विवरण
जीवन बोक्ने देउडा गीत,"डेढी कदममा खेलिने (नाचिने) खेलको नाम हो, डयौणा, देउडा। एउटा गीत गाउँदा डेढ पटक उच्चारण गर्ने गरिन्छ। गीत गाउँदा एक पटक सिधा, फेरि त्यही गीतलाई दोहोर्याएर आधा गरी गाइन्छ, अर्थात् डेढ पटक उच्चारण गरिन्छ। गीतलाई विविध लय र शैली (ठाउँठाउँमा जसलाई भाक्या भनिन्छ) मा संस्कृतिप्रेमीहरू गाउने गर्छन्। पैताला प्रधान भएकाले गीतको लयअनुसार गोडा सही तरिकाले अघि बढाएर खेल खेल्नुपर्ने हुन्छ। गोडा चलाउँदा पनि पहिले देव्रे अनि दाहिने गोडा चलाउँदै गीतको लयअनुसार अघि बढ्नुपर्ने हुन्छ। गोलाकाररूपमा घुमीघुमी खेलिन्छ यो रमाइलो खेल। यसरी देउडा खेल्दा दुईवटा समूह हुन्छन्। एउटा समूहमा गीतका रचना गर्ने एकजना कुशल सर्जक हुन्छन्। जसलाई गीतांगी भनिन्छ। अर्काे समूहमा पनि माथि उल्लेख गरेझैं नियम लागू हुन्छ। बडो नियमबद्ध हुन्छ संस्कृति प्रधान यो खेल। एकजनाले पैताला बिगार्यो भने त्यस्को असर पूरै खेल र खेलाडीमा पर्न जान्छ। हातमा हातसमाइ, पैताला मिलाई गीतका गेणी र शब्द एकैसाथ उच्चारण गरेपछि मात्र देउडाको नियम कायम राखेर खेलेको मानिन्छ। यो खेल सवाल जवाफमा आधारित हुन्छ। हारजित हुन्छ। घण्टौंसम्म चलिरहन्छ, थकाइ र भोक प्यासको पनि अनुभूति हुँदैन, गीतमा डुबेर गाएपछि। साँच्चि नै रमाइलो मानिन्छ खेलखेल्दा। धेरै ठूलो समूहको खेललाई भारीखेल भनिन्छ। एकातिर देउडा प्रेमीहरू आआफ्नो वय र उमेरका मानिसहरू गोलाकार रूपमा घुमीघुमी खेलिरहेका हुन्छन्, अर्काेतिर सयौं दर्शक चाख मानीमानी चौरको वरिपरि उभिएर सुनिराखेका हुन्छन्। त्यति नै श्रोताहरू खेलको बीच मैदानमा कान ठाँडोपारी सुनिराखेका हुन्छन्। यस्तो बेला साँच्चिनै मौलिक संस्कृतिमा रम्न पाएकोमा आफूलाई भाग्यमानी सम्झन्छन् श्रोता र दर्शक। कतै न्याउल्या गीत पनि भनिने यी गीतहरू खेलमा उतार्दा संस्कृतिकर्मीले देउडा खेल न भनी केवल खेल खेलेको पनि भन्ने गर्छन्। सुदूरपश्चिम र मध्यपश्चिमको लोकसंस्कृतिको अभिन्न र महत्त्वपूर्ण विधा हो देउडा। नेपालको प्राचीन संस्कृति बोकेको देउडा काली कर्णालीको मौलिक लोकगाथा हो। लोकगाथाभित्र त्यस क्षेत्रका लाखौं नरनारी अटाएका छन्। सबै वयका संस्कृतिप्रेमीका लागि सुखदुःखको साथी देउडा विधा आखिर के हो त ? कसैले ड्यौणा, कुनैले दयौडा र धेरैले देउणा र देउडा भनी अथ्र्याएका छन्। २०६१ सालमा तत्कालीन राजकीय प्रज्ञा प्रतिष्ठानमा प्राज्ञ रत्नाकार देवकोटालगायतका विज्ञले देउडाभन्दा फरक नपर्ने बताए। मनोरञ्जनको साधनमात्र नभएर जीवनको अभिन्न अंगका रूपमा ग्राह्य भएर नै दिनप्रतिदिन यसको महत्त्व बढ्दै आएको देखिन्छ। देउडा गीत दुईवटा गीतका पंक्तिको अलिखित पुस्तक मान्न सकिन्छ। एउटा पंक्तिमा १४ वटा अक्षर, अर्काे पंक्तिमा पनि १४ गरी २८ अक्षरको सम्पूर्ण स्वरूप नै देउडा गीत हो।अगाडि छन् रामचन्द्र पछाडि छन् सीता। मन् भन्छ घरवारी होइझा कर्म भन्छ वीता।। शब्दमा हलन्त शब्द छन् भने त्यसको गणना गरिँदैन। देउडा गीत, गीतमात्र नभएर लोकसाहित्यको अनुपम उदाहरण हो। माथि उल्लेखित गीत र यस्तै हजारौं अन्य गीत वनजंगलमा घाँसदाउरा काट्दै गर्दा अथवा गाईबस्तु चराउँदै गर्दा युवकयुवती (छोर्याट्टाछोर्याटट्टी)हरूले मिठो स्वर र शैलीमा गाउने गर्छन्। आफन्तहरूले नसुनुन् भन्नका लागि एकान्तमा गीतमा डुबेर गाउने गर्छन्। मनका पीर व्यथा गीतमार्फत जंगलमा पोख्ने गर्छन्। त्यसैले पनि देउडा गीत वनगीत हुन्। मांगल, धमारी आदि घर गीत हुन्। देउडा गीतले मानिसको जीवन बोलेको हुन्छ। गीतांगीले पनि प्रकृतिको अवलोकन गरी जीवनलाई प्रकृतिसँग तुलना गरेको हुन्छ। त्यसैले गीतांगीहरू कर्णाली प्रदेश र सेती महाकालीका वनपाखाका आँसु कवि हुन्। जस्को जीवनी गीतमा वर्णित हुन्छ, जुन विषय लिखित पुस्तकमा पाइँदैन। यो संस्कृतिको विकास पनि विस्तारै हुने नै छ। गीतमा धेरै भाका हुन्छन्। ठाडो भाका जसमध्ये महत्त्वपूर्ण भाका (लय) हो। जसलाई ठाडी भाका पनि भनिन्छ। ठाडो भाका विरह वेदनामा आधारित हुन्छ। आफ्नो जिन्दगीको भोगाइलाई आँसुकविले गीतमा उतार्ने हुँदा यस्ता गीतलाई दुःखका गीत पनि भनिन्छ। वनजंगलमा अधिकांश नरनारीले ठाडो भाका नै गाउने गर्छन्। यस्ता गीतले श्रोतालाई बढी आकर्षित गर्ने गर्छन्। सुन्दै जाँदा कहिलेकाहीँ श्रोता पनि आँसु खसाल्ने गर्छन्। यस्ता गीत जीवन्त हुन्छन्। अर्थपूर्ण हुनाले यी गीत कहिल्यै पनि मर्दैनन्। धामी लेक धामीज्यूका दुई हात तीन वालादुःखारी हुनाले हो कि रात भन्दा दिन काला। बझाङ निवासी अपांगता भएका एक व्यक्तिले गाएको गीत हो माथिको। ३०३५ वर्षपहिले समाजले हेर्ने दृष्टिकोण हेपाहा प्रवृत्तिको थियो। सामन्ती संस्कार र शैलीले समाज व्याप्त थियो। आफूभन्दा कमजोर व्यक्तिलाई बोलिने शब्द र भाषा पाच्य थिएन। यी विविध रूप र रङले भरिएको समाज भएर पनि अभावै अभावका बीच देउडा गीतले नयाँ स्वरूप फेरेको पनि मान्न सकिन्छ। मानिस स्वतन्त्र प्राणी हो, ऊ स्वतन्त्र रूपमा बाँच्न चाहन्छ। राज्यले निदृष्ट रूपमा तोकेको नियमको पालना गर्दै आफ्नो प्रतिभा समाजमा देखाउन सक्ने खुबी छ प्रत्येक मानवमा। प्रतिभाले जात, कुल, वंश मापन गर्दैन। पंक्तिकारले ४५४६ वर्षपहिले सम्भ्रान्त वर्गले गरिब र विपन्न वर्गलाई हेपेको, दबाएको देखेर सहन नसकी गीतमार्फत आफ्ना धारणा जनसमक्ष राखेको हुँ। ब्राह्मण कुलमा त्यसबेला लुकी चोरीबाहेक खुलारूपमा गीत गाउन वर्जित थियो। कसैले थाहा नपाउने गरी गाउभन्दा अलि टाढा देउडा खेल खेल्ने (नाच्ने) प्रचलन नभएको होइन, तर सीमित मात्रामा थियो। मनोरञ्जनको कुनै स्रोत साधन नभएको बेला गायन र खेलसंस्कृतिको थालनी गर्नु पनि ठूलो कुरा मान्नुपर्छ। गीतको संरक्षण र विकासको लागि साथै आफूसँग भएको प्रतिभा समाजमा देखाउन राजधानी प्रवेश गर्नु परेको हो। त्यसपूर्व पंक्तिकारले विद्यालयहरूमा अध्ययन गर्दा अतिरिक्त क्रियाकलापमा प्रशस्तै गीत गाएको स्मरण आइरहन्छ। एकपटक विद्यालयमा प्रमुख जिल्ला अधिकारीको अगाडि स्वागत गीत गाउँदा बझाङ तलकोटका नरनारीले जिब्रो काडी सुनेको याद आउँछ। खुसी हुँदै उनले पाँच रुपैयाँ इनाम दिएका थिए। त्यस बेलाको गाएको गीत यस्तो थियोकोदया खान्छौं फाटो लाउँछौं हामी बझाङवासीस्वागत अन्र्या साधन छैन सरकार ! हामी पासीनेपाल हनुमान ढोका तस्बीर टाँस्याका छन्।मन्भन्या साउनकी रात दन्त हाँस्याका छन्।। देउडा गीतले धेरै अर्थ राख्छ। यस्ता अर्थ राख्ने गीतहरू, देउडामा बाहेक मारुनी, सालैजो, घाँसेगीत, टप्पागीतमा भेटेको छैन। माथि उल्लेखित १ नंको गीत त सहजै बुझ्न सकिन्छ। तर यसैको २ नंको गीतले ऐतिहासिक र राजनीतिक अर्थ बुझाउँछ। नेपाल भनेर अहिले पनि सुदूरपश्चिम र कर्णाली प्रदेशका मानिसले काठमाडौं खाल्डोलाई भन्ने गरेका छन्। काठमाडौंको हुनमानढोका दरबारभित्र नेपालका प्राचीन राजाहरू बडामहाराजाधिराज पृथ्वीनारायण शाहदेखि राजेन्द्र, सुरेन्द्र, रणबहादुर, पृथ्वी वीरविक्रम, त्रिभुवनसम्मका तस्बिरहरू जतनसँग टाँसेर राखेका देखिन्छन्। ती सबै तस्बिरहरू कैदी झै लाग्छन्। राजादेखि जनतासम्म आफ्नै देशमा थुनिएको देखेर मन भने साउन महिनाको औंसीको रातझैं अँध्यारो भएको छ। ऐतिहासिक हनुमानढोका र काठमाडौंजस्तो सुन्दर नगरी देखेर दन्तपंक्ति भने हाँसेका छन्। राणाकालीन अवस्थाको यो कालजयी गीत त्यसबेला काठमाडौं खाल्डो नदेखेका दाजु जयकृष्ण जोशीले पंक्तिकारलाई सुनाएको भरमा गाएको थिए। मन छोएको सो गीत काठमाडौंमा आएपछि रेडियो नेपालमा २०३४ सालमा फूलबारी कार्यक्रममा रेकर्ड पनि गराएको थिएँ। देउडा गीत, संगीत र संस्कृतिको अनवरतरूपमा सेवा गर्दै आए पनि केही पाठकले नबुझेर देउडा गीतलाई भाषा हो पनि भन्ने गरेको सुनिन्छ। यो विधा भाषा नभएर विशुद्ध गीत हो, साहित्य हो र मौलिक संस्कृति हो। खस भाषामा लेखिएका शब्द हुन्, शैली हुन्। नेपाली भाषाको उत्पत्ति मानिएको जुम्ला जिल्लाको सिंजा उपत्यकाको भाषा नै हालसम्म काली कर्णालीको साझा भाषा बनेको छ। यही भाषामा गीत गाउँदा मातृभूमिको वन्दना गरेको अनुभूति हुन्छ। भाषा आमा हुन्, जस्को सेवा गर्नु सबैको कर्तव्य हो। गीतहरू रक्तसञ्चार गर्ने नसा हुन्, संस्कृति आमाको सिंगो उज्यालो अनुहार हो। नेपाल आमाको काखमा बसेर देउडा गीतमात्र नभएर सबै प्रदेशको मौलिक गीत गाउनु कलाकर्मीको कर्तव्य हुन आउँछ। देउडा, समूहसमूहमा खेले संस्कृति बन्छ, १२ जनाले सामूहिक रूपमा गाएको खण्डमा गीत बन्छ। यसैगरी भाव पक्षको गहिराइलाई कलमका माध्यमले चर्चा गरेको खण्डमा मौलिक र सङ्लो साहित्य बन्छ। यसको सेवा गर्नु सबै स्रष्टाको कर्तव्य हुन आउँछ।"
कर्णालीका खाद्यवस्तुको गुणस्तर कमजोर,"सुर्खेत : कर्णालीमा खाद्यवस्तुहरूको गुणस्तर कमजोर पाइएको छ। खाद्य प्रविधि तथा गुण नियन्त्रण कार्यालय सुर्खेतले गरेको सर्वेक्षणमा कर्णालीका होटल तथा रेस्टुराँ र बजारमा पाइने खाद्यवस्तुहरूमा गुणस्तर कमजोर रहेको पाइएको हो। खाद्य प्रविधि तथा गुणस्तर कार्यालय सुर्खेतले आयोजना गरेको दोस्रो त्रैमासिक समीक्षा गोष्ठीमा यस्तो तथ्यांक सार्वजनिक गरिएको हो। कर्णाली प्रदेशका प्रमुख सचिव डागोपीकृष्ण खनालको प्रमुख आतिथ्यमा भएको गोष्ठीमा खाद्य प्रविधि तथा गुणस्तर कार्यालय सुर्खेतका प्रमुख भेषबहादुर थापाले सुर्खेत, दैलेख, जाजरकोट, रुकुम पश्चिम, जुम्ला, हुम्ला, मुगु, डोल्पा जिल्लामा रहेका होटल, रेस्टुराँ र खाद्य बजारमा गरिएको अनुगमनमा अधिकांशमा न्यून गुणस्तर फेला परेको बताए। उनले भने, कर्णालीमा खाद्यवस्तुको प्रयोग गर्दा निकै ध्यान दिनुपर्छ। यहाँका अधिकांश होटल, पसलहरूमा पाइने खाद्य वस्तुहरू न्यून गुणस्तरको छ। खाद्य प्रविधि तथा गुणस्तर कार्यालय सुर्खेतले चालू आर्थिक वर्षको दोस्रो त्रैमासिकसम्म ३ सय ६२ वटा होटल, पसलमा अनुगमन गरेको छ। साथै २ सय ६६ वटा खाद्यवस्तुको नमुना विश्लेषण गरेको छ। जसमा अधिकांशमा गुणस्तर न्यून पाइएको छ। गुणस्तर परीक्षणबाटै हालसम्म जम्मा १ लाख ९२ हजार राजस्व पनि संकलन गरेको छ। कार्यालयका अनुसार कर्णाली प्रदेशका विभिन्न जिल्लाहरूबाट अनुगमनका क्रममा फेला परेका ८ लाख २० हजारबराबरको अखाद्य वस्तु नष्ट पनि गरेको छ। सुर्खेतको भ्याली भ्यु होटललगायतका १० वटा होटल तथा पसलहरूलाई कारबाही पनि गरेको छ। कर्णालीमा उद्योग दर्ता र नवीकरणका लागि ४७ वटा सिफारिस पनि गरेको छ। पहिलो चरण ४७ वटा खाद्यवस्तुको नमुना परीक्षणको रिपोर्ट आउँदा १५ वटा प्रतिकूल र अधिकांश न्यून गुणस्तर आएको छ। कार्यक्रममा सहभागी सरोकारवालहरूले दैनिक उपभोग्य वस्तुको गुणस्तर परीक्षणलाई व्यापक रूपमा गर्नुपर्नेमा जोड दिए। नियमित अनुगमन र गुणस्तर परीक्षणले बजारमा उत्पादन हुने खाद्यवस्तुको गुणस्तर सुधार हुने उनीहरूको थियो।"
हिउँ नपर्दा खर्कमा आगलागीको जोखिम,"ताप्लेजुङ : अघिल्ला वर्षहरूमा यो समय ताप्लेजुङको हिमाली बस्ती घुन्सा हिउँले ढपक्कै ढाक्थ्यो। त्यहाँका बासिन्दा जाडो छल्न तल्लो क्षेत्र झर्थे। पाथीभरा क्षेत्रको देउराली, काफ्लेपाटी, ठूलो फेदीसम्म हिउँ खेल्न आउनेको घुइँचो नै हुन्थ्यो। खेतबारी र डाँडापाखा सेताम्मे हिउँले ढाकिन्थे। तर, यस वर्ष हिउँ नपर्दा डाँडापाखा उराठलाग्दा देखिएका छन्। खेतबारी सुख्दा छन्। पछिल्ला वर्षहरूमा समयमा हिउँ पर्न छाडेको छ। सदरमुकाम फुङलिङको तापक्रम ३ डिग्री सेल्सियस मापन हुँदा माथिल्ला बस्तीहरू ओलाङ्चुङगोला, घुन्सा, याङ्मालगायत क्षेत्रमा माइनसमा झरेको छ। कुँवा र धारामा पानी जमेर सिसाजस्तै भएको छ। तर, हिउँ पर्न सकेको छैन। चिसो अत्यधिक बढिरहेको छ। आकाश खुला हुँदा हावा चलिरहेको छ, घुन्साका तेञ्जिङ शेर्पाले भने, तर, अघिल्ला वर्षहरूमा हिउँले ढपक्क ढाक्ने पहाड काला छन्। स्थानीयवासीका अनुसार बाह्रैमहिना हिउँले भरिने उच्च पहाडहरूमा हिउँ क्रमशः घट्दै गएको छ। किसान भने अझै हिउँ पर्छ कि भन्ने आसमा छन्। याङ्माका टासी शेर्पा भन्छन्, हिउँ परेन भने खडेरी लाग्छ। यो समयमा हिउँबिनाको ओलाङ्चुङगोला र घुन्साको अर्थ हुँदैन। त्यहाँ मात्र होइन, यो वर्ष पूर्वकै प्रसिद्ध तीर्थस्थल पाथीभरा क्षेत्रमा पनि हिउँ परेको छैन। तल्लो फेदी हुँदै सुकेटारसम्म झर्ने हिउँ त परै जाओस्, यो वर्ष पुसमा बाक्लो तुषारो पनि नपरेको माथिल्लो फेदीका स्थानीयहरू बताउँछन्। हिउँ नपर्दा स्थान पिच्छेका बासिन्दालाई फरकफरक पीडा पनि छ। गोला, घुन्साका स्थानीयलाई बालीनाली बिग्रन्छ कि भन्ने चिन्ता छ भने पाथीभरा क्षेत्रका स्थानीयलाई हिउँ खेल्न आउने ग्राहक नआउने हुन् कि भन्ने पिरलो छ। मौसमअनुसार हिउँद यामको मौसममा जमिनको तापक्रम चिसो हुने र त्यस समय परेको हिउँ जमिनको भित्री तहसम्म पुग्ने भएकाले कृषि उत्पादनका लागि फाइदाजनक मानिन्छ। तर, बेमौसममा परेको हिउँले प्राकृतिक विपद् निम्त्याउनुका साथै किसानका लागि बेफाइदा हुने गर्छ। बेमौसमको हिमपातले हिमताल फुट्ने, नदी कटान र भूक्षयको जोखिम निम्त्याउने गर्छ। अनुकूल मौसमको हिमपातले जमिनको भित्र तहलाई चिस्यान भर्न रिचार्ज गर्ने भएकाले हिउँदयामको हिउँ वरदान मानिएको हो। अनुकूल मौसमको हिमपातले जमिनको उर्वराशक्ति बढाउनुका साथै अन्नबालीमा लाग्ने विभिन्न रोगहरूको राकथाम गर्न सघाउ पुर्याउने गर्छ। दुई वर्षअघि पाथीभरा क्षेत्रको वनमा लगेको डँढेलो नियन्त्रणका लागि हम्मेहम्मे पर्यो। करिब दुई सातापछि मात्रै डँढेलो नियन्त्रणमा आयो। डँढेलोले प्रसिद्ध तीर्थस्थल पाथीभरा मन्दिर नै जोखिममा परेको थियो। हेलिकप्टरबाट पनि डँढेलो नियन्त्रणको प्रयास गरियो। दुई साताभन्दा बढी लागेको डँढेलोले रूख र गोब्रे सल्लाका वर्षौं पुराना रूख जले। यस वर्ष पनि हिउँ नपर्दा हिमाली क्षेत्रका खर्कहरूमा डँढेलो लाग्ने जोखिम बढेको स्थानीय बताउँछन्। हिउँदमा पर्ने हिउँले कृषि तथा चरन क्षेत्रलाई फाइदा पुग्छ नै, आगलागीको जोखिमलाई पनि घटाएको हुन्छ। हिमाली बस्तीमा प्रायः सबै घरको छानो काठले बनाएको हुन्छ। हिउँ पर्दा सुकेको काठलाई ढपक्कै ढाकेको हुन्छ। आगोले काठ भेटे पनि हिउँका कारण बल्न पाउँदैन। तर, हिउँ नपरे आगलागीको जोखिम बढ्ने स्थानीयहरूको भनाइ छ। हिउँ नपर्दा पानीका मुहान र धारा पनि सुक्न थालेका छन् भने चिसोले पानी जमेको छ, फुङलिङका स्थानीय राजकुमार लिम्बू बताउँछन्, यस्तो समयमा आगलागी भयो भने नियन्त्रणमा लिन सकिँदैन। चिसो अत्यधिक बढेकाले कोही चौरी गोठसहित बेंसीतर्फ झर्न थालेका छन्। हिउँ नपरे चिस्यान पुग्दैन, त्यसैले यसपटक जौ, उवा र आलु बालीमा असर गरेको छ। यो वर्ष अन्न उत्पादनमा कमी आउने सम्भावना रहेको स्थानीयको भनाइ छ।"
सुत्केरीले पाएनन् भत्ता,"जाजरकोट : जाजरकोटको जुनीचाँदे गाउँपालिका५ की मनीषा गिरी गएको साउनमा सुत्केरी भइन्। उनले प्राथमिक स्वास्थ्य केन्द्र गर्खाकोटमा शिशुलाई जन्म दिइन् तर स्वास्थ्य संस्थाले उनलाई सुत्केरी र गर्भवती जाँच गरेबापतको भत्ता नदिएरै बिदा गर्यो। भत्ता लिनका लागि उनी तीन पटकसम्म स्वास्थ्य केन्द्रमा पनि पुगिन् तर गाउँपालिकाबाट भत्ता नआएको भन्दै उनलाई रित्तो हात फर्काइयो। उनले हालसम्म सुत्केरी भत्ता पाएकी छैनन्। गत पुस २२ गते जुनीचाँदे गाउँपालिका४ कि विमला विष्ट पनि प्राथमिक स्वास्थ्य केन्द्र गर्खाकोट सुत्केरी भइन्। उनले पनि सुत्केरी र पोषण भत्ता पाइनन्। स्वास्थ्य केन्द्रले उनलाई पनि गाउँपालिकाले भत्ता नपठाएको भन्दै रित्तै फर्काइदियो। मनीषा र विमलामात्रै होइनन्, गत असारदेखि जुनीचाँदेका कुनै पनि सुत्केरीले भत्ता पाउन सकेका छैनन्। सरकारले स्वास्थ्य संस्थामा सुत्केरी भएका हरेक आमालाई दुई हजारका दरले प्रोत्साहन भत्ता, पोषण भत्ता र आठ पटकसम्म गर्भ चेकजाँच गराएमा प्रतिपटक एक सयका दरले आठ सय भत्ता उपलब्ध गराउँदै आएको छ। एक जना सुत्केरीलाई कुल ४ हजार ८ सय रुपैयाँ सुत्केरी भएकै समयमा दिनुपर्ने व्यवस्था छ तर जुनीचाँदेका आमाहरूले भने असारदेखि सुत्केरी भत्ता पाउन सकेका छैनन्। गाउँपालिकाले समयमै रकम निकासा नगर्दा सुत्केरीले भत्ता पाउन नसकेका हुन्। आर्थिक विपन्नता र अभावमा गुज्रिएका आमाहरूलाई सुत्केरी अवस्थामा पोषिलो खानका लागि सहयोग मिलोस् भन्ने उद्देश्यले सरकारले सुत्केरी र पोषण भत्ता दिँदै आएको छ तर जुनीचाँदे गाउँपालिकाका ९८ जना सुत्केरीले भत्ता पाउन सकेका छैनन्। सुत्केरी भत्ता नपाएपछि विपन्न वर्गका आमाहरूले पोषिलो खानेकुरा खान पाएका छैनन्। सुत्केरी भत्तासँगै सरकारले गर्भवतीको सुरक्षाका लागि स्वास्थ्य संस्थामा नियमित गर्भ चेकजाँच गरेबापत भत्ता दिने व्यवस्था गरेको छ। राज्यबाट गर्भवतीलाई प्रसूति गृहमा सुरक्षित सुत्केरी गराउन प्रोत्साहनस्वरूप विभिन्न भत्ताको व्यवस्था गरेको हो तर जनताको घरआँगनको सरकारको ढिलासुस्तीका कारण जुनीचाँदेका आमाहरूले समयमै सुत्केरी भत्ता पाउन नसक्ने वातावरण बनेको छ। सुत्केरी भएको समयमा पोषणयुक्त खानाका लागि भत्ता दिने नीति लिएको गाउँपालिकाले निर्धारित कार्यक्रमअनुसारको सुत्केरी र पोषण भत्ता वितरण गर्न सकेको छैन। अहिलेसम्म त आइपुग्यो होला भनेर स्वास्थ्यचौकीमा जान्छौं तर भत्ता नआएको भन्दै फकाइदिन्छन्, जुनीचाँदेकी सन्तोषी गिरीले भनिन्, घरआँगनको सरकार भएर के गर्नु ? गाउँपालिकाले हाम्रो पीडा नै बुझेन। असारमै सबै कागजात पेस गर्दा पनि अहिलेसम्म भत्ता नपाएको सुत्केरीहरूको गुनासो छ। समयमै सुत्केरी भत्ता नआएका आमाहरूले फिल्ड गएका स्वास्थ्यकर्मीसँग पनि भत्ताको विषयमा सोधीखोजी गर्ने गरेका छन्। कतिपयले पटकपटक फोन गरेर भत्ताका लागि बुझ्ने गरेको स्वास्थ्यकर्मीहरू बताउँछन्। रकम निकासामा भएको ढिलाइका कारण समयमै सुत्केरी भत्ता वितरण गर्न नसकेको जुनीचाँदे गाउँपालिकाको स्वास्थ्य शाखाले जनाएको छ। चालू २०७९०८० मा कसैलाई पनि सुत्केरी तथा पोषण दिन नसकेको स्वास्थ्य शाखा प्रमुख प्रेमबहादुर शाहीले बताए।"
मृत जन्मदर बढाउँदै प्रदूषण,"काठमाडौं : प्रदूषण र जलवायु परिवर्तनले गर्भमा रहेका शिशुलाई पनि गम्भीर असर पुर्याउने गरेको विभिन्न अन्तर्राष्ट्रिय अध्ययनहरूले देखाएका छन्। जसका कारण नेपाललगायत कम आय भएका मुलुकमा गर्भमै मृत्यु भएर शिशु जन्मिने (मृतजन्म) दर निकै बढेको ती अध्ययनको निष्कर्ष छ। गत नोभेम्बरमा मा नेचर जर्नल मा प्रकाशित प्रतिवेदनअनुसार (पार्टिकुलेट म्याटर्स) पीएम २५ बढ्दा गर्भमै मृत्यु भएर शिशु जन्मिने (मृतजन्मदर) बढेको देखाएको छ। विश्व बैंक र जलवायु मुद्दामा काम गरिरहेका अध्येताहरूका पछिल्ला प्रतिवेदनहरूले कम आय भएका नेपालजस्ता मुलुकमा ९८ प्रतिशत मृतजन्म रहेको देखाएका छन्। प्रदूषण र जलवायु परिवर्तनका कारण गर्भावस्थाको अवधिमा संकट आउने, गर्भ खेर जाने, भ्रूणको विकास नहुने, जन्मिएका बच्चाको तौल कम हुने, समयअगावै जन्मने, जन्मिएका बच्चामा समस्या हुने र डेलिभरीमा समस्या आउनेलगायतका अनेकौ समस्या झेल्नु परिरहेको अध्ययनका प्रतिवेदनमा उल्लेख छन्। एसिया, अफ्रिका, ल्याटिन अमेरिकाका १ सय ३७ देशमा ती अध्ययन गरिएका थिए। नेपालजस्ता न्यून तथा मध्यम आय भएका देशहरूमा प्रदूषण र जलवायु परिवर्तनको जोखिम उच्च रहेको नेचर जर्नलमा प्रकाशित प्रतिवेदनमा उल्लेख छ। संयुक्त राष्ट्र संघले पनि मृत जन्मदरलाई बेवास्ता गरिएको बताउँदै आएको छ। नेचरमा प्रकाशित अध्ययनअनुसार सन् २०१५ मा विश्वभर २१ लाख ३१ हजार ९ सय १४ मृतजन्म भएको थियो। त्यसमध्ये २० लाख ८९ हजार ९ सय १८ अर्थात् (९८०३ प्रतिशत) अर्थात् बालबालिका न्यून तथा मध्यम आय भएका १ सय ३७ वटा देशका थिए। ती मुलुकहरूमा औसतमा ४५५१ प्रतिशत प्रदूषणको मात्रा अत्यधिक भएकाले मृतजन्म भएको जनाइएको छ। प्रदूषणका कारण समयअगावै (३७ साताको अवधिभन्दा पहिला) नै बच्चा जन्मने समस्या पनि देखिएको छ। यसरी समय नपुगी जन्मिने बालबालिकाको स्वास्थ्यमा प्रतिकूल असर देखिने गरेको विज्ञहरू बताउँछन्। त्यस्ता बालबालिकामा श्वासप्रश्वास र स्नायुप्रणालीमा समस्या आउने र उमेरअनुसार शारीरिक विकासक्रम पनि नहुने गरेको विज्ञहरू बताउँछन्। त्यसैकारण बालबालिकाको मृत्यु हुने गरेको अध्ययन प्रतिवेदनले देखाएका छन्। मृत बच्चा जन्मने समस्याबाट विश्वमा बर्सेनि १ करोड ९० लाख अर्थात् (१९ मिलियन) महिलाहरू प्रभावित बनेका छन्। वायु प्रदूषण, सवारीबाट निस्कने धुवाँलगायत उद्योगबाट निस्किएका कणहरू लामो समयसम्म टुक्रिँदैनन्। लामो समयसम्म वातावरणमा बस्छन्। यस्ता कण टुक्रिएर नजाने भएकाले खानाबाट शरीरभित्र प्रवेश गर्छन्। आमाको रगतबाट भ्रूणसम्म पुग्छ र तुरुन्त असर गर्छ। डा रेजिना मास्के, प्राध्यापक, त्रिवि, वातावरण केन्द्रीय विभाग चीनको पेकिङ विश्वविद्यालय स्वास्थ्य विज्ञान केन्द्रका अनुसन्धानकर्ता तथा वातावरण तथा जनस्वास्थ्य विशेषज्ञ ताओ सुएले प्रदूषण नियन्त्रण गर्न सके मृतजन्मदर कम गर्न सकिने बताएका छन्। उनका अनुसार सन् २०१५ मा २ दशमलव शून्य ९ मिलियन मृतजन्ममा ३९ दशमलव ७ प्रतिशत प्रदूषणबाट भएको थियो। उक्त अध्ययनमा ४६ हजार ३ सय १९ वटा गर्भावस्थाको विश्लेषण गरिएको थियो। ती सबै घटनामा महिलाहरूले विश्व स्वास्थ्य संगठनको मार्गनिर्देशनबमोजिम (पार्टिकुलेट म्याटर्स) पीएम २५ को मात्रा प्रतिघनमिटर ५ माइक्रोग्रामभन्दा धेरै अनुभव गरेका छन्। विश्व स्वास्थ्य संगठनले तोकेभन्दा ८ गुणा बढी नेपालको मापदण्ड नेपाल सरकारले तोकेको मापदण्डअनुसार पीएम २५ को दैनिक औसत मापदण्ड ४० माइक्रोग्राम प्रतिघनमिटर छ। उक्त मापदण्ड विश्व स्वास्थ्य संगठनले तोकेभन्दा आठ गुणा बढी छ। वायु गुणस्तर मापन केन्द्रको २०१९ को तथ्यांकले वायु प्रदूषण उच्च रहेको प्रष्ट्याएको छ। प्रदूषणका कारण नेपालमा दैनिक एक सय जनाको मृत्यु भइरहेको र यसलाई (खतरा) को अवस्था मानिएको छ। त्रिभुवन विश्वविद्यालय वातावरण केन्द्रीय विभागकी प्राडा रेजिना मास्केले मुलुकमा प्रदूषणको मात्रा अत्यधिक रहेको बताइन्। पीएम २५ र अन्य खालका ससाना कणले गर्दा भ्रूणको अवस्थामा अझै जोखिम निम्त्याउँछ। मास्केका अनुसार सवारीसाधनबाट निस्कने धुँवा र उद्योगबाट निस्कने धुलोका कणहरू लामो समयसम्म पनि टुक्रिदैनन्। यी कणहरू लामो समयसम्म वातावरणमा बस्छन्। घरभित्रका फ्रिजबाट निस्किने ग्यास तथा साङ्ला लामखुट्टे मार्न प्रयोग हुने विभिन्न खालका स्प्रेबाट पनि त्यस्ता कणहरू निस्किन्छन्। यस्ता कण नटुक्रिँदा खानाबाट शरीरमा छिर्छन्। आमाको रगतबाट भ्रूणसम्म पुग्छन् र तुरुन्त असर गर्छन्। घरबाहिर ननिस्के पनि घरभित्र पनि झनै जोखिम छ। घरभित्रबाट निस्कने प्रदूषक २ दशमलव ५ पीएमभन्दा पनि साना आकारका हुन्छन्। यतिबेला प्रतिघनमिटर २०० माइक्रोग्रामभन्दा बढी पीएम २५ को मात्रा छ मास्केले भनिन् त्यसले भ्रूणलाई झनै असर गर्ने भयो। प्रदूषणलाई बेवास्ता गर्दा नकारात्मक परिणाम आइरहेको मास्केले बताइन। दुई, तीन सय प्रतिमाइक्रोग्राम प्रतिघनमिटर पीएम २५ को मात्रा हुँदा पनि कसैलाई मतलव छैन मास्केले थपिन् घरमा ग्याँस, स्पे छरेकै छौं। घरभित्र मास्क लगाउँदैनौं। समस्या त हुने नै भयो। सन् २०२० मा युनिसेफको एक अध्ययनले पनि यस्ता समस्यालाई बेवास्ता गर्दा प्रत्येक १६ सेकेन्डमा एउटा मृत बच्चा जन्मिने गरेको तथ्यांक सार्वजनिक गरेको थियो। अनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्।भक्तपुरमा इट्टा उद्योग क्षेत्रबाट निस्किएको धुवाँ र वायुप्रदूषणले ढाकेको क्षेत्र । तस्बिर : रविन भट्टराई विश्व स्वाथ्य संगठन (डब्लूएचओ) ले यो समस्या प्रत्येक वर्ष बढ्न सक्ने आकलन गरेको छ। विशेषगरी न्यून तथा मध्यम आय भएका मुलुकहरूमा यी समस्या टड्कारो बनेको छ। सन् २०१८ को प्रतिवेदनअनुसार त्यस्ता देशहरूमा भ्रूणको अवस्थामा मृअनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्।त्यु हुने, कम तौलको जन्मने समस्याले प्रत्येक वर्ष २६ लाख (२६ मिलियन) बालबालिकाको मृत्यु हुने गरेको छ। स्वास्थ्यमा पहुँच नभएका तथा समाजमा पिछडिएका समूहहरू यसबाट झनै जोखिममा रहने गरेका छन्। पछिल्लो समय जलवायु परिवर्तनले हुने चरम मौसमी घटनाहरू (इस्ट्रिम इभेन्ट्स)ले पनि गर्भवती महिलामा समस्या निम्त्याएको देखाएको छ। जलवायुका कारण हुने गर्मीका लहर (हिट्वेभ) ले गर्भवतीहरू जोखिममा पर्न थालेका छन्। जसका कारण गर्भवतीमा हिटस्ट्रोक, श्वासप्रश्वासमा गडबढी, शरीरको चाल घट्ने, सुक्खापन (निर्जलीकरण) को समस्या धेरै देखिएको छ। गर्भावस्थाको अन्तिम साता चरम गर्मीको सामना गर्नुपरेमा पनि बच्चाको जन्म समयअगावै हुने नेचरमा प्रकाशित अध्ययन प्रतिवेदनमा उल्लेख छ। समयअगावै जन्मिएका बालबालिकाको मुटुको अवस्थामा खराबी आउने पनि प्रतिवेदनमा उल्लेख छ। जलवायु परिवर्तनका कारण बढेको वातावरणीय जोखिम, प्रदूषण, तापक्रम वृद्धि, वर्षात्मा परिवर्तन, आगलागीजस्ता घटनाले थप समस्या निम्त्याएको छ। जलवायु परिवर्तनले ल्याउने वातावरणीय संकटका कारण गर्भवतीहरूमा प्रत्यक्ष र अप्रत्यक्ष असर गरिरहेको अध्ययनहरूको निष्कर्ष छ। चरम गर्मी, बाढी, पहिरो, आगलागीजस्ता समस्याले प्राकृतिक र सामाजिक परिवर्तन गरेको छ। सन् २००७ मा सार्वजनिक भएको जलवायु परिवर्तनका लागि अन्तरसरकारी प्यानल आईपीसीसी) को प्रतिवेदनले समेत जलवायु परिवर्तन सबैभन्दा ठुलो विश्वव्यापी स्वास्थ्य चुनौती बनेको बताइसकेको छ। उक्त प्रतिवेदनले जलवायुका कारण स्वास्थ्यमा दीर्घकालीन र अल्पकालीन असरहरू देखिएको दाबी गरेको छ। उक्त समस्याले मानिसको जीवनकालमा समेत असर पारेको छ। सुक्खापन (निर्जलीकरण) श्वासप्रश्वास, संक्रामक रोग, मानसिक स्वास्थ्यमा समस्या, मुटुका समस्या बढाएको छ। गर्भावस्थाको अवधिमा महिला तथा बालबालिकाले समेत असाधारण खालका मनोवैज्ञानिक परिवर्तन महसुस गरेको जनाएका छन्। गत मंसिर २८ मा विश्व बैंकले सार्वजनिक गरेको प्रतिवेदन (स्टारर्भिगङ फर क्लिन एयर) न्यून तथा मध्यम आय भएका ५४ देशका १३ हजार ८ सय ७० आमाहरूको अध्ययन गरेको जनाएको छ। सन् १९९८ बाट २०१६ सम्म गर्भवती र उनीहरूबाट जन्मिएका शिशुहरूको अध्ययन गरिएको थियो। मृत तथा जीवित ४६ हजार ३ सय १९ शिशुहरूमा प्रदूषणले पारेको प्रभावबारे विश्व बैंकले अनुसन्धान गरेको थियो। त्यसैगरी न्यून तथा मध्यम आय भएका १ सय ३७ देशमा अध्ययन गर्दा ढिला सन्तान जन्माउने आमाहरूमा प्रदूषणको थप समस्या देखिएको छ। ती देशहरूमा सन् २०१५ मा २० लाख ९० हजार बच्चा जन्मिएका थिए। त्यसमध्ये ९ लाख ५० हजार मृतजन्म भएका थिए। धूलोको अत्यन्त सानो कण पीएम २५ को प्रभावले शिशुहरू मृत जन्मिएको अध्ययनले बताएको छ। उक्त प्रतिवेदनले दक्षिण एसिया प्रदूषणको अत्यधिक मारमा परेको जनाएको छ। संसारमा प्रत्येक दशमध्ये नौ वटा प्रदूषित सहर दक्षिण एसियामा रहेको प्रतिवेदनमा उल्लेख छ। यहाँका गरिब परिवारहरू भान्सामा प्रयोग हुने इन्धनबाट निस्कने घरेलु प्रदूषणको उच्च स्तरमा प्रदूषण सहनु परेको जनाएका छन्। बच्चा अवस्थामा नै पीएम २५ दिमागमा छिर्न सक्ने भएकाले त्यसले बच्चाको विकासक्रममा असर गर्नेछ। दक्षिण एसियामा मात्रै प्रत्येक वर्ष करिब २ मिलियन प्रिम्याचर डेथ हुन सक्ने आकलन छ। बच्चामा दम, युवाहरूमा पनि श्वासप्रश्वास, फोक्सो क्यान्सर, स्ट्रोक, मधुमेहसमेत हुन सक्ने देखिएको छ। डिमेन्सिया, पागलपनको समस्यासमेत हुने जनाएको छ। हावाको प्रदूषण धेरै टाढासम्म पुग्न सक्छ। काठमाडौं, ढाका, कोलम्बोजस्ता सहरमा हुने प्रदूषण एक तिहाइमात्रै आफ्ना कारणले हो। अरू प्रदूषण आयातित रहेको अध्ययनले बताएको छ। जति सानो कण त्यति नै स्वास्थ्यको लागि नराम्रो हुन्छ। भान्साबाट हुने प्रदूषणले सानो तथा ठुला कण निकाल्छ। ठुलाको तुलनामा साना कण घातक हुन्छन्। ती कण सिधै रगतमा मिसिन्छन्। भान्साबाट पीएम २५ को कण निस्कने गर्छन्। ती कणहरू कपालभन्दा ३० गुणा सानो हुन्छन्। हजारौं प्रदूषणको कण मिलेर पीएम २५ बनेको हुन्छ। यसले जलवायु परिवर्तनमा र स्वास्थ्यमा गम्भीर असर गर्छ। बाहिरी तथा घरायसी दुवै खालका प्रदूषणमा पीएम २५ को मात्रा हुन्छ। अन्तर्राष्ट्रिय एकीकृत पर्वतीय विकास केन्द्र (इसिमोड) ले गरेको अध्ययनले पनि विशेषगरी महिला, बालबालिका तथा वृद्धवृद्धाको स्वास्थ्यमा प्रदूषणले असर गरेको देखाएको छ। हिन्दू कुश हिमालय क्षेत्रमा प्रदूषणको तहले खतराको घण्टी बजाएको उल्लेख छ। जंगलमा हुने आगलागी, इँटाभट्टा तथा यातायातबाट हुने उत्सर्जन, इन्धनमा आधारित उद्योग, फोहोर र बालीनालीका अवशेष जलाउँदा उत्पन्न हुने उत्सर्जनका साथै भान्साबाट निस्कने धुवाँका कारण प्रदूषण बढेको बताएको छ। इसिमोडले स्थानीय तथा क्षेत्रीय रूपमा वायुको गुणस्तर सुधार गर्नका लागि सम्बन्धित निकायसँग पहल गरिरहेको जनाएको छ। ट्रान्सबाउन्डरी प्रदूषण रोक्नका लागि एकअर्कामा सहकार्य, सहयोग चाहिने इसिमोडको सुझाव छ।  डा भोला रिजाल स्त्री रोग विषेशज्ञ डा भोला रिजालले मृतजन्म जुनसुकै विषयसँग जोडिने बताए। डा रिजालले प्रदूषण, खानेपानी, डेंगुकोभिडजस्ता महाव्याधिबाट आमाको स्वास्थ्यमा प्रभाव पर्ने र त्यसबाट प्यासेन्टल सर्कुलेसन (आमा तथा भ्रूण दुवैलाई रगत आपूर्ति गराउने प्रणाली) मा कमी हुने बताए। रिजालका अनुसार जब प्रदूषणबाट आमाको फोक्सो प्रभावित हुन्छ, अनि गर्भमा रहेको शिशुलाई अक्सिजन स्याचुरेसन कम हुन्छ। त्यसको प्रत्यक्ष असर भ्रूणमा पर्छ। त्यसले गर्दा जब पानी, हावा, संक्रमणको असर गर्भवती वा सुत्केरीको जुनसुकै बेला परेर पनि त्यसको असर बच्चामा पुग्छ। आमाबाट पेटको बच्चामा र जन्मिएको बच्चामा पनि दूधको गुणस्तर बिगारेर त्यसले असर गर्छ। नजन्मिएका बच्चामा सबैभन्दा धेरै असर परेको हुन्छ। किनभने प्यासेन्टल इन्फ्लाट हुने र इन्ट्रायुट्राइन ग्रोथ रेस्ट्रिक्सन (भ्रूणको विकास नहुने समस्या) ले बच्चाको तौल पुग्दैन। बच्चाको मनस्थिति पनि कमजोर हुन्छ। उनीहरूको फोक्सो, मुटुको समस्या हुन्छ। प्रदूषणको प्रत्यक्ष असर आमाबाट बच्चासम्म जान्छ। हरेक चिजको असर बच्चालाई पर्छ। आमा र शिशुको मृत्युदर निकाल्ने हो भने सबैको रहस्य त्यहाँबाट खुल्ने रिजालले बताए। त्यसैले बेसलाइन डाटा केहीमा पनि ननिकालेको गुनासो उनको छ। यदि त्यस्ता तथ्यांक निकालिहाले कुन संस्थाले के उद्देश्य राखेको छ, त्यसैअनुसार परिणाम निकालिने गरेको बताए। हाल स्वास्थ्य तथा रोकथामका लागि जति खर्च भएको छ। त्यसको पोल खुल्ने भएकाले पनि वास्तविक मृत्युदरको तथ्यांक निकाल्न नचाहेको दाबी उनको छ। त्यतिमात्रै होइन सरकारले दूरदराजमा स्वास्थ्य सेवा दिइरहेकाहरूको पढाइ बन्द गरिदिएको छ। राम्रो सुधार गरेर मृतजन्म तथा आमाको मृत्यु रोक्ने काम गर्नु पर्नेमा झन् अधोगतितिर लागेका उनको गुनासो छ। आमा र बच्चा उद्धार गर्न नपाई मरेका हुन्छन्। रिजालले थपे सही समयमा परीक्षण भएमा बच्चा र आमा दुवैको ज्यान जोगिन्छ। रोक्न सक्ने कुरासमेत रोकिएको छैन।"
आखिर के छ जातमा ?,"तपाईं के थरी ? साह। साह भनेको ठकुरी ? होइन, तेली। कस्तो जात हो यो फेरि ? केही वर्ष अगाडि काठमाडौंमा साथीभाइहरूसँग भएको सानो संवादको यो अंशले तेली जातबारे उनले अनभिज्ञता देखाएको स्पष्ट छ। ब्राह्मण, क्षेत्री, थारू, नेवार, मुस्लिम आखिर के हो तेली ? धेरैलाई थाहा नहुन सक्छ। अरूलाई मात्र होइन, स्वयं तेलीहरूलाई नै यस जातका बारेमा अनभिज्ञता छ। र साँच्चै भन्ने हो भने, जुनबेला यो प्रश्न गरिएको थियो, त्यसबेला यो मधेसमा बस्ने एउटा जात हो बाहेक मलाई पनि थाहा थिएन। यस जातका बारेमा धेरै कथा छन्। यस जात र यसका पेसा निकै पुराना रहेछन्। रस्सेल आरभीले लेखेको द ट्राइब्स एन्ड कास्टस् अफ सेन्ट्रल प्रोभिन्सेस अफ इन्डिया को भोल्युम ४ मा तेली जातका उत्पत्ति र रहनसहनबारे १६ पृष्ठ लेखिएको छ। म्याकमिलन एन्ड कम्पनी लन्डनले प्रकाशन गरेको सो पुस्तकमा तेली जातिको उत्पत्ति गणेशको जन्मसँग जोडिएको छ। पार्वतीले हातको मैलाबाट गणेश बनाएको अनि गणेशलाई ढोकामा राखेर पुजा गर्न बसेको। त्यही बेला शिव भगवान् आएर भित्र जान खोज्दा गणेशले रोकेको, अनि त्यसैले शिवजीले गणेशको शिर काटेको। पछि पार्वतीले गणेशलाई जीवित बनाउनुपर्ने भनेपछि हात्तीको टाउको जोडेर जीवित बनाएको सन्दर्भ धेरैले सुनेको पनि हुनुपर्छ। यसै कथासँग तेली जातको कथा जोडिएको सो द ट्राइब्स एन्ड कास्टस् अफ सेन्ट्रल प्रोभिन्सेस अफ इन्डिया मा उल्लेख छ। कथामा गणेशजीको शिर भष्म भइसकेकाले दक्षिण दिशातिर फर्केको कुनै पशुको टाउको जोड्न सकिने भएपछि पशुको खोजी भएको हुन सक्छ। शिवले संयोगले एउटा व्यापारीको घरबाहिर दक्षिणतर्फ फर्केर आराम गरिरहेको हात्ती भेट्छन् र सो हात्तीको टाउको काटेर गणेशमा जोडेर जीवित गराएको हुन्छ। यहाँसम्मको कथा धेरैले सुनेको हुनुपर्छ। आफ्नो एक मात्र हात्ती मारेकोमा व्यापारीले बिलौना गरे। त्यही व्यापारीलाई शान्त गर्न शिवजीले सस्र्युुं ओखलमा राखेर मुसलले पेलेर तेल निकाले। त्यही तेल निकालेर जीवनयापन गर्न सिकाएको कथा छ। त्यसैले व्यापारी (वैश्य) समुदायमा तेल पेल्ने व्यवसायी तेली भएको भनिन्छ। ओखल र मुसलबाट कौल (तेल पेल्ने औजार) बनाएको र त्यसैले कौललाई भगवान् शिवका प्रतीकका रूपमा लिने गरिएको भनिएको छ। अंग्रेजी इतिहासकार क्रुकले मिर्जापुरको कथामा तेली जातिको उत्पत्ति सम्बन्धमा फरक तरिकाले भनिएको छ। तर कामको प्रकृति चाहिँ तेल पेल्ने नै उल्लेख छ। तेली कर्मले जुरेको जातीय नाम भए पनि आधुनिक तेल कारखानाहरू स्थापित हुँदा कृषि, व्यापार र पेशामा आश्रित भए। उक्त कथामा एक व्यक्तिका तीन छोरा थिए। उनको महुआ (स्पोटेसी प्रजातिका रूख, जस्को वैज्ञानिक नाम मधुका लोगफोलिया हो) ५२ रूखहरू थिए। जब उनी वृद्ध र अशक्त भए, उनले छोराहरूलाई ती रूखहरू बाँड्न भने। तर छोराहरूले रूखहरू नबाँडेर त्यसका उत्पादन बाँड्ने निर्णय गरे। तीमध्ये एकजना पात टिप्न थाले। दोस्रोले फूल र कोपिलाहरू जम्मा गरे। उनले त्यसबाट रक्सी तथा सुगन्धित तेल बनाए। तेस्रोले दाना वा फलहरू लिएर तेल निकाले। यी तेस्रो नै तेली जातका संस्थापक भए। महाभारतमा तुलाधार नामको व्यक्तिको चर्चा गरिएको छ। उनले तेलको व्यवसाय गर्थे। तर उनलाई तेली नभनेर वैश्य भनिएको छ। पद्म पुराणको उत्तराखण्डमा विष्णुगुप्तनामक व्यक्तिको चर्चा गरिएको छ। उनले तेलको व्यापार गर्ने गरेको भनिएको छ। त्यस युगमा ब्राह्मण र क्षेत्री उच्च मानिने अनि वैश्यले कृषि, पशुपालन तथा व्यापार गर्ने गरेको बताइएको छ। धेरै पौराणिक कथाहरूमा तेली जातको चर्चा गरिएको छैन। मध्यकालीन समयमा मन्दिरहरूको स्थापना र त्यससँगै फूल तथा मालाको व्यवस्थापनका लागि मालाकार तथा दियो बाल्न तेलको व्यवस्थापन गर्न तेलीको महत्त्व दर्शाएको दक्षिण भारतको इतिहासमा उल्लेख छ। भारतीय शासनमा गुप्त वंशको चर्चा गरिएको छ। गुप्त वंशले लामो समय शासन गरेको तथा सो गुप्त वंश तेली रहेको चर्चा गरिएको छ। तर जैन मुनिको शासनकालमा तेल पेल्नुलाई हिंसात्मक काम मानियो र त्यस्तो काम गर्नेलाई तल्लो जात भनियो। गुजरात, महाराष्ट्र तथा राजस्थान क्षेत्र जहाँ तेलहन (तोरी, सस्र्युं) उत्पादन बढी हुन्थ्यो। त्यस क्षेत्रमा जातीय द्वन्द्वको सिर्जना भयो। तेलहन उत्पादन तथा तेल पेल्ने कामलाई जोगाउन हतियार उठाउने ब्वर्गलाई धान्ची क्षेत्रीयमोढ तेली भनियो। त्यसबेला जसले तेलको व्यवसाय गरे उनलाई तेली वैश्य र जसले सुगन्धित तेलको व्यापार गरे। उनलाई मोढ बनिया भनियो। महत्त्वपूर्ण पक्ष के भने भारतीय प्रधानमन्त्री नरेन्द्र मोदी धान्ची क्षेत्रीयमोढ तेली र भारतीय राष्ट्रपिता महात्मा गान्धी मोढ बनिया रहेको भारतीय इतिहासहरूमा उल्लेख छ। तेली जातिको बसोबास मुख्य रूपमा भारतमा छ। नेपालको तराई क्षेत्र, पाकिस्तान र बंगलादेशमा केही तेली छरिएर बसेका छन्। जनगणना २०६८ अनुसार नेपालमा ४ लाख २३ हजार तेली नेपालमा छन्। तत्कालीन अञ्चलीय प्रणालीमा १४ अञ्चलमा छरिएर रहेका तेलीहरू सबैभन्दा बढी जनकपुर अञ्चलमा छन्। जहाँ १ लाख २१ हजार र सबैभन्दा कम धौलागिरिमा रहेका थिए। जनगणना २०७८ को पूर्ण नतिजा आएपछि तेलीको जनसंख्या मधेस प्रदेशमा सबैभन्दा बढी हुने सहज अनुमान गर्न सकिन्छ। तेली भन्नेबित्तिकै तेलसँग सम्बन्धित अर्थात् तेल पेल्ने तथा यसको व्यापार गर्ने भनेर बुझिन्छ। कर्मले जुरेको जातीय नाम भए पनि आधुनिक तेल कारखानाहरू स्थापित हुँदा कृषि र व्यापारमा आश्रित भए। पछिल्लो चरणमा व्यापारसँगै जागिर तथा सीपमूलक पेसा (डाक्टर, इन्जिनियर, नापी आदि) मा पनि आकर्षित हुँदै गएका छन्। तेली जातिले साह, साहु, तेली, सेठ, महासेठ आदि थर लेख्ने गरेको पाइन्छ। कतै राठौर, रौनियार, जसवाल आदि पनि लेख्ने गरेका छन्। नेपालमा तेली जाति हिन्दु धर्म मान्ने तथा स्थानअनुसार मैथिली, भोजपुरी र अवधी भाषी पनि छन्।"
जसले ३ महिना हिँडेरै भोट मागे,"उमेरले ९ दशक पार गरे पनि उपेन्द्रप्रसाद पराजुली ठेट्ना मकै मजाले चपाउन सक्छन्। श्रीमद्भागवतगीता, वेदलगायत धर्मग्रन्ध पढ्न चस्मा चाहिँदैन। पात्रोको अक्षर सानु भएकाले मात्रै यो उमेरमा चस्माको सहारा लिन्छन् उनी। कुराकानी सुन्न र कुरा बुझ्न तन्नेरी युवासँग अझै पनि प्रतिस्पर्धा गर्नपरे पछि पर्दैनन्। भन्छन्, ९५ वर्ष पुगे पनि मेरो स्वास्थ्यमा खासै समस्या छैन। १९८४ कात्तिक २२ गते शुक्रबार राति ९ बजे आफू जन्मिएको मिति ठ्याक्कै याद छ उनलाई। यहाँसम्म आइपुग्दा आफूले भोगेका कुरा कुनै मधुरो छैन दिमागमा। साथीका नामदेखि घुमेका ठाउँसम्म मात्रै होइन, कुन समय कहाँ पुगे र कसलाई भेटे ? अनि, त्यसले के भन्यो ? अहिले पनि फररर बताउन सक्ने पराजुलीका जीवनकथा सुन्दा लाग्छ, ए त्यो समय त्यस्तो पनि थियो र ? भक्तपुर नालाछापा (चाँगुनारायण नगरपालिका९, ताथली) मा ९५ वर्षअघि जन्मिएका उनले बाल्यकालमा विनाशकारी १९९० सालको भूकम्प मात्रै भोगेनन्, सानै उमेरमा मन्दिरमा पुजारीका रूपमा रहेर काम गर्दै दरबार हाइस्कुलमा शिक्षा लिए। भारतका विभिन्न ठाउँमा १४ वर्षको कलिलै उमेर गएर काम गर्दै पैसाको जोहो कसरी गर्नुपर्छ भन्ने पनि राम्ररी बुझे। राणाशासन, राजाशासन, लोकतन्त्र र गणतन्त्र सबै बुझेका उनी अहिलेको राजनीतिक तरंगलाई पनि मज्जाले केलाउन सक्छन्। राणाशासन हुँदै राजसंस्था र त्यसपछिका व्यवस्थाले क्रमशः नागरिकलाई स्वतन्त्र बनाउँदै लगे पनि विचारमा नेता र जनतालाई स्वच्छ कम देख्छन्, पराजुली। भन्छन्, नेता स्वार्थी भए, जनताले दुःख पाए। जुन नेता आए पनि सत्ताकै दौड चल्यो। त्यो समय हाल चाँगुनारायण नगरपालिका९ ताथली भक्तपुरलाई नालाछाप भनिन्थ्यो। भक्तपुर जिल्लाको विष्णु साहुको कोठी हुँदै हलल गाउँमा पहुँचे भनेर पत्र पठाउँथे। त्यहाँ रहेको मन्दिरदेखि उत्तरपछि ठुलो कोठी थियो विष्णु साहुको। सबैले विष्णु साहुलाई धेरैले मान्थे। त्यसैले उनलाई चिन्ने धेरै भएकाले पत्रमा विष्णु साहुको कोठी हुँदै हलल गाउँमा पहुँचे भनेर लेखिन्थ्यो भन्छन् पराजुली। उनको यहाँ पुख्र्यौली थलो भने होइन। अहिले नातिसहित गन्दा ७ पुस्ता भएछ बस्न थालेको। सिन्धुपाल्चोकको ज्याम्दीबाट पुर्खा यहाँ आएर बसेको इतिहास छ उनको। ज्याम्दी दोलालघाट नजिकै पर्छ। हाम्रा पुर्खाको एक सन्तान यहाँ आएर बसेकाले हामी यतै जन्मेका रहेछौं। त्यो समय यहाँ वन थिएन, घरको पेटीमा बसेका उनी वनतर्फ आँखा तन्काउँदै भन्छन्, ऊ त्यो वन पछि रोपेको राजा महेन्द्रको पालामा, पहिले त पाखोमात्रै थियो। राजा महेन्द्रको कुरा आउनासाथ उनी त्रिभुवनको निधन र महेन्द्रको राज्यरोहणलाई झलझली सम्झन्छन्। त्रिभुवनको निधन हुँदा गौचरनमा जहाजले ल्यायो। काका र म पनि हेर्न गएका थियौं। सबै रुँदै आएका थिए त्रिभुवनलाई अन्तिम बिदाइ गर्न। त्यसपछि महेन्द्र राजा बनिहाले। यस्तो जानकारी हामीले कसैले भनेर हल्लैहल्लामा सुन्नुपथ्र्यो। राजाका त बुवाको निधन हुँदा पनि काजकिरियामा बस्नु नपर्ने रहेछ। महेन्द्र राजा हुँदा नेपाल (त्यो समय काठमाडौं, भक्तपुर र ललितपुर)मा पैसा छर्दै हात्तीमा चढेर हिँडेका थिए। शेर्पाले त हाम्रो माझ्ने चलन छैन, अघि डोकोमा राख्यौं भने। अनि त ती शेर्पाले खुकुरी निकालेर हिँड् भने। हामी त डरायौं। अनि उनीहरूले भनेअनुसार हिँड्यौं। बाँसझ्याङमा लगे र बाँसको ढुंग्रो काटे। हामी त बा मार्ला कि भनेर डरायौं पनि। तर, उनीहरूले त सहयोग गरेका रहेछन्। जब महेन्द्र राजा भए, नागरिकका कुरा पनि सुन्न थाले। त्यो २०११ सालको कुरा हो। काठमाडौंमा घना बस्ती थिएन। भक्तपुरसम्म राजाको बग्गी गुडाउँथे। सानो कच्ची बाटो थियो। हामीलाई काठमाडौं पुग्न चार घण्टा लाग्थ्यो हिँडेर। त्रिभुवनको निधन भएको जिल्ला सभापतिबाट थाहा पाएँ। गोविन्द दुवाल भन्ने जिल्ला सभापतिलाई धेरै कुरा थाहा हुन्थ्यो। उनी मजदुर किसान पार्टीका नेता थिए। अनि म पनि त्यही पार्टीमा लागें। अनि सुरु भयो मेरो राजनीतिक यात्रा। कर्ण हैंजू पनि त्यसपछिका नेता थिए। उनलाई मारे रे। त्यसपछि मात्र नारायणमान बिजुक्छे यो पार्टीको अध्यक्ष बनेका हुन्। त्यो समय राजाले मन्त्री बनाउँछु भन्दा पनि यो पार्टीका नेता मान्दैनथिए। अहिले त घुमाइफिराई सत्ताको स्वाद भने त लिन्छन् नि, उनी सम्झन्छन्। २०११ सालमा छोटो समय उनी मजदुर किसान पार्टीमा सदस्य बनेर काम गरे। विभिन्न माग राखेर आन्दोलन पनि गरे। झण्डा बोकेर नै विरोध गरेका थियौं। हामीले गुठीबिर्ता खारेज होस्, नेपाल बैंक खडा होस्, सहकारी खडा होस्, किसानको माग पूरा होस्, चाँडै नापी होस् भन्ने नारा लागएका थियौं। महेन्द्र राजा भएपछि यस्तो माग गरेका थियौं। पदमबहादुर बुढाथोकी राजाको निसानको जागिर छाडेर मजदुर किसान पार्टीमा लागेका थिए। हँसिया, खुर्पा कोदालोको निसान भएको झन्डा लिएर जुलुस गर्दै थियौं। हाम्रो आन्दोलन थाहा पाएपछि राजा भक्तपुर सल्लाघारीको उकालोमा आइपुगे। हामीले बाटो छेक्यौं। उनी बग्गीमा आएका थिए। अघिपछि निसान घोडा थिए। लरी चल्ने कच्ची बाटो थियो भक्तपुरसम्म। राजाले तपाईंहरूको माग के हो ? हामीले ६ वटा माग सुनायौं। तपाईंहरूको माग पूरा हुन्छ सिंहदरबारको बैठकमा आउनू भने। त्यसपछि मुख्य, मुख्य मान्छे गए। अनि मात्रै यहाँ नापी लागू भयो। २०११ सालदेखि माग गरेको २०२१ सालमा मात्रै माग पूरा भयो। अनि यो क्षेत्रमा नापी भएको हो। उनी सुनाउँछन्। मजदुर किसान पार्टीमा उनी २०११ सालसम्म मात्रै रहे। त्यसपछि केआई सिंहको विचार उनलाई मन पर्यो र उनको सारथि बने। देशका विभिन्न स्थानमा पुगेर उनको पार्टीको प्रचार गरेका थिए पराजुलीले। भन्छन्, त्यसपछि केआई सिंहको पार्टीमा लागें। २०१५ सालको चुनावको तयारीका लागि सिंहले २०१४ मा भक्तपुरको पाँचतले मन्दिरमा आएर भाषण गरे। र, भने, नेपालको भ्यागुताले मुतेको पानी खाएर मेरो दिमागले काम गरेको छैन। म डोटी गएर स्वच्छ पानी खाएर आउँछु र नेपाल बनाउँछु। इनारको पानीलाई उनले त्यसो भनेका रहेछन्। म मन्त्री बन्छु र नेपाल बनाउँछु। मेरो साथमा कार्यकर्ता बनेर हिँड्न चाहने को को हुनुहुन्छ ? भनेर सिंहले भाषणकै क्रममा सोधेपछि उनले हात उठाएका थिए रे। भन्छन्, म चञ्चले मान्छे मैले पनि हात उठाएँ। त्यसपछि सुँडालका एकजना हरि श्रेष्ठ र जितपुरका एकजना खड्काले हात उठाए। नाम सोधेर केन्द्रीय कार्यालयमा आउनु भने। त्यहाँ भोलिपल्ट गयौं। त्यो २०१५ सालका लागि चुनावको भोट माग्न हिँड्नुपर्ने समय थियो। हामी पार्टी कार्यालयमा गएपछि पार्टीको कागजपत्र, विधान, घोषणापत्र, नारा लेखिएका कागजपत्र, एउटा माइक, सानो टर्चलाइट, झण्डा र सानो सिरुपाते खुकुरी पनि हामीलाई दिए। हाम्रो काम विभिन्न जिल्लामा पुगेर भोट माग्नुपर्ने थियो। हामीलाई दिनको ५ रुपैयाँको दरले भत्ता दिइएको थियो। त्यो समय त ५ रुपैयाँ ठूलो हो नि। हामीले त सबै पैसा बचायौं। सबै ठाउँमा खाना खुवाई हाल्थे सित्तैमा। पराजुलीसहित अन्य दुईजनाको काम विभिन्न ठाउँमा पुगेर नागरिकको तथ्यांक संकलन गर्नुपर्ने र पार्टीका लागि भोट माग्नुपर्ने हुन्थ्यो। हामीले जनना र मर्दना गन्नुपथ्र्यो। जनना भनेको महिला र मर्दना भनेको पुरुष हो। हामी गाउँको जमिनदारकोमा गएर त्यो सबै विवरण लिन्थ्यौं। त्यहाँ गाउँको जमिनदारसँग सबै तथ्यांक हुन्थ्यो। त्यो समय जनगणना भएको थिएन। मालपोत जमिनदारलाई बुझाउनुपर्ने भएकाले ऊसँग सबै तथ्यांक हुन्थ्यो। त्यो समय मालपोत कार्यालय हुँदैनथियो। जमिनदारले त्यहाँ औंठाछाप लगाएर राख्थ्यो र एउटा रसिद तिरो (कर) बुझाउनेलाई दिन्थ्यो। जमिनदारले सरकारले तोकेको केही प्रतिशत राखेर अन्य सरकारलाई बुझाउँथ्यो, त्यो समयको प्रशासनिक काम सम्झँदै उनी सुनाउँछन्। गाउँको सबै तथ्यांक जमिनदारकोमा हुँदा मतदाता गन्न सहज थियो। थप्छन्, हामी नजिकैको बुथ कहाँ राख्ने ? कहाँ सेन्टर पर्छ भनेर पनि तोक्दै हिँड्थ्यौं। हाम्रो मुख्य काम भनेकै २०१५ सालको चुनावका लागि भोट माग्ने र बुथ तोक्ने थियो। बनेपाबाट पश्चिम हाम्रो जिम्मा थियो। बनेपा, सानुदोलुङ, ठुलोदोलुङ, कट्वा, बैदिँगे, अध्येरी, फापरबारी, पाथीभरा, सालघारी, सल्यानी, माझीगाउँ, राईगाउँ, डाँडागाउँ हुँदै सिन्धुली निस्कियौं। त्यहाँबाट रामेछापलगायत धेरै ठाउँमा तीन महिना हिँडेर नै भोट मागेका थियौं। हामी त्यो समय पहाड घुमेर झापासम्म पुगेका थियौं। पुसको ७ गते हिँडेको फागुन १५ गते चुनाव थियो। जमिनदारकोमा बसेकाले खानेकुरा किनेर खानु परेन। भत्ता जोगाइयो। भोट माग्न जिल्ला हिँड्दा पराजुलीले पाएका दुःख कम छैनन्। भन्छन्, अहिले पनि सम्झँदा मन सिरिङ हुन्छ। हरि श्रेष्ठ, म र अर्को खड्का मात्रै थियौं। सिन्धुलीको चुरे जंगलमा रात पर्यो। नहिँडेको बाटोमा अलपत्र पर्यौं। झ्याउँकिरी कराउँदै थियो। संयोग भन्नुपर्छ, दुई सयजना अट्ने ओडार भेट्यौं। त्यहाँ पहाडबाट नुन साट्न झर्नेहरू बस्दा रहेछन्। त्यहाँ हामीभन्दा पहिले तीनजना भोटेहरू पुगेर बसेका रहेछन्। उनीहरू कोदोको ढिँडो पकाउँदै थिए। हामीले पनि चामल, नुन, खुर्सानी र गुन्द्रुक पनि बोकेका थियौं। तर, भाँडो थिएन। पकाउने चामल मात्रै भएर के गर्नु ? उनी प्रश्न गर्दै विगत सुनाउँछन्, शेर्पाहरूले खाइसके। मैले पनि उनीहरूलाई भाँडो मागेको। शेर्पाले त हाम्रो माझ्ने चलन छैन, अघि डोकोमा राख्यौं भने। अनि त ती शेर्पाले खुकुरी निकालेर हिँड् भने। हामी त डरायौं। अनि उनीहरूले भनेअनुसार हिँड्यौं। बाँसझ्याङमा लगे र बाँसको ढुंग्रो काटे। हामी त बा मार्ला कि भनेर डरायौं पनि। तर, उनीहरूले त सहयोग गरेका रहेछन्। सेतो सुकिलो भएर राजाको गाउँले भैखाका हामी उनी राजाको गाउँले भनेको प्रसंग कोट्याउँदै कथालाई मोड्छन्, एकपटक हामीलाई एकजना बूढी महिलाले तिमीहरू राजाका गाउँले भनेकी थिइन्। उनको छोरो जमिनदार रहेछन्। दाहाल थरका थिए तिनीहरू। रामेछापको सिरान हो गाउँ। हामीले त्यहाँ पुगेर तपाईंका छोरा जमिनदार रहेछन् नि, कता हुनुहुन्छ ? हामी भेट्न आएको भनेपछि ती बूढीले ए जेठा, राजाका गाउँले आइरान्। झट्ट घर आइजो भनेर बोलाइन्। त्यो छोरो पारिपट्टि रहेछ। हिँडेर घर आउँदा दुईतीन घण्टा लागेको थियो। छोरो आएपछि गाउँको लगत फलैंचामा बसेर हेर्यौं। हामी त्यो रात त्यही बसेका थियौं। नौनी पगालेर मकैको पिठो भुटेर रातो पुवा बनाएर दूधसँग खुवाइन् ती घरधनी बूढीआमैले। दूध पनि काठको डाँडुले उघाएर दिन्थिन्। एक माना जति नै हुन्थ्यो। सागको तरकारी खुवाएकी थिइन्। त्यो निकै स्वादिलो थियो। अहिले पनि मेरो मुखमा झुन्डिरहेको छ। सारै मिठो थियो। दाहालकोमा बसेर हिँडेको दिन नै उनीहरूको रातको बसाइ चुरेको जंगलमा भएको रहेछ। पुनः शेर्पाले बाँसको ढुंग्रो काटेको प्रसंग जोड्दै उनी अघि थप्छन्, शेर्पाले हामीलाई भात पकाउन बाँसका ढुंग्रो बनाइदिएका रहेछन्। त्यो पनि दुई वटा। त्यहाँ पानी पाइँदैनथ्यो। शेर्पालाई केमा पानी हुन्छ थाहा रहेछ। एउटा पानी लहरो भन्ने हुँदो रहेछ। काटेर ढुंग्रो थापे। धारामा खोले जसरी तुरुरुरु पानी आउँदो रहेछ। त्यहीँ पानी हालेर ढुंगोमा चामल हाल्यौं। र, सालको पातले बेरेर र बुझो लगाएर आगोको कोइलामा घुसारेपछि त त्यो भित्रभित्रै पाक्दो रहेछ। त्यहाँ धुनी लगाएको थियो। पुसको दिन जाडोमा दाउरा धेरै हालेर आगो बालेको थियो। जंगलमा दाउराको दुःख हुँदैन। त्यो बाँसमा हालेको चामल पाकेपछि बाँसको आँख्ला प्याट्ट फुट्यो पट्किएर। त्यसैलाई बाँडेर सालको पातमा खाँदै त्यो रात त्यहीँ ओडारमा कटाएका थियौं। तोप चलेको भरमा काममा लाग्नुपथ्यो राणाशासनमा। बेलुका ९ बजेबाट हिँड्न पाइँदैनथियो। अहिले पार्टीका नेताले पनि आफ्नालाई मात्रै हेरे। अझै पनि नागरिक धेरै गरिब छन्। पालमुनि पनि छन् नागरिक। तर, यो विषयमा कसैले सोचेनन्। एकातिर केआई सिंहलाई जिताउने, अर्कोतर्फ भत्ता जोगाउने सुरु। केही पैसा मात्रै बोकेर हिँडेका उनीहरू सीमित ठाउँमा खर्च गर्थे रे। पैसा पनि अलिअलि बोकेका थियौं। कहीँ आपत् परेको समयमा खर्च गथ्र्यौं। त्यसपछि सिन्धुलीको दरबार हेर्दै बर्दिबास गएर भोट माग्यौं। गढीमा आर्मी नै राखेको थियो। त्यो समय बर्दिबासमा सानो गाडा हिँड्ने बाटो थियो। त्यहाँ पुग्दा खाजा खाने समय भयो। १० पैसा मानो दही र ८ पैसा मानो चिउरा किनेर तीनजनाले खायौं र झापातर्फ लाग्यौं। त्यो समय पनि गीत गाएर भोट माग्ने चलन रहेछ पराजुलीका कुरा सुन्दा। धानको बाला झुल्यो हजुर देशै रमाइलो, पेटभरि खान पाए सबैलाई रमाइलो भन्दै गीत गएर र अन्य कुरा भनेर भोट माग्थ्यौं। सबैले मान्छे पठाएर भोट मागेका थिए। त्यो समय कांगे्रसका मान्छे र हाम्रो झगडा पनि परेको थियो, झापामा। उनीहरूले हामीलाई नयाँ पार्टी खोलेर तिमीहरूले के गरेका भने। हामीले पनि नेताले खोलेको यो पार्टी भन्ने कुरा गर्र्याैं, उनी पार्टी र प्रचारको कुरा सम्झन्छन्। झापाको बुधबारे, गौरीगन्ज, माइधार हुँदै पुनः फर्किए उनी। काठमाडौंबाट धेरै ठाउँ हिँडेरै पुगेको अनुभव छ उनीसँग। हामी सबै ठाउँ हिँडेरै गयौं। झापाबाट रौतहट आयौं। त्यहाँ केआई सिंहको झण्डा गाडेर बसेका एक व्यक्ति थिए। ए ! हाम्रो पार्टी रहेछ भन्ने लाग्यो र त्यहाँ पुगेर चिया खायौं। कुरा गर्दै जाँदा उहाँ त मेरो फुपाजु हुनुहुँदो रहेछ। अनि पारिवारिक कुरा भयो। सानैमा देखेकाले चिनिनँ। म रुद्रप्रसादको छोरा भनेपछि छक्क पर्नु भयो। त्यहाँबाट मकवानपुर आयौं, त्यहाँबाट चितवन आयौं। त्यो समय नारायणीको पुल थिएन। गाडी पनि डुंगामा ल्याउँथे। डुंगामा पारी तरेर अर्को जिल्ला गयौं। चुनाव हुने दुई दिनअघि मात्र काठमाडौं आइपुग्यौं। २०१५ सालमा चुनाव भयो तर केआई सिंहले हारे। कांग्रेसले दुई तिहाइ बहुमत ल्याएर जित्यो। तर, पराजुलीले उनीबाट पाउने भत्ता बुझिसकेका थिए। अहिले उनलाई सम्झँदै भन्छन्, उनको इतिहास लामो छ। मैले मजदुर किसान पार्टीको खासै लक्षित काम देखिनँ अनि छाडेको थिएँ। पछि सिंंह हारेपछि २०१७ सालबाट त्यति चर्चामा रहेनन्। महेन्द्रको नजिक भएर काम गरे र भन्ने सुनेको थिएँ। १९९० सालको भूकम्पमा सानै थिएँ, पराजुली भूकम्पको दिन सम्झँदै भन्छन्, मामाघर सिस्नेरीमा थिएँ। ललितपुरको गोदावरी जाने बाटोमा पर्छ यो। आमा बहिनी जन्मिएपछि माइत जानु भएको थियो। हामी मावलको चोटामा बसेका थियौं। भुइँचालो आयो भनेपछि भागेर पर खुल्ला ठाउँमा गएर बस्यौं। हेर्दै थियौं क्रमशः धेरै घरहरू ढले। पूरा माटोको धुवाँजस्तो उडेको थियो काठमाडौंमा। यहाँ हाम्रो घर भत्किएन। तर, गोठ ढलेर बाच्छो मरेछ। बुवा आर्मीमा हुनुहुन्थ्यो त्यो समय। तर, आर्मी भन्दैनन्थिए, सिपाइँ भन्थे। १६ वर्षमै जागिर खानुभएको थियो बुबाले। डेरामा बसेर कवच खेल्नुपथ्र्यो रे। ५ सुका भाडा तिर्नुपथ्र्यो। तलब ९ रुपैयाँ थियो रे। घरबाट लगेर खानुपथ्र्यो। भूकम्प गएको समय बुवा हेटौंडा सवारी जानुभएको थियो रे। ल पल्टन फिर्ता होऊ, नेपालमा तीनै सहर भष्म भएको छ, उद्धारमा आउनुपर्छ भनेर बोलाएछन्। अनि त्यो समयमा एक रुपैयाँ बढाएर १० रुपैयाँ तलब बनाइदिएछन्। तर, बुवाले पेन्सन नपाकी छाड्नु भएछ। केआई सिंहले दिएको पैसाले जग्गा २०१७ सालमा पैसा साह्रै महँगो थियो। भन्छन्, जग्गा थियो तर पैसा थिएन। उनी पैसाका लागि गरेको संघर्षका दिन सम्झन्छन्, केही पैसा जम्मा गरेको थिएँ। पहिले फुपाजु भेटिएको रौतहटको चन्द्रनिगाहपुरमा गएर २५ कठ्ठा जग्गा किनें। सडक नबने पनि गाडा कुदाउने ठाउँ थियो। २०१८ सालमा जेठो छोरा जन्मिएको थियो। श्रीमती र छोरालाई लिएर गएँ र त्यहाँ २०३६ सालसम्म त्यहीँ खेती गरेर बसें। पहिले भारत गएर कमाएको पैसा जोगाएर राखेको थिएँ। त्यो पैसा पनि त्यहीँ खर्च गरे। छोराहरूलाई पढाएँ। उनीहरूले राम्रो पढे। सल्लाघारीमा जेठो छोरोले सबैभन्दा बढी नम्बर ल्याएर त्यो समय शिक्षक पनि भयो। कान्छो छोरो समाजसेवामा छ। विद्यालय सञ्चालन गर्छ। सबैलाई शिक्षा बाँडिरहेको छ। दामभन्दा पनि नाम ठूलो हो नि। दरबार स्कुलमा सुकुलमा बसेर पढ्दा ८ वर्षमा व्रतबन्ध गरिदिनुभयो। म जहाँ गए पनि धर्म छाडेको छैन। ब्राह्मणको जात भएपछि न्यासध्यान र अध्ययन गर्नुपर्छ। अहिले पनि म गीता र भागवत् पढ्छु, उनी यसरी पढाइको कुरा अघि बढाउँदै भन्छन्, ९ वर्षको हुँदा थापाथलीको पुलछेउको सेतो दरबारको मन्दिरमा मलाई बुवाले काममा लगाइदिनुभयो। त्यहाँ मन्दिरमा पूजा गर्दै दरबार स्कुल गएर पढ्न पाउँथे। बुवा आर्मी हुँदा त्यहाँ चिनजान रहेछ। त्यहाँ एकजना पूजा गर्ने ब्राह्मण चाहियो भनेपछि बुवाले लगेर राखिदिनु भएको हो। बाहुनी बजै थिइन्। खाना पकाउँथिन्। बिहानबेलुका मन्दिरमा पूजा र आरती गर्थें। मलाई तलब पनि दिइएको थियो। दिउँसो दरबार हाइस्कुल पढ्न जान्थें। एउटा गाई पनि दिएका थिए मलाई। त्यो गाई म स्कुल जाँदा सानो टुँडिखेलमा छाडिदिन्थें र पढ्न जान्थे। चर्दै, चर्दै ठुलो टुँडिखेल पुग्थ्यो र बेलुका लिएर फर्कन्थें। १० देखि ४ बजेसम्म पढाइ हुन्थ्यो। दरबार स्कुलमा पढ्दा राणा र पावरवाला राणाका पक्षका मान्छे माथि बसेर पठ्थे। हामी तल सुकुलमा बसेर पढ्नुपथ्र्याे। उनीहरू अंग्रेजी पढ्न पाउँथे। हामी पाउँदैनथियौं। चन्द्रशमशेरले पछि त्रिचन्द्र कलेज पनि बनाए। त्यो टुँडिखेलमा सबैले गाई चराउँथे। १२ सय जति गाई त्यहाँ चरिरहेका हुन्थे। ९ वर्षदेखि १४ वर्षसम्म त्यहाँ पढें। कात्तिकमा १४ वर्ष लागें। मंसिरमा बुवाले बिहे गर्नुपर्छ भन्नुभयो। घरमा गर्ने मान्छे पनि छैन भन्नुभयो। मलाई बिहे के हो के भन्ने लाग्थ्यो। कटुन्जे, तीनधारे भन्ने ठाउँमा लिएर जानुभयो र केटीको कुरा छिन्नुभयो। कुरा छिन्दा केटीका बुवाले जनैसुपारी हातमा राखेर टीका लगाइदिँदै ल पाले पुण्य, मारे पाप, अब मेरी छोरी तपाईंकी भई भनेका थिए। पछि बिहे भयो। म १४ वर्षको थिएँ, उनी ११ वर्षकी। अनि १४ वर्षकै उमेरमा घरबाट भागे उनी मंसिरमा विवाह भयो। वैशाखमै उनी घर परिवार छाडेर निस्किए। कसैले पनि थाहा पाएन भन्छन् पराजुली। त्यो समय बुवा, आमा मकै छर्न जानु भएको थियो। मलाई के भयो थाहा छैन। मनमा के कुरा आयो, किताब र केही कपडा बोकेर घरबाट हिँडें। कता हिँडेको मैलाई थाहा थिएन। भक्तपुर झरें। ल रत्नपार्क, रत्नपार्क भन्दै लरीको मान्छे करायो। अनि २ पैसा तिरेर रत्नपार्क झरें र कालीमाटी हुँदै थानकोट गएँ। अहिलेको चेकपोस्टबाट चित्लाङ जाने बाटो थियो। त्यहाँबाट चित्लाङ हुँदै ओरालो झरें र बेलुका मार्खुमा गएर बास बसें। त्यहाँबाट चिसापानी गढी भन्ने ठाउँ आउँछ। त्यो समय पनि बाहिर जान पास (अहिलेको भिसा जस्तै) चाहिन्थ्यो। तर, म केही नलिकन गएको थिएँ। मन्त्रालयले अहिलेको पासपोर्ट जस्तै पास दिन्थ्यो। नेपालकै एक ठाउँबाट अर्को ठाउँ जाँदा पनि त्यो चाहिन्थ्यो। म गढी पुगेपछि सिमानामा एउटा सेना देखें। एकछिन लुकेर बसें। पिसाब लागेछ क्यारे उसले राइफल अडेस लगाएर अलि पर गयो। म त्यहीँ समय लुकेर लुक्वा बाटो हुँदै भीमफेदी गएर बसें। त्यहाँ होटेलहरू थिए। मसँग पैसा थिएन। पहिले मन्दिरमा बस्दाको पैसा पनि बुवालाई बुझाउनुपथ्यो। मसँगै घरबाट हिँड्दा ७ पैसा थियो। पहिले लरीलाई २ पैसा दिएकाले त्यहाँ पुग्दा ५ पैसा मात्रै बाँकी थियो। एउटा होटलमा बसिरहेको थिएँ। त्यहाँको साहुनीले तपाईं ज्योतिष हेर्नुहुन्छ ? भनेर सोधिन्। मैले हेर्दिनँ अलि अलि पढ्छु मात्रै भनें। मसँग वेद, कौमुदी र अर्को आँखा चिम्लिएर अंक छुने र त्यो अंक भएको ठाउँमा लेखेको कुरा पढ्दा आफ्नोबारे थाहा हुने पुस्तक थियो। ती साहुनीलाई पनि ५ रुपैयाँ र दूबो राखेर त्यसरी छुन लगाएँ र त्यहाँ लेखेका कुरा भनेको ठ्याक्कै मिलेछ। उनी खुसी भइन्। संयोगवश त्यहाँ इन्डियन आर्मीमा काम गर्ने पाँच जना सिपाही पनि आएका रहेछन्। उनीहरूले पनि मलाई हेराए। मलाई १०१० रुपैयाँ दिए। मसँग ५५ रुपैयाँ भयो। बेलुका रोटी खाएँ र सुते। भोलिपल्ट ७ बजे अमलेखगन्जबाट गाडी आउँथ्यो। त्यहाँ चुरेमा सुरुङ हुँदै मिनीबस आउँथ्यो। म पनि त्यही गाडी चढेर अमलेखगन्ज र त्यहाँबाट नेपाल रेल चढेर वीरगन्ज गएँ। त्यहाँ पारि रक्सौल पर्छ त्यो बाटो हुँदै समस्तीपुर गएँ। त्यहाँबाट गोरखपुर जाने गाडीमा चढेंछु। म कहाँ जाने टुंगो पनि छैन। जहाँ गाडी भेट्यो त्यही चढ्थें। त्यहाँ त टिकट काट्ने मात्रै चढ्दा रहेछन्। मलाई कन्टेक्टरले कहाँ से आया ? भन्दै टिकट माग्यो। छैन भनें। त्यत्तिकै छाड्यो। त्यहाँबाट गोरखपुर पुगें र त्यहाँ पुलमा बसिरहेको थिएँ। त्यहाँ एउटा नेपाली आएर सोधे। जुद्धशमसेरजस्तै जुँगा पालेको मोटो मान्छे थिए। कहाँबाट आएको भनेर सोधे। मैले नेपालबाट भनें। यसरी हिँड्नु हुँदैन भनेर घरमा लिएर गए। मलाई पालेर राखे। उनी नेपालबाट पहिले नै भारत गएर उतैको नागरिक भइसकेका रहेछन्। कति पढेको भनेर सोधे। मैले नढाँटी भनें। मलाईं अंग्रेजी पढाउने भनेर भर्ना गरे। मैले त्यहाँ ७ महिना पढें। अंग्रेजी विषय ब्राह्मणले पढ्नु हुँदैन भन्ने थियो त्यसबेला नेपालमा। त्यसपछि म बनारसमा गएर एक वर्ष बसें। त्यहाँबाट पनि हिँडें। कलकत्ता हाउडा पुगें र त्यहाँ ६ वर्ष बसें। त्यहाँ चटरर्जी भन्ने भारतीय ब्राह्मणलाई भेटें। एउटा कार्यालयमा गेटपाले बनाए अनि मलाई उनले काम लगाए। कुरियरजस्तो ठाउँ हो त्यो। त्यहाँ नेपालीलाई खुबै मान्थे। काम अलिअलि अंग्रेजी लेख्ने र हस्ताक्षर गर्न जान्ने भएकाले काम पाएको हुँ। मलाई ५० रुपैयाँ तलब दिएको थियो। त्यसपछि २००७ सालमा घर फर्किएर आएँ। यता घरमा जमिनको दुःख थिएन। पैसाको दुःख थियो। मैले यतै आएर ११ सयमा ५ रोपनी खेत लिएँ पहिले। म त्यत्तिकै घरबाट हिँडेपछि केही समय त खोजेछन्। मैले पत्र पनि पठाएको थिएँ। तर, त्यो आइपुगेनछ। पछि आउँदा घरमा धेरै सामान लिएर एउटा मान्छेलाई बोकाएर आएको थिएँ। म फर्किएर आएको थाहा पाएपछि गाउँभरिका मान्छे हेर्न आए। त्यतिञ्जेल श्रीमती कुरेर बसेकी थिइन्, म आउने आशामा। त्यसपछि यतै जजमानी गरें। राजनीति गरिनँ। राजनीतिलाई नजिकबाट हेरिरहेकै छु। यसो विचार गर्छु, पहिलेभन्दा अहिले धेरै परिवर्तन भएको छ। खुल्ला रूपमा हिँडडुल गर्न पाएका छन्।तोप चलेको भरमा काममा लाग्नुपथ्र्यो राणाशासनमा। बेलुका ९ बजेबाट हिँड्न पाइँदैनथियो। अहिले त सबै फ्रि भएर पनि स्वच्छ रूपमा काम गरेनन्। पार्टीका नेताले पनि आफ्नालाई मात्रै हेरे। अझै पनि नागरिक धेरै गरिब छन्। जंगलमा बसेका छन्। अहिले पनि पालमुनि छन् नागरिक। तर, यो विषयमा कसैले सोचेनन्। म त यो विषयमा जहिले पनि बोल्छु। पहिले टेलिभिजनमा पनि यो नेताहरूले सद्दे कुरा गरेनन्। धाक लगाउँछन् तर काम गर्दैनन् भनेर पनि भनिदिएको थिएँ।"
कोरोना बिमा गर्ने ९८ हजारको अझै हात खाली,"काठमाडौं : पछिल्लो समय कोरोना बिमाबापत कुल १ अर्ब १२ करोड ४९ हजार ६ सय ४ रुपैयाँ भुक्तानी भयो। सरकारले गत मंसिरमा १ अर्ब रुपैयाँ भुक्तानीका लागि निकासा गरेपछि यसमा थपथाप गरेर करिब १३ हजार १ सय ९९ जनाले बिमाबापतको रकम पाए। व्यक्तिगत रूपमा कोरोना बिमा गरेर सुरुमै दर्ता गरेकालाई पहिलो प्राथमिकताअनुसार यस पटकको कोरोना दाबी भुक्तानी गरियो। तर, सुरुमा दाबी परेका कुल १ लाख ६२ हजार ३ सय ४६ मध्ये ५० हजार ४ सय ४७ जनाले पाए। यसपछि बाँकी रहेकालाई जसोतसो रकम जुटाइयो। यसमा भनेअनुसार रकम नजुटाएकाले धेरैले पाएनन्, जम्मा १३ हजार हाराहारीले मात्रै कोरोना बिमाको दाबी भुक्तानी हात पार्न सफल भएको नेपाल बिमा प्राधिकरणको तथ्यांकमा उल्लेख छ। दाबी परेकामध्ये अहिलेसम्म ६३ हजार ६ सय ४६ जनाले पाएका छन्। यस बाहेककाको हात खाली नै छ। कोरोना महामारीबाट जोखिम वहनका लागि गरिएको कोरोना बिमाको भुक्तानी अझै ९८ हजार ७ सयले पाउनै बाँकी छ। सुरुवाती चरणमा बिमा कम्पनीहरूले विवाद बावजुद पनि कुल दाबीमध्ये साढे ५० हजारलाई करिब ४ अर्ब ८३ करोड ३५ लाख रुपैयाँ भुक्तानी गरिसकेका थिए। यसपछि सरकारको दायित्वमा करिब ११ अर्ब ८२ करोड २० लाख ९२ हजार ६३६ रुपैयाँ हाराहारीको दाबी रकम रहेको थियो। यसपछि मन्त्रिपरिषद्को निर्णयअनुसार अर्थ मन्त्रालयले १ अर्ब रुपैयाँ निकासा गरेको थियो। यसलाई ५५ प्रतिशत मानेर बाँकी ४५ प्रतिशतमा २५ प्रतिशत बिमा कम्पनीहरूले हाल्ने, ८ प्रतिशत बिमा प्राधिकरणले र १२ प्रतिशत नेपाल पुनर्बिमा कम्पनीले हाल्ने निर्णय भएको थियो। प्राधिकरणबाहेक पुनर्बिमा कम्पनी र बिमा कम्पनीहरूले भने निर्णयअनुसारको कार्यान्वयन गरेनन्। पूर्वअर्थमन्त्री जनार्दन शर्माले रकम थप गर्न भने पनि पुनर्बिमा कम्पनीले मानेनन्। बरु सोही कारण कम्पनीका तत्कालीन अध्यक्ष डा रवीन्द्र घिमिरेले राजीनामा नै दिए। तर, कम्पनीले रकम नथप्ने अडान राख्यो। प्राधिकरणका अध्यक्ष सूर्य सिलवाल भन्छन्, निर्णयअनुसार सबैले सरकारले दिएको १ अर्बमा थपेर बाँडफाँट भयो। प्राधिकरणले करिब साढे १४ करोड रुपैयाँ भुक्तानी गर्यो। तर, पुनर्बिमा कम्पनीको तर्फबाट पैसा आएको छैन। उक्त निर्णयअनुसार पुनर्बिमाले करिब २१ करोड रुपैयाँ दिनुपथ्र्यो। दिएको छैन। निर्णयअनुसार सबैबाट पैसा उठेको भए झन्डै थप १८ हजारलाई बिमा भुक्तानी गर्न सकिने अध्यक्ष सिलवाल बताउँछन्। पछिल्लो समय सरकारले निकासा गरेकोमा थप गरेर नेपाल बिमक संघमार्फत नीर्जीवन बिमा कम्पनीहरूबाट भुक्तानी भयो। कोरोना पोजेटिभ भएको पीसीआर रिपोर्टसहित सुरुमा दर्ता गरेका व्यक्तिहरूलाई पहिलो प्राथमिकता दिएर अहिले भुक्तानी गरियो। अहिलेको उक्त दाबी भुक्तानी व्यक्तिगत मात्रै थियो। बाँकी संस्थाले नै प्रिमियम तिरेका व्यक्तिको र र निजामती कर्मचारीको दाबी भुक्तानी अर्को लटमा दिने सहमति भएको प्राधिकरणले जनाएको छ। सरकारबाट क्रमशः पैसा आउँदै गरेपछि तिर्ने उनी बताउँछन्। यता नीर्जीवन बिमा कम्पनीको छाता संगठन नेपाल बिमक संघका चंकी क्षेत्री पहिलो चरणमा १५ हजार ९ सय ४८ जनालाई बाँड्ने लक्ष्य थियो तर नेपाल पुनर्बिमा कम्पनीबाट थप रकम नआएकाले दिन नसकेको बताउँछन्। सगरमाथा इन्स्योरेन्सका प्रमुख कार्यकारी अधिकृत समेत रहेका क्षेत्री गभर्नरले निकासा गर्दा निजामती कर्मचारी र संस्थागत कर्मचारीलाई नदिने, व्यक्तिगत र परिवारलाई मात्रै दिन निर्देशन थियो। हामीले सोहीअनुसार सुरुमा दर्ता गरेको नम्बरका आधारमा प्राथमिकीकरण गरेर बाड्यौं। अब व्यक्तिगत र परिवारको भुक्तानी गर्नुपर्ने संख्या कम होला। अब बाँकी निकासा भएपछि संस्थागत र निजामतीको पालो आउँछ। तर, बाँकी पैसा कहिले आउँछ भन्नेबारे सरकारकै जवाफ पर्खेको उनी बताउँछन्। उनका अनुसार सबै गरेर अझै कोरोना बिमाको दाबी भुक्तानी रकम १२ अर्ब ९५ करोड रुपैयाँ हाराहारीको रहेको छ। बाँकी रहेका व्यक्तिगत, संस्थागतरूपमा दाबी बिमा भुक्तानी कसरी गर्ने भन्नेमा सरोकारवालाहरू अन्योल देखिन्छन्। बाँकीलाई कसरी भुक्तानी गर्ने भन्नेमा भने सरकारले अब निकासा कहिले गर्छ वा गर्दैन भन्ने कुनै निश्चित नभएको अर्थमन्त्रालय स्रोतको भनाइ छ। यद्यपि नेपाल बिमा प्राधिकरणका अध्यक्ष सिलवाल अब बाँकीलाई कसरी व्यवस्थापन गर्ने भन्ने कुरा सरकारलाई जानकारी भएको बताउँछन्। उनका अनुसार यसअघिका अर्थमन्त्री जनार्दन शर्मालाई जानकार भएको विषय हो। तर, अहिलेका अर्थमन्त्री विष्णू पौडेललाई भेटेर यसबारे अवगत गर्न पाएको छैन, उनी भन्छन्, अझै कोरोना दाबी भुक्तानी पाउन बाँकीका लागि केकसरी जाने भन्ने कुरा उहाँसँग राख्ने सोचमा छौं तर समय निश्चित भएको छैन।"
उपसभामुखको निर्वाचन आज : राना र यादव प्रतिस्पर्धा गर्दै,"काठमाडौं : उपसभामुख पदका लागि राष्ट्रिय स्वतन्त्र पार्टीकी इन्दिरा रानामगर र नेपाली कांग्रेसकी मुक्ताकुमारी यादवले मनोनयन दर्ता गराएका छन्। उपसभामुख चयनका लागि शनिबार दिउँसो १ बजे प्रतिनिधिसभा बैठक बस्दै छ। रास्वपाकी रानामगरलाई सत्तारूढ दलको समर्थन छ। उनको प्रस्तावकमा रास्वपाकै सोविता गौतम छिन् भने समर्थकमा नेकपा एमालेका कृष्णगोपाल श्रेष्ठ, नेकपा माओवादी केन्द्रकी नारायणी शर्मा र राप्रपाका राजेन्द्र लिङ्देन छन्। मुक्ताकुमारीलाई सत्ता गठबन्धन बाहिर रहेका दलको समर्थन रहेको छ। उनको प्रस्तावकमा कांग्रेस नेता बद्री पाण्डे तथा समर्थकमा एकीकृत समाजवादीका मेटमणि चौधरी र लोसपाका सर्वेन्द्रनाथ शुक्ल छन्। राजनीतिक क्षेत्रका लागि रानामगरको नाम नयाँ भए पनि सामाजिक क्षेत्रमा कुशल नेतृत्वको रूपमा स्थापित छन्। गत निर्वाचनदेखि राष्ट्रिय स्वतन्त्र पार्टीबाट राजनीतिमा होमिएकी उनी समानुपातिक निर्वाचन प्रणालीतर्फ उम्मेदवार बनेर प्रतिनिधिसभा सदस्य बनेकी हुन्। रानामगरलाई सयौं असहाय र जेलमा रहेका बालबालिकाले आमा मान्छिन्। उनले बाबुआमासँगै जेलमा बस्न बाध्य बालबालिकालाई आश्रय दिने गरेकी थिइन्। बालबालिकाको स्याहार र शिक्षादीक्षामा सहयोग गरेकोले उनको नाम परिचित थियो। अर्की उम्मेदवार यादव पार्टीकी केन्द्रीय सदस्य साथै राष्ट्रियसभाकी पूर्वसांसदसमेत हुन्। उनी २०७४ मा मधेस प्रदेशबाट दुई वर्षका लागि राष्ट्रियसभा सदस्यमा चुनिएकी थिइन्। २०७० सालमा पनि समानुपातिक सांसद थिइन्। सभामुख चुनावमा एमालेका घिमिरेको जितसँगै उपसभामुखमा पनि सत्ता गठबन्धनको स्पष्ट बहुमत आउने देखिएको छ।"
विकासको जिम्मा महिलालाई,"बैतडी : विकास निर्माणमा अनियमितता भयो, योजनाका काम सुस्त भए भन्ने गुनासो धेरै सुनिन्छ। यस्ता गुनासा र समस्याको समाधान गर्न बैतडीको पाटन नगरपालिकाले नयाँ जुक्ति निकाल्यो र निर्णय गयो योजनाका अध्यक्ष सबै महिलालाई बनाउने। महिलालाई योजनाका जिम्मा दिएपछि समयमा काम हुन्छ र पारदर्शी हुन्छ भन्ने सबैको रायले नै अहिले योजनाको उपभोक्ता समिति अध्यक्षमा महिला चयन भएका छन्। पाटन नगरपालिकाले उपभोक्ता समिति गठन गर्दा महिलालाई प्रमुख पदमा प्राथमिकतामा राख्ने पहिलो कार्यपालिका बैठकबाट निर्णय गरेको थियो। सोही अनुरूप अहिले १ नम्बर वडामा निर्माण हुने सबै योजनाको उपभोक्ता समितिमा महिला अध्यक्ष चयन भएको नगरपालिकाले जनाएको छ। वडामा कार्यान्वयनको चरणमा रहेका २३ वटै योजनाको उपभोक्ता समितिको अध्यक्षमा महिला चयन गरिएको वडाध्यक्ष तर्क ठगुन्नाले बताए। विकास निर्माणका कामको महिलाले नै बढी उपयोग गर्ने गरेकाले उनीहरूलाई नै कामको जिम्मेवारीमा राखिएको तर्क उपप्रमुख कमलसिंह बोहराको छ। आफूले उपयोग गर्ने कामलाई उत्कृष्ट बनाउने सोचमा पनि महिलाहरू हुने भएकाले महिलाले गर्ने काम गुणस्तरीय हुनेमा विश्वस्त रहेको उनले बताए। विकास निर्माणलगायत अन्य कार्यक्रमको बारेमा अनुभवसमेत हुने भएकाले महिलाहरूको क्षमता अभिवृद्धिमा समेत टेवा पुग्ने उपप्रमुख बोहराले बताए। योजनाको अध्यक्षमा चयन भएपछि उत्साहित भएको महिलाहरू बताउँछन्। राम्रो काम गरेर देखाउने सोचमा छौं, यही हप्तादेखि कामको सुरुवात गर्दैछौं डैसीलीगेरडा सडक योजनाका अध्यक्ष भागरथी बोहराले भनिन्। वडा नं १ को जणमेलासकार सडकखण्डको उपभोक्ता समितिको अध्यक्षको जिम्मेवारीमा रहेकी देवकी भट्टराई समितिको अध्यक्षमा बस्न पाउँदा झन् जिम्मेवारीबोध भएको बताउँछिन्। यसअघि पनि उपभोक्ताको अध्यक्षमा बस्न खोजेकी थिएँ, तर मानेनन्, यस वर्ष नगरपालिकाले नै महिलालाई प्राथमिकतामा राख्ने भनेपछि, अध्यक्षमा दाबी राखे, आफ्नै ठाउँको कामको जिम्मेवारी पाए, राम्रो काम गर्छु, सबैको सहयोग चाहिन्छ भट्टराईले भनिन्। समितिका सबै पदाधिकारीहरूसँग आवश्यक समन्वय र सल्लाह लिएर काम गर्ने उनले बताइन्। १० वडा रहेको पाटन नगरपालिकाका अन्य वडामा पनि उपभोक्ता समितिको अध्यक्षमा महिला चयन भएका छन्। वडा नं ८ का पाँच योजनाको अध्यक्षमा महिलाहरू रहेका छन्। वडा नं १० मा पनि ६ वटा योजनाको अध्यक्षमा महिला चयन गरिएका छन्। सबैजसो वडाहरूमा महिलाहरूलाई कुनै न कुनै योजनाको अध्यक्षमा चयन गरिएको नगरपालिकाले जनाएको छ। योजनाको जिम्मेवारीमा रहेका महिलाहरू उत्कृष्ट काम गर्ने गरेको वडा नं १० का वडाध्यक्ष धनबहादुर कँुवरले बताए।"
रास्वपाकी इन्दिरा बनिन् उपसभामुख,"काठमाडौं : प्रतिनिधिसभाको उपसभामुखमा राष्ट्रिय स्वतन्त्र पार्टी (रास्वपा)की इन्दिरा राना मगर निर्वाचित भएकी छन्। इन्दिराले १६६ मत ल्याएर उपसभामुखमा निर्वाचित भएकी हुन्। प्रतिस्पर्धी नेपाली कांग्रेसकी मुक्ता कुमारी यादवले ९७ मत ल्याइन्। कूल २६४ मत खसेको सभामुख देवराज घिमिरेले जानकारी दिए। जसमध्ये १ सांसद् तटस्थ बसे। झापाकी इन्दिरा आदिवासी जनजाति महिलाबाट समानुपातिक सांसद् भएकी थिइन्। राजनीतिमा आउनुअघि रानामगर कारागार पुगेका निर्दोष बालबालिकालाई आश्रय र शिक्षा दिन सक्रिय थिइन्। उनलाई रास्वपाका सोबिता गौतमले प्रस्ताव गरेकी थिइन्। उनका समर्थकमा एमालेका कृष्णगोपाल श्रेष्ठ, माओवादी केन्द्रका नारायणी शर्मा र राष्ट्रिय प्रजातन्त्र पार्टीका राजेन्द्रप्रसाद लिङ्देन रहेका छन्। त्यस्तै यादवको प्रस्तावकमा कांग्रेस सांसद बद्री पाण्डे र समर्थकमा नेकपा एकीकृत समाजवादीका सांसद मेटमणि चौधरी र लोकतान्त्रिक समाजवादी पार्टीका सांसद सर्वेन्द्रनाथ शुक्ला थिए।"
केही दिनमै मधेस सरकारले पूर्णता पाउँछ : मन्त्री यादव,"महोत्तरी : केही दिनमै मधेस सरकारले पूर्णता पाउने विना विभागीय मन्त्री सरोजकुमार यादवले बताएका छन्। शनिबार गौशालामा आयोजित एक कार्यक्रमकाबीच मन्त्री यादवले सहमतिकै आधारमा मधेस प्रदेशमा मन्त्रीहरू नियुक्त हुने धारणा राखेका छन्। नेकपा एमालेका संसदीय दलका नेता समेत रहेका मन्त्री यादवले भने, मधेस सरकारलाई पूर्णता प्रदान गर्नका लागि हामी पार्टीगत रूपमा तयारी गरिरहेका छौं। सम्भवतः यसै साताभित्रमा सहमतिकै आधारमा समावेशी तवरले सरकार गठन हुन्छ। जसका लागि हामी सबै दलले सहमतिमै मन्त्रालय बाँडफाँड गर्ने कसरतमा जुटेका छौ। एक अर्को प्रसंगमा मन्त्री यादवले मधेस प्रदेशमा प्रतिपक्ष नहुनु सरकारका लागि सुखद एवम् ऐतिहासिक पक्ष रहेको धारणा राखेका छन्। उनले अगामी दिनमा पनि यसरी नै सरकार सञ्चालनका लागि सकारात्मक सहयोगका लागि हरेक दलसँग आग्रह गरेका छन्।"
"उपप्रधानमन्त्री प्रोटोकलको रूपमा थपिएको हो, राज्यलाई भार छैन : गृहमन्त्री लामिछाने","काठमाडौं : उपप्रधान एवं गृहमन्त्री रवि लामिछानेले उपप्रधानमन्त्री पदले राज्यको भार नथपिएको बताएका छन्। उनले दलीय सहमतिअनुसार उपप्रधानमन्त्री थपिए पनि भार नथपिने बताए। उनले सुरक्षा कटौतिसमेत आफूले गरेको भन्दै उपप्रधानमन्त्री हटाउनपरे आफ्नो नाम पहिलो नम्बरमा काट्ने बताए। सञ्चारकर्मीको प्रश्नमा उनले भने, 'सुरुमा जसरी सत्ताको समीकरण बन्दैगर्दा दलहरू पनि थपिँदै गए। जसका कारण उपप्रधानमन्त्री थपिएका हुन्। सबै जनाको हटाउने भए पहिले मेरोबाट हटाइदिए पनि केहि फरक पर्दैन। यो एउटा अभ्यास हो। यसले एकदमै ठूलो भार पर्दैन।' उनले उपप्रधानमन्त्री थपिएको र यसले राज्यलाई थप भार पार्ने भन्दा एउटा प्रोटोगलका रूपमा आएको स्पष्टीकरण दिए। प्रधानमन्त्री पुष्पकमल दाहाल प्रचण्ड नेतृत्वको सरकारमा चार जना उपप्रधानमन्त्री छन्। जसमा एमालेका विष्णु पौडेल, माओवादीका नारायणकाजी श्रेष्ठ, रास्वपाका लामिछाने र राप्रपाका राजेन्द्र लिङ्देन छन्।"
अचानक विजुक्छे निवास कमलविनायक पुगिन राष्ट्रपति भण्डारी,काठमाडौं: राष्ट्रपति विद्यादेवी भण्डारी शनिबार नेपाल मजदुर किसान पार्टीका अध्यक्ष नारायणमान विजुक्छेको निवास पुगेकी छन्। भक्तपुरको कमलविनायकस्थित विजुक्छे निवासमा राष्ट्रपति भण्डारी साँझ पुगेकी हुन्। दिउँसो विश्वसम्पदा सूचीमा सूचीकृत ऐतिहासिक चाँगुनारायण मन्दिरमा पूजाअर्जना गरेर फर्कने क्रममा राष्ट्रपति विजुक्छेको घरमा पुगेकी थिइन्। भेटमा समसामयिक विषयमा कुराकानी भएको थियो।
सभामुखले बोलाएको सर्वदलीय बैठक सुरु,"काठमाडौं: सभामुख देवराज घिमिरेले बोलाएको सर्वदलीय बैठक सुरु भएको छ। बैठक नयाँ बानेश्वरस्थित संसद भवनको शंकर हलमा जारी छ। बैठकमा नेपाली कांग्रेसबाट अजय चौरसिया, जीवन परियार र रमेश लेखक छन्। त्यस्तै नेकपा एमालेबाट सुवास नेम्वाङ, नेकपा माओवादी केन्द्रबाट हितराज पाण्डे, राप्रपाबाट ज्ञानेन्द्रबहादुर शाही, नेकपा एकीकृत समाजवादीबाट प्रकाश ज्वाला र किसन श्रेष्ठ तथा कानून तथा संसदीय मामिला मन्त्री ध्रुवबहादुर प्रधान छन्। सभामुख चयन भएपछि पहिलो पटक सर्वदलीय बैठक बोलाएका घिमिरेले संसदमा दलको भूमिका, संसदको काम प्रभावकारी बनाउन चाल्नुपर्ने कदम लगायतका विषयमा छलफल गर्न लागेका हुन्। घिमिरे माघ ५ गते प्रतिनिधि सभाबाट सभामुखमा निर्वाचित भएका थिए। उनले शुक्रबार राष्ट्रपति समक्षा पद तथा गोपनियताको शपथ लिएर पदभार ग्रहण गरेका थिए।"
माधव नेपालको प्रश्न : घण्टीमा भोट किन मागेको ?,"काठमाडौं : नेकपा एकीकृत समाजवादीका अध्यक्ष माधवकुमार नेपालले घण्टीमा भोट किन मागेको भन्दै कार्यकर्तालाई प्रश्न गरेका छन्। शनिबार रौतहट  काठमाडौं सम्पर्कमञ्चको कार्यक्रमलाई सम्बोधन गर्दै उनले समानुपातिकमा घण्टीमा भोट मागेको भन्दै आक्रोश व्यक्त गरेका हुन्। उनले भने, 'सम्पर्क मञ्चका साथीहरु रौतहट जिल्लामा गएपछि समानुपातिकमा घण्टीमा भोट दिनुपर्यो भन्ने सुन्नमा आएको छ। सुन्नमा आएको कुरा सहि हो होइन, खुलस्त भने भइहाल्छ। प्रत्यक्षमा त कलममा मागेको थिएँ, समानुपातिकमा उसले गरेको काम र बोली मन परेकोले घण्टीमा भोट मागेको हुँ भने भइहाल्यो, तर भोली प्रमाण फेला पर्यो भने गाह्रो पर्ला, समीक्षा गर्नुपर्ने बेला आएको छ।' उनले समानुपातिकमा एकीकृत समाजवादीले थ्रेस होल्ड नकटाउँदा राष्ट्रिय पार्टी बन्न नसकेपछि उनले कार्यकर्तालाई कारबाही गर्ने चेतावनी दिएका हुन्। उनले एकीकृत समाजवादीले पाएको मत चित्तबुझ्दो नभएको बताए। उनले काम धेरै गरेपनि प्रचार हुन नसकेको बताए। उनले आक्रमक रुपमा प्रचार नहुँदा जस अरुले लिएको स्पष्ट पारे।"
सांसद सुमना श्रेष्ठले संसदमा भनिन् कृपया यो सदनमा महिला नेतृलाई चेली नभनियोस्,"काठमाडौं: सांसद सुमना श्रेष्ठले महिला नेतृलाई चेली भनेर सम्बोधन नगर्न माग गरेकी छन्। प्रतिनिधि सभाको शनिबारको बैठकमा उपसभामुख उम्मेदवार इन्दिरा रानामगरलाई समर्थन गर्दै महिला नेतृप्रति आत्मियता नै देखाउन मन भए संसदमा ५० प्रतिशत प्रतिनिधित्व गर्ने अवस्था बनाउन माग गरिन्। उनले भनिन्, 'यो सदनमा धेरै चोटी सुनियो चेली। महिला नेतृलाई चेली भनेपछि के पुरुष नेतालाई चेला भन्छौँ? त्यस्तो त सुनेको छैन। त्यसकारण मेरो आह्वान छ महिला नेतृलाई सम्बोधन गर्दा चेली नभनियोस्। आत्मियता नै देखाउनुछ भने ३३ प्रतिशत न्यूनतम हो। ५० प्रतिशत महिला यो संसदमा पठाइयोस्।' सांसद श्रेष्ठले प्रणाली र संरचनाको निर्माण तथा समयको उचित महत्वको सिकाइमा आफ्नो भूमिका रहने बताएकी छन्। अब संसद कार्यतालिका बनाएर अघि बढ्ने बताउँदै उनले भनिन्, 'हामीले जनतालाई गरेको वाचा पूरा गर्न हामीलाई कार्यतालिका चाहिन्छ। हामीले जनताका माग पूरा गर्छौ भनेर मात्र हुँदैन कति महिनामा पूरा गर्छौँ भन्नसक्नुपर्छ।' राजनीतिक क्षेत्रलाई छोटो समयमा नियाल्दा नेपालको राजनीतिमा काम गर्ने संरचना र संकारको अभाव पाएको बताइन्। उनले नेपालमा स्पष्ट मार्गचित्र नभएको बताउँदै भनिन्, 'जनमुखी नतिजा आएन भनेर दु:खी थियौँ। तर सिस्टम त भित्रैबाट खत्तम रहेछ।' राजनीतिक भागबण्डा टुंग्याउनै लामो समय लागेको बताउँदै उनले अब छिटो गरेर देशको विकासलाई प्राथमिकतामा राख्नुपर्ने बताइन्। त्यसका लागि प्रत्येक कामको समय छुट्याउनुपर्ने उनको भनाइ छ। उनले भनिन्, 'हुमक, आदेश र निर्देशनले मुलुक बन्दैन्। त्यसका लागि एउटा क्यालेन्डर बनाऔँ। त्यही क्यालेन्डरको सीमा भित्र बसेर काम गरौँ। त्यति भए सदन समयसीमा भित्र बाँधिने छ। हामी जवाफदेही बन्नेछौँ। स्वमूल्यांकनको आधार बन्ने छौँ। सदनलाई आक्षेप, गालीगलौच र दोषारोपणको थलो नबनाऔँ।'"
राष्ट्रपति र सभामुख खोपाको मूर्ति होइन : प्रेम सुवाल,"काठमाडौं : नेपाल मजदुर किसान पार्टीका सांसद् प्रेम सुवालले आफ्नो पार्टीलाई प्रमुख विपक्षी दल तोक्न सभामुखसँग माग गरेका छन्। प्रतिनिधि सभामा बोल्दै सांसद् सुवालले प्रधानमन्त्रीलाई विश्वासको मत दिने पार्टी नेपाली कांग्रेस विपक्षी दल हुनै नसक्ने बताएका हुन्। सुवालले भने, प्रमुख विपक्षि दल तोकिएको छैन। प्रधानमन्त्रीलाई विश्वासको मत दिने पार्टी विपक्षी दल हुनै सक्दैन। नेमकिपालाई प्रमुख विपक्षी दल तोकियोस्। प्रधानमन्त्रीलाई विश्वासको मत पनि दिने अनि विपक्षी दल पनि भन्ने त बल मिच्याइ हो। सभामुखजस्तै उपसभामुख पनि पार्टीबाट राजीनामा दिएर तटस्थ भूमिकामा बस्नुपर्ने बताए। राष्ट्रपति र सभामुख खोपाको मूर्ति नभएको सुवालको भनाइ छ।"
सरकारले अब स्वास्थ्यसम्बन्धी नीतिगत र व्यवहारिक निर्णय गर्छ : प्रधानमन्त्री,काठमाडौं : प्रधानमन्त्री पुष्पकमल दाहाल 'प्रचण्ड'ले आफ्नो कार्यकालमा स्वास्थ्य क्षेत्रलाई प्राथमिकतामा राखेर आवश्यक नीतिगत र व्यवहारिक निर्णय गर्ने बताएका छन्। शनिबार काठमाडौंमा आयोजित राइट टु प्रोटेन रन हाफ म्याराथुन पुरस्कार वितरण समारोहलाई सम्बोधन गर्दै प्रधानमन्त्री प्रचण्डले जनताको सेवाका लागि स्वास्थ्य क्षेत्रमा सरकारले गर्नुपर्ने काम धेरै रहेको भन्दै आफ्नो तेस्रो कार्यकालमा स्वास्थ्य क्षेत्रमा सरकारले नयाँ सुरुवात गर्न लागेको बताएका हुन्। प्रोटिनको कमीका कारण सन २०१९ मा ३२ प्रतिशत ५ वर्ष मुनिका बालबालिकाले उमेर अनुसारको उचाई प्राप्त गर्न नसकेको भन्दै उनले प्रोटिन लगायत पोषणका स्रोतमाथि सबैको पहुँच स्थापित गर्न सरकार प्रतिवद्ध रहेको पनि बताए। गर्भवती महिला र नवजात शिशुहरूलाई लक्षित गरी स्वास्थ्य प्रवर्द्धनका विभिन्न कार्यक्रमहरु समेत नेपाल सरकारले सञ्चालन गरिरहेको उहाले बताए। प्रचण्डले पोल्ट्री उद्योगले अण्डा र ब्रोइलरको मासुमार्फत प्रोटिनको सस्तो आपूर्तिमा योगदान पुर्याएकोमा र मासुमा आत्मनिर्भर बनाउन सहयोग गरेकोमा पोल्ट्री उद्योगका उद्यमी र कृषकहरूलाई धन्यवाद पनि दिए।
नयाँ कार्यसमिति चयन गर्न ललितपुर बार एसोसिएसनमा मतदान जारी,"ललितपुर : ललितपुर बार एसोसिएसनको नयाँ कार्यसमितिका लागि मतदान जारी रहेको छ। निर्वाचन समितिका प्रमुख प्रकाश महर्जनका अनुसार ललितपुर बारमा नया कार्यसमितिका लागि बिहान ८ बजेबाट मतदान सुरू भएको मतदान ४ बजे सकिनेछ। नयाँ नेतृत्वका लागि दुई समूहले उम्मेदवारी दिएका छन्। निर्वाचनमा अध्यक्ष पदका लागि बृहत् प्रगतिशील, पेसागत लोकतान्त्रिक, समाजवादी र समावेशी समूहबाट शशीकुमार कार्की र गणतान्त्रिक, प्रगतिशील, पेसागत कानुन समूहबाट राम श्रेष्ठ प्रतिस्पर्धामा छन्।"
परराष्ट्रमन्त्री पौड्याल र चिनियाँ राजदूतबीच भेटवार्ता,"काठमाडौं : परराष्ट्रमन्त्री विमला राई पौड्याल र चिनियाँ राजदूत छन् सोङबीच भेटवार्ता भएको छ। शुक्रबार उनीहरूबीच द्विपक्षी सम्बन्धका बारेमा छलफल भएको हो। उनीहरूबीच समसमायिक मुद्दाहरूमा पनि छलफल भएको परराष्ट्र स्रोतले बतायो। राजदूत सोङले बिआरआई परियोजना र एक चीन नीतिमा मन्त्री पौड्यालको सहयोग मागेको स्रोतको भनाइ छ। राजदूत सोङले परराष्ट्र सचिव भरतराज पौड्यालसँग पनि छलफल गरेका छन्। उनले सामाजिक सञ्जालमार्फत भेटको पुष्टि गरेका छन्। 'मैले परराष्ट्रमन्त्री सम्मनीय डा विमला राई पौड्यालज्यूसँग भेटघाट गरेको छु। हामीले द्विपक्षीय सम्बन्ध र सान्दर्भिक मुद्दाहरूमा विचार आदानप्रदान गरेका छौं। सोही दिनमा मैले परराष्ट्र सचिव भरतराज पौड्यालज्यूसँग पनि भेटेको छु,' उनले भनेका छन्। राष्ट्रपति विद्यादेवी भण्डारीलाई ओहोदाको प्रमाणपत्र बुझाएसँगै राजदूत सोङ राजनीतिक भेटघाट व्यस्त छन्। उनले यसअघि प्रधानमन्त्री पुष्पकमल दाहाल प्रचण्ड, नेकपा एमाले अध्यक्ष केपी शर्मा ओली र विभिन्न मन्त्रीनेताहरूसँग भेटवार्ता गरेका छन्।"
संविधान च्यात्न पूर्व प्रधानमन्त्री ढुकेर बसेका छन् : मेटमणि चौधरी,"काठमाडौं : नेकपा एकीकृत समाजवादीका सांसद मेटमणि चौधरीले संविधान च्यात्न पूर्व प्रधानमन्त्री ढुकेर बसेको बताएका छन्। प्रतिनिधि सभामा बोल्दै सांसद् चौधरीले संविधान च्यात्न र मास्न खोज्नेहरूको उपस्थिति जबरजस्ती बलियो बनिरहेको बताएका हुन्। चौधरीले उपसभामुखमा कांग्रेसका मुक्ताकुमारी यादवलाई मत माग्दै भने, संविधानलाई नष्ट गर्न भनेर पूर्वप्रधानमन्त्री ढुकेर बसिरहनुभएको छ। त्यस्ता व्यक्तिहरूको उपस्थिति संसद्मा महत्वपूर्ण भयो भने फेरि संविधान च्यात्ने काम हुनसक्छ, संविधान धुजाधुजा हुनसक्छ। उनले संविधानको रक्षाबारे कोचिङको आवश्यकता रहेको बताए। प्रतिनिधि सभामा कोचिङ क्लासको लागि बजेटको व्यवस्था नभएको भए आफूले प्राप्त गर्ने सेवासुविधाबाट काटिने गरेर संविधान मिच्नेलाई लाई कक्षामा राखेर पढ्न आग्रह गरे। चौधरीले भने, आजपनि बाघले मान्छेको शिकार गर्न झम्टिएझैँ, बकुल्लाले माछा, बिरालोले दुध ढुकेझैं अहिले पनि नेपालको संवैधानिक व्यवस्थामाथि च्यात्न, ध्वस्त गर्न नेपालका पूर्वप्रधानमन्त्री नाम सबैलाई थाहै छ, उहाँले ढुकेर बसिरहनुभएको छ।"
संसदमा प्रभु साहको प्रश्न उपप्रधानमन्त्रीको झुण्डले देशमा सुशासन ल्याउँछ?,"काठमाडौं : सांसद् प्रभु साहले उपप्रधानमन्त्रीको झुण्डले देशमा सुशासन नल्याउने बताएका छन्। प्रतिनिधिसभामा बोल्दै सांसद् साहले पदले समाज परिवर्तन नहुने बताएका हुन्। साहले भने, आवश्यकताका आधारमा पद सिर्जना गरिरहेका छौं। भागबण्डाले देशलाई समृद्धिमा लैजान्छ। अहिले बनेका उप यति जरुरी थियो नेपालमा। उपप्रधानमन्त्रीको झुण्डले के देशमा सुशासन ल्याउँछ? के नेपाली जनतालाई उत्साहित गर्छ। सदाचारका कुरामात्रै गर्न नहुने बताए। साहले भने, उपप्रधानमन्त्री के का लागि बनाइएको हो? सदाचारका कुरा गर्ने। पदको सृष्टि गरेर देश समृद्ध हुँदैन।'"
जसले ३ महिना हिँडेरै भोट मागे,"उमेरले ९ दशक पार गरे पनि उपेन्द्रप्रसाद पराजुली ठेट्ना मकै मजाले चपाउन सक्छन्। श्रीमद्भागवतगीता, वेदलगायत धर्मग्रन्ध पढ्न चस्मा चाहिँदैन। पात्रोको अक्षर सानु भएकाले मात्रै यो उमेरमा चस्माको सहारा लिन्छन् उनी। कुराकानी सुन्न र कुरा बुझ्न तन्नेरी युवासँग अझै पनि प्रतिस्पर्धा गर्नपरे पछि पर्दैनन्। भन्छन्, ९५ वर्ष पुगे पनि मेरो स्वास्थ्यमा खासै समस्या छैन। १९८४ कात्तिक २२ गते शुक्रबार राति ९ बजे आफू जन्मिएको मिति ठ्याक्कै याद छ उनलाई। यहाँसम्म आइपुग्दा आफूले भोगेका कुरा कुनै मधुरो छैन दिमागमा। साथीका नामदेखि घुमेका ठाउँसम्म मात्रै होइन, कुन समय कहाँ पुगे र कसलाई भेटे ? अनि, त्यसले के भन्यो ? अहिले पनि फररर बताउन सक्ने पराजुलीका जीवनकथा सुन्दा लाग्छ, ए त्यो समय त्यस्तो पनि थियो र ? भक्तपुर नालाछापा (चाँगुनारायण नगरपालिका९, ताथली) मा ९५ वर्षअघि जन्मिएका उनले बाल्यकालमा विनाशकारी १९९० सालको भूकम्प मात्रै भोगेनन्, सानै उमेरमा मन्दिरमा पुजारीका रूपमा रहेर काम गर्दै दरबार हाइस्कुलमा शिक्षा लिए। भारतका विभिन्न ठाउँमा १४ वर्षको कलिलै उमेर गएर काम गर्दै पैसाको जोहो कसरी गर्नुपर्छ भन्ने पनि राम्ररी बुझे। राणाशासन, राजाशासन, लोकतन्त्र र गणतन्त्र सबै बुझेका उनी अहिलेको राजनीतिक तरंगलाई पनि मज्जाले केलाउन सक्छन्। राणाशासन हुँदै राजसंस्था र त्यसपछिका व्यवस्थाले क्रमशः नागरिकलाई स्वतन्त्र बनाउँदै लगे पनि विचारमा नेता र जनतालाई स्वच्छ कम देख्छन्, पराजुली। भन्छन्, नेता स्वार्थी भए, जनताले दुःख पाए। जुन नेता आए पनि सत्ताकै दौड चल्यो। त्यो समय हाल चाँगुनारायण नगरपालिका९ ताथली भक्तपुरलाई नालाछाप भनिन्थ्यो। भक्तपुर जिल्लाको विष्णु साहुको कोठी हुँदै हलल गाउँमा पहुँचे भनेर पत्र पठाउँथे। त्यहाँ रहेको मन्दिरदेखि उत्तरपछि ठुलो कोठी थियो विष्णु साहुको। सबैले विष्णु साहुलाई धेरैले मान्थे। त्यसैले उनलाई चिन्ने धेरै भएकाले पत्रमा विष्णु साहुको कोठी हुँदै हलल गाउँमा पहुँचे भनेर लेखिन्थ्यो भन्छन् पराजुली। उनको यहाँ पुख्र्यौली थलो भने होइन। अहिले नातिसहित गन्दा ७ पुस्ता भएछ बस्न थालेको। सिन्धुपाल्चोकको ज्याम्दीबाट पुर्खा यहाँ आएर बसेको इतिहास छ उनको। ज्याम्दी दोलालघाट नजिकै पर्छ। हाम्रा पुर्खाको एक सन्तान यहाँ आएर बसेकाले हामी यतै जन्मेका रहेछौं। त्यो समय यहाँ वन थिएन, घरको पेटीमा बसेका उनी वनतर्फ आँखा तन्काउँदै भन्छन्, ऊ त्यो वन पछि रोपेको राजा महेन्द्रको पालामा, पहिले त पाखोमात्रै थियो। राजा महेन्द्रको कुरा आउनासाथ उनी त्रिभुवनको निधन र महेन्द्रको राज्यरोहणलाई झलझली सम्झन्छन्। त्रिभुवनको निधन हुँदा गौचरनमा जहाजले ल्यायो। काका र म पनि हेर्न गएका थियौं। सबै रुँदै आएका थिए त्रिभुवनलाई अन्तिम बिदाइ गर्न। त्यसपछि महेन्द्र राजा बनिहाले। यस्तो जानकारी हामीले कसैले भनेर हल्लैहल्लामा सुन्नुपथ्र्यो। राजाका त बुवाको निधन हुँदा पनि काजकिरियामा बस्नु नपर्ने रहेछ। महेन्द्र राजा हुँदा नेपाल (त्यो समय काठमाडौं, भक्तपुर र ललितपुर)मा पैसा छर्दै हात्तीमा चढेर हिँडेका थिए। शेर्पाले त हाम्रो माझ्ने चलन छैन, अघि डोकोमा राख्यौं भने। अनि त ती शेर्पाले खुकुरी निकालेर हिँड् भने। हामी त डरायौं। अनि उनीहरूले भनेअनुसार हिँड्यौं। बाँसझ्याङमा लगे र बाँसको ढुंग्रो काटे। हामी त बा मार्ला कि भनेर डरायौं पनि। तर, उनीहरूले त सहयोग गरेका रहेछन्। जब महेन्द्र राजा भए, नागरिकका कुरा पनि सुन्न थाले। त्यो २०११ सालको कुरा हो। काठमाडौंमा घना बस्ती थिएन। भक्तपुरसम्म राजाको बग्गी गुडाउँथे। सानो कच्ची बाटो थियो। हामीलाई काठमाडौं पुग्न चार घण्टा लाग्थ्यो हिँडेर। त्रिभुवनको निधन भएको जिल्ला सभापतिबाट थाहा पाएँ। गोविन्द दुवाल भन्ने जिल्ला सभापतिलाई धेरै कुरा थाहा हुन्थ्यो। उनी मजदुर किसान पार्टीका नेता थिए। अनि म पनि त्यही पार्टीमा लागें। अनि सुरु भयो मेरो राजनीतिक यात्रा। कर्ण हैंजू पनि त्यसपछिका नेता थिए। उनलाई मारे रे। त्यसपछि मात्र नारायणमान बिजुक्छे यो पार्टीको अध्यक्ष बनेका हुन्। त्यो समय राजाले मन्त्री बनाउँछु भन्दा पनि यो पार्टीका नेता मान्दैनथिए। अहिले त घुमाइफिराई सत्ताको स्वाद भने त लिन्छन् नि, उनी सम्झन्छन्। २०११ सालमा छोटो समय उनी मजदुर किसान पार्टीमा सदस्य बनेर काम गरे। विभिन्न माग राखेर आन्दोलन पनि गरे। झण्डा बोकेर नै विरोध गरेका थियौं। हामीले गुठीबिर्ता खारेज होस्, नेपाल बैंक खडा होस्, सहकारी खडा होस्, किसानको माग पूरा होस्, चाँडै नापी होस् भन्ने नारा लागएका थियौं। महेन्द्र राजा भएपछि यस्तो माग गरेका थियौं। पदमबहादुर बुढाथोकी राजाको निसानको जागिर छाडेर मजदुर किसान पार्टीमा लागेका थिए। हँसिया, खुर्पा कोदालोको निसान भएको झन्डा लिएर जुलुस गर्दै थियौं। हाम्रो आन्दोलन थाहा पाएपछि राजा भक्तपुर सल्लाघारीको उकालोमा आइपुगे। हामीले बाटो छेक्यौं। उनी बग्गीमा आएका थिए। अघिपछि निसान घोडा थिए। लरी चल्ने कच्ची बाटो थियो भक्तपुरसम्म। राजाले तपाईंहरूको माग के हो ? हामीले ६ वटा माग सुनायौं। तपाईंहरूको माग पूरा हुन्छ सिंहदरबारको बैठकमा आउनू भने। त्यसपछि मुख्य, मुख्य मान्छे गए। अनि मात्रै यहाँ नापी लागू भयो। २०११ सालदेखि माग गरेको २०२१ सालमा मात्रै माग पूरा भयो। अनि यो क्षेत्रमा नापी भएको हो। उनी सुनाउँछन्। मजदुर किसान पार्टीमा उनी २०११ सालसम्म मात्रै रहे। त्यसपछि केआई सिंहको विचार उनलाई मन पर्यो र उनको सारथि बने। देशका विभिन्न स्थानमा पुगेर उनको पार्टीको प्रचार गरेका थिए पराजुलीले। भन्छन्, त्यसपछि केआई सिंहको पार्टीमा लागें। २०१५ सालको चुनावको तयारीका लागि सिंहले २०१४ मा भक्तपुरको पाँचतले मन्दिरमा आएर भाषण गरे। र, भने, नेपालको भ्यागुताले मुतेको पानी खाएर मेरो दिमागले काम गरेको छैन। म डोटी गएर स्वच्छ पानी खाएर आउँछु र नेपाल बनाउँछु। इनारको पानीलाई उनले त्यसो भनेका रहेछन्। म मन्त्री बन्छु र नेपाल बनाउँछु। मेरो साथमा कार्यकर्ता बनेर हिँड्न चाहने को को हुनुहुन्छ ? भनेर सिंहले भाषणकै क्रममा सोधेपछि उनले हात उठाएका थिए रे। भन्छन्, म चञ्चले मान्छे मैले पनि हात उठाएँ। त्यसपछि सुँडालका एकजना हरि श्रेष्ठ र जितपुरका एकजना खड्काले हात उठाए। नाम सोधेर केन्द्रीय कार्यालयमा आउनु भने। त्यहाँ भोलिपल्ट गयौं। त्यो २०१५ सालका लागि चुनावको भोट माग्न हिँड्नुपर्ने समय थियो। हामी पार्टी कार्यालयमा गएपछि पार्टीको कागजपत्र, विधान, घोषणापत्र, नारा लेखिएका कागजपत्र, एउटा माइक, सानो टर्चलाइट, झण्डा र सानो सिरुपाते खुकुरी पनि हामीलाई दिए। हाम्रो काम विभिन्न जिल्लामा पुगेर भोट माग्नुपर्ने थियो। हामीलाई दिनको ५ रुपैयाँको दरले भत्ता दिइएको थियो। त्यो समय त ५ रुपैयाँ ठूलो हो नि। हामीले त सबै पैसा बचायौं। सबै ठाउँमा खाना खुवाई हाल्थे सित्तैमा। पराजुलीसहित अन्य दुईजनाको काम विभिन्न ठाउँमा पुगेर नागरिकको तथ्यांक संकलन गर्नुपर्ने र पार्टीका लागि भोट माग्नुपर्ने हुन्थ्यो। हामीले जनना र मर्दना गन्नुपथ्र्यो। जनना भनेको महिला र मर्दना भनेको पुरुष हो। हामी गाउँको जमिनदारकोमा गएर त्यो सबै विवरण लिन्थ्यौं। त्यहाँ गाउँको जमिनदारसँग सबै तथ्यांक हुन्थ्यो। त्यो समय जनगणना भएको थिएन। मालपोत जमिनदारलाई बुझाउनुपर्ने भएकाले ऊसँग सबै तथ्यांक हुन्थ्यो। त्यो समय मालपोत कार्यालय हुँदैनथियो। जमिनदारले त्यहाँ औंठाछाप लगाएर राख्थ्यो र एउटा रसिद तिरो (कर) बुझाउनेलाई दिन्थ्यो। जमिनदारले सरकारले तोकेको केही प्रतिशत राखेर अन्य सरकारलाई बुझाउँथ्यो, त्यो समयको प्रशासनिक काम सम्झँदै उनी सुनाउँछन्। गाउँको सबै तथ्यांक जमिनदारकोमा हुँदा मतदाता गन्न सहज थियो। थप्छन्, हामी नजिकैको बुथ कहाँ राख्ने ? कहाँ सेन्टर पर्छ भनेर पनि तोक्दै हिँड्थ्यौं। हाम्रो मुख्य काम भनेकै २०१५ सालको चुनावका लागि भोट माग्ने र बुथ तोक्ने थियो। बनेपाबाट पश्चिम हाम्रो जिम्मा थियो। बनेपा, सानुदोलुङ, ठुलोदोलुङ, कट्वा, बैदिँगे, अध्येरी, फापरबारी, पाथीभरा, सालघारी, सल्यानी, माझीगाउँ, राईगाउँ, डाँडागाउँ हुँदै सिन्धुली निस्कियौं। त्यहाँबाट रामेछापलगायत धेरै ठाउँमा तीन महिना हिँडेर नै भोट मागेका थियौं। हामी त्यो समय पहाड घुमेर झापासम्म पुगेका थियौं। पुसको ७ गते हिँडेको फागुन १५ गते चुनाव थियो। जमिनदारकोमा बसेकाले खानेकुरा किनेर खानु परेन। भत्ता जोगाइयो। भोट माग्न जिल्ला हिँड्दा पराजुलीले पाएका दुःख कम छैनन्। भन्छन्, अहिले पनि सम्झँदा मन सिरिङ हुन्छ। हरि श्रेष्ठ, म र अर्को खड्का मात्रै थियौं। सिन्धुलीको चुरे जंगलमा रात पर्यो। नहिँडेको बाटोमा अलपत्र पर्यौं। झ्याउँकिरी कराउँदै थियो। संयोग भन्नुपर्छ, दुई सयजना अट्ने ओडार भेट्यौं। त्यहाँ पहाडबाट नुन साट्न झर्नेहरू बस्दा रहेछन्। त्यहाँ हामीभन्दा पहिले तीनजना भोटेहरू पुगेर बसेका रहेछन्। उनीहरू कोदोको ढिँडो पकाउँदै थिए। हामीले पनि चामल, नुन, खुर्सानी र गुन्द्रुक पनि बोकेका थियौं। तर, भाँडो थिएन। पकाउने चामल मात्रै भएर के गर्नु ? उनी प्रश्न गर्दै विगत सुनाउँछन्, शेर्पाहरूले खाइसके। मैले पनि उनीहरूलाई भाँडो मागेको। शेर्पाले त हाम्रो माझ्ने चलन छैन, अघि डोकोमा राख्यौं भने। अनि त ती शेर्पाले खुकुरी निकालेर हिँड् भने। हामी त डरायौं। अनि उनीहरूले भनेअनुसार हिँड्यौं। बाँसझ्याङमा लगे र बाँसको ढुंग्रो काटे। हामी त बा मार्ला कि भनेर डरायौं पनि। तर, उनीहरूले त सहयोग गरेका रहेछन्। सेतो सुकिलो भएर राजाको गाउँले भैखाका हामी उनी राजाको गाउँले भनेको प्रसंग कोट्याउँदै कथालाई मोड्छन्, एकपटक हामीलाई एकजना बूढी महिलाले तिमीहरू राजाका गाउँले भनेकी थिइन्। उनको छोरो जमिनदार रहेछन्। दाहाल थरका थिए तिनीहरू। रामेछापको सिरान हो गाउँ। हामीले त्यहाँ पुगेर तपाईंका छोरा जमिनदार रहेछन् नि, कता हुनुहुन्छ ? हामी भेट्न आएको भनेपछि ती बूढीले ए जेठा, राजाका गाउँले आइरान्। झट्ट घर आइजो भनेर बोलाइन्। त्यो छोरो पारिपट्टि रहेछ। हिँडेर घर आउँदा दुईतीन घण्टा लागेको थियो। छोरो आएपछि गाउँको लगत फलैंचामा बसेर हेर्यौं। हामी त्यो रात त्यही बसेका थियौं। नौनी पगालेर मकैको पिठो भुटेर रातो पुवा बनाएर दूधसँग खुवाइन् ती घरधनी बूढीआमैले। दूध पनि काठको डाँडुले उघाएर दिन्थिन्। एक माना जति नै हुन्थ्यो। सागको तरकारी खुवाएकी थिइन्। त्यो निकै स्वादिलो थियो। अहिले पनि मेरो मुखमा झुन्डिरहेको छ। सारै मिठो थियो। दाहालकोमा बसेर हिँडेको दिन नै उनीहरूको रातको बसाइ चुरेको जंगलमा भएको रहेछ। पुनः शेर्पाले बाँसको ढुंग्रो काटेको प्रसंग जोड्दै उनी अघि थप्छन्, शेर्पाले हामीलाई भात पकाउन बाँसका ढुंग्रो बनाइदिएका रहेछन्। त्यो पनि दुई वटा। त्यहाँ पानी पाइँदैनथ्यो। शेर्पालाई केमा पानी हुन्छ थाहा रहेछ। एउटा पानी लहरो भन्ने हुँदो रहेछ। काटेर ढुंग्रो थापे। धारामा खोले जसरी तुरुरुरु पानी आउँदो रहेछ। त्यहीँ पानी हालेर ढुंगोमा चामल हाल्यौं। र, सालको पातले बेरेर र बुझो लगाएर आगोको कोइलामा घुसारेपछि त त्यो भित्रभित्रै पाक्दो रहेछ। त्यहाँ धुनी लगाएको थियो। पुसको दिन जाडोमा दाउरा धेरै हालेर आगो बालेको थियो। जंगलमा दाउराको दुःख हुँदैन। त्यो बाँसमा हालेको चामल पाकेपछि बाँसको आँख्ला प्याट्ट फुट्यो पट्किएर। त्यसैलाई बाँडेर सालको पातमा खाँदै त्यो रात त्यहीँ ओडारमा कटाएका थियौं। तोप चलेको भरमा काममा लाग्नुपथ्यो राणाशासनमा। बेलुका ९ बजेबाट हिँड्न पाइँदैनथियो। अहिले पार्टीका नेताले पनि आफ्नालाई मात्रै हेरे। अझै पनि नागरिक धेरै गरिब छन्। पालमुनि पनि छन् नागरिक। तर, यो विषयमा कसैले सोचेनन्। एकातिर केआई सिंहलाई जिताउने, अर्कोतर्फ भत्ता जोगाउने सुरु। केही पैसा मात्रै बोकेर हिँडेका उनीहरू सीमित ठाउँमा खर्च गर्थे रे। पैसा पनि अलिअलि बोकेका थियौं। कहीँ आपत् परेको समयमा खर्च गथ्र्यौं। त्यसपछि सिन्धुलीको दरबार हेर्दै बर्दिबास गएर भोट माग्यौं। गढीमा आर्मी नै राखेको थियो। त्यो समय बर्दिबासमा सानो गाडा हिँड्ने बाटो थियो। त्यहाँ पुग्दा खाजा खाने समय भयो। १० पैसा मानो दही र ८ पैसा मानो चिउरा किनेर तीनजनाले खायौं र झापातर्फ लाग्यौं। त्यो समय पनि गीत गाएर भोट माग्ने चलन रहेछ पराजुलीका कुरा सुन्दा। धानको बाला झुल्यो हजुर देशै रमाइलो, पेटभरि खान पाए सबैलाई रमाइलो भन्दै गीत गएर र अन्य कुरा भनेर भोट माग्थ्यौं। सबैले मान्छे पठाएर भोट मागेका थिए। त्यो समय कांगे्रसका मान्छे र हाम्रो झगडा पनि परेको थियो, झापामा। उनीहरूले हामीलाई नयाँ पार्टी खोलेर तिमीहरूले के गरेका भने। हामीले पनि नेताले खोलेको यो पार्टी भन्ने कुरा गर्र्याैं, उनी पार्टी र प्रचारको कुरा सम्झन्छन्। झापाको बुधबारे, गौरीगन्ज, माइधार हुँदै पुनः फर्किए उनी। काठमाडौंबाट धेरै ठाउँ हिँडेरै पुगेको अनुभव छ उनीसँग। हामी सबै ठाउँ हिँडेरै गयौं। झापाबाट रौतहट आयौं। त्यहाँ केआई सिंहको झण्डा गाडेर बसेका एक व्यक्ति थिए। ए ! हाम्रो पार्टी रहेछ भन्ने लाग्यो र त्यहाँ पुगेर चिया खायौं। कुरा गर्दै जाँदा उहाँ त मेरो फुपाजु हुनुहुँदो रहेछ। अनि पारिवारिक कुरा भयो। सानैमा देखेकाले चिनिनँ। म रुद्रप्रसादको छोरा भनेपछि छक्क पर्नु भयो। त्यहाँबाट मकवानपुर आयौं, त्यहाँबाट चितवन आयौं। त्यो समय नारायणीको पुल थिएन। गाडी पनि डुंगामा ल्याउँथे। डुंगामा पारी तरेर अर्को जिल्ला गयौं। चुनाव हुने दुई दिनअघि मात्र काठमाडौं आइपुग्यौं। २०१५ सालमा चुनाव भयो तर केआई सिंहले हारे। कांग्रेसले दुई तिहाइ बहुमत ल्याएर जित्यो। तर, पराजुलीले उनीबाट पाउने भत्ता बुझिसकेका थिए। अहिले उनलाई सम्झँदै भन्छन्, उनको इतिहास लामो छ। मैले मजदुर किसान पार्टीको खासै लक्षित काम देखिनँ अनि छाडेको थिएँ। पछि सिंंह हारेपछि २०१७ सालबाट त्यति चर्चामा रहेनन्। महेन्द्रको नजिक भएर काम गरे र भन्ने सुनेको थिएँ। १९९० सालको भूकम्पमा सानै थिएँ, पराजुली भूकम्पको दिन सम्झँदै भन्छन्, मामाघर सिस्नेरीमा थिएँ। ललितपुरको गोदावरी जाने बाटोमा पर्छ यो। आमा बहिनी जन्मिएपछि माइत जानु भएको थियो। हामी मावलको चोटामा बसेका थियौं। भुइँचालो आयो भनेपछि भागेर पर खुल्ला ठाउँमा गएर बस्यौं। हेर्दै थियौं क्रमशः धेरै घरहरू ढले। पूरा माटोको धुवाँजस्तो उडेको थियो काठमाडौंमा। यहाँ हाम्रो घर भत्किएन। तर, गोठ ढलेर बाच्छो मरेछ। बुवा आर्मीमा हुनुहुन्थ्यो त्यो समय। तर, आर्मी भन्दैनन्थिए, सिपाइँ भन्थे। १६ वर्षमै जागिर खानुभएको थियो बुबाले। डेरामा बसेर कवच खेल्नुपथ्र्यो रे। ५ सुका भाडा तिर्नुपथ्र्यो। तलब ९ रुपैयाँ थियो रे। घरबाट लगेर खानुपथ्र्यो। भूकम्प गएको समय बुवा हेटौंडा सवारी जानुभएको थियो रे। ल पल्टन फिर्ता होऊ, नेपालमा तीनै सहर भष्म भएको छ, उद्धारमा आउनुपर्छ भनेर बोलाएछन्। अनि त्यो समयमा एक रुपैयाँ बढाएर १० रुपैयाँ तलब बनाइदिएछन्। तर, बुवाले पेन्सन नपाकी छाड्नु भएछ। केआई सिंहले दिएको पैसाले जग्गा २०१७ सालमा पैसा साह्रै महँगो थियो। भन्छन्, जग्गा थियो तर पैसा थिएन। उनी पैसाका लागि गरेको संघर्षका दिन सम्झन्छन्, केही पैसा जम्मा गरेको थिएँ। पहिले फुपाजु भेटिएको रौतहटको चन्द्रनिगाहपुरमा गएर २५ कठ्ठा जग्गा किनें। सडक नबने पनि गाडा कुदाउने ठाउँ थियो। २०१८ सालमा जेठो छोरा जन्मिएको थियो। श्रीमती र छोरालाई लिएर गएँ र त्यहाँ २०३६ सालसम्म त्यहीँ खेती गरेर बसें। पहिले भारत गएर कमाएको पैसा जोगाएर राखेको थिएँ। त्यो पैसा पनि त्यहीँ खर्च गरे। छोराहरूलाई पढाएँ। उनीहरूले राम्रो पढे। सल्लाघारीमा जेठो छोरोले सबैभन्दा बढी नम्बर ल्याएर त्यो समय शिक्षक पनि भयो। कान्छो छोरो समाजसेवामा छ। विद्यालय सञ्चालन गर्छ। सबैलाई शिक्षा बाँडिरहेको छ। दामभन्दा पनि नाम ठूलो हो नि। दरबार स्कुलमा सुकुलमा बसेर पढ्दा ८ वर्षमा व्रतबन्ध गरिदिनुभयो। म जहाँ गए पनि धर्म छाडेको छैन। ब्राह्मणको जात भएपछि न्यासध्यान र अध्ययन गर्नुपर्छ। अहिले पनि म गीता र भागवत् पढ्छु, उनी यसरी पढाइको कुरा अघि बढाउँदै भन्छन्, ९ वर्षको हुँदा थापाथलीको पुलछेउको सेतो दरबारको मन्दिरमा मलाई बुवाले काममा लगाइदिनुभयो। त्यहाँ मन्दिरमा पूजा गर्दै दरबार स्कुल गएर पढ्न पाउँथे। बुवा आर्मी हुँदा त्यहाँ चिनजान रहेछ। त्यहाँ एकजना पूजा गर्ने ब्राह्मण चाहियो भनेपछि बुवाले लगेर राखिदिनु भएको हो। बाहुनी बजै थिइन्। खाना पकाउँथिन्। बिहानबेलुका मन्दिरमा पूजा र आरती गर्थें। मलाई तलब पनि दिइएको थियो। दिउँसो दरबार हाइस्कुल पढ्न जान्थें। एउटा गाई पनि दिएका थिए मलाई। त्यो गाई म स्कुल जाँदा सानो टुँडिखेलमा छाडिदिन्थें र पढ्न जान्थे। चर्दै, चर्दै ठुलो टुँडिखेल पुग्थ्यो र बेलुका लिएर फर्कन्थें। १० देखि ४ बजेसम्म पढाइ हुन्थ्यो। दरबार स्कुलमा पढ्दा राणा र पावरवाला राणाका पक्षका मान्छे माथि बसेर पठ्थे। हामी तल सुकुलमा बसेर पढ्नुपथ्र्याे। उनीहरू अंग्रेजी पढ्न पाउँथे। हामी पाउँदैनथियौं। चन्द्रशमशेरले पछि त्रिचन्द्र कलेज पनि बनाए। त्यो टुँडिखेलमा सबैले गाई चराउँथे। १२ सय जति गाई त्यहाँ चरिरहेका हुन्थे। ९ वर्षदेखि १४ वर्षसम्म त्यहाँ पढें। कात्तिकमा १४ वर्ष लागें। मंसिरमा बुवाले बिहे गर्नुपर्छ भन्नुभयो। घरमा गर्ने मान्छे पनि छैन भन्नुभयो। मलाई बिहे के हो के भन्ने लाग्थ्यो। कटुन्जे, तीनधारे भन्ने ठाउँमा लिएर जानुभयो र केटीको कुरा छिन्नुभयो। कुरा छिन्दा केटीका बुवाले जनैसुपारी हातमा राखेर टीका लगाइदिँदै ल पाले पुण्य, मारे पाप, अब मेरी छोरी तपाईंकी भई भनेका थिए। पछि बिहे भयो। म १४ वर्षको थिएँ, उनी ११ वर्षकी। अनि १४ वर्षकै उमेरमा घरबाट भागे उनी मंसिरमा विवाह भयो। वैशाखमै उनी घर परिवार छाडेर निस्किए। कसैले पनि थाहा पाएन भन्छन् पराजुली। त्यो समय बुवा, आमा मकै छर्न जानु भएको थियो। मलाई के भयो थाहा छैन। मनमा के कुरा आयो, किताब र केही कपडा बोकेर घरबाट हिँडें। कता हिँडेको मैलाई थाहा थिएन। भक्तपुर झरें। ल रत्नपार्क, रत्नपार्क भन्दै लरीको मान्छे करायो। अनि २ पैसा तिरेर रत्नपार्क झरें र कालीमाटी हुँदै थानकोट गएँ। अहिलेको चेकपोस्टबाट चित्लाङ जाने बाटो थियो। त्यहाँबाट चित्लाङ हुँदै ओरालो झरें र बेलुका मार्खुमा गएर बास बसें। त्यहाँबाट चिसापानी गढी भन्ने ठाउँ आउँछ। त्यो समय पनि बाहिर जान पास (अहिलेको भिसा जस्तै) चाहिन्थ्यो। तर, म केही नलिकन गएको थिएँ। मन्त्रालयले अहिलेको पासपोर्ट जस्तै पास दिन्थ्यो। नेपालकै एक ठाउँबाट अर्को ठाउँ जाँदा पनि त्यो चाहिन्थ्यो। म गढी पुगेपछि सिमानामा एउटा सेना देखें। एकछिन लुकेर बसें। पिसाब लागेछ क्यारे उसले राइफल अडेस लगाएर अलि पर गयो। म त्यहीँ समय लुकेर लुक्वा बाटो हुँदै भीमफेदी गएर बसें। त्यहाँ होटेलहरू थिए। मसँग पैसा थिएन। पहिले मन्दिरमा बस्दाको पैसा पनि बुवालाई बुझाउनुपथ्यो। मसँगै घरबाट हिँड्दा ७ पैसा थियो। पहिले लरीलाई २ पैसा दिएकाले त्यहाँ पुग्दा ५ पैसा मात्रै बाँकी थियो। एउटा होटलमा बसिरहेको थिएँ। त्यहाँको साहुनीले तपाईं ज्योतिष हेर्नुहुन्छ ? भनेर सोधिन्। मैले हेर्दिनँ अलि अलि पढ्छु मात्रै भनें। मसँग वेद, कौमुदी र अर्को आँखा चिम्लिएर अंक छुने र त्यो अंक भएको ठाउँमा लेखेको कुरा पढ्दा आफ्नोबारे थाहा हुने पुस्तक थियो। ती साहुनीलाई पनि ५ रुपैयाँ र दूबो राखेर त्यसरी छुन लगाएँ र त्यहाँ लेखेका कुरा भनेको ठ्याक्कै मिलेछ। उनी खुसी भइन्। संयोगवश त्यहाँ इन्डियन आर्मीमा काम गर्ने पाँच जना सिपाही पनि आएका रहेछन्। उनीहरूले पनि मलाई हेराए। मलाई १०१० रुपैयाँ दिए। मसँग ५५ रुपैयाँ भयो। बेलुका रोटी खाएँ र सुते। भोलिपल्ट ७ बजे अमलेखगन्जबाट गाडी आउँथ्यो। त्यहाँ चुरेमा सुरुङ हुँदै मिनीबस आउँथ्यो। म पनि त्यही गाडी चढेर अमलेखगन्ज र त्यहाँबाट नेपाल रेल चढेर वीरगन्ज गएँ। त्यहाँ पारि रक्सौल पर्छ त्यो बाटो हुँदै समस्तीपुर गएँ। त्यहाँबाट गोरखपुर जाने गाडीमा चढेंछु। म कहाँ जाने टुंगो पनि छैन। जहाँ गाडी भेट्यो त्यही चढ्थें। त्यहाँ त टिकट काट्ने मात्रै चढ्दा रहेछन्। मलाई कन्टेक्टरले कहाँ से आया ? भन्दै टिकट माग्यो। छैन भनें। त्यत्तिकै छाड्यो। त्यहाँबाट गोरखपुर पुगें र त्यहाँ पुलमा बसिरहेको थिएँ। त्यहाँ एउटा नेपाली आएर सोधे। जुद्धशमसेरजस्तै जुँगा पालेको मोटो मान्छे थिए। कहाँबाट आएको भनेर सोधे। मैले नेपालबाट भनें। यसरी हिँड्नु हुँदैन भनेर घरमा लिएर गए। मलाई पालेर राखे। उनी नेपालबाट पहिले नै भारत गएर उतैको नागरिक भइसकेका रहेछन्। कति पढेको भनेर सोधे। मैले नढाँटी भनें। मलाईं अंग्रेजी पढाउने भनेर भर्ना गरे। मैले त्यहाँ ७ महिना पढें। अंग्रेजी विषय ब्राह्मणले पढ्नु हुँदैन भन्ने थियो त्यसबेला नेपालमा। त्यसपछि म बनारसमा गएर एक वर्ष बसें। त्यहाँबाट पनि हिँडें। कलकत्ता हाउडा पुगें र त्यहाँ ६ वर्ष बसें। त्यहाँ चटरर्जी भन्ने भारतीय ब्राह्मणलाई भेटें। एउटा कार्यालयमा गेटपाले बनाए अनि मलाई उनले काम लगाए। कुरियरजस्तो ठाउँ हो त्यो। त्यहाँ नेपालीलाई खुबै मान्थे। काम अलिअलि अंग्रेजी लेख्ने र हस्ताक्षर गर्न जान्ने भएकाले काम पाएको हुँ। मलाई ५० रुपैयाँ तलब दिएको थियो। त्यसपछि २००७ सालमा घर फर्किएर आएँ। यता घरमा जमिनको दुःख थिएन। पैसाको दुःख थियो। मैले यतै आएर ११ सयमा ५ रोपनी खेत लिएँ पहिले। म त्यत्तिकै घरबाट हिँडेपछि केही समय त खोजेछन्। मैले पत्र पनि पठाएको थिएँ। तर, त्यो आइपुगेनछ। पछि आउँदा घरमा धेरै सामान लिएर एउटा मान्छेलाई बोकाएर आएको थिएँ। म फर्किएर आएको थाहा पाएपछि गाउँभरिका मान्छे हेर्न आए। त्यतिञ्जेल श्रीमती कुरेर बसेकी थिइन्, म आउने आशामा। त्यसपछि यतै जजमानी गरें। राजनीति गरिनँ। राजनीतिलाई नजिकबाट हेरिरहेकै छु। यसो विचार गर्छु, पहिलेभन्दा अहिले धेरै परिवर्तन भएको छ। खुल्ला रूपमा हिँडडुल गर्न पाएका छन्।तोप चलेको भरमा काममा लाग्नुपथ्र्यो राणाशासनमा। बेलुका ९ बजेबाट हिँड्न पाइँदैनथियो। अहिले त सबै फ्रि भएर पनि स्वच्छ रूपमा काम गरेनन्। पार्टीका नेताले पनि आफ्नालाई मात्रै हेरे। अझै पनि नागरिक धेरै गरिब छन्। जंगलमा बसेका छन्। अहिले पनि पालमुनि छन् नागरिक। तर, यो विषयमा कसैले सोचेनन्। म त यो विषयमा जहिले पनि बोल्छु। पहिले टेलिभिजनमा पनि यो नेताहरूले सद्दे कुरा गरेनन्। धाक लगाउँछन् तर काम गर्दैनन् भनेर पनि भनिदिएको थिएँ।"
सबैलाई 'कम्फरटेबल' राष्ट्रपति र सभामुख चाहिएको छ : चित्रबहादुर केसी,"काठमाडौं : राष्ट्रिय जनमोर्चाका सांसद् चित्रबहादुर केसीले पितृसत्तात्मक सोँचका कारण उपसभामुखका उम्मेदवारलाई सभामुखको उम्मेदवार नबनाइएको बताएका छन्। प्रतिनिधिसभामा बोल्दै केसीले महिला भएरै मुक्ताकुमारी यादव र इन्दीरा रानामगरलाई सभामुखको उम्मेदवार नबनाइएको बताएका हुन्। केसीले भने, महिलालाई दोस्रो दर्जाको नागरिक मान्ने चलन छ। उहाँहरुलाई सभामुखको उम्मेदवार बनाउनुपर्थ्यो नि। संविधान बनाउँदा बखत जनमोर्चाले भन्दै आएको कुरा महिलाको प्रतिस्पर्धी महिला बनाउनुपर्छ भन्ने हो। उपसभामुखको बखान कृत्रिम हो। उनले सबैलाई कम्फरटेबल राष्ट्रपति चाहिएको बताए। केसीको प्रश्न छ, ' सबैलाई कम्फरटेबल राष्ट्रपति, उपराष्ट्रपति, सभामुख, उपसभामुख चाहिएको छ। के सभामुख र राष्ट्रपतिले दुधको दुध पानीको पानी अनुसार निर्णय गर्न सक्छ?'"
१० दिनमै एजेण्डा फेर्न प्रधानमन्त्रीलाई के आइपर्यो यस्तो: सर्वेन्द्रनाथ शुक्ला,"काठमाडौं: सांसद सर्वेन्द्रनाथ शुक्लाले राष्ट्रिय सहमतिको कुरा गर्ने प्रधानमन्त्रीले १० दिन नबित्दै एजेण्डा फेरेको आरोप लगाएका छन्। प्रतिनिधि सभाको आजको बैठकमा उपसभामुखमा मुक्ता यादवलाई समर्थन गर्दै शुक्लाले राष्ट्रिय सहमतिको एजेण्डासहित प्रधानमन्त्रीलाई विश्वासको मत दिए पनि प्रधानमन्त्रीले सहमति पालना नगरेको बताए। उनले भने, 'हामीले राष्ट्रिय सहमति कायम गर्ने गरी प्रधानमन्त्रीलाई समर्थन गर्यौँ। विश्वासको मत दियौँ। समझदारी अनुसार नै उहाँले करिब ९९ प्रतिशत मत सहित संसदमा विश्वासको मत लिनुभयो। तर, १० दिन नबित्दै के भयो? जहाँ सभामुख चयन गर्दा पक्ष विपक्षमा मतदान गर्नुपर्यो। आज उपसभामुखमा पनि किन पक्ष विपक्ष गर्नुपर्ने अवस्था आयो?'"
वातावरणमैत्री जीवनका लागि आयोजित दौडमा प्रदीप खड्कादेखि आलोक खत्रीसम्म,"काठमाडौं : नेपालस्थित भारतीय राजदूतावासले वातावरणमैत्री जीवनको अवधारणालाई प्रवर्द्धन गर्न दौडको आयोजना गरेको छ। 'आजादीका अमृत महोत्सव'अन्तर्गत दूतावासले शनिबार पशुपतिनाथ मन्दिर परिसरमा पाँच किलोमिटर दौडको आयोजना गरेको हो। संस्कृति, पर्यटन तथा नागरिक उड्डयनमन्त्री सुदन किराती र भारतीय राजदूत नवीन श्रीवास्तवले झण्डा देखाएर दौडको सुरुवात गरेका थिए। दौडमा अभिनेता प्रदीप खड्का, पर्वतारोहीद्वय पूर्णिमा श्रेष्ठ र कल्पना महर्जन र आइरन म्यानको उपाधि जितेका आलोक खत्रीसहित एक हजार जनाको सहभागिता रहेको थियो। विजेतालाई मन्त्री किराती र राजदूत श्रीवास्तवले रिसाइकल गरी बनाइएको धातुबाट निर्मित 'लाइफ' पदक तथा विरुवासहित सम्मान गरेका थिए। जलवायु परिवर्तनविरुद्ध व्यक्ति, परिवार तथा समुदायस्तरबाट भएका संयुक्त प्रयास एवं योगदानलाई प्रवर्द्धन गर्न भारतीय प्रधानमन्त्री नरेन्द्र मोदीले सन् २०२२ को अक्टोबरमा संयुक्त राष्ट्र संघका महासचिव एन्टोनियो गुटेरेसको समुपस्थितिमा मिशन लाइफको सुरुवात गरेका थिए। विश्वभरका मानिसलाई सरल एवं वातावरणमैत्री जीवनशैली अपनाउन प्रोत्साहन गर्नु मिशन लाइफको उद्देश्य रहेको दूतावासले जनाएको छ।"
"पुराना फरारहरु समातिन्छन्, नयाँहरु फरार हुन नपाउन् भन्ने हेक्का छ : गृहमन्त्री लामिछाने","काठमाडौं : उपप्रधान तथा गृहमन्त्री रवि लामिछानेले जनताको लाइफलाइन बदल्न मेहनत गरिरहेको बताएका छन्। शनिबार बिहान सामाजिक सञ्जाल फेशबुकमार्फत पुराना फरार समातिने बताउँदै उनले धेरै नयाँहरु फरार हुन नपाउन् भन्ने कुराको हेक्का रहेको बताएका छन्। गृहमन्त्री लामिछानेले अपराधिक गतिविधिमा संलग्न अपराधीलाई पक्राउ नगरेको भन्दै आलोचना हुन थालेपछि उनले यस्तो धारणा राखेका हुन्। रास्वपाका सभापति समेत रहेका लामिछानेले भोट माग्दा गरेको बाचाहरुको हेक्का रहेको प्रष्ट पारेका छन्। उनले धुलो धेरै पुरानो भएकाले केहि समय पर्खिनुपर्ने बताएका छन्। पुराना ""फरार""हरु समातिन्छ्न् मात्र होइन धेरै नयाँहरु फरार हुन नपाउन् भन्ने कुराको हेक्का छ। हिजो बोलेका शब्द शब्दको हेक्का छ, भोट माग्दा गरेका वाचाहरुको हेक्का छ। गृहमन्त्री लामिछानेले लेखेका छन्, मिडियाको हेडलाइन म बदल्न सक्दिन तर जनताको लाइफलाइन बदल्न मेहनत गर्दैछु। धुलो धेरै छ, पुरानो छ थोरै पर्खिनु चाहिँ पर्छ!!"
भारतीय दूतावासको 'संगीत सुकुन'मा प्रधानमन्त्रीसहित नेपालका शीर्ष नेताहरू,"काठमाडौं : भारतीय दूतावासले संगीत सुकुन नामक सांगीतिक कार्यक्रमको आयोजना गरेको छ। प्रधानमन्त्री पुष्पकमल दाहाल 'प्रचण्ड'सहित नेपालका मन्त्री र नेताहरूको सहभागितामा दूतावासले संगीत उत्सव मनाएको हो। भारत स्वतन्त्रताको ७५ वर्ष र भारत र नेपालबीचको कूटनीतिक सम्बन्धको ७५ वर्ष पुगेको अवसरमा शुक्रबार साँझ भारतीय सांगीतिक समूह कर्नाटिक २० र नेपाली सांगीतिक समूह कुटुम्बले उक्त कन्सर्टमा आफ्नो साङ्गीतिक प्रस्तुति दिएका थिए। कार्यक्रममा भारतको ७४औं गणतन्त्र दिवस पनि मनाइएको थियो। कर्नाटिक २० सांगीतिक समूहले परम्परागत कर्नाटक राग र पुराना बलिउड गीतलाई आधुनिक शैलीमा प्रस्तुत गरेको थियो। त्यस्तै कुटुम्बले नेपाली मौलिक संगीत प्रस्तुत गरेको थियो। दुई सांगीतिक समूहले 'तालको पानी माछीले खानी' बोलको नेपाली लोक गीत पनि एकसाथ प्रस्तुत गरेका थिए। कार्यक्रममा प्रधानमन्त्री प्रचण्ड, पूर्व प्रधानमन्त्रीहरू केपी शर्मा ओली, माधव कुमार नेपाल, बाबुराम भट्टराई, वरिष्ठ नेताहरू महन्थ ठाकुर र राजेन्द्र महतोको उपस्थिति थियो। कार्यक्रममा परराष्ट्रमन्त्री विमला राई पौड्याल, उद्योग, वाणिज्य तथा आपूर्तिमन्त्री दामोदर भण्डारी र प्रधान सेनापति प्रभुराम शर्माको उपस्थिति रहेको थियो।"
आर्थिक सामर्थ्यलाई राम्रो बनाउन सबैको साथ चाहिएको छ : अर्थमन्त्री पौडेल,"काठमाडौं : उपप्रधान तथा अर्थमन्त्री विष्णु पौडेल मुलुकमा आर्थिक सामर्थ्यलाई राम्रो बनाउन लागि परेको बताएका छन्। शनिबार कृषि विकास बैंकको वार्षिक उत्सव कार्यक्रमलाई सम्बोधन गर्दै उनले आर्थिक चुनौती खडा भएकाले आर्थिक सामर्थ्यलाई राम्रो बनाउन सरकारलाई सबैको साथ चाहिएको बताएका हुन्। उनले चालु आर्थिक वर्षको लक्ष्य भेटाउन नसकेको मात्र होइन, गत वर्षको भन्दापनि कम राजश्व संकलन भइरहेको जानकारी गराए। एमाले उपाध्यक्षसमेत रहेका पौडेलले अर्थतन्त्र ठिक ठाउँमा ल्याउन मितव्ययता, खर्च र सुविधाको कटौतीका लागि सरकारले सिंगो देशलाई आह्वान गरिरहेको स्पष्ट पारे। उनले अबको प्राथमिकता अनुत्पादक क्षेत्रको खर्च कटौती रहेको धारणा राखे। पौडेलले सरकारले बाधा सिर्जना गर्ने नभई सहजीकरण गर्न लाग्ने बताए। उनले व्यवस्थापन र कर्मचारीबीचको सम्बन्ध शत्रुतापूर्ण नभई मित्रवत् हुनुपर्ने बताए।"
"प्रचण्डजीले मधेससँग लभ, कांग्रेससँग लिभिङ टुगेदर र अर्कैसँग लगनगाँठो गर्नुभयो : राजकिशोर यादव","काठमाडौं : जनता समाजवादी पार्टीका सांसद राजकिशोर यादवले ठूला दलका नेताहरूको स्वार्थका कारण देशको विकास हुन नसकेको बताएका छन्। प्रतिनिधिसभामा उपसभामुख उम्मेदवार इन्दिरा राना मगरलाई मत माग्दै सांसद् यादवले आर्थिक, सुशासनको बहस गर्नुपर्नेबेला ठूला दलका शीर्ष नेताहरूले स्वार्थपूर्ण लडाईँ लडिरहेको बताएका हुन्। यादवले प्रधानमन्त्री पुष्पकमल दाहाल 'प्रचण्ड'ले मधेसमा समस्या सम्बोधन गर्न गम्भीर नभएको बताए। यादवले भने, कुनै दिन सिरहाका जनताले प्रचण्डलाई जिताइदिए। प्रचण्डजी लभ मधेससँग लिभिङ टुगेदर कांग्रेससँग गर्नुभयो। अहिले लगनगाठो अर्कैसँग गाँसेर रमाइरहनुभएको छ। यसरी हामी कहीँ पुग्दैनौं। भ्रष्टाचार नियन्त्रणका लागि जनलोकपाल विधेयक ल्याउनुपर्ने उनको भनाइ थियो। यादवले भने, किसान मल नपाएर बोर्डरमा प्रहरीको लाट्ठी खानुपर्ने अवस्था छ। तर, ठूला दलका नेताहरू जुहारी गर्दैछन्। एकले अर्कालाई होच्याइरहेका छन्। आर्थिक बहसको विषय गर्नुपर्ने बेला नाकको लडाईँ गरिरहेका छन्।"
हामीले अपराधी पक्राउ गर भनेका हौं : रामहरि खतिवडा,"काठमाडौं : नेपाली कांग्रेसका सांसद रामहरि खतिवडाले फरार सांसद् लक्ष्मी महतो कुइरीलाई पक्रन सरकार गम्भीर नबनेको बताएका छन्। शनिबारको प्रतिनिधि सभामा बोल्दै सांसद् खतिवडाले गृह मन्त्रालयले फरार सांसद् पक्रन पत्र काट्नु अनुचित रहेको बताए। उनले गृहमन्त्रालयले अपराधीलाई पक्राउ गर्नको साटो विज्ञप्तिबाजी गरेर मिडियामा सस्तो लोकप्रियता कमाउन लागि परकेो उल्लेख गरे। 'माननीय सांसद्ले अपराधी चिनाइदिनुपर्ने हो। अपराधी पक्राउ गर्नुको साटो विज्ञप्ति जारी गरेर बसेको छ,' उनले भने, 'सदनभित्र हतकडी लिएर आउनु भनेको छौ र? अपराधी पक्रन भनेका हौँ। सभामुखसँग रुलिङ मागेका हौँ।' उनले उच्च अदालतले समेत पक्राउ गर्न आदेश गरेको मान्छेलाई किन पक्राउ गर्न नसकेको भन्दै पश्न गरे। 'गृहमन्त्री अपराधी पक्राउ गर्नभन्दा पनि विज्ञप्ति जारी गरेर मिडियामा सस्तो लोकप्रियतामा लाग्नुभएको छ। अब सांसदहरुले अपराधी चिनाइदिनुपर्ने हो?,' खतिवडाले प्रश्न गरे।"
सभामुख घिमिरेले बोलाए सर्वदलीय बैठक,काठमाडौं : सभामुख देवराज घिमिरेले प्रतिनिधिसभामा प्रतिनिधित्व गर्ने राजनीतिक दलहरुको सर्वदलीय बैठक बोलाएका छन्। सभामुख देवराज घिमिरेले शनिबार बिहान ११ बजेका लागि संसद् सचिवालयमा बैठक बोलाएका संसद् सचिवालयका सहायक प्रवक्ता दशरथ धमलाले बताए। उनका अनुसार उक्त बैठक नयाँबानेश्वरस्थित संसद् भवनमा बस्नेछ । सभामुख घिमिरेले आफू सभामुखमा निर्वाचित भएपछि पहिलोपटक सर्वदलीय बैठक बोलाएका हुन् । उनी माघ ५ गते प्रतिनिधिसभाबाट निर्वाचित भएका थिए। उनले एक सय ६७ मत प्राप्त गरेका थिए।
"हामीले मधेस आन्दोलनमा सहादत प्राप्त गर्ने शहीदको सम्मान नगरेको होइन, संसदीय मर्यादा राखेका हौँ: उपप्रधानमन्त्री लिङदेन","काठमाडौं: उपप्रधानमन्त्री एवम् उर्जा, जलस्रोत तथा सिचाइँ मन्त्री राजेन्द्र लिङ्देनले मधेस आन्दोलनमा सहादत प्राप्त गरेका शहीदप्रति आफूहरूले अनादर गरेको भन्ने हल्ला फैलिएको भन्दै त्यसलाई रोक्न माग गरेका छन्। प्रतिनिधि सभाको शनिबारको बैठकमा लिङ्देनले संसदमा आफूहरू नउठेको विषयलाई बाहिर गलत रुपमा व्याख्या भइरहेको बताउँदै शहीदको अपमान गरेको नभइ संसदीय मर्यादा कायम गरेको बताए। उनले भने, 'हामी उठिनौँ। यो कुरालाई बाहिर गलत रुपले हल्ला चलाइएको छ। हामीले मधेस आन्दोलनमा सहादत प्राप्त गर्ने शहीदको सम्मान गरेनौँ भन्ने हल्ला चलिरहेको छ। म दोस्रो पटक संसदमा आएको व्यक्ति हुँ। जहाँ सभामुखले रुलिङ गर्नुपर्छ। म मेरो प्रधानमन्त्रीसँगै नै थिएँ। प्रधानमन्त्री पनि उठ्नु भएन्। यो घटनालाई शहीदप्रतिको सम्मान नगरेको भन्न मिल्दैन। संसदीय मर्यादा कायम राख्न हामी नउठेका हौँ।'"
विकासको जिम्मा महिलालाई,"बैतडी : विकास निर्माणमा अनियमितता भयो, योजनाका काम सुस्त भए भन्ने गुनासो धेरै सुनिन्छ। यस्ता गुनासा र समस्याको समाधान गर्न बैतडीको पाटन नगरपालिकाले नयाँ जुक्ति निकाल्यो र निर्णय गयो योजनाका अध्यक्ष सबै महिलालाई बनाउने। महिलालाई योजनाका जिम्मा दिएपछि समयमा काम हुन्छ र पारदर्शी हुन्छ भन्ने सबैको रायले नै अहिले योजनाको उपभोक्ता समिति अध्यक्षमा महिला चयन भएका छन्। पाटन नगरपालिकाले उपभोक्ता समिति गठन गर्दा महिलालाई प्रमुख पदमा प्राथमिकतामा राख्ने पहिलो कार्यपालिका बैठकबाट निर्णय गरेको थियो। सोही अनुरूप अहिले १ नम्बर वडामा निर्माण हुने सबै योजनाको उपभोक्ता समितिमा महिला अध्यक्ष चयन भएको नगरपालिकाले जनाएको छ। वडामा कार्यान्वयनको चरणमा रहेका २३ वटै योजनाको उपभोक्ता समितिको अध्यक्षमा महिला चयन गरिएको वडाध्यक्ष तर्क ठगुन्नाले बताए। विकास निर्माणका कामको महिलाले नै बढी उपयोग गर्ने गरेकाले उनीहरूलाई नै कामको जिम्मेवारीमा राखिएको तर्क उपप्रमुख कमलसिंह बोहराको छ। आफूले उपयोग गर्ने कामलाई उत्कृष्ट बनाउने सोचमा पनि महिलाहरू हुने भएकाले महिलाले गर्ने काम गुणस्तरीय हुनेमा विश्वस्त रहेको उनले बताए। विकास निर्माणलगायत अन्य कार्यक्रमको बारेमा अनुभवसमेत हुने भएकाले महिलाहरूको क्षमता अभिवृद्धिमा समेत टेवा पुग्ने उपप्रमुख बोहराले बताए। योजनाको अध्यक्षमा चयन भएपछि उत्साहित भएको महिलाहरू बताउँछन्। राम्रो काम गरेर देखाउने सोचमा छौं, यही हप्तादेखि कामको सुरुवात गर्दैछौं डैसीलीगेरडा सडक योजनाका अध्यक्ष भागरथी बोहराले भनिन्। वडा नं १ को जणमेलासकार सडकखण्डको उपभोक्ता समितिको अध्यक्षको जिम्मेवारीमा रहेकी देवकी भट्टराई समितिको अध्यक्षमा बस्न पाउँदा झन् जिम्मेवारीबोध भएको बताउँछिन्। यसअघि पनि उपभोक्ताको अध्यक्षमा बस्न खोजेकी थिएँ, तर मानेनन्, यस वर्ष नगरपालिकाले नै महिलालाई प्राथमिकतामा राख्ने भनेपछि, अध्यक्षमा दाबी राखे, आफ्नै ठाउँको कामको जिम्मेवारी पाए, राम्रो काम गर्छु, सबैको सहयोग चाहिन्छ भट्टराईले भनिन्। समितिका सबै पदाधिकारीहरूसँग आवश्यक समन्वय र सल्लाह लिएर काम गर्ने उनले बताइन्। १० वडा रहेको पाटन नगरपालिकाका अन्य वडामा पनि उपभोक्ता समितिको अध्यक्षमा महिला चयन भएका छन्। वडा नं ८ का पाँच योजनाको अध्यक्षमा महिलाहरू रहेका छन्। वडा नं १० मा पनि ६ वटा योजनाको अध्यक्षमा महिला चयन गरिएका छन्। सबैजसो वडाहरूमा महिलाहरूलाई कुनै न कुनै योजनाको अध्यक्षमा चयन गरिएको नगरपालिकाले जनाएको छ। योजनाको जिम्मेवारीमा रहेका महिलाहरू उत्कृष्ट काम गर्ने गरेको वडा नं १० का वडाध्यक्ष धनबहादुर कँुवरले बताए।"
उपसभामुखको निर्वाचन आज : राना र यादव प्रतिस्पर्धा गर्दै,"काठमाडौं : उपसभामुख पदका लागि राष्ट्रिय स्वतन्त्र पार्टीकी इन्दिरा रानामगर र नेपाली कांग्रेसकी मुक्ताकुमारी यादवले मनोनयन दर्ता गराएका छन्। उपसभामुख चयनका लागि शनिबार दिउँसो १ बजे प्रतिनिधिसभा बैठक बस्दै छ। रास्वपाकी रानामगरलाई सत्तारूढ दलको समर्थन छ। उनको प्रस्तावकमा रास्वपाकै सोविता गौतम छिन् भने समर्थकमा नेकपा एमालेका कृष्णगोपाल श्रेष्ठ, नेकपा माओवादी केन्द्रकी नारायणी शर्मा र राप्रपाका राजेन्द्र लिङ्देन छन्। मुक्ताकुमारीलाई सत्ता गठबन्धन बाहिर रहेका दलको समर्थन रहेको छ। उनको प्रस्तावकमा कांग्रेस नेता बद्री पाण्डे तथा समर्थकमा एकीकृत समाजवादीका मेटमणि चौधरी र लोसपाका सर्वेन्द्रनाथ शुक्ल छन्। राजनीतिक क्षेत्रका लागि रानामगरको नाम नयाँ भए पनि सामाजिक क्षेत्रमा कुशल नेतृत्वको रूपमा स्थापित छन्। गत निर्वाचनदेखि राष्ट्रिय स्वतन्त्र पार्टीबाट राजनीतिमा होमिएकी उनी समानुपातिक निर्वाचन प्रणालीतर्फ उम्मेदवार बनेर प्रतिनिधिसभा सदस्य बनेकी हुन्। रानामगरलाई सयौं असहाय र जेलमा रहेका बालबालिकाले आमा मान्छिन्। उनले बाबुआमासँगै जेलमा बस्न बाध्य बालबालिकालाई आश्रय दिने गरेकी थिइन्। बालबालिकाको स्याहार र शिक्षादीक्षामा सहयोग गरेकोले उनको नाम परिचित थियो। अर्की उम्मेदवार यादव पार्टीकी केन्द्रीय सदस्य साथै राष्ट्रियसभाकी पूर्वसांसदसमेत हुन्। उनी २०७४ मा मधेस प्रदेशबाट दुई वर्षका लागि राष्ट्रियसभा सदस्यमा चुनिएकी थिइन्। २०७० सालमा पनि समानुपातिक सांसद थिइन्। सभामुख चुनावमा एमालेका घिमिरेको जितसँगै उपसभामुखमा पनि सत्ता गठबन्धनको स्पष्ट बहुमत आउने देखिएको छ।"
निःशुल्क दाँत शिविरमा १४० ले लिए सेवा,"सन्धिखर्क : अर्घाखाँचीको सन्धिखर्क नगरपालिका१० धरम्पानीमा निःशुल्क विशेषज्ञ दाँत मुख स्वास्थ्य शिविर १४० जनाले सेवा लिएका छन्। दन्त चिकित्सक डाक्टर मनिला गुरुंग, डाक्टर सपना कुँवर, डाक्टर सुस्मिता कक्षपति, लगायतका डाक्टरको टिमले बिरामीको चेकजाँच गरेका थिए। सन्धिखर्क नगरपालिका र स्वास्थ्य कार्यालय अर्घाखाँचाची समन्वयमा निःशुल्क स्वास्थ्य शिविर सम्पन्न भएको हो।"
गाउँपालिका अध्यक्ष शाही कांग्रेस प्रवेश,"सुर्खेत : हुम्लाको चंखेली गाउँपालिकाका अध्यक्ष प्यारीलाल शाही नेपाली कांग्रेसमा प्रवेश गरेका छन्। २०७९ बैशाखमा भएको निर्वाचनमा उनी गठबन्धनलाई पराजित गरेर गाउँपालिका अध्यक्षमा स्वतन्त्र उम्मेदवार बनेर निर्वाचित भएका थिए। गाउँपालिका अध्यक्ष शाहीलाई शनिबार वीरेन्द्रनगरमा आयोजित कार्यक्रममा नेपाली कांग्रेसका केन्द्रीय कार्यसम्पादन समितिका सदस्य एवम् केन्द्रीय सदस्य जीवनबहादुर शाहीले पार्टी प्रवेश गराए। कार्यक्रममा कांग्रेस केन्द्रीय सदस्य शाहीले हुम्लामा कांग्रेस मजबुत रहेको बताउँदै अझ पार्टीलाई सुदृढ गर्दै जानुपर्ने बताए। उनले कांग्रेस पार्टीमा शाहीको भूमिका महत्वपूर्ण भएको बताउँदै आगामी दिनमा अझ सक्रिय भएर लाग्न आग्रह गरे। कांग्रेस केन्द्रीय सदस्य शाहीले राम्रो काम गर्दा पार्टी कार्यकर्ता र जनताले मूल्यांकन गर्ने बताए। जनतासँग नजिक भएकै कारण तपाईंले स्वतन्त्र उम्मेदवारी दिएर पनि विजयी हुनुभएको हो, उनले भने, अब संगठन निर्माणमा पनि सोही अनुसार लाग्नुहोला। पार्टी प्रवेश गर्दै शाहीले नेपाली कांग्रेसलाई मजबुत बनाउन लागिपर्ने बताए। उनले पार्टीको विधि, विधान र अनुशासनमा रहेर काम गर्ने बताए।"
सांसदहरूलाई बारको सम्मान,"दोलखा : नेपाल बार एशोसिएसन दोलखाले दोलखाबाट निर्वाचित प्रतिनिधिसभा तथा प्रदेशसभाका सांसदहरूलाई शनिबार सम्मान गरेको छ। दोलखा जिल्लाबाट प्रतिनिधि सभामा निर्वाचित सांसद गंगाबहादुर कार्की र इश्वरी रिजाल तथा प्रदेश सांसदहरू भरतबहादुर केसी, कुन्दनराज काफ्ले, ठुला थामी र उर्मीला सुनुवारलाई काठमाडौंमा आयोजित कार्यक्रममा सम्मान गरिएको हो। त्यसैगरी दोलखा घर भएका वरिष्ठ अधिवक्ताहरू लक्ष्मीप्रसाद उप्रेती, मुक्तिनारायण प्रधान, टंकप्रसाद दुलाल, मेघराज पोखरेल, देवराज शर्मा र शुभद्रा उप्रेतीलाई सम्मान गरेको छ। सो अवसरमा बरिष्ठ अधिवक्ता मेघराज पोखरेलको अध्यक्षतामा १३ सदस्यीय दोलखा कानुन व्यवसायी समाज गठन गरिएको छ।"
कम्बोडियामा मृत्यु भएका निराकरको २४औं दिनमा अन्त्येष्टि,"झापा : कम्बोडियामा भीषण आगलागी घटनामा परी ज्यान गुमाएका झापा बिर्तामोड१ निवासी निराकार पाण्डेको शनिबार अन्त्येष्टि गरिएको छ। पाण्डे परिवारजनले मृत्यु भएको २४औं दिनमा निराकरको कनकाई माई नदी किनारमा हिन्दु संस्कार अनुसार दाहसंस्कार गरेको हो। उनको पार्थिव शरीरमा नेकपा एमालेका स्थायी कमिटी सदस्य एवम् झापा इन्चार्ज अग्नि खरेलले पार्टीको झन्डा ओढाएर सम्मान गरेका थिए। गत पुस १४ गते राति कम्बोडियाको ग्राण्ड डायमन्ड सिटी होटेल एन्ड क्यासिनोमा भीषण आगलागीमा ज्यान बचाउन १२औँ तलाको झ्यालबाट हाम फाल्दा उनको ज्यान गएको थियो। हाम फाल्नुअघि उनले आफ्ना परिवारका सदस्यहरुसँग साढे ४ घण्टा लामो भिडियो कलमार्फत कुराकानी गरेका थिए। नेपाल सरकारको सहयोगमा उनको शव शुक्रबार राती ११:२० बजे काठमाडौं आइपुगेको थियो। परिवारजनले शव बुझेर काठमाडौँबाट राति १२:४० बजे झापाका लागि प्रस्थान गरेका थिए। उनको शव शनिवार दिउँसो साढे १२ बजे घर ल्याइएको थियो। त्यसपछि घरबाट निकालिएको शवयात्रामा बिर्तामोडसहित जिल्लाका विभिन्न भागबाट आफन्त नातागोता, सामाजिक, राजनीतिक, शैक्षिक, व्यावसायिक व्यक्तित्वहरूको सहभागिता रहेको थियो। उनको मृत्युले बिर्तामोड शोकमा डुबेको छ।"
विमान दुर्घटनाको सत्यतथ्य चाँडो सार्वजनिक गर्न माग,पोखरा : पोखरामा माघ १ मा भएको यती एयरलाइन्सको विमान दुर्घटनाको सत्यतथ्य चाँडो सार्वजनिक गर्न दुर्घटना पीडित परिवारका सदस्यले माग गरेका छन्। यती एयरलाइन्स दुर्घटना प्रभावित नागरिक समाजद्वारा आज पोखरामा आयोजित भेलामा पीडित परिवारजनले दुर्घटना जाँच आयोगले पीडित पक्षलाई दुर्घटनाबारे विश्वसनीय जानकारी दिन नसकेको र आफूहरुसँग सम्पर्कसमेत नगरेको दुःखेसो गरेका छन्। दुर्घटनामा परी निधन भएका स्व एसबिन गुरुङका ठूलाबुवा काजीमान गुरुङले दुर्घटनाले निम्त्याएको शोकलाई शक्तिमा बदल्दै स्व आत्माहरूको शान्तिका लागि सत्यतथ्य छानबिन हुनुपर्नेमा जोड दिए। स्थानीय र संघीय सरकारले दुर्घटनास्थलमा स्मारक पार्क बनाउनुपर्ने उनको माग छ। नेपाल पत्रकार महासंघका केन्द्रीय सदस्य स्व त्रिभुवन पौडेलका परिवारका प्रतिनिधि तथा नागरिक समितिका सदस्य खेमराज शर्माले दुर्घटनाको सत्यतथ्य छिटो बाहिर ल्याउन आग्रह गर्दै दुर्घटनामा पीडित परिवारलाई क्षतिपूर्तिको यथार्थ विवरण थाहा दिन सरकारसँग आग्रह गरे। भेलामा क्षेत्रगत प्रभावमा परेका अर्का समाजसेवी नागवेली टोलका संयोजक तथा समाजसेवी क्यामबहादुर गुरुङ र ख्यामनारायण शर्मा पौडेलले दुर्घटनापश्चात दमकल र एम्बुलेन्स घटनास्थल पुग्न गाह्रो भएकाले उद्धारमा अवरोध पुगेकोमा दुःख व्यक्त गरे। समाजले आगामी माघ १३ मा शोकसभा आयोजना गर्ने अध्यक्ष तथा प्रेस स्वतन्त्रता सेनानी कुसुमकेशव पराजुलीले बताए।
दुर्घटनाग्रस्त विमानको ब्ल्याक बक्स फ्रान्स पठाइँदै,"काठमाडौं : माघ १ गते पोखरामा भएको यती एयरलाइन्सको विमान दुर्घटनाको प्राविधिक विश्लेषणका लागि ब्ल्याक बक्स अन्तर्राष्ट्रिय सुविधा सम्पन्न ल्यावमा पठाइने भएको छ। फ्रान्समा रहेको एटिआर विमान निर्माता कम्पनीसमक्ष प्राविधिक विश्लेषणका लागि पठाउन लागिएको हो। संस्कृति, पर्यटन तथा नागरिक उड्डयन मन्त्रालयका सहसचिव एवं विमान दुर्घटना जाँच आयोगका सदस्यसचिव बुद्धिसागर लामिछानेले विज्ञसहित ब्ल्याक बक्स फ्रान्स पठाउन लागिको जानकारी दिए। 'ब्ल्याक बक्स परीक्षणका लागि अर्को हप्ता जहाज निर्माता कम्पनी फ्रान्स पठाउँदैछौँ। दुर्घटनाको प्रभावकारी अनुसन्धानका लागि यसले सहयोग पुग्ने विश्वास गरेका छौँ', उनले भने। दुर्घटनापछि हुने अनुसन्धानको स्वतन्त्र विश्लेषणका लागि विमान निर्माता कम्पनीसमक्ष नै ब्ल्याक बक्स पठाउन लागिएको उनको भनाइ छ। उनका अनुसार ब्ल्याक बक्ससहित दुर्घटना जाँच आयोगका विज्ञ टोली पनि फ्रान्स जानेछन्। आयोगले हालसम्म दुर्घटनाको स्थलगत अनुगमन, आवश्यक कागजात संकलन तथा विज्ञसँग छलफल गरिसकेको छ। विमान दुर्घटनापछि एटिआर विमान निर्माता कम्पनीबाट आएको नौ सदस्यीय टोली प्रारम्भिक अध्ययन गरी फर्किसकेको छ। सहसचिव लामिछानेले आयोगको सुपरीवेक्षणमा रहेर उक्त टोलीले आवश्यक अध्ययन गरेको र आयोगसँग समन्वय गर्दै र आवश्यक परे फेरि नेपाल आउने गरी स्वदेश फर्किएको जानकारी दिए। ब्ल्याक बक्स विमान दुर्घटना भएको भोलिपल्ट माघ २ गते बिहान भेटिएको थियो। ब्ल्याक बक्स विमान दुर्घटनाको कारण पत्ता लगाउन महत्वपूर्ण मानिन्छ। ब्ल्याक बक्समा फ्लाइट राडर रेकर्ड र ककपिट भ्वाइ रेकर्ड हुन्छ। काठमाडौंबाट पोखराका लागि उडेको यती एयरलाइन्सको कलसाइन ९एएनसी (एटीआर७२२१२)विमान पोखरा अन्तर्राष्ट्रिय विमानस्थलबाट करिब १८ मिटर पर सेती नदीको खोँचमा दुर्घटना भएको थियो। उक्त विमानमा सवार चालक दलका सदस्यसहित ७२ मध्ये ७१ जनाको निधन भइसकेको छ भने बाँकी एक जनाको खोजी जारी छ।"
"अभिषेकसामु निरीह राज्य, अझै भएन स्थानान्तरण","विराटनगर : जिल्ला कारागार मोरङका चौकीदार अभिषेक गिरीको स्थानान्तरणका लागि कारागार व्यवस्थापन विभागले दिएको लिखित निर्देशन कार्यान्वयन हुन सकिरहेको छैन। अपहरण तथा शरीर बन्धक मुद्दाका कैदी गिरीलाई मकवानपुरको भीमफेदी कारागारमा सरुवा गर्न निर्देशन आएको एक साता भइसकेको छ। गत आइतबार लिखित निर्देशन प्राप्त भएको बताइए पनि अराधिक पृष्ठभूमिका गुण्डानाइके उनी चौकीदारको जिम्मेवारीसहित मोरङ कारागारमै छन्। स्थानान्तरणका सबालमा कारागार प्रशासनको भूमिका कमजोर हुँदा राज्यको निरीहता प्रष्टिएको छ। नेपालको प्रचलित कानुनले अपराधी ठहर गरेको व्यक्तिलाई अर्को कारागार लैजान नसक्ने अवस्थामा राज्य पुग्नु चिन्ताजनक विषय भएको सरोकारवाला बताउँछन्। उनीहरूका अनुसार एउटा अपराधीसँग राज्य यतिसम्म निरीह देखिनु राम्रो हैन। मोरङ कारागारभित्र अपराधिक साम्राज्य खडा गरेर आतंक मच्चाउँदै गुण्डागर्दीको राज फैलाएर कैदीबन्दीमाथि मानसिक, शारीरिक तथा आर्थिक शोषण गर्ने गरेको भन्दै गिरीलाई स्थानान्तरण गरेर भीमफेदी पुर्याउन खोजिएको थियो। नेपाल प्रहरीका एक अधिकारीका अनुसार कारागारभित्रबाटै असुली र मिटरब्याजको धन्दा चलाउनेलगायतका अपराधिक विवादमा चौकीदार गिरी मुछिएका छन्। स्थानान्तरणको निर्णय कार्यान्वयन नहुँदा कारागारभित्र र बाहिरको गिरी आतंक रोक्न राज्य असफल भएको उनी बताउँछन्। गिरी भने उल्टै सरुवाविरुद्ध उच्च अदालत विराटनगर पुगेका छन्। कारागार व्यवस्थापन विभाग, जिल्ला प्रशासन कार्यालय मोरङ र कारागार कार्यालय मोरङलाई विपक्षी बनाएर रिट दायर गरेका छन्। स्थानान्तरणको निर्णय बदर गरिपाउँ भन्दै उत्प्रेसण परमादेश माग गरेर माघ ३ गते मंगलबार रिट परेको अदालतका सूचना अधिकारी ओमराज सुवेदीले जानकारी दिए। उनका अनुसार भोलिपल्टको पेसीमा न्यायाधीश किरणकुमारी गुप्ताको इजलासले छलफलका लागि दुवै पक्षलाई बोलाउन आदेश दिएको छ। पक्ष र विपक्षबीच आगामी मंगलबार छलफल गराएपछि रिटमा आदेश हुने वा नहुनेभन्ने टुंगो लाग्ने सुवेदीले बताए। रिटमा आफूलाई सरुवा गरिएको विषय नमिलेको जिकिर गिरीले गरेको जानकारी उनले दिए। गिरीले मानव अधिकार आयोगलाई समेत गुहारेका छन्। भीमफेदी जान अस्वीकार गरेका उनले आफूलाई मोरङमै राखिनुपर्ने, नत्र केन्द्रीय कारागार लैजानुपर्ने जिकिर गरिरहेका छन्। गिरीको कैद भुक्तानको समय आगामी फागुन ३ गतेसम्मको छ। स्थानान्तरणलाई इन्कार गरेर राज्यको निर्णयलाई चुनौती दिइरहेका उनले भीमफेदी लैजाँदा आफू असुरक्षित हुने दाबी गरिरहेका छन्। सरुवाको निर्णय उल्टाउन दबाब दिने हिसाबले उनकै इशारामा मोरङ कारागारभित्र केही कैदीबन्दीले बुधबार र बिहीबार धर्नासमेत दिए। गिरीले धर्नामा बस्नु भनेपछि हामीले अस्वीकार गर्नसक्ने अवस्था हुँदैन। गिरीको समूहको यातना खेप्नुभन्दा मन नभइनभइ धर्नामा बस्नु उचित ठानियो, एक कैदी भन्छन्, तर, जतिसक्दो चाँडो सरुवा भएका ठाउँमा लगिदिए हुन्थ्यो। गिरी जाँदा १ हजारभन्दा बढी कैदीबन्दीलाई राहत मिल्ने थियो। हुन त यसअघि गिरीलाई मोरङ आउन नदिन पनि कैदीबन्दी र उनीहरूका आफन्तले आन्दोलन गरे। आन्दोलन हुनुको कारण थियो गिरीको आतंक। किनभने आपराधिक गतिविधि सञ्चालन गरेर आतंक खडा गरेकै कारण मोरङबाट सरुवा गरेर २०७४ साल चैत २३ गते उनलाई काठमाडौंको डिल्ली बजार कारागार स्थानान्तरण गरिएको थियो। गिरी आएमा पुनः उनको आतंक सुरु भएर आफूहरू असुरक्षित हुने भन्दै कैदीबन्दी र आफन्तले उनीविरुद्ध आन्दोलन गरेका थिए। तर, त्यो आन्दोलनको कुनै सुनुवाइ भएन। चौतर्फी विरोध हुँदाहुँदै राज्यको संरक्षणमै २०६८ साल मंसिर ९ गते मोरङ कारागार ल्याइयो। ठूलाबडालाई प्रभावमा पारेर मोरङ आएपछि पुनः सुरु भएको गिरीको आतंकमा आँखा चिम्लिने काम भयो। अहिले नयाँ सरकार परिवर्तन भएर गृहमन्त्री रवि लामिछाने बनेलगत्तै उनलाई मोरङबाट हटाउन प्रक्रिया अघि बढाइएको थियो। तर, त्यो प्रक्रिया अवरुद्ध बनेको छ। स्रोतका अनुसार गिरीसँगको मिलेमतोका कारण कारागार प्रशासनले उनलाई स्थानान्तरण गर्न चाहेको छैन। गत बिहीबार मुद्दामा सफाइ पाएका एक जना व्यक्तिलाई कारागारकै सहयोगमा गिरीको समूहले २४ घण्टाभन्दा बढी बन्धक बनाएर राखेको खुलेको छ। अदालतले सफाइको फैसला गरेसँगै आफ्नो परिचय खुलाउन नचाहेका ती व्यक्तिलाई बिहीबार नै छाड्नुपर्ने थियो। तर, गिरीसँगकै सेटिङका कारण शुक्रबार पनि उनलाई कारागारमुक्त गरिएन। कारागारबाट छुट्नुअघि ती व्यक्तिसँग २ लाख रुपैयाँ असुल्न खोजेको आरोप गिरीमाथि छ। उक्त रकम नबुझाएको भन्दै कारागारको सहयोगमा गिरीले उनलाई बाहिर निस्किन नदिएको बताइन्छ। कारागारभित्र बन्धक बनाएर राख्दै परिवारका सदस्यसँग रकमको बार्गेनिङ गरिएको स्रोतले बतायो। यो घटना मोरङका प्रमुख जिल्ला अधिकारी काशीराज दाहालसम्म पुग्यो। दाहालकै निर्देशनमा शनिबार भने ती व्यक्तिलाई कारागारमुक्त गरिएको छ। परिवारका सदस्यलाई जिम्ममा लगाइएको छ। कारागारभित्र बस्दा खानामा खर्च भएको भनेर छुट्ने बेला २ लाख रुपैयाँ मागियो। आर्थिक अवस्था कमजोर भएका कारण परिवारले दिनसक्ने अवस्था थिएन, स्रोतले भन्यो, त्यसपछि अदालतको फैसलाविपरीत कारागारभित्रै बन्धक बनाएर गैरन्यायिक हिरातमा राखियो। सीडीओको निर्देशनपछि भने पैसा नलिइकन छाडिएछ। कारागारका निमित्त जेलर तुलसीराम भगतले कैदीबन्दीको आन्तरिक हिसाबकिताब मिलान नभएकाले ती व्यक्तिलाई नछाडिएको जानकारी आफूले पाएको बताए। मलाई कसैले केही भनेनन्। मैले पनि वास्ता गर्न पाइँन, उनले भने, थाहा भएको भए तत्कालै कारागारमुक्त गरिने थियो। तर, अहिले आएर यो घटनाको सन्दर्भमा दिने रेडिमेड जवाफ मसँग केही छैन। मलाई पनि यो कुरा थाहा थिएन। छाड्नका लागि अदालतबाट शुक्रबार पत्र प्राप्त भएको हो। त्यसलगत्तै अरु मुद्दामा थुन्न नपर्ने भए तत्काल छाड्नु भनेर कारागार प्रशासनका तर्फबाट आदेश दिएका थियौँ, उनले भने, पैसाको हिसाबकिताब नमिलेको भनेर छाडिएन रहेछ। सीडीओ साव्को आदेशपछि छाडिसक्यौँ। हामीबाट फैसलाको अवज्ञा भएको छैन। ती व्यक्ति छुट्न नपाएको विषयमा शुक्रबार आफूले कुनै जानकारी नपाएको भगतको भनाइ छ। मलाई कसैले केही भनेनन्। मैले पनि वस्ता गर्न पाइँन, उनले भने, थाहा भएको भए तत्कालै कारागारमुक्त गरिने थियो। तर, अहिले आएर यो घटनाको सन्दर्भमा दिने रेडिमेड जवाफ मसँग केही छैन। निमित्त जेलर भगतका अनुसार गिरीले सरुवाविरुद्ध अदालतमा रिट दायर गरेका कारण उनको स्थानान्तरण रोकिएको हो। भगतको यो भनाइले भने गिरीसँग कारागारको मिलेमतो प्रष्ट हुने स्रोतको भनाइ छ। यो घटनाबाट गिरीको असुली धन्दामा कारागारले सहयोगीको भूमिका खेलिरहेको देखिन्छ, कारागारनिकट स्रोतले भन्यो, गिरीलाई चौकीदारबाट समेत नहटाइनुले थप शंका उब्जाएको छ। फौजदारी कानुनका एक जना विज्ञका अनुसार गिरीले मागेको पैसा नदिएको भनेर व्यक्तिलाई बन्धक बनाउन सहयोग गर्नु कारागारको बदमासी हो। अदालतले छाड्नु भनेको मान्छेलाई कारागारभित्र थुनेर राख्न नपाइने उनी बताउँछन्। निमित्त जेलर भगतका अनुसार गिरीले सरुवाविरुद्ध अदालतमा रिट दायर गरेका कारण उनको स्थानान्तरण रोकिएको हो। उनलाई सरुवा गर्न हुँदैन भनेर कैदीबन्दीले आन्दोलन गरे। गिरी स्वयंले अदालतमा रिट पनि दर्ता गराएका छन्, उनले भने, त्यही भएकाले स्थानान्तरण रोकिएको हो। अदालतको आदेशपछि थप निर्णय लिन्छौँ। तर, पक्ष र विपक्षीलाई छलफलका लागि बोलाए पनि सरकारले गरेको स्थानान्तरणको निर्णयमा भने अदालतले बोलेको छैन। यस्तो अवस्थामा गिरीको स्थानान्तरणका लागि कानुनी हिसाबबाट कुनै रोकावट नहुने कानुनका जानकारहरू बताउँछन्। एउटा कैदीलाई अर्को कारागार पुर्याउन नसक्ने राज्यबाट सुरक्षित छु भन्ने अनभूति नागरिकले कसरी गर्न सक्छ ? प्रश्न गर्दै उनले भने, मिलेमतो र सेटिङले नै यो सब भइरहेको छ। कैदीलाई परिस्थिति अनुसार राज्यले जुनसुकै कारागारमा पनि राख्नसक्छ। त्यो सरकारको स्वविवेकी निर्णय हो, कानुनका अगुवा भन्छन्, स्थानान्तरणमा अदालतले नबोलेकाले राज्यलाई आफ्नो निर्णय कार्यान्वयन गराउन कुनै बाधा पर्दैन। सरुवा गरेर अन्यत्र लगिएपनि गिरीका लागि कानुनी रूपमा मुद्दाको प्रतिरक्षा गर्ने बाटो भने कानुन व्यवसायी वा वारेसमार्फत खुला रहन्छ। अदालतमा परेको रिटलाई मात्रै आधार बनाएर स्थानान्तरण नगरिनु भनेको गिरीसँग कारागारको मिलेमतो प्रष्ट हुने उनको भनाइ छ। उनका अनुसार मोरङ कारागार अशान्त बनेको दृष्टान्तले भने उनलाई जतिसक्दो चाँडो त्यहाँबाट हटाउनु नै उचित हुन्छ। एउटा कैदीलाई अर्को कारागार पुर्याउन नसक्ने राज्यबाट सुरक्षित छु भन्ने अनभूति नागरिकले कसरी गर्न सक्छ ? प्रश्न गर्दै उनले भने, मिलेमतो र सेटिङले नै यो सब भइरहेको छ। कारागार व्यवस्थापन विभागका सूचना अधिकारी रामचन्द्र शिवकोटी गिरीको स्थानान्तरणका बारेमा आफूलाई नबोल्न निर्देशन आएको बताउँछन्। मोरङबाट नहटाएसम्म कैदीबन्दी र उद्योगी व्यवसायीमाथि गिरीको अत्याचार र अन्याय बन्द नहुने उनको जिकिर छ। स्रोतका अनुसार पछिल्लो समय गिरीले विराटनगरका उद्योगी व्यवसायीलाई दुःख दिइरहेको, असुली र मिटरब्याजको धन्दा चलाएको, यातना दिँदै कैदीबन्दीसँग रकम असुल्ने गरेको लगायतका सूचना गृह मन्त्रालयसम्म पुगेको छ। युवती प्रयोग गरेर काठमाडौं उपत्यका खानेपानी लिमिटेडका लेखा सहायक अच्युतप्रसाद रेग्मीलाई बन्धक बनाएर २०७० सालमा फिरौती मागेको घटनामा विराटनगर घर भएका गिरीलाई अदालतले दोषी ठहर गरेको हो। कारागार व्यवस्थापन विभागका सूचना अधिकारी रामचन्द्र शिवकोटी गिरीको स्थानान्तरणका बारेमा आफूलाई नबोल्न निर्देशन आएको बताउँछन्। विभागको महानिर्देशकबाटै नबोल्न निर्देशन आएको छ। गिरीका विषयमा उहाँले म आफैँ डिल गर्छु भन्नु भएको छ, उनले भने, त्यही भएकाले म केही भन्न सक्दिन। उहाँसँगै कुरा बुझ्नु होला। विभागका महानिर्देशक चक्रपाणी पाण्डेको भने फोन उठेन। गृह मन्त्रालयका प्रवक्ता फणिन्द्रमणि पोखरेलले कारागार व्यवस्थापन विभागले गरेको निर्णयमा मन्त्रालयले बोलिरहन आवश्यक नरहेको बताए। गिरीको कुरा कारागार विभागकै विषय हो, उनले भने, सबै जानकारी गृहसँग छैन। मोरङ कारागार चौकीदारका लागि राम्रो आम्दानीको स्रोत भएकाले अनेक बहाना बनाउँदै गिरीले टसमस हुन नचाहेको स्रोतले बतायो। कारागारभित्र दैनिक उपभोग्य वस्तु, टेलिफोन र क्यान्टिनमा अत्याधिक मूल्य तिर्नुपर्ने कैदीबन्दीको बाध्यता छ। त्यहाँको आम्दानीमा चौकीदारको हालीमुहाली हुन्छ। अनेक अपराधिक गतिविधिसँगै कारागारभित्र गिरीको त्यो हालीमुहाली चलिरहेको सुरक्षा स्रोतले बतायो।"
साढे पन्ध्र किलो चरेससहित दुई जना पक्राउ,कञ्चनपुर : कञ्चनपुरका दुई जनालाई प्रहरीले साढे १५ किलो लागूऔषध चरेससहित पक्राउ गरेको छ। सुदूरपश्चिम प्रदेश प्रहरी कार्यालय धनगढी र जिल्ला प्रहरी कार्यालय कञ्चनपुरको टोलीले गोप्य सूचनाका आधारमा बझाङको भीमदत्त नगरपालिका३ तिलकपुरका करन धामीलाई जाँच गर्दा उनको साथबाट चरेस बरामद गरेको हो। धामीलाई सोधपुछ गर्दा चरेस शुक्लाफाँटा नगरपालिका१२ देखतभूली बस्ने महेशप्रसाद भट्टलाई समेत बिक्री वितरण गरेको बताएपछि भट्टलाई पक्राउ गरिएको जिल्ला प्रहरी कार्यालय कञ्चनपुरका प्रहरी निरीक्षक भरतराज गिरीले बताए। पक्राउ परेका दुवै जनामाथि प्रहरीले थप अनुसन्धान गरिरहेको छ। दुवैलाई प्रहरीले शुक्रबार साँझ पक्राउ गरे पनि आज मात्रै जानकारी गराएको छ।
ऐतिहासिक डोजर व्यवस्थापनमा जिल्ला समन्वय समितिको चासो,"खोटाङ : जिल्ला समन्वय समिति खोटाङले मध्यपहाडी लोकमार्गअन्तर्गत हिलेपानीहलेसी सडक विस्तार गर्न विसं २०५५ मा खरिद गरिएको डोजर व्यवस्थापनमा चासो देखाएको छ। खोटाङ र ओखलढुंगाको सिमानामा पर्ने जयरामघाटस्थित दूधकोसी किनारमा कवाडीमा परिणत भएर अलपत्र अवस्थामा रहेको डोजर व्यवस्थापन गर्न जिससले चासो देखाएको हो। अलपत्र अवस्थामा रहेको डोजरको व्यवस्थापन गर्न जिल्ला समन्वय समिति खोटाङका प्रमुख सनबहादुर राई नेतृत्वको सर्वदलीय टोलीले निरीक्षण गरेको छ। नेपाली कांग्रेसका सुमानबाबु आचार्य, नेकपा (एमाले)का कुमार आचार्य, नेकपा (माओवादी केन्द्र)का दीपक पाण्डे आकाश, जनता समाजवादीका नवीन राई, जिल्ला समन्वय समिति सदस्य ज्ञानेन्द्र राई, नेपाल पत्रकार महासंघका अध्यक्ष दिलीप खत्रीलगायतको टोलीले बिहीबार दूधकोसी किनारमा मिल्काइएको डोजरको निरीक्षण गरेको हो। स्थलगत अध्ययन र अवलोकनका क्रममा थोत्रो भएर बेवारिसे अवस्थामा रहेको डोजर मर्मत गरेर पुनः प्रयोगमा ल्याउन सकिने अवस्था नदेखिएको टोलीले प्रतिवेदन तयार पारेको छ। सर्वदलीय अनुगमन प्रतिवेदनमा डोजरको पाटपुर्जा मक्किएको तथा खिया लागेकाले पुनः प्रयोग गर्न नसकिने प्रकृतिको देखिएको, वर्षा समयमा डोजर रहेको ठाउँसम्म नदीको पानी आउने गरेकाले कुनै पनि समयमा डोजरलाई पुर्ने वा बगाउने सम्भावना भएको, डोजरको सिसा तथा प्लाष्टिकजन्य पार्टपुर्जा सबै टुटफुट भई डोजरको आकृतिमा परिवर्तन भएकोलगायतका बुँदा उल्लेख छ। प्रतिवेदनका आधारमा जिल्लाका दल, नागरिक समाज, पत्रकारलगायतको बैठकमार्फत डोजरको व्यवस्थापनका विषयमा सुझाव लिएर निर्णय गरिने जिल्ला समन्वय समिति प्रमुख राईले बताए। २०६२ असार ५ गते भएको आगजनीमा डोजरसँग सम्बन्धित कागजात जलेका कारण कानुनीरूपमा लिलाम गर्ने अवस्था छैन। जिल्ला समन्वय समितिसँग डोजरलाई कवाडीमा बिक्री गर्ने वा संरक्षित वस्तुका रूपमा संरक्षण गर्ने विकल्प छन्। यसअघि बबि चाम्लिङ नेतृत्वको जिल्ला समन्वय समितिको २०७६ असार ९ मा बसेको बैठकले डोजरलाई संरक्षण गर्न स्थानीय सरकारलाई आग्रह गर्ने निर्णय गरेको थियो। इतिहास बोकेको डोजर संरक्षणका लागि माग आएमा हस्तान्तरण गर्ने निर्णय गरेपछि २०७६ असार २६ गते हलेसी तुवाचुङ नगरपालिकाले इतिहास बोकेको डोजर संरक्षण गर्ने भन्दै जिल्ला समन्वय समितिलाई पत्राचार गरेको थियो। सोही पत्रको आधारमा जिल्ला समन्वय समितिले सङ्ग्रहालय बनाएर डोजरको संरक्षण गर्नका लागि विसं २०७६ असार २७ गते नगरपालिकालाई डोजर हस्तान्तरण गरेको थियो। यद्यपि कवाडी बनेर थन्किएको डोजरलाई सङ्ग्रहालय बनाएर राख्ने नगरपालिकाको योजना अधुरै छ। उदयपुरको कटारीघुर्मीओखलढुङ्गा सडकखण्डको हिलेपानीबाट दिक्तेल जोड्ने सडक निर्माणका लागि खोटाङका तत्कालीन ७६ गाउँ विकास समिति (गाविस)को लगानीमा विसं २०५५ मा डोजर खरिद गरिएको थियो। कटारीबाट ओखलढुंगादेखि सोलुखुम्बु जोड्ने गरी सडक निर्माण सुरु गरिएपछि खोटाङका तत्कालीन सांसद टंक राईले हिलेपानीबाट दिक्तेल जोड्नेगरी हिलेहलेसी सडक निर्माण गर्ने परिकल्पना अघि सारेपछि डोजर खरिद गरिएको हो।"
हस्तलेखन प्रतियोगितामा सिन्चन र सुरभी प्रथम,"भक्तपुर : भक्तपुरमा भएको नेपाली हस्तलेखन प्रतियोगितामा सिन्चन कोजु र सुरभी लाखा प्रथम भएका छन्। कक्षा १ देखि ५ सम्मको समूहमा सिन्चना र कक्षा ६ देखि १० सम्मको समूहमा सुरभी प्रथम भएकी हुन्। सिद्धि गणेश बचत तथा ऋण सहकारी संस्था लिमिटेडको २९ औं स्थापनाका अवसरमा संस्थाको महिला तथा बालबालिका उपसमितिको आयोजनामा भएको प्रतियोगिताका कक्षा १ देखि ५ सम्मको समूहमा इभा कोण्डा द्वितीय, एलिना जधारी तृतीय र सुमंग सुवाल सात्वना पुरस्कार प्राप्त गर्न सफल भए। त्यस्तै कक्षा ६ देखि १० सम्मको समूहमा एल्वीस जधारी, स्मरण सुवाल र स्माइल्दा सुवाल क्रमशः द्वितीय, तृतीय र सान्त्वना पुरस्कार प्राप्त गर्न सफल भए। प्रतियोगितापछि भएको पुरस्कार वितरण कार्यक्रममा संस्थाका अध्यक्ष रुद्रनारायण लाखालेले हस्तलेखनले विद्यार्थीको व्यक्तित्व विकाससँगै पढाइमा सहयोग गर्ने र विद्यार्थीहरूको उज्जल भविष्यमा सहयोग पुर्याउने बताए।"
कोरलात्रिवेणीलाई यातायात सञ्जालले जोड्नुपर्छ : मुख्यमन्त्री अधिकारी,"म्याग्दी : गण्डकी प्रदेशका मुख्यमन्त्री खगराज अधिकारीले कोरला र त्रिवेणीलाई यातायात सञ्जालले जोड्नुपर्ने बताएका छन्। बेनीमा आज सातौँ म्याग्दी महोत्सव तथा प्रदेशस्तरीय कृषि, पर्यटन, औद्योगिक, व्यापार मेलाको समापन गर्दै मुख्यमन्त्री अधिकारीले चीनको कोरला र भारतको त्रिवेणीलाई सडक र यातायात सञ्जालले जोड्न प्राथमिकता दिएको बताए। 'चीनको सिमाना कोरला र भारतको सिमाना त्रिवेणी नाकालाई सडक सञ्जालले जोडेर दुवै देशसँगको आर्थिक, सामाजिक र धार्मिक सम्बन्ध विस्तारमा हाम्रो प्राथमिकता रहेको छ', उनले भने, 'कालीगण्डकी करिडोर सडक गण्डकी प्रदेशको लाइफ लाइन हो। यहाँको उत्पादन र खनिजजन्य वस्तुको अन्तर्राष्ट्रिय बजारका लागि दुवै नाका सञ्चालनमा हाम्रो जोड रहन्छ।' प्रकृति र संस्कृतिसँग सम्बन्ध कायम गरेर आर्थिक गतिविधिलाई अघि बढाउन मेला महोत्सव सहयोगी हुने बताउँदै मुख्यमन्त्री अधिकारीले धैर्य र साहसतापूर्वक असहज अवस्थाको सामना गर्न उद्योगी व्यवसायीलाई आग्रह गरे। 'उद्योगी व्यवसायीलाई अहिले गाह्रो परेको सरकारले महसुस गरेको छ', अधिकारीले भने, 'धैर्य गर्नुहोस्, उद्योग व्यवसाय बन्द नगर्नुहोस्। सरकार साथमा छ। साहस बटुलेर परिस्थितिको सामना गर्नुहोस्।' संघीय संसद्ले आवश्यक छिटो ऐन, कानुन बनाएर प्रदेश र स्थानीय तहलाई काम गर्न सहज हुने वातावरण बनाइदिने मुख्यमन्त्री अधिकारीले अपेक्षा गरे। उत्पादन वृद्धि र आत्मनिर्भरतामा सरकारको जोड रहेको बताउँदै उनले म्याग्दीमा बन्द रहेका स्लेट, तामा र खरिढुंगा खानी सञ्चालनका लागि आवश्यक ऐन, कानुन बनाउने प्रतिबद्धता जनाए। बेनी अस्पतालको निर्माणाधीन ५० शय्या क्षमताको भवन निर्माणको ठेक्का लिएका निर्माण व्यवसायी महासंघका अध्यक्ष रवि सिंहलाई जतिसक्दो छिटो काम सक्न निर्देशन दिँदै अधिकारीले बेनी बजार संरक्षण, बेनीको खुलामञ्च खेलमैदान निर्माणलगायतका योजनामा प्रदेश सरकारले साथ दिने बताए।"
२७ सवारी साधनका चालकलाई कारबाही,"काठमाडौं : वन तथा वातावरण विभागले काठमाडौं उपत्यकामा मापदण्डभन्दा बढी धुवाँ फालेर वायुप्रदूषण गराउने २७ वटा सवारीसाधनका चालकलाई कारबाही गरेको छ। काठमाडौंको बबरमहलमा वातावरण विभाग तथा ट्राफिक प्रहरीद्वारा गरिएको प्रदूषण जाँचका क्रममा मापदण्डभन्दा बढी धुवाँ फाल्ने २७ वटा गाडीलाई जरिवानासहित कारबाही गरिएको विभागका महानिर्देशक वनराज घिमिरेले जानकारी दिए। उनका अनुसार कारबाहीमा परेका गाडीमा भाडाका मिनीबस १४, पिकअप भ्यान आठ, भाडाका माइक्रोबस तीन र कार दुई छन्। वातावरण विभाग बबरमहल र काठमाडौं उपत्यका ट्राफिक प्रहरी कार्यालयबाट संयुक्त रूपमा खटिएको टोलीले बबरमहलमा ५३ वटा सवारीसाधन जाँच गर्दा २७ सवारीसाधान कारबाहीमा परेका हुन्।"
झा दम्पती हत्यामा संलग्नमध्ये दुई वर्षपछि एक जना पक्राउ,महोत्तरी : महोत्तरी प्रहरीले झा दम्पतीको हत्यामा संलग्न थप एक जनालाई पक्राउ गरेको छ। पक्राउ पर्नेमा महोत्तरी जिल्ला पिपरा गाउँपालिका५ सहोडवाका ७२ वर्षीय तेजनारायण झा रहेका छन्। २ वर्षअघि स्थानीय मुसाफिर झा र गितादेवी झाको हत्यामा संलग्न रहेको उजुरीका आधारमा प्रहरीले उनलाई नियन्त्रणमा लिएको हो। केन्द्रीय अनुसन्धान व्युरो महाराजगन्जको सहयोगमा झालाई प्रहरीले नियन्त्रणमा लिएको जिल्ला प्रहरी कार्यालय महोत्तरीले जनाएको छ। भारतको गुहावटीमा पूजारीको काम गर्ने झा समय समयमा झापाको काँकडभिट्टा नाकाबाट ओहोरदोहोर गर्दै आएको गोप्य सूचनाका आधारमा प्रहरीले उनलाई पक्राउ गरिएको प्रहरी नायव उपरीक्षक सन्तोष पोखरेलले जानकारी दिए।
मौसम अनुकुल रहेकाले हवाई उडान नियमित सञ्चालन,"काठमाडौं : मौसम अनुकूल रहेकाले मुलुकको आन्तरिक र अन्तर्राष्ट्रिय हवाई उडान नियमितरुपमा सञ्चालन भइरहेको त्रिभुवन अन्तर्राष्ट्रिय विमानस्थल कार्यालयले जनाएको छ । प्रतिकूल मौसमले शुक्रबार काठमाडौंविमिानस्थलसहित देशका अधिकांश विमानस्थलको उडान प्रभावित भएको थियो भने अन्तर्राष्ट्रियतर्फ केही उडान डाइभर्ट गरिएको थियो । आन्तरिक उडानका जहाज पनि डाइभर्ट भएका थिए । मध्याह्नदेखि दुवैतर्फको उडान सामान्य बनेको थियो । आज बिहानैदेखि काठमाडौंविमानस्थलमा दुवैतर्फका उडान सामान्य रहेको छ । काठमाडौंबाहिरका केही विमानस्थलमा मौसम खुलेसँगै उडान हुने चरणमा रहेको विमानस्थलले जनाएको छ । तुलनात्मकरुपमा आज काठमाडौंउपत्यकाको आकाश खुलेको छ । बिहानैदेखि पारिलो घाम लागेको छ । शुक्रबार विमानस्थलको भिजिबिलिटी कमजोर हुँदा उडान प्रभावित भएको थियो । आज विमानस्थलको भिजिबिलिटी राम्रो रहेकाले उडान नियमित सञ्चालन भइरहेको हो । हाल नेपालमा पश्चिमी न्यून चापीय प्रणालीको सामान्य प्रभाव रहेको मौसम पूर्वानुमान महाशाखाले जनाएको छ । महाशाखाले जारी गरेको मौसम पूर्वानुमान बुलेटिनमा अहिले सुदूरपश्चिम, कर्णाली र गण्डकी प्रदेशका हिमाली तथा पहाडी भूभागमा सामान्य बदली, मधेस प्रदेश र प्रदेश १ मा आंशिकदेखि सामान्य बदली रहेको छ । दिउँसो पहाडी भूभागमा आंशिक बदली रहनेछ भने सुदूरपश्चिम र कर्णाली प्रदेशका उच्च पहाडी तथा हिमाली भेगका एक दुई स्थानमा हल्का हिमपातको सम्भावना रहेको छ ।"
अफलाइन राइडरबाट बढ्दै जोखिम,"काठमाडौं : आजभोलि काठमाडौं उपत्यकाको चोकतिर निस्क्यो कि जाने हो ? भन्दै मोटरसाइकल चालक सोध्न आइहाल्छन्। चाबहिल, कोटेश्वर, तीनकुनेजस्ता चोकमा त यसरी सोध्न आउनेको घुइँचो नै हुन्छ। उनीहरू अफलाइन राइडर हुन्। कोही पठाओ, कुनैले इनड्राइभर वा टुटलको पनि नाम लिने गर्छन्। यसरी अफलाइन यात्रु बोक्नेले अप्ठ्यारोमा परेका यात्रुलाई लुट्ने गरेका घटना सार्वजनिक हुन थालेका छन्। नेपाल प्रहरीका प्रवक्ता टेकप्रसाद राईले चोकचोक र बाटो ढुकेर बसेका अफलाइन राइडरहरूले ठगी गर्ने गरेको गुनासो आइरहेको बताए। उनी भन्छन्, केही दिन अगाडि गौशालाबाट भीमसेनगोला जाँदै गरेकी महिलालाई कुटपिट गरी लुटपाट गरेको भन्दै प्रहरीमा उजुरी परेको थियो। यस्तै पठाओ प्रयोग गरेका यात्रुलाई बढी भाडा लिएको वा असभ्य व्यवहार गरेको भन्दै पनि उजुरी आइरहन्छन्। अनलाइन नै बसेर सम्बन्धित कम्पनीमा दर्ता भएर प्रयोगमा आएका अनलाइन राइडहरू अफलाइनको तुलनामा केही सुरक्षित हुन्छन्। उनीहरूले नियमित रूपमा उक्त कम्पनीसँगको सहकार्यमा काम गरिरहेका हुन्छन्। तर, अनलाइन बसेर सर्भिस दिँदा कम्पनीलाई बुझाउनु पर्ने करको झन्झटले पछिल्लो समय अफलाइन राइडरहरू बढ्दै गएका छन्। बाटोमा बसेर जाने हो भन्दै पैसाको बार्गेनिङ गर्ने दुईपाङ्ग्रे सवारीसाधन चालकहरू अफलाइन राइडर हुन्। प्रहरी भन्छ, उनीहरूसँग सजक हुन जरुरी छ। उनीहरूसँग यात्रा गर्दा लुटिने, ठगिने सम्भावना बढी हुने तथा दुर्घटनामा परिहाले पनि कुनै सेवासुविधा पाइँदैन। केही महिनाअघि ललितपुरमा पठाओ राइडर खोटाङका तगेन्द्र राई दुर्घटनामा परे। उनले चलाएको बागमती प्रदेश ०२०३७ प ६३३६ नम्बरको मोटरसाइकल पठाओ नेपालमा दर्ता गरिएको थियो। बल्खुबाट यात्रु बोकेर सातदोबाटो गइरहेका राईले दुर्घटनामा ज्यान गुमाए। उनको पछाडि बस्ने अधिकारी थरका यात्रु घाइते भए। उक्त समयमा राईले चलाएको सवारी अफलाइन थियो। यसैले उक्त दुर्घटनाबारे पठाओ नेपालले तत्कालै थाहा पाएन। अफलाइन भएकै कारण मृतकका परिवारले क्षतिपूर्तिबापत पाउने बिमा रकम १० लाख पनि प्राप्त गर्न सकेनन्। पठाओ नेपालकी प्रवक्ता सुरक्षा हमालका अनुसार अफलाइन बसेर राइड गर्ने चालकले बिमा रकम प्राप्त गर्न सक्दैनन्। पठाओ राइडरको दुर्घटनामा मृत्यु वा अंगभंग भएमा १० लाखको बिमा गरिएको हुन्छ। दुर्घटना बिमा एक लाखको छ। हमाल भन्छिन्, पठाओले बिमा सुरु गरेपछि दुई सयभन्दा बढी राइडरले दुर्घटना बिमा प्राप्त गरिसकेका छन्। यस्तै तीन जना राइडरको मृत्यु भएको छ। उनीहरूको परिवारले बिमाबापतको १० लाख प्राप्त गरिसकेका छन्। पठाओ प्रवक्ता हमाल थप्छिन्, अफलाइन राइड गर्नेले पछिल्लो समय समस्या बढाइरहेका छन्। कम्पनीमा आबद्ध हुने, पठाओको नाम बेच्ने र आपराधिक क्रियाकलापमा सहभागी हुने गरेको सुन्नमा आएको छ। यसलाई निरुत्साहित गर्नका लागि हामीले विभिन्न कार्य सञ्चालन गरिरहेका छौं। नेपाल प्रहरीसँगको सहकार्यमा अफलाइन राइडर हटाउनको लागि पहल गरिरहेका छौं। यस्ता राइडरका विषयमा धेरैभन्दा धेरै गुनासो गर्नका लागि यात्रुलाई आग्रह गर्दै हमाल भन्छिन्, हामीसँग आबद्ध चालकहरूले अफलाइन राइड गरेको खण्डमा कम्पनीले विभिन्न कारबाही चलाएको छ। सम्झाएर पठाउने, कानुनी कारबाहीको लागि पहल गर्ने, सस्पेन्ड गर्ने, सधैंलाई पठाओबाट ब्यान्ड गरिदिनेलगायतका कार्य गरिरहेका छांैे। अनलाइन राइड गर्दा चालक तथा यात्रुलाई पनि निकै फाइदा छ। आफू पुग्ने लोकेसन र भाडा पहिल्यै थाहा हुन्छ। ठगिने सम्भावना कम हुन्छ। मोबाइलमै सवारीसाधन र चालकको डिटेल्स आउने हुँदा सुरक्षित पनि हुन्छ। अफलाइन राइडले ठगी गर्ने गरेको जनगुनासो बढेपछि उपत्यकामा प्रहरी अफलाइन राइडरविरुद्ध एक्सनमा उत्रिएको छ। चोकचोकमा भेला भएर यात्रुलाई सास्ती दिएका राइडरलाई नियन्त्रणमा लिएको छ। जिल्ला प्रहरी परिसर काठमाडौंका प्रवक्ता दिनेशराज मैनालीले हालसम्म दुई सयभन्दा बढी अफलाइन राइडरहरू नियन्त्रणमा लिएको जानकारी दिए। उनी भन्छन्, सुरुवातमा हामीले उनीहरूलाई नियन्त्रणमा लिने र सम्झाउने गरिरहेका छौं। उजुरी आएको राइडरको हकमा भने उसको कसुरअनुसारको कारवाही अगाडि बढाएका छौं। नेपाल प्रहरीका प्रवक्ता टेकप्रसाद राईले ट्याक्सी चढ्ने होस् या अफलाइन अनलाइन राइड प्रयोग गर्ने हुन् जोसुकै यात्रु सजग हुनुपर्ने जानकारी दिए। शंका लागेको अवस्थामा प्रहरीलाई खबर गर्नुहोस् र आफू चढ्ने सवारीको बारेमा जानकारी लिएरमात्रै यात्रा गरेमा ठगिने सम्भावना कम हुने उनको तर्क छ। राई भन्छन्, सेयर राइड गर्ने चालकहरूले सवारीको अगाडि मोबाइल जडान गरेर सवारी चलाउन पाइँदैन। यात्रा असुरक्षित हुने भएकाले यसलाई निषेधित गरिएको हो। उपत्यका ट्राफिक महाशाखाका सहायक प्रवक्ता अवदेश बिष्टका अनुसार राइडरको ध्यान मोबाइलमा जाने हुँदा दुर्घटना बढ्न थाल्यो।"
जनप्रतिनिधि कार्यालयमै थुनिए,"भोजपुर : गाउँपालिकाको केन्द्र सारेको भन्दै अरूण गाउँपालिकावासीले जनप्रतिनिधिलाई थुनेका छन्। गाउँपालिकाको केन्द्र तोकिएको जग्गा छनौट गर्ने निर्णयमा विवाद भएपछि गाउँपालिका अध्यक्ष शालिकराम खत्री, उपाध्यक्ष विनिता ढकाल लगायतका सदस्यलाई स्थानीयले गाउँपालिकाको कार्यालयमै थुनेका हुन्। गाउँ कार्यपालिकाको बैठकमा सर्वसम्मत निर्णय हुन नसकेपछि बहुमतका आधारमा गाउँपालिकाको कार्यालय वडा नं ३, प्याउलीस्थित मरेङडाँडामा राखिने निर्णय हुँदा स्थानीय आक्रोशित बनेका थिए। हाल रहेको गाउँपालिकको केन्द्र प्याउलीबजारदेखि २ किलोमिटर दूरीमा रहेको उक्त स्थानमा जग्गा छनौट गर्ने निर्णयमा विवाद भएको थियो। जग्गा छनौटका लागि कार्यपालिकाले बहुमतमा निर्णय गरेको विरोध गर्दै स्थानीयले आफूहरूलाई तालाबन्दी गरेको गाउँपालिका उपाध्यक्ष विनिता ढकालले बताइन्। 'पालिकाको कार्यालयका लागि जग्गा छनौट गर्न बसेको बैठकमा अधिकांशले मरेङडाँडामा राख्ने निर्णय गरेतापनि स्थानीय बजारवासी आक्रोशित बने र विरोध गर्दै हामीलाई कार्यालयभित्रै तालाबन्दी गरिदिए, उपाध्यक्ष ढकालले सुनाइन्। गाउँपालिकाका जनप्रतिनिधिहरूले मनोमानी ढंगले स्थानीयबासीको हितविपरीत गरेको निर्णयप्रति आपत्ति स्वरुप तालाबन्दी गरिएको स्थानीय पुर्ण श्रेष्ठले बताए। उनले भने, 'गाउँपालिकाका जनप्रतिनिधिहरू बाहिरी प्रभाव र दबावमा परेर गलत निर्णय गरेका कारण विरोध स्वरूप तालाबन्दि गरेका हौँ। गाउँपालिकाको निर्णय नसच्चिएसम्म विरोधका कार्यक्रमहरू जारी रहने उनले बताए।"
ट्याक्टरको ठक्करबाट साइकलयात्रीको मृत्यु,कपिलवस्तु : कपिलवस्तुको शुद्दोधन नगरपालिका६ मा आज सवारी दुर्घटना हुँदा एक जनाको मृत्यु भएको छ। भैरहवा तौलिहवा सडक खण्डमा लु २ ख ४२२६ नम्बरको बसले लु ४ त ५४१९ नम्बरको ट्याक्टरलाई आज बिहान पौने ९ बजे ठक्कर दिएको थियो। बसको ठक्करबाट अनियन्त्रित भएको ट्याक्टरले साइकललाई समेत ठक्कर दिएको थियो। दुर्घटनामा गम्भीर घाइते भएका साइकलमा सवार शुद्दोधन नगरपालिका३ गुलेरीका ३० वर्षीय बिन्दकुमार कहारको जिल्ला अस्पतालमा उपचारका क्रममा मृत्यु भएको हो। बसमा सवार ६ जना मध्ये घाइते भएका दुई जनाको सोही अस्पतालमा उपचार भइरहेको छ। बस चालकलाई प्रहरीले नियन्त्रणमा लिएको छ भने फरार भएका ट्याक्टर चालकको खोजी भइरहेको जिल्ला प्रहरी कार्यालय कपिलवस्तुले जानकारी दिएको छ।
अवैध सालको काठसहित एकजना पक्राउ,"ढल्केवर: अवैध सालको काठसहित ट्रयाक्टर र चालकलाई महोत्तरी प्रहरीले पक्राउ गरेको छ। पक्राउ पर्नेमा बर्दिवास नगरपालिका१४ का २३ वर्षीय विशाल मगर छन्। बर्दिबास नगरपालिका१४ को भित्री सडकवाट ट्रयाक्टरमा लोड गरेर लैजादै गरेको ७९१ क्युफिट सालको काठ बरामद गरिएको इलाका प्रहरी कार्यालय बर्दिवासका प्रहरी नायव उपरीक्षक रवि रावलले जानकारी दिए । उनका अनुसार विशेष सुचनाको आधारमा इलाका प्रहरी कार्यालय बर्दिवासवाट खटिएको प्रहरीले प्रदेश २०३००१ त १११३ नम्बरको ट्रयाक्टरमा ४ वटा साल जातको काठको गोलिया लोड गरेको काठ सहित उक्त ट्रयाक्टर र चालकलाई पक्राउ गरिएको हो । बरामद भएको अबैध सालको काठ, ट्रयाक्टर र चालकलाई आवश्यक कारवाहीको लागि सव डिभिजन वन कार्यालय गढण्ता गौशालाचोक महोत्तरीमा पठाइएको प्रहरी नायव उपरीक्षक रावलले बताए ।"
बजार नपाउँदा पलायन हुँदै झापाका मुढा व्यवसायी,"झापा : देश बढ्दो आर्थिक तरलताको असर झापाका मुढा व्यवसायीहरूमा समेत परेको छ। बैंक तथा वित्तीय संस्थाबाट कर्जा लिएर घरेलु व्यवसाय थालेका उनीहरूले आफ्नै श्रम खर्चिएर मुढा बनाउँदासमेत मुढाको उचित बजार मूल्य नपाउँदा समस्या परेका छन्। दिनप्रतिदिन मुढाको बजार भाउ खस्किँदै गइरहेकोले व्यवसायीलाई आफ्नो घरपरिवार कसरी चलाउनु र बैंक तथा वित्तीय संस्थाबाट लिएको रकमको कर्जा कसरी तिर्नु भन्ने समस्याले पिरोलिरहेको छ। झापाको मेचीनगर नगरपालिका १२ र अर्जुनधारा नगरपालिका १० स्थित कालिझोडाका चार सयभन्दा बढी घरपरिवारले मुढा उत्पादन गरी आफ्नो दैनिकी गुजारा चलाउँदै आइरहेका छन्। यहाँबाट उत्पादित मुढाहरू झापासहित काठमाडौं, पोखरा, वीरगन्ज, भैरहवा, विराटनगर, धरानलगायतका बजारमा उनीहरूले बिक्री वितरण गर्दै आइरहेका छन्। तर, अहिले आफ्नो उत्पादनले उचित मूल्य नपाउँदा फाइदाको त कुरै भएन लगानी उठाउनसमेत हम्मेहम्मे पर्न थालिसकेको मुढा व्यवसायी पदमबहादुर राईले गुनासो पोखे। प्रतिगोटा दुई सय रुपैयाँमा बिक्री हुँदै आएको मुढा अहिले एक सय रुपैयाँमा बेच्न पनि समस्या छ, उनले भने। मुढा उत्पादन गरिसके पनि पैसा अभाव हुन्छ। लघुवित्तबाट लिएको कर्जा तिर्नलाई पनि सस्तोमा मुढा बेच्नुपर्ने बाध्यता छ, उनले भने, मुढा बनाउने सामग्रीहरूको बजार भाउ अकासिँदै गइरहेको छ, तयारी मुढाको बजार भाउ छैन, जसले गर्दा हामी साना व्यवसाय मारमा परेका छौं। पहिला मुढाको व्यापार राम्रो थियो। अहिले त मुढा बिक्री पनि हुन छाडिसकेको बताउँदै मुढा व्यवसायी कृष्णकुमारी राईले भन्छिन्, महँगी पनि त्यस्तै बढेको छ, आफ्नो पेटको लागि पनि दुःख गर्नै पर्छ। जसोत्यसो लगानी गरेर मुढा बनाउने व्यवसाय थालिहाल्यो। अब यसलाई बन्द गरेर कहाँ जानु, परिवार कसरी पाल्नु भन्ने पीडा पनि छ, उनले भनिन्। विगतका वर्षहरूमा मुढा व्यवसायबाट राम्रै आम्दानी हुने गरेको भए पनि पछिल्लो समय बिचौलियाका कारण आफूहरू मारमा पर्ने गरेको उनीहरूको गुनासो छ। यस्तै भइरहने हो भने अब यस पेसाबाट नै विस्थापित हुने समय टाढा नरहेको अर्को मुढा व्यवसायी लक्ष्मी आछामीले गुनासो पोखिन्। उद्योगको पान नम्बर मेरै नाममा रहेको बताउँदै आछामीले भनिन्, बर्सेनि सरकारलाई कर तिर्नै पर्छ, तर, राज्यबाट हामी साना व्यवसायीलाई कुनै सहुलियत उपलब्ध नहुँदा हामी व्यवसाय थप मारमा परेका छौं। उद्योगको अवस्था पनि दयनीय छ। जसले आएर हामीबाट मुढा किनेर बजार लगेर बेच्छ, उसैलाई हामीभन्दा बढी फाइदा हुन्छ, उनले भने। हामीजस्ता साना घरेलु व्यवसायबाट उत्पादित वस्तुहरू कम्तीमा राज्यले खरिद गरिदिए वा एउटा निश्चित मूल्य निर्धारण गरिदिए हाम्रो व्यवसायलाई अझ गति दिन सकिन्थ्यो नि, तर राज्यले हाम्रो कुरा कहाँ सुन्छन् त ?, उनले थपे।"
मावि चलाउन जनस्तरबाट सहयोग अभियान,"प्यूठान : प्यूठानको झिमरुक गाउँपालिका५ को नेपाल राष्ट्रिय आधारभूत विद्यालय हिरापोखरीमा माध्यमिक तह सञ्चालन गर्न अभिभावक कस्सिएका छन्। २०३२ सालमा स्थापना भएको विद्यालयमा ८ कक्षासम्मको मात्र पढाइ हुन्छ। गाउँमै मावि तहसम्मको पढाइ नहुँदा विद्यार्थीलाई समस्या भएको भन्दै आगामी शैक्षिक सत्रदेखि मावि तह (कक्षा ९१०) सञ्चालन गर्ने लक्ष्यका साथ सहयोग संकलन अभिभावकले सार्वजनिक अपिल गरेका छन्। कक्षा ८ देखि माथिल्लो तहको पढाइका लागि विद्यार्थीहरू बालशिक्षा माध्यमिक विद्यालय मच्छी र बलभद्र मावि बादीकोट पुग्नुपर्ने बाध्यता छ। कम्तीमा दुई घण्टा पैदल हिँडेर विद्यार्थीहरू मच्छी जाने र बसमा चढेर आउँदाजाँदा दुई सय रूपैयाँ भाडा दैनिक रूपमा लाग्ने गरेको विद्यार्थीहरू गुनासो गर्छन्। हाम्रा छोराछोरीले टाढा पढ्न जाँदा दुःख पाए। यही मावि चलाउँ भनेर अभिभावकहरूले माग राख्नुभयो, प्रधानाध्यापक यशोदा खड्काले भनिन्, अभिभावकहरूको माग र साथले नै हामी कक्षा बढाउने तयारी थालेका छौं। सबैको सहयोग चाहिएको छ। मावि सञ्चालनका लागि पूर्वाधार निर्माण र शिक्षक व्यवस्थापनका लागि कम्तीमा ५० लाख रुपैयाँ बजेट आवश्यक पर्नेे प्रअ खड्काले बताइन्। १० कक्षासम्मको पढाइ सञ्चालन गर्न कार्यालय, पुस्तकालय, विज्ञान प्रयोगशाला, कम्प्युटर कक्षा, बालविकाससहित गरी कम्तीमा १५ वटा कोठा आवश्यक पर्छ। हाल विद्यालयमा ६ वटा कक्षा कोठा चालू अवस्थामा छन्। पाँचकोठे नयाँ भवन निर्माणाधीन छ। नयाँ भवन पूरा भइसकेपछि पनि चार वटा कोठा अपुग हुने खड्काले जानकारी गराइन्। ओखरकोट क्षेत्रमा रहेका बस्ती सिस्नेखोला, बादीखोला, आप्रेखोला, खोरपानी, रातामाटा, ठुलापोखरा, सोरपोखरा, टापुटोललगायका बालवालिका यहाँ पढ्न आउने गर्दछन्। विद्यालयमा छात्र १ सय ४२ र छात्रा १ सय १६ गरी कुल २ सय ५८ जना विद्यार्थी अध्ययनरत छन्। बालविकाससहित १० जना शिक्षकहरू कार्यरत छन्। कक्षा ८ मा ३० जना विद्यार्थी छन्। पूर्वविद्यार्थी, शिक्षक र सहयोगी मनहरूलाई सार्वजनिक रूपमा सहयोगको आह्वान गरेका छौं, मावि सञ्चालनका लागि समुदायस्तरबाट सहयोग संकलन अभियानको आर्थिक तथा अक्षयकोष व्यवस्थापन समितिका संयोजक प्रदीप जीसीले भने, सबैतिरबाट सहयोगको आश्वासन पाएका छौं। नयाँ शैक्षिक शत्रमा जसरी पनि मावि चलाउँछौं।"
निसासिएर बिरामी भएका चार जनाको उपचार हुँदै,"काठमाडौं: कोटेश्वर सहयोगीनगरमा कोइला बालेर आगो ताप्नेक्रममा चार जना निसासिएर गम्भीर बिरामी परेका छन्। शुक्रबार राति ८ बजेको समयमा कोइला ताप्दै गरेका ९० वर्षीया छलमाया खत्री, ७० वर्षीया सलमाया कटुवाल, २४ वर्षीया प्रमिला खत्री र प्रमीलाका छोरा ३५ दिनका श्रीयाल खड्का बिरामी भएका छन्। बिरामीको सिभिल अस्पतालमा उपचार भइरहेको छ। सिभिल अस्पतालमा आईसीयू खाली नभएकाले छलमायाको भने छाउनीस्थित नेपाली सेनाको अस्पतालमा थप उपचार भइरहेको छ। उनीहरू सुविधानगरमा कुमार खत्रीको घरमा पाँचौ तलामा बस्दै आएका थिए। कोठामा झ्याल ढोका बन्द गरी कोइला बालेर आगो ताप्ने क्रममा उनीहरू निशासिएर श्वाासप्रश्वाासमा समस्या भएको घटनास्थल पुगेको प्रहरीले जनाएको छ।"
वैदेशिक रोजगार व्यवसायी संघमा नयाँ नेतृत्व,"काठमाडौं: नेपाल वैदेशिक रोजगार व्यवसायी संघमा नयाँ नेतृत्व चयन भएको छ। २९ औं साधारणसभाले राजेन्द्र भण्डारीको नेतृत्वमा कार्यसमिति चयन गरेको हो। चारवटा प्यानल चुनावी प्रतिपर्धामा थिए। संघको निर्वाचनमा नेकपा एमाले निकट प्रगतिशील वैदेशिक रोजगार व्यावसायी मञ्चको प्यानलनले अधिकांश पदमा चुनाव जितेका छन्। भण्डारीले १९९ मत प्राप्त गरी बिजयी हुँदा उनका प्रतिष्पर्धी भुवन गुरुङले १५७ मत पाए। यस्तै अर्का उम्मेदवार कुमुद खनालले १३१ र इश्वर जिसीले १२८ मत प्राप्त गरे। संघको प्रथम उपाध्यक्षमा डिक बहदुर खत्री (कुमार), दितिय उपाध्यक्षमा सन्जु गुरुङ, तृतिय उपाध्यक्षमा रोशन कटुवाल, महासचिवमा मेघनाथ भुर्तेल, सचिबमा कर्णराज कटुवाल, कोषाध्यक्षमा सरिता घलेले विजय प्राप्त गरेका छन्। भण्डारी प्यानलबाटै सदस्यमा राजेन्द्र बस्नेत, बैकुण्ठ प्रसाद पौडेल (वैभव), देउमान नेम्वाङ (डिएम सुब्बा) आनन्दप्रसाद कोइरालाले विजय प्राप्त गरेका हुन्। संघको सदस्यमा बिक्रम श्रेष्ठ, देविमाया थापा, कैलाश पाठक, नारायण भुसाल, तोरणकुमार कार्की र चन्द्रबहादुर लिम्बु निर्वाचित भएका छन्। भण्डारीको प्यानलले वैदेशिक रोजगार ऐन २०६४ संशोधन गरी व्यवसायी तथा श्रमिक मैत्री बनाउने, रोजगार सम्झौताको आधारमा अन्तिम स्वीकृति दिनुपर्ने र मागपत्र दूताबासबाट अनिवार्य प्रमाणिकरणको व्यबस्था हटाउने एजेन्डा अघि सारेको थियो। १० हजार सेवा शुल्कको निर्णय खारेज गरी अर्न्तराष्ट्रिय प्रचलन अनुसार कामदारले पाउने १ महिनाको तलब बराबरको रकम व्यवसायीले सेवा शुल्क बापत लिन पाउने व्यवस्था गर्नुपर्ने बार्षिक १०० जना श्रमिक अनिवार्य पठाउनु पर्ने अव्यवहारिक कानूनी प्राबधानलाई हटाउनुपर्ने, सार्क मुलुक सरह नेपाली श्रमिकले पनि रोजगारदाता कम्पनीले हवाई टिकट नदिएको अबस्थामा श्रमिकले नै हवाई टिकट बापतको खर्च तिरेर रोजगारीमा जान पाउने व्यवस्था गर्नुपर्ने माग भण्डारी समूहको छ। गाम्का नेपाल तथा मलेशिया बायोमेट्रिक्स लगायत श्रमिकको स्वास्थ्य परिक्षण गर्ने संस्थाहरुले श्रमिकहरुलाई पार्ने उच्च आर्थिक भारलाई न्यूनीकरण गर्नुपर्ने, व्यवसायी कल्याणकारी कोष स्थापना, दुताबास नभएका युरोपियन लगायतका मुलुकमा चेम्बर अफ कमर्स, मोफा वा नोटरी पब्लिकको प्रमाणिकरणको आधारमा मागपत्र स्वीकृतिको लागि पहल गर्ने भण्डारीका एजेन्डा छन्। रोजगारदाता मुलुकसँग (घरेलु कामदार तथा संगठित क्षेत्र) श्रम सम्झौता गर्नका लागि नेपाल सरकारलाई दवाब दिने, रोजगारदाता मुलुकसँग श्रम सम्झौता गर्नका लागि उच्च स्तरीय कूटनीतिक भ्रमणको लागि समन्वयात्मक भूमिका निर्वाह गर्ने जनाइएको छ। घरेलु कामदार कार्यविधि२०७२ लाई परिमार्जन गरी कामदार र व्यवसायी मैत्री बनाउने, सम्झौता अनुसार कार्य नगर्ने रोजगारदाता कम्पनी र विदेशी रिक्रुटिङ एजेन्सीलाई कालो सुचीमा राख्ने व्यवस्था गर्ने, खाडी मुलुकमा नेपाली कामदारले पाउने न्युनतम पारिश्रमिकमा एकरुपता ल्याउन पहल गर्ने भण्डारीले एजेन्डा अघि सारेका थिए।"
कर्णालीका खाद्यवस्तुको गुणस्तर कमजोर,"सुर्खेत : कर्णालीमा खाद्यवस्तुहरूको गुणस्तर कमजोर पाइएको छ। खाद्य प्रविधि तथा गुण नियन्त्रण कार्यालय सुर्खेतले गरेको सर्वेक्षणमा कर्णालीका होटल तथा रेस्टुराँ र बजारमा पाइने खाद्यवस्तुहरूमा गुणस्तर कमजोर रहेको पाइएको हो। खाद्य प्रविधि तथा गुणस्तर कार्यालय सुर्खेतले आयोजना गरेको दोस्रो त्रैमासिक समीक्षा गोष्ठीमा यस्तो तथ्यांक सार्वजनिक गरिएको हो। कर्णाली प्रदेशका प्रमुख सचिव डागोपीकृष्ण खनालको प्रमुख आतिथ्यमा भएको गोष्ठीमा खाद्य प्रविधि तथा गुणस्तर कार्यालय सुर्खेतका प्रमुख भेषबहादुर थापाले सुर्खेत, दैलेख, जाजरकोट, रुकुम पश्चिम, जुम्ला, हुम्ला, मुगु, डोल्पा जिल्लामा रहेका होटल, रेस्टुराँ र खाद्य बजारमा गरिएको अनुगमनमा अधिकांशमा न्यून गुणस्तर फेला परेको बताए। उनले भने, कर्णालीमा खाद्यवस्तुको प्रयोग गर्दा निकै ध्यान दिनुपर्छ। यहाँका अधिकांश होटल, पसलहरूमा पाइने खाद्य वस्तुहरू न्यून गुणस्तरको छ। खाद्य प्रविधि तथा गुणस्तर कार्यालय सुर्खेतले चालू आर्थिक वर्षको दोस्रो त्रैमासिकसम्म ३ सय ६२ वटा होटल, पसलमा अनुगमन गरेको छ। साथै २ सय ६६ वटा खाद्यवस्तुको नमुना विश्लेषण गरेको छ। जसमा अधिकांशमा गुणस्तर न्यून पाइएको छ। गुणस्तर परीक्षणबाटै हालसम्म जम्मा १ लाख ९२ हजार राजस्व पनि संकलन गरेको छ। कार्यालयका अनुसार कर्णाली प्रदेशका विभिन्न जिल्लाहरूबाट अनुगमनका क्रममा फेला परेका ८ लाख २० हजारबराबरको अखाद्य वस्तु नष्ट पनि गरेको छ। सुर्खेतको भ्याली भ्यु होटललगायतका १० वटा होटल तथा पसलहरूलाई कारबाही पनि गरेको छ। कर्णालीमा उद्योग दर्ता र नवीकरणका लागि ४७ वटा सिफारिस पनि गरेको छ। पहिलो चरण ४७ वटा खाद्यवस्तुको नमुना परीक्षणको रिपोर्ट आउँदा १५ वटा प्रतिकूल र अधिकांश न्यून गुणस्तर आएको छ। कार्यक्रममा सहभागी सरोकारवालहरूले दैनिक उपभोग्य वस्तुको गुणस्तर परीक्षणलाई व्यापक रूपमा गर्नुपर्नेमा जोड दिए। नियमित अनुगमन र गुणस्तर परीक्षणले बजारमा उत्पादन हुने खाद्यवस्तुको गुणस्तर सुधार हुने उनीहरूको थियो।"
माघ ४ गते बीपी स्वास्थ्य प्रतिष्ठानमा जन्मिएकी थिइन जङ्गलमा वेवारिसे भेटिएकी नवजात शिशु,धरान: सुनसरीको बराहक्षेत्र नगरपालिका२ को चारकोसे जङ्गलमा बेवारिसे अबस्थामा भेटिएकी नवजात शिशु माघ ४ गते बीपी कोइराला स्वास्थ्य बिज्ञान प्रतिष्ठान धरानमा जन्मिएको खुलासा भएको छ। प्रसुती व्यथा लागेर प्रतिष्ठान भर्ना भएकी महिलाले सामान्य अबस्थामा छोरी जन्माएकी थिइन्। नवजात शिशुको स्वास्थ्य राम्रो थियो। शिशुको एउटा खुट्टा र हातको औला नछुट्टिएको देखेपछि बाबुआमाले चिकित्सकसँग कुरा गरेका थिए। चिकित्सकले भर्ना गरेर उपचार गर्नुपर्ने सल्लाह दिँदा उनीहरूले बच्चालाई लिएर गएको उपचारमा संलग्न एक चिकित्सकले अन्नपूर्णलाई बताए। शुक्रबार जङ्गलमा भेटेर बराहक्षेत्र नगरपालिकाका जनप्रतिनिधि र प्रहरीले शिशुलाई उपचारका लागि भर्ना गरेका थिए। अस्पतालमा भर्ना भएकी शिशु माघ ४ गते प्रतिष्ठानमै जन्मिएको जानकारी दिएको इलाका प्रहरी कार्यालय धरानका डीएसपी बुद्द श्रेष्ठले बताए। जिल्ला प्रहरी कार्यालय सुनसरीका प्रवक्ता डीएसपी राजकुमार राईले नवजात शिशुलाइ जङ्गलमा फाल्ने बुवाआमाको पहिचान भैसकेको र पक्राउ गर्न प्रहरी परिचालन गरिएको बताए।
चिसोले पाँच विद्यालय बन्द,"बागलुङ : अत्यधिक चिसो बढेपछि बागलुङको पश्चिम ढोरपाटन उपत्यका क्षेत्रका विद्यालयको पठनपाठन बन्द गरिएको छ। ढोरपाटन नगरपालिका९ बोवाङका पाँच विद्यालयहरू एक महिनाको लागि बन्द भएका छन्। चिसोका कारण बालबालिका विद्यालय आउन नसक्ने, आए पनि पठनपाठनमा ध्यान नदिने, लामो समय विद्यालयमा बस्नै नसक्ने अवस्था भएपछि विद्यालय बन्द गरेको ज्योति विकास आधारभूत विद्यालयका प्रधानाध्यापक चकबहादुर अदैले जानकारी दिए। ढोरपाटन उपत्यका विद्यालयले असार साउन महिनामा हुने बर्खे बिदा गर्दैनन्। बर्खे बिदा नलिने विद्यालयले चिसो बढेपछि हिउँदे बिदा लिने ढोरपाटन नगरपालिका शिक्षा शाखाका प्राविधिक सहायक ज्ञानेन्द्र सापकोटाले जानकारी दिए। ढोरपाटनको ज्योति विकास आधारभूत विद्यालय, सल्लाथान प्रावि, ढोरपाटन दुर्गम प्रावि, बालज्योति प्रावि र सिद्धथान प्राविले फागुन १ गतेसम्म पठनपाठन बन्द गरेका छन्। हिउँदे बिदा लामो हुने हुँदा बर्खामा नियमित, दसैंमा एक हप्ता र तिहारमा पाँच दिन मात्रै विद्यालय बन्द गरिएको थियो। ढोर क्षेत्रकै जनवादी घुम्ती विद्यालयले बोवाङमा नियमित पठनपाठन गरेको छ। गर्मी मौससमा उपत्यका क्षेत्र र जाडो मौसममा बोवाङमा कक्षा सञ्चालन हुन्छ। जहाँ भए पनि पठनपाठन क्रियाकलापमा विद्यार्थीलाई नियमित जोड्नका लागि एक महिनालाई पुग्ने गरी गृहकार्य तथा अन्य नमुना अभ्यासको काम दिएको ज्योति विकास आधारभूत विद्यालयका शिक्षक श्याम विकले जानकारी दिए। विद्यालय बन्द भएपछि चिसो छल्न ढोरपाटन क्षेत्रका विद्यार्थीहरू अधिकारीचौर, बोवाङ, बुर्तिवाङतिर (बेंसी) झरेको प्रधानाध्यापक अदैले बताए। बर्खाको समय खेतीपाती, भेडाच्याँग्रा तथा गाईभैंसी लिएर लेक गएका स्थानीय बेंसी बोङगादोभान, बोवाङ झरेका छन्। बेंसी झरेका विद्यार्थी ढोरपाटन नगरपालिका८ मा रहेका विभिन्न सामुदायिक विद्यालयमा आफ्नो सहजताअनुसार अध्ययनका लागि जाने गर्छन्। चिसो बढ्दै जाँदा बागलुङको पश्चिम ढोरपाटन सिकार आरक्ष क्षेत्रको जनजीवन कष्टकर बन्दै गएको छ। चिसोका कारण खोला तथा खोल्सा र धाराको पानी जम्न थालेको छ। दिउँसोको समयमा चिसो हावा चल्ने र बिहान, साँझ र राति बढी चिसो हुँदा स्थानीवासीलाई घर बाहिरको काम गर्न पनि कठिन भएको अदैको भनाइ छ। यद्यपि यसपालि ढोरपाटन क्षेत्रमा हिमपात भएको छैन।"
मृत जन्मदर बढाउँदै प्रदूषण,"काठमाडौं : प्रदूषण र जलवायु परिवर्तनले गर्भमा रहेका शिशुलाई पनि गम्भीर असर पुर्याउने गरेको विभिन्न अन्तर्राष्ट्रिय अध्ययनहरूले देखाएका छन्। जसका कारण नेपाललगायत कम आय भएका मुलुकमा गर्भमै मृत्यु भएर शिशु जन्मिने (मृतजन्म) दर निकै बढेको ती अध्ययनको निष्कर्ष छ। गत नोभेम्बरमा मा नेचर जर्नल मा प्रकाशित प्रतिवेदनअनुसार (पार्टिकुलेट म्याटर्स) पीएम २५ बढ्दा गर्भमै मृत्यु भएर शिशु जन्मिने (मृतजन्मदर) बढेको देखाएको छ। विश्व बैंक र जलवायु मुद्दामा काम गरिरहेका अध्येताहरूका पछिल्ला प्रतिवेदनहरूले कम आय भएका नेपालजस्ता मुलुकमा ९८ प्रतिशत मृतजन्म रहेको देखाएका छन्। प्रदूषण र जलवायु परिवर्तनका कारण गर्भावस्थाको अवधिमा संकट आउने, गर्भ खेर जाने, भ्रूणको विकास नहुने, जन्मिएका बच्चाको तौल कम हुने, समयअगावै जन्मने, जन्मिएका बच्चामा समस्या हुने र डेलिभरीमा समस्या आउनेलगायतका अनेकौ समस्या झेल्नु परिरहेको अध्ययनका प्रतिवेदनमा उल्लेख छन्। एसिया, अफ्रिका, ल्याटिन अमेरिकाका १ सय ३७ देशमा ती अध्ययन गरिएका थिए। नेपालजस्ता न्यून तथा मध्यम आय भएका देशहरूमा प्रदूषण र जलवायु परिवर्तनको जोखिम उच्च रहेको नेचर जर्नलमा प्रकाशित प्रतिवेदनमा उल्लेख छ। संयुक्त राष्ट्र संघले पनि मृत जन्मदरलाई बेवास्ता गरिएको बताउँदै आएको छ। नेचरमा प्रकाशित अध्ययनअनुसार सन् २०१५ मा विश्वभर २१ लाख ३१ हजार ९ सय १४ मृतजन्म भएको थियो। त्यसमध्ये २० लाख ८९ हजार ९ सय १८ अर्थात् (९८०३ प्रतिशत) अर्थात् बालबालिका न्यून तथा मध्यम आय भएका १ सय ३७ वटा देशका थिए। ती मुलुकहरूमा औसतमा ४५५१ प्रतिशत प्रदूषणको मात्रा अत्यधिक भएकाले मृतजन्म भएको जनाइएको छ। प्रदूषणका कारण समयअगावै (३७ साताको अवधिभन्दा पहिला) नै बच्चा जन्मने समस्या पनि देखिएको छ। यसरी समय नपुगी जन्मिने बालबालिकाको स्वास्थ्यमा प्रतिकूल असर देखिने गरेको विज्ञहरू बताउँछन्। त्यस्ता बालबालिकामा श्वासप्रश्वास र स्नायुप्रणालीमा समस्या आउने र उमेरअनुसार शारीरिक विकासक्रम पनि नहुने गरेको विज्ञहरू बताउँछन्। त्यसैकारण बालबालिकाको मृत्यु हुने गरेको अध्ययन प्रतिवेदनले देखाएका छन्। मृत बच्चा जन्मने समस्याबाट विश्वमा बर्सेनि १ करोड ९० लाख अर्थात् (१९ मिलियन) महिलाहरू प्रभावित बनेका छन्। वायु प्रदूषण, सवारीबाट निस्कने धुवाँलगायत उद्योगबाट निस्किएका कणहरू लामो समयसम्म टुक्रिँदैनन्। लामो समयसम्म वातावरणमा बस्छन्। यस्ता कण टुक्रिएर नजाने भएकाले खानाबाट शरीरभित्र प्रवेश गर्छन्। आमाको रगतबाट भ्रूणसम्म पुग्छ र तुरुन्त असर गर्छ। डा रेजिना मास्के, प्राध्यापक, त्रिवि, वातावरण केन्द्रीय विभाग चीनको पेकिङ विश्वविद्यालय स्वास्थ्य विज्ञान केन्द्रका अनुसन्धानकर्ता तथा वातावरण तथा जनस्वास्थ्य विशेषज्ञ ताओ सुएले प्रदूषण नियन्त्रण गर्न सके मृतजन्मदर कम गर्न सकिने बताएका छन्। उनका अनुसार सन् २०१५ मा २ दशमलव शून्य ९ मिलियन मृतजन्ममा ३९ दशमलव ७ प्रतिशत प्रदूषणबाट भएको थियो। उक्त अध्ययनमा ४६ हजार ३ सय १९ वटा गर्भावस्थाको विश्लेषण गरिएको थियो। ती सबै घटनामा महिलाहरूले विश्व स्वास्थ्य संगठनको मार्गनिर्देशनबमोजिम (पार्टिकुलेट म्याटर्स) पीएम २५ को मात्रा प्रतिघनमिटर ५ माइक्रोग्रामभन्दा धेरै अनुभव गरेका छन्। विश्व स्वास्थ्य संगठनले तोकेभन्दा ८ गुणा बढी नेपालको मापदण्ड नेपाल सरकारले तोकेको मापदण्डअनुसार पीएम २५ को दैनिक औसत मापदण्ड ४० माइक्रोग्राम प्रतिघनमिटर छ। उक्त मापदण्ड विश्व स्वास्थ्य संगठनले तोकेभन्दा आठ गुणा बढी छ। वायु गुणस्तर मापन केन्द्रको २०१९ को तथ्यांकले वायु प्रदूषण उच्च रहेको प्रष्ट्याएको छ। प्रदूषणका कारण नेपालमा दैनिक एक सय जनाको मृत्यु भइरहेको र यसलाई (खतरा) को अवस्था मानिएको छ। त्रिभुवन विश्वविद्यालय वातावरण केन्द्रीय विभागकी प्राडा रेजिना मास्केले मुलुकमा प्रदूषणको मात्रा अत्यधिक रहेको बताइन्। पीएम २५ र अन्य खालका ससाना कणले गर्दा भ्रूणको अवस्थामा अझै जोखिम निम्त्याउँछ। मास्केका अनुसार सवारीसाधनबाट निस्कने धुँवा र उद्योगबाट निस्कने धुलोका कणहरू लामो समयसम्म पनि टुक्रिदैनन्। यी कणहरू लामो समयसम्म वातावरणमा बस्छन्। घरभित्रका फ्रिजबाट निस्किने ग्यास तथा साङ्ला लामखुट्टे मार्न प्रयोग हुने विभिन्न खालका स्प्रेबाट पनि त्यस्ता कणहरू निस्किन्छन्। यस्ता कण नटुक्रिँदा खानाबाट शरीरमा छिर्छन्। आमाको रगतबाट भ्रूणसम्म पुग्छन् र तुरुन्त असर गर्छन्। घरबाहिर ननिस्के पनि घरभित्र पनि झनै जोखिम छ। घरभित्रबाट निस्कने प्रदूषक २ दशमलव ५ पीएमभन्दा पनि साना आकारका हुन्छन्। यतिबेला प्रतिघनमिटर २०० माइक्रोग्रामभन्दा बढी पीएम २५ को मात्रा छ मास्केले भनिन् त्यसले भ्रूणलाई झनै असर गर्ने भयो। प्रदूषणलाई बेवास्ता गर्दा नकारात्मक परिणाम आइरहेको मास्केले बताइन। दुई, तीन सय प्रतिमाइक्रोग्राम प्रतिघनमिटर पीएम २५ को मात्रा हुँदा पनि कसैलाई मतलव छैन मास्केले थपिन् घरमा ग्याँस, स्पे छरेकै छौं। घरभित्र मास्क लगाउँदैनौं। समस्या त हुने नै भयो। सन् २०२० मा युनिसेफको एक अध्ययनले पनि यस्ता समस्यालाई बेवास्ता गर्दा प्रत्येक १६ सेकेन्डमा एउटा मृत बच्चा जन्मिने गरेको तथ्यांक सार्वजनिक गरेको थियो। कसरी पुग्छ धूलोको कण भ्रूणसम्म अनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्।भक्तपुरमा इट्टा उद्योग क्षेत्रबाट निस्किएको धुवाँ र वायुप्रदूषणले ढाकेको क्षेत्र । तस्बिर : रविन भट्टराई विश्व स्वाथ्य संगठन (डब्लूएचओ) ले यो समस्या प्रत्येक वर्ष बढ्न सक्ने आकलन गरेको छ। विशेषगरी न्यून तथा मध्यम आय भएका मुलुकहरूमा यी समस्या टड्कारो बनेको छ। सन् २०१८ को प्रतिवेदनअनुसार त्यस्ता देशहरूमा भ्रूणको अवस्थामा मृअनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्।त्यु हुने, कम तौलको जन्मने समस्याले प्रत्येक वर्ष २६ लाख (२६ मिलियन) बालबालिकाको मृत्यु हुने गरेको छ। स्वास्थ्यमा पहुँच नभएका तथा समाजमा पिछडिएका समूहहरू यसबाट झनै जोखिममा रहने गरेका छन्। जलवायु परिवर्तनको अर्को समस्या पछिल्लो समय जलवायु परिवर्तनले हुने चरम मौसमी घटनाहरू (इस्ट्रिम इभेन्ट्स)ले पनि गर्भवती महिलामा समस्या निम्त्याएको देखाएको छ। जलवायुका कारण हुने गर्मीका लहर (हिट्वेभ) ले गर्भवतीहरू जोखिममा पर्न थालेका छन्। जसका कारण गर्भवतीमा हिटस्ट्रोक, श्वासप्रश्वासमा गडबढी, शरीरको चाल घट्ने, सुक्खापन (निर्जलीकरण) को समस्या धेरै देखिएको छ। गर्भावस्थाको अन्तिम साता चरम गर्मीको सामना गर्नुपरेमा पनि बच्चाको जन्म समयअगावै हुने नेचरमा प्रकाशित अध्ययन प्रतिवेदनमा उल्लेख छ। समयअगावै जन्मिएका बालबालिकाको मुटुको अवस्थामा खराबी आउने पनि प्रतिवेदनमा उल्लेख छ। जलवायु परिवर्तनका कारण बढेको वातावरणीय जोखिम, प्रदूषण, तापक्रम वृद्धि, वर्षात्मा परिवर्तन, आगलागीजस्ता घटनाले थप समस्या निम्त्याएको छ। जलवायु परिवर्तनले ल्याउने वातावरणीय संकटका कारण गर्भवतीहरूमा प्रत्यक्ष र अप्रत्यक्ष असर गरिरहेको अध्ययनहरूको निष्कर्ष छ। चरम गर्मी, बाढी, पहिरो, आगलागीजस्ता समस्याले प्राकृतिक र सामाजिक परिवर्तन गरेको छ। सन् २००७ मा सार्वजनिक भएको जलवायु परिवर्तनका लागि अन्तरसरकारी प्यानल आईपीसीसी) को प्रतिवेदनले समेत जलवायु परिवर्तन सबैभन्दा ठुलो विश्वव्यापी स्वास्थ्य चुनौती बनेको बताइसकेको छ। उक्त प्रतिवेदनले जलवायुका कारण स्वास्थ्यमा दीर्घकालीन र अल्पकालीन असरहरू देखिएको दाबी गरेको छ। उक्त समस्याले मानिसको जीवनकालमा समेत असर पारेको छ। सुक्खापन (निर्जलीकरण) श्वासप्रश्वास, संक्रामक रोग, मानसिक स्वास्थ्यमा समस्या, मुटुका समस्या बढाएको छ। गर्भावस्थाको अवधिमा महिला तथा बालबालिकाले समेत असाधारण खालका मनोवैज्ञानिक परिवर्तन महसुस गरेको जनाएका छन्। न्यून तथा मध्य आय भएका मुलुक जोखिममा : विश्व बैंक गत मंसिर २८ मा विश्व बैंकले सार्वजनिक गरेको प्रतिवेदन (स्टारर्भिगङ फर क्लिन एयर) न्यून तथा मध्यम आय भएका ५४ देशका १३ हजार ८ सय ७० आमाहरूको अध्ययन गरेको जनाएको छ। सन् १९९८ बाट २०१६ सम्म गर्भवती र उनीहरूबाट जन्मिएका शिशुहरूको अध्ययन गरिएको थियो। मृत तथा जीवित ४६ हजार ३ सय १९ शिशुहरूमा प्रदूषणले पारेको प्रभावबारे विश्व बैंकले अनुसन्धान गरेको थियो। त्यसैगरी न्यून तथा मध्यम आय भएका १ सय ३७ देशमा अध्ययन गर्दा ढिला सन्तान जन्माउने आमाहरूमा प्रदूषणको थप समस्या देखिएको छ। ती देशहरूमा सन् २०१५ मा २० लाख ९० हजार बच्चा जन्मिएका थिए। त्यसमध्ये ९ लाख ५० हजार मृतजन्म भएका थिए। धूलोको अत्यन्त सानो कण पीएम २५ को प्रभावले शिशुहरू मृत जन्मिएको अध्ययनले बताएको छ। उक्त प्रतिवेदनले दक्षिण एसिया प्रदूषणको अत्यधिक मारमा परेको जनाएको छ। संसारमा प्रत्येक दशमध्ये नौ वटा प्रदूषित सहर दक्षिण एसियामा रहेको प्रतिवेदनमा उल्लेख छ। यहाँका गरिब परिवारहरू भान्सामा प्रयोग हुने इन्धनबाट निस्कने घरेलु प्रदूषणको उच्च स्तरमा प्रदूषण सहनु परेको जनाएका छन्। बच्चा अवस्थामा नै पीएम २५ दिमागमा छिर्न सक्ने भएकाले त्यसले बच्चाको विकासक्रममा असर गर्नेछ। दक्षिण एसियामा मात्रै प्रत्येक वर्ष करिब २ मिलियन प्रिम्याचर डेथ हुन सक्ने आकलन छ। बच्चामा दम, युवाहरूमा पनि श्वासप्रश्वास, फोक्सो क्यान्सर, स्ट्रोक, मधुमेहसमेत हुन सक्ने देखिएको छ। डिमेन्सिया, पागलपनको समस्यासमेत हुने जनाएको छ। हावाको प्रदूषण धेरै टाढासम्म पुग्न सक्छ। काठमाडौं, ढाका, कोलम्बोजस्ता सहरमा हुने प्रदूषण एक तिहाइमात्रै आफ्ना कारणले हो। अरू प्रदूषण आयातित रहेको अध्ययनले बताएको छ। जति सानो कण त्यति नै स्वास्थ्यको लागि नराम्रो हुन्छ। भान्साबाट हुने प्रदूषणले सानो तथा ठुला कण निकाल्छ। ठुलाको तुलनामा साना कण घातक हुन्छन्। ती कण सिधै रगतमा मिसिन्छन्। भान्साबाट पीएम २५ को कण निस्कने गर्छन्। ती कणहरू कपालभन्दा ३० गुणा सानो हुन्छन्। हजारौं प्रदूषणको कण मिलेर पीएम २५ बनेको हुन्छ। यसले जलवायु परिवर्तनमा र स्वास्थ्यमा गम्भीर असर गर्छ। बाहिरी तथा घरायसी दुवै खालका प्रदूषणमा पीएम २५ को मात्रा हुन्छ। अन्तर्राष्ट्रिय एकीकृत पर्वतीय विकास केन्द्र (इसिमोड) ले गरेको अध्ययनले पनि विशेषगरी महिला, बालबालिका तथा वृद्धवृद्धाको स्वास्थ्यमा प्रदूषणले असर गरेको देखाएको छ। हिन्दू कुश हिमालय क्षेत्रमा प्रदूषणको तहले खतराको घण्टी बजाएको उल्लेख छ। जंगलमा हुने आगलागी, इँटाभट्टा तथा यातायातबाट हुने उत्सर्जन, इन्धनमा आधारित उद्योग, फोहोर र बालीनालीका अवशेष जलाउँदा उत्पन्न हुने उत्सर्जनका साथै भान्साबाट निस्कने धुवाँका कारण प्रदूषण बढेको बताएको छ। इसिमोडले स्थानीय तथा क्षेत्रीय रूपमा वायुको गुणस्तर सुधार गर्नका लागि सम्बन्धित निकायसँग पहल गरिरहेको जनाएको छ। ट्रान्सबाउन्डरी प्रदूषण रोक्नका लागि एकअर्कामा सहकार्य, सहयोग चाहिने इसिमोडको सुझाव छ। गर्भवतीलाई स्वच्छ हावादिन सकेकै छैनौं  डा भोला रिजाल स्त्री रोग विषेशज्ञ डा भोला रिजालले मृतजन्म जुनसुकै विषयसँग जोडिने बताए। डा रिजालले प्रदूषण, खानेपानी, डेंगुकोभिडजस्ता महाव्याधिबाट आमाको स्वास्थ्यमा प्रभाव पर्ने र त्यसबाट प्यासेन्टल सर्कुलेसन (आमा तथा भ्रूण दुवैलाई रगत आपूर्ति गराउने प्रणाली) मा कमी हुने बताए। रिजालका अनुसार जब प्रदूषणबाट आमाको फोक्सो प्रभावित हुन्छ, अनि गर्भमा रहेको शिशुलाई अक्सिजन स्याचुरेसन कम हुन्छ। त्यसको प्रत्यक्ष असर भ्रूणमा पर्छ। त्यसले गर्दा जब पानी, हावा, संक्रमणको असर गर्भवती वा सुत्केरीको जुनसुकै बेला परेर पनि त्यसको असर बच्चामा पुग्छ। आमाबाट पेटको बच्चामा र जन्मिएको बच्चामा पनि दूधको गुणस्तर बिगारेर त्यसले असर गर्छ। नजन्मिएका बच्चामा सबैभन्दा धेरै असर परेको हुन्छ। किनभने प्यासेन्टल इन्फ्लाट हुने र इन्ट्रायुट्राइन ग्रोथ रेस्ट्रिक्सन (भ्रूणको विकास नहुने समस्या) ले बच्चाको तौल पुग्दैन। बच्चाको मनस्थिति पनि कमजोर हुन्छ। उनीहरूको फोक्सो, मुटुको समस्या हुन्छ। प्रदूषणको प्रत्यक्ष असर आमाबाट बच्चासम्म जान्छ। हरेक चिजको असर बच्चालाई पर्छ। आमा र शिशुको मृत्युदर निकाल्ने हो भने सबैको रहस्य त्यहाँबाट खुल्ने रिजालले बताए। त्यसैले बेसलाइन डाटा केहीमा पनि ननिकालेको गुनासो उनको छ। यदि त्यस्ता तथ्यांक निकालिहाले कुन संस्थाले के उद्देश्य राखेको छ, त्यसैअनुसार परिणाम निकालिने गरेको बताए। हाल स्वास्थ्य तथा रोकथामका लागि जति खर्च भएको छ। त्यसको पोल खुल्ने भएकाले पनि वास्तविक मृत्युदरको तथ्यांक निकाल्न नचाहेको दाबी उनको छ। त्यतिमात्रै होइन सरकारले दूरदराजमा स्वास्थ्य सेवा दिइरहेकाहरूको पढाइ बन्द गरिदिएको छ। राम्रो सुधार गरेर मृतजन्म तथा आमाको मृत्यु रोक्ने काम गर्नु पर्नेमा झन् अधोगतितिर लागेका उनको गुनासो छ। आमा र बच्चा उद्धार गर्न नपाई मरेका हुन्छन्। रिजालले थपे सही समयमा परीक्षण भएमा बच्चा र आमा दुवैको ज्यान जोगिन्छ। रोक्न सक्ने कुरासमेत रोकिएको छैन।"
गर्भवतीलाई स्वच्छ हावा दिन सकेकै छैनौं,"स्त्री रोग विषेशज्ञ डा भोला रिजालले मृतजन्म जुनसुकै विषयसँग जोडिने बताएका छन्। डा रिजालले प्रदूषण, खानेपानी, डेंगुकोभिडजस्ता महाव्याधिबाट आमाको स्वास्थ्यमा प्रभाव पर्ने र त्यसबाट प्यासेन्टल सर्कुलेसन (आमा तथा भ्रूण दुवैलाई रगत आपूर्ति गराउने प्रणाली) मा कमी हुने बताए। रिजालका अनुसार जब प्रदूषणबाट आमाको फोक्सो प्रभावित हुन्छ, अनि गर्भमा रहेको शिशुलाई अक्सिजन स्याचुरेसन कम हुन्छ। त्यसको प्रत्यक्ष असर भ्रूणमा पर्छ। त्यसले गर्दा जब पानी, हावा, संक्रमणको असर गर्भवती वा सुत्केरीको जुनसुकै बेला परेर पनि त्यसको असर बच्चामा पुग्छ। आमाबाट पेटको बच्चामा र जन्मिएको बच्चामा पनि दूधको गुणस्तर बिगारेर त्यसले असर गर्छ।  डा भोला रिजाल नजन्मिएका बच्चामा सबैभन्दा धेरै असर परेको हुन्छ। किनभने प्यासेन्टल इन्फ्लाट हुने र इन्ट्रायुट्राइन ग्रोथ रेस्ट्रिक्सन (भ्रूणको विकास नहुने समस्या) ले बच्चाको तौल पुग्दैन। बच्चाको मनस्थिति पनि कमजोर हुन्छ। उनीहरूको फोक्सो, मुटुको समस्या हुन्छ। प्रदूषणको प्रत्यक्ष असर आमाबाट बच्चासम्म जान्छ। हरेक चिजको असर बच्चालाई पर्छ। आमा र शिशुको मृत्युदर निकाल्ने हो भने सबैको रहस्य त्यहाँबाट खुल्ने रिजालले बताए। त्यसैले बेसलाइन डाटा केहीमा पनि ननिकालेको गुनासो उनको छ। यदि त्यस्ता तथ्यांक निकालिहाले कुन संस्थाले के उद्देश्य राखेको छ, त्यसैअनुसार परिणाम निकालिने गरेको बताए। हाल स्वास्थ्य तथा रोकथामका लागि जति खर्च भएको छ। त्यसको पोल खुल्ने भएकाले पनि वास्तविक मृत्युदरको तथ्यांक निकाल्न नचाहेको दाबी उनको छ। त्यतिमात्रै होइन सरकारले दूरदराजमा स्वास्थ्य सेवा दिइरहेकाहरूको पढाइ बन्द गरिदिएको छ। राम्रो सुधार गरेर मृतजन्म तथा आमाको मृत्यु रोक्ने काम गर्नु पर्नेमा झन् अधोगतितिर लागेका उनको गुनासो छ। आमा र बच्चा उद्धार गर्न नपाई मरेका हुन्छन्। रिजालले थपे सही समयमा परीक्षण भएमा बच्चा र आमा दुवैको ज्यान जोगिन्छ। रोक्न सक्ने कुरासमेत रोकिएको छैन। कसरी पुग्छ धूलोको कण भ्रूणसम्म ? अनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्। विश्व स्वाथ्य संगठन (डब्लूएचओ) ले यो समस्या प्रत्येक वर्ष बढ्न सक्ने आकलन गरेको छ। विशेषगरी न्यून तथा मध्यम आय भएका मुलुकहरूमा यी समस्या टड्कारो बनेको छ। सन् २०१८ को प्रतिवेदनअनुसार त्यस्ता देशहरूमा भ्रूणको अवस्थामा मृअनुसन्धानकर्ताले प्रदूषणका ससाना कणहरू आमाबाट शिशुको नाल हुँदै भ्रूणसम्म पुग्ने दाबी गरेका छन्। जसले शिशुमा अपरिवर्तनीय क्षति हुने दाबी छ। आमाको शरीरबाट छिरेको कणले बच्चाको नाललाई समेत हानि गर्छ। प्रदूषणले आमाको शरीरबाट शिशुसम्म अक्सिजन पुर्याउने (पास गर्ने) क्षमतालाई समेत बाधा पुर्याउने विज्ञहरूले बताएका छन्। त्यु हुने, कम तौलको जन्मने समस्याले प्रत्येक वर्ष २६ लाख (२६ मिलियन) बालबालिकाको मृत्यु हुने गरेको छ। स्वास्थ्यमा पहुँच नभएका तथा समाजमा पिछडिएका समूहहरू यसबाट झनै जोखिममा रहने गरेका छन्। मृत जन्मदर बढाउँदै प्रदूषण"
६ महिनामा १० गैंडा मरे,"चितवन : चितवन राष्ट्रिय निकुञ्जमा चालु आर्थिक वर्ष २०७९८० मा १० दुर्लभ एक सिङ्गे गैंडा मरेका छन्। चालू आवको पहिलो छ महिनामा मरेका १० मध्ये सात गैंडा प्राकृतिक कारणबाट, एक विद्युत् करेन्ट लागेर र दुई चोरी निकासी गर्ने तस्करका कारण मरेका निकुञ्जका सूचना अधिकारी गणेशप्रसाद तिवारीले जानकारी दिए। शुक्रबार पूर्वी नवलपरासीमा तस्करले विद्युतीय धरापमा पारेर मारेका दुईसहित मरेका गैंडाको सङ्ख्या १० पुगेको हो। सूचना अधिकारी तिवारीकाअनुसार शुक्रबार पूर्वी नवलपरासीको मध्यविन्दु२ स्थित नारायणी नदी किनारमा मृत भेटिएका दुबै गैंडा तस्करले थापेको विद्युतीय धरापमा परेर मरेका हुन्। मृत फेला परेका दुईमध्ये अन्दाजी १४ वर्षको पोथी गैंडाको खाग काटिएको अवस्थामा फेला परेको हो। अर्को अन्दाजी चार वर्षको बच्चा गैंडाको भने खाग सुरक्षित रहेको तिवारीले जानकारी दिए। तस्करले माउ गैंडालाई थापेको धरापमा परेर बच्चा गैंडा पनि मरेको हुन सक्ने प्रारम्भिक अनुसन्धानबाट देखिएको तिवारीले बताए। खाग काटिएको अवस्थामा मृत गैंडा फेला परेपछि अनुसन्धान अगाडि बढाइएको निकुञ्ज प्रशासनले जनाएको छ। रासस"
कम्बोडियाबाट झापा ल्याइयो निराकारको शव,"झापा: कम्बोडियाको आगलागी घटनामा परी मृत्यु भएका विर्तामोड नगरपालिका१ का निराकार पाण्डेको शव आज झापास्थित निवासमा ल्याइएको छ। कम्बोडियाको ग्राण्ड डायमन्ड सिटी होटल एन्ड क्यासिनोमा गत पुस १४ गते राति भएको भीषण आगलागीमा ज्यान बचाउन १२औँ तलाको झ्यालबाट हाम्फाल्दा उनको मृत्यु भएको थियो। शुक्रबार कम्बोडियाबाट काठमाडौँ ल्याइएको उनको शव आज दिउँसो १२:३० बजेतिर विर्तामोडस्थित निवासमा पुर्याइएको हो । युवा व्यवसायी पाण्डे भिजिट भिसामा थाइल्यान्ड र कम्बोडिया गएको अवस्थामा उक्त घटना भएको थियो। उनको शव निवासमा ल्याइने खबर थाहा पाएर आज बिहानैदेखि पाण्डे निवासमा हजारौँ शुभचिन्तकको भीड लागेको थियो । 'एउटा होनहार युवाले अकल्पनीय दुर्घटनामा ज्यान गुमाउँदा सबैको मन रोएको छ', स्थानीय इजलास दैनिकका सम्पादक प्रदीप परियार भन्छन्, 'आज सिङ्गो विर्तामोड स्तब्ध भएको छ।' मृतक पाण्डे विर्तामोड१ का वडाध्यक्ष अग्नि पाण्डेका छोरा हुन्। उनको आजै कनकाइ माईमा अन्त्येष्टि गरिने छ ।"
हिउँ नपर्दा खर्कमा आगलागीको जोखिम,"ताप्लेजुङ : अघिल्ला वर्षहरूमा यो समय ताप्लेजुङको हिमाली बस्ती घुन्सा हिउँले ढपक्कै ढाक्थ्यो। त्यहाँका बासिन्दा जाडो छल्न तल्लो क्षेत्र झर्थे। पाथीभरा क्षेत्रको देउराली, काफ्लेपाटी, ठूलो फेदीसम्म हिउँ खेल्न आउनेको घुइँचो नै हुन्थ्यो। खेतबारी र डाँडापाखा सेताम्मे हिउँले ढाकिन्थे। तर, यस वर्ष हिउँ नपर्दा डाँडापाखा उराठलाग्दा देखिएका छन्। खेतबारी सुख्दा छन्। पछिल्ला वर्षहरूमा समयमा हिउँ पर्न छाडेको छ। सदरमुकाम फुङलिङको तापक्रम ३ डिग्री सेल्सियस मापन हुँदा माथिल्ला बस्तीहरू ओलाङ्चुङगोला, घुन्सा, याङ्मालगायत क्षेत्रमा माइनसमा झरेको छ। कुँवा र धारामा पानी जमेर सिसाजस्तै भएको छ। तर, हिउँ पर्न सकेको छैन। चिसो अत्यधिक बढिरहेको छ। आकाश खुला हुँदा हावा चलिरहेको छ, घुन्साका तेञ्जिङ शेर्पाले भने, तर, अघिल्ला वर्षहरूमा हिउँले ढपक्क ढाक्ने पहाड काला छन्। स्थानीयवासीका अनुसार बाह्रैमहिना हिउँले भरिने उच्च पहाडहरूमा हिउँ क्रमशः घट्दै गएको छ। किसान भने अझै हिउँ पर्छ कि भन्ने आसमा छन्। याङ्माका टासी शेर्पा भन्छन्, हिउँ परेन भने खडेरी लाग्छ। यो समयमा हिउँबिनाको ओलाङ्चुङगोला र घुन्साको अर्थ हुँदैन। त्यहाँ मात्र होइन, यो वर्ष पूर्वकै प्रसिद्ध तीर्थस्थल पाथीभरा क्षेत्रमा पनि हिउँ परेको छैन। तल्लो फेदी हुँदै सुकेटारसम्म झर्ने हिउँ त परै जाओस्, यो वर्ष पुसमा बाक्लो तुषारो पनि नपरेको माथिल्लो फेदीका स्थानीयहरू बताउँछन्। हिउँ नपर्दा स्थान पिच्छेका बासिन्दालाई फरकफरक पीडा पनि छ। गोला, घुन्साका स्थानीयलाई बालीनाली बिग्रन्छ कि भन्ने चिन्ता छ भने पाथीभरा क्षेत्रका स्थानीयलाई हिउँ खेल्न आउने ग्राहक नआउने हुन् कि भन्ने पिरलो छ। मौसमअनुसार हिउँद यामको मौसममा जमिनको तापक्रम चिसो हुने र त्यस समय परेको हिउँ जमिनको भित्री तहसम्म पुग्ने भएकाले कृषि उत्पादनका लागि फाइदाजनक मानिन्छ। तर, बेमौसममा परेको हिउँले प्राकृतिक विपद् निम्त्याउनुका साथै किसानका लागि बेफाइदा हुने गर्छ। बेमौसमको हिमपातले हिमताल फुट्ने, नदी कटान र भूक्षयको जोखिम निम्त्याउने गर्छ। अनुकूल मौसमको हिमपातले जमिनको भित्र तहलाई चिस्यान भर्न रिचार्ज गर्ने भएकाले हिउँदयामको हिउँ वरदान मानिएको हो। अनुकूल मौसमको हिमपातले जमिनको उर्वराशक्ति बढाउनुका साथै अन्नबालीमा लाग्ने विभिन्न रोगहरूको राकथाम गर्न सघाउ पुर्याउने गर्छ। दुई वर्षअघि पाथीभरा क्षेत्रको वनमा लगेको डँढेलो नियन्त्रणका लागि हम्मेहम्मे पर्यो। करिब दुई सातापछि मात्रै डँढेलो नियन्त्रणमा आयो। डँढेलोले प्रसिद्ध तीर्थस्थल पाथीभरा मन्दिर नै जोखिममा परेको थियो। हेलिकप्टरबाट पनि डँढेलो नियन्त्रणको प्रयास गरियो। दुई साताभन्दा बढी लागेको डँढेलोले रूख र गोब्रे सल्लाका वर्षौं पुराना रूख जले। यस वर्ष पनि हिउँ नपर्दा हिमाली क्षेत्रका खर्कहरूमा डँढेलो लाग्ने जोखिम बढेको स्थानीय बताउँछन्। हिउँदमा पर्ने हिउँले कृषि तथा चरन क्षेत्रलाई फाइदा पुग्छ नै, आगलागीको जोखिमलाई पनि घटाएको हुन्छ। हिमाली बस्तीमा प्रायः सबै घरको छानो काठले बनाएको हुन्छ। हिउँ पर्दा सुकेको काठलाई ढपक्कै ढाकेको हुन्छ। आगोले काठ भेटे पनि हिउँका कारण बल्न पाउँदैन। तर, हिउँ नपरे आगलागीको जोखिम बढ्ने स्थानीयहरूको भनाइ छ। हिउँ नपर्दा पानीका मुहान र धारा पनि सुक्न थालेका छन् भने चिसोले पानी जमेको छ, फुङलिङका स्थानीय राजकुमार लिम्बू बताउँछन्, यस्तो समयमा आगलागी भयो भने नियन्त्रणमा लिन सकिँदैन। चिसो अत्यधिक बढेकाले कोही चौरी गोठसहित बेंसीतर्फ झर्न थालेका छन्। हिउँ नपरे चिस्यान पुग्दैन, त्यसैले यसपटक जौ, उवा र आलु बालीमा असर गरेको छ। यो वर्ष अन्न उत्पादनमा कमी आउने सम्भावना रहेको स्थानीयको भनाइ छ।"
सोलुमा ६५ जनाले लिए अंगीकृत नागरिकता,सोलुखुम्बु : सोलुखुम्बुमा पछिल्लो करिब दुई दशमा पाँच दर्जन बढी महिलाले अंगीकृत नागरिकता लिएका छन्। २०५८ सालदेखि हालसम्म ६५ जनाले बैवाहिक अंगीकृत नागरिकता लिएको जिल्ला प्रशासन कार्यालय सोलुखुम्बुले जनाएको छ। अंगीकृत नागरिकता लिनेमा ४९ जना भारतीय र १६ जना चिनियाँ रहेको प्रमुख जिल्ला अधिकारी वसन्त भट्टराईले जानकारी दिए। नेपाली पुरुषसँग बिहे गर्ने विदेशी महिलाले नागरिकता लिन चाहेमा बैवाहिक सम्बन्ध कायम भई विवाह दर्ता गर्ने बित्तिकै नेपाली नागरिक हुने कानुनी व्यवस्था छ। नेपालको संविधानको धारा १० (१) मा कुनै पनि नेपाली नागरिकलाई नागरिकता प्राप्त गर्ने हकबाट बञ्चित गरिने छैन भन्ने व्यवस्था छ। २४ सय बढीलाई नेपाली नागरिकता कार्यालयले यस वर्षको ९ महिनामा २ हजार ४०८ थान नेपाली नागरिकता वितरण गरेको छ। जसमा ४५० जनाले प्रतिलिपि लिएका सहायक प्रमुख जिल्ला अधिकारी सीता अधिकारीले बताइन्। यस अवधिमा जिल्लामा चार जना महिलाले नागरिकताबाट पतिको नाम हटाएका छन्। उनीहरूले सम्बन्ध विच्छेदपछि नागरिकताबाट पतिको नाम हटाएको कार्यालयले जनाएको छ।
