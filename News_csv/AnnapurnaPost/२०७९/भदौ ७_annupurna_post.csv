शीर्षक,विवरण
अझै जीवित दासयुग !,"आजको युगमा पनि मानिस कसैको दास छ वा बँधुवा मजदुर छभन्दा पत्यार नलाग्न सक्छ। जब कि दासजस्तो निकृष्ट प्रथाको लोकतान्त्रिक वा बहुदलकालका शासकले होइन, राणाहरूले नै अन्त्य गरेका थिए। राणा प्रधानमन्त्री चन्द्रशमशेरले नै अन्त्य गरेको दासप्रथा उनको देहावसानमात्रै होइन, राणातन्त्रकै अन्त्य भएको र गणतान्त्रिककालमा पनि जीवित छभन्दा पत्यार लाग्न कठिन हुनु स्वाभाविक हो। तर, सत्य तीतो छ। आज पनि मुलुकका दुई दर्जन जिल्लामा दासप्रथाको अवशेषका रूपमा बाँधा प्रथा कायम छ। हरूवाचरुवा प्रथा कायम छ। हजारौं नेपाली (जसमध्ये कतिपयसँग नागरिकता पनि छैन) हरूवाचरुवा छन्। दासै जसरी मालिककै घरमा साङ्लोमा बाँधिएर बस्नु नपरेको मात्रै हो, हरूवाचरुवा त्यस्तै डरधाकधम्कीको साङ्लोमा बाँधिएर साहूको घरको काममा जोतिएको जोतियै छन्। दासप्रथामात्रै होइन, कमैया श्रमकै पनि अन्त्य २०५८ सालमा भएको थियो। २०७२ सालको त संविधानमै लेखिएको छ कसैलाई पनि बेचबिखन गर्न, दास वा बाँधा बनाउन पाइने छैन। तर संविधानको त्यो व्यवस्था कार्यान्वयन छैनन्। त्यसैले त मधेस प्रदेशको धनुषा जिल्लाको सहिदनगर४ ननुपटीका फिरन पासमान अझै दिनहुँ साहूको घरमा हाड घोट्न विवश छन्। उनकी छिमेकी लडुबत्ती पासवानको हालत उही छ। र, पचहर्वा मुसहरी टोलका अरूहरूको जीवन पनि हरूवाचरुवा बनेर सास फेरिरहेको छ। धनुषाको सहिदनगर नगरपालिकामा मात्रै १ हजार ६ सय ८० घरपरिवार हरूवाचरुवा छन्। देशभर भने यस्तो संख्या अधिक छ। मुक्त कमैया, कमलरी, मुक्त हलिया, हरूवाचरुवासम्बन्धी वस्तुस्थिति अध्ययन समितिले गत वर्ष देशका २२ जिल्लामा गरेको अध्ययनले मधेसको धनुषामा मात्रै होइन, प्रदेशका ८ जिल्लामा हरूवाचरुवा रहेको तथ्य निकालेको छ। लुम्बिनी, कर्णाली र सुदूरपश्चिम प्रदेशमा पनि कैयौंले हरूवाचरुवा बनिरहनुपरेको छ। कुनै पुर्खाले लिएको ऋणको सावाँब्याज र त्यसको पनि ब्याज, ब्याजको स्याज गर्दै त्यो असुली नभएको भन्दै साहूहरूले काम लगाउने गरेका छन्। दिनभरि साहूकै घर र खेतबारीको काम गरिरहनुपर्ने तर जीवनभर पुस्तौंपुस्ताले त्यसरी घोटिँदा पनि ऋण नतिरिने प्रथा नै हरूवाचरुवा प्रथा हो। साहूहरूले एकजनाले लिएको सानो ऋणको अंशलाई ब्याजमाथि स्याज गर्दै र सयकडा ५ रुपैयाँसम्मको ब्याजदर लगाएर पटकपटक कागज बनाएर हरूवाचरुवा बन्न बाध्य पारिरहेका छन्। साहूहरूका दिनभर हाडछाला रगड्दा पनि दुई छाक टार्न समेत नपुग्ने ज्याला हरूवाचरुवालाई दिन्छन्। जस्तो कि धनुषाको सहिदनगरका फिरनले पाउने भनेको ७ किलो धान हो। जसको बजार भाउ १ सय ४० रुपैयाँ मात्रै हुन्छ। त्यति पैसाले ७ जनाको एउटा परिवारको दुई छाक कसरी टार्नु ? मर्दापर्दाको खर्च कसरी धान्नु ? दुखबिमार पर्दा फेरि ऋण नकाढेर के गर्नु ? पढाइलेखाइ भन्ने त स्वैरकल्पनाबाहेक के हुनु ? सरकारले हरूवाचरुवाहरूको सबै ऋण माफी र साहूहरूले गरेको कागज खारेजीको घोषणा पनि गरेको छ। तर, हरूवाचरुवाले मुक्ति पाएका छैनन्। फगत घोषणाले मात्रै हरूवाचरुवाको मुक्ति कसरी हुन्थ्यो ? संविधानमा लेखिएका अक्षरहरू उनीहरूको जीवनमा कसरी पुग्न सक्थे र ? सरकारले हरूवाचरुवा मुक्ति र ऋणकागज खारेजीमात्रै होइन उनीहरूको पुनस्र्थापनाको प्याकेज ल्याउनुपर्छ। तर, त्यो प्याकेज चाहिँ मुक्त कमैया र कमलरीहरूको हकमा जस्तै अपूरो र अधुरो हुनु हुँदैन। जस्तो कि घरजग्गा दिने तर नापीनक्सा नगर्दिनाले फिल्डबुकमा नाम नचढ्ने, बैंक वा वित्तीय संस्थाबाट ऋण लिन नमिल्ने, बेच्न नमिल्ने र फेरि कमैया नै बन्न बाध्य हुनुपर्ने। देशैभरिका हरूवाचरुवाहरूको मुक्ति र पुनस्र्थापना गरी उनीहरूलाई उचित बसोबासको व्यवस्था सरकार आफैंले गरिदिनुपर्छ। नागरिकता नभएकाहरूलाई त्यो प्रमाणपत्र दिनुपर्छ। रोजगारी र सीपमूलक काम दिनुपर्छ। शिक्षा र स्वास्थ्यजस्ता आधारभूत आवश्यकता निःशुल्कमात्रै होइन, थप सुविधासहितको प्रबन्ध गरिनुपर्छ। ता कि हरूवाचरुवाहरूले छोराछोरी स्कुल पठाउँदा घरको काम नछुटोस्, फेरि साहूकहाँ मजदुरी गर्न जान नपरोस्। आफ्ना नागरिकहरू त्यसरी चरम गरिबीमा अझै पनि दासयुगको एउटा अंशमा बाँचिरहेको लोकतान्त्रिक सरकारका लागि साँच्चै लज्जाको विषय हुनुपर्छ। हरूवाचरुवाको मुक्तिसँगै सरकारले उनीहरूको इच्छाविपरीत आजसम्म काम लगाएका साहूहरूमाथि कडा कानुनी कारबाहीमात्रै गरेर हुँदैन, क्षतिपूर्ति पनि असुली गरी पीडितहरूलाई दिनुपर्छ।"
पारस उत्कृष्ट,"काठमाडौं : नेपालका पारस भण्डारी मलेसियामा आयोजना भएको सरावाक बोर्नियो कप इन्टरनेसनल तेक्वान्दो च्याम्पियनसिपमा उत्कृष्ट खेलाडी बनेका छन्। ग्योरोगीमा कांस्य पदक जितेका पारस च्याम्पियनसिपकै उत्कृष्ट खेलाडी घोषित भएको नेपाल तेक्वान्दो संघका केन्द्रीय सदस्य एवं पुम्से निर्णायक उपसमितिका संयोजक बब्लु सिवाकोटीले जानकारी दिए। च्याम्पियनसिपको अन्तिम दिन सुप्रिमा बजगाईंले स्वर्ण पदक जितेकी छन्। उनले ग्योरोगीको महिला ४२ केजीमुनिको तौल समूहमा स्वर्ण पदक जितेकी हुन्। यसैगरी महिला ५९ केजी तौल समूहमा सुभांगी श्रेष्ठले कांस्य पदक जितिन्। सिनियर ग्योरोगीतर्फ नेपालले दोस्रो स्थान हात पारेको नेपाल तेक्वान्दो संघका केन्द्रीय सदस्य सिवाकोटीले जानकारी दिए। च्याम्पियनसिपमा ग्योरोगीतर्फ नेपालले तीन स्वर्ण, तीन रजत र सात कांस्य जितेको थियो। यसअघि नेपालका अभिषेक बराल र आशुतोष बरालले स्वर्ण जितेका थिए। अभिषेकले पुरुष ८० केजी र आशुतोषले पुरुषकै ८७ केजीमाथिको तौल समूहमा स्वर्ण पदक जितेका थिए। यसैगरी पुजन खड्का, सुरज कार्की र अबास खानले रजत तथा पूजा कुँवर, अभिषेक डल्लाकोटी, श्रीचन्द्र कार्की, अफ्ताव खान र ज्वालासिंह गुरुङले कांस्य पदक जितेका थिए। यसैगरी पुम्सेको प्रतिस्पर्धामा नेपालले एक स्वर्ण र तीन रजत पदक जितेको थियो। नेपालकी रेखमाया गुरुङले महिला ३० देखि ४० वर्ष उमेर समूहमा स्वर्ण पदक जितेकी थिइन्। यसैगरी महिलाकै १८ देखि ३० वर्षको समूहमा सन्दीपा अमगाईं, यही समूहको पुरुषमा मोहमद उमर खान र ४० देखि ५० वर्ष उमेर समूहमा रोशन खानले रजत पदक जितेका थिए। नेपाली खेलाडीले अब भियतनाममा हुने ११औं एसियन जुनियर तेक्वान्दो च्याम्पियनसिपमा प्रतिस्पर्धा गर्ने छन्।"
अधिकारीलाई फेरि स्पष्टीकरण,"काठमाडौँ : नेपाल वायु सेवा निगमको सञ्चालक समितिले कार्यकारी अध्यक्ष युवराज अधिकारीलाई ७ दिने स्पष्टीकरण सोधेको छ। मन्त्रिपरिषद्ले बर्खास्त गरे पनि सर्वोच्च अदालतको अल्पकालीन अन्तरिम आदेशपछि हाजिर हुँदै आइरहेका अधिकारीसँग चौथो पटक स्पष्टीकरण सोधिएको हो। सोमबार निगम मुख्यालयमा बसेको सञ्चालक समितिको बैठकले निलम्बित कार्यकारी अध्यक्ष अधिकारीसँग दर्जन बढी विषयमा स्पष्टीकरण बुझाउन भनेको हो । स्पष्टीकरणमा कमिसनको प्रलोभनमा ८ महिनादेखि निगमको न्यारोबडीको इन्जिन मर्मत नगरी भाडामा ल्याइएको र मर्मत नगर्नुको कारण, उक्त इन्जिन ८ महिनादेखि स्थानीय एजेन्ट खडा गरेर दैनिक ३ लाख रुपैयाँमा भाडामा चलाउनुको कारण, आन्तरिक प्रयोगमा रहेका नाइनएनएबीएस विमान हालसम्म मर्मत गरेर प्रयोगमा नआउनुको कारण मागिएको छ । यसैगरी सर्वसाधरणलाई टिकट बिक्री गरेर जहाज चार्टर उडानमा लगाइएको, करार र ज्यालादारीमा प्रक्रिया उल्लंघन गरेर भर्ना गरिएको, विदेशमा कर्मचारी पदस्थापनमा पक्षपात तथा प्रक्रिया उल्लंघन गरिएको, चिनियाँ जहाजको व्यवस्थापन गर्न नसकेको, हवाई टिकटलाई अनलाइनबाट बिक्री गर्न नसकेकोलगायतका आरोप लगाइएको छ। पर्यटन मन्त्रालयले अधिकारीसँग २ पटक स्पष्टीकरण र एक पटक बयान लिएको थियो। त्यस्तै पर्यटन सचिवको संयोजकत्वमा उनीमाथि छानबिन गर्न समितिसमेत गठन गरिएको थियो। मन्त्रिपरिषद्ले उनलाई एक पटक निलम्बन र बर्खास्त गरेको थियो। मन्त्रिपरिषद्ले बर्खास्त गरे पनि सर्वोच्च अदालतको साउन १९ गतेको अल्पकालीन अन्तरिम आदेश देखाउँदै अधिकारी निगम फर्किएका छन्। यो मुद्दाको पेशी आउँदो शुक्रबारका लागि तोकिएको छ। उनलाई साउन १९ गते बसेको मन्त्रिपरिषदको बैठकले नेपाल वायुसेवा निगमको हितविपरीत कार्य गरेको भन्दै ५२ वटा आरोपसहित बर्खास्त गरेको थियो। तत्कालीन पर्यटन सचिव महेश्वर न्यौपाने नेतृत्वको जाँचबुझ समितिको प्रतिवेदनको सुझावका आधारमा मन्त्रिपरिषद्ले निलम्बनपछि दोस्रोपटक बर्खास्त गरेको थियो।"
जनशक्ति अभावले भेन्टिलेटर प्रयोगविहीन,"धनकुटा : जनशक्ति अभावले जिल्ला अस्पताल धनकुटामा स्थापना गरिएको भेन्टिलेटरसहितको सघन उपचार कक्ष (आईसीयू) अहिलेसम्म प्रयोगमा आउन सकेको छैन। कोरोना महामारीका बेला गम्भीर प्रकृतिका बिरामीलाई जिल्लामै उपचारको व्यवस्था मिलाउन प्रदेश १ सरकारको २ करोड रुपैयाँको आर्थिक सहयोगमा भेन्टिलेटरसहित १० बेड क्षमताको आईसीयू कक्ष स्थापना गरिएको थियो। करोडौं रुपैयाँ खर्चेर जडान गरिएका ती महŒवपूर्ण उपकरण अहिले दक्ष जनशक्ति अभावकै कारण प्रयोगविहीन अवस्थामा पुगेको जिल्ला अस्पताल धनकुटाका निमित्त मेडिकल सुपरिटेन्डेन्ट डा मनिषप्रसाद शाहले बताए। सञ्चालन नहुनुको मुख्य कारण जनशक्ति अभाव नै हो, उनले भने, विशेषज्ञसहितको जनशक्ति उपलब्ध भएमा तत्काल सञ्चालन गर्न सकिन्छ। अस्पताल भवन परिसरको माथिल्लो तलामा आईसीयू कक्ष निर्माण गरिएको थियो। कक्षभित्रका १० बेडमध्ये ४ वटामा भेन्टिलेटर जडान गरिएको छ। बाँकी ६ बेड नर्मल छन्। आईसीयू कक्षभित्रका उपकरण अलपत्र छन्। प्रयोगविहीन बनेका मेसिनहरू कपडाले बेरेर राखिएको छ। जनशक्ति अभावकै कारण सञ्चालन नहुँदा बिरामीहरू धरानस्थित बीपी कोइराला स्वास्थ्य विज्ञान प्रतिष्ठान, विराटनगरको विराट नर्सिङ होम र नोबेल शिक्षण अस्पतालसम्म धाउनुपर्ने बाध्यता छ। भेन्टिलेटरसहितको आईसीयू कक्ष सञ्चालन हुँदा गम्भीर प्रकृतिका बिरामीले सहजै उपचार पाउन सक्थे। जसबाट धनकुटा मात्र नभई अन्य जिल्लाका स्थानीयसमेत लाभान्वित हुन सक्छन्। आईसीयू भेन्टिलेटरसहितको कक्ष सञ्चालनमा ल्याउन नसकिए खिया परेर जाने काम नलाग्ने अवस्थासमेत हुने अस्पताल विकास समितिका पूर्वअध्यक्ष सुनीलकुमार डंगोलको भनाइ छ। उनका अनुसार प्रदेश सरकारले यसमा ध्यान दिएर सञ्चालन गर्नुपर्ने र यदि भएन भने तत्काल जिल्लाका सातवटै स्थानीय तहहरूको सहयोगबाट सञ्चालन गरिनुपर्छ। यता जिल्ला समन्वय समिति धनकुटाका प्रमुखसमेत रहेका धनकुटा अस्पताल विकास समितिका अध्यक्ष निरेन तामाङले प्रदेश सरकारको सम्बन्धित मन्त्रालयसँग जनशक्ति व्यवस्थापनबारे छलफल भइरहेको बताए। सरकारको करोडौं रूपमा लगानीमा उपकरण जडान भएका छन्। जडानलगत्तै सञ्चालन हुनुपर्ने आईसीयू कक्ष एक वर्ष बित्दासमेत सञ्चालनमा नआउनु आफैंमा दुखद् हो। आगामी भदौ १७ गते जिल्लाबाट प्रतिनिधित्व गर्ने प्रदेश सभाका सदस्यसँग आइसीयू कक्षबारे छलफल कार्यक्रम राखिएको अध्यक्ष तामाङले बताए।"
बेलायतले स्वास्थ्यकर्मी लैजाने,"काठमाडौं : नेपाली स्वास्थ्यकर्मी निःशुल्क रूपमा बेलायत जान पाउने भएका छन्। नेपाल र बेलायत सरकारबीच सोमबार सम्झौतापत्रमा हस्ताक्षर भएसँगै स्वाथ्यकर्मी बेलायत पठाउन बाटो खुलेको हो। सम्झौताका क्रममा संख्या उल्लेख गरिएको छैन। संख्या यकिन नभए पनि नेपाली स्वास्थ्यकर्मीले बेलायतमा रोजगारी पाउनेछन्। सम्झौतापत्रमा नेपालका श्रमसचिव एकनारायण अर्याल र नेपालका लागि बेलायतका राजदूत निकोला पोलिटले हस्ताक्षर गरे। बेलायत जाने नेपाली स्वास्थ्यकर्मीले बेलायतका स्वास्थ्यकर्मी सरह सेवा सुविधा र अधिकार पाउनेछन्। राम्रो कमाइ हुने भएकाले बेलायत धेरैको आकर्षण हुने गरेको छ। नर्स मात्र नभई अन्य स्वास्थ्यकर्मी पनि बेलायत जान पाउनेछन्। सम्झौतापत्रमा हस्ताक्षर भएसँगै बेलायतको स्वास्थ्य रोजगारीमा नेपाली सहजै संलग्न हुन पाउने बाटो खुलेको मन्त्रालयले जनाएको छ। नेपाली स्वास्थ्य जनशक्तिको विकासमा पनि सम्झौताले सहयोग पुग्ने मन्त्रालयको अपेक्षा छ। जीटूजीमार्फत स्वास्थ्यकर्मी बेलायत जान पाउनेछन्। नेपाली स्वास्थ्यकर्मीको छनोट, पदस्थापना र सेवा सुविधासम्बन्धी मापदण्ड छलफलकै क्रममा रहेको जनाइएको छ। दुवै देशले कार्यान्वयन ढाँचा बनाउन सहमत भएका छन्। वैदेशिक रोजगार विभाग तथा बेलायतको डिपार्टमेन्ट अफ हेल्थ एन्ड सोसियल केयर वा तोकिएको निकायको प्रत्यक्ष संलग्नतामा स्वास्थ्यकर्मीको छनोट र पदस्थापना हुनेछ। नेपाली स्वास्थ्यकर्मीले सुरक्षित, मर्यादित र व्यवस्थित तवरले बेलायतको स्वास्थ्य सेवा (एनएचएस) मा रोजगारीमा पाउनेछन्। इम्प्लिमेन्टेसन प्रोटोकलमार्फत नर्स तथा स्वास्थ्यकर्मीलाई बेलायतमा पदस्थापना गर्ने कार्यलाई थप स्पष्ट व्यवस्था गरिने जनाइएको छ। परीक्षणका रूपमा पहिलो चरणमा केही नेपाली लैजाने र त्यसपछि थप स्वास्थ्यकर्मी लैजाने सहमति भएको छ। स्वास्थ्यकर्मी निःशुल्क रूपमा बेलायत जान पाउनेछन्। रोजगारीका लागि छनोट भएका स्वास्थ्यकर्मीको लागतको शोधभर्ना हुनेछ। परीक्षण चरणको अन्तमा समग्र स्वास्थ्यकर्मी नियुक्ति प्रक्रियाको मूल्यांकन गरिने र थप नियुक्ति तथा विस्तारका सम्बन्धमा आवश्यक निर्णय लिइने सम्झौतापत्रमा उल्लेख छ।"
आफ्नै उम्मेदवार हराउन माओवादीमा रकम लेनदेन,"काठमाडौं : माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गराएको निष्कर्ष छानबिन टोलीले निकालेको छ। स्थानीय तहको निर्वाचनमा पार्टीभित्रबाट भएको घातअन्तर्घात छानबिन गर्न माओवादीले टोली गठन गरेको थियो। उक्त टोलीका संयोजक टंक राईले सोमबार पार्टी अध्यक्ष पुष्पकमल दाहाललाई प्रतिवेदनमा उक्त कुरा उल्लेख गरिएको छ। राईले अध्यक्ष दाहाललाई प्रतिवेदन बुझाउँदै पार्टीको अनुशासनको बाँध भत्काउनेहरूलाई पार्टीबाट निष्काशन गर्न सिफारिस गरेको छ। अध्यक्ष दाहालले घात गर्नेहरूलाई पार्टीबाट निष्काशनसम्मको कडा कारबाही हुने बताएका छन्। केन्द्रीय कमिटीको बैठकबाट अनुशासन विभागका अध्यक्ष टंक राई संयोजक रहेको छानबिन समितिमा खिमलाल देवकोटा र मुक्ति प्रधान सदस्य थिए। केन्द्रीय कमिटीको बैठकमा नेताहरूले स्थानीय तहको चुनावमा अन्तर्घात गर्नेहरूलाई कारबाही हुनुपर्ने माग उठेको थियो। पार्टी र समग्र कम्युनिस्ट आन्दोलनलाई केन्द्रमा राखेर व्यक्तिका चाहना, सोचलाई प्राथमिकता नदिईकन छानबिन गरेका छौं। समग्र पार्टीलाई फलामे अनुशासनमा बाँध्ने गरि छानबिन गरेर प्रतिवेदन तयार गरेर बुझाएका छौं,राईले भने, समस्याको जटिलता, मौसमको प्रतिकूलता, स्रोतसाधनको सीमितताका करण कतिपय अध्यनहरू अझै पूर्ण भएको छैन। छानबिन समितिले झण्डै ५ सय जनासँग कुराकानी गरेर तथ्य, प्रमाणसहित १२० पृष्ठ लामो प्रतिवेदन अध्यक्ष दालहाललाई बुझाएको थियो। पार्टीमा आन्तरिक संवाद कम हुनु, उपयुक्त व्यक्तिले टिकट नपाउनु, टिकट वितरणमा पर्याप्त अध्ययनको जस्ता कमजारीले अन्तर्घात भएको प्रतिवेदनमा निष्कर्ष छ। राईका अनुसार महोत्तरी, सिरहा, बर्दियालगायतका जिल्लामा नेता तथा कार्यकर्ताबाट बढी अन्तर्घात भएको देखिएको छ। त्यहाँ स्थलगतरूपमै पुगेर छानबिन गरिएको छ। घातअन्तर्घात गरेको प्रमाणको रूपमा हामीले अडियो, भिडियो, साक्षी, र कागजी प्रमाण संकलन गरेर प्रतिवेदन बुझाएका छौं, राईले भने, पार्टीका सदस्य, मतदाता, स्वतन्त्र व्यक्तिहरूसँग हामीले छुट्टाछुट्टै र सामूहिक कुरा गरेका थियौं। उजुरी परेका पार्टीका नेता तथा कार्यकर्ताहरूलाई पनि सफाईको मौका दिइएको उनले बताए। छानबिन टोलीमा सबैभन्दा धेरै मधेसका जिल्लाबाट उजुरी परेको थियो। सिरहामा अघिल्लो स्थानीय तहको निर्वाचनमा माओवादी केन्द्रबाट ६ वटा स्थानीय तहमा विजयी भएका थिए। त्यसमध्ये एउटा पालिकामा मात्रै जित्यौं पाँचवटामा पराजय व्यहोर्यौं, संयोजक राईले भने, महोत्तरीमा चार पालिका जित्ने अपेक्षा गरिए पनि एउटा पनि जित्न सकिएन। महोत्तरीमा स्थानीय तहमा तीन पालिकामा माओवादी विजयी भएको उनले बताए। बर्दियामा अघिल्लो स्थानीय तहको निर्वाचनमा चारवटा पालिका जितेको थियो। तर, हालैको चुनावमा एउटामा सीमित भयो। यी सबै विषय राखेर प्रतिवेदनमा हारको कारण औंल्याएको राईले बताए। पार्टीभित्र एकजुट भएर लाग्न नसकेका कारण हार व्यहोर्नुपरेको निष्कर्ष निकालिएको छ, उनले भने, आग्रह पुर्वाग्रहहरू पनि देखियो। मूलतः पार्टीमा आन्तरिक संवाद एकदम कम रहेको पाइयो। प्रतिवेदन बुझ्दै अध्यक्ष दाहालले राम्रो गर्नेलाई प्रोत्साहित गर्ने र अनुशासन तोडेर अराजकतातिर जानेहरूलाई दण्डित गर्ने यो प्रक्रिया अगाडि बढाउने बताए। छानबिन प्रतिवेदनलाई पदाधिकारी बैठकमा पेस गरेर दोषी उपर छानबिन समितिले गरेको सिफारिसअनुसारको कारबाही हुने अध्यक्ष दाहालले बताए। हामीले गरेको काम हाम्रो पार्टीका लागि मात्रै होइन यो विधि प्रक्रियाले अरू पार्टीहरूलाई पनि केही न केही म्यासेज दिन्छ, उनले भने, देशमा, राजनीतिलाई सही ढंगले अगाडि बढाउन, राजनीतिमा हुने गरेका विचलन, विसंगति, विकृतिहरूलाई नियन्त्रण गर्ने प्रक्रियामा यो प्रतिवेदन कार्यान्वयनले प्रेरणा दिने छ। छिटै पदाधिकारीको बैठक बोलाएर प्रतिवेदन उपर छलफल हुने पार्टीका उपाध्यक्ष तथा पार्टी प्रवक्ता कृष्णबहादुर महराले बताए। प्रतिवेदनमा दिएको सुझावलाई कार्यान्वयन गरिने उपमहासचिव हरिबोल गजुरेलले नेता तथा कार्यकर्तालाई विश्वास दिलाए।"
"गठबन्धन अस्थायी, वाम एकीकरणको विकल्प छैन","पार्टीभित्र रस्साकसीबीच महासचिवमा चयन हुनु भएको छ। कस्तो अनुभूति भइरहेको छ ? जुन जिम्मेवारी दिएको छ त्यो पार्टीको विधान, मूल दस्तावेजहरूको मर्म र निर्णयअनुसार हो। महासचिव भएर गर्नुपर्ने जिम्मेवारी जे जस्ता तोकिएका छन्, तिनै जिम्मेवारी पूरा गर्ने प्रयत्न जारी रहिरहन्छ। महासचिव भएपछि पार्टी सशक्त बनाउने योजना के के बनाउँदै हुनुहुन्छ ? मुख्यरूपमा पार्टी विचार र विधिले पार्टी सञ्चालन गर्ने विषय हो। विचारको हिसाबले आठौं महाधिवेशनले राजनीतिक दस्तावेज तयार गरिसकेको छ। त्यसकारण विचारको तहमा त्यही महाधिवेशनको दस्तावेजको मूल मर्म र भावनाअनुसार चल्ने कुरा हो। संगठनात्मक क्षेत्रमा विधि, विधानले चल्ने कुरा हो। आठौं महाधिवेशनले विधि, विधान बनाएको छ। त्यही विधि, विधानलाई फलो गर्ने कुरा हो। ती विधि विधानका अतिरिक्त समयसमयमा बस्ने केन्द्रीय कमिटी, विभिन्न तह पार्टीका बैठकले गरेका निर्णयहरू कार्यान्वयन लैजाने जोड दिने प्रयास हुनेछ। विधिमा लैजाने प्रक्रियामा जोड दिने हो। पार्टी भने विचार हो, सञ्चालन भनेको विधि हो। विचार र विधिलाई सन्तुलित रूपमा राख्नुपर्छ। विचारअनुसार विधि सञ्चालन, विधिअनुसार संगठन सञ्चालन गर्नेे कुरामा पहल र प्रयास अवश्य हुनेछ। संगठनात्मक स्वरूप कस्तो बनाउने योजना छ ? संगठन भनेको एक प्रकारको माध्यम र साधन हो। मूल लक्ष्य भनेको मुलुकका चुनौती समाधान गर्दै समाजवादी क्रान्ति सम्पन्न गर्नु छ। यसका लागि राष्ट्रिय स्वाधीनतामा देखिएका चुनौतीलाई समाधान गर्नु परेको छ। मुलुकलाई पूर्ण स्वाधीन बनाउँदै समाजवादी क्रान्तिको पूर्वाधार तयार गर्ने दायित्व छ। अहिलेको अवस्थामा समाजवादी क्रान्तिको लक्ष्य पूरा गर्न शान्तिपूर्ण आन्दोलन र निर्वाचन प्रक्रिया हो। त्यसैले निर्वाचनमा गएका हौं। आन्दोलनको स्वरूपलाई लक्ष्यमा पुर्याउन संगठनात्मक संरचना बनाउने हो। महाधिवेशन भर्खरै सकिएको छ। फेरि तत्कालै विशेष अधिवेशन गर्ने भनिएको हो ? पार्टी विधानअनुसार प्रत्येक पाँच वर्षमा महाधिवेशन हुन्छ। पाँच वर्षअगावै पनि कुनै विशेष परिस्थितिमा विशेष विषयलाई लिएर विशेष महाधिवेशन गर्न सकिन्छ, राष्ट्रिय भेला र सम्मेलन गर्न सकिन्छ। विषयगत आधारमा त्यस प्रकारका विशेष महाधिवेशन र सम्मेलन हुने गर्छन्। अहिले मुलुकको तरलताको अवस्थामा छ। अब बृहत् रूपमा कम्युनिष्ट आन्दोलनलाई युनिफाइड गर्नुको विकल्प छैन। मुलुकको स्वाधीनताको आन्दोलनलाई सामना गर्न र चुनौती समाधान गर्न बृहत् रूपमा वाम एकीकरणको विकल्प छैन। विगतमा विभिन्न अवस्था र परिस्थितिमा वाम आन्दोलन विखण्डित र विकेन्द्रित भएको थियो। अब एकीकरणको विकल्प छैन, केन्द्रीकरणको विकल्प छैन। एकीकरण र केन्द्रीकरण गर्दै लैजाने भनेको संगठनात्मक रूपले एकीकरण गर्दै लैजाने कुरा हो। संगठनात्मक एकीकरणका लागि समयसमयमा महाधिवेशन, सम्मेलन र भेला गर्नुपर्छ। त्यसले खासखास समयमा संगठनात्मक र संरचनागत विषयमा पनि अदलीबदली गर्नुपर्ने हुन्छ। यसका लागि विशेष महाधिवेशन आदि जरुरी हुन्छ। नीति र संगठनात्मक संरचनाका विषयमा समयसमयमा पुनरावलोकन र नवीकरण गरिरहनुपर्ने हुन्छ। विभिन्न घटकबीच सहमति, सहकार्य र एकीकरण गर्नुपर्यो भने स्वाभाविक रूपमा विशेष महाधिवेशन वा राष्ट्रिय सम्मेलन र भेला आदि गर्न सकिन्छ। वाम एकीकरण सम्भव छ त ? लक्ष्य र उद्देश्य त सबै वामशक्ति एकीकरण गर्ने नै हो। तर, व्यावहारिक रूपमा कति जीवन्त बनाउन सकिन्छ ? भन्ने प्रश्न पनि उत्तिकै चुनौतीपूर्ण छ। यसलाई व्यवहारमा रूपान्तरण गर्न प्रयत्न निरन्तर गरिराख्नु पर्छ। धेरै चुनौती छन् तर यो क्रममा एकीकरण प्रक्रिया क्रमशः बढाउँदै लैजानु पर्छ। यसको विकल्प छैन। यस क्रममा भेला, सम्मेलन, महाधिवेशन र विशेष महाधिवेशन आदि प्रक्रिया स्वभाविकरूपमा आकर्षित हुन्छन्। माओवादी केन्द्रसँग बाबुराम भट्टराई, वामदेव गौतम र माधव नेपालसँग एकीकरण हुन लागेको हो र ? अब माधव, झलनाथ, वामदेवजीहरूको सन्दर्भमा एउटै पार्टी बनाउने हो। यही उद्देश्यका साथ अघि बढेका छौं। पहिला एउटै पार्टी बनेकै हो तर पछिल्लो समयमा सर्वोच्च अदालतको फैसलाले मात्रै अलगअलग भएको हो। यो बेला पनि अलगअलग हुनुपर्ने अवस्था भने होइन। हामीले एक हुनुपर्छ भनेका थियौं तर उहाँहरूले वैधानिकताका लागि अलग हुनु पर्ने अवस्था आयो भन्नु भयो। त्यही भएर अलग हुनु भएको हो। एकताबद्ध भएर अगाडि बढ्ने सवालमा उहाँहरू तयार भए हामी जहिले पनि तयार छौं। बाबुरामजीको सन्दर्भमा उहाँले कम्युनिस्ट आन्दोलन र कम्युनिस्ट पार्टी नै छोड्नु भएको हो। मार्क्सवाद, लेनिनवाद पनि त्याग्नु भएकै हो। अहिले पछिल्लो समयमा मैले छोड्नु उपयुक्त रहेनछ, मैले मार्क्सवाद, लेनिनवाद अंगीकार गर्नुपर्छ कम्युनिस्ट पार्टीमा लाग्नुपर्छ भनेर फेरि कम्युनिस्ट पार्टीमा फर्कन लाग्नुभयो। यो चाहिँ एउटा प्रारम्भ मात्र हो, ढिलो चाँडो उहाँसँग एकीकरण गरेरै अघि बढ्न सकिन्छ। अहिले पनि गोलाकारभित्र हँसिया हथौडा चिह्न लिएर जान उहाँ तयार हुनु भएको छ। यो पनि एकीकरणको प्रारम्भिक प्रक्रिया हो। वामदेवजीको सन्दर्भमा बृहत् एकीकरण गर्न छुट्टै प्लेट फर्म बनाएर लाग्नु भएको पाइन्छ। तर, उहाँले सोचेअनुसार एकीकरण हुने अवस्था भने देखिँदैन। उहाँ निर्वाचनका सन्दर्भमा गोलाकारभित्र हँसिया हथौडा चिह्न लिएर लड्छु भन्नु भएको छ। त्यसलाई प्राविधिक रूपमा कसरी अगाडि बढाउने भन्नेमा दुविधा छ। समग्र नेपाली कम्युनिस्ट आन्दोलनमा ढिलोचाँडो सबै एकीकृत र केन्द्रीकृत भएर अघि बढ्नुकोे विकल्प छैन। एमालेको सन्दर्भ के भन्नुहुन्छ ? एमालेसँग गठबन्धन हुने सम्भावना सकिएकै हो त ? एमालेका सन्दर्भमा एउटै पार्टी बनाउने भनेर लागेकै हो। पार्टी एक पनि भएको हो तर एमालेका अध्यक्ष केपी शर्मा ओलीले आफ्नो कार्यकालमा केही गल्ती गर्नुभयो। ती गल्तीका सन्दर्भमा उहाँले पुनरावलोकन गर्न तयार हुनुभयो भने त एकीकरण नहुने कुरै भएन। तर, त्यत्तिकै त एकीकरण हुने कुरा हुँदैन। आत्मसमीक्षा भयो भने एकीकरण गर्न समस्या हुँदैन। त्यो बेला ओलीले गल्ती गरेका ती मुद्दा र विषय ज्यूँका त्यूँ छन्। ती मुद्दा र विषयमा समीक्षा, छलफल र मूल्यांकन हुनुपर्छ। यसमा उहाँले सोचिरहनु भएकै होला। परिस्थिति बदलिएको छ। यस्तो अवस्थामा वाम एकीकरण नहुँदा विभिन्न चुनौतीको सामना गरिरहेका छौं। लाग्छ, ढिलोचाँडो पक्कै समीक्षा हुनेछ। समीक्षाबाट नै निष्कर्षमा पुग्ने अपेक्षा गर्न सकिन्छ। एमालेसँग पानी बाराबार नै गर्नुपर्छ भन्ने अवस्था त होइन नि ? कम्युनिस्टहरू विचार र नीतिप्रधान हुन्छन्। एमालेसँग व्यक्तिगत आग्रह पूर्वाग्रह लिनुपर्ने विषय होइन। यो कुनै लेनदेनको विषय पनि होइन। विचार र नीतिका आधारमा सम्बन्ध स्थापित गर्ने कुरा हो। विचार र नीतिमा कति निकटता, सामीप्यता, समानता निर्माण गर्न सकिन्छ, त्यसैमा एकीकरणको प्रक्रिया निर्भर हुन्छ। वामशक्तिका बीचमा एकीकरणको विकल्प छैन भन्ने कुरा गरिरहेका छौं तर विचार नै नमिल्ने नेपाली कांग्रेससँग गठबन्धन गरिरहेका छौं। किन ? वामशक्तिबीच एकीकरणको विकल्प नहुञ्जेल कांग्रेसलगायतसँग स्वाभाविक ढंगले सहकार्य चलिरहन्छ। निर्वाचन प्रणाली पहिलो हुने निर्वाचित हुनेमा आधारित छ। यो निर्वाचन प्रणालीले गठबन्धनको स्वतः माग गरेको छ। एमालेले पनि गठबन्धनको प्रयास गरिरहेको छ। स्थानीय तहको निर्वाचनमा ९ घटकबीच गठबन्धन गर्नुपर्ने स्थिति पैदा भयोे। गठबन्धनलाई पनि बहुमत पुर्याउन पनि दलहरूसँग सहकार्य गर्नुपर्ने अवस्था आएको हो। अर्को शब्दमा, निर्वाचन प्रणालीले गर्दा नै गठबन्धनमा जानुपर्ने अवस्था सिर्जना भएको हो। निर्वाचन त तत्कालको अस्थायी कुरा हो। कार्यनीतिक विषय २४ घण्टामा अदलबदल हुन सक्छ। यो दूरगामी खालको रणनीतिक विषय परेन। कार्यनीतिक विषयमा क्षणिक र तत्कालका लागि समान धारणा हुन सक्ने शक्तिबीचमा सहकार्य हुन सक्छ। अस्थायी प्रकारका सहकार्य वामशक्तिबीच मात्र हुनुपर्छ भन्ने छैन। यो गठबन्धन कहिलेसम्म हुन्छ ? गठबन्धन गर्ने कुराको कुनै सीमा हुँदैन। यो घटनाक्रम, सन्दर्भ र प्रसंगले निर्धारण गर्ने विषय हो। वैचारिक रूपमा राजनीतिक घटनाक्रमको अदलीबदलीले निर्धारण गर्ने कुरा हो। फलानाले ढिस्कानाले गर्ने वा कुनै मनोगत शैलीमा निर्धारण गर्ने कुरो होइन, राजनीतिक घटनाक्रमले निर्धारण गर्नेछ। प्रतिनिधिसभा र प्रदेशसभाको निर्वाचन पनि तोकिसकिएको छ, सिट बाँडफाँटको विषयमा के भइरहेको छ ? निर्वाचनको मिति तोकिसकिएको छ। पाँच दलबीच सिट बाँडफाँटको विषय छलफलमै छ। यो टुंगिएको छैन। यसले अन्तिम रूप पाएपछि स्वभाविक ढंगले सार्वजनिक भइहाल्छ। अन्तरकुन्तर छलफल भइरहेको छ। यसैले यो विषयमा टिप्पणी गर्नु आवश्यक छैन। २०७४ सालको निर्वाचनको अवस्था जे जस्तो थियो, त्यही आधारमा सिट बाँडफाँट गर्दा उपयुक्त हुने ठानेको छु। त्यसैलाई निरन्तरता दिन सकिन्छ तर यो अहिले नै यो फाइनल भने होइन। गठबन्धनमा छलफल जारी नै छ। त्यो पनि छलफलकै विषय हो। यसलाई पनि पछि नै टुंग्याउने छौं। राष्ट्रिय स्वाधीनता र अखण्डता माओवादीको नारा बन्दै आएको छ। तर, नागरिकता विधेयक र एमसीसी त तपाईंहरूकै सहयोगमा पास भएको होइन र ? गठबन्धन हुनेबित्तिकै सबै कुरामा सहमति हुन्छ भन्ने छैन। मतभेद हुन सक्छन्। मतभेदका बीचमा सहकार्य हुनुपर्छ। कतिसम्म मतभेद भए सहकार्य जारी राख्ने, कतिसम्म मतभेद भए सहकार्य तोड्ने भन्ने हुन्छ। त्यो विषयवस्तुमा निर्भर हुन्छ। अहिलेको परिस्थितिमा मतभेदबीच पनि सहकार्य गर्नुपर्ने अवस्था छ। गठबन्धनबीच मतभेद नै हुँदैन भन्ने छैन। गैरकम्युनिस्ट र कम्युनिस्टबीच सहकार्यमा वैचारिक मतभेद त हुन्छ नै। गठबन्धनभित्र फरक मत देखिए पनि गठबन्धन भने गर्नैपर्ने बाध्यता हुन्छ। एउटा कम्युनिस्ट पार्टीभित्र त मतभेद हुन्छ तर मतभेद भयो भन्दैमा पार्टी फुटाउनुपर्छ भन्ने जरुरी होइन। मतभेदबीच पनि पार्टीमा छलफल गर्दै एकता कायम राख्नुपर्छ। त्यस्तै गठबन्धनभित्र पनि फरकफरक विचार भएकाहरू हुन्छन्। फरकफरक विचार भएकासँग मतभेद नहुने कुरै भएन। ती मतभेदबीच छलफल चलाउँदै एकता कायम गर्दै जानु पर्छ। एकातिर गठबन्धन चलिरहेको हुन्छ। अहिलेको प्रणालीले परिकल्पना गरेको अवस्था भनेको सत्तापक्ष, प्रतिपक्षसहितको अवस्था हो। बहुमतका लागि अहिले ५१ प्रतिशत सिट पुर्याउनुपर्ने अवस्था छ। अहिलेको परिस्थिति भनेको त्रिशंकु अवस्था हो। माओवादी तेस्रो शक्ति भएको पार्टी हो। दुई वटा ठूला पार्टी (एमाले र कांग्रेस) भइरहेको अवस्था हो। तिनका बीचमा रहेका अवस्थामा माओवादीले भने जस्तो सबै कुरा भइहाल्ने भन्ने हुँदैन। गठबन्धनमा एमसीसीका विषयमा मतभेद देखिएकै छन्। नमिलेका विषयमा सहकार्य गर्दै जानु पर्छ। जे जस्तो परिस्थिति आए पनि सहकार्य तोड्नु हुँदैन। त्यही भनेर मध्यमार्गी बाटो खोजिएको हो। नागरिकताको विषयमा पनि मतभेद नहुने कुरै भएन। यो त स्वाभाविक राजनीतिक रूपमा चलिरहेका हुन्छ। कतिपय राजनीतिक मुद्दा त पावर ब्यालेन्सले निर्धारण गर्छ। यस्ता विषयमा सहकार्य नहुने हो भने सरकार परिवर्तन भएको भयै हुन्छ। अस्थिरता र अराजकता फैलन्छ। प्रकारान्तरमा राष्ट्रिय स्वाधीनता र अस्मितामा नै गम्भीर असर पार्छ। घोषणापत्र गठनबन्धनको एउटै हुन्छ कि अलगअलग हुन्छ ? चुनाव चिह्न र घोषणापत्र सबै दलका आआफ्नै हुन्छन्। पाँचदलीय गठबन्धन हुँदा तीनवटा सिद्धान्त अवलम्बन गरिएको थियो। त्यसैलाई थप व्याख्या र परिभाषित गर्दै अघि बढ्न सकिन्छ।"
चितुवामानव द्वन्द्व बढ्दै,"बैतडी : ०००बैतडीका लागि यी प्रतिनिधि घटना मात्रै हुन। यस्ता घटना तल्लो स्वराड क्षेत्रमा २७ वटा भएका छन्। सुन्दै आङ जिरिंग हुने घटना आँखा अगाडि भएका हुनाले स्थानीयवासी त्रासमा छन्। चितुवा आएको भन्दै कसैले कराएपछि वा होहल्ला गरेपछि उनीहरू डरले काप्छन्। चितुवाको आक्रमणका घटना सुन्नेबित्तिकै गाउँलेहरू झस्किन्छन्, दशरथचन्द नगरपालिका ९ का वडाध्यक्ष लोकराज भट्टले भने, बैतडी सदरमुकाममा पनि चितुवा घरनजिक आइरहेको जानकारी पाएपछि झन् त्रास छाएको छ। बैतडी सदरमुकामनजिकै रहेको विनासौंमा बुधबार मात्रै गर्भवती चितुवा पासोमा परेर मरेपछि सदरमुकामका बासिन्दामा पनि त्रास छाएको हो। तल्लो स्वराड क्षेत्र भनेर चिनिने पञ्चेश्वर गाउँपालिका, शिवनाथ गाउँपालिका र मेलौली नगरपालिकामा चितुवाको आक्रमणबाट २०६८ यता २७ जनाको ज्यान गएको छ। सबैभन्दा बढी प्रभावित क्षेत्र मेलौली नगरपालिका९ अर्थात साबिकको विशालपुर गाविस हो। जहाँ १० जनाको ज्यान गएको छ। तल्लो स्वराडमा मात्रै होइन, बैतडीका विभिन्न ठाउँमा चितुवाले बस्तीनजिक आएर आक्रमण गर्न थालेको छ। केही दिनअघि मात्रै सुर्नया गाउँपालिका८ ढोलेमा चितुवाले दुई दर्जनभन्दा बढी बाख्रा खाएको छ। गोठमा बाँधेको अवस्थामै बाख्राहरूलाई लिएर जाने गरेको छ। रातिको समयमा गोठबाटै बाख्रा लगेर जाने गरेको छ। दिउँसो बाख्रा चराउन वनतिर लगेको दिन मारिहाल्छ, स्थानीयवासी तेज बोहराले भने, चितुवाको बथानै छ। गाउँलेसमेत त्रसित छन्। जेठ पहिलो सातादेखि हालसम्म २ दर्जनभन्दा बढी बाख्राहरू मारेको छ। उनले चितुवाको डरले किसानहरूले बाख्रा वनतिर लैजानै छोडेको बताए। स्थानीयवासी एक्लै हिँड्न डर मान्ने गरेका छन्। गोठबाटै बाख्रा लगेर जाने बानी परेको चितुवा दिनदहाडै ठूलो आवाजले जंगलमा काराइरहन्छ। नजिकै जंगलमा दिनदहाडै कराउँछ। गोठबाटै बाख्रा लैजाने बानी परेको रातिमा घरनजिकै आउँछ, अर्का स्थानीयवासी मानबहादुर बोहराले भने, बाख्रा चराउन बन्द गरिसक्यौं। एक्लै हिँड्न पनि डर लाग्छ। मेलौली नगरपालिका२ मा पनि एक महिनादेखि चितुवाले बाख्रा मार्न थालेको छ। गोठबाटै बाख्रा तानेर लग्ने गरेको मेलौली२ सलेनाका सुरेश चन्दले बताए। गत साउन १४ गते खोरबाटै बाख्रा मारेर लैजान खोज्दा चितुवा धपाउन गएका ६८ वर्षीय गणेशबहादुर चन्द घाइते भएको उनले बताए। सिगास गाउँपालिका, दशरथचन्द नगरपालिकालगायत क्षेत्रमा चितुवा बस्तीनजिक आएर घरपालुवा जनावर मार्न थालेको छ। जिल्लाका विभिन्न ठाउँमा घरपालुवा जनावर मार्ने घटना बढेको डिभिजन वन कार्यालय बैतडीले जनाएको छ। चितुवा बस्तीनजिक किन आउन थाल्यो ? यसको अनुसन्धान गर्न जरुरी देखिएको छ। तर, संरक्षणकर्मीहरू वनमा चितुवाको वासस्थान अभाव हुन थालेको र उसलाई आहाराको पनि कमी हुन थालेको दाबी गर्छन्। वन्यजन्तु अनुसन्धानकर्मी धीरेन्द्रबहादुर चन्द भन्छन्, प्रायः वन्यजन्तुले आफ्नो क्षेत्र निर्धारण गरी बरिरहेको हुन्छ। त्यो क्षेत्रमा मानिसको हस्तक्षेप बढेको पाइयो। वासस्थान र आहारा अभावमा बस्ती छिर्दै चितुवा बैतडीमा चितुवाको आक्रमणमा परेका व्यक्ति र नियन्त्रणमा लिइएको चितुवा। चितुवाको वासस्थानमा असर परिरहेको चन्द बताउँछन्। वनमा सडकहरू बन्न थाले। सडक बनेपछि मोटरको आवाजले पनि उनीहरूको शान्ति भंग हुने नै भयो। अनि चितुवाले वासस्थान फेर्यो भने नयाँ बनाइने वासस्थानमा वन पनि पर्न सक्छ, बस्ती पनि, उनी भन्छन्। चितुवालाई वासस्थान मात्रै होइन, आहाराको पनि अभाव हुन थालेको उनको दाबी छ। चितुवा मांशाहारी वन्यजन्तु हो। उसले मासु मात्रै खान्छ। तर, अहिले उसको आहारामा पनि मानवले हस्तक्षेप गरेको छ। वनमा पाइने घोरल, चित्तल, बँदेलको सिकार चितुवाले होइन मानिसहरूले गर्न थाले, उनी भन्छन्, अनि यसको आहारा पनि मासियो भने बस्ती आउनुको विकल्प नै रहेन। बैतडीको तल्लो स्वराड क्षेत्रमा चितुवाको आक्रमणबाट एक दशक अवधिमा २७ जनाको ज्यान गएको छ। दुर्गम गाउँमा मात्रै होइन, जिल्ला सदरमुकामनजिकै विनासौंमा हालै गर्भवती चितुवा पासोमा पर्यो। यससँगै सदरमुकामकै बासिन्दा पनि त्रसित बनेका छन्। त्यसो त २०७४ यता ११ वटा चितुवासमेत मरेको पाइएको छ। ६ वटा पासोमा परेर, एउटा गोली लागेर र अन्य मृत भेटिएको हो। यसले मानवचितुवा द्वन्द्व बढ्दो देखाउँछ। किन त ? विज्ञ भन्छन्, वनमा चितुवाको वासस्थान हडपियो। आहाराको पनि कमी हुन थाल्यो। चितुवा अशक्त भयो भने पनि बस्तीको आसपास आउने उनको तर्क छ। जिल्ला सदरमुकाममै चितुवा बस्तीमा आएर पासोमा पर्यो। पोस्टमार्टम रिपोर्टमा त्यो चितुवा गर्भवती थियो। गर्भवती भएर वन्यन्तुलाई लखेटेर मार्न सक्ने अवस्था नभएमा, चितुवा वृद्ध वा अशक्त भएमा पनि उसले बस्तीमा बाँधेका वस्तुभाउमा आक्रमण गर्छ, चन्द भन्छन्। घरपालुवा जनावरको सिकार गर्न सजिलो हुने भएकाले पनि चितुवा बस्तीमा पस्ने उनको भनाइ छ। अनुसन्धानकर्मी चन्द चितुवा कुन समयमा सिकारका लागि सक्रिय हुन्छ भनेर थाहा पाउन आवश्यक रहेको बताउँछन्। भन्छन्, चितुवा आहाराका लागि साँझपख बढी निस्कन्छ। झिसमिसेको समय उसको सिकारको राम्रो समय हो। चितुवा प्रायजसो दिउँसो आराम गर्छ। त्यसैले साँझपख वा झिसमिसेमा घरबाट निस्कनुपर्दा बच्चालाई एक्लै नपठाउने, सकभर समूहमा निस्कने र घर वा गोठछेउ उज्यालो पार्नुपर्छ। चितुवा मानव बस्तीमा प्रवेश गरेको, चौपाया खाइदिएको, घाँसदाउरा गर्ने ग्रामीण भेगका किसानलाई घाइते बनाएको र घरछेउमा मान्छे मारेको दुःखद खबर धेरै आउने गरेको छ। यस्ता खबर काभ्रे, भक्तपुर, स्याङ्जा, बैतडी, अर्घाखाँची, कास्की, तनहुँ, चितवन, कञ्चनपुरबाट मात्र नभई अन्य स्थानबाट पनि आइरहेको छ। सम्भावित क्षति न्यून गर्न तालिमप्राप्त टोली चितवन राष्ट्रिय निकुञ्ज र जाउलाखेल सदर चिडियाखानामा बाहेक अन्यत्र छैन। पर्याप्त उपकरण नहुनु, अत्याधुनिक वाहन, चिकित्सक टोली र वन्यजन्तुलाई उद्धार गरेको खण्डमा राख्ने स्थानको अभाव रहेको उनको भनाइ छ। डिभिजन वन कार्यालय बैतडीको तथ्यांकअनुसार २०७४ सालयता ११ चितुवा मरेका छन्। जिल्ला सदरमुकामसमेत रहेको दशरथचन्द नगरपालिकामा ६, मेलौली नगरपालिका, पञ्चेश्वर गाउँपालिका, डिलाशैनी गाउँपालिका, सिगास गाउँपालिका र पाटन नगरपालिकामा एकएक वटा चितुवा मृत फेला परेका हुन् । तीमध्ये ६ वटा पासोमा परेका हुन्। एउटा गोली प्रहारबाट र अन्य मृत फेला परेको डिभिजन वन कार्यालयले जनाएको छ। चितुवा आहारा खोज्न गाउँनजिक आउने र मानिसलाई समेत आक्रमण गर्ने गरेको डिभिजन वन कार्यालय बैतडीका प्रमुख भीमप्रसाद कँडेलको भनाइ छ। वनमा आहारा नपाएपछि गाउँ नजिकै घरपालुवा जनावरको पर्खाइमा रहने गर्दछन, त्यही समयमा मानिसले देखेपछि मानिसमाथि समेत आक्रमण गर्ने गरेको छ, कँडेलले भने। शिवनाथका स्थानीयले मारेको चितुवा । तस्बिर : कृष्ण विष्ट यसरी मानव र वन्यजन्तुबीचको द्वन्द्व बढिरहेका बेला नियन्त्रणको पहल हुन सकेको छैन। धमाधम सडक निर्माणका नाममा जंगल तथा जनावरका वासस्थान फँडानी भइरहँदा मानवीय तथा जैविक क्षति भइरहेको छ। सडक निर्माणका नाममा वन फँडानी र जनावरको वासस्थान नासिने क्रम रोकिएको छैन। चितुवाप्रभावित क्षेत्रमा उज्यालोको व्यवस्था गर्न स्थानीयवासीको माग छ। सोलारको भरमा बस्दै आएका स्थानीयवासीलाई उज्यालोको पर्याप्तता छैन। छरिएको बस्ती भएकाले पनि चितुवालाई मानिसमाथि आक्रमण गर्न सहज हुने गरेको स्थानीयवासीको भोगाइ छ। वर्षातको समयमा झाडीमा सहजै लुक्न पाउँछ। छरिएको बस्ती छ। एक्लाएक्लै घरहरू भएकाले पनि एक्लाएक्लै हिँड्नुपर्छ। अनि आक्रमणमा परिन्छ, स्थानीयवासी मनोज ठकुराठीले भने, एकीकृत बस्ती व्यवस्थापन र पर्याप्त उज्यालोका लागि सरकारले गाउँगाउँमा बिजुली पुगाई दिनुपर्यो। चितुवाको आक्रमणमा २०६८ यता मृत्यु भएकाहरू१ २०६८३९ साबिक विशालपुर२ का डेढ वर्षीय वीरबहादुर चन्द २ २०६८३१७ साबिक उदयदेव२ का २ं५ वर्षीय सुनील साउद३ २०६८८१२ साबिक पञ्चेश्वर७ की १० वर्षीया सुनिताकुमारी साउद ४ २०६८९२९ साबिक पञ्चेश्वर७ की २७ वर्षीया किथीदेवी साउद ५ २०६८१०२५ साबिक पञ्चेश्वर६ की १३ वर्षीया आशाकुमारी कोली ६ २०६८१२२१ साबिक कुलाउकी ११ वर्षीय निर्मलाकुमारी जोशी ७ २०६९४१० साबिक विशालपुरका ४ वर्षीय दीपकबहादुर चन्द ८ २०६९४१० साबिक विशालपुरका ६ वर्षीय नवीन भट्ट ९ २०६९५२४ साबिक विशालपुरका १० वर्षीय सुरज राम लुहार १० २०६९६२ साबिक विशालपुरकी ११ वर्षीया चम्पाकुमारी भट्ट ११ २०६९६१७ साबिक आमचौराकी ४ वर्षीया सुप्रिका चन्द१२ २०६९६१९ साबिक आमचौरा७ की ८ वर्षीय मञ्जु चन्द १३ २०६९६२१ साबिक गिरेगडाका ७ वर्षीय सन्तोष चन्द १४ २०६९७१ साबिक सर्मालीकी २८ वर्षीया पार्वती चन्द१५ २०६९७१८ साबिक आमचौराका ४ वर्षीय महेश चन्द १६ २०६९१२२४ साबिक विशालपुरकी डेढ वर्षीया कोपिला चन्द १७ २०७०१७ साबिक विशालपुरकी ३ वर्षीया प्रतिष्ठाकुमारी विष्ट १८ २०७०६१६ साबिक विशालपुर१ की १६ वर्षीया सपना लुहार १९ २०७०५१६ साबिक विशालपुरका ८ वर्षीय डम्बर सोनी२० २०७२४६ साबिक उदयदेव५ की ६ वर्षीया ललिता साउद, २१ मिति र उमेर नखुलेको साबिक महाकालीका सचिन साउद २२ २०७३४५ साबिक उदयदेवकी ७ वर्षीया चञ्चला साउद २३ २०७३५१८ साबिक उदयदेवकी १२ वर्षीया उजली साउद २४ विवरण उल्लेख छैन । २५ २०७६५२० शिवनाथ गाउँपालिका२ का ७ वर्षीय सुदीप मडै २६ २०७६११२७ मेलौली नगरपालिका९ का ९ वर्षीया सीता लुहार २७ २०७७७२४ शिवनाथ गाउँपालिका४ बगारकी १८ वर्षीया माया महता"
अनुदान नपाउँदा मर्कामा किसान,"काठमाडौं : कृषि मन्त्रालयअन्तर्गतको लाइभस्टक सेक्टर इनोभेसन आयोजनाका लागि अनुदान स्वीकृत भएको ६ महिनासम्म पनि किसानले भुक्तानी पाएका छैनन्। नियमअनुसार सरकारसँग सम्झौता गरेर पनि अनुदान नपाएको छनोट भएका किसानले गरेका छन्। कार्यविधिअनुसार निजी फर्म तथा कम्पनीले सो अनुदान पाउने व्यवस्था छ। तर, सर्वोच्च अदालतले भने रोक्का गरेपछि उनीहरू आन्दोलित भएका हुन्। किसानले सोमबार काठमाडौंमा पत्रकार सम्मेलन गरेका थिए। पीडित किसान संघर्ष समिति नै गठन गरेका छन्। आयोजनाबाट पशु सेवा क्षेत्रको सुदृढीकरण गर्दै नवीन प्रविधिका माध्यमबाट दूध तथा दुग्धजन्य पदार्थ, खसीबोकाको मासु र च्याङ्ग्रा पश्मिनाको उत्पादन र उत्पादकत्व वृद्धि गर्ने लक्ष्य छ। जसमध्ये दूध तथा दुग्ध पदार्थ मूल्य शृंखला र खसीबोकाको मासु मूल्य शृंखलाले आयात न्यूनीकरणमा र च्याङ्ग्रा पश्मिना मूल्य शृंखलाले निर्यात प्रवद्र्धनमा सघाउनेछ। सरकारले पहिलो पटक २०७७ माघ १९ गते आवेदन मागेको थियो। जसमा देशभरका २ हजार ४ सय किसानको आवेदन परेको थियो। आयोजनाले स्वीकृत गरेको कार्यविधि बमोजिम ३ सय ७९ जना कृषक छानेर सम्झौता गरेको थियो। तर, कसैले पनि रकम नपाएको पत्रकार सम्मेलनमा जानकारी गराइएको छ। छनोटमा परेका किसानले सरकारबाट ५० प्रतिशत अनुदान, ३० प्रतिशत वित्तीय ऋण र २० प्रतिशत किसानले स्वलगानी गर्नुपर्नेछ। तर, किसान गंगाबहादूर थापाले उक्त आयोजनाले जस्को नाममा सम्झौता गर्यो ती व्यक्ति लक्षित वर्ग नभएको भन्दै सर्वोच्चमा रिट हालेका थिए। सर्वोच्चले सबैको भुक्तानी रोक्का गर्न वैशाख २२ गते अन्तरिम आदेश सुनाएको थियो। सामुदायिक कृषक समूह र सहकारी संस्था संघले मात्रै सो अनुदान पाउनुपर्ने अरू लक्षित वर्ग नभएको भन्दै उजुरी परेको थियो। सर्वोच्चले कार्यविधिविपरीत दर्तावाला निजी फार्म र कम्पनीलाई अनुदान नदिन रोक लगाएर कार्यविधिविपरीत काम गरेको संघर्ष समितिका सदस्य ध्रुव न्यौपानेको गुनासो छ। बैंकबाट ३० प्रतिशत कर्जा लिएर पूर्वाधारमा खर्चिएको तर अनुदान रोकिँदा साँवा, ब्याज तिर्न पनि हम्मे परेको उनले बताए। आयोजनाअनुसार सबै तयारीमा बैंकबाट ऋण लिएर खर्च भयो। तर अझै उत्पादन छैन। बैंकलाई साँवा र ब्याज तिर्न समस्या परेको छ। उत्पादन नभई तिर्न सक्दैनौं, न्यौपानेले गुनासो गरे। अदालतमा परेको उजुरी कार्यविधिअनुसार नभएकाले गलत भएको यता कृषि मन्त्रालयका प्रवक्ता प्रकाशकुमार सञ्जेल बताउँछन्। सर्वोच्च अदालतले अन्तरिम आदेश दिएपछि अनुदान दिन नसकेको उनले स्वीकारे।"
"चुनाव खर्च बुझाउन अटेर, स्पष्टीकरण दिन भीड","राजविराज : अटेर गरी निर्वाचन खर्च विवरण नबुझाउने उम्मेदवारहरू स्पष्टीकरण भने लाम लागेर बुझाउँदै छन्। खर्च नदेखाउनेलाई निर्वाचन आयोगले कारबाही प्रक्रिया थाल्दै साउन ३१ गते स्पष्टीकरण सोधेपछि जिल्ला र प्रदेश निर्वाचन कार्यालयमा भीड लागेको छ। सप्तरीको कञ्चनरूपका मेयर ललनप्रसाद गुप्ता, डाक्नेश्वरीका मेयर रामलखन मुखिया, शम्भुनाथका मेयर जितेन्द्रप्रसाद गुप्ताले सोमबार स्पष्टीकरण बुझाएका छन्। सप्तकोसीका मेयर कृष्णप्रसाद ढकाल र रूपनीका अध्यक्ष दिनेशकुमार यादवले मंगलबार अन्तिम दिन जसरी पनि स्पष्टीकरण बुझाउने प्रतिबद्धता जनाएका छन्। निर्वाचन अधिकारी रमेशकुमार जोशी बेलुका ७ बजेसम्म पनि स्पष्टीकरणका पत्र मिलाउँदै थिए। ३ सय ७ जनाले बुझाए। खर्च विवरण बुझाउनेभन्दा स्पष्टीकरण बुझाउने बढी हुने देखियो, जोशीले भने। जिल्ला निर्वाचन कार्यालय सप्तरीले भदौ १ गते सात दिनभित्र स्पष्टीकरण दिन पत्राचार गरेको थियो। कञ्चनरूप६ का वडाध्यक्ष बच्चुलाल चौधरीले खर्च विवरण बुझाएको तर बिल भौचर संलग्न नभएका कारण निर्वाचन कार्यालयले नगरपालिका कार्यालयमा फिर्ता पठाएकोबारे कर्मचारीबाट जानकारी नै नभएको बताए। जिल्ला निर्वाचन कार्यालय सप्तरीले दिएको जानकारीअनुसार ५ हजार ५१ जनाले खर्चको विवरण नै बुझाएनन्। विवरण बुझाउनेको संख्या ४ सय ८४ जना मात्र छ। त्यसमा पनि समयभित्र बुझाउने त २ सय ४६ जना मात्र छन्। गत वैशाख ३० गते सम्पन्न स्थानीय निर्वाचनमा जिल्लामा कुल ८ सय ५६ पदका लागि ५ हजार ५ सय ३५ जनाले प्रतिस्पर्धा गरेका थिए। निर्वाचित ८ सय ५६ जनप्रतिनिधिमध्ये १ सय ६८ जनाले र निर्वाचित नभएकामध्ये ३ सय १६ जना विवरण बुझाएका हुन्। ऐनले निर्वाचनको परिणाम घोषणा भएको मितिले ३० दिनभित्र निर्वाचन खर्च विवरण तोकिएको ढाँचामा पेस गर्नुपर्ने भनेको छ, जोशीले भने, पटकपटक सूचना जारी गरे पनि ३ सय ४१ पुरुष र १ सय ४३ महिला उम्मेदवारले मात्र विवरण बुझाए। दुई पालिकाका कसैले बुझाएनन् तथ्यांकअनुसार १२ वडा रहेको कञ्चनरूप र ११ वडा रहेको सप्तकोसी नगरपालिकाका कुनै पनि उम्मेदवारले विवरण बुझाएनन्। जिल्ला निर्वाचन कार्यालयका सूचना अधिकारी सरोज मेहताका अनुसार कञ्चनरूपमा ३ सय ४३ र सप्तकोशीमा २ सय ५५ जनाले उम्मेदवारी दिएका थिए। पाँच वडा रहेको तिरहुत गाउँपालिकाका पराजित एक अध्यक्षका उम्मेदवारले मात्र विवरण बुझाए। उक्त गाउँपालिकामा १ सय ८६ जनाको उम्मेदवारी परेको थियो। ११ वडा रहेको सुरुंगा नगरपालिकामा ३ सय २३ जनाले उम्मेदवारी दिएका थिए। तीन जनाले विवरण बुझाए। बलानबिहुल गाउँपालिकामा ६ वडा छन्। त्यहाँ १ सय ९३ उम्मेदवार बनेकामा तीन जनाले मात्र विवरण बुझाए। निर्वाचन कार्यालयको तथ्यांकअनुसार राजविराज, शम्भुनाथ र डाक्नेश्वरी नगरपालिकामा निर्वाचित मेयर र उपमेयर दुवैले खर्च विवरण बुझाएनन्। रूपनी, बलानबिहुल, तिरहुत र अग्निसाइर कष्णसवरन गाउँपालिका अध्यक्ष र उपाध्यक्षले पनि विवरण नबुझाएको कार्यालयको तथ्यांकले देखाउँछ। हनुमाननगर कंकालिनीका मेयर, छिन्नमस्ताका अध्यक्ष, खडकका उपमेयर, राजगढ र विष्णुपुरका उपाध्यक्षले पनि विवरण नबुझाएको तथ्यांकमा देखिन्छ। खर्च विवरण देखाउने उम्मेदवारमा राजविराजका १ सय १, बोदे बर्साइनका ७५, छिन्नमस्ताका ६१, हनुमाननगर कंकालिनीका ५१ र राजगढका ४६ जना छन्। महादेवाका ४२, तिलाठी कोइलाडीका ३८, डाँक्नेश्वरीका १९, विष्णुपुरका १८ उम्मेदवारले खर्च विवरण बुझाएका छन्। यस्तै, खडकका ९, शम्भुनाथ र रूपनीका ६६, अग्निसाइर कृष्णसवरनका ५, सुरुंगा र बलान बिहुलका ३३ तथा तिरहुतका १ जना छन्। निर्वाचन आयोग ऐन, २०७३ को दफा २५ को उपदफा १ र स्थानीय तह निर्वाचन ऐन, २०७३ को दफा ६४ (४) अनुसार उम्मेदवारले खर्चको विवरण परिणाम घोषणा भएको मितिले ३० दिनभित्र बुझाउनुपर्ने व्यवस्था छ। सजिलोका लागि दल, उम्मेदवारबाहेक तिनका प्रतिनिधिले समेत आयोगले तोकेको कार्यालय अर्थात् जिल्ला वा प्रदेश निर्वाचन कार्यालयसमक्ष विवरण बुझाउन सक्ने व्यवस्था छ। तर, कानुनबमोजिम विवरण नबुझाउनेको संख्या १ लाख २३ हजार ७ सय ८३ रहेको आयोगको तथ्यांक छ। निर्वाचन आयोग ऐन २०७३ को दफा २६ को दफा १ मा अधिकतम हदभन्दा बढी खर्च गर्ने वा तोकिएको अवधिमा खर्च विवरण पेस नगर्ने राजनीतिक दल वा उम्मेदवारलाई निजले गरेको निर्वाचन खर्च वा आयोगद्वारा निर्धारित खर्चको हदमध्ये जुन बढी हुन्छ सोहीबराबरको रकम जरिवाना गर्न सक्ने व्यवस्था छ। सोही दफाको उपदफा २ मा कुनै राजनीतिक दल वा उम्मेदवारले निर्वाचन खर्चको विवरण पेस नगरेमा वा त्यही पेस भएको विवरणमा लेखापरीक्षण हुँदा लेखापरीक्षकको प्रतिवेदनका आधारमा अस्वाभाविक वा निर्वाचनको स्वच्छतामा प्रतिकूल हुने गरी वा गैरकानुनी प्रयोजनका लागि गैरकानुनी तवरले खर्च गरेको देखिएमा आयोगले त्यस्तो राजनीतिक दल वा उम्मेदवारलाई त्यही गरेको खर्च बराबरको रकम वा पाँच लाख रुपैयाँमध्ये जुन बढी हुन्छ सोबराबरको रकम जरिवाना गर्न सक्ने भनिएको छ। सोही दफाको उपदफा ३ मा भने जरिवाना ६ महिनासम्म नबुझाउने राजनीतिक दल वा उम्मेदवारलाई आयोगले ६ वर्षसम्म कुनै पनि निर्वाचनमा भाग लिन रोक लगाउन वा उम्मेदवार हुुन अयोग्य घोषित गर्न सक्ने व्यवस्था छ। उपदफा ५ मा आयोगले उपदफा ३ बमोजिम निर्णय गरेकोमा त्यस्तो व्यक्ति निर्वाचित भएको रहेछ भने निजको निर्वाचन स्वतः बदर हुने व्यवस्था छ। आयोगले तोकिएको समयमा खर्च बिबरण बुुझाए नबुुझाएको यकिन गरी आवश्यक कारवाहीको लागि सिफारिससहित लेखी पठाउन निर्देशन जारी गरेपछि निर्वाचन कार्यालयले प्राप्त खर्च विवरणको प्रतिवेदन पठाएको छ। आयोगले नगरपालिकाका प्रमुखउपप्रमुखका उम्मेदवारले ४ लाख ५० हजार रुपैयाँ र गाउँपालिका अध्यक्षउपाध्यक्षका उम्मेदवारले ३ लाख ५० हजार रुपैयाँ खर्च गर्न पाउने गरी रकम निर्धारण गरेको छ।"
अझै जीवित दासयुग !,"आजको युगमा पनि मानिस कसैको दास छ वा बँधुवा मजदुर छभन्दा पत्यार नलाग्न सक्छ। जब कि दासजस्तो निकृष्ट प्रथाको लोकतान्त्रिक वा बहुदलकालका शासकले होइन, राणाहरूले नै अन्त्य गरेका थिए। राणा प्रधानमन्त्री चन्द्रशमशेरले नै अन्त्य गरेको दासप्रथा उनको देहावसानमात्रै होइन, राणातन्त्रकै अन्त्य भएको र गणतान्त्रिककालमा पनि जीवित छभन्दा पत्यार लाग्न कठिन हुनु स्वाभाविक हो। तर, सत्य तीतो छ। आज पनि मुलुकका दुई दर्जन जिल्लामा दासप्रथाको अवशेषका रूपमा बाँधा प्रथा कायम छ। हरूवाचरुवा प्रथा कायम छ। हजारौं नेपाली (जसमध्ये कतिपयसँग नागरिकता पनि छैन) हरूवाचरुवा छन्। दासै जसरी मालिककै घरमा साङ्लोमा बाँधिएर बस्नु नपरेको मात्रै हो, हरूवाचरुवा त्यस्तै डरधाकधम्कीको साङ्लोमा बाँधिएर साहूको घरको काममा जोतिएको जोतियै छन्। दासप्रथामात्रै होइन, कमैया श्रमकै पनि अन्त्य २०५८ सालमा भएको थियो। २०७२ सालको त संविधानमै लेखिएको छ कसैलाई पनि बेचबिखन गर्न, दास वा बाँधा बनाउन पाइने छैन। तर संविधानको त्यो व्यवस्था कार्यान्वयन छैनन्। त्यसैले त मधेस प्रदेशको धनुषा जिल्लाको सहिदनगर४ ननुपटीका फिरन पासमान अझै दिनहुँ साहूको घरमा हाड घोट्न विवश छन्। उनकी छिमेकी लडुबत्ती पासवानको हालत उही छ। र, पचहर्वा मुसहरी टोलका अरूहरूको जीवन पनि हरूवाचरुवा बनेर सास फेरिरहेको छ। धनुषाको सहिदनगर नगरपालिकामा मात्रै १ हजार ६ सय ८० घरपरिवार हरूवाचरुवा छन्। देशभर भने यस्तो संख्या अधिक छ। मुक्त कमैया, कमलरी, मुक्त हलिया, हरूवाचरुवासम्बन्धी वस्तुस्थिति अध्ययन समितिले गत वर्ष देशका २२ जिल्लामा गरेको अध्ययनले मधेसको धनुषामा मात्रै होइन, प्रदेशका ८ जिल्लामा हरूवाचरुवा रहेको तथ्य निकालेको छ। लुम्बिनी, कर्णाली र सुदूरपश्चिम प्रदेशमा पनि कैयौंले हरूवाचरुवा बनिरहनुपरेको छ। कुनै पुर्खाले लिएको ऋणको सावाँब्याज र त्यसको पनि ब्याज, ब्याजको स्याज गर्दै त्यो असुली नभएको भन्दै साहूहरूले काम लगाउने गरेका छन्। दिनभरि साहूकै घर र खेतबारीको काम गरिरहनुपर्ने तर जीवनभर पुस्तौंपुस्ताले त्यसरी घोटिँदा पनि ऋण नतिरिने प्रथा नै हरूवाचरुवा प्रथा हो। साहूहरूले एकजनाले लिएको सानो ऋणको अंशलाई ब्याजमाथि स्याज गर्दै र सयकडा ५ रुपैयाँसम्मको ब्याजदर लगाएर पटकपटक कागज बनाएर हरूवाचरुवा बन्न बाध्य पारिरहेका छन्। साहूहरूका दिनभर हाडछाला रगड्दा पनि दुई छाक टार्न समेत नपुग्ने ज्याला हरूवाचरुवालाई दिन्छन्। जस्तो कि धनुषाको सहिदनगरका फिरनले पाउने भनेको ७ किलो धान हो। जसको बजार भाउ १ सय ४० रुपैयाँ मात्रै हुन्छ। त्यति पैसाले ७ जनाको एउटा परिवारको दुई छाक कसरी टार्नु ? मर्दापर्दाको खर्च कसरी धान्नु ? दुखबिमार पर्दा फेरि ऋण नकाढेर के गर्नु ? पढाइलेखाइ भन्ने त स्वैरकल्पनाबाहेक के हुनु ? सरकारले हरूवाचरुवाहरूको सबै ऋण माफी र साहूहरूले गरेको कागज खारेजीको घोषणा पनि गरेको छ। तर, हरूवाचरुवाले मुक्ति पाएका छैनन्। फगत घोषणाले मात्रै हरूवाचरुवाको मुक्ति कसरी हुन्थ्यो ? संविधानमा लेखिएका अक्षरहरू उनीहरूको जीवनमा कसरी पुग्न सक्थे र ? सरकारले हरूवाचरुवा मुक्ति र ऋणकागज खारेजीमात्रै होइन उनीहरूको पुनस्र्थापनाको प्याकेज ल्याउनुपर्छ। तर, त्यो प्याकेज चाहिँ मुक्त कमैया र कमलरीहरूको हकमा जस्तै अपूरो र अधुरो हुनु हुँदैन। जस्तो कि घरजग्गा दिने तर नापीनक्सा नगर्दिनाले फिल्डबुकमा नाम नचढ्ने, बैंक वा वित्तीय संस्थाबाट ऋण लिन नमिल्ने, बेच्न नमिल्ने र फेरि कमैया नै बन्न बाध्य हुनुपर्ने। देशैभरिका हरूवाचरुवाहरूको मुक्ति र पुनस्र्थापना गरी उनीहरूलाई उचित बसोबासको व्यवस्था सरकार आफैंले गरिदिनुपर्छ। नागरिकता नभएकाहरूलाई त्यो प्रमाणपत्र दिनुपर्छ। रोजगारी र सीपमूलक काम दिनुपर्छ। शिक्षा र स्वास्थ्यजस्ता आधारभूत आवश्यकता निःशुल्कमात्रै होइन, थप सुविधासहितको प्रबन्ध गरिनुपर्छ। ता कि हरूवाचरुवाहरूले छोराछोरी स्कुल पठाउँदा घरको काम नछुटोस्, फेरि साहूकहाँ मजदुरी गर्न जान नपरोस्। आफ्ना नागरिकहरू त्यसरी चरम गरिबीमा अझै पनि दासयुगको एउटा अंशमा बाँचिरहेको लोकतान्त्रिक सरकारका लागि साँच्चै लज्जाको विषय हुनुपर्छ। हरूवाचरुवाको मुक्तिसँगै सरकारले उनीहरूको इच्छाविपरीत आजसम्म काम लगाएका साहूहरूमाथि कडा कानुनी कारबाहीमात्रै गरेर हुँदैन, क्षतिपूर्ति पनि असुली गरी पीडितहरूलाई दिनुपर्छ।"
"नेकपा एससँग एकता गर्छौं, बाबुराम र वामदेवलाई पनि ल्याउँछौं : वर्षमान पुन","काठमाडौं : नेकप माओवादी केन्द्रका उपमहासचिव वर्षमान पुनले आफ्नो दल र नेकपा एकीकृत समाजवादी (नेकपा एस)बीच विचार र कार्यदिशामा समानता रहेको बताएका छन्। विचार मिलेकै कारण आसन्न मंसिर ४ गतेको प्रतिनिधिसभा निर्वाचनमा साझा घोषणापत्र बनाउने सहमति दुई दलबीच भएको उनले बताए। त्यस्तै एकता संयोजन समिति बनाउने र निर्वाचनपछि पार्टी एकता हुने सहमति आफूहरुबीच भइसकेको उनको भनाइ थियो। माओवादी केन्द्र र एकीकृत समाजवादीको बीचमा विचारको समानता छ। राजनीतिक कार्यदिशामा पनि एकरुपता छ। केही समय अगाडिसम्म हामी एउटै पार्टी नेकपामा सँगै थियौं, मंगलबार प्रतिनिधिसभा बैठकबाट बाहिरिने क्रममा सञ्चारकर्मीसँग पुनले भने, परिस्थितिले हामी अलग भएका छौं। तर फेरि पनि हामी वाम शक्तिहरु एक ठाउँमा आउनुपर्छ। यसमा सबभन्दा राजनीति मिल्नेहरु भनेको माओवादी र समाजवादी नै हो। पुनले बाबुराम भट्टराई नेतृत्वको नेपाल समाजवादी पार्टी र वामदेव गौतम नेतृत्वको नेकपा एकता राष्ट्रिय अभियानसँग पनि एउटै घोषणापत्र बनाएर चुनावमा जानेबारे छलफल चलेको जानकारी दिए। बाबुराम भट्टराईजी र वामदेव गौतमजीसँग पनि कुरा भइरहेको छ, पुनले भने, सकेसम्म एउटै घोषापत्र बनाएर जाने कुरा भइहरको छ। उनले गठबन्धनमा रहेका कांग्रेससहित अन्य दलसँग न्युनतम साझा कार्यक्रम बनाएर निर्वाचनमा जाने बताए। मुलुकको परराष्ट्र नीति, सुशासन र विकासबारे समान धारणा बनाएर जनताका बीचमा लैजाने उनले स्पष्ट गरे। राजनीतिक स्थायित्व, संविधानको रक्षा र संविधानमा उल्लेख जनताका अधिकार कार्यान्वयनका लागि वर्तमान सत्ता गठबन्धन बनेको चर्चा गर्दै उनले ती विषय पनि आफूहरुको साझा चुनावी एजेण्डा भएको उल्लेख गरे।"
चुनावी अभियानका लागि कांग्रेसले खटायो देशभरि केन्द्रीय प्रतिनिधि,काठमाडौं : सत्तारुढ दल नेपाली कांग्रेसले आगामी निर्वाचन अभियानका लागि देशभरि प्रतिनिधि खटाएको छ। पार्टी प्रवक्ता प्रकाशशरण महतका अनुसार भदौ १० गतेदेखि हुने अभियानका लागि ७७ वटै जिल्लामा केन्द्रीय प्रतिनिधि खटाइएको हो। मंसिर ४ गते हुने संघ र प्रदेशसभा चुनावमा कांग्रेसले तीन चरणमा जनताको साथमा कांग्रेस अभियान सञ्चालन गर्दैछ। सोही अभियानको पहिलो चरणअन्तर्गत प्रतिनिधि खटाइएको प्रवक्ता महतले जानकारी दिए। कांग्रेसले समानुपातिकतर्फको बन्दसूचीपछि दोस्रो चरण र प्रत्यक्षतर्फको उम्मेदवारपछि तेस्रो चरणको अभियान सञ्चालन गर्ने जनाएको छ। सूचीअनुसार झापामा डिला संग्रौलालाई खटाइएको छ भने कांग्रेस गढ मानिने मोरङमा ज्ञानेन्द्रबहादुर कार्कीलाई खटाइएको छ। त्यस्तै प्रदीप पौडेललाई कास्कीको जिम्मेवारी तोकेको छ भने गुरु बराललाई मनाङमा पठाइएको छ। रुपन्देहीमा योगेन्द्र चौधरीलाई पठाउँदा दाङमा बर्दियाका नेता गोपाल दहितलाई जिम्मेवारी तोकेको छ। त्यस्ते सञ्जय गौतमलाई सुर्खेतको जिम्मेवारी दिँदा सभापति शेरबहादुर देउवाको गृहजिल्ला डडेलधुरामा ईश्वरी न्यौपानेलाई जिम्मेवरी तोकेको छ। कुन जिल्लामा को नेता खटाइए? यस्तो छ सूची ताप्लेजुङ्ग : आङ्गेलु शेर्पा पाँचथर : प्रदीपकुमार सुनुवार इलाम : महेन्द्रकुमारी लिम्बु झापा : डिला संग्रौला संखुवासभा : उमेशजंग रायमाझी तेह्रथुम : लक्ष्मी परियार भोजपुर : भीम पराजुली धनकुटा : राजीव ढुंगाना मोरङ : ज्ञानेन्द्रबहादुर कार्की सुनसरी : अमृत अर्याल सोलुखुम्बु : कल्पना चौधरी खोटाङ : तारामान गुरुङ ओखलढुंगा : लक्ष्मी खतिवडा उदयपुर : बलबहादुर केसी सप्तरी : आनन्दप्रसाद ढुंगाना सिरहा : महेन्द्रकुमार राय धनुषा : नगिना यादव महोत्तरी : मञ्जु खाँण सर्लाही : दिनेशकुमार यादव रौतहट : अजयकुमार चौरासिया बारा : रमेश रिजाल पर्सा : पद्मनारायण चौधरी दोलखा : शान्ति परियार रामेछाप : हरिशरण नेपाली सिन्धुली : दिलमान पाख्रिन रसुवा : राजेन्द्र केसी धादिङ : मदनकृष्ण श्रेष्ठ नुवाकोट : मदनबहादुर अमात्य सिन्धुपाल्चोक : बहादुरसिंह लामा काभ्रे : रमा कोइराला चितवन : श्यामकुमार घिमिरे मकवानपुर : उमेश श्रेष्ठ भक्तपुर : अम्बिका बस्नेत ललितपुर : नानु बास्तोला काठमाडौं : जीतजंग बस्नेत गोरखा : ध्रुव वाग्ले लम्जुङ : शंकर भण्डारी तनहुँ : सुरेन्द्रराज पाण्डे कास्की : प्रदीप पौडेल मनाङ : गुरु बराल मुस्ताङ : कृष्णचन्द्र नेपाली पोखरेल पर्वत : चम्पादेवी खड्का स्याङजा : चिनकाजी श्रेष्ठ म्यादी : दिनेश कोइराला बाग्लुङ : अब्दुल सतार नवपुर : सरस्वती अर्याल नवलपरासी : मानबहादुर नेपाली रुपन्देही : योगेन्द्र चौधरी कपिलवस्तु : चन्द्रबहादुर केसी पाल्पा :अब्दुल रञ्जाक अर्घाखाँची : गोविन्दराज पोखरेल गुल्मी : देवेन्द्रराज कँडेल रुकुम पुर्व : धना खतिवडा रोल्पा : मैकुलाल बाल्मीकी प्युठान : जावेदा खातुन जागा दाङ : गोपाल दहित बाँके : दिपक गिरी बर्दिया : गेहेन्द्र गिरी रुकुम पश्चिम : कृष्णकिशोर घिमिरे सल्यान : सीता देवकोटा जुम्ला : रंगमति शाही मुगु : कान्तिका सेजुवाल कालिकोट : जानकी सिंह जाजरकोट : सिताकुमारी राना दैलेख : राजीवविक्रम शाह सुर्खेत : सञ्जयकुमार गौतम बाजुरा : अर्जुनजंगबहादुर सिंह बझाङ : गोविन्दबहादुर शाह डोटी : नृपबहादुर वड अछाम : रणबहादुर रावल दार्चुला : यज्ञराज जोशी बैतडी : रमेश लेखक डडेलधुरा : ईश्वरी न्यौपाने कैलाली : एनपी साउद कञ्चनपुर : रामजनम चौधरी
"सत्ता गठबन्धनलाई सिट बाँडफाँट सकस, अर्को बैठक बुधबार बस्ने","काठमाडौं : सत्ता गठबन्धनको सिट बाँडफाँटका लागि मंगलबार बसेको बैठक बिनानिष्कर्ष टुंगिएको छ। प्रधानमन्त्री निवास बालुटारमा बसेको बैठकमा सिट बाँडफाँटका विषयमा छलफल भएको कांग्रेस नेता एवं सूचना तथा सञ्चारमन्त्री ज्ञानेन्द्र बहादुर कार्कीले जानकारी दिए। बुधबार पुनः छलफल गरेर छिटै टुंगो लगाइने उनको भनाइ। धेरै मोडालिटीमा छलफल गरेको र छिटै निष्कर्षमा पुगिने उनले बताए। गठबन्धनबीच स्थानीय तहको चुनावका साथै २०७४ सालको समानुपातिक मतलाई समेत सिट बाँडफाँटको मुख्य आधार बनाएर छलफल भइरहेको छ। तर, ठोस निष्कर्ष भने निस्कन सकेको छैन। सिट बाँडफाँडबारे दुई सातादेखि छलफल चलिरहेको छ। गठबन्धनले प्रतिनिधिसभा र प्रदेशसभा निर्वाचनमा सिट बाँडफाँट गर्न कृष्णप्रसाद सिटौला नेतृत्वको कार्यदल गठन भएको थियो। कार्यदलले सिट बाँडफाँटको खाका तय गरिसकेको छैन। कार्यदलले आफ्नो जिम्मेवारी पूरा गर्न नसकेपछि सिट बाँडफाँटको जिम्मा नेतृत्व तहलाई नै दिइएको छ। संयोजक सिटौला रहेको कार्यदल सदस्यमा कांग्रेस महामन्त्री गगन थापा र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्। गठबन्धनका दलहरूबीचमा प्रतिनिधिसभाका १६५ र प्रदेशसभाका ३३० वटै क्षेत्रमा गठबन्धन गर्ने तय भएको छ।"
आगामी निर्वाचनका लागि उम्मेदवार छनोटको मापदण्ड प्रस्ताव,"काठमाडौं : प्रमुख प्रतिपक्षी नेकपा एमालेले आसन्न निर्वाचनका लागि उम्मेदवार छनोटको मापदण्ड प्रस्ताव गरेको छ। पार्टी कार्यालय च्यासलमा मंगलबार बसेको एमाले स्थायी कमिटी बैठकले आगामी मंसिर ४ गते हुने प्रतिनिधिसभा र प्रदेश सभाका लागि उम्मेद्वार छनोटको मापदण्ड प्रस्ताव गरेको र प्रस्तावमाथि सवैको सुझाव लिएर केन्द्रीय कमिटी बैठकमा पेस गर्ने एमाले प्रचार विभाग प्रमुख पृथ्वी सुब्बा गुरुङले जानकारी दिए। त्यस्तै एमालेले एकल बहुमतको सरकार बनाउने घोषणासहित पार्टीले चुनावी अभियान सञ्चालन गर्ने जनाएको छ। एमालेको चुनावी अभियानको रणनीति, गठबन्धन सरकारले गरेको गलत काम, राष्ट्रिय अन्तर्राष्ट्रिय परिस्थितिलाई अध्यक्ष केपी ओलीले भदौ १० गतेको केन्द्रीय कमिटी बैठकमा राजनीतिक प्रतिवेदन पेस गर्ने गुरुङले बताए। बैठकमा राजनीतिक प्रतिवेदनका बारेमा अध्यक्ष ओलीले सुझाव लिएका थिए। उनले गठबन्धन गर्नै हुँदैन भनेर ढोका बन्द गरेर एमाले नबसेको भन्दै एमालेसँग गठबन्धन गर्न चाहनेलाई ढोका खुल्लै रहेको जिकिर गरे। बैठकले यसअघि सचिवालय बैठकहरूले गरेका निर्णयलाई अनुमोदन गरेको उनले बताए। त्यस्तै बैठकमा स्थानीय तह विकास विभागको निर्देशिका र नीति अनुसन्धान प्रतिष्ठानको कार्यविधि अनुमोदनका बारेमा जानकारी गराइएको छ भने पार्टीको वार्षिक बजेट पारित गरिएको गुरुङले बताए। बैठकले विभिन्न दल परित्याग गरी एमाले प्रवेश गरेका केही नेताहरूलाई एमालेको केन्द्रीय कमिटीमा मनोनित गरिएको उनले जानकारी दिए। एमालेको पोलिट्व्युरो बैठक भदौ ९ गते र केन्द्रीय कमिटी बैठक १० र ११ गते बस्ने एमालेले जनाएको छ।"
प्युठानमा वामदेवको सम्भावना कति? यी हुन् सम्भावित उम्मेदवार,"बुटवल : प्रतिनिधिसभाका लागि एकमात्र निर्वाचन क्षेत्र रहेको प्युठानमा सत्ता गठबन्धनबाट उम्मेदवार बन्ने आकांक्षीहरुको ओइरो लागेको छ। विगतमा निर्वाचन जितेका र केही नयाँ अनुहारहरु अहिले चुनावी प्रतिस्पर्धामा उत्रने उद्घोष गरेका छन्। पाँच दलीय गठवन्धनमा टिकट लिनका लागि नेताहरु शक्ति केन्द्र धाउने क्रम बाक्लिएको छ। जिल्लाका प्रायःजसो नेताहरु राजधानी केन्द्रित छन्। माओवादीको चुनाव चिन्हबाट बामदेव गौतम प्युठानबाट चुनाव लड्ने चर्चा बाहिर आएपछि चुनावी माहोल अझ रोचक बन्दै गएको छ। प्युठान कम्युनिष्टको किल्ला भनेर चिनिन्छ। विगतको निर्वाचन हेर्दा अहिलेसम्म कम्युनिष्ट पार्टीले नै धेरैजसो चुनाव जितेका छन्। ०४८ सालको आम निर्वाचनमा प्युठानका दुवै निर्वाचन क्षेत्रमा कांग्रेसले जितेको थियो। निर्वाचन क्षेत्र नम्बर १ मा शिवराज सुवेदी र २ मा मुक्तिप्रसाद शर्माले चुनाव जितेका थिए। ०५१ को मध्यावधि निर्वाचनमा १ नम्बर क्षेत्रमा राजमोका नवराज सुवेदी र २ मा नेपाली कांग्रेसका शिवराज सुवेदीले निर्वाचन जिते। ०५६ मा पुनः राजमोले १ नम्बर क्षेत्रमा हरि आचार्य र २ मा नवराज सुवेदीले एमालेको सहयोगमा निर्वाचन जितेका हुन्। त्यसपछि ०६४ मा पहिलो संविधानसभाको निर्वाचन भयो। त्यसबेला प्युठानका दुवै क्षेत्र माओवादीले जित्यो। सशस्त्र जनआन्दोलनपछि भएको पहिलो संविधानसभा निर्वाचनमा मतदाताको मन माओवादीमा चुर्लुम्म डुब्यो। त्यसबेला क्षेत्र नम्बर १ मा नारायणप्रसाद अधिकारी र २ नम्बर क्षेत्रमा दीपक केसीले चुनाव जिते। माओवादीको विरासत त्यसपछि भएको ०७० को दोस्रो संविधानसभामा आएर ढल्यो। स्थानीय तह निर्वाचनलाई हेर्दा प्युठानमा पहिलो दल एमाले छ। एमालेले ३९ हजार ९ सय ७७, कांग्रेसले २१ हजार ५ सय ४६, माओवादीले १७ हजार १ सय ६३, जनमोर्चाले १३ हजार ६ सय १२ र समाजवादीले १ हजार ४ सय १७ मत ल्याएका छन्। त्यसबेला फेरि प्युठानका दुवै क्षेत्र एमालेले जित्यो। क्षेत्र नम्बर १ मा बामदेव गौतम र २ नम्बर क्षेत्रमा हीराबहादुर केसीले चुनाव जिते। तर, बीचमा हराएको राजमो फेरि ०७४ को निर्वाचनमा आएर उदायो। वाम गठबन्धनको तर्फबाट राष्ट्रिय जनमोर्चाकी दुर्गा पौडेलले चुनाव जितिन्। त्यसबेला कांग्रेसको विरुद्ध अरु सबै दल मिलेका थिए। ०७४ को निर्वाचनमा वाम गठबन्धनको तर्फबाट पौडेलले ४७ हजार ५ सय १४ र कांग्रेसका प्राडा गोविन्दराज पोखरेलले ३१ हजार २ सय ८६ मत ल्याएका थिए। उनीहरुबीचको मतान्तर १६ हजार २ सय २८ भयो। विगतको निर्वाचनको इतिहास हेर्दा कांग्रेसभन्दा कम्युनिष्ट पार्टीका उमेदवारहरुले नै प्युठानमा चुनाव जितेको देखिन्छ। नेपालमा कम्युनिस्ट आन्दोलनको जग बसाल्ने नेताहरु धेरैजसो प्युठानकै छन्। मोहन विक्रम सिंह, मोहन वैद्य (किरण), वामदेव गौतम, लिलामणि पोखरेल, मणि थापा, सूर्य थापालगायत कम्युनिस्ट नेता प्युठानकै हुन्। नेतैनेता जन्माए पनि प्युठानको विकासले गति लिन नसकेको जिल्लाका नागरिकहरु गुनासो गरिरहन्छन्। सरकारले पठाउने नियमित बजेटबाहेक प्युठानको काँचुली फेरिने गरी गौरवका कुनै पनि योजनाहरु अहिलेसम्म सञ्चालन हुन सकेका छैनन्। मंसिर ४ गते हुने चुनावको मिति नजिकिएसँगै जिल्लामा अब को उम्मेदवार बन्ने चर्चाले बजार तातेको छ। जहाँतहीँ चुनावकै चर्चा सुनिन्छ। ०७४ मा वाम गठबन्धन एक थिए। तर अहिले एमालेबाहेक अरु सबै शक्ति एक हुने देखिन्छ। पाँच दलीय गठबन्धन र एमालेबीचमै चुनावी प्रतिस्पर्धा हुने उच्च सम्भावना छ। गठबन्धनबाट को छन् सम्भावित उम्मेदवार? पाँच दलीय गठबन्धनबाट हालसम्म पाँच जना उमेदवार प्रतिनिधिसभा सदस्यमा उमेदवारको आकांक्षी देखिएका छन्। गठबन्धनमा छलफल नभए पनि माओवादीको चुनाव चिन्ह लिएर वामदेव गौतम, माओवादीकै पोलिटव्युरो सदस्य एवं हालः लुम्बिनी प्रदेशका अर्थमन्त्री कृष्णध्वज खड्का, राजमोकी उपाध्यक्ष दुर्गा पौडेल, कांग्रेसका केन्द्रीय सदस्य डा गोविन्दराज पोखरेल र कांग्रेसकै युवा नेता खिमानसिंह रायमाझी प्रतिनिधिसभा सदस्यमा आकांक्षी देखिएका छन्। कांग्रेसका उम्मेदवारका आकांक्षी गोविन्दराज पोखरेलले पनि प्युठान कांग्रेसकै भागमा पर्नुपर्ने बताएका छन्। तर, पोखरेल, शेखर कोइराला पक्षका नेता भएकाले देउवाले उनलाई टिकट नदिने कांग्रेसकै नेताहरु सुनाउँछन्। पोखरेलजीको सम्भावना निकै कम देखिन्छ, कांग्रेसका एक नेताले भने, वामदेव र दुर्गामध्ये एकले टिकट पाउने सम्भावना छ। राजमोले टिकट पाउने वा नपाउने पक्षमा उपाध्यक्ष दुर्गा पौडेलले स्पष्ट प्रतिक्रिया दिइनन्। उनले पार्टीले गर्ने निर्णय नै अन्तिम निर्णय हुने भनिन्। आफ्नो पार्टीले नै उम्मेदवार पाउनुपर्छ भन्ने पक्षमा उनले अडान राख्न सकिनन्। राष्ट्रिय सभामा मनोनित हुने कुराले पौडेलले खुलेर प्रतिक्रिया नदिएको उनकै पार्टीभित्र चर्चा छ। एमालेमा छैन् विवाद गठबन्धनसँग एक्लै चुनाव भिड्न तयार रहेको एमाले प्युठानमा टिकटका लागि विवाद नरहेको जिल्ला अध्यक्ष विजयविराज विष्टले जानकारी दिए। एमाले स्थायी कमिटी सदस्य एवं पूर्व मन्त्री मणि थापा, पोलिटव्युरो सदस्य एवं प्युठान इन्चार्ज सूर्य थापामध्ये एक जनाले टिकट पाउने निश्चित रहेको एमालेले जनाएको छ। स्थानीय तह निर्वाचनलाई हेर्दा प्युठानमा पहिलो दल एमाले छ। एमालेले ३९ हजार ९ सय ७७, कांग्रेसले २१ हजार ५ सय ४६, माओवादीले १७ हजार १ सय ६३, जनमोर्चाले १३ हजार ६ सय १२ र समाजवादीले १ हजार ४ सय १७ मत ल्याएका छन्।"
गृहमन्त्रीको 'सुरक्षा समूह' मा रहेका कार्कीमाथि अनुसन्धान,"काठमाडौं : नेपाल प्रहरीले गृहमन्त्री बालकृष्ण खाणको 'सुरक्षा समूह' मा खटिएका प्रहरी वरिष्ठ नायब निरीक्षक टङ्क कार्कीमाथि अनुसन्धान थालिएको स्पष्ट पारेको छ। केही दिनदेखि छापा तथा अनलाइनमा 'सुन तस्करसँग गृहमन्त्रीको सुरक्षार्थ खटिएका पिएसओ कार्कीको संलग्नता' भन्ने समाचारप्रति गम्भीर ध्यानाकर्षण भएको जनाउँदै प्रहरीले उक्त विषयमा छानबिन तथा अनुसन्धान भइरहेको जनाएको हो। केन्द्रीय प्रहरी प्रवक्ता, प्रहरी नायब महानिरीक्षक टेकप्रसाद राईले आज एक विज्ञप्ति जारी गरी कार्कीलाई प्रहरी प्रधान कार्यालय सुपरिवेक्षण तथा अनुगमन महाशाखामा झिकाई छानबिन तथा अनुसन्धान भइरहेको जनाउनुभएको छ। 'छानबिन तथा अनुसन्धानपश्चात् उनी दोषी देखिए कानूनबमोजिम कारबाही गर्ने व्यहोरासमेत अनुरोध गर्दछु', राईद्वारा जारी विज्ञप्तिमा उल्लेख छ।"
"मधेसका कुनै क्षेत्रमा हामी कमजोर छैनौं, तर समस्या हामीभित्रै छ : ओली","काठमाडौं : नेकपा एमाले अध्यक्ष केपी शर्मा ओलीले मधेसमा जित्ने सम्भावना हुँदाहुँदै आफ्नै कारणले पार्टी कमजोर भएको बताएका छन्। ललितपुरको च्यासलस्थित पार्टी कार्यालयमा आयोजित कार्यक्रममा उनले मधेसको हरेक क्षेत्रमा जित्ने सम्भावना रहेको बताए। 'एकजुट भयौं भने तराईमधेसका एउटा क्षेत्र पनि नजित्ने खालका छैनन्। तर त्यहाँ हामीभित्रै समस्या छन्। त्यो समस्यामा नयाँ साथीहरु नफस्नुस्,' पार्टी प्रवेश गरेकाहरुलाई उनले सुझाए। उनले अघिल्लो चुनावमा मधेसमा एमालेविरोधी अभियान सञ्चालन गरिएको आरोप लगाए। 'अघिल्लो चुनावमा पहाडमा जनजाति, थारु, मधेसी, मुस्लिम, दलितका विरोधी भनेर हल्ला चलाएका थिए। त्यसलाई यसपटक चिर्नुपर्छ। जिम्मेवारी भनेको पगरी लगाएर बस्ने जित होइन। बहन गर्ने चिज हो। जुन जुन तहको जिम्मेवरी लिनुभएको छ। त्यो जिम्मेवारी पूरा गर्नुपर्छ,' उनले निर्देशन दिए। उनले आत्मकेन्द्रीत राजनीति गर्नेहरु थुप्रै भएकाले त्यस्ताको पछि नलाग्न आग्रह गरे। उनले सक्रिय भएर सबैलाई समेट्ने र सबै ठाउँमा पुग्ने गरी काम गर्न निर्देशन दिए। उनले मधेसको बोलीचाली रफ भएकोमा आपत्तिसमेत जनाए। 'तराई मधेसतिर के देख्छु भने बोलीचाली रफ गर्ने, अलिक भद्दा खालको बोल्ने, हप्काउने धप्काउने काम गर्ने गर्छ। एमालेको शैली त्यस्तो हुँदैन। एमालेले नम्र व्यवहार गर्छ। पार्टीको नीतिलाई सबै कार्यकर्ताले मान्नुपर्छ मसहित। आआफ्नो खुसीले चल्नु हुँदैन, चल्न दिनु हुँदैन,' उनले भने। उनले आउने निर्वाचनमा उम्मेदवार हुन नपाएर असन्तुष्ट नहुन नेता कार्यकर्तालाई आग्रह गरे। आफ्नो सरकार बनेपछि धेरै ठाउँ निस्किने उनको भनाइ थियो। 'हामीले सरकार बनायौं भने थुप्रै ठाउँ निस्किन्छन्। एकजुट भएर जित्न सक्छौं। जति एकजुट हुन्छौं। त्यति बलियो छौं। जति विभाजित हुन्छौं त्यति विभाजित हुन्छौं,' उनले भने।"
प्रदेशलाई निम्छरो बनाउन खोजेको आरोप,"विराटनगर : प्रदेश १ का मुख्यमन्त्री राजेन्द्र कुमार राईले पूर्ण अधिकार हस्तान्तरणको अभावमा संघीयता कार्यान्वयन जटिल बन्दै बताएका छन्। मंगलबार संघीय शासन प्रणाली सवलीकरण विषयक कार्यक्रमलाई सम्बोधन गर्दै मुख्यमन्त्री राईले यस्तो बताएका हुन्। उनले प्रदेश सरकारको तुलनामा एउटा स्थानीय पालिकाको बजेट र अधिकार बढी रहेको जिकिर गरे। अधिकार हस्तान्तरणको अभावमा योजना कार्यान्वयन चुनौतीपुर्ण बन्दै गएको उनले गुनासो गरे। 'एउटा पालिकासँग प्रदेश सरकारको भन्दा बढी अधिकार छ। हामीसँग के अधिकार छ? हामी के गर्न सक्छौं,' उनले भने, 'संघीय सरकारका भौतिक पूर्वाधार मन्त्रीले मात्रै सिङ्गो प्रदेशको तुलनामा ५६ गुणा बढी बजेट मुठ्याएर बस्नुभएको छ। यसरी निम्छरो बनाउने प्रयास नगर्नुस्। बरु आउनुस्, हेरौं। जिल्लाजिल्लामा तपाईंका योजनाहरू बढी छन् कि हाम्रा।' फरक प्रसङ्गमा बोल्दै मुख्यमन्त्री राईले केपी ओली नेतृत्वको सरकारले प्रदेशको नामकरण गर्न नसकेको र आलोचना आफूहरूले खेप्नुपरेको आरोप लगाए। पहिचानको आधारमा नामकरण गर्ने विषय यसअघि पनि उठेको हुनाले त्यसको सम्बोधनसहित प्रदेशलाई नाम दिन नसक्नु ओली नेतृत्वको सरकारको असफलता रहेको उनले बताए। नामकरणको विषय यसअघिको सरकारको प्राथमिकतामा पर्न नसक्नु दुःखद रहेको उनले जिकिर गरे। 'ओली नेतृत्वको सरकार प्रदेश नामकरणको विषयमा गम्भीर हुन सकेन। अहिले आएर त्यसको जिम्मा प्रदेशलाई नै सुम्पिएको भन्दै पन्छिन खोजेको देखिन्छ,' उनले भने, 'यो मुख्यमन्त्रीको काँधमा बन्दुक राखेर पड्काउनु जस्तै हो।' प्रदेशको नामकरण नहुनुलाई संघीयता कार्यान्वयनको असफलताका रूपमा व्याख्या गर्न नहुने मुख्यमन्त्री राईले औंल्याए। उनले भने, 'यो संघीयता कार्यान्वयनमा देखिएको जटिलता मात्र हो।'"
"सत्ता गठबन्धनमा पेचिलो बन्दै सिट बाँडफाँट, शीर्ष नेताबीच आज पनि छलफल","काठमाडौं : चुनावी तालमेल र सिट बाँडफाँटबारे छलफल गर्न सत्ता गठबन्धन बैठक बस्दैछ। प्रधानमन्त्री निवास बालुवाटारमा मंगलबार ३ बजे बैठक बस्न लागेको हो। सोमबारको बैठकमा प्रतिनिधिसभा एवं प्रदेशसभा निर्वाचनमा तालमेल गर्ने विषयमा लगभग सहमति नजिक पुगेको सरकारका प्रवक्ता ज्ञानेन्द्रबहादुर कार्कीले बताए। सोमबारको बैठकमा सिट बाँडफाँटबारे छलफल भएकाले निष्कर्षको नजिकमा पुगेको र आजको बैठकले टुंगोमा पुर्याउने कार्कीको भनाई छ। तर गठबन्धनभित्र निरन्तर छलफल भएपनि टुंगो लाग्न सकेको छैन। गठबन्धनले प्रतिनिधिसभा र प्रदेशसभा निर्वाचनमा सिट बाँडफाँट गर्न कृष्णप्रसाद सिटौला नेतृत्वको कार्यदल गठन भएको थियो। कार्यदलले सिट बाँडफाँटको खाका तय गरिसकेको छैन। कार्यदलले आफ्नो जिम्मेवारी पूरा गर्न नसकेपछि सिट बाँडफाँटको जिम्मा नेतृत्व तहलाई नै दिइएको छ। संयोजक सिटौला रहेको कार्यदल सदस्यमा कांग्रेस महामन्त्री गगन थापा र सूचना तथा सञ्चारमन्त्री ज्ञानेन्द्रबहादुर कार्की, माओवादी केन्द्रबाट वर्षमान पुन र जनार्दन शर्मा, नेकपा एकीकृत समाजवादीबाट उपाध्यक्ष प्रमेश हमाल र महासचिव बेदुराम भुसाल, जनता समाजवादी पार्टीबाट रामसहाय यादव र रकम चेम्जोङ, राष्ट्रिय जनमोर्चाबाट हिमलाल पुरी र आनन्द शर्मा छन्। गठबन्धनका दलहरूबीचमा प्रतिनिधिसभाका १६५ र प्रदेशसभाका ३३० वटै क्षेत्रमा गठबन्धन गर्ने तय भएको छ।"
यस्ता छन् मन्त्रिपरिषद् बैठकका १६ निर्णय,"काठमाडौं : सोमबार बसेको मन्त्रिपरिषद् बैठकले विमानस्थलमा ट्रान्जिट हुनेबाहेक विदेशी नागरिकलाई नेपालबाट तेस्रो मुलुकमा जान प्रस्थान अनुमति नदिने निर्णय खारेज गर्ने लगायतका विभिन्न १६ वटा निर्णय गरेको छ। बैठकले पूर्व मुख्य सचिव लीलामणि पौड्यालको संयोजकत्वमा उच्चस्तरीय तलब सुविधा आयोग गठन गर्ने, आव २०७९८० का लागि कृषि तथा पशुपक्षी विकास मन्त्रालयअन्तर्गत २०४ जना राजपत्रांकित पदहरूको अस्थायी दरवन्दी स्वीकृत गर्ने लगायतका विभिन्न निर्णय गरेको हो। मन्त्रिपरिषद् बैठकका निर्णय सार्वजनिक गर्न सञ्चार मन्त्रालयमा आयोजित पत्रकार सम्मेलनमा नेपाल सरकारका प्रवक्ता समेत रहेका सञ्चार तथा सूचना प्रविधि मन्त्री ज्ञानेन्द्रबहादुर कार्कीले सो जानकारी दिएका हुन्।"
पीडितमाथि थप पीडा दिनेगरी विधेयक ल्याइयो : एमाले,"काठमाडौं : नेकपा एमालेका नेता खगराज अधिकारीले शान्ति प्रक्रिया टुङ्गाउन सरकारले ल्याएको विधेयकमाथि एमालेको गम्भीर आपत्ती रहेको बताएका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै अधिकारीले पीडितहरूको पीडामाथि थप पीडा थप्नेगरी सरकारले टीआरसीसम्बन्धी विधेयक ल्याएको भन्दै यसमा आफूहरुको असहमति रहेको बताए। उनले द्वन्दकालिन अवस्थामा गिरफ्तार गरेपछि बलात्कार गर्ने, हत्या गर्ने, हतियारको प्रयोग गर्ने कुरा दुवै पक्षबाट भएकाले यसमा कसैलाई छुट दिन नहुने समेत बताए। द्वन्दरत दुवै पक्षले मानवअधिकारको गम्भीर उलंघन गरेका कुराहरु र विशेष अदालत बनाएर ६ महिनाभित्र महान्याधिवक्ताले सक्ने जस्ता कुराले पीडितहरूलाइ थप पीडा दिने देखिएको उनको भनाइ छ। उनले सर्वोच्च अदालतको निर्णय, अन्तराष्ट्रिय मानवअधिकारसम्बन्धी प्रतिवद्धताहरुलाई ख्याल गर्नुपर्ने समेत बताए। आजै सरकारले संसदमा' बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयक २०७९ ' पेश गरेको छ। कानुन, न्याय तथा संसदीय मामिला मन्त्री गोविन्द बन्दी (कोइराला) ले विधेयक पेश गरेका हुन्।"
काठमाडौंको फोहोर व्यवस्थापनमा सहजीकरण गर्न अनुगमन समिति गठन हुने,"काठमाडौं : काठमाडौं महानगरपालिकाको फोहोर व्यवस्थापनमा सहजीकरण गर्न सहजीकरण तथा अनुगमन समिति बन्ने भएको छ। सहरी विकासमन्त्री मेटमणि चौधरीको समन्वयमा सोमबार बसेको बैठकले समिति गठन गर्ने निर्णय गरेको हो। समितिमा काठमाडौं, नुवाकोट र धादिका प्रतिनिधिसभा सदस्यहरु सम्मिलित हुनेछन्। समिति गठनबारे जानकारी दिँदै नेपाली कांग्रेसका महामन्त्री गगन थापाले केही दिनयता उपत्यकाको फोहोर उठ्न थालेको र अब पुन: समस्या आउन नदिन सबैको सहयोग आवश्यक रहेको बताएका छन्। उनले मंगलबार सामाजिक सञ्जालमा स्टाटस लेख्दै काठमाडौं उपत्यकाको फोहोर व्यवस्थापनमा निरन्तर सहजीकरण र अनुगमन आवश्यक रहेको बताएका छन्। फोहोर व्यवस्थापनका सन्दर्भमा महानगरपालिकाले गर्नुपर्ने काम निरन्तर गरिरहेको उनको भनाइ छ। यसबाहेक उनले संघीय सरकारले गर्नुपर्ने काम तोकिएकै समयमा होन सकोस र दीर्घकालीन हल खोज्न आग्रह गरेका छन्। उनका अनुसार समितिले सम्झौता बमोजिमका कामहरु समयमा गर्न तिनै तहका सरकार र निकायहरुसँग समन्वय र सहजीकरण गर्नेछ।"
संक्रमणकालीन न्यायसम्बन्धी विधेयक संसदमा पेस गरेपछि भदौ १३ सम्म बैठक स्थगित,"काठमाडौं : प्रतिनिधि सभाको बैठक भदौ १३ गतेसम्म स्थगित भएको छ। मंगलबार बिहान १०:३० बजे बसेको प्रतिनिधि सभामा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ पेश भएपछि बैठक स्थगित भएको हो। आजको बैठकमा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९लाई प्रस्तुत गर्न अनुमति माग्ने प्रस्तावमाथि प्रेम सुवालले प्रस्तुत गरेको विरोधको सूचनालाई समेत निर्णयार्थ प्रस्तुत भएको थियो। विधेयकविरुद्ध परेको विरोधको सूचनालाई अस्वीकृत भएपछि कानुन, न्याय तथा संसदीय मामिला मन्त्री गोविन्द बन्दी (कोइराला)ले बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ पेश गरेका हुन्। सशस्त्र द्वन्द्वकालीन घटनाका विषयमा सर्वोच्च अदालतले गरेका आदेश तथा फैसला कार्यान्वयन गर्नु राज्यको कार्यकारी अंगको दायित्व मानिन्छ। तर, सरकारले संक्रमणकालीन न्याय सम्बन्धमा सर्वोच्चका नजिरलाई बेवास्ता गरेको विज्ञ बताउँछन्। सर्वोच्चले द्वन्द्वकालमा भएका गम्भीर मानव अधिकार उल्लंघनका घटनाहरूलाई न्यायको दायरामा ल्याई दण्डित गर्नुपर्ने फैसला दिएको थियो। सर्वोच्चले पीडितको न्याय प्राप्त गर्ने हकमा असर पर्ने गरी माफी वा मेलमिलापसम्बन्धी व्यवस्था गर्न नमिल्ने भनी पटकपटक विपक्षी नेपाल सरकारका नाममा आदेश जारी गरेको थियो। द्वन्द्वकालीन मुद्दा टुंग्याउने म्यान्डेट बोकेका कानुनमन्त्री कोइरालालाई अहिले यसै विषयमा सकस छ। प्रतिनिधिसभामा पेस भएको विधेयक समेटिएका प्रावधानलाई लिएर उनको आलोचना भइरहेको छ। सत्यनिरुपण तथा मेलमिलाप आयोग, राष्ट्रिय मानव अधिकार आयोग मात्र होइन, अन्तर्राष्ट्रिय मानव अधिकारवादी संस्थाहरू पनि असन्तुष्ट छन्। विधेयकका मुख्य दफाहरूमध्ये दफा २(५) मा ले गम्भीर मानवअधिकार उल्लंघन, मानवताविरुद्धको अपराध र युद्ध अपराधका पीडकलाई आममाफी दिन मिल्ने गरी वर्गीकरण गरिएकोमा पीडितहरूले विरोध गरेका छन्। त्यस्तै, दफा २९ (५) मा संक्रमणकालीन न्यायसम्बन्धी मुद्दाहरूको न्यायिक निरूपण गर्ने विशेष अदालतको फैसला उपर सर्वोच्च अदालतमा पुनरावेदन नलाग्ने व्यवस्था छ।"
"सेयर बजारमा सामान्य सुधार, कारोबार रकम घट्यो","काठमाडौं : सेयर बजारमा सामान्य सुधार आएको छ। आज नेप्से परिसूचक १८१ अंकले बढेर २०५४९५ विन्दुमा अडिएको छ। सोमबार नेप्से ७३८ अंकले ओरालो लागेको थियो। सो दिन १ अर्ब ७२ करोड बराबरको सेयर कारोबार भएको थियो। यसदिन २२२ कम्पनीको ४० लाख ३१ हजार २५ कित्ता सेयर १ अर्ब ३३ करोड ३५ लाख ६० हजार ८५७ रुपैयाँमा खरिदबिक्री भयो। कारोबारमा आएका १३ समूहमध्ये ६ समूहको सूचक उकालो लाग्दा ७ को घट्यो। यसदिन बैंकिङ,ट्रेडिङ, हाइड्रो पावर, मनु एन्ड प्रो, लाइफ इन्स्योरेन्स र इन्भेस्टमेन्ट समूहको सूचक ००३ देखि ०५६ प्रतिशतले बढेको हो। आज तीनवटा कम्पनीको सेयर सकारात्मक सर्किट लेभलमा कारोबार भयो। रुरु जलविद्युत परियोजना, मन्दकिनी हाइड्रोपावर र अपर हेवाखोला हाइड्रोपावरको सेयर मूल्य क्रमश: १०,९९९ र ९९७ प्रतिशतले बढेको हो। कारोबार रकमका आधारमा भने हिमाल दोलखा हाइड्रोपावर अग्रस्थानमा रह्यो। सो कम्पनीको १४ करोड २१ लाख बराबरको सेयर कारोबार भयो।"
आफ्नै उम्मेदवार हराउन माओवादीमा रकम लेनदेन,"काठमाडौं : माओवादी केन्द्रका नेता तथा कार्यकर्ताले विपक्षी पार्टीका उम्मेदारसँग मोटो रकमको लेनदेन गरेर आफ्ना पार्टीको उम्मेदवारलाई पराजित गराएको निष्कर्ष छानबिन टोलीले निकालेको छ। स्थानीय तहको निर्वाचनमा पार्टीभित्रबाट भएको घातअन्तर्घात छानबिन गर्न माओवादीले टोली गठन गरेको थियो। उक्त टोलीका संयोजक टंक राईले सोमबार पार्टी अध्यक्ष पुष्पकमल दाहाललाई प्रतिवेदनमा उक्त कुरा उल्लेख गरिएको छ। राईले अध्यक्ष दाहाललाई प्रतिवेदन बुझाउँदै पार्टीको अनुशासनको बाँध भत्काउनेहरूलाई पार्टीबाट निष्काशन गर्न सिफारिस गरेको छ। अध्यक्ष दाहालले घात गर्नेहरूलाई पार्टीबाट निष्काशनसम्मको कडा कारबाही हुने बताएका छन्। केन्द्रीय कमिटीको बैठकबाट अनुशासन विभागका अध्यक्ष टंक राई संयोजक रहेको छानबिन समितिमा खिमलाल देवकोटा र मुक्ति प्रधान सदस्य थिए। केन्द्रीय कमिटीको बैठकमा नेताहरूले स्थानीय तहको चुनावमा अन्तर्घात गर्नेहरूलाई कारबाही हुनुपर्ने माग उठेको थियो। पार्टी र समग्र कम्युनिस्ट आन्दोलनलाई केन्द्रमा राखेर व्यक्तिका चाहना, सोचलाई प्राथमिकता नदिईकन छानबिन गरेका छौं। समग्र पार्टीलाई फलामे अनुशासनमा बाँध्ने गरि छानबिन गरेर प्रतिवेदन तयार गरेर बुझाएका छौं,राईले भने, समस्याको जटिलता, मौसमको प्रतिकूलता, स्रोतसाधनको सीमितताका करण कतिपय अध्यनहरू अझै पूर्ण भएको छैन। छानबिन समितिले झण्डै ५ सय जनासँग कुराकानी गरेर तथ्य, प्रमाणसहित १२० पृष्ठ लामो प्रतिवेदन अध्यक्ष दालहाललाई बुझाएको थियो। पार्टीमा आन्तरिक संवाद कम हुनु, उपयुक्त व्यक्तिले टिकट नपाउनु, टिकट वितरणमा पर्याप्त अध्ययनको जस्ता कमजारीले अन्तर्घात भएको प्रतिवेदनमा निष्कर्ष छ। राईका अनुसार महोत्तरी, सिरहा, बर्दियालगायतका जिल्लामा नेता तथा कार्यकर्ताबाट बढी अन्तर्घात भएको देखिएको छ। त्यहाँ स्थलगतरूपमै पुगेर छानबिन गरिएको छ। घातअन्तर्घात गरेको प्रमाणको रूपमा हामीले अडियो, भिडियो, साक्षी, र कागजी प्रमाण संकलन गरेर प्रतिवेदन बुझाएका छौं, राईले भने, पार्टीका सदस्य, मतदाता, स्वतन्त्र व्यक्तिहरूसँग हामीले छुट्टाछुट्टै र सामूहिक कुरा गरेका थियौं। उजुरी परेका पार्टीका नेता तथा कार्यकर्ताहरूलाई पनि सफाईको मौका दिइएको उनले बताए। छानबिन टोलीमा सबैभन्दा धेरै मधेसका जिल्लाबाट उजुरी परेको थियो। सिरहामा अघिल्लो स्थानीय तहको निर्वाचनमा माओवादी केन्द्रबाट ६ वटा स्थानीय तहमा विजयी भएका थिए। त्यसमध्ये एउटा पालिकामा मात्रै जित्यौं पाँचवटामा पराजय व्यहोर्यौं, संयोजक राईले भने, महोत्तरीमा चार पालिका जित्ने अपेक्षा गरिए पनि एउटा पनि जित्न सकिएन। महोत्तरीमा स्थानीय तहमा तीन पालिकामा माओवादी विजयी भएको उनले बताए। बर्दियामा अघिल्लो स्थानीय तहको निर्वाचनमा चारवटा पालिका जितेको थियो। तर, हालैको चुनावमा एउटामा सीमित भयो। यी सबै विषय राखेर प्रतिवेदनमा हारको कारण औंल्याएको राईले बताए। पार्टीभित्र एकजुट भएर लाग्न नसकेका कारण हार व्यहोर्नुपरेको निष्कर्ष निकालिएको छ, उनले भने, आग्रह पुर्वाग्रहहरू पनि देखियो। मूलतः पार्टीमा आन्तरिक संवाद एकदम कम रहेको पाइयो। प्रतिवेदन बुझ्दै अध्यक्ष दाहालले राम्रो गर्नेलाई प्रोत्साहित गर्ने र अनुशासन तोडेर अराजकतातिर जानेहरूलाई दण्डित गर्ने यो प्रक्रिया अगाडि बढाउने बताए। छानबिन प्रतिवेदनलाई पदाधिकारी बैठकमा पेस गरेर दोषी उपर छानबिन समितिले गरेको सिफारिसअनुसारको कारबाही हुने अध्यक्ष दाहालले बताए। हामीले गरेको काम हाम्रो पार्टीका लागि मात्रै होइन यो विधि प्रक्रियाले अरू पार्टीहरूलाई पनि केही न केही म्यासेज दिन्छ, उनले भने, देशमा, राजनीतिलाई सही ढंगले अगाडि बढाउन, राजनीतिमा हुने गरेका विचलन, विसंगति, विकृतिहरूलाई नियन्त्रण गर्ने प्रक्रियामा यो प्रतिवेदन कार्यान्वयनले प्रेरणा दिने छ। छिटै पदाधिकारीको बैठक बोलाएर प्रतिवेदन उपर छलफल हुने पार्टीका उपाध्यक्ष तथा पार्टी प्रवक्ता कृष्णबहादुर महराले बताए। प्रतिवेदनमा दिएको सुझावलाई कार्यान्वयन गरिने उपमहासचिव हरिबोल गजुरेलले नेता तथा कार्यकर्तालाई विश्वास दिलाए।"
उच्चस्तरीय तलब सुविधा आयोग गठन गर्ने सरकारको निर्णय,"काठमाडौं : सरकारले उच्चस्तरीय तलब सुविधा आयोग गठन गर्ने निर्णय गरेको छ। पूर्वमुख्यसचिव लीलामणि पौडयालको संयोजकत्वमा उच्चस्तरीय तलब सुविधा आयोग गठन हुने भएको हो। भदौ ६ मा बसेको मन्त्रिपरिषद बैठकका निर्णयहरु सार्वजनिक गर्दै सरकारका प्रवक्ता एवं सञ्चार तथा प्रविधिमन्त्री ज्ञानेन्द्रबहादुर कार्कीले सो बारे जानकारी दिएका हुन्। उनले भने, 'देशको आर्थिक अवस्था र खर्च वहन गर्नसक्ने क्षमता समेतका आधारमा राष्ट्रसेवक कर्मचारी र श्रमिकहरुको न्युनतम तलब, भत्ता पारिश्रमिक एवं सुविधा पुनरावलोकन गर्न आवश्यक अध्ययन गरी नेपाल सरकारलाई सिफारिस गर्न पूर्व मुख्यसचिव लीलामणि पौड्यालको संयोजकत्वमा उच्चस्तरीय तलब सु्विधा आयोग गठन गर्ने निर्णय गरेको हो।'"
"शान्ति प्रकृयाको काम टुंग्याउन विधेयक ल्याइएको हो, पारित गरौं : कानुनमन्त्री","काठमाडौं : कानुन न्याय तथा संसदीय मामिलामन्त्री गोविन्द प्रसाद शर्माले शान्ति प्रकृयालाई टुंग्याउन संक्रमणकालीन न्यायसम्बन्धी विधेयक ल्याइएको बताएका छन्। मंगलबार प्रतिनिधि सभामा विरोधको सूचनामाथि उठेका प्रश्नहरुको जवाफ दिँदै मन्त्री शर्माले सातै प्रदेशमा सबै पीडित र नागरिक समाजसँग परामर्श,सरोकारवालाहरुसँग छलफल गरेर बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐेन २०७१ लाई संशोधन गर्न विधेयक ल्याइएको बताएका हुन्। उनले भने,' शान्ति प्रकृयाका काम बाँकी छन्, विधेयकलाई पारित गरौं।'सबै राजनीतिक दललाई अनुरोध गर्दछु।' उनले सामान्य समयमा,युद्ध नभएको बेलामा र युद्धको समयमा भएका मानव अधिकार उल्लंघनका घटनालाई एकै रुपमा लिन नसकिने बताए। मन्त्री शर्माले द्वन्द्वको समयमा भएका घटनाहरुलाई निर्क्यौल गरी शान्ति प्रकृया टुंग्याउन विधेयक ल्याइएको बताए। सशस्त्र युद्ध २०६३ साल मंसिर ५ गते भएको विस्तृत शान्त सम्झौतापछि अन्त्य भएको तर त्यस अवधिमा भएका घटनाहरुको अझै निरुपण हुन नसकेको उनको भनाइ छ। उनले माओवादीको सशस्त्र द्वन्दका क्रममा मारिएका परिवार र घाइतेलाई राहत प्रदान गर्नका साथै समाजमा मेलमिलाप कायम गर्न ल्याइएको विधेयकलाई सरकारले अघि बढाउन लागेको बताए।"
संक्रमणकालीन न्यायसम्बन्धी विधेयक संसदमा प्रस्तुत हुँदै (लाइभ),"काठमाडौं : प्रतिनिधि सभाको बैठक सुरु भएको छ। प्रतिनिधिसभा बैठकमा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ प्रस्तुत गर्ने कार्यसूची छ। विधेयकलाई कानुन, न्याय तथा संसदीय मामिला मन्त्री गोविन्द बन्दी (कोइराला)ले सो विधेयक प्रस्तुत गर्ने कार्यसूची रहेको प्रतिनिधि सभाका सचिव गोपालनाथ योगीले जानकारी दिए। बैठकमा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९लाई प्रस्तुत गर्न अनुमति माग्ने प्रस्तावमाथि प्रेम सुवालले प्रस्तुत गरेको विरोधको सूचनालाई समेत निर्णयार्थ प्रस्तुत गरिँदैछ। सशस्त्र द्वन्द्वकालीन घटनाका विषयमा सर्वोच्च अदालतले गरेका आदेश तथा फैसला कार्यान्वयन गर्नु राज्यको कार्यकारी अंगको दायित्व मानिन्छ। तर, सरकारले संक्रमणकालीन न्याय सम्बन्धमा सर्वोच्चका नजिरलाई बेवास्ता गरेको विज्ञ बताउँछन्। सर्वोच्चले द्वन्द्वकालमा भएका गम्भीर मानव अधिकार उल्लंघनका घटनाहरूलाई न्यायको दायरामा ल्याई दण्डित गर्नुपर्ने फैसला दिएको थियो। सर्वोच्चले पीडितको न्याय प्राप्त गर्ने हकमा असर पर्ने गरी माफी वा मेलमिलापसम्बन्धी व्यवस्था गर्न नमिल्ने भनी पटकपटक विपक्षी नेपाल सरकारका नाममा आदेश जारी गरेको थियो। द्वन्द्वकालीन मुद्दा टुंग्याउने म्यान्डेट बोकेका कानुनमन्त्री कोइरालालाई अहिले यसै विषयमा सकस छ। असार ३१ गते प्रतिनिधिसभामा दर्ता गरिएको विधेयक समेटिएका प्रावधानलाई लिएर उनको आलोचना भइरहेको छ। सत्यनिरुपण तथा मेलमिलाप आयोग, राष्ट्रिय मानव अधिकार आयोग मात्र होइन, अन्तर्राष्ट्रिय मानव अधिकारवादी संस्थाहरू पनि असन्तुष्ट छन्। विधेयकका मुख्य दफाहरूमध्ये दफा २(५) मा ले गम्भीर मानवअधिकार उल्लंघन, मानवताविरुद्धको अपराध र युद्ध अपराधका पीडकलाई आममाफी दिन मिल्ने गरी वर्गीकरण गरिएकोमा पीडितहरूले विरोध गरेका छन्। त्यस्तै, दफा २९ (५) मा संक्रमणकालीन न्यायसम्बन्धी मुद्दाहरूको न्यायिक निरूपण गर्ने विशेष अदालतको फैसला उपर सर्वोच्च अदालतमा पुनरावेदन नलाग्ने व्यवस्था छ।"
निर्वाचन आचारसंहिता संशोधनका लागि एमालेले आयोगलाई दियो ३७ बुँदामा सुझाव (पत्रसहित),"काठमाडौं : प्रमुख प्रतिपक्षी दल नेकपा एमालेले निर्वाचन आयोगले प्रस्ताव गरेको निर्वाचन आचारसंहिता २०७९ मा ३७ बुँदामा दफावार संशोधनका लागि सुझाव पेस गरेको छ। निर्वाचन आयोगमा मंगलबार बुझाइएको सुझावका निर्वाचन घोषणादेखि मतदान सम्पन्न नभएसम्म गर्नुपर्ने सुझावलाई समेटेको हो। एमालेका महासचिव शंकर पोखरेलद्वारा हस्ताक्षरित सुझाव पत्र निर्वाचन विभागका उपप्रमुख निरज आचार्यको नेतृत्वमा गएको टोलीले निर्वाचन आयोगलाई बुझाएको हो। एमालेले निर्वाचनको मौन अवधि ४८ घण्टा घटाई २४ घण्टा बनाउनुपर्ने, उम्मेदवारको मनोनयन पत्र पेस गर्न जाँदा वा प्रचार प्रसारको लागि पच्चीस जनाभन्दा बढीको जुलुस लान नपाइने लगायतको व्यवस्था हुने भएकाले सो व्यवस्था हटाउनुपर्ने,निजी क्षेत्रमा कार्यरत पदाधिकारी तथा कर्मचारीलाई छुट्टै आचारसंहिता लागू नगराई आम मतदातालाई लागू हुने आचारसंहिता लागू गर्न आह्वान गरेको छ। उम्मेदारको मनोनयनपत्र पेस गर्न जाँदा वा प्रचार प्रसारको लागि पच्चीस जनाभन्दा बढीको जुलुस लैजान नपाइने लगायतको व्यवस्था हुने भएकाले सो व्यवस्था हटाउनुपर्ने माग पनि एमालेको छ। जिल्ला आचारसंहिता अनुगमन समितिको संयोजकका मुख्य निर्वाचन अधिकृत राख्नुपर्ने, अनुसूची३ को दफा ८ को मत सदर बदर भए उपरको पुनरावेदकीय अधिकारबाट बञ्चित हुने प्रावधान हटाउनुपर्ने उल्लेख छ। यस्तो छ एमालेले निर्वाचन आयोगलाई बुझाइएको सुझाव पत्र मिति २०७९०५०६श्री निर्वाचन आयोग, नेपाल कान्तिपथ, काठमाडौंं । विषय : प्रस्तावित निर्वाचन आचारसंहिता २०७९ को मस्यौदा सम्बन्धमा रायसुझाव । निर्वाचन आयोगको मिति २०७९०५०१ को पसं चनं ६७०७९८० को पत्रसाथ संलग्न मस्यौदामा नेपाल कम्युनिष्ट पार्टी (एमाले) को निम्नानुसार राय सुझाव रहेको धारणा प्रस्तुत गर्दछौं ।१ आचारसंहिताको दफा २ को परिभाषा खण्ड (प) मा रहेको मौन अवधिलाई घटाई २४ घण्टा बनाउनुपर्ने, २ परिभाषा खण्डकै (व) मा रहेको सामाजिक सञ्जालको परिभाषा दिई उदाहरणको रुपमा रहेको एसएमएस हटाई बाँकीलाई राख्नुपर्ने,३ दफा ४ को (क) सार्वजनिक निकाय वा भन्दा पछाडि सो अन्तर्गत थप गर्नुपर्ने,४ दफा ४ को (छ) मा प्रचार प्रसारमा भन्दा पछाडि संलग्न गराउने नियतले भन्ने थप गर्नुपर्ने,५ दफा ४ को (ड) मा रहेको शेयर पछि लाइक हटाउने किनकि लाइक नियतरहित र अनायास पनि हुन्छ ।६ दफा ४ को (त)मा रहेको मत परिणामको घोषणाको सट्टा मतदान सम्पन्न भन्ने राख्ने,७ दफ ४ को (द) मा रहेकोकसैको पक्ष वा विपक्षमा भन्ने हटाउने, वा अवरोध गर्नेगरी भन्ने थप गर्ने८ दफा ५ मा पदाधिकारिले भन्दा पछाडि निर्वाचन घोषणा भएर मतदान सम्पन्न नभएसम्म थप गर्ने,९ दफा ५(क) मा शुरुमा सरकारी श्रोत साधन प्रयोग गरी थप्ने र सो को प्रतिवन्धात्मक वाक्य हटाउने,१० दफा ५ (छ) मा मौन अवधिभर पछाडी निर्वाचनसँग सम्बन्धित थप्ने र वा पछिको निर्वाचनसँग सम्बन्धित थप गर्ने,११ दफा ६ को संवैधानिक निकायलाई सरकार र अन्यसरह एउटै स्थितिमा नराख्ने,१२ दफा ६ को (ज) र (झ), तथा दफा ७ को (छ) र (ज) लाई गाभेर एउटै बनाउनु पर्ने,१३ दफा ७ को(ङ) दफा ९ को (ङ) दफा १० को (घ) मा नियमित ग्रेडबाहेक थप ग्रेड भनी उल्लेख हुनुपर्ने,१४ दफा ८ को (ख) मा रहेको कार्यालयको भन्दा पछिको वा आफ्नो हटाउने,१५ दफा ८ को (ग)मा निर्वाचनलाई भन्दा पछि प्रतिकुल थपि विषयमा सट्टा गरी शव्द राखी वाक्य मिलाउने,१६ दफा ९ को अध्ययनलाई हटाउने,१७ दफा ११ मा रहेको निजी क्षेत्रको हटाउने र त्यसको सट्टा अन्तर्राष्ट्रिय गैरसरकारी संस्था र विकास साझेदार संस्थामा भन्ने थप्नुपर्ने,१८ दफा १२ को (ख) मा अनुमति नलिई को सट्टालाई जानकारी नदिई भन्ने थप गर्ने,१९ दफा १२ को (ग)मा रहेको बहत्तर को सट्टा चौबीस राख्ने र कार्यक्रम जुध्ने भएमा स्थानीय प्रशासनले कार्यक्रमको मिति, समय, मार्ग र स्थान परिवर्तन गर्न दिएको आदेश पालना गर्नुपर्ने भनी थप गर्ने,२० दफा १२ को (ञ) मा ८ को सट्टा ७ र प्रतिबन्धात्मक वाक्यमा साँझ ७ राख्न उपयुक्त हुने,२१ दफा १२ को (ट) माजुलुसमा भन्दा पछि सहभागि गराउने उद्देश्यले भन्ने थप गर्ने,२२ दफा १२ को (ड)र (ढ) गाभी एउटै बनाउने र उम्मेदवार वा दलको कार्यालय र उम्मेदवारले प्रयोग गर्ने एउटा गाडीमा दलको झण्डा र निर्वाचन चिन्ह प्रयोग गर्न पाउने गरी अन्यत्र कुनै किसिमले प्रयोग गर्न नपाउने गरी वाक्य संरचना गरी प्रतिबन्धात्मक वाक्यांश राख्ने ।२३ दफा १२ को (ण) पुरै हटाउने,२४ दफा १३ को (घ) मा दफा १७(ग) को प्रतिबन्धत्मक वाक्य थप गर्ने,२५ दफा १३ को (छ) मादुई जना हटाउनुपर्ने,२६ दफा १४ को (ख)मा कल निर्वाचन अवधिमा कति दिन भन्ने तोक्नुपर्ने, एकैपटक मात्र गर्ने भए कतिवटा पत्रिकामा खुल्नुपर्ने, अनलाइन पत्रिकाको हकमा के हुने स्पष्टता हुनुपर्ने ,२७ दफा (१५ को च) मा रहेको पच्चीस हजारको सट्टा पचास हजार गर्ने,२८ दफा २० मा रहेको मोबाइलको दुरुपयोग रोक्ने उपाय अवलम्बन गर्नुपर्ने,२९ दफा २० को (च) मा मतदानको अवधिभर भन्ने थप गर्नुपर्ने,३० दफा २२ को (ख) को औचित्य प्रष्ट हुनुपर्ने,३१ दफा २४ को (घ) मा दफा १४ मा लेखिएबाहेक थप्नुपर्ने,३२ दफा २४ को (च) (झ) र (ञ) लाई गाभेर मौन अवधिमा मात्र सीमित नगरी निर्वाचन अवधिभरमा लागू गर्ने गरी वाक्य संरचना गर्नुपर्ने,३३ दफा २४ मा कुनै राजनीतिक दल वा उम्मेदवारको कार्यक्रम र विचारलाई बढी वा कम स्थान नदिई समानुपातिक तथा सन्तुलित समाचार तथा विचार प्रवाह गर्नुपर्ने,३४ दफा २९ को जिल्ला आचारसंहिता अनुगमन समितिका संयोजक मुख्य निर्वाचन अधिकृत राख्नुपर्ने,३५ दफा ३३ को सुक्ष्म अनुगमनको कार्यक्षेत्र डिजिटल माध्यम, अनलाइन पत्रिका, सामाजिक सञ्जाल आदिलाई समेटेर विशेष इकाई गठन गर्नुपर्ने,३६ अनुसूची ३ को दफा ८ हटाउनुपर्ने,३७ अनुसूची ४ को द्रष्टव्य (३) थप गरी उजुरीकर्ताले आवश्यकताअनुसार यस ढाँचाबाहेक उजुरी गर्न सकिनेछ । शंकर पोखरेलमहासचिव"
"निर्वाचनअघि माओवादीसँग एकता सम्भव छैन, कलम चिन्ह लिएर चुनावमा जान्छौं : माधव नेपाल","काठमाडौं : नेकपा एकीकृत समाजवादीका अध्यक्ष माधव कुमार नेपालले आगामी निर्वाचनमा आफ्नै चुनाव चिन्हका साथ निर्वाचनमा जाने बताएका छन्। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै अध्यक्ष नेपालले माओवादी केन्द्रसँग कसरी मिलेर जान सकिन्छ भन्ने विषयमा प्रारम्भीक चरणको कुराकानी भएको बताए। उनले आगामी निर्वाचनमा भने आफ्नै चुनाव चिन्ह (कलम ) बाट लड्ने बताए। पाँच दलीय गठबन्धनलाई आधार मानेर निर्वाचनको तयारी गर्ने उनको भनाइ छ। उनले माओवादी केन्द्रसँग निर्वाचनअघि एकताको सम्भव नरहेको र त्यसपछि एकतालाई अघि बढाउन एकता संयोजन समिति बनाउने तयारी भइरहेको जानकारी गराए। त्यस्तै, माओवादी केन्द्रका उपमहासचिव वर्षमान पुनले माओवादी र एकीकृत समाजवादीसँग विचार र राजनीतिक कार्यदिशामा पनि एकरुपता रहेको बताए। उनले फेरि पनि बामशक्तिहरु एकठाउँमा आउनुपर्ने भएकाले एउटै घोषणापत्रमा चुनाव लड्ने तयारीमा रहेको जानकारी दिए। उनले भने,' अहिले चुनावी तालमेल गर्ने दलहरुबीच भने साझा कार्यक्रम र समान धारणा बनाएर जनतामाझ जान्छौं।'"
५८४ अधिकृतस्तरका कर्मचारीको अस्थायी दरबन्दी स्वीकृत,"काठमाडौं : सरकारले सहरी विकास मन्त्रालय र कृषि तथा पशुपंक्षी विकास मन्त्रालयमा गरी कूल ५८४ अधिकृतस्तरका कर्मचारीको दरबन्दी स्वीकृत गरेको छ। भदौ ६ गते बसेको मन्त्रपरिषद बैठकका निर्णय सार्वजनिक गर्दै सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले सहरी विकास मन्त्रालयमा ३८० र कृषि तथा पशुपंक्षी विकास मन्त्रालयमा २०४ गरी कूल ५८४ जना राजपत्रांकित श्रेणीका अस्थायी कर्मचारीको दरबन्दी स्वीकृत गरेको जानकारी दिए। यस्तै, बैठकले महिला,शान्ति र सुरक्षासम्बन्धी संयुक्त राष्ट्रसंघ, सुरक्षा परिषद् प्रस्ताव न १३२५ र १८२० कार्यान्वयनसम्बन्धी दोस्रो राष्ट्रिय कार्ययोजना स्वीकृत गर्ने निर्णय गरेको छ।"
बेपत्ता पारिएका व्यक्तिको छानबिनसम्बन्धी विधेयक संसदमा पेश,"काठमाडौं : प्रतिनिधि सभामा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ पेश भएको छ। विधेयकविरुद्ध परेको विरोधको सूचनालाई अस्वीकृत भएपछि कानुन न्याय तथा संसदीय मामिलामन्त्री गोविन्द प्रसाद शर्माले विधेयक पेश गरेका हुन्।"
एमाले स्थायी कमिटीको बैठक जारी : केके छन् एजेण्डा ?,"काठमाडौं : नेकपा (एमाले) को स्थायी कमिटीको बैठक जारी रहेको छ। मंगलबार बिहान पार्टी मुख्यालय च्यासलस्थित तुल्सीलाल स्मृति भवनमा बैठक बसिरहेको छ। बैठकमा पोलिट्ब्युरो र केन्द्रीय कमिटी बैठकमा लैजाने एजेण्डा, निर्वाचनको तयारी, पार्टी घोषणा पत्रमा समेट्ने विषयवस्तुमा केन्द्रित रहेर छलफल चलिरहेको छ। एमालेले भदौ ९ गते पोलिटव्यूरो, १० र ११ गते केन्द्रीय कमिटीको बैठक बोलाएको छ। आगामी निर्वाचनका लागि केन्द्रीय सदस्यहरुलाई विशेष जिम्मेवारी दिइने तयारी एमालेले गरेको छ।"
पछिल्लो २४ घण्टामा देशभर ९ वटा विपद्का घटना,"काठमाडौं : पछिल्लो २४ घण्टामा देशका विभिन्न स्थानमा नौवटा विपद्का घटना भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यी घटनामा एक जनाको मृत्यु भएको छ भने दुई जना घाइते भएका छन्। प्राधिकरणले सार्वजनिक गरेको विवरण अनुसार आगलागी, जनावरको आक्रमण र भारी वर्षा भएको छ। घटनाबाट ३ लाख ६५ हजार रुपैयाँ बराबरको क्षति भएको छ।"
दाम्लोले धानेको जीवन,"विराटनगर : नेपालमा रोजगारीको प्रचुर सम्भावना रहेपनि लाखौ खर्चेर विदेशिने युवाको संख्या दिनानुदिन बढ्दैछ। तर स्वदेशमै व्यवसाय गरेर राम्रो कमाउने सकिने उदाहरण बनेका छन्, मोरङस्थित टेकुवाका बासिन्दाहरू। सुनवर्सी नगरपालिका ५ का बासिन्दाले दाम्लो बनाउने पेसालाई आत्मसाथ गरेर जीविकोपार्जन गर्दै आएका छन्। पुस्तौदेखि आत्मसाथ गरेको दाम्लो बनाउने पेसाले खुसीयालीका साथ बाच्न सिकाएको स्थानीय रमेश दास बताउँछन्। मोरङको टकुवा५ का ७० वर्षीय रमेशले दाम्लोबाट व्यवसाय सुरु गरे। उनी अहिले ५० वर्ष पुगिसकेका छन्। उनलाई आजभोलि दाम्लोको बन्दी बनेको जस्तो लाग्न थालेको छ। जीवनभर यो व्यवसाय नछुट्ने उनले बताए। उनी टकुवा५ बाट दाम्लो बेच्न करिब ३० किलोमिटर टाढा विराटनगर आउने गरेका छन्। पहिले उनी हप्तामा तीन खेपसम्म दाम्लो लिएर आउँथे। उनी हिजोआज हप्ताको एक पटक वा कहिलेकाहीं दुईदेखि तीन हप्तामा एक पटक आउन थालेका छन्। उनी भन्छन, 'अहिले विराटनगरमा गाईवस्तु पहिलाजस्तो पाल्दैनन्। त्यसैले दाम्लो त्यति बिक्दैन।' विराटनगरमा सहरिया प्रवृत्ति बढ्दै गएको छ र दूधका लागि वस्तुभाउ पाल्नुभन्दा डेरी नै सहरियाहरूका लागि सजिलो भएको छ।' अरु काममा आउँदा दाम्लो लिएरै आउने गरेको उनले सुनाए। फर्किँदा कहिलेकाहीं पसलहरूलाई नै दिएर जाने गरेको उनले बताए। 'विराटनगर बजारमै दाम्लो पाइन थालेपछि हाम्रोको व्यापार घटेको छ', उनले भने, 'विराटनगरमा दाम्लो नबिकेपछि गाउँमा बेच्ने गरेको छु।' उनी प्रायः घुम्ती व्यापारमै हुन्छन्। उनी आफ्नो व्यापारका लागि झापा र सुनसरीका केही गाउँ पनि पुग्छन्। एउटा दाम्लोलाई चालिसपचास रुपैयाँ पर्छ। दिनको १० वटासम्म दाम्लो बेच्न पाए उनी निकै खुसी हुन्छन्। उनले भने, 'दसवटा बेच्ने झोंकमा कहिलेकहीं परेको मोलमै पनि बेचिदिन्छु।' उनले मुखारी (वस्तुभाउको मुख बाँध्ने) र गर्दामी पनि बेच्ने गर्छन्। यी सामग्री तिहारमा अलि बढी बिक्छ। त्यति बेला भ्याइनभ्याई हुन्छ। उनलाई गाउँतिर बोलाउँछन्। कहिलेकाही उनी भारतीय सीमावर्ती गाउँ पनि पुग्छन्।तर व्यापार राम्रो चल्दैन। दाम्लो बेच्न रमेश एक्लै निस्कन्छन्। यसको तयारीमा भने उनका परिवारका सदस्यले पनि सघाउँछन्। उनी भन्छन्, 'आखिर उनीहरूको गुजाराको आधार पनि त दाम्लो नै हो नि।' आजकल दाम्लो बुन्ने कच्चापदार्थको पनि अभाव हुन थालेको छ। खासमा यो जुट (सनपाट) बाट बुन्ने हो तर जुट नपाएको अवस्थामा लैलुनबाट पनि काम चलाउँछन्। 'लैलुनको त काम चलाउ मात्रै हो। मानिसहरूले जुटकै खोज्छन्', उनले थपे। उनले मासिक १५ देखि २० हजारसम्म कमाउने गरेको बताउछन्। त्यहाँकै ५५ वर्षीय सत्यनारायण दासले पनि दाम्लो बेचेरै परिवार चलाउने गरेको बताउछन्। २० वर्षदेखि यो पेसा गर्दै आएको उनले बताए। मेहनत गरे अनुसार मासिक २० हजारसम्म कमाउन सकिने उनले बताए। उनीहरूले अहिले झुल बनाउने फ्याक्ट्रीबाट एक सय ६० रुपैयाँमा एक किलो डोरी किनेर ल्याउने गरेका छन्। एक किलोबाट उनी ७ वटासम्म दाम्लो बनाउने गरेका छन्।"
बन्दले नागरिकलाई सास्ती,"गुलरिया : नेपाल बन्दका कारण बर्दियाको जनजीवन प्रभावित बनेको छ। बन्दले लामो तथा छोटो दूरीका सवारी साधनहरू नियमित सञ्चालन हुन सकेका छैनन्। बजार, उद्योग, कलकारखाना तथा विद्यालयहरू ठप्प छन्। बर्दियाको हुलाकी सडकखण्डमा सवारी साधन चलेका छैनन्। पूर्वपश्चिम राजमार्गमा प्रहरीको स्कटिंगमा केही सवारी साधनहरू गन्तव्यतर्फ पठाइएको छ। कुटनीतिक नियोग तथा अत्यावश्यक सेवाका सवारी साधनलाई भने कुनै अवरोध भएको छैन। नेपाल कम्युनिष्ट पार्टी (विप्लव), नेपाल कम्युनिष्ट पार्टी, वैज्ञानिक समाजवादी कम्युनिष्ट पार्टी नेपाल, नेकपा माओवादी समाजवादीले संयुक्त विज्ञप्ति जारी गर्दै मंगलबार नेपाल बन्द घोषणा गरेका हुन्। बर्दियाको गुलरिया नगरपालिकाअन्तर्गत बबई क्याम्पसदेखि एक किलोमिटर अघि पर्ने बुढीखोला पुल नजिकै राखिएको शंकास्पद वस्तु नेपाली सेनाको बज्रदल गण गुल्म गुलरियाको बम डिस्पोजल टोलीले नष्ट गरेको छ। मधुवन नगरपालिकाको १४ नम्बर चोकमा राखिएको वस्तु पनि नष्ट गरिएको जिल्ला प्रहरी कार्यालय बर्दियाका प्रहरी उपरीक्षक वीरेन्द्र बहादुर शाहीले बताए। बन्दका क्रममा कुनै पनि अप्रिय घटना नभएको प्रहरीले जनाएको छ। जिल्लामा सुरक्षा व्यवस्था कडा पारिएको बताइएको छ। जोखिमपूर्ण स्थानहरूमा प्रहरीसँगै मोबाइल गाडीहरू परिचालन गरिएको एसपी शाहीले बताए।"
फेरि आउने भयो जनकपुरधाममा रेल,"काठमाडौं : 'भारत गौरव पर्यटक रेल' नामक विशेष रेल ६६ दिनपछि पुनः जनकपुरधाम आउन लागेको छ। असार ९ गते उक्त रेल चार सय ९९ भारतीय धार्मिक पर्यटक बोकेर जनकपुरधाम आएको थियो। सो रेलमा १४ डिब्बा थिए। त्यति बेला भारतको राजधानी नयाँ दिल्लीबाट अयोध्या हुँदै पूर्वोत्तर सीमास्थित भारतीय सहर जयनगरबाट जनकपुरधाम आइपुगेको रेलमा सबै धार्मिक पर्यटक थिए। प्याकेजमा आएका पर्यटकको होटल, लज, धर्मशालालगायत आवास र भोजनको व्यवस्थापन उनीहरुले नै मिलाएका थिए। रेलको दुई डिब्बामा योगसम्बन्धी तस्बिर कोरिएका थिए। रेलका बोगीका बाहिरी भागमा भारतीय स्मारक, नृत्य, परिकार, पोशाक, पर्व, वनस्पति तथा जीवजन्तु, योग, लोककला जस्ता भारतको कला, संस्कृति, परम्परा, सम्पदालगायतका बहुरूप झल्किने गरी चित्र सामग्री पनि राखिएको थियो। सोही रेल त्यसरी नै यही भदौ ११ गते साँझ ६:३० बजेको समयमा जनकपुरधाममा फेरि आउन लागेको नेपाल रेल्वे कम्पनीका महाप्रबन्धक नीरञ्जनकुमार झाले जानकारी दिए। झाका अनुसार यहाँ आउन लागेको सो रेलमा यात्रा गर्ने धार्मिक यात्रुको बुकिङ भइरहेको छ। बुकिङ पूरा भइसकेपछि मात्र यात्रु सङ्ख्या यकिन हुनेछ। रामायण सर्किटसँग सम्बन्धित अयोध्या, नन्दिग्राम, सीतामढी, बनारस, प्रयागराज, चित्रकुट, पञ्चवटी (नासिक), हम्पी, रामेश्वरम् र भद्राचलम् जस्ता प्रख्यात धार्मिक गन्तव्यका साथै नेपालको जनकपुरधामस्थित धार्मिक क्षेत्रलाई जोड्न २०७९ असारमा आइपुगेको धार्मिक यात्रालाई निरन्तरता दिन आफूले पहल गरेपछि 'भारत गौरव पर्यटक रेल' फेरि आउने निश्चित भएको महाप्रबन्धक झाले बताए। अन्तर्राष्ट्रिय सीमा पार गरी समग्ररूपमा पर्यटनको प्रवर्द्धन गर्ने उद्देश्यले नेपालमा दोस्रो पटक रेल आउन लागेको हो। महाप्रबन्धक झाका अनुसार आइसकेपछि धार्मिक पर्यटकले जनकपुरधामस्थित जानकी मन्दिर, गङ्गा आरती, धनुषाधाम, मनीमण्डप, सङ्कटमोचनलगायत धार्मिकस्थलको दर्शन गर्नेछन्। जनकपुरधाम उद्योग वाणिज्य सङ्घका अध्यक्ष जीतेन्द्रकुमार महासेठले पहिलो पटक जसरी 'भारत गौरव पर्यटक रेल' मा भारतीय यात्रुले धार्मिक लाभ लिने बताए। उनका अनुसार दोस्रो पटक भारत गौरव पर्यटक रेल आउनु ठूलो सौभाग्यको कुरा हो। रासस"
मिटरव्याजीविरुद्ध झापामा २४ जनाले दिए उजुरी,"झापा : झापामा पनि मिटरव्याजीबाट जिल्लावासी पीडित बनेका छन्। गृह मन्त्रालयको निर्देशनपछि जिल्ला प्रशासन कार्यालय झापाले उजुरीका लागि सूचना आव्हान गरेसँगै मिटरव्याजीबाट पीडित बनेका २४ जनाले उजुरी दिएका छन। जिल्ला प्रशासन कार्यालय भद्रपुरमा १६ र इलाका प्रशासन कार्यालय दमकमा ८ जना गरी २४ जनाले उजुरी दर्ता गराएको प्रशासन कार्यालय झापाका प्रशासकीय अधिकारी सुरेन्द्र भट्टराईले जानकारी दिए। प्रहरी कार्यालयमा भने कुनै पनि उजुरी नपरेको उनले बताए। 'मिटरव्याजीविरुद्ध उजुरी दर्ता गराउनेहरू ५ देखि २५ लाखसम्म पीडित देखिएको छ,' उनले भने, 'अहिले दर्ता हुने काम भएको छ, अब आवश्यक कानुनी प्रक्रिया अघि बढाउँछौँ।' कार्यालयले मिटरव्याजीको धन्दा गर्नेहरूबाट पीडितलाई भदौ ६ गतेसम्म उजुरीका लागि सूचना जारी गरेको थियो। पीडितलाई मिटरव्याजीले गरेको अपराध र शोषणबारे खुलाएर उजुरी दिन भनेको थियो। यता सहायक प्रमुख जिल्ला अधिकारी एवम् सूचना अधिकारी रुद्र प्रसाद न्यौपानेले जिल्लामा अनौपचारिक रूपमा भएको कारोबारमा धेरै समस्या रहेको जानकारी दिए। 'विश्वासले गरेका कारोबारपछि विश्वास टुट्दा समस्या बढेर गएको देखिन्छ', उनले भने। उजुरी दिएकामध्ये कतिपयले प्रमाण पेस नगरेको उनको भनाइ छ।"
"कर्मचारी समायोजनसम्बन्धी रिटमाथि सर्वोच्चको फैसला, लोकसेवा आयोगलाई परीक्षा सञ्चालन गर्ने बाटो खुल्यो","काठमाडौं : सर्वोच्च अदालतको संवैधानिक इजलासले कर्मचारी समायोजनसम्बन्धी कतिपय मुद्दा खारेज गरेपछि लोकसेवा आयोगलाई परीक्षा सञ्चालन गर्ने बाटो खुलेको छ। कामु प्रधानन्यायाधीश दीपककुमार कार्की, न्यायाधीशहरू अनिलकुमार सिन्हा, विश्वम्भरप्रसाद श्रेष्ठ, बमकुमार श्रेष्ठ र टंकबहादुर मोक्तान सम्मिलित संवैधानिक इजलासले उक्त मुद्दामा सुनुवाइ गर्दै कतिपय रिट निवेदन खारेज गरेको हो। सर्वोच्च अदालतका प्रवक्ता विमल पौडेलका अनुसार यससँगै लोकसेवा आयोगलाई रोकिएका सबै विज्ञापनको परीक्षा सञ्चालन गर्ने पक्रिया खुला भएको छ। अन्तिम फैसला निजामतीअन्तर्गत एक हजार बढी पदमा पदपूर्ति हुन सकेको थिएन। प्रदेश र स्थानीय तहमा समायोजन भएका कर्मचारीले संघीय निजामती सेवामा नै आउन पाउनुपर्ने मागसहित ९८ रिट निवदेन दायर भएको थियो।"
पेस्तोल देखाएर त्रास फैलाउने युवक पक्राउ,जाजरकोट : पेस्तोल प्रदर्शन गरेर डर त्रास देखाउने व्यक्तिलाई प्रहरीले पक्राउ गरेको छ। रुकुम पश्चिमको आठविसकोट नगरपालिका१३ भल्मा बस्ने अन्नत खत्रीलाई प्रहरीले पक्राउ गरेको हो। गत भदौ ३ गते जाजरकोटको नलगाड नगरपालिका१ कल्पतस्थित केटाकेटीले श्रीकृष्ण जन्माष्टमिको अवसरमा नाचगान गरिरहेको बेला अन्नत खत्री र रमेश मल्ल आई आफूसँग रहेको पेस्तोल देखाई डरत्रास देखाएका थिए। स्थानीयले नियन्त्रणमा लिन खोज्दा पेस्तोल सोही ठाउँमा छोडी भागेको सूचनाका आधारमा खोजतलास गर्ने क्रममा मंगलबार पक्राउ परेका जिल्ला प्रहरी कार्यालय जाजरकोटले जनाएको छ। कार्यालयमा दाखिला गरी हातहतियार तथा खरखजाना सम्बन्धी कसुरमा अनुसन्धान भई सोमबार नै जिल्ला अदादत जाजरकोटबाट पाँच दिनको म्याद थप लिई अनुसन्धान भई रहेको र फरार रहेका मल्लको खोजी भइरहेको प्रहरीले जनाएको छ।
"गस्तीमा रहेका प्रहरीमाथि आक्रमण, तीन जना पक्राउ","नुवाकोट : नुवाकोटको बेलकोटगढी नगरपालिका९ स्थित सडकखण्डमा गस्तीमा रहेका प्रहरीमाथि स्थानीय युवाहरूले आक्रमण गरेका छन्। प्रहरीमाथि हातपात गरेको आरोपमा २१ वर्षीय रामबहादुर तामाङ, सोही स्थानका २१ वर्षीय मानबहादुर तामाङ र २० वर्षीय सुबास तामाङ पक्राउ परेका हुन्। प्रहरी सहायक निरीक्षक र प्रहरी जवानमाथि सार्वजनिकस्थलमा मादक पदार्थ सेवन गरी हातपात गर्नेलाई पक्राउ गरी विदुरस्थित प्रहरीको हिरासतमा राखिएको प्रहरी नायव उपरीक्षक रूपक खड्काले जानकारी दिए। उनका अनुसार मादक पदार्थ सेवन गरी होहल्ला गरेको जानकारीसँगै प्रहरी टोली खटेर सो स्थानमा गई युवकहरूलाई सम्झाईबुझाई गर्दा उल्टै प्रहरीहरूलाई विभिन्न अपशब्द प्रयोग गरी गालीगलौज र हातपात समेत गरेकाले पक्राउ गरिएको हो। उनीहरूलाई अभद्र व्यवहार मुद्दामा जिल्ला प्रशासन कार्यालय नुवाकोटबाट म्याद लिई थप अनुसन्धान भइरहेको उनले बताए।"
नदीजन्य पदार्थ उत्खनन् गरी ओसारपसार गर्ने सवारीसाधन नियन्त्रणमा,"झापा : झापामा अवैध रूपमा नदीजन्य पदार्थ उत्खनन् गरी ओसारपसारमा गर्ने ६ वटा सवारीसाधन प्रहरीले नियन्त्रणमा लिएको छ। प्रहरीले अर्जुनधारा नगरपालिका१ स्थित विरिङ नदीबाट अवैध रूपमा नदीजन्य सामग्री उत्खनन गरी ओसारपसार गर्ने दुई वटा टिपर र चार वटा ट्याक्टर नियन्त्रणमा लिएको जिल्ला प्रहरी कार्यालय झापाका डीएसपी वसन्त पाठकले जानकारी दिए। विरिङ नदीमा बालुवा उत्खनन गरिरहेको अवस्थामा मे १ त ६३४०, प्रदेश१०१००१ त ८२३९, को १ त ६४४ र मे १ त ५१३६ नम्बरको ट्याक्टर तथा प्रदेश१०१००१ क ११२४ र वाग्मती प्रदेश१०६ ख ३६४७ नम्बरको टिपरलाई नियन्त्रणमा लिएको पाठकले बताए। अर्जुनधारा१ बाट ट्याक्टरहरूले तथा अर्जुनधारा८ स्थित विरिङ नदीबाट टिपरहरूले नदीजन्य सामग्री ढुवानी गरिरहेको अवस्थामा नियन्त्रणमा लिएको बताइएको छ। नियन्त्रणमा लिइएका टिपर र ट्याक्टरहरू प्रहरीले अर्जुनधारा नगरपालिकामा बुझाएको छ। सरकारले असारदेखि भदौ मसान्तसम्म कुनै पनि नदी तथा खोलामा बालुवा, गिट्टी र ढुङ्गा उत्खनन गर्न प्रतिबन्ध लगाएको छ। तर पनि नदीजन्य पदार्थ चोरी निकासीको माध्यमबाट उत्खनन भइरहेको छ।"
मुस्ताङका तीन पालिकामा स्थानीय भोट भाषा शिक्षा,"जोमसोम : चीनको स्वशासित क्षेत्र तिब्बतसँग सीमाना जोडिएको मुस्ताङका तीन पालिकाका सामुदायिक विद्यालयहरूमा स्थानीय भोट भाषा शिक्षा लागू भएको छ। मुस्ताङको लोमान्थाङ र वारागुङ मुक्तिक्षेत्र गाउँपालिकाले आर्थिक वर्ष २०७८०७९ देखि सामुदायिक विद्यालयमा स्थानीय भाषाको कक्षा सञ्चालन गरेका छन्। उपल्लो मुस्ताङको लोघेकर दामोदरकुण्ड गाउँपालिकाले भने स्थानीय भाषा शिक्षा सञ्चालन नगरेपनि स्थानीय भाषा शिक्षालाई मान्यता दिएको छ। गाउँपालिकामा अमेरिकन हिमालयन फाउन्डेसनअन्तर्गत जिग्मे फाउन्डेसनले विगत १५ वर्षदेखि स्थानीय भाषा शिक्षा संरक्षणमा योगदान दिँदै आइरहेको छ। मुस्ताङको वारागुङ मुक्ति क्षेत्रले चालु वर्षका लागि स्थानीय भाषाको पठनपाठन सञ्चालन गर्न १६ लाख २५ हजार बजेट विनियोजन गरेको छ। वारागुङका शिक्षा प्राविधिक सहायक रेखा पन्तका अनुसार पालिकाले चालु वर्षमा दुई सामुदायिक र एक गुम्बा विद्यालयमा मासिक २५ हजार तलब दिने गरी स्थानीय भाषा शिक्षक करारमा नियुक्त गरेको छ। यसका अतिरिक्त पालिकाले स्थानीय भाषा शिक्षकलाई थप एक महिनाको बोनस दिने गरेको प्रास पन्तलेउले बताइन्। 'स्थानीय लोपोन्मुख भाषा संरक्षण गर्ने अधिकार पालिकालाई छ। यसैले गुम्बाका लामाहरू र स्थानीय भाषा विद्सँग समन्वय गरी पाठ्यक्रम निर्माण गरेका थियौं', उनले भनिन्, 'गत वर्ष चार सामुदायिक विद्यालयमा भाषा शिक्षा कार्यान्वयनमा ल्याएका थियौं। यसवर्ष एक गुम्बा विद्यालय पनि थपिएको छ।' मुक्तिक्षेत्रले छुसाङको जननर्मल मावि, कागबेनीको जनशान्ति मावि, लुप्राको लुप्रा आवि, झारकोटको मुक्तिनाथ आवि र कागछोदे गुम्बामा भाषा शिक्षाको पठनपाठन हुने गरेको प्रास पन्तले बताइन्। उपल्लो मुस्ताङको लोमान्थाङ गाउँपालिकाले पालिकाको तीन वटा सामुदायिक विद्यालयमा स्थानीय भोट भाषाको शिक्षा कार्यान्वयनमा ल्याएको जनाइएको छ। लोमान्थाङले स्थानीय भाषा शिक्षकलाई मासिक २५ हजार तलब दिने गरी करारमा स्थानीय भाषा शिक्षक नियूक्ती गरेको पालिकाका प्रशासन प्रमुख विकास केशीले जानकारी दिए। उनका अनुसार लोमान्थाङले लोमान्थाङको राष्ट्रिय आधारभूत विद्यालय, साविक छोनुप गाविसको झिन्जु आधारभूत विद्यालय र छोसेरको दिव्य दीप माविमा भाषा शिक्षा लागू गरेको हो। लोमान्थाङले स्थानीय भाषा शिक्षाका लागि पाठ्यक्रम निर्माण नगरेको र गुम्बा विद्यालयसँग सहकार्य गरी त्यहाँका पाठ्यक्रमलाई मान्यता दिदै भाषा शिक्षा कार्यान्वयमा ल्याएको प्रशासन प्रमुख केशीले उल्लेख गरे। उपल्लो मुस्ताङको लोघेरक दामोदरकुण्ड गाउँपालिकामा भाषा शिक्षाका लागि पालिकाले बजेट विनियोजन गरेको छैन। सो पालिकामा जिग्मे फाउन्डेसनले स्थानीय भाषा शिक्षकको व्यवस्थापन गरी पठनपाठन सञ्चालनमा ल्याएको गाउँपालिका अध्यक्ष लोप्साङ छोम्फेल बिष्टले जानकारी दिए। उनका अनुसार फाउन्डेसनले घमी आधारभूत विद्यालय, जनज्योति आधारभूत र ढाक्मर आधारभूत विद्यालयमा स्थानीय भोट भाषाको कक्षा सञ्चालन गर्न शिक्षकको व्यवस्था मिलाएको हो। यसअघि फाउन्डेसनले चराङ आधारभूत र किम्लिङ आधारभूत विद्यालय लगायतमा भाषा शिक्षकको व्यवस्था मिलाएकोमा अहिले सो कोटा हटाएको छ। तर, फाउन्डेसनले लोमान्थाङको दिव्यदीप मावि छोसेरमा आधारभूत तहमा भाषा शिक्षकको कोटा यथावत राखी पठनपाठनलाई निरन्तरता दिएको छ। गाउँपालिका अध्यक्ष बिष्टले पछिल्लो समय स्थानीय भाषा लोप हुने खतरा बढेको र स्थानीय भाषालाई पुस्तान्तरणसम्म जोगाएर राख्न सामुदायिक विद्यालयमा भाषा शिक्षा अनिवार्य गराइएको उल्लेख गरे। उनले सविधानले भाषिक अधिकार संरक्षणका लागि सुनिश्चिता प्रदान गरेको र यसले हिमाल सभ्यता र संस्कृतिलाई जीवन्त राख्न योगदान पुर्याउने दावी गरे। विद्यालयमा स्थानीय भाषा संरक्षण गर्न भोट भाषाको शिक्षा अनिवार्य गराइएको हो। मुलुक संघीय प्रणालीमा रूपान्तरण भएसँगै भाषा, संस्कृति उत्थान र विकासमा संविधानले स्थानीय तहलाई अधिकार प्रत्यायोजन गरेकाले सम्बन्धित क्षेत्रका जनजातिले माग गरेमा भाषा शिक्षा कार्यान्वयन गर्न पाउने अधिकार स्थानीय तहलाई छ।"
"वडामै सामाजिक सुरक्षा भत्ता, नागरिकलाई सहज","भोजपुर : जिल्लाको टेम्केमैयुङ गाउँपालिका २, छिनामखुका पहलमान राई उमेरले ९८ लागे। उनलाई सामाजिक सुरक्षा भत्ता बुझ्नै महाभारत हुन्छ। घरबाट गाउँपालिकाको कार्यालय अन्नपूर्ण पुग्नै ३ घण्टा लाग्छ। वर्षौदेखि वृद्ध भत्ता बुझ्न गाउँपालिका नै पुग्नुपर्ने बाध्यताले सेवाभन्दा बढी सास्ती हुन्छ। तर अहिले यी समस्याबाट उनी जस्ता हजारौं लक्षित व्यक्तिले छुटकारा पाएका छन्। गाउँपालिकाले वडाबाटै भत्ता बाँड्न थालेपछि नागरिकलाई सास्ती कम भएको छ। 'बुढेसकालमा धेरै सहज भयो, दुई खुड्किलो टेक्दा वडा कार्यालय पुगिन्छ, त्यहींबाट भत्ता पाउन थालेको छु' पहलमान भन्छन्, 'टाढा हुँदा न बैंकबारे केहि बुझिन्थ्यो न भत्ता लिन जानै सजिलो थियो, सबै सास्ती कम भयो।' यस्तै मजदुरीका क्रममा काठमाडौंमा विद्युत्त सर्ट भई दुर्घटनामा परी टेम्केमैयुङ गाउँपालिका १, तिम्मा रिमचिमका पर्वत राई पूर्ण अपांग भए। उनको शारीरिक दुर्बलताले उनले पाउने सामाजिक सुरक्षा भत्ता लिनै सधैं कष्ट हुन्थ्यो। वरपरका छिमेकीको सहयोगमा स्ट्रेचरमा बोकेरै उनलाई लैजानुपर्थ्यो। तर वडाबाटै भत्ता वितरण सुरु भएपछि अहिले राहत मिलेको छ। 'छोराको हविगत यस्तो, त्यसमा उसले पाउने सरकारी सेवा पनि लिनै मुस्किल, तर अहिले वडाबाटै बाँड्न थालेपछि गाउँपालिकाको कार्यालय धाउनुपर्ने बाध्यता कम भएको छ', पर्वतका बाबु नारायण प्रसाद राईले भने। गाउँपालिकाले आफ्ना नागरिकलाई वडाबाटै सामाजिक सुरक्षा भत्ता वितरण गर्न थालेको छ। दुर्गम ग्रामीण भेगका नागरिकको सेवालाई सहज बनाउने उद्देश्यले वडाबाटै भत्ता वितरण गरिएको हो। भौगोलिक विकटताका कारण बैंकिङ सेवा र गाउँपालिका केन्द्रसम्म कष्टकर यात्रा गरी धाउनुपर्ने सास्तीलाई कम गर्न स्थानीयस्तरबाटै भत्ता वितरण गर्न थालिएको हो। वडाबाटै सहज सेवा पाउनाले समय, खर्च, कष्टकर यात्राबाट छुटकारा मिलेको टेम्केमैयुङ गाउँपालिका७, कोटकी सेवाग्राही भगवती खतिवडाले बताइन्। भन्छिन्, 'गाउँपालिकाले वडाबाट दिएको सेवाले अहिले धेरै सजिलो छ, घण्टौं लगाएर जानुपर्ने बाध्यता कम भएको छ, खर्च पनि जोगिएको छ।' नौ वडा रहेको उक्त गाउँपालिकाको पायकका वडा नं ३, अन्नपूर्ण, वडा नं ४, नागी र वडा नं ५ खावाबाहेक ६ वटै वडाबाट सामाजिक सुरक्षा भत्ता वितरण गर्न थालिएको हो। विशेषगरि शारीरिक दुर्बलताका ज्येष्ठ नागरिक र अपागंलाई सहजता दिन गाउँपालिकाले वडाबाटै वितरणको काम थालेको गाउँपालिकाका कर्मचारी सिताराम राईले बताए। दुर्गम भेगका जनतालाई भत्ता लिन कष्टकर यात्रा गर्नुपर्ने समस्यालाई कम गर्ने उद्देश्यले वडाबाटै भत्ता वितरणको काम थालिएको गाउँपालिकाकी उपाध्यक्ष रमादेवी राईले बताइन्। 'शारीरीक रूपमा अशक्त वर्गको सुलभताका लागि वडाबाटै बाँड्न थालिएको हो, जसमा ज्येष्ठ नागरिक र अपांग व्यक्तिहरूलाई विशेष ग्राहयता दिएका छौं,' उपाध्यक्ष राईले भनिन्, 'घर पायक वा दूरीको हिसाबले नजिकका वडा कार्यालयबाट सामाजिक सुरक्षा भत्ता वितरण गरिरहेका छौँ।' आगामी दिनमा परिस्थितीलाई हेरेर गाउँपालिकाका केही सरकारी सेवा पनि स्थानीय पायक ठाउँमै दिने योजना रहेको उनले बताइन्।"
मेलाको रक्सी र जुवा प्रहरीले नियन्त्रणमा लिएपछि सडकमा चक्काजाम,"ढल्केवर (धनुषा) : महोत्तरीमा कृष्ण जन्माष्टमी मेला सञ्चालनमा प्रहरीले अवरोध गरेको भन्दै स्थानीय युवाहरूले सडकमा चक्काजाम गरेका छन्। बर्दिवास नगरपालिका२ स्थित न्यू जनजागृति युवा क्लवका युवाहरूले प्रहरीविरुद्ध बर्दिवासऔरही सडकखण्डमा चक्काजाम गरेका हुन्। उनीहरूले सडकमा टायर बालेर प्रदर्शन गर्दै बर्दिवासऔरही सडकखण्ड पूर्णरूपमा ठप्प पारेका छन्। मेला सञ्चालनमा प्रहरीले अवरोध खडा गरेपछि त्यसविरुद्ध आफूहरूले सडक बन्द गरेको क्लवका अध्यक्ष दिपु झाले बताए। जिल्ला प्रशासन कार्यालयबाट अनुमति लिएर भदौ ३ गतेदेखि १० गतेसम्मका लागि मेला सञ्चालन गरेको उनले सुनाए। 'हामीले त्यो अवधिमा बिहानदेखि राति ९ बजेसम्म मेला संचालन गर्ने प्रशासनबाट अनुमति लिएका थियौं। तर आज बर्दिवास प्रहरीले पूर्व सूचना नै नदिई एक्कासी आएर मेला तितरबित्तर पारिदियो। मेलामा लाखौंको क्षति भएको छ', अध्यक्ष झाले अन्नपूर्णसँग भने 'प्रहरीको गलत कदमविरुद्ध हामी सडकमा उत्रिएका हौं।' मेलाको क्षतिपूर्ती दिएर प्रहरीले माफी नमागेसम्म आनदोलन जारी राख्ने उनले बताए। इलाका प्रहरी कार्यालय बर्दिवासका डिएसपी रवि रावलले मेला सञ्चालनमा कुनै अवरोध नपुर्याएको दावी गरे। 'मेलामा रक्सी बेचेको र जुवा खेलाइरहेको सूचना पाएपछि ती सामानहरूलाई हामीले नियन्त्रणमा लिएका हौं', डिएसपी रावलले भने।"
"बाबुआमालाई नियन्त्रणामा लिएर बालिका छोरीमाथि सामूहिक बलात्कार, १८ वर्षपछि अभियुक्त पक्राउ",विराटनगर : बाबुआमालाई नियन्त्रणमा लिएर बालिका छोरीमाथि सामूहिक बलात्कार गरेको घटनाका एक जना अभियुक्त सुनसरीबाट पक्राउ परेका छन्। सुनसरी प्रहरी प्रमुख एसपी प्रभुप्रसाद ढकालले घटनाको १८ वर्षपछि बराक्षेत्र नगरपालिका५ भरौलका ३५ वर्षीय सुरज विश्वकर्मालाई पक्राउ गरिएको जानकारी दिए। उनका अनुसार विश्वकर्मासहित ४५ जनाको समूहले इनरुवा नगरपालिका२ की १४ वर्षीया बालिकालाई १८ वर्षअघि सामूहिक बलात्कार गरेको थियो। घटनापछि फरार रहेका प्रतिवादीमध्ये विश्वकर्मालाई गाउँघरमै लुकिछिपी बसेको अवस्थामा गत आइतबार पक्राउ गरिएको जानकारी ढकालले दिए। उनीसहित बलात्कारमा संलग्नविरुद्ध प्रहरीले जबरजस्ती करणी मुद्दा चलाएको थियो। सर्वोच्च अदालतले विश्वकर्मालाई ९ वर्ष ५ महिना १९ दिन कैद सजायको फैसला सुनायो। तर कैद भुक्तान नगरिकन भागिरहेका थिए। खोजी तीव्र पारेर घटनामा संलग्नलाई पक्राउ गर्नका लागि एसपी ढकालले विशेष टोली परिचालन गरे। अन्ततः विश्वकर्मा प्रहरीको फन्दामा परे। पक्राउ गरेर प्रहरीले बुझाएपछि अदालतले उनलाई कैद सजाय भुक्तानका लागि झुम्का कारागार चलान गरेको छ। घटना अनुसार आफ्नै घरमा सुतिरहेकी १४ वर्षीया बालिका २०६१ साल मंसिर २३ गते मध्यराति बलात्कृत भएकी हुन्। ४५ जनाको समूहमा रहेका युवा बालिकाको घरमा पुगेका थिए। बाबुआमालाई नियन्त्रणमा लिँदै हातखुट्टा बाँधेर बालिकाकालाई सामूहिक बलात्कार गरेको एसपी ढकालको भनाइ छ। उनका अनुसार पालैपालो बलात्कार गरेपछि बालिकालाई अचेत अवस्थामा छाडेर घटनामा संलग्नहरु भागेका थिए। घरभित्रै बेहोस अवस्थामा भेटिएकी बालिकालाई स्थानीयको सहयोगमा उद्धार गरी प्रहरीले उपचारका लागि लगिएको थियो। तर बलात्कारमा संलग्नहरु तत्काल फेला परेनन्। लामो समयदेखि खोजी जारी राखेको प्रहरीले एक जना अभियुक्तलाई भने पक्राउ गरेको हो। यसैबीच अदालतको फैसला कार्यान्वयनअन्तर्गत सुनसरी प्रहरीले चालु आर्थिक वर्ष २०७९०८० को हालसम्म ६७ जना फरार प्रतिवादीलाई पक्राउ गरिसकेको छ। विभिन्न अपराधमा अदालतले दोषी ठहर गरे पनि कैद तथा जरिवाना भुक्तान नगरिकन भागिरहेकाहरुलाई पक्राउ गरिएको एसपी ढकालको भनाइ छ। उनका अनुसार चालु आवको हालसम्म ६७ जना प्रतिवादीलाई पक्राउ गर्दा २२ वर्ष २६ दिन कैद र ४ लाख ११ हजार ६ सय ८३ रुपैयाँ जरिवाना असुल भएको छ। कानुन तथा प्रहरीप्रतिको जनविश्वास बढाउन विशेष अभियान चलाएर फरार प्रतिवादी पक्राउलाई तीव्र पारिएको एसपी ढकाल बताउँछन्। त्यस्तै विराटनगरबाट प्रहरीले डाँका मुद्दाका एक जना फरार प्रतिवादीलाई पक्राउ गरेको छ। विराटनगर महानगरपालिका१७ का ५० वर्षीय महमद जुवेर मियाँलाई पक्राउ गरिएको मोरङ प्रहरीका प्रवक्ता डीएसपी दीपक श्रेष्ठले जानकारी दिए। उनका अनुसार पक्राउ गरेर बुझाएपछि मियाँलाई अदालतले कैद सजाय भुक्तानका लागि मंगलबार कारागार चलान गरेको छ। डाँका मुद्दामा दोषी ठहर गर्दै मोरङ अदालतले २०७५ साल असोज ९ गते ५ वर्ष ११ महिना २८ दिन कैद र ९ लाख ४० हजार पाँच सय र'पैयाँ जरिवानाको फैसला गरेको थियो। दोषी ठहर भएपछि भागिरहेका मियाँलाई प्रहरीले घटनाको ४ वर्षपछि पक्राउ गरेको हो।
जाजरकोटमा घरमै सामाजिक सुरक्षा भत्ता,"जाजरकोट : जाजरकोटका दुई स्थानीय तहले घरघरमा गई सामाजिक सुरक्षा भत्ता वितरण गरिरहेका छन्। नलगाड नगरपालिका र बारेकोट गाउँपालिकाले गाउँगाउँमा पुगी सामाजिक सुरक्षा भत्ता प्रदान गरेका हुन्। वर्षातको समयमा गाउँबाट प्रशासनिक केन्द्रमा आउन घण्टौं लाग्ने र सुरक्षा वापतको भत्ता बाटामै सकिने भएकोले गाउँमै पुगेर भत्ता वितरण गर्ने निर्णय गरिएको नलगाड नगरपालिकाका प्रमुख प्रशासकीय अधिकृत मानबहादुर गिरीले जानकारी दिए। उनले भने, 'नगरपालिका भित्रका जेष्ठ नागरिक र अपांङ्गता भएका नागरिकहरूलाई गाउँमै पुगी सामाजिक सुरक्षा भत्ता वितरण गरिरहेका छौं। नगरपालिकाको केन्द्र र बैंक शाखामा पुग्न घण्टौं लाग्ने र नगरवासीले निकै सास्ती खेप्नुपर्ने बाध्यताको अन्त्य गर्न गाउँमा पुगेर भत्ता वितरण गर्ने निर्णय गरेका हौं।' बर्खाको समयमा सबै ठाउँमा गाडी नपुग्ने तथा नागरिकले धेरै सास्ती व्यहोर्नुपर्ने भएकाले पायक पर्ने ठाउँमा गई भत्ता वितरण भइरहेको गिरीले बताए। 'बैकबाट रकम भुक्तानी गर्ने कुरा पारदर्शिता र आर्थिक सुशासनका हिसाबले धेरै उपयूक्त छ। तर भत्ताको रकम बैंकमा आएर लिन टाढाबाट आउने व्यक्तिलाई सकस छ। प्रभावकारी छैन। त्यसैले नजिकैको स्थान बाट भत्ता वितरण गरिएको हो,' प्रमुख प्रशासकीय अधिकृत गिरीले भने। सरकारले लागू गरेको सामाजिक सुरक्षा कार्यक्रमअन्तर्गत विभिन्न प्रकारका सामाजिक सुरक्षा भत्ता तोकिएका लाभग्राहीले बैंक खातामार्फत पाउने व्यवस्था गरिएको छ। तर जेष्ठ तथा शारीरिक रूपमा अशक्तको अप्ठ्यारालाई मध्यनजर गर्दै गाउँमै भत्ता वितरण गर्ने व्यवस्था मिलाइएको नलगाड नगरपालिकाकी उपप्रमुख सरिता सिंहले बताइन। जनप्रतिनिधि, नगरपालिकाका कर्मचारी र बैंक कर्मचारी गाउँमा पुगेर भत्ता वितरण गरेका छन्। अब नलगाड नगरपालिकाका दुई स्थानमा सामाजिक सुरक्षा भत्ता वितरण गर्न बाँकी रहेको उपप्रमुख सिंहको भनाइ छ। यस्तै, जिल्लाको बारेकोट गाउँपालिकाले पनि गाउँगाउँमा गई सामाजिक सुरक्षा भत्ता वितरण गरिरहेको गाउँपालिका अध्यक्ष वीरबहादुर गिरीले जानकारी दिए। 'नागरिकको सहजतालाई मध्यनजर गर्दै गाउँगाउँमा पुगी सामाजिक सुरक्षा भत्ता वितरण गरिरहेका छौं,' उनले भने। बर्खाको समयमा बैंकको लाइन बस्नुपर्ने, बाटोमा सास्ती खेप्नुपर्ने समस्याहरूलाई मध्यनजर गर्दै गाउँगाउँमा पुगेर भत्ता वितरण गर्दा स्थानीय निकै खुसी भएका छन्। गाउँमै भत्ता पाउँदा आफूलाई निकै खुसी लागेको बारेकोट गाउँपालिका२ का धनवीर कामीले बताए।"
सप्तरी घटना : प्रहरीको हातबाट बन्दुक खोसेर जब युवकले बन्दुक तेर्स्याए,"राजविराज : घर खानतलाशी गर्न स्थानीयले अवरोध गरेपछि सप्तरीको बलान बिहुल गाउँपालिकामा हवाई फायर भएको छ। तस्करी गरी समान राखिएको घर खानतलाशी गर्न स्थानीयलाई सम्झाउँदा नमानेपछि र प्रहरीमाथि ढुंगामुढा गरेपछि तीन राउण्ड हवाइ फायर गरेको जिल्ला प्रहरी कार्यालय सप्तरीका डिएसपी माधवप्रसाद काफ्लेले बताए। विहान सादा पोसाकका प्रहरीले बलान बिहुल गाउँपालिका४ बेल्हीका घुरन साहको घरमा तस्करीका समान राखिएको सूचना दियो। सूचनाका आधारमा जिल्ला प्रहरी कार्यालयका प्रहरी निरीक्षक नबिन थापा नेतृत्वको टोली बेल्ही पुग्यो। साहको घर बाहिर स्थानीयले प्रहरी टोलीलाई खानतलाशी गर्न रोक्यो। घरभित्रका मानिसहरुले भित्रबाट ढोका लगाए। समानको पोकाहरु पर्खालबाट बाहिर फाल्न थाले। प्रहरीले समान बाहिर नफाल्न भन्दै रोक्ने प्रयत्न गर्यो। तर भित्रबाट कपडाको पोका फाल्ने र बाहिरकाले बटुलेर लैजाने क्रम रोकिएन। यसै क्रममा विवाद बढदै जाँदा प्रहरीले भूइँमा लाठी बजारेर तर्साउन खोज्यो। स्थानीयबासी हातपातमा उत्रे। स्थिति अनियन्त्रित हुँदै गएको देखेर प्रहरी निरीक्षकको निर्देशनमा प्रहरीहरुले हवाइ फायरको तयारी गरे। सर्ट गन र ३०३ राइफलमा गोली भर्न थाले। यसैबीच घर पछाडिबाट हातमा मोटो बाँसको लाठी बोकेर एक युवक आइपुगे। उनको टाउकोमा रुमाल बाँधिएको छ, मुखमा मास्क छ। तल ट्रयाक र माथि हाफ भेस्ट लगाएका छन्। भित्रि सेतो गञ्जी भेस्टको मुनिबाट निक्लिएर देखा परेको छ। खुट्टामा चप्पल भिरेका छन्। हवाइ फायरका लागि महिला प्रहरीलाई बन्दुक थमाएर एक प्रहरी गोली भर्ने तयारी गरिरहेकै बेला ती युवकले महिला प्रहरीको हातबाट बन्दुक खोसे। बन्दुक कहिले आकाशतिर त कहिले भिडतर्फ तेर्स्याए। तीन राउण्ड हवाइ फायरपछि भिड बिस्तारै तितरबतर भयो। त्यसपछि पोसाकमा रहेका प्रहरीले उनीबाट बन्दुक लिए र उनको हातको लाठी सादा पोसाकका व्यक्तिलाई थमाए। भिड तितरबितर भएपछि सशस्त्र प्रहरी र भन्सार कार्यालय राजविराज तिलाठीको प्रतिनिधिसमेत खटिएर समान बरामद गरेका छन्। ढुङ्गामुढाबाट प्रहरी सहायक हवल्दार शिवशंकर साह, प्रहरीहरु अनीलकुमार बस्नेत र विशाल कुमार मिश्र सामान्य घाइते भएको प्रनाउ काफ्लेले बताए। बन्दुक उज्याउने र हवाइ फायर गर्ने व्यक्ति सादा पोसाकको प्रहरी नै भएको डीएसपी काफ्लेले बताए। सीडीओ जनार्दन गौतमका अनुसार सादा पोसाकका प्रहरीले बन्दुक चलाउने, उज्याउने काम गर्न नमिल्ने बताए। उनले बन्दुकजस्तो संवेदनशील विषय भएकाले घटनाको छानविन गरिने बताए।"
अलैँची मासेर अन्य बाली लगाइँदै,"सोलुखुम्बु : सोलुखुम्बुको महाकुलुङका कृषकहरूले धमाधम अलैँचीको बिरुवा उखेल्न थालेका छन्। अलैँचीमा रोग किराले दुःख दिनुका साथै उत्पादनमा समेत भारी गिरावट आउँदा सो क्षेत्रका कृषकहरुले बोट नै मास्न थालेका हुन्। केही वर्षयता अलैँचीमा लागेको रोगका कारण बोट सुक्न थालेको छ। उत्पादित अलैँचीको मुल्य निरन्तर ओरालो लाग्दा कृषकले बिरुवा नै मासेर अन्य बाली लगाउन थालेको महाकुलुङ गाउँपालिका५ चाचालुङका अनिल राईले बताए। अलैँची उखेलेरको बारीमा आलु, मकै रोप्न थालिएको अर्का कृषक धनभाग्य कुलुङले बताए। स्थानीयका अनुसार वडा नम्बर ५ मा मात्रै झण्डै ६ हजार बोटभन्दा बढी अलैँचीको बिरुवा नष्ट गरेर अन्य बाली लगाइएको छ।"
सवारी ज्यानसम्बन्धी मुद्दा मिलाइदिन्छु भन्दै ठगी गर्ने पक्राउ,"काठमाडौं : सवारी ज्यानसम्बन्धी मुद्दा मिलाई दिन्छु भनी ठगी गर्ने दुईजनालाई प्रहरीले पक्राउ गरेको छ । प्रहरी वृत्त कीर्तिपुरमा दर्ता भएको सवारी ज्यानसम्बन्धी मुद्दा मिलाई दिने भन्दै सुरेश महर्जनसँग एक लाख लिएर ठगी गर्ने नुवाकोटको सूर्यगढी गाउँपालिकाका ५६ वर्षीय अरुण गुरुङ र गोरखाको बोर्लाङका ३७ वर्षीय महेश भट्टलाई पक्राउ गरी आज सार्वजनिक गरिएको हो । जिल्ला प्रहरी परिसर काठमाडौँका प्रवक्ता, प्रहरी उपरीक्षक दिनेशराज मैनालीका अनुसार सवारी ज्यानसम्बन्धी मुद्दा मिलाई दिने भन्दै तीन लाख माग गरेकामा एक लाख रकम लिएर ठगी गरेकाले उनीहरुलाई पक्राउ गरिएको हो । रकम ठगी भएसँगै महर्जनले भदौ ५ गते प्रहरी वृत्त कीर्तिपुरमा निवेदन दिएका थिए । प्रहरीले पक्राउ परेकासँग रु एक लाख नगद र मोबाइल तीन थान बरामद गरेको छ । पक्राउ परेकामाथि प्रहरीले मुलुकी अपराधसंहिता ऐन, २०७४ को परिच्छेद२१ को २४९ बमोजिम ठगी गर्न नहुने कसुरमा काठमाडौँ जिल्ला अदालत काठमाडौँबाट पाँच दिनको म्याद थप गरी अनुसन्धान गरिरहेको छ । रासस"
मिटरब्याजले मधेसमा बढी पीडित,"महोत्तरी : महोत्तरीमा पक्राउ परेका मिटरब्याजी अनरुद साहविरुद्ध ठगी गरेको भन्दै १३ जनाले जिल्ला प्रशासन कार्यालय जलेश्वरमा उजुरी गरेका छन्। पक्राउ परेका साहले आफूहरूसँग २० लाख ३३ हजार रकम ठगी गरेको भन्दै उनीहरूले जिल्ला प्रशासन कार्यालयमा उजुरी दिएका हुन्। भंगहा नगरपालिका५ की चन्द्रकला महराले दिएको जाहेरीको आधारमा प्रहरीले उनलाई अनुसन्धानका लागि घरबाटै पक्राउ गरेको थियो। चन्द्रकलाले दिएको जाहेरीमा उल्लेख भएअनुसार गत २०७७ असार २५ गते घरव्यवहार चलाउने भन्दै अनुरुद साहसँग ३ महिनाको भाका राखी ५० हजार रकम ऋण लिएको थियो। तोकिएको ३ महिनाको अवधिभित्र दुईपटक गरी २०२० हजार रुपैयाँका दरले ४० हजार र एकपटक १० हजार गरी ५० हजार रकम फिर्ता दिएको थियो। तर, अनुरुद साहले आफूसँग नौ लाख रुपैयाँको कागज गराएको छ। त्यस्तै, मेरो पैसा फिर्ता गर, नगरे अदालतमा लेनदेन मुद्दा दिन्छु भनी धम्की दिँदै आएको कुरा सो उजुरीमा उल्लेख छ। जिल्ला प्रहरी कार्यालय महोत्तरीले तत्कालै जिल्ला धनुषा, जनकपुर उपमहानगर७ स्थित अनरुदको ससुराली घरको कोठा खानतलासी गर्दा विभिन्न ९ जना व्यक्तिहरूको नागरिकताको प्रतिलिपि थान९ र ७१ लाख ४४ हजार ३ सय पचास रुपैयाँ बराबरको कपाली कागज (तमसुक) ७ पाना बरामद गरिएको प्रहरीले जनाएको छ। जिल्ला अदालत महोत्तरीबाट ५ दिनको म्याद थप गरी पक्राउ परेका अनुरूद साहउपर थप अनुसन्धान भइरहेको प्रहरी कार्यालय महोत्तरीका प्रहरी प्रवक्ता डीएसपी चन्देश्वर यादवले बताए। उनका अनुसार उनीविरुद्ध अझै मुद्दा दर्ता हुने क्रम जारी छ। यसअघि पनि साहविरुद्ध संजिला देवीसहित १४ जनाले २०७७ माघ २९ गते ठगी शीर्षकमा मुद्दा दर्ता गरिएको थियो। सो समयमा ४२ लाख ९२ हजार १ सय ९० रुपैयाँ बराबरको बिगो दाबीसहितको मुद्दा दर्ता गर्दा जिल्ला अदालत महोत्तरीले त्यस समयमा १ लाख ५० हजार रुपैयाँ धरौटीमा राखी अनुरुद तारेखमा छुटेका थिए। अहिले पनि उक्त मुद्दा महोत्तरी जिल्ला अदालत, जलेश्वरमा विचाराधीन अवस्थामा रहेको जिल्ला प्रहरी कार्यालय महोत्तरीले जनाएको छ। साह जस्तै मिटरब्याजीहरूबाट पीडित १ हजार ३६१ जनाले मधेस प्रदेशमा उजुरी दर्ता गराएका छन्। साउन २७ गते गृह मन्त्रालयले मिटर ब्याज नियन्त्रणका लागि कार्यदल गठन गरेको थियो। गृहमन्त्री बालकृष्ण खाँणले सहसचिव डा भीष्मकुमार भुसालको संयोजकत्वमा गठन गरेको कार्यदलमा सीआईबीका एसएसपी दिनेश आचार्य, गृह मन्त्रालयका उप सचिव श्रीकृष्ण पौडेल, उपत्यका अपराध अनुसन्धान कार्यालयका एसपी कृष्णप्रसाद कोइराला र राष्ट्रिय अनुसन्धान विभागका उपअनुसन्धान निर्देशक मुकुन्द मरहट्ठा सदस्य रहेका छन्। साउन २८ गते गृह मन्त्रालयले मिटर ब्याज पीडितहरूलाई उजुरी दर्ता गराउन सार्वजनिक सूचना जारी गरेको थियो। सोही आधारमा भदौ ५ गतेसम्म मधेसका आठवटै जिल्लाको जिल्ला प्रशासन कार्यालयमा १ हजार ३ सय ६१ मिटर ब्याज पीडितहरूले उजुरी दर्ता गराएका छन्। सबैभन्दा बढी सर्लाही जिल्ला प्रशासनमा ४ सय २७ वटा उजुरी दर्ता गरिएको सर्लाहीका सहायक प्रमुख जिल्ला अधिकारी हरिप्रसाद अधिकारीले बताएका छन्। त्यसैगरी, सिरहामा २८९, महोत्तरीमा १९१, धनुषामा १४०, सप्तरीमा ११४, पर्सामा ८३, बारामा ४६ र रौतहटमा ४१ वटा उजुरी दर्ता भएको छ। मिटरब्याजीविरुद्ध तत्काल कारवाही थाल्न सुरक्षा निकायलाई गृहको निर्देशन सप्तरीमा मिटरब्याजी आतंक : प्रधानमन्त्रीको निर्देशनपछि फरार रामदेवसहित ८ जनाको खोजी तीव्र मिटरब्याजी रामदेवका छोरापछि छोरी पनि पक्राउ मिटरब्याजीविरुद्ध जाग्यो सप्तरी, रामदेवलाई कारवाही माग गर्दै प्रदर्शन नवलपरासीका मिटरब्याजी साहुबारे प्रहरी प्रशासन बेखबर मिटरब्याजीविरुद्ध भंगहाका पीडितहरु अदालत जाँदै मिटरब्याजी अपराध नियन्त्रणका लागि कार्यदल मिटरब्याज पीडितलाई भदौ ५ गतेसम्म उजुरी दर्ता गर्न आह्वान मोरङमा मिटरब्याजीविरुद्ध ३७ उजुरी"
"दोब्बर रकम असुल्ने, सम्पत्ति पनि हडप्ने","विराटनगर : विराटनगर महानगर१८ की गायत्रीदेवी साहले आफू मिटरब्याजीबाट पीडित भएको उजुरी जिल्ला प्रशासन कार्यालय मोरङमा दर्ता गराएकी छन्। जितेन्द्रकुमार रजकसँग गायत्रीका पति भानोप्रसाद साहले २०७० चैत १६ गते ५ लाख रूपैयाँ ऋण लिएका थिए। ऋण लिँदा कित्ता नम्बर ८६७ को १६९५ वर्गमिटर जग्गा रजकका नाममा धितोपास गरिदिए। सावाँ र ब्याज बुझाइसकेपछि जग्गा फिर्ता गरिदिने लिखित सर्तनामा थियो। तर, ८ लाख रूपैयाँ बुझाइसक्दा पनि लिखित सर्तअनुसार फिर्ता नगरीकन रजकले जग्गा हडपेको उजुरीमा उल्लेख छ। रजकसँग ऋण लिएका भानोप्रसादको गत वैशाख २५ गते मृत्यु भयो। सावाँ र ब्याज बुझाइसकेको भए पनि जग्गा फिर्ता पाउन सकेका छैनौं। ब्याजको पनि ब्याज चाहिन्छ भनेर दोब्बरभन्दा बढी रकम मागिरहेका छन्, गायत्रीदेवीले भनिन्, भनेजति पैसा बुझाउन नसके जग्गा अब मेरै भयो भन्छन्। म अहिले विलखबन्दमा परेकी छु। उनले उजुरीमा सर्तनामाको लिखितप्रतिलगायतका प्रमाण पनि पेस गरेकी छन्। मोरङको कानेपोखरी घर भई विराटनगर८ मधुमारामा बस्दै आएका ४५ वर्षीय मन्तोष भनिने वीरेन्द्रलाल साह र रंगेली नगरपालिका७ का ५० वर्षीय शेखर साहविरुद्ध पनि प्रशासनमा उजुरी परेको छ। उजुरीमा धनपालथान गाउँपालिका६ की बिहरीदेवी पासवानले मन्तोषसँग २०७२ सालमा तीन लाख ऋण लिएको उल्लेख छ। बिहरीदेवीले आफ्नो नामको साविक रंगेली३ को कित्ता नम्बर ३७ को १८ धुर जग्गा मन्तोषका नाममा धितो पास गरिदिएर ऋण लिएको उजुरीमा खुलाएकी छन्। सावाँ र ब्याज बुझाइसकेपछि जग्गा फिर्ता गरिदिने लिखित सर्त थियो। सावाँ र ब्याजसहित गरेर २०७५ सालमा दोब्बर बढी रकम तिरिसकेकी छु, बिहरीदेवीले दिएको उजुरीमा उल्लेख छ, तर, अहिलेसम्म जग्गा फिर्ता पाउन सकिनँ। उल्टै १५ लाख तिर्नुपर्ने भनेर धाकधम्की दिइरहेका छन्। फिर्ता गर्नुपर्ने जग्गा भने अर्कैको नाममा धितो पास गरिदिएको थाहा भएको उनको भनाइ छ। मन्तोषले शेखरसँग मिलेर आफ्नो जग्गा धनपालथान४ कर्सियाकी चन्द्रादेवी रौनियारलाई धितो पास गरिदिएको गुनासो बिहरीदेवीको छ। आर्थिक अवस्था कमजोर रहेकाले परिवार चलाउन ऋण लिएकी थिएँ। दोब्बर बढी बुझाइसक्दा पनि अझै १५ लाख तिर्नुपर्ने भनेर दबाब दिइरहेका छन्, उजुरीमा भनिएको छ, जग्गा अर्कैलाई धितो पास गरिदिएछन्। पैसा पनि खाइदिए, जग्गा फिर्ता दिएनन्। तत्कालको आर्थिक संकट टार्नलाई ऋण लिने क्रममा मिटरब्याजीको चंगुलमा फस्न पुगेका गायत्रीदेवी र बिहरीदेवीजस्ता धेरै पीडितले जिल्ला प्रशासन कार्यालय मोरङमा उजुरी दिएका छन्। उजुरीको अध्ययन गर्दा मिटरब्याजीको गिरोहले ऋण लगानी गर्ने र दोब्बरभन्दा बढी असुल्दै सम्पत्ति पनि हडप्ने गरेको पाइएको मोरङका सहायक प्रमुख जिल्ला अधिकारी शरदकुमार पोखरेलले बताए। पोखरेलका अनुसार जिल्ला प्रशासन कार्यालय मोरङमा मिटरब्याजीविरुद्ध ३७ जनाले उजुरी दिएका हुन्। मिटरब्याजको जालो तोड्ने उद्देश्यसाथ सरकारले पीडितलाई उजुरी दिन आह्वान गरेको थियो। सरकारले तोकेको अन्तिम म्याद आइतबारसम्ममा ३७ वटा उजुरी परेको जानकारी पोखरेलले दिए। मिटरब्याजीविरुद्ध कारबाही अघि बढाउन सरकारले कार्यदलले नै गठन गरेको छ। मिटरब्याजी अपराध नियन्त्रणका लागि कार्यदल मोरङमा मिटरब्याजीविरुद्ध ३७ उजुरी मिटरब्याजले मधेसमा बढी पीडित"
लागूऔषधसहित दुई युवक पक्राउ,"बेंसीसहर : जिल्ला प्रहरी कार्यालय लमजुङले लागूऔषध कारोबारमा संलग्न दुई युवकलाई लागूऔषधसहित पक्राउ गरेको छ। उनीहरूको साथबाट ३ सय ११ एम्पुल लागूऔषध बरामद भएको प्रहरीले जनाएको छ। पक्राउ पर्नेमा बेंसीसहर नगरपालिका८ का ४२ वर्षीय 'कवाडी बमे' भनेर चिनिने बमबहादुर बस्नेत र मर्स्याङ्दी गाउँपालिका३, बुद्धबजार बस्ने पेटी ठेकेदारको काम गर्दै आएका २९ वर्षीय 'दोर्जे' नामले चिनिने भीमबहादुर तामाङ रहेका छन्। लमजुङ प्रहरी प्रमुख प्रहरी नायव उपरीक्षक (डिएसपी) प्रकाश श्रीमलका अनुसार बस्नेत पाँच पटक पक्राउ परिसकेका छन्। २०६७ सालयता उनीविरुद्ध लमजुङ प्रहरीले तीन पटक र तनहुँ प्रहरीले एक पटक मुद्दा चलाइसकेको छ। तामाङ भने पहिलोपटक पक्राउ परेका हुन्। जिल्ला प्रहरी कार्यालयका सूचना अधिकारी प्रहरी निरीक्षक जगदिश रेग्मीका अनुसार तामाङले घरमा लागूऔषध लुकाईछिपाई राखेर बिक्री वितरण गर्दै आएको सूचना प्राप्त भएपछि कोठाको खानतलासी गर्दा लागूऔषध भेटिएको हो। तामाङको साथबाट प्रहरीले २ मिलिग्रामको डाइजेपाम एम्पुल ९० थान, फेनरगन ८९ थान बरामद गरेको छ। उनको साथमा रहेको दुईवटा मोबाइल र नागरिकतासमेत बरामद गरेको छ । कवाडी संकलन तथा बिक्रीवितरण गर्ने बस्नेतको कोठाबाट २ मिलिग्रामको डाइजेपाम एम्पुल १५ थान, फेनरगन एम्पुल १५ थान र नुफिन एम्पुल १५ थान बरामद गरिएको प्रहरी निरीक्षक विष्णु विकले बताए। दुवै जनालाई लमजुङ जिल्ला अदालतबाट एक साताको म्याद थपेर आवश्यक अनुसन्धान थालिएको प्रहरीले जनाएको छ । डिएसपी श्रीमलका अनुसार लागूऔषधसहित पक्राउ परेका तामाङ र बस्नेतविरुद्ध लागूऔषध नियन्त्रण ऐन २०३३ बमोजिम मुद्दा चलाइने छ ।"
डोटीमा दुईजना बन्दकर्ता पक्राउ,"डोटी : बन्दको प्रभाव डोटीमा पनि परेको छ। जिल्लाभित्र र जिल्लाबाट बाहिर जाने लामो तथा छोटो दुरीका सवारी साधन पूर्ण रुपमा बन्द छन्। जिल्ला सदरमुकाम सिलगढी, पिपल्ला बजार, दिपायल, राजपुर बजार बन्द छन्। बजार भित्रका केही पसल खुले पनि अधिकांश पसल बन्द रहेका जिल्ला प्रहरी कार्यालयका सूचना अधिकारी प्रहरी नायब उपरीक्षक भोला कुमार भट्टले जानकारी दिए। बन्दका कारण शैक्षिक संस्था पनि खुलेका छैनन्। सरकारी तथा गैरसरकारी कार्यालयहरु बन्द नरहे पनि सेवाग्राही नहुँदा बन्द जस्तै देखिन्छन्। आज नेत्र विक्रम चन्द विप्लव नेतृत्वको नेकपासहित साना चार दलहरुले बन्दको घोषणा गरेका थिए। बन्दका कारण डोटीमा ठुलो घटना भने नभएको प्रहरीले जनाएको छ। दुई जना बन्दकर्ता पक्राउ डोटीमा बजार बन्द गर्दै हिंडिरहेका दुई जना बन्दकर्तालाई प्रहरीले पक्राउ गरेको छ। उनीहरु पिपल्ला बजारबाट पक्राउ परेका हुन्। पक्राउ पर्नेमा नेपाल कम्युनिष्ट पार्टीका जिल्ला सचिवालय सदस्य मोहन कठायत र अखिल क्रान्तिकारी डोटीका अध्यक्ष प्रकाश कठायत रहेका छन्। अहिले उनीहरु प्रहरीको नियन्त्रणमै रहेको प्रहरीले जनाएको छ।"
"चुनाव खर्च बुझाउन अटेर, स्पष्टीकरण दिन भीड","राजविराज : अटेर गरी निर्वाचन खर्च विवरण नबुझाउने उम्मेदवारहरू स्पष्टीकरण भने लाम लागेर बुझाउँदै छन्। खर्च नदेखाउनेलाई निर्वाचन आयोगले कारबाही प्रक्रिया थाल्दै साउन ३१ गते स्पष्टीकरण सोधेपछि जिल्ला र प्रदेश निर्वाचन कार्यालयमा भीड लागेको छ। सप्तरीको कञ्चनरूपका मेयर ललनप्रसाद गुप्ता, डाक्नेश्वरीका मेयर रामलखन मुखिया, शम्भुनाथका मेयर जितेन्द्रप्रसाद गुप्ताले सोमबार स्पष्टीकरण बुझाएका छन्। सप्तकोसीका मेयर कृष्णप्रसाद ढकाल र रूपनीका अध्यक्ष दिनेशकुमार यादवले मंगलबार अन्तिम दिन जसरी पनि स्पष्टीकरण बुझाउने प्रतिबद्धता जनाएका छन्। निर्वाचन अधिकारी रमेशकुमार जोशी बेलुका ७ बजेसम्म पनि स्पष्टीकरणका पत्र मिलाउँदै थिए। ३ सय ७ जनाले बुझाए। खर्च विवरण बुझाउनेभन्दा स्पष्टीकरण बुझाउने बढी हुने देखियो, जोशीले भने। जिल्ला निर्वाचन कार्यालय सप्तरीले भदौ १ गते सात दिनभित्र स्पष्टीकरण दिन पत्राचार गरेको थियो। कञ्चनरूप६ का वडाध्यक्ष बच्चुलाल चौधरीले खर्च विवरण बुझाएको तर बिल भौचर संलग्न नभएका कारण निर्वाचन कार्यालयले नगरपालिका कार्यालयमा फिर्ता पठाएकोबारे कर्मचारीबाट जानकारी नै नभएको बताए। जिल्ला निर्वाचन कार्यालय सप्तरीले दिएको जानकारीअनुसार ५ हजार ५१ जनाले खर्चको विवरण नै बुझाएनन्। विवरण बुझाउनेको संख्या ४ सय ८४ जना मात्र छ। त्यसमा पनि समयभित्र बुझाउने त २ सय ४६ जना मात्र छन्। गत वैशाख ३० गते सम्पन्न स्थानीय निर्वाचनमा जिल्लामा कुल ८ सय ५६ पदका लागि ५ हजार ५ सय ३५ जनाले प्रतिस्पर्धा गरेका थिए। निर्वाचित ८ सय ५६ जनप्रतिनिधिमध्ये १ सय ६८ जनाले र निर्वाचित नभएकामध्ये ३ सय १६ जना विवरण बुझाएका हुन्। ऐनले निर्वाचनको परिणाम घोषणा भएको मितिले ३० दिनभित्र निर्वाचन खर्च विवरण तोकिएको ढाँचामा पेस गर्नुपर्ने भनेको छ, जोशीले भने, पटकपटक सूचना जारी गरे पनि ३ सय ४१ पुरुष र १ सय ४३ महिला उम्मेदवारले मात्र विवरण बुझाए। दुई पालिकाका कसैले बुझाएनन् तथ्यांकअनुसार १२ वडा रहेको कञ्चनरूप र ११ वडा रहेको सप्तकोसी नगरपालिकाका कुनै पनि उम्मेदवारले विवरण बुझाएनन्। जिल्ला निर्वाचन कार्यालयका सूचना अधिकारी सरोज मेहताका अनुसार कञ्चनरूपमा ३ सय ४३ र सप्तकोशीमा २ सय ५५ जनाले उम्मेदवारी दिएका थिए। पाँच वडा रहेको तिरहुत गाउँपालिकाका पराजित एक अध्यक्षका उम्मेदवारले मात्र विवरण बुझाए। उक्त गाउँपालिकामा १ सय ८६ जनाको उम्मेदवारी परेको थियो। ११ वडा रहेको सुरुंगा नगरपालिकामा ३ सय २३ जनाले उम्मेदवारी दिएका थिए। तीन जनाले विवरण बुझाए। बलानबिहुल गाउँपालिकामा ६ वडा छन्। त्यहाँ १ सय ९३ उम्मेदवार बनेकामा तीन जनाले मात्र विवरण बुझाए। निर्वाचन कार्यालयको तथ्यांकअनुसार राजविराज, शम्भुनाथ र डाक्नेश्वरी नगरपालिकामा निर्वाचित मेयर र उपमेयर दुवैले खर्च विवरण बुझाएनन्। रूपनी, बलानबिहुल, तिरहुत र अग्निसाइर कष्णसवरन गाउँपालिका अध्यक्ष र उपाध्यक्षले पनि विवरण नबुझाएको कार्यालयको तथ्यांकले देखाउँछ। हनुमाननगर कंकालिनीका मेयर, छिन्नमस्ताका अध्यक्ष, खडकका उपमेयर, राजगढ र विष्णुपुरका उपाध्यक्षले पनि विवरण नबुझाएको तथ्यांकमा देखिन्छ। कुन पालिकाका कतिले बुझाए ? खर्च विवरण देखाउने उम्मेदवारमा राजविराजका १ सय १, बोदे बर्साइनका ७५, छिन्नमस्ताका ६१, हनुमाननगर कंकालिनीका ५१ र राजगढका ४६ जना छन्। महादेवाका ४२, तिलाठी कोइलाडीका ३८, डाँक्नेश्वरीका १९, विष्णुपुरका १८ उम्मेदवारले खर्च विवरण बुझाएका छन्। यस्तै, खडकका ९, शम्भुनाथ र रूपनीका ६६, अग्निसाइर कृष्णसवरनका ५, सुरुंगा र बलान बिहुलका ३३ तथा तिरहुतका १ जना छन्। निर्वाचन आयोग ऐन, २०७३ को दफा २५ को उपदफा १ र स्थानीय तह निर्वाचन ऐन, २०७३ को दफा ६४ (४) अनुसार उम्मेदवारले खर्चको विवरण परिणाम घोषणा भएको मितिले ३० दिनभित्र बुझाउनुपर्ने व्यवस्था छ। सजिलोका लागि दल, उम्मेदवारबाहेक तिनका प्रतिनिधिले समेत आयोगले तोकेको कार्यालय अर्थात् जिल्ला वा प्रदेश निर्वाचन कार्यालयसमक्ष विवरण बुझाउन सक्ने व्यवस्था छ। तर, कानुनबमोजिम विवरण नबुझाउनेको संख्या १ लाख २३ हजार ७ सय ८३ रहेको आयोगको तथ्यांक छ। निर्वाचन आयोग ऐन २०७३ को दफा २६ को दफा १ मा अधिकतम हदभन्दा बढी खर्च गर्ने वा तोकिएको अवधिमा खर्च विवरण पेस नगर्ने राजनीतिक दल वा उम्मेदवारलाई निजले गरेको निर्वाचन खर्च वा आयोगद्वारा निर्धारित खर्चको हदमध्ये जुन बढी हुन्छ सोहीबराबरको रकम जरिवाना गर्न सक्ने व्यवस्था छ। सोही दफाको उपदफा २ मा कुनै राजनीतिक दल वा उम्मेदवारले निर्वाचन खर्चको विवरण पेस नगरेमा वा त्यही पेस भएको विवरणमा लेखापरीक्षण हुँदा लेखापरीक्षकको प्रतिवेदनका आधारमा अस्वाभाविक वा निर्वाचनको स्वच्छतामा प्रतिकूल हुने गरी वा गैरकानुनी प्रयोजनका लागि गैरकानुनी तवरले खर्च गरेको देखिएमा आयोगले त्यस्तो राजनीतिक दल वा उम्मेदवारलाई त्यही गरेको खर्च बराबरको रकम वा पाँच लाख रुपैयाँमध्ये जुन बढी हुन्छ सोबराबरको रकम जरिवाना गर्न सक्ने भनिएको छ। सोही दफाको उपदफा ३ मा भने जरिवाना ६ महिनासम्म नबुझाउने राजनीतिक दल वा उम्मेदवारलाई आयोगले ६ वर्षसम्म कुनै पनि निर्वाचनमा भाग लिन रोक लगाउन वा उम्मेदवार हुुन अयोग्य घोषित गर्न सक्ने व्यवस्था छ। उपदफा ५ मा आयोगले उपदफा ३ बमोजिम निर्णय गरेकोमा त्यस्तो व्यक्ति निर्वाचित भएको रहेछ भने निजको निर्वाचन स्वतः बदर हुने व्यवस्था छ। आयोगले तोकिएको समयमा खर्च बिबरण बुुझाए नबुुझाएको यकिन गरी आवश्यक कारवाहीको लागि सिफारिससहित लेखी पठाउन निर्देशन जारी गरेपछि निर्वाचन कार्यालयले प्राप्त खर्च विवरणको प्रतिवेदन पठाएको छ। आयोगले नगरपालिकाका प्रमुखउपप्रमुखका उम्मेदवारले ४ लाख ५० हजार रुपैयाँ र गाउँपालिका अध्यक्षउपाध्यक्षका उम्मेदवारले ३ लाख ५० हजार रुपैयाँ खर्च गर्न पाउने गरी रकम निर्धारण गरेको छ।"
सडक नभएको ठाउँमा पाँच करोडको पुल : अख्तियारद्वारा छानबिन,"गोरखा : सडक नभएको ठाउँमा पाँच करोडको पुल बनेको विषयमा अख्तियार दुरुपयोग अनुसन्धान आयोगले अध्ययन थालेको छ। गोरखा नगरपालिका३ र सिरानचोक गाउँपालिका५ जोड्ने जरेबर पुलको विषयमा छानबीन सुरु गरेको आयोगले जनाएको छ। अनुसन्धानका लागि गोरखास्थित पूर्वाधार विकास कार्यालयबाट आयोगले कागजात झिकाइसकेको आयोग स्रोतले जनाएको छ। अनुसन्धानका लागि गत साता अख्तियारको टोली गोरखा आएको थियो। त्यसअघि पनि फिल्डमा पुगेर टोलीले अध्ययन गरेर फर्किएको हो। अख्तियार स्रोतका अनुसार प्रदेशको भौतिक पूर्वाधार विकास मन्त्रालयबाट पनि कागजात मागिएको छ। गण्डकी प्रदेशका तत्कालीन भौतिक पूर्वाधार विकास मन्त्री रामशरण बस्नेतले आफ्नो बेसी खेतमा सडक नभएको ठाउँमा पाँच करोड ३९ लाख खर्चेर पुल निर्माण गरेको बारेमा अन्नपूर्ण पोष्टमा 'सडक छैन, पाँच करोडको पुल' शीर्षकमा समाचार प्रकाशन भएको थियो। विभिन्न सञ्चारमाध्यममा समाचार प्रकाशन प्रसारण भएपछि सर्वसाधारण तहमा पनि आलोचित भएको थियो। सडक बनेको वर्षौँसम्म पुल नहुँदा बर्खाका बेला सडक बेकम्मा भएका कैयौँ उदाहरण छन्। तर बस्नेतले आफू मन्त्री भएको मौकामा सत्ता र शक्तिको दुरुपयोग गरी पुल अत्यावश्यक भएको ठाउँ छाडेर आफ्नो फाँट झर्ने बाटोमा सडकै नबनाई पक्की पुल बनाएको सर्वसाधारणले आरोप लगाएका छन्। 'यो गम्भीर विषय भएकाले आयोगको केन्द्रीय कार्यालयबाट हेरिएको हुनुपर्छ', अख्तियारका एक अधिकारीले भने। छानबिनका क्रममा गोरखास्थित पूर्वाधार कार्यालय र गण्डकी प्रदेशको भौतिक पूर्वाधार विकास मन्त्रालयका तत्कालीन सचिवसहितका कर्मचारीलाई पनि बयानका लागि बोलाइएको स्रोतको भनाइ छ। सञ्चार माध्यमहरूमा समाचार प्रकाशन प्रसारण भएपछि एकाथरीले सडक नबनेको पहरातिर फाँड्ने काम गरेका छन्।"
हेटौंडामा निःशुल्क खानेपानी,"हेटौंडा : हेटौंडा उपमहानगरपालिकाले नगरवासीलाई दश हजार लिटर खानेपानी निःशुल्क उपलब्ध गराउन थालेको छ। हेटौंडा खानेपानी व्यवस्थापन बोर्डमार्फत खानेपानी उपयोग गर्दै आएका नगरबासीले दश हजार लिटरसम्मको न्यूनतम शुल्क तिर्नु नपर्ने भएको हो। भदौ महिनाबाट प्रत्येक धाराको न्यूनतम शुल्क ८५ रुपैयाँ उपमहानगरपालिकाले बोर्डलाई उपलब्ध गराउन थालेको हो। यसको लागि उपमहानगरपालिका र बोर्डबीच सम्झौता भएको छ। सम्झौताअनुसार प्रत्येक महिनाको पहिलो साता न्यूनतम शुल्क बोर्डलाई उपमहानगरपालिकाले दिनेछ। यो सम्झौताबाट बोर्डमा आबद्ध २३ हजार पाँचसय परिवार, विद्यालय तथा संघ संस्था लाभान्वित हुनेछन्। नगरवासीलाई दश हजार लिटर खानेपानी निःशुल्क उपलब्ध गराउने यो मुलुककै पहिलो उपमहानगरपालिका हो। साउन १६ गते बसेको उपमहानगरपालिकाको कार्यपालिका बैठकले नगरभित्र रहि हेटौंडा खानेपानी व्यवस्थापन बोर्डको धारा जोडेका नगरवासीलाई दश हजार लिटरसम्म निःशुल्क खानेपानी उपलब्ध गराउने निर्णय गरेको थियो। अब बोर्डमार्फत वितरण भएको पानीको धारा जोडेका नगरवासी, समुदायिक विद्यालय र क्याम्पसले खानेपानीको न्यूनतम महशुल तिर्नु पर्दैन, हेटौंडा उपमहानगरपालिकाका मेयर मिना लामाले भनिन्, यो सम्झौताबाट मासिक दश हजार लिटरभन्दा न्यून पानी खपत गर्ने सात हजार परिवारलाई राहत पुगेको छ। अन्य नागरिकले पनि न्यूनतम महशुल तिर्नु पर्दैन। यसका लागि न्युनतम मासिक करिब २० लाख रुपैयाँ बोर्डलाई उपमहानगरपालिकाले बुझाउनु पर्नेछ। खानेपानीको न्यूनतम महशुल निःशुल्क उपलब्ध गराएबापत उपमहानगरले खानेपानी बोर्डलाई वार्षिक करिब दुई करोड ३९ लाख ७० हजार रुपैयाँ उपलब्ध गराउने उपमेयर बानियाँले बताए। आन्तरिक स्रोतबाट उक्त रकम ब्यवस्थापन गरिएको उनले जानकारी दिए। यो सुविधाबाट एक लाख ४५ हजार जनसंख्या लाभान्वित हुने बोर्डले जनाएको छ। तर, उपमहानगरपालिकाको यो सुविधाबाट अझै १४ हजार नौं सय सात परिवार भने बञ्चित छन्। विभिन्न खानेपानी उपभोक्ता समितिमार्फत खानेपानी खाइरहेका उपभोक्ताहरूले यो सुविधा नपाएका हुन्। उनीहरूलाई पनि क्रमशः बोर्डमा समायोजन गरेर सुविधा उपलब्ध गराउने खानेपानी ब्यवस्थापन बोर्डका अध्यक्ष प्रताप विष्टले बताए। सत्तारुढ गठबन्धनले स्थानीय तह निर्वाचनको समयमा न्यूनतम शुल्क बराबरको खानेपानी र विद्युत् निःशुल्क उपलब्ध गराउने घोषणा गरेको थियो। गठबन्धनबाट निर्वाचित भएको तीन महिनाभित्रै उपमहानगरकी मेयर मीनाकुमारी लामा र उपमेयर राजेश बानियाँले चुनावी घोषणापत्र अनुसार प्रतिबद्धता पूरा गरेका हुन्। खानेपानीको न्यूनतम् महशुल निःशुल्क गर्ने घोषणा प्रमुख प्रतिस्पर्धी दल नेकपा एमालेले पनि गरेको थियो।"
चितुवामानव द्वन्द्व बढ्दै,"बैतडी : साबिक उदयदेव गाविस (हालको शिवनाथ गाउँपालिका४)का हीरा चन्दकी ४ वर्षकी छोरी चञ्चला चन्दलाई आँगनमा खेलिरहेको अवस्थामा २०७३ भदौ ४ गते चितुवाले लग्यो। खोजतलास गर्दा राति १० बजे घरबाट ४ सय मिटर दूरीको भिटामा क्षतविक्षत अवस्थामा बालिकाको शव भटियो। शिवनाथ गाउँपालिका२ टाणीखर्कका रामसिंह मडैका ७ वर्षीय छोरा सुदीप आँगनमा खेलिरहेको अवस्थामा २०७६ भदौ २० गते चितुवाले आक्रमण गर्यो। त्यही राति घरभन्दा ५ सय मिटर पर जंगलमा सुदीपको शव फेला पर्यो। मेलौली नगरपालिका९ की नौ वर्षीया सीता लुहारलाई २०७६ फागुन २७ गते बिहान ४ बजे सुतिरहेको अवस्थामा ओछ्यानबाटै चितुवाले लग्यो। उनको पनि घरबाट करिब ५ सय मिटर टाढा चितुवाले आधा खाएको अवस्थामा शव फेला पर्यो। शिवनाथ गाउँपालिका४ बगारकी १८ वर्षीया माया महताको २०७७ कात्तिक २४ गते चितुवाको आक्रमणबाट ज्यान गयो। उनी घाँस काट्न डडेलधुराको भागेश्वर गाउँपालिका१ मर्मागाड पुगेकी थिइन्। उनको एक हप्तापछि बिहे हुने तयारी थियो। उक्त घटनापछि दुवैतिर शोक छायो। स्थानीयवासीले आक्रोशमा आएर चितुवालाई पनि लखेटीलखेटी घरेलु हतियार प्रयोग गरी मारे। ००० बैतडीका लागि यी प्रतिनिधि घटना मात्रै हुन। यस्ता घटना तल्लो स्वराड क्षेत्रमा २७ वटा भएका छन्। सुन्दै आङ जिरिंग हुने घटना आँखा अगाडि भएका हुनाले स्थानीयवासी त्रासमा छन्। चितुवा आएको भन्दै कसैले कराएपछि वा होहल्ला गरेपछि उनीहरू डरले काप्छन्। चितुवाको आक्रमणका घटना सुन्नेबित्तिकै गाउँलेहरू झस्किन्छन्, दशरथचन्द नगरपालिका ९ का वडाध्यक्ष लोकराज भट्टले भने, बैतडी सदरमुकाममा पनि चितुवा घरनजिक आइरहेको जानकारी पाएपछि झन् त्रास छाएको छ। बैतडी सदरमुकामनजिकै रहेको विनासौंमा बुधबार मात्रै गर्भवती चितुवा पासोमा परेर मरेपछि सदरमुकामका बासिन्दामा पनि त्रास छाएको हो। तल्लो स्वराड क्षेत्र भनेर चिनिने पञ्चेश्वर गाउँपालिका, शिवनाथ गाउँपालिका र मेलौली नगरपालिकामा चितुवाको आक्रमणबाट २०६८ यता २७ जनाको ज्यान गएको छ। सबैभन्दा बढी प्रभावित क्षेत्र मेलौली नगरपालिका९ अर्थात साबिकको विशालपुर गाविस हो। जहाँ १० जनाको ज्यान गएको छ। बस्तीनजिक चितुवाको गतिविधि बढ्दै तल्लो स्वराडमा मात्रै होइन, बैतडीका विभिन्न ठाउँमा चितुवाले बस्तीनजिक आएर आक्रमण गर्न थालेको छ। केही दिनअघि मात्रै सुर्नया गाउँपालिका८ ढोलेमा चितुवाले दुई दर्जनभन्दा बढी बाख्रा खाएको छ। गोठमा बाँधेको अवस्थामै बाख्राहरूलाई लिएर जाने गरेको छ। रातिको समयमा गोठबाटै बाख्रा लगेर जाने गरेको छ। दिउँसो बाख्रा चराउन वनतिर लगेको दिन मारिहाल्छ, स्थानीयवासी तेज बोहराले भने, चितुवाको बथानै छ। गाउँलेसमेत त्रसित छन्। जेठ पहिलो सातादेखि हालसम्म २ दर्जनभन्दा बढी बाख्राहरू मारेको छ। उनले चितुवाको डरले किसानहरूले बाख्रा वनतिर लैजानै छोडेको बताए। स्थानीयवासी एक्लै हिँड्न डर मान्ने गरेका छन्। गोठबाटै बाख्रा लगेर जाने बानी परेको चितुवा दिनदहाडै ठूलो आवाजले जंगलमा काराइरहन्छ। नजिकै जंगलमा दिनदहाडै कराउँछ। गोठबाटै बाख्रा लैजाने बानी परेको रातिमा घरनजिकै आउँछ, अर्का स्थानीयवासी मानबहादुर बोहराले भने, बाख्रा चराउन बन्द गरिसक्यौं। एक्लै हिँड्न पनि डर लाग्छ। मेलौली नगरपालिका२ मा पनि एक महिनादेखि चितुवाले बाख्रा मार्न थालेको छ। गोठबाटै बाख्रा तानेर लग्ने गरेको मेलौली२ सलेनाका सुरेश चन्दले बताए। गत साउन १४ गते खोरबाटै बाख्रा मारेर लैजान खोज्दा चितुवा धपाउन गएका ६८ वर्षीय गणेशबहादुर चन्द घाइते भएको उनले बताए। सिगास गाउँपालिका, दशरथचन्द नगरपालिकालगायत क्षेत्रमा चितुवा बस्तीनजिक आएर घरपालुवा जनावर मार्न थालेको छ। जिल्लाका विभिन्न ठाउँमा घरपालुवा जनावर मार्ने घटना बढेको डिभिजन वन कार्यालय बैतडीले जनाएको छ। वासस्थान र आहारा अभाव चितुवा बस्तीनजिक किन आउन थाल्यो ? यसको अनुसन्धान गर्न जरुरी देखिएको छ। तर, संरक्षणकर्मीहरू वनमा चितुवाको वासस्थान अभाव हुन थालेको र उसलाई आहाराको पनि कमी हुन थालेको दाबी गर्छन्। वन्यजन्तु अनुसन्धानकर्मी धीरेन्द्रबहादुर चन्द भन्छन्, प्रायः वन्यजन्तुले आफ्नो क्षेत्र निर्धारण गरी बरिरहेको हुन्छ। त्यो क्षेत्रमा मानिसको हस्तक्षेप बढेको पाइयो। वासस्थान र आहारा अभावमा बस्ती छिर्दै चितुवा बैतडीमा चितुवाको आक्रमणमा परेका व्यक्ति र नियन्त्रणमा लिइएको चितुवा। चितुवाको वासस्थानमा असर परिरहेको चन्द बताउँछन्। वनमा सडकहरू बन्न थाले। सडक बनेपछि मोटरको आवाजले पनि उनीहरूको शान्ति भंग हुने नै भयो। अनि चितुवाले वासस्थान फेर्यो भने नयाँ बनाइने वासस्थानमा वन पनि पर्न सक्छ, बस्ती पनि, उनी भन्छन्। चितुवालाई वासस्थान मात्रै होइन, आहाराको पनि अभाव हुन थालेको उनको दाबी छ। चितुवा मांशाहारी वन्यजन्तु हो। उसले मासु मात्रै खान्छ। तर, अहिले उसको आहारामा पनि मानवले हस्तक्षेप गरेको छ। वनमा पाइने घोरल, चित्तल, बँदेलको सिकार चितुवाले होइन मानिसहरूले गर्न थाले, उनी भन्छन्, अनि यसको आहारा पनि मासियो भने बस्ती आउनुको विकल्प नै रहेन। बैतडीको तल्लो स्वराड क्षेत्रमा चितुवाको आक्रमणबाट एक दशक अवधिमा २७ जनाको ज्यान गएको छ। दुर्गम गाउँमा मात्रै होइन, जिल्ला सदरमुकामनजिकै विनासौंमा हालै गर्भवती चितुवा पासोमा पर्यो। यससँगै सदरमुकामकै बासिन्दा पनि त्रसित बनेका छन्। त्यसो त २०७४ यता ११ वटा चितुवासमेत मरेको पाइएको छ। ६ वटा पासोमा परेर, एउटा गोली लागेर र अन्य मृत भेटिएको हो। यसले मानवचितुवा द्वन्द्व बढ्दो देखाउँछ। किन त ? विज्ञ भन्छन्, वनमा चितुवाको वासस्थान हडपियो। आहाराको पनि कमी हुन थाल्यो। चितुवा अशक्त भयो भने पनि बस्तीको आसपास आउने उनको तर्क छ। जिल्ला सदरमुकाममै चितुवा बस्तीमा आएर पासोमा पर्यो। पोस्टमार्टम रिपोर्टमा त्यो चितुवा गर्भवती थियो। गर्भवती भएर वन्यन्तुलाई लखेटेर मार्न सक्ने अवस्था नभएमा, चितुवा वृद्ध वा अशक्त भएमा पनि उसले बस्तीमा बाँधेका वस्तुभाउमा आक्रमण गर्छ, चन्द भन्छन्। घरपालुवा जनावरको सिकार गर्न सजिलो हुने भएकाले पनि चितुवा बस्तीमा पस्ने उनको भनाइ छ। अनुसन्धानकर्मी चन्द चितुवा कुन समयमा सिकारका लागि सक्रिय हुन्छ भनेर थाहा पाउन आवश्यक रहेको बताउँछन्। भन्छन्, चितुवा आहाराका लागि साँझपख बढी निस्कन्छ। झिसमिसेको समय उसको सिकारको राम्रो समय हो। चितुवा प्रायजसो दिउँसो आराम गर्छ। त्यसैले साँझपख वा झिसमिसेमा घरबाट निस्कनुपर्दा बच्चालाई एक्लै नपठाउने, सकभर समूहमा निस्कने र घर वा गोठछेउ उज्यालो पार्नुपर्छ। चितुवा मानव बस्तीमा प्रवेश गरेको, चौपाया खाइदिएको, घाँसदाउरा गर्ने ग्रामीण भेगका किसानलाई घाइते बनाएको र घरछेउमा मान्छे मारेको दुःखद खबर धेरै आउने गरेको छ। यस्ता खबर काभ्रे, भक्तपुर, स्याङ्जा, बैतडी, अर्घाखाँची, कास्की, तनहुँ, चितवन, कञ्चनपुरबाट मात्र नभई अन्य स्थानबाट पनि आइरहेको छ। सम्भावित क्षति न्यून गर्न तालिमप्राप्त टोली चितवन राष्ट्रिय निकुञ्ज र जाउलाखेल सदर चिडियाखानामा बाहेक अन्यत्र छैन। पर्याप्त उपकरण नहुनु, अत्याधुनिक वाहन, चिकित्सक टोली र वन्यजन्तुलाई उद्धार गरेको खण्डमा राख्ने स्थानको अभाव रहेको उनको भनाइ छ। मानववन्यजन्तु द्वन्द्व न्यूनीकरणमा छैन ध्यान डिभिजन वन कार्यालय बैतडीको तथ्यांकअनुसार २०७४ सालयता ११ चितुवा मरेका छन्। जिल्ला सदरमुकामसमेत रहेको दशरथचन्द नगरपालिकामा ६, मेलौली नगरपालिका, पञ्चेश्वर गाउँपालिका, डिलाशैनी गाउँपालिका, सिगास गाउँपालिका र पाटन नगरपालिकामा एकएक वटा चितुवा मृत फेला परेका हुन् । तीमध्ये ६ वटा पासोमा परेका हुन्। एउटा गोली प्रहारबाट र अन्य मृत फेला परेको डिभिजन वन कार्यालयले जनाएको छ। चितुवा आहारा खोज्न गाउँनजिक आउने र मानिसलाई समेत आक्रमण गर्ने गरेको डिभिजन वन कार्यालय बैतडीका प्रमुख भीमप्रसाद कँडेलको भनाइ छ। वनमा आहारा नपाएपछि गाउँ नजिकै घरपालुवा जनावरको पर्खाइमा रहने गर्दछन, त्यही समयमा मानिसले देखेपछि मानिसमाथि समेत आक्रमण गर्ने गरेको छ, कँडेलले भने। शिवनाथका स्थानीयले मारेको चितुवा । तस्बिर : कृष्ण विष्ट यसरी मानव र वन्यजन्तुबीचको द्वन्द्व बढिरहेका बेला नियन्त्रणको पहल हुन सकेको छैन। धमाधम सडक निर्माणका नाममा जंगल तथा जनावरका वासस्थान फँडानी भइरहँदा मानवीय तथा जैविक क्षति भइरहेको छ। सडक निर्माणका नाममा वन फँडानी र जनावरको वासस्थान नासिने क्रम रोकिएको छैन। चितुवाप्रभावित क्षेत्रमा उज्यालोको व्यवस्था गर्न स्थानीयवासीको माग छ। सोलारको भरमा बस्दै आएका स्थानीयवासीलाई उज्यालोको पर्याप्तता छैन। छरिएको बस्ती भएकाले पनि चितुवालाई मानिसमाथि आक्रमण गर्न सहज हुने गरेको स्थानीयवासीको भोगाइ छ। वर्षातको समयमा झाडीमा सहजै लुक्न पाउँछ। छरिएको बस्ती छ। एक्लाएक्लै घरहरू भएकाले पनि एक्लाएक्लै हिँड्नुपर्छ। अनि आक्रमणमा परिन्छ, स्थानीयवासी मनोज ठकुराठीले भने, एकीकृत बस्ती व्यवस्थापन र पर्याप्त उज्यालोका लागि सरकारले गाउँगाउँमा बिजुली पुगाई दिनुपर्यो। चितुवाको आक्रमणमा २०६८ यता मृत्यु भएकाहरू १ २०६८३९ साबिक विशालपुर२ का डेढ वर्षीय वीरबहादुर चन्द २ २०६८३१७ साबिक उदयदेव२ का २ं५ वर्षीय सुनील साउद ३ २०६८८१२ साबिक पञ्चेश्वर७ की १० वर्षीया सुनिताकुमारी साउद ४ २०६८९२९ साबिक पञ्चेश्वर७ की २७ वर्षीया किथीदेवी साउद ५ २०६८१०२५ साबिक पञ्चेश्वर६ की १३ वर्षीया आशाकुमारी कोली ६ २०६८१२२१ साबिक कुलाउकी ११ वर्षीय निर्मलाकुमारी जोशी ७ २०६९४१० साबिक विशालपुरका ४ वर्षीय दीपकबहादुर चन्द ८ २०६९४१० साबिक विशालपुरका ६ वर्षीय नवीन भट्ट ९ २०६९५२४ साबिक विशालपुरका १० वर्षीय सुरज राम लुहार १० २०६९६२ साबिक विशालपुरकी ११ वर्षीया चम्पाकुमारी भट्ट ११ २०६९६१७ साबिक आमचौराकी ४ वर्षीया सुप्रिका चन्द १२ २०६९६१९ साबिक आमचौरा७ की ८ वर्षीय मञ्जु चन्द १३ २०६९६२१ साबिक गिरेगडाका ७ वर्षीय सन्तोष चन्द १४ २०६९७१ साबिक सर्मालीकी २८ वर्षीया पार्वती चन्द १५ २०६९७१८ साबिक आमचौराका ४ वर्षीय महेश चन्द १६ २०६९१२२४ साबिक विशालपुरकी डेढ वर्षीया कोपिला चन्द १७ २०७०१७ साबिक विशालपुरकी ३ वर्षीया प्रतिष्ठाकुमारी विष्ट १८ २०७०६१६ साबिक विशालपुर१ की १६ वर्षीया सपना लुहार १९ २०७०५१६ साबिक विशालपुरका ८ वर्षीय डम्बर सोनी २० २०७२४६ साबिक उदयदेव५ की ६ वर्षीया ललिता साउद, २१ मिति र उमेर नखुलेको साबिक महाकालीका सचिन साउद २२ २०७३४५ साबिक उदयदेवकी ७ वर्षीया चञ्चला साउद २३ २०७३५१८ साबिक उदयदेवकी १२ वर्षीया उजली साउद २४ विवरण उल्लेख छैन । २५ २०७६५२० शिवनाथ गाउँपालिका२ का ७ वर्षीय सुदीप मडै २६ २०७६११२७ मेलौली नगरपालिका९ का ९ वर्षीया सीता लुहार २७ २०७७७२४ शिवनाथ गाउँपालिका४ बगारकी १८ वर्षीया माया महता"
बनेपामा आठ बन्दकर्ता पक्राउ,"काभ्रे : बनेपामा मंगलबार आठ बन्दकर्ता पक्राउ गरिएको जिल्ला प्रहरी काभ्रेले जानकारी दिएको छ। बिहान बनेपा चार दोबाटोमा जम्मा भएर बसमाथि ढुङगा प्रहार गर्दै गरेका आठ जनालाई पक्राउ गरिएको जिल्ला प्रहरी प्रमुख एसपी चक्रराज जोशीले जानकारी दिए। सडक बन्द गर्न खोजेको आरोपमा पक्राउ गरिएका सबै जिल्ला प्रहरी कार्यालय काभ्रेमा रहेको एसपी जोशीले बताए। पक्राउ पर्नेमा क्रान्तिकारी कम्युनिस्ट पार्टी विशेष कमिटी सदस्य प्रमोद, विद्यार्थी नेता दयाराम, प्रशान्त, मण्डनदेउपुर ४ का वडाध्यक्षको प्रत्याशी राजकुमार तामाङ, कलाकार संगीत, पल राउत लगायत रहेका प्रहरीले जनाएको छ। बनेपा पनौती चल्ने मिनी बसको सिसा फुटाएका उनीहरुलाई प्रहरीले नियन्त्रणमा लिएको हो। चार क्रान्तिकारी कम्युनिस्ट पार्टीले नेपाल बन्दको घोषणा गरेको थियो। हिजो नेपाल कम्युनिस्ट पार्टीका अध्यक्ष विप्लव, ऋषि कट्टेल नेतृत्वको नेपाल कम्युनिस्ट पार्टीका अध्यक्ष ऋषि कट्टेल, वैज्ञानिक समाजवादी कम्युनिस्ट पार्टी नेपालका आहुती र नेकपा माओवादी समाजवादीका महासचिव कर्णजितले संयुक्त विज्ञप्ति निकालेर नेपाल बन्दको आह्वान गरेका थिए। विप्लवसँग गरेको तीनबुँदे राजनीतिक सहमतिविपरीत पार्टीका नेतालाई पक्राउ पुर्जी जारी गरिएको, एमसिसी, भ्रष्टाचार, महँगीविरुद्ध देशैभर चार पार्टीले बन्दको आहवान गरेका थिए। त्यसैगरी जिल्लाको बिपि राजमार्ग धुलिखेल वडा नं ९ राना छापामा बन्द कर्ताहरुले राखिएको कुकर डिस्पोज गरिएको छ। बिहान बाटोमा कुकुर जस्तो देखिने बस्तु देखिएपछि स्थानीयले प्रहरीलाई खबर गरेका जिल्ला प्रहकरी कार्यालयले जनाएको छ। कुकरमा एमसिसी, भ्रष्टाचार, महँगीविरुद्ध नारा लेखिएको र केही तारसमेत भेटिएको एसपी जोशीले बताए। राजमार्गमा भेटिएको कुकर नेपाली सेनाको टोलीले डिस्पोज गरेपछि राजमार्ग सुचारु रहेको प्रहरीले जनाएको छ।"
निर्णय सच्याउन प्राविधिकको माग,"काठमाडौं : नेपाल इन्जिनियरिङ सेवा सिभिल समूहका बिल्डिङ एन्ड आर्किटेक्चर उपसमूहका प्राविधिकले वृत्ति विकासमा असर पुग्ने गरी गरिएको निर्णय सच्याउन माग गरेका छन्। चालू आवको बजेटमा स्थानीय पूर्वाधार विकास खारेज गरी प्राविधिक कर्मचारीमध्ये १० प्रतिशत स्थानीय विकास पूर्वाधार सहजीकरण इकाइमा रहने उल्लेख छ। बाँकी प्रदेश र भौतिक सम्बद्ध संघीय मन्त्रालयमा समायोजन गर्ने भनिएको छ। तर, बजेटविपरित बस्ती तथा बजार पूर्वाधार सहजीकरण विभाग गठन गरिएकामा उनीहरूको आपत्ति छ। दोहोरोपन भई कार्यजिम्मेवारीमा अन्योल सिर्जना हुने, अस्वस्थ प्रतिस्पर्धा हुने, वातावरण बिथोलिने उनीहरूको भनाइ छ। प्राविधिक कर्मचारीको मनोबलमा ह्रास आउने, वृत्ति विकासमा असर पुग्ने हुँदा बजेटअनुसार नै गर्न माग गरिएको छ।"
"चितवनमा ६ वटा सवारी साधनमा तोडफोड, पाँच जना नियन्त्रणमा","चितवन : बन्दको अवज्ञा गरेको भन्दै चितवनमा बन्दकर्ताले ६ वटा सवारी साधनमा तोडफोड गरेका छन्। भरतपुर महानगरपालिकाको विभिन्न क्षेत्रमा बन्द आह्वानकर्ताले तीन वटा बस, दुई वटा ट्रक र एउटा कार तोडफोड गरेका हुन्। प्रदेश ३००१क०३१२ नं को कार, ना८ख४२५९ नं को बस, ना५ख२२६३ नं को ट्रक, ना५ख१४३१ नं को बस, ना४ख८३२५ नं को ट्रक, प्रदेश२०३००१ख००९८ नं को बसमा ढुङ्गाले हानेर सिसा फोडेका छन्। प्रहरीका अनुसार सामान्य क्षति भएको छ। सवारी साधन तोडफोड गर्ने पाँच जनालाई चितवन प्रहरीले पक्राउ गरेको छ। तोडफोडमा संलग्न रहेको आशंकामा ५ जना बन्दकर्ता र ४ थान मोटरसाइकल नियन्त्रणमा लिएको चितवन प्रहरी प्रवक्ता डिएसपी नरहरी अपिधकारीले बताए। भरतपुर महानगरपालिका वडा नम्बर २३ का अमित घिसिङ , ९ का राजनबाबु सिंह , ७ का सुरज शर्मा र सुदिप पौडेल र भरतपुर २ का गणेश श्रेष्ठ पक्राउ परेको प्रहरीले जनाएको छ। भरतपुरमा बन्दको प्रभाव खासै परेको छैन। सवारी साधन निर्वाध रुपमा चलेका छन्। मानिसहरु त्रसित भएर बिहान कम सवारी चले पनि अहिले सवारी साधन गुड्न थालेका छन्। चितवनका मुख्य बजार खुलेका छन्।"
वर्षाले अवरुद्ध बेनीजोमसोम सडक ३६ घण्टापछि खुल्यो,"जोमसोम : आइतबार राति परेको अविरल वर्षाका कारण अवरुद्ध बनेको बेनीजोमसोम ७६ किमी सडक भर्खरै सञ्चालनमा आएको छ। अविरल वर्षाका कारण उत्तरी कोरलानाका जोड्ने बेनीजोमसोम राष्ट्रिय राजमार्ग अन्तर्गत म्याग्दी खण्डको एक दजर्न स्थानमा बाढीपहिरो र नदी कटानले सडक अवरुद्ध बनेको थियो। आइतबार राति परेको अविरल वर्षाले म्याग्दीको अन्नपूर्ण गाउँपालिका३ स्थित जलथले, गुईठे, तितर, दाना, लाटा खोला, रुप्से झरना र काभ्रेभीर लगायतका स्थानमा सडक अवरुद्ध भएको थियो। वर्षाले कतिपय स्थानमा सडक हिलाम्मे बनेको थियो भने कतिपय स्थानमा पहिरोले सडक पुरिएर क्षति तुल्याएको थियो। वर्षाले अवरुद्ध बनेसँगै दुई दिनदेखि बेनीजोमसोम ७६ किमी सडकको सिधा सम्पर्क टुटेको थियो। सडक अवरुद्ध हुँदा मुस्ताङ आउजाउ गर्ने पर्यटकलाई निकै सास्ती भएको थियो। यस्तै, मुस्ताङमा उत्पादित कृषिजन्य उत्पादन स्याउ, आलु र गाँजर ढुवानीमा समेत समस्या परेको थियो। सडक अवरुद्ध भएपछि बेनीजोमसोम सडकखण्डको प्याकेज२ मा सडक निर्माणको जिम्मा लिएको शर्मा गजुरमुखी जेभीको सडक खन्ने ४ वटा उपकरण प्रयोग गरी सडकको पहिरो पन्छ्याउनुको साथै सडक मर्मत गरी सवारी आवागमन पून: सञ्चालनमा आएको बेनीजोमसोम सडकका सुपरभाइजर ईन्द्रसिंह शेरचनले जानकारी दिए। वर्षाले सडक अवरुद्ध भएपछि रोकिएका सवारी साधन गन्तव्यमा प्रस्थान गरेको सुपरभाइजर शेरचनले उल्लेख गरे।"
कान्तिमा कन्तबिजोक,"काठमाडौं : चार वर्षीय जेश थापालाई केही दिनअगाडि १०३ डिग्री सेल्सियससम्म ज्वरो आयो। सिन्धुपाल्चोक घर भएका जेशलाई उनकी आमा शान्ति थापा आचार्यले चौतारा अस्पतालमा उपचारका लागि लगिन्। धेरै दिनसम्म पनि ज्वरो नघटेपछि अस्पतालले जेशलाई कान्ति बाल अस्पतालमा लैजान रिफर गरिदियो। सिन्धुपाल्चोकबाट महाराजगन्जस्थित कान्ति बाल अस्पताल आइपुगुन्जेल रातको २ बजिसकेको थियो। अस्पताल आइपुग्दा त्यहाँको अब्जरभेसन वार्डको अवस्था देखेर जेशकी आमा छक्क परिन्। राति कुनै पनि बेड खाली छैन भनेपछि उनी हनहनी ज्वरो आएको छोरालाई च्यापेर भूइँमै सुतिन्। एउटा बेड मिलाइदिनु पर्यो भनेर अस्पतालका नर्सहरूलाई भनें कसैले मिलाइदिएनन्, त्यसपछि त मेरो झगडा नै पर्यो, गुनासो पोख्दै उनले भनिन्, बरु हाम्रो चौतारा अस्पतालमै सफा सुग्घर र राम्रा बेड दिए। बिहान बेलुका बिरामीलाई खाना पनि दिन्थ्यो। काठमाडौंको अस्पतालमा आउँदा बिरामी छोरालाई सुताउन बेडसमेत पाइन। बेड छैन भने अरु व्यवस्था गर्नु कि अन्त पठाउनु। राति लामखुट्टेले टोकेर सुत्नै नदिने र ठूलो हलभित्रको हल्लाखल्लाले बिरामी बच्चालाई पनि निदाउन गाह्रो पर्ने गरेको उनको गुनासो छ। गर्मीले बसिनस्कनु हुँदा पंखा पनि नभएको उनले बताइन्। काठमाडौंको बालाजुबाट १० महिने छोरा राजश्व कार्कीलाई च्यापेर उनका बाबु कान्ति आइपुगे। छोरालाई केही दिनयता छातिमा घ्यारघ्यार हुने समस्या देखिएपछि उनले ओपीडीमा जँचाउन ल्याएका हुन्। समस्या अलि बढी नै भएको भन्दै त्यहाँका चिकित्सकले अब्जरभेसन वार्डमा जान सुझाए। उनी त्यहाँ पुग्दा बेड पाएनन्। त्यहाँको गार्डले अह्राएअनुसार अर्कै बच्चालाई राखिएको बेडको छेउमै लगेर आफ्नो छोरालाई सुताए। बालबालिकामाझ रुघाखोकी र भाइरल ज्वरो फैलिएकाले कान्ति अस्पतालको अब्जरभेसन वार्डमा अधिकांश बिरामी यिनै रोगबाट ग्रसित थिए। केही छाला, रगत र अन्य विभिन्न समस्याका बिरामी बालबालिकालाई पनि त्यहाँ राखिएको थियो। एक त रुघाखोकी र ज्वरो आफैंमा सर्ने प्रकृतिको रोग भएको र कोभिडको पनि जोखिम रहेको अवस्थामा उक्त वार्डमा एकै बेडमा दुईजना बिरामी बालबालिकालाई राख्ने गरिएको पाइयो। त्यसमाथि बिरामीका कुरुवा पनि त्यही बेडमा हुँदा अब्जरभेसन वार्डभित्रको भिडभाड निकै देखिन्थ्यो। यहाँका संरचना सबै पुराना छन्, बिरामी बढेका बढ्यै छन्, ३० वटा बेडमा ६० देखि ७० जनासम्म पनि बिरामी पनि बस्छन् ।  डा युवानिधि बसौला, निर्देशक, कान्ति बाल अस्पताल कलंकी बस्दै आएकी मनिसा सुनुवारले साढे दुई वर्षकी छोरी आरेन सुनुवार ज्वरो आएर बेहोस भएपछि कान्तिमा ल्याएको बताइन्। उनलाई पनि अब्जरभेसनमा राख्नुपर्ने भन्दै चिकित्सकले सोही वार्डमा पठाइदिए। एउटै बेडमा दुईजना बच्चा राखेका छन्। यसरी थरीथरीका रोग लागेर आएका बच्चालाई एउटै बेडमा सुताउनु राम्रो होइन नि, उनले भनिन्, सबै बेडमा दुईजना बच्चा छन्। कुनैकुनैमा त ३ जनासमेत राखेका हुन्छन्। उनले आफु पछाडि आएकाले भुईंमै बसेको बताइन्। यहाँका ट्वाइलेट पनि व्यवस्थित नभएको गुनासो पोख्दै उनले भनिन्, यहाँबाट कहिले निस्केर जानु जस्तो भएको छ। तर, के गर्नु नानीको अवस्था ठिक छैन। वार्डको मात्र नभइ अस्पतालका प्रायः शौचालय निकै दुर्गन्धित थिए। यसले सामान्य व्यक्तिलाई पनि बिरामी गराउला भन्ने डर भएको एक कुरुवाले बताए। त्यसैगरी एक्सरे गर्न जाँदा पनि त्यहाँ आएका सबै बिरामी बच्चा र उनीहरूका आमालाई राखेरै एक्सरे चलाउने गरेको उनले बताए। उनले भने, एक्सरेको किरण हानिकारक हुने हुँदा अन्त त मेसिन चालु गर्ने बेलामा सबैलाई बाहिर पठाइन्छ। तर, कान्तिमा त मेसिन चलाउने व्यक्ति भित्र पसेर ढोका लगाउने अरु बिरामी र बच्चाका आमालाई मेसिनसँगै राखेर चलाइने रहेछ। यसले त अन्यलाई पनि असर गर्छ नि। कतिपय बिरामीहरू अस्पतालमा बेड नपाएर भूइँमै बिरामीलाई च्यापेर सुतिरहेको दृष्यले अस्पतालमा पुग्ने जो कोहीको मन कुँडिन्छ। त्यसैगरी कतिपय त अस्पतालको पेटीमै सुतेको देख्न पाइन्छ। कान्ति बाल अस्पतालका निर्देशक डा युवानिधि बसौला एउटै बेडमा ३, ४ जनासम्म बिरामी राख्ने गरेको स्वीकार्छन्। बेड किन नबढाएको भन्ने विषय मन्त्रालयमा सोध्नुपर्ने बताउँदै उनले भने, बेड छैन। के गर्ने हामीले ? बेड बढाउने ठाउँ पनि छैन। नयाँ बिल्डिङ बन्नु पर्ने हो। बनेको छैन। आफूलाई सरकारले जति स्विकृति दिएको छ त्यति नै चल्ने हो भन्दै उनले थपे, हामीले यस्तो समस्या भोगेको वर्षौं भयो। ठाउँ छैन, सबै पुराना संरचना छन्। बिरामी बढेका छन्। तर, यहाँ १५, २० वर्ष अगाडि जे थियो त्यही अनुसारले चल्दैछ। त्यसैले ३० वटा बेडमा ६० देखि ७० जनासम्म पनि बिरामी बस्छन्। अब्जरभेसनबाट रिपोर्ट आएपछि कोही घर जान्छन् भने कोही भर्ना हुन्छन्।"
बन्द गराउँदै हिँडेका विप्लवका ११ कार्यकर्ता पक्राउ,"बाजुरादाङ : नेपाल कम्युनिस्ट पार्टी विप्लव नेतृत्वका ११ जना कार्यकर्ता पक्राउ परेका छन्। बाजुरा र दाङमा गरी ११ जना बन्दकर्ता पक्राउ परेको प्रहरी जनाएको छ। बाजुरा सदरमुकाम मार्तडीमा बन्दको आह्वान गर्दै हिँडेका तीनजनालाई पक्राउ गरिएको जिल्ला प्रहरी कार्यालयका प्रहरी निरीक्षक गिन्द्र बोगटीले जानकारी दिएका छन् । पक्राउ पर्नेमा नेपाल कम्युनिस्ट पार्टी विप्लव समूह बाजुराका जिल्ला सचिव भुपेन्द्र विक एण्डीज, केन्द्रीय सदस्य मानबहादुर रावत र जिल्ला कमिटी सदस्य सुक नेपाली रहेको प्रहरी निरीक्षक बोगटीले बताए । बाजुरामा आज नेत्र विक्रम चन्द विप्लवसहित कम्युनिस्ट पार्टीले नेपाल बन्दको घोषणा गरेपछि सुरक्षामा कडाई गरिएको छ । लामो दुरीको सवारी साधन चलेका छैनन्। छाटो दुरीको सवारी साधान छिटपुट रुपमा चलिरहेको प्रहरीले जनाएको छ दाङमा ८ जना पक्राउ बन्द गराउँदै हिँडेका आठजना बन्दकर्तालाई प्रहरीले नियन्त्रण लिएको छ । तुलसीपुर र घोराहीबाट आठजना बन्द कर्तालाई प्रहरीले नियन्त्रणमा लिएको हो । तुलसीपुरबाट संजय, सुर्दशन, हेमन्त र दिपेन्द्रलाई प्रहरीले नियन्त्रणमा लिइएको इलाका प्रहरी कार्यालय तुलसीपुरका प्रमुख डीएसपी पुष्पराज मल्लले जानकारी दिए । गाडी सवारी सञ्चालनमा अवरोध गर्ने, चाँबी खोस्ने, धम्काउने जस्ता कार्य गरेको हुँदा उनीहरुलाई नियन्त्रणमा लिनु परेको मल्लले बताए । घोराहीको शर्रामा बाटोमा अवरोध राखेर बन्द गरिरहेको अवस्थामा चारजना बन्द कर्तालाई नियन्त्रणमा लिएको जिल्ला प्रहरी प्रबक्ता डीएसपी राजन गौतमले जानकारी दिए । हिमाल केसी, टार्जन वली, खुमन पौडेल र प्रकाश बुढा मगरलाई सवारी साधनमा अवरोध ताथ सडक खण्डमा अवरोध राखेर अवरोध गरेको पाइएको हुँदा नियन्त्रणमा लिनु परेको डीएसपी गौतमले बताए । शान्तिपूर्ण रुपमा बन्द सफल पार्न खटिएका आफ्ना कार्यकर्तालाई नियन्त्रणमा लिएर राज्यले दम्भ देखाएको विप्लव नेकपाका जिल्ला सेक्रेटरी प्रदीप वलीले आरोप लगाए ।"
शङ्कास्पद प्रवेशपत्रसहित सशस्त्र प्रहरी पक्राउ,"सुर्खेत : सवारी चालक अनुमतिपत्र (लाइसेन्स) परीक्षाको प्रवेशपत्र शङ्कास्पद भेटिएपछि प्रहरीले एक जनालाई पक्राउ गरेको छ । सुर्खेत प्रहरीले सोमबार सशस्त्र प्रहरी बल मेहेश्वरी बाहिनी मुख्यालय सुर्खेतमा कार्यरत दैलेखको गुराँस गाउँपालिका४ का भक्तबहादुर शाहीलाई पक्राउ गरेको हो । प्रदेश प्रहरी कार्यालय सुर्खेतका अनुसार गत साउन ११ गते दिएको मोटरसाइकलको सवारी चालक अनुमतिपत्र परीक्षाको (लिखितमौखिक) प्रवेशपत्रमा यातायात व्यवस्था कार्यालयका कर्मचारीको कीर्ते सही र छाप लगाई पास (उत्तीर्ण) लेखिएको शङ्कास्पद प्रवेशपत्र भेटिएको थियो । यातायात कर्मचारीले शङ्कास्पद प्रवेशपत्र देखेपछि प्रहरीलाई खबर गरेका थिए । प्रहरीले वीरेन्द्रनगर७ स्थित यातायात्र व्यवस्था कार्यालयमै पुगेर शाहीलाई नियन्त्रणमा लिएको थियो । जिल्ला प्रहरी कार्यालयका प्रवक्ता प्रहरी नायब उपरीक्षक सुरज कार्कीले कर्मचारीको सही, कार्यालयको छाप सक्कली हो वा होइन भनेर अनुसन्धान गरिने बताए । 'प्रवेशपत्रमा पास लेखिएको छ, विस्तृत अनुसन्धान हुँदैछ', उनले भने, 'सम्बन्धित कार्यालयकै कर्मचारीले शङ्कास्पद ठानेर खबर गरेपछि नियन्त्रणमा लिएका हौँ ।'"
