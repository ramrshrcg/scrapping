शीर्षक,विवरण
शासनमै छ फजुल खर्च,"नयाँ सरकारको पहिलो प्रतिबद्धता सुशासन कायम गर्ने हो भने त्यसको सुरुआत मन्त्रालयहरूको संख्या घटाएर गर्नुपर्छ। आन्तरिक राजस्व आम्दानीले प्रशासनिक खर्च धान्न कठिन भएका बेला सुशासनको शुभारम्भका लागि त्यो कदम नै उपयुक्त हो। यो सरकारको पहिलो चुनौती पनि चालु खर्च कम गर्ने र पुँजीगत खर्च वृद्धि गर्ने हो। फजुल खर्च नघटनाई र पुँजीगत खर्च नबढाई जर्जर अर्थतन्त्रलाई त्राण दिन सकिन्न। राजनीतिक जीवनको उत्तराद्र्धमा आइपुगेका प्रधानमन्त्री पुष्पकमल दाहालका सामु अहिले आएको अवसर अन्तिमजस्तो पनि हो। त्यसलाई सदुपयोग गर्ने अवसर नै सुशासन हो। मानौं कि थुप्रै दलहरूलाई विश्वासमा लिएर सरकार टिकाउनुपर्ने चुनौती अर्काेतिर छ। त्यसैलाई सामना गर्न सके र सुशासन कायम गर्न सकेमात्रै उनको नेतृत्व क्षमताकुशलता प्रमाणित हुन्छ। सरकार गठनका लागि बहुमत पुर्याउने नाममा भएभरका सांसदलाई मन्त्री बनाउने प्रवृत्ति विगतमा थिए। मन्त्रिपरिषद २५ सदस्यीयभन्दा बढी हुन नहुने कानुनी व्यवस्थाले एउटा बाँध भने लगायो। तर, अध्ययनहरूले नेपालमा त्यति पनि मन्त्रालयको संख्या चाहिन्न भन्ने देखाउँछ। एउटा अनावश्यक खर्च नहोस्, अर्काे आवश्यकता पनि त्यतिका मन्त्रालयको छैन भन्ने नै हो। एउटा मन्त्री वा मन्त्रालय थपिनु भनेको व्ययभार वृद्धि हुनु हो। एउटा मन्त्री र मन्त्रालय थपिँदा मासिक तलब भत्तामा मात्रै ५० लाख खर्च हुन्छ। सरकारले २०७५ भदौ ३ गते सार्वजनिक खर्च पुनरावलोकन आयोग बनाएको थियो। त्यसको उद्देश्य कति मन्त्रालय वा विभागहरू देशलाई आवश्यक हुन्छ भन्ने अध्ययन गरी सुझाव दिनु थियो। डिल्लीराज खनाल संयोजकत्वको आयोगको सुझाव थियो मन्त्रालयको संख्या १६ बनाऊ। थुप्रै मन्त्रालयहरू यस्ता छन्, जसलाई गाभ्न सकिन्छ। विभाग ३५ वटामात्रै बनाउने र महाशाखाहरू पनि ३ देखि ५ वटा बनाउने र एउटा मन्त्रालयमा एकजनामात्रै सचिव राख्ने लगायत खनाल आयोगका सुझाव व्यावहारिक छन्। तर सरकारले खनाल आयोगको प्रतिवेदन कार्यान्वयन त कता हो कता सार्वजनिकसमेत नगरी थन्क्यायो। मन्त्री र मन्त्रालय कति हुनेभन्दा पनि सरकारको सेवा प्रवाह कस्तो हुने भन्ने कुरा महत्वपूर्ण हो। तसर्थ धेरै कार्यालयहरू र मन्त्रीहरूभन्दा सेवा प्रवाह, सुशासनमा सरकारले जोड दिनैपर्छ। खनाल आयोगको सुझाव कार्यान्वयन गरेर दाहाल सरकारले सकारात्मक सन्देश दिनुपर्छ। राज्यलाई व्ययभार घटाउँदै सुशासन प्रदान गर्नुपर्छ। त्यसो त प्रदेशहरूमा पनि मन्त्रालयहरू घटाएर सही सन्देश दिन जरुरी छ।"
विपरीत शक्तिलाई मिलाएर सरकार चलाउन चुनौती छ,"प्रचण्डजीका लागि यो अन्तिम परीक्षणको घडी हो। यो नेतृत्वलाई झन् द्वन्द्व व्यवस्थान मुख्य चुनौतीका रूपमा उभिएको छ। विभिन्न सेक्टर, इन्ट्रेस्टका पार्टीहरू सरकारमा छन्। सबैका आआफ्ना माग छन्। त्यसलाई सम्बोधन पनि गर्नु पर्छ। यसलाई सम्बोधन र समाधान गर्न यी ३ कुरामा ध्यान दिनुपर्छ : पहिलो, संविधानअनुसार सरकार सञ्चालन हुनुपर्छ। दोस्रो, समीकरणमा रहेका सबै पार्टीहरूको अध्यक्ष बसेर स्टेरिङ कमिटी बनाउनु पर्छ र तेस्रो, प्रचण्डजी पार्टीको अध्यक्षसँगै नेपालको संविधानको धारा ७६ को उपधारा २ अनुसार प्रधानमन्त्री पनि हुनुहुन्छ। त्यसैले उहाँले आफ्नो पार्टीको कुरो कार्यान्वयन गर्ने कि संविधान प्रदत्त अधिकारलाई लिएर सातवटै पार्टीबीचको साझा कार्यक्रम बनाउने विषयमा सोच्नुपर्छ। उहाँले पहिला संसद्बाट विश्वासको मत लिनुपर्छ। प्रचण्डलाई सरकार चलाउन केके चुनौती छ ? संघीयता मान्ने र नमान्ने। गणतन्त्र मान्ने र उल्टाउन खोज्ने जस्ता प्रवृत्तिलाई गणितमा हन्डेड एटिडिग्री भन्छौं। त्यसैले उहाँलाई एकअर्काका विपरीत शक्तिलाई एक ठाउँमा ल्याएर सरकार सञ्चालन गर्नु नै सबैभन्दा ठूलो चुनौती हो। यो चुनौतीसँगै प्रचण्डजीलाई ठूलो अवर पनि छ। दोस्रो संविधानसभाबाट संविधान लेखिसकेपछि हालै दोस्रो चुनाव भयो। यसले सबै जनाले संविधानलाई मानेका छन् भन्ने जग बसालिदिएको छ। त्यसैले उहाँलाई सरकारमा रहेका सात दलको सरकार चलाउन अलि सहज हुन्छ। चुनौतीसँगै उहाँलाई अवसरहरू केके हुन् ? मुलुक अहिले तीनवटा समस्याबाट ग्रसित छ। पहिलो भनेको सुशासनको समस्या हो। देशमा व्याप्त भ्रष्टाचार छ। अनिमितता छ। जनताप्रति नेताहरू जिम्मेवार छैनन्। त्यसैले सरकारले सुरुमा जनतामा सुशासनको प्रत्याभूति गराउनुपर्छ। दोस्रो, संघीयता कार्यान्वयनको चुनौती छ। यो सरकारमा एमालेका अध्यक्ष केपी ओलीको मूल भूमिका भएकोले संघीयताअनुसार संघ, प्रदेश र स्थानीय तहबीचको जुन अधिकारको बाँडफाँट र समन्वयकारी भूमिका पूरा गर्न चुनौती छ। तेस्रो, पूर्वधार निर्माणका अधुरा काम। यसले गर्दा पूँजीगत खर्च कम भयो। विकासका काम अवरुद्ध छन्। त्यस्तै, शिक्षा र स्वास्थ्य अवस्था नाजुक छ। एकातिर गरिब जनताले उपचार गराउन नसकेर बन्धक बस्नुपर्ने र अर्कोतिर राज्यका पूर्वविशिष्ट व्यक्तिहरू राज्य कोषबाट करोडौं लिएर खर्च गरिरहेको देखिन्छ। शिक्षाको अवस्था बेहाल छ। अब मुलुकमा शिक्षा, स्वास्थ्य र रोजगार क्षेत्रको बेथितिलाई थोरै भए पनि समाधान गर्न सक्ने अवसर छ। यो अवसर प्राप्त गर्न सहयोगीहरू छन् त ?यसका लागि उहाँसँग ३ वटा कुरा छन्। पहिलो, उहाँसँग आफ्नै जीवनको अनुभव छ। चुनौती देखिएको क्षेत्रमा उहाँलाई सहयोग गर्ने बौद्धिक र वैज्ञानिक जनसहयोगी समुदाय पनि छन्। पार्टीभित्रको विभागहरू छन्। यी सबै पक्षलाई साथ लिएर अगाडि बढ्न सक्नुभयो उहाँका अगाडिका देखिएका चुनौती सजिलै पार गर्न सक्नुहुन्छ। थोरै सकारात्मक काम भयो भने पनि नेपाली जनताहरू खुसी हुनेछन्। शिक्षा, स्वास्थ्य, रोजगारी, पूर्वधार, सुशासन, भ्रटाचार निवारणमा सन्देश मात्र पनि दिन सकियो भने जनता खुसी हुनेछन्। तर, नेताहरूले काम गर्नुभन्दा पनि भ्रष्टाचारमा लाग्छन् भन्ने आरोप लाग्दै आएको छ ? प्रधानमन्त्री प्रचण्डलाई यो आरोप लाग्दैन कसरी विश्वस्त हुने ?नीतिगत भ्रष्टाचारलाई प्रधानमन्त्रीजीले कमसेकम नियन्त्रण मात्रै गर्नसक्नुभयो भने तल आफैं न्यूनीकरण हुँदै जान्छ। यसलाई हामीले रोक्न सक्दैनौं। तर, नियन्त्रण र न्यूनीकरण गर्न सक्छौं। पार्टीमा प्रचण्डजीका सहयात्रीहरू छिनभिन्न भए। यो अवस्थामा माओवादी नेतृत्वको सरकार कसरी सफल हुन्छ ? महाधिवेसनबाट एउटा नेतृत्व चयन गरिएको छ। विभाग बनाइएको छ। विभाग प्रमुखहरूलाई प्रधानमन्त्रीजीले बोलाएर पार्टी र सरकारको पक्षमा काम गर्न लगाउनुपर्छ। जहिले पनि सरकार कमजोर हुनुमा, सरकार ढल्नुमा बाह्य तत्व होइन, पार्टी र सरकारबीचको सम्बन्धमा निर्भर हुन्छ। कुनै पनि पार्टी सरकारमा गएपछि पार्टी र सरकारबीचको सम्बन्धलाई मिलाउनु, समन्वय गर्नु र समझदारी विकसित गर्नु आजको नेपालको राजनीतिमा सबैभन्दा ठूलो चुनौती देखापरेको छ। त्यसका लागि प्रचण्डजीले सरकारसँग कोर्डिनेट गर्न मुख्य राजनीतिक सल्लाहार राख्नुपर्छ। उसले पार्टीसँग हरेक विषयमा सल्लाह गर्नुपर्छ। मापदण्ड बनाएर सरकारी नियुक्ति गर्नुपर्छ। अहिले सबैभन्दा बढी असन्तुष्टि मान्छेहरूको राजनीतिक नियुक्तमा छ। तेस्रोपटक प्रधानमन्धी भएर सरकारको नेतृत्व गर्न प्रचण्डजीले नै किन चाहना राख्नुभयो ? कहिलेकाहीँ तपाईं खेलाडी भएपछि गिभ मि ए चान्स भन्ने हुन्छ। यसअघि उहाँले देउवासँग गठबन्धन गर्नुभयो। उहाँमा प्रधानमन्त्री बन्ने एउटा मौका पाउँछु भन्ने थियो। उहाँले भन्नु पनि भयो। तर, त्यसो भएन। उहाँले एकचोटी मुलुक नेतृत्व गर्ने मौका पायो केही नयाँ गरेर देखाउँछु भन्ने थियो। त्यसैले उहाँले त्यो चाहना राख्नुभएको हो। देउवाको नेतृत्वमा रहेको तत्कालीन सत्ता गठबन्धन भत्काउन को बढी दोषी देखिए त ? जसरी खेलाडीलाई पेनाल्टी भयो भने कसले गोल हान्ने भन्ने हुन्छ, त्यस्तै इच्छा प्रचण्डजीले व्यक्त गर्नुभयो। तर, देउवाजीले पूरा गर्न सक्नु भएन। ओलीजीले त्यो इच्छाका लागि मार्ग प्रशस्त गरिदिनुभयो। त्यो मौका प्रचण्डजीले पाउनुभयो। अब सुशासन, संघीयता, पूर्वधार निर्माण, शिक्षा, स्वास्थ्य, रोजगारी यो क्षेत्रमा काम गरेर जनतामा उत्साह जगाउनुभयो भने उहाँले गोल गरेको बुझिन्छ। नत्र मौका पाएर पनि बल अर्कैतिर गयो भन्ने हुन्छ र उहाँले जनताबाट विश्वास गुमाउनुहुन्छ। त्यसमाथि अहिलेको खस्किँदो अर्थतन्त्रलाई माथि उकास्नु उहाँका लागि पनि ठूलो चुनौती देखिएको छ। प्रधानामन्त्री प्रचण्डले ओली प्रतिगमनकारी हो भन्दै आएका थिए तर अहिले ओलीकै मुख्य समर्थनमा उनी सरकारमा छन् नि ?देवाउजीसँग प्रचण्डजीको पहिलो दोस्ती थियो। पछि कटुतामा परिणत भयो। खास गरेर दुईचार दिनअघि नै प्रचण्डले एउटा सहमति कायम गरेर देउवाजीसँग प्रस्ताव गर्नु भएको थियो। तर, देउवालाई राष्ट्रपति र प्रधानमन्त्री दुवै पद आफैले लिने सोचे। त्यसैले उहाँ ओलीसँग गठबन्धन गर्नुभयो। यो सरकार र यो गठबन्धन कुनै किसिमको दारार, असम्झदारीले टुट्यो भने सबैभन्दा बढी घाटा एमालेलाई नै हुन्छ। जे भयो त्यो राम्रैका लागि भयो। नयाँ पार्टीको संसद् प्रवेशलाई कसरी लिनु भएको छ ? अहिले मैले कम्युनिस्ट पार्टीहरूलाई प्रगतिशील मात्रै भनेको छु। परिवर्तनको मुद्दा लिएर उदाएका नयाँ पार्टीले समाज र युवामा नयाँ परिवर्तनको सन्देश र संकेत दिएको छ। अहिलेको राप्रपा कमल थापावाला राप्रपा होइन जस्तो लाग्छ। राप्रपा अहिले अर्को कलेभरमा आएको जस्तो लाग्छ। कस्तो कलेभर ?राप्रपाले समाजका अरूलाई पनि लिएर हिँडेको छ। हिजो पञ्चहरूलाई लिएर हिँड्थ्यो। अहिले उदाएको जनमत पार्टी, राष्ट्रिय स्वतन्त्र पार्टी र नागरिक उन्मुक्ति पार्टी पूर्ण रूपमा परिवर्तनकारी शक्तिहरु यथास्थितिलाई स्वीकार नगर्ने खालको छ। संविधानलाई स्वीकार गर्ने तर, काम गर्ने जुन पुरानो तौरतरिका छ त्यसलाई अस्वीकार गर्दै परिवर्तनकारी शक्तिको रूपमा आएको छ। जसपा र जनमत पार्टीमा अलि फरक ढंगको परिवर्तन भएको छ। अहिलेको सरकार सप्तरंगी सरकार हो। कालो बादल लागेको बेला आकाशमा सप्तरंगी देखियो भने त्यसको शोभा बेग्लै हुन्छ। त्यसैले यो सरकार विविधतामा एकता पनि हो। सरकारमा रहेका पार्टीबीच पावरसेयेरिङ कसरी हुन्छ ? कसले केकेमा दाबी गरिरहेका छन् ?मोटामोटी राष्ट्रपति र सभामुख एमालेले लिन्छ। यसमा प्रचण्डजीले सहमति जनाइसक्नु भएको छ। उपराष्ट्रपति र उपसभामुख, प्रदेश प्रमुख, मुख्यमन्त्रीलगायतको बारेमा त्यति बलियोसँग कुरा भएको छैन। सुदूरपश्चिम र कर्णाली प्रदेशको मुख्यमन्त्री माओवादीले लिन्छ जस्तो सम्भावना छ। विभिन्न पार्टीहरूले दावी गर्नु र एउटा सहमतिमा पुग्नु अलग कुरो हो। पार्टीका नेताहरू सहमतिमै टुंग्यानुहुन्छ। नेताहरू कुनै नीतिगत वा कुनै फर्मुला निकाल्नुहुन्छ। मिलाउनुहुन्छ। सातै प्रदेशमा पार्टीहरूले प्राप्त गरेको सिट संख्याको आधार मिलाउँछन् या नीतिगत सहमति हुन्छ। कुनै मापदण्ड बन्छ। प्रदेश, जिल्ला स्थानीय तहमा पार्टीको संरचना खडा हुन सकेको छैन ? अब पार्टी कसरी चल्छ ? अहिले धेरै प्रदेशहरू प्रदेश समितिहरू बनिसकेको छ। पार्टी महासचिव देव गुरुङले दैनिक काम काज हेर्न सुरु गर्नुभएको छ। संगठन विभागको बैठक पनि पुस १७ गते राखिएको छ।"
अदालतबाटै अन्याय,"विराटनगर : मोरङको बेलबारी नगरपालिका५ कसेनीस्थित लोहन्द्रा खोलामा भएको सामूहिक आक्रमण घटनाका पीडितले आफूहरूमाथि अदालतबाटै अन्याय भएको गुनासो गरेका छन्। उक्त घटनासँग सम्बन्धित मुद्दा झन्डै अढाई वर्षपछि अदालतले किनारा लगाएको छ। २०७७ साल भदौ १२ गते सामूहिक आक्रमणमा परेर एक जनाको मृत्यु भएको थियो भने तीन जना घाइते भएका थिए। घटनामा संलग्न भएको अभियोगमा २० जनाविरुद्ध कर्तव्य ज्यान र ज्यान मार्ने उद्योग मुद्दा दर्ता गरिएको थियो। फैसला गर्दै मोरङ जिल्ला अदालतले बिहीबार मुद्दाको अन्तिम किनारा लगाएको हो। न्यायाधीश राजेशकुमार कटुवालको इजलासले घटनाका मुख्य योजनाकार बेलबारीका विनयकुमार सरदार, विशालकुमार खवास, ग्रामथान गाउँपालिकाका वीरेन्द्रकुमार खाँ, दीपेन भनिने दीपेन्द्र चौधरी, राजेन्द्र राई (थुलुङ) र केके भनिने कृष्णकुमार चौधरीसमेत ६ जनालाई कसुरदार ठहर गरेको छ। इजलासले बेलबारी५ का विनयलाई कर्तव्य ज्यानतर्फ जन्मकैद (२५ वर्ष) र ज्यान मार्ने उद्योगतर्फ ३ वर्ष कैद सजायको फैसला गरेको अदालतका सूचना अधिकारी हेमबहादुर बुढाथोकीले बताए। अदालतले विनयबाट मृतकका परिवारलाई क्षतिपूर्तिबापत १ लाख रुपैयाँ भराउने फैसला पनि गरेको छ। घाइतेमध्येका समुन्द्रराज राईको उपचार खर्चबापत ३ लाख ७० हजार ४ सय ८ रुपैयाँ उनीबाटै तिराउने फैसलासमेत भएको जानकारी बुढाथोकीले दिए। उनका अनुसार अभियुक्तमध्ये ५ जनालाई मतियारका रूपमा कसुरदार ठहर गर्दै जनही २ वर्ष कैद सजायको फैसला भएको छ। अदालतले यस घटनामा संलग्न भनिएकामध्ये ९ जनालाई सफाइ दिएको छ। अभियुक्तहरू जितेन्द्रकुमार चौधरी, ज्ञानु भनिने ज्ञानव थुलुङ राई, अनोज भनिने अनोदकुमार माझी, ओम धामी, प्रेम चौधरी, बलराम चौधरी, कचालु गितार खवास भनिने यक्षकुमार चौधरी, राजिन राई र नलिन खवास भनिने नलिनलाल गच्छदारले सफाइ पाएका हुन्। हालसम्म फरार रहेका अभियुक्तहरू प्रभात चौधरी, मायालु भनिने दिनेश चौधरी माझी, अशोक खवास, शम्भु भनिने दिनेश मास्के र दीपु खवाससमेत ५ जनाको मुद्दा भने मुल्तबीमा राखिएको छ। अदालतले यही पुस ४ गते नै अभियुक्तमध्ये ६ जनालाई कसुरदार ठहर गर्दै ९ जनालाई सफाइ दिएको थियो। तर, सजाय निर्धारण भने अदालतले बिहीबार गरेको हो। उक्त घटनामा परेर बेलबारी५ का ४० वर्षीय चन्द्रकुमार राईको मृत्यु भएको थियो। बन्चरो, खुकुरीलगायतका हतियारले प्रहार गर्दा घाइते भएका उनको घटना भएकै दिन मोरङको विराट शिक्षण अस्पतालमा मृत्यु भएको हो। घटनामा उनकै परिवारका ३ सदस्य घाइते भएका थिए। घटनामा चन्द्रकुमारका दाजु सहीकुमार, भाइ समुन्द्रराज र भतिज (सहीकुमारका छोरा) गौरव घाइते भएका थिए। मृतक चन्द्रकुमारका दाजु धनकुमार राईको जाहेरीले प्रतिवादीविरुद्ध मुद्दा चलेको थियो। धनकुमारले भने अदालतकै फैसलामा प्रश्न उठाएका छन्। विराटनगरमा पत्रकार सम्मेलनको आयोजना गर्दै उनले फैसलाप्रति असन्तुष्टि व्यक्त गरेका हुन्। घटनामा संलग्न एक जनालाई मात्रै कर्तव्य ज्यान मुद्दामा दोषी ठहर गरियो। अरूलाई उन्मुक्ति दिइयो, उनले भने, सम्मानित अदालतबाट पनि हामीले न्याय पाएनौं। अपराधीलाई चोख्याउने काम भयो। धनकुमारले अदालतको फैसलाबाट पीडामा परेकाहरू थप पीडित बन्नुपर्ने अवस्था आएको गुनासो पोखे। घटनामा संलग्नलाई अपराधबाट चोख्याउने काम भएकाले न्यायकर्ताबाट नै थप अन्याय र पीडा महसुस भएको उनको दुःखेसो छ। केकुन प्रभावका कारण अपराधीलाई चोख्याइयो र हामी पीडितमाथि थप अन्याय गरियो भन्ने कुराको छानबिन गरेर न्यायका लागि आवाज उठाइदिन सबैसामु आग्रह गर्छु, धनकुमारले भने। घाइतेमध्ये भाइ समुन्द्रसहित उपस्थित भएर उनले पत्रकार सम्मेलन गरेका हुन्। समुन्द्रको टाउकाको शल्यक्रिया गरेर हड्डी निकालिएको छ। उक्त हड्डी देखाउँदै धनकुमारले भने, भाइहरू र भतिजको उपचारमा २५ लाख रुपैयाँभन्दा बढी खर्च भयो। ऋण गरेर उपचार गरियो। कसैले पनि सहयोग गरेनन्। पारिवारिक आर्थिक अवस्था कमजोर भएकाले ज्यालामजदुरी गरेर जीविका चलाउनुपर्ने बाध्यता छ। उपचारबापत खोजेको ऋण तिर्न नसक्दा भएको १ कट्ठा जग्गा पनि साहुलाई जिम्मा लगाउनुपर्ने अवस्था आएको गुनासो धनकुमारको छ। उनका अनुसार उपचारमा संलग्न चिकित्सकले समुन्द्रको टाउकामा स्टिल राख्नुपर्छ भनेका छन्। ५६ लाख रुपैयाँ लाग्छ भनिएको छ। तर, खर्च अभाव हुँदा सम्भव नभएको उनले सुनाए। घटनामा परेर घाइते भएकामध्ये भाइहरू सहीकुमार र समुन्द्र गरिखान नै नसक्ने अवस्थामा पुगेको धनकुमार बताउँछन्। उनका अनुसार घटनापछि पीडक पक्षबाट अनेक धम्की खेप्नु पर्यो। पैसाको प्रलोभन देखाउँदै मुद्दा फिर्ता दिन दबाब दिए। नमानेपछि धम्की दिन थाले, उनले भने, अहिले अदालतको फैसला पनि पीडककै पक्षमा आइदियो। थप उपचारका लागि रकम जुटाउन समस्या भइरहेको छ।घाइते समुन्द्रले पनि धेरै चिसो र गर्मी हुँदा चोट लागेको ठाउँ सहनै नसक्ने गरी दुख्ने गरेको बताए। यस्तो थियो घटना लोहन्द्रा खोलामाथि रहेको सुनसरीमोरङ सिँचाइ आयोजनाको साइफनसहितको पक्की पुल २०७४ साल साउनको बाढीले बगाइदिएपछि खोला वारपार गर्न समस्या भयो। मानिस र दुईचक्के सवारीसाधन आवतजावत गर्न मिल्ने गरी स्थानीय युवाले बाँसको भाटा प्रयोग गरेर खोलामाथि अस्थायी पुल बनाएका थिए। त्यसको खर्च उठाउन भन्दै युवाहरूले पुल वारपार गर्दा प्रतिमोटरसाइकल २५ रुपैयाँ लिन्थे। उक्त पैसासँग जोडिएको विवाद बढेर सामूहिक आक्रमणमा परिणत हुँदा ज्यानै जाने घटना भएको प्रहरीको निष्कर्ष छ। प्रहरीका अनुसार पुलबाट उठाएको पैसा आफूहरूलाई पनि दिनुपर्ने भन्दै बेलबारी५ का दिनेश भनिने घलेन्द्र श्रेष्ठलगायतका युवाले २०७७ भदौ ११ गते राति विवाद गर्न थाले। मोटरसाइकलमा आइपुगेका ग्रामथान२ का केके भनिने कृष्णकुमार चौधरी पनि विवादमा सामेल भए। त्यसपछि चौधरीले फोन गरेर विनयकुमार सरदारलाई बोलाए। केही युवासहित विनय आइपुगेपछि झन् उग्र बनेको विवाद स्थानीयले साम्य पारेर पठाए। तर, रीसईबी साँधेर बसेका विनयले केही युवालाई भेला पारेर ल्याउँदै भोलिपल्ट घटना गराएको अनुसन्धानबाट खुलेको छ। झगडा चाल पाएर सम्झाउन पुगेका चन्द्रकुमारको उनीहरूकै आक्रमणमा परेर मृत्यु भएको प्रहरीले जनाएको छ। विवाद सामूहिक आक्रमणमा परिणत हुँदा एकै परिवारका १ जनाको मृत्यु र ३ जना घाइते भएका हुन्। मृतक चन्द्रकुमार नृत्य प्रशिक्षक हुन्।"
कुखुराका खोर धमाधम खाली,"चितवन : कुखुरा व्यवसायबाट फाइदा हुन छोडेपछि किसानले कुखुरा पाल्न छोडेका छन्। व्यवसायबाट फाइदाको साटो उल्टै नोक्सानी हुन थालेपछि यो व्यवसायबाट किसान पलायन हुन थालेका छन्। कुखुराका खोर धमाधम खाली हुँदैछन्। पुराना कुखुरापालकमध्ये ७० प्रतिशतले यो व्यवसाय छोडिसकेका छन्। लगानी जोगाउने आसमा अडिन बाध्य ठूला उत्पादकले मात्रै धानेका छन्। आधाभन्दा बढी व्यवसाय बन्द हुने अवस्थामा छन्। लागत खर्च पनि नउठ्ने अवस्था छ, नेपाल ह्याचरी उद्योग महासंघका निवर्तमान अध्यक्ष टीका पोखरेलले भने, त्यसैले धेरै खोर खाली भएका छन्। लागत बढी छ, नाफा छैन। त्यसमा पनि बैंकले ऋण नदिएपछि पलायन हुने अवस्था आएको छ। मुलुकमा ३ सय ४८ ह्याचरीमध्ये २ सय चलेका छन्, त्यो पनि मुस्किलले। बैंकको ऋणमा जबरजस्ती सञ्चालन गरेका छन्। बोइलर कुखुरा पाल्ने किसान ६० प्रतिशतले घटेका छन्। लेयर्स कुखुरापालन गरिएको ७० प्रतिशत खोर बन्द छन्। कुखुराको चल्ला उत्पादन गर्ने ह्याचारीबाट हरेक साता ४५ लाख बोइलर चल्ला फार्ममा जान्थ्यो। अहिले २५ लाखमा झरेको छ। तीन लाखको संख्यामा बिक्री हुने लेयर्स अहिले मुस्किलले ७० हजार मात्रै बिक्री हुने गरेको व्यवसायीले बताए। कुखुरा व्यवसायी धराशायी बन्ने अवस्थामा पुगेको नेपाल ह्याचरी उद्योग महासंघका निवर्तमान अध्यक्ष पोखरेलले बताए। पोल्ट्री क्षेत्रमा भएको १ खर्ब ६० करोडको लगानी जोखिममा छ। लागत बढ्यो तर बिक्री भएन। व्यवसाय धरासायी बनेपछि उनीहरू चिन्तित छन्। बैंकले मनपरी ब्याज लिने गरेको आरोप पोल्ट्री व्यवसायी महासंघका अध्यक्ष गुणचन्द्र विष्टले बताए। अण्डा बेचेर दाना खुवाउन सक्ने अवस्था छैन। दाना उधारो पाइँदैन। दाना खुवाउने पैसा छैन। हामीले आजीवन घाटा खाएर सस्तो खुवाउन पर्ने ?, विष्टले भने, आपत पर्दा कसैले हेरेको छैन। राज्यले समेत नीतिगत रूपमा केही गरेको छैन। पोल्ट्रीमा गिरावट आँउदा दानाको खपत ३० प्रतिशतले कमी आएको छ। आधाभन्दा बढी बन्द हुने अवस्थामा पुगेका छन्। तर, राज्यबाट कुनै पनि आधार नपाएको व्यवसायीको गुनासो छ। नेपाल अण्डा उत्पादक संघका पूर्वअध्यक्ष त्रिलोचन कँडेलले उत्पादन क्षमता बढाउन नसकेको बताए। राज्यले बजार प्रवद्र्धन नगर्दा मनलाग्दी भएको कारण व्यवसाय धरापमा परेको बताउँछन्। गर या मरको अवस्थामा व्यवसायी छन्, कँडेलले भने, राज्यको ध्यान उत्पादन क्षमता बढाउनेतर्फ गएन। त्यही कारण हजारौं खोर धमाधम खाली हुने अवस्थामा पुगेका छन्। बर्डफ्लु र कोरोना भाइरसको संक्रमणपछिको लकडाउनले पोल्ट्री क्षेत्रमा नराम्रो असर पयो। उत्पादन लागतभन्दा पनि कम मूल्यमा व्यवसायीले अण्डा र कुखुरा बिक्री गर्न बाध्य छन्। पोल्ट्रीमा जोडिएका किसान निक्कै ठूलो संकटमा छन्। आत्मनिर्भर घोषणा गरे पनि राज्यले त्यसअनुसार सुविधा नदिएको गुनासो उनको छ। यही अवस्था रहे हामी त २०८० सालसम्म पनि व्यवसाय पुग्दैन कि भन्ने लागेको छ, नेपाल लेयर्स कुखुरापालक संघका अध्यक्ष विनोद पोखरेलले भने, राज्यलाई कर बुझाउँछौं आजसम्म राज्यले पोल्ट्री व्यवसायलाई केही गरेको छैन। लेयर्स चल्ला उत्पादन गर्ने ह्याचरी बन्द भएका छन्। १४ वटा ह्याचरीमध्ये दुइटा मात्रै सञ्चालनमा छन्। उत्पादन गरिएको चल्ला लागत मूल्यभन्दा कममा बेच्न बाध्य छन्। १ सय २० रुपैयाँ लागत रहेको लेयर्सको चल्ला ३५ रुपैयाँमा बेच्न मुस्किल भएको व्यवसायी बताउँछन्। ६५ रुपैयाँ लागत रहेको बोइलर चल्ला बढीमा २५ रुपैयाँमा बिक्री हुने गरेको छ। बैंकले ऋण लगानी नगर्दा व्यवसायी मारमा परेका छन्। चल्ला बेच्नु भनेको फाल्नु सरह भएको नेपाल कुखुरा व्यवसायी महासंघका अध्यक्ष राजेन्द्र लामिछानेले बताए। बिक्री नहुनुको कारण बैंकले पूर्ण लगानी नगर्नु हो। १५ प्रतिशत ब्याजमा कसरी व्यवसाय हुन्छ ?, उनले भने, ताला साँचो बैंकलाई बुझाउन पर्ने अवस्था आएको छ। उत्पादक, औषधि व्यवसायी, ह्याचरी, दाना, सप्लायर्स, मासु व्यवसायीसमेत प्रभावित छन्। बागमती प्रदेशको कृषि तथा पशुपन्छी विकास मन्त्रालयका सचिव शरणकुमार पाण्डेले नीतिगत रूपमा सुधार गर्न खोजेको बताए। हामीले नीतिगत रूपमै सुधारको योजना तयार गरेका छौं, उनले भने, पुस महिनाभित्रै बिक्री वितरणलाई अनुगमन नै गरेर सुरु गर्ने योजना छ। चितवनलाई पोल्ट्रीको राजधानीको रूपमा चर्चा गरिन्छ। मासु, अण्डा, दाना र चल्लामा नेपाल आत्मनिर्भर छ। व्यवसायीले २३ वर्षखघि दाबी गर्दै आएका थिए। सरकारले तीन वर्षअघि मात्रै आतमनिर्भर घोषणा गरेको हो। सरकारले प्रत्येक पुस १७ गते पोल्ट्री मनाउँछ।"
जापान भैरहवाको साझेदार बन्दै,"कानपुर : रुपन्देहीको सिद्धार्थनगर नगरपालिका (भैरहवा) र जापानबीच नगरपालिकामा विकासका योजनाहरू सञ्चालनका लागि छलफल भएको छ। सिद्धार्थनगर नगरपालिकाका प्रमुख इश्तियाक अहमद खानको नेतृत्वमा भारत भ्रमणमा रहेको टोलीले शिक्षा, स्वास्थ्य र पर्यटन क्षेत्रमा विकासका लागि जापानससँग छलफल गरेको हो। सिद्धार्थनगरको तर्फबाट प्रमुख इश्तियाक खान, उपप्रमुख उमा अधिकारी, इन्जिनियर विष्णुप्रसाद पन्थीलगायत र जापानका तर्फबाट संसदीय उपरक्षामन्त्री फुजीमारु सातोशी, पूर्वआइटीमन्त्री एवं आर्थिक तथा औद्योगिक विकास संसदीय समितिका अध्यक्ष नाओकाजू ताकेमोटो, आर्थिक तथा औद्योगिक विकास संसदीय समितिका सल्लाहकार मोहम्मद जाबेद खान, जापानका विशेष सल्लाहकार अब्दुल रहमान खानबीच विकासका योजनाहरू सञ्चालनका लागि भारत उत्तर प्रदेशको कानपुरमा छलफल भएको हो। सिद्धार्थनगर नगरपालिकामा विकासका योजनाहरू सञ्चालनका लागि जापानसँग भएको छलफल सकारात्मक भएको नगर प्रमुख खानले बताए। हामीले जापानसगँ शिक्षा, स्वास्थ्य र पर्यटन क्षेत्रमा विकास गर्नका लागि छलफल गरेका छौँ उनले भने, उहाँहरू यस विषयमा सकारात्मक हुनुहुन्छ।संसदीय समितिका सल्लाहकार मोहम्मद जाबेद खानले सिद्धार्थनगर नगरपालिकामा विकासका आफूहरूले पूर्ण सहयोग गर्ने प्रतिबद्धता जनाए।"
पशुपतिनाथ र कैलाशको उत्खनन गरिने,"काठमाडौं : पशुपति क्षेत्र विकास कोषले पशुपतिनाथ र कैलाशको पहिलो पटक उत्खनन गर्ने भएको छ। पाशुपत क्षेत्रको दोस्रो गुरुयोजनाको अवधारणाअनुसार सात स्थान र विषयको अन्वेषण गरिने भएको हो। जसमा गोपाल वंशको सन्दर्भ, किरातेश्वर एवं किरातकालीन सन्दर्भ (मोहप्रिय र लोहप्रियसमेत), देवगर्त ग्राम, भष्मेश्वर घाट, नवग्रह, कर्मुका सुवर्णपुरी र देवपत्तन छन्। यो गुरुयोजना दुई वर्षअघि नै तयार भए पनि स्वीकृत हुन सकेको थिएन। त्यसमा संशोधन र पुनरावलोकनपछि संस्कृतिमन्त्री अध्यक्ष रहेको कोषको सञ्चालक परिषद्ले हालै यसलाई पारित गरेको हो। दुई वर्ष लगाएर परिमार्जनपछि दोस्रो गुरुयोजना परिषद्बाट पास भएको कोषका सदस्यसचिव डा मिलनकुमार थापाले बताए। यो गुरुयोजनाले पाशुपत क्षेत्रको मुहार बदलिनेछ, सदस्यसचिव डा थापाले भने, मुख्यतः पशुपतिनाथ, कैलाश, भष्मेश्वरलगायत सात ठाउँ र विषयको अन्वेषण र उत्खनन गर्ने योजना छ। उक्त सात क्षेत्र र विषयको ऐतिहासिक विकासक्रमको अध्ययन, अनुसन्धान, अन्वेषण एवं उत्खननलगायत कार्यलाई प्राथमिकतामा राखिएको छ। उक्त कार्य पुरातत्त्व विभागको सहयोग र समन्वयमा गरिने गुरुयोजनामा उल्लेख छ। पाशुपत क्षेत्रमा यसअघि २०५६ सालमा १० वर्षे पशुपति क्षेत्रको अवधारणात्मक गुरुयोजना लागू भएको थियो। मन्त्री अध्यक्ष रहने कोषको सञ्चालक परिषद्ले स्वीकृत गर्ने कानुनी प्रावधान रहेकाले गुरुयोजना मन्त्रिपरिषद्मा लैजानु नपर्ने संस्कृति, पर्यटन तथा नागरिक उड्डयन मन्त्रालयका सचिव सुरेश अधिकारीले बताए। उनका अनुसार अब यो गुरुयोजना राष्ट्रिय गौरवको भएकाले राष्ट्रिय योजना आयोगमा पठाइन्छ। त्यसपछि यसका लागि आवश्यक बजेट योजनामा राखिन्छ। जुन बहुवर्षीय प्रणालीमा जान्छ। योजना स्वीकृत गरेपछि अर्थ मन्त्रालय जान्छ र बजेटको व्यवस्था गरेपछि रातोकिताबमा राखिने उनको भनाइ छ। उनका अनुसार त्यसपछि गुरुयोजना कार्यान्वयनमा जानेछ। राष्ट्रिय योजना आयोगका सदस्य डा रामकुमार फुयालले दोस्रो गुरुयोजना गौरवको र महत्वपूर्ण भएको बताए। मुलुकको १५औं आवधिक योजनामा गुरुयोजना बनाएर कार्यान्वयनमा लगिने भनिएको थियो। जुन काम हालै सम्पन्न भएको छ, उनले अन्नपूर्ण पोस्ट्सँग भने। उनका अनुसार विश्व सनातनीको भएकाले सबै धर्मावलम्बी पशुपतिनाथ आउने गरी अन्तर्राष्ट्रियकरण गर्ने लक्ष्य छ। दोस्रो गुरुयोजनाका लागि पहिलो पाँच वर्षमा १ अर्ब ३० करोड हाराहारी खर्च गरिने उनको भनाइ छ। बर्सेनि ३०३५ करोड खर्च थप्दै लैजाने भनिएको छ। यसमा कोषले गर्ने वार्षिक विकास खर्च जोडिएको छैन। धर्म, संस्कृति र सम्पदा बचाउने भएकाले यो लगानी फलदायी हुनेछ, उनले भने। तर, गुरुयोजनामा कुल लगानी र समय भने यति नै भनेर किटान गरिएको छैन। पशुपति क्षेत्रको संरक्षण र व्यवस्थापन गुरुयोजना तयारी समितिका सदस्य भीम नेपालले मान्यताका दृष्टिले उपत्यकाको सबैभन्दा पुरानो ठाउँ पशुपति भएकाले यसको संरक्षण र व्यवस्थापनले अन्तर्राष्ट्रिय महत्व पाउने बताए। यस पाशुपत क्षेत्रमा साहित्यिक स्रोत वंशावलीदेखि लिच्छवीका अभिलेख छन्। हिमवत्खण्डमा नेपाल प्रसंगमा पशुपतिको सन्दर्भ प्रयोगमा छन्, नेपालले भने, पशुपति पारी किरातकालमै केही काम भएको हुन सक्ने देखिन्छ। मृगस्थली, भण्डारखालमा उत्खनन् भयो। चर्चा भएको छ। आजको भोलि होइन, दीर्घकालीन योजना हो। उनका अनुसार बागमती पारीको स्थान एकदमै महत्वको हुने देखिन्छ। गुरुयोजनाअनुसार पाशुपत क्षेत्र धार्मिक मात्र नभएर जात्रापर्व आदि कारण जीवन्त छ र यो अभिन्न अंग हो। सयौं वर्षदेखि यसले ट्रान्समिसन अफ नलेजका रूपमा काम गरिरहेको छ, उनले भने, पशुपतिनाथ संस्कृति, जीवनशैली त हुँदै हो, थप यसमा सीप ज्ञान पनि लुकेको छ। परिषद्ले अत्यावश्यक वा बनाउनपर्ने र मिल्ने संरचना मन्दिर आसपास पनि बनाउने र बाँकी नयाँ संरचना तिलगंगास्थित आँखा अस्पतालछेउ रहेको ५ रोपनीमा बनाउने गरी खाका गुरुयोजनामा थप्ने निर्णय गरेको छ।"
घरभित्रको प्रदूषणले मृत्युदर उच्च,"काठमाडौं : एक अन्तर्राष्ट्रिय अध्ययनले भन्छ नेपालमा घरभित्र हुने प्रदूषण (इन्डोर पोलुसन)बाट मृत्यु हुनेको संख्या विश्वका अन्य मुलुकको तुलनामा उच्च छ। उक्त अध्ययनअनुसार नेपालमा प्रत्येक १ लाखमा १८२५ जनाको मृत्यु यसकै कारण हुन्छ। श्वासप्रश्वाससँग सम्बन्धित जोखिमको बारेमा सन् १९९० देखि २०१९ सम्म भएको अध्ययनले यस्तो तथ्य सार्वजनिक गरेको हो। २ सय ४ देशमा गरिएको अध्ययनले नेपालमा घरेलु प्रदूषणका कारण क्रोनिक अब्सट्रक्टिभ पल्मोनरी डीजीज (सीओपीडी) अर्थात् फोक्सोसँग आधारित समस्याले मृत्यु हुने समस्या उच्च देखिएको छ। ग्लोबल बर्डन अफ डीजीज स्टडी नाम दिइएको उक्त अध्ययन प्रतिवेदन गत जुलाईमा सार्वजनिक गरिएको थियो। विज्ञका अनुसार, सीओपीडी यस्तो समस्या हो, जसले हावाको बहाबलाई बन्द गराउँछ र श्वासप्रश्वासमा समस्या निम्त्याउँछ। अनि, घातक समस्या ल्याउँछ। प्रदूषणले क्यान्सर, मानसिक समस्या, मुटु, ग्यासटाइटिस तथा मांसपेसीको समेत गडबडी हुने जोखिम बढाउने अध्ययनको निष्कर्ष छ। क्यानाडाका मेगेल विश्वविद्यालयमा डिपार्टमेन्ट अफ इपिडिमियोलोजी एन्ड अकुपेसनल हेल्थ विभागका जे कफम्यानले उक्त अध्ययन गरेका हुन्। वातावरणीय समस्याले फोक्सोसम्बन्धी जोखिम बढाउने भए पनि गरिब एसियन देशहरूमा भान्साबाट निस्किने धुवाँ प्रमुख समस्या भएको अध्ययनमा भेटिएको छ। नेपालमा प्रदूषणका मुख्य कारण बायोमास (दाउरा, पराल, गोबरग्यासलगायत)को प्रयोग, फोहोर जलाउनु र यातायातसमेत रहेको पाइन्छ। कफम्यानका अनुसार फोक्सोजन्य समस्या बढ्नुमा भान्साबाट निस्किने धुवाँ, तताउने प्रणाली र बाहिरी प्रदूषणले थप टेवा दिएको छ। श्वासप्रश्वाससँग सम्बन्धित समस्याले नेपालमा मात्रै २६ प्रतिशतको मृत्यु हुँदै आएको छ। उक्त नम्बर संसारभरिको उच्च हो। उक्त समस्यासँग जुध्नका लागि वायुको गुणस्तर नियमन प्रभावकारी रूपमा लागू गर्न सुझाएका छन्। नेपाल सरकारले आगामी दुई वर्षभित्र सतप्रतिशत विद्युत्को पहुँच पुर्याउने लक्ष्य तय गरेको छ। प्राथमिक रोकथामका लागि एसियाका गरिब देशहरूले कम प्रदूषित आधुनिक ऊर्जाको प्रयोग गर्नुपर्ने र धूमपानको प्रयोग छोड्नुपर्ने पनि बताएका छन्। तर, कहिल्यै धूमपान नगर्नेहरू पनि घरायसी प्रदूषणका कारण फोक्सोको क्यान्सरको जोखिममा परेको अध्ययनले देखाएको छ। विशेषगरी महिला र बालबालिका घरायसी प्रदूषणको मारमा परेका छन्। विकासोन्मुख मुलुकका नागरिकले वार्षिक अनिवार्य रूपमा फोक्सोको परीक्षण गर्न सुझाएका छन्। ४० वर्ष माथिकाले अनिवार्य परीक्षण आवश्यक छ। समयमा नै समस्याको पहिचान भएमा उपचार गर्न सजिलो हुने भनिएको छ। सन् २०१६ मा युनिभर्सिटी अफ मेरिल्यान्ड इन्स्टिच्युट फर एप्लाइड इन्भारमेन्ट, युनिभर्सिटी अफ युटा स्कुल अफ मेडसीन र विकि कोइराला मेमेरियल अस्पतालले संयुक्त रूपमा गरेको अध्ययनले पनि महिला बालबालिकामा घरायसी प्रदूषणको दीर्घकालीन समस्यामा परेको देखाएको छ। उक्त अध्ययनले दाउरा, कोइला, गोबर, बालीका अवशेष बालेर हुने प्रदूषणले फोक्सो क्यान्सरको समस्या निम्त्याएको देखाएको थियो। उक्त अध्ययनमा घरायशी प्रदूषणले वार्षिक चार मिलियन मानिसको मृत्यु भएको जनाएको थियो। ३० प्रतिशत प्रदूषण घरायसी प्रयोजनबाट भर्खरै प्रकाशित विश्व बैंकको रिपोर्टले भन्छ दक्षिण एसियाका धेरै घरधुरीले ठोस इन्धनबाट भान्सा तयार गर्छन्। घरेलु प्रदूषणका कारक मानिएका यी स्रोतहरू पीएम २५ प्रदूषणका कारक मानिन्छन्। जसले स्वास्थ्यमा असर परेको छ। किनभने ३० प्रतिशत प्रदूषण घरेलु प्रयोगबाट निस्किएका छन्। उक्त उत्सर्जनले मृत्युको मुखमा पुर्याएको छ। स्टार्भिङ फर क्लिन एयर नाम दिइएको उक्त अध्ययनले औसतमा हुने घरायसी प्रदूषणको जोखिमको मात्रा एकदमै बढ्ने संभावना छ। दक्षिण एसियन क्षेत्रमा भारतको (इन्डो गैंगेटिक प्लेन) बाहेक घरेलु प्रदूषणबाट पीएम २५ को जोखिम दोब्बर हुने भनिएको छ। स्वास्थ्यको हिसाबले पीएम २५ घातक मानिन्छ। घरभित्रबाट हुने प्रदूषणका विषयमा विश्व स्वास्थ्य संगठनले २०१४ मा गरेको अध्ययनले नेपालमा कम्तीमा ७ हजार ५ सय बालबालिकाको यसकै कारण मृत्यु हुने गरेको देखाएको छ। बालबालिकाहरूमा निमोनिया तथा फोक्सोको क्यान्सर, मुटु तथा श्वासप्रश्वाससम्बन्धी जोखिम बढेको छ। त्यसैले पनि विद्युतीय प्रणालीमा फड्को मानुपर्ने औंल्याएको छ। जसले प्रदूषणसँग सम्बन्धित बिरामी घटाउने मात्रै होइन वनविनासलाई समेत रोक्छ। उक्त रिपोर्टमा करिब ३७५ मिलियन परिवार सुधारिएको बायोमासमा जान सक्ने र ८ लाख परिवारले घरेलु बायोमासको तत्काल प्रयोग गर्न सक्ने बताएको छ। नेपाल सरकारले आगामी दुई वर्षभित्र सतप्रतिशत विद्युत्को पहुँच पुर्याउने लक्ष्य तय गरेको छ। दोस्रो राष्ट्रिय निर्धारित लक्ष्य (एनडीसी) मा पनि सन् २०५० सम्ममा शून्य उत्सर्जनको उपलब्धि हासिल गर्ने जनाएको छ। त्यसैगरी सन् २०३० मा विद्युतीय खपत १४ सयबाट १५ हजार मेघावाट पुर्याउने लक्ष्य बनाएको छ। त्यसमा ५ देखि १० प्रतिशत ऊर्जा मिनी तथा माइक्रो हाइड्रो, सौर्य ऊर्जा, वायु तथा बायोइनर्जीबाट उत्पादन हुनेछ। सन् २०३० सम्ममा सम्पूर्ण मागको १५ प्रतिशत स्वच्छ ऊर्जाबाट पूरा हुनेछ। त्यसैगरी २०३० सम्ममा २५ प्रतिशत घरपरीवारले विद्युतीय चुलो प्राथमिक माध्यमका रूपमा प्रयोग गर्ने छन्। त्यसका लागि सन् २०२५ सम्मको दौरानमा विशेषगरी ग्रामीण क्षेत्रमा ५ लाख सुधारिएको चुलो राखिनेछ। त्यसैगरी सोही वर्षसम्म २ लाख घरायसी बायोग्यास र ५ सय ठूला खालका संस्थागत बायोग्यास प्लान्ट जडान गर्ने सरकारको लक्ष्य छ। उक्त काम समयमै भए सन् २०२५ सम्ममा भान्साबाट हुने उत्सर्जन करिब ११ प्रतिशत कटौती हुनेछ। उक्त नम्बर सन् २०३० मा कम्तीमा २३ प्रतिशत पुग्नेछ। तर, (एनडीसी) मा उल्लेख गरिएअनुसार हाल नेपालमा पाँच प्रतिशतले मात्रै विद्युतीय चुलो प्रयोग गर्छन्। त्यो पनि कसैले प्राथमिक स्रोतका रूपमा त कसैले विकल्पका रूपमा। वैकल्पिक ऊर्जा प्रवर्द्धन केन्द्रका सहायक कार्यकारी निर्देशक, नवराज ढकालका अनुसार ०७७।७८ र ०७८।८९ मा २२ हजारभन्दा बढी विद्युतीय चुला बाँडिसकेको छ। मागअनुसार विद्युतीय चुलो किन्न सहुलियत दिने गरिन्छ। कुनै गाउँपालिका वा नगरपालिकाले साझेदारीमा गर्न चाहेमा ६० देखि ८० प्रतिशत सरकारले सहयोग हुन्छ। अरू उनीहरू आफैं जोहो गर्नुपर्ने हुन्छ। यो वर्ष ७० प्रतिशत साझेदारी गर्ने र बाँकी आफैं या उपभोक्तासँग उठाउने भनिएको छ। माग संकलन गरेर केन्द्रबाट सम्बोधन गरेको ढकालको दाबी छ। स्वच्छ खाना पकाउने प्रविधि नेपालमा धेरै पहिलादेखि रहेको ढकाल बताउँछन्। सुरुमा मलका लागि सुरु भएको थियो। पछि यसको इन्धनको फाइदाको चर्चा भएपछि त्यसैरूपमा प्रवर्द्धन भयो। सुधारिएको चुलो भने वनजंगल माथिको दबाब कम गर्न सुरुवात गरिएको थियो। बायोग्यासको कार्यक्रम कृषिमा सुरु भएको ढकालले बताए। उनका अनुसार हालसम्म १५ लाख सुधारिएको चुलो प्रवर्द्धन गरिएको छ। त्यसमध्ये धेरैजसो माटोका छन्। कम टिकाउ हुने भएकाले फलामे चुलोको प्रयोग बढेको छ। स्वास्थ्यको हिसाबले खाना पकाउने प्रविधिमा आधारित विश्व बैंकले ल्याएको एउटा संरचना छ। यसमा विभिन्न प्रविधिको रेटिङ गरिएको छ। ढकालले भने स्वास्थ्यको हिसाबले किफायती हुनलाई खाना पकाउने चुलो कम्तीमा तह तीनको हुनुपर्छ। माटोको चुलोहरू तह दुईका छन्। फलामे चुला धेरैजसो तह एक र दुईका छन्। तह तीनमा अक्सिजन सप्लाई बढी भएर इन्धन राम्रो बल्छ र हानिकारक ग्यास कम आउँछ। शून्यदेखि पाँचसम्मको तह हुन्छन्। सरकारले राष्ट्रिय निर्धारित लक्ष्यमा स्वच्छ कुकिङको लक्ष्य राखेको उनले बताए। सरकारले स्वच्छ कुकिङ प्रविधिहरूका बारेमा जैबिक ऊर्जा रणनीति २०७३ मा उल्लेख गरेको छ। उक्त रणनीति मन्त्रिपरिषद्ले स्वीकृत गरेको ढकालले बताए। (स्वच्छ कुकिङभित्र बायोग्यास, विद्युतीय चुलो र सुधारिएको चुलो सबै पर्छ)। सन् २०२५ सम्म २ लाख बायोग्यास र ५ लाख सुधारिएको चुलो साथै पाँच सय ठूलो बायोग्यासको लक्ष्य राखिएको छ। त्यसैगरी सन् २०३० सम्ममा २५ प्रतिशत जनताले स्वच्छ खाना पकाउने विद्युतीय चुलोलाई प्राथमिक प्रयोगको रूपमा ल्याउने दाबी गरिएको छ। सन् २०४५ मा नेट जिरो मा जाने घोषणा गरिसकेको छ। ऊर्जाको क्षेत्रमा हेर्दा सतप्रतिशत पुग्नुपर्ने हुन्छ। तर, कतिपय क्षेत्रलाई सय प्रतिशत हुन नसक्ने देखिन्छ। ढकालले भने जेजस्ता लक्ष्य छन्। हासिल गर्न साझेदारी, समन्वय, स्रोत परिचालन, प्रविधि भिœयाउनुपर्ने देखिन्छ। अर्थ मन्त्रालयले निकालेको आर्थिक सर्वेक्षणमा कुल ऊर्जा खपतमा ६५ प्रतिशत परम्परागत ऊर्जाले स्थान ओगटोको छ। त्यसको मतलव दाउरा, कृषिजन्य अवशेष र गुइँठाको प्रयोग नै हुँदैआएको छ। सन् २०१५ सम्म दाउरामा मात्रै पकाउने ३० लाखभन्दा बढी छन्। विद्युतीय चुलोको प्रयोगबारे राष्ट्रिय निर्धारित लक्ष्यको मूल्यांकन २०२१ मा सन् २०३० सम्ममा २५ प्रतिशत परिवारले विद्युतीय चुलोलाई प्राथमिक स्रोतको रूपमा प्रयोग गर्ने आकलन छ। औसतमा पाँच जनाको परिवारले सातवटा ग्यास सिलिन्डरको प्रयोग गरे पनि विद्युतीयमा गएपछि तीनवटा ग्यास मात्रै प्रयोग हुने अनुमान छ। त्यसैगरी २०२५ भित्र ग्रामीण भेगमा पाँच लाख सुधारिएको चुलो, २ लाख बायोग्यास तथा ५ सय ठूला मात्राका बायोग्यास जोडिने लक्ष्य छ। नेपालमा सन् २०१७ को रिपोर्टअनुसार ५२४ प्रतिशतले बायोमासमा भर पर्ने देखिन्छ। विशेषगरी ग्रामीण भेगमा ६५८ प्रतिशत दाउराका भरमा छन्। सहरी क्षेत्रका ३५४ प्रतिशत सहरीका मानिस पनि दाउरा प्रयोग गर्छन्। सन् २०१५।१६ सम्मको तथ्यांकमा सहरी क्षेत्रका ३७९ प्रतिशतले विद्युतीय चुलोको प्रयोग गरेका छन्। उक्त नम्बर वर्षदिन अगाडि ३३ प्रतिशत थियो। विद्युतीयमा जानेहरूको संख्या प्रत्येक वर्ष बढिरहेको छ। वैकल्पिक ऊर्जा प्रवर्द्धन केन्द्रले ०७८ असोजमा प्रस्तावित परियोजना मिटिगेसन जीएचजी इमिसन थ्रु मोर्डन, इफिसेन्ट एन्ड क्लाइमेट फे्रन्ड्ली क्लीन कुकिङ सोलुसन्स (सीसीएस) कार्यक्रम पारित गरेको थियो। उक्त कार्यक्रमअन्तर्गत तराईका २२ जिल्लाका १० लाख घरधुरीमा आधुनिक ऊर्जाको पहुँच दिने लक्ष्य छ। पाँच लाख विद्युतीय चुलो, चार लाख ९० हजारले फलामे सुधारिएको चुलो, र १० हजार घरमा बायोग्यासको व्यवस्था गरिने परियोजनाको उद्देश्य छ। उक्त परियोजनाबाट ६५ लाख टन हरितगृह ग्यासका उत्सर्जन कम गर्न सकिने लक्ष्य छ। अब क्रमशः घट्छ भूपेन्द्र दास, वायु गुणस्तर विज्ञ घरायसी प्रदूषणका कारण हुने मृत्युदर क्रमशः घट्दै गएको छ। हेन्थ इफेक्ट्स इन्स्टिच्युट ले सन् २०२० मा निकालेको तथ्यांकले नेपालको सवालमा घरायसी प्रदूषणले हुने मृत्युदर घटेको देखाएको छ। यसलाई हामी मृत्युको ट्रेन्ड कम भएको भन्छौं। विश्वव्यापी तुलनामा बढेको देखिए पनि नेपालको सन्दर्भमा मृत्यु ट्रेन्ड घट्दैछ। इन्डक्सन, एलपीग्यास तथा स्मार्ट प्रविधि पहिलाको तुलानामा बढी प्रयोगमा आएको छ। जसका कारण घरायसी प्रदूषण केही मात्रामा घटेको हो। तर, नेपालमा जति पनि ऊर्जा प्रयोग गरिन्छ। त्यसको ८० प्रतिशत बायोमास प्रयोग (दाउरा, पराल, गुइँठा) गरेको देखिन्छ। मृत्युदर थोरै कम भएको हो। नेपालमा बाहिरी प्रदूषणले मर्नेको संख्या बढ्दैछ। कृषिजन्य अवशेष, फोहोर जलाउँदा, डढेलोलगायतका समस्याले घरायसीभन्दा बाहिरी प्रदूषणको चाप बढेको छ। फोहोरमैला बालेर आगो ताप्ने चलन पनि पहिलाको भन्दा बढेको छ। जति सानो कण त्यति नै स्वास्थ्यका लागि नराम्रो हुन्छ। भान्साबाट हुने प्रदूषणले सानो तथा ठूला कण निस्किन्छ। ठूलाको तुलनामा साना कण घातक हुन्छन्। ती कण सिधै रगतमा मिसिन्छ। भान्साबाट पीएम २५ को कण निस्किएको हुन्छ। मान्छेले आँखाले देख्दैन। कपालभन्दा ३० गुणा सानो हुन्छ। हजारौ प्रदूषणको कण मिलेर पीएम २५ बनेको हुन्छ। यसले जलवायु परिवर्तनमा र स्वास्थ्यमा गम्भिर असर गर्छ। बाहिरी तथा घरायसी दुवै खालका प्रदूषणमा पीएम २५ को मात्रा हुन्छ। घरभित्रको प्रदूषणका कारण देखिएका समस्या प्रिम्याचर मृत्युदर बढ्नुका साथै भ्रुणमा समेत असर समयअगावै बच्चा जन्मिने र कम तौलको हुने बाल्यकालमै श्वासप्रश्वासको संक्रमण मानसिक स्वास्थ्यमा जोखिम आमाको कोखमा हुँदादेखि नै फोक्सोको विकासमा समस्या हुने । जसका कारण गर्भ खेर जाने र बालबालिकाको मृत्यु हुन सक्ने घट्यो औसत आयु आधुनिक ऊर्जामा नागरिकको पहुँच घरेलु बायोग्यास ४ लाख ३९ हजार ५४७ संस्थागत ३५५ सुधारिएको चुलो १४ लाख २३ हजार २४२ फलामे चुलो १ लाख ६ हजार २७८ विद्युतीय चुलो २२ हजार ६९९स्रोत : वैकल्पिक ऊर्जा प्रवर्द्धन केन्द्र"
"अरू आयात घट्यो, सुन बढ्यो","काठमाडौं : प्रतिबन्धका कारण अधिकांश वस्तुको आयात घट्दा सुनको भने बढेको छ। चालू आर्थिक वर्षको पाँच महिनामा अघिल्लो आवको सोही अवधिको तुलनामा एकतिहाइ बढी मूल्यको सुन भित्रिएको हो। भन्सार विभागको तथ्यांकअनुसार साउनदेखि मंसिरसम्म २६ अर्ब ४४ करोड ४५ लाख २५ हजार रुपैयाँबराबरको आयात भएको छ। गत आवमा सोही अवधिमा १९ अर्ब ६६ करोड १४ लाख २१ हजार रुपैयाँको मात्र भित्रिएको थियो। अर्थात् यसपटकको आयात ३४५ प्रतिशत बढी मूल्यको हो। यो मूल्य कच्चा सुनको हो। व्यक्तिगत रूपमा ल्याइएका गहना जोड्दा ३६ प्रतिशतले बढेको छ। तथ्यांकअनुसार पाँच महिनामा ९६ करोड ४७ लाख रुपैयाँको गहना ल्याइएको छ। जबकि गत आवमा सोही अवधिमा ५१ करोड २ लाख रुपैयाँको मात्र आयात भएको थियो। बैंकहरूले दैनिक १० किलो मात्र कच्चा सुन आयात गर्न पाउँछन्। व्यवसायीले आफूलाई आवश्यक सुन कोटाअनुसार बैंकबाट किन्ने गरेका छन्। सरकारले गाडीलगायत विलासिताकासहित अत्यावश्यकभन्दा बाहिरका वस्तु आयातमा रोक लगाएको पर्सिपल्ट वैशाख १६ गते नेपाल राष्ट्र बैंकले सुनको दैनिक कोटा घटाएको थियो। त्यसअघि सिजनका बेला २५ किलो र अन्य बेला २० किलो ल्याउन पाउने व्यवस्था थियो। सरकारले कोटा घटाए पनि आयातमार्फत बिदेसिने मुद्रा भने बढेको हो। आयात मूल्य बढे पनि सुनको परिमाण भने बढेको छैन। चालू आवको पहिलो पाँच महिनामा १ हजार ७ सय ५९ किलो कच्चा सुन र १६ किलो गहना आयात भएको छ। गत आवको पहिलो पाँच महिनामा २ हजार ८ सय ४५ किलो सुन आयात हुँदा ८६ किलो सुनका गहना नेपाल भित्रिएका थिए। दैनिक आयात कोटा आधा बनाउँदा पनि विदेशी मुद्रा दोहन हुने क्रम नरोकिनुको मुख्य कारण हुन्, अन्तर्राष्ट्रिय बजारमा सुनको मूल्य बढ्नु र नेपाली मुद्रा कमजोर बन्नु। तथ्यांकमा आयात बढेको देखिए पनि परिमाण भने घटेको बताउँछन् नेपाल सुनचाँदी व्यवसायी महासंघका अध्यक्ष मणिकरत्न शाक्य। नेपाल राष्ट्र बैंकले वैशाख १६ गते सुन आयातको कोटा आधा बनाएपछि स्थानीय बजारको माग धान्नै नसक्ने परिस्थिति सिर्जना भएको छ, अध्यक्ष शाक्यले अन्नपूर्ण पोस्ट्सँग भने, दैनिक २० किलो सुन आयात हुने गरेकामा अहिले १० किलो मात्र आयात हुने गरेको छ। उनका अनुसार व्यवसायीले बैंकबाट सुन किन्ने गरे पनि त्यसका अलवा व्यक्तिगत रूपमा गरगहना पनि विदेशबाट ल्याइने गरेको छ। अहिले आयात बढी देखिनुको अर्थ सुन महँगो बनेको छ भन्ने प्रमाण हो, शाक्यले भने, यस्तै नेपाली मुद्रा कमजोर बन्दा आयात बढी देखिएको छ। अन्तर्राष्ट्रिय बजारमा २ महिनाअघि सुनको मूल्य प्रतिऔंस १६ देखि १७ सय अमेरिकी डलर थियो। अघिल्लो आवको पहिलो पाँच महिनामा पनि प्रतिऔंस १५ सयदेखि १७ सय डलरको बीचमा थियो। अहिले दुई महिनामै सुनको मूल्य प्रतिऔंस १८ सय डलर नाघेको छ। एक औंसमा २४३ तोला हुन्छ। विभागको तथ्यांकअनुसार चालू आवको पहिलो तीन महिनामा साढे ११ अर्ब रुपैयाँ बराबरको ९ सय ९७ किलो सुन आयात भयोे। त्यसपछिका २ महिनामा १५ अर्ब रुपैयाँभन्दा बढीको भित्रिएको हो। अमेरिकी डलर पनि महँगिएको छ। अघिल्लो वर्ष साउनदेखि मंसिरसम्म १ डलरको मूल्य १ सय १७ देखि १ सय १८ रुपैयाँको बीचमा थियो। अहिले विनिमय दर बढेर १ सय ३२ रुपैयाँ पुगेको छ। पछिल्लो पाँच महिनाको औसत विनिमयदर नै १ सय ४० रुपैयाँ छ। आयात कोटा बढाउन व्यवसायीको माग सरकारले विदेशी विनिमय सञ्चिति घटेको भन्दै वस्तु आयातमा प्रतिबन्ध लगाएपछि केन्द्रीय बैंकले सुनको कोटा कटौती गरेको थियो। अहिले सरकारले सो प्रतिबन्ध फुकुवा गरिसकेको छ तर केन्द्रीय बैंकले सुनमा गरेको कडाइ यथावत् राखेको छ। व्यवसायीले सुनको माग धान्न धौधौ भएको भन्दै कोटा बढाउनुपर्ने माग गरेका छन्। नयाँ सरकार बनेसँगै नयाँ अर्थमन्त्री आएपछि उनीहरूले आयात कटौती खुला गर्न लबिङ थालेका हुन्। विदेशी मुद्राको पर्याप्तता घटेको बेला कोटा घटाइनु ठीकै थियो होला, महासंघका अध्यक्ष शाक्यले भने, अहिले अरू वस्तुको आयात खुलेपछि पनि सुनको यथावत् राखिँदा हामी मारमा परेका छौं। राष्ट्र बैंकले पुनः सर्कुलर जारी गरी कोटा पूर्ववत स्थितिमा फर्काउनुपर्ने उनको भनाइ छ। शीर्ष २५ वस्तुमा सुन, एयरक्र्याफ्ट तथा पाटपुर्जा, पेट्रोलियम पदार्थ र रासायनिक मल मात्र अघिल्लो आवको यही अवधिभन्दा बढी आयात भएका छन्। पेट्रोलियम पदार्थ गत आवको मंसिरसम्म १ खर्ब ६ अर्ब १० करोड रुपैयाँको आयात भएको थियो। चालू आवको सोही अवधिमा १ खर्ब २१ अर्ब ८ करोड रुपैयाँको आयात भएको छ। पेट्रोलियम पदार्थ सबैभन्दा धेरै आयात हुने वस्तु हो। रासायनिक मलको आयात ७७ प्रतिशतले बढेको छ। गत आवको मंसिरसम्म ८ अर्ब ५८ करोड रुपैयाँको ल्याइएकामा चालू आवको समीक्षा अवधिमा १५ अर्ब १६ करोडको आएको छ। हवाईजहाज र पाटपुर्जा गत आवको मंसिरसम्म १ अर्ब १८ करोडको आयात भएकामा चालू आवको साही अवधिमा २ अर्ब ५९ करोडको पैठारी भएको छ। विभागको तथ्यांकअनुसार चाँदीको आयात सर्वाधिक ९४ प्रतिशतले घट्दा यसबीचमा कडा प्रतिबन्ध लगाइएको गाडी र पाटपुर्जा आयात ५६ प्रतिशतले घटेको छ। सरकारले गाडी आयात रोके पनि पाटपुर्जामा भने कडाइ गरेको थिएन।"
शासनमै छ फजुल खर्च,"नयाँ सरकारको पहिलो प्रतिबद्धता सुशासन कायम गर्ने हो भने त्यसको सुरुआत मन्त्रालयहरूको संख्या घटाएर गर्नुपर्छ। आन्तरिक राजस्व आम्दानीले प्रशासनिक खर्च धान्न कठिन भएका बेला सुशासनको शुभारम्भका लागि त्यो कदम नै उपयुक्त हो। यो सरकारको पहिलो चुनौती पनि चालु खर्च कम गर्ने र पुँजीगत खर्च वृद्धि गर्ने हो। फजुल खर्च नघटनाई र पुँजीगत खर्च नबढाई जर्जर अर्थतन्त्रलाई त्राण दिन सकिन्न। राजनीतिक जीवनको उत्तराद्र्धमा आइपुगेका प्रधानमन्त्री पुष्पकमल दाहालका सामु अहिले आएको अवसर अन्तिमजस्तो पनि हो। त्यसलाई सदुपयोग गर्ने अवसर नै सुशासन हो। मानौं कि थुप्रै दलहरूलाई विश्वासमा लिएर सरकार टिकाउनुपर्ने चुनौती अर्काेतिर छ। त्यसैलाई सामना गर्न सके र सुशासन कायम गर्न सकेमात्रै उनको नेतृत्व क्षमताकुशलता प्रमाणित हुन्छ। सरकार गठनका लागि बहुमत पुर्याउने नाममा भएभरका सांसदलाई मन्त्री बनाउने प्रवृत्ति विगतमा थिए। मन्त्रिपरिषद २५ सदस्यीयभन्दा बढी हुन नहुने कानुनी व्यवस्थाले एउटा बाँध भने लगायो। तर, अध्ययनहरूले नेपालमा त्यति पनि मन्त्रालयको संख्या चाहिन्न भन्ने देखाउँछ। एउटा अनावश्यक खर्च नहोस्, अर्काे आवश्यकता पनि त्यतिका मन्त्रालयको छैन भन्ने नै हो। एउटा मन्त्री वा मन्त्रालय थपिनु भनेको व्ययभार वृद्धि हुनु हो। एउटा मन्त्री र मन्त्रालय थपिँदा मासिक तलब भत्तामा मात्रै ५० लाख खर्च हुन्छ। सरकारले २०७५ भदौ ३ गते सार्वजनिक खर्च पुनरावलोकन आयोग बनाएको थियो। त्यसको उद्देश्य कति मन्त्रालय वा विभागहरू देशलाई आवश्यक हुन्छ भन्ने अध्ययन गरी सुझाव दिनु थियो। डिल्लीराज खनाल संयोजकत्वको आयोगको सुझाव थियो मन्त्रालयको संख्या १६ बनाऊ। थुप्रै मन्त्रालयहरू यस्ता छन्, जसलाई गाभ्न सकिन्छ। विभाग ३५ वटामात्रै बनाउने र महाशाखाहरू पनि ३ देखि ५ वटा बनाउने र एउटा मन्त्रालयमा एकजनामात्रै सचिव राख्ने लगायत खनाल आयोगका सुझाव व्यावहारिक छन्। तर सरकारले खनाल आयोगको प्रतिवेदन कार्यान्वयन त कता हो कता सार्वजनिकसमेत नगरी थन्क्यायो। मन्त्री र मन्त्रालय कति हुनेभन्दा पनि सरकारको सेवा प्रवाह कस्तो हुने भन्ने कुरा महत्वपूर्ण हो। तसर्थ धेरै कार्यालयहरू र मन्त्रीहरूभन्दा सेवा प्रवाह, सुशासनमा सरकारले जोड दिनैपर्छ। खनाल आयोगको सुझाव कार्यान्वयन गरेर दाहाल सरकारले सकारात्मक सन्देश दिनुपर्छ। राज्यलाई व्ययभार घटाउँदै सुशासन प्रदान गर्नुपर्छ। त्यसो त प्रदेशहरूमा पनि मन्त्रालयहरू घटाएर सही सन्देश दिन जरुरी छ।"
पोखरा अन्तर्राष्ट्रिय विमानस्थल उद्घाटन आज,"पोखरा : पोखरा अन्तर्राष्ट्रिय विमानस्थल प्रधानमन्त्री पुष्पकमल दाहालले अंग्रेजी नयाँ वर्षमा आइतबार उद्घाटन गर्दै छन्। नयाँ अन्तर्राष्ट्रिय विमानस्थल नियमित सञ्चालन र उद्घाटनका लागि सबै तयारी पूरा भएको पोखरा अन्तर्राष्ट्रिय विमानस्थल प्रमुख बिक्रम गौतमले बताए। विमानस्थल सञ्चालनमा आए पनि अन्तर्राष्ट्रिय उडान कहिलेबाट सुरु हुने हो भन्ने यकिन नभएको गौतमले बताए। आन्तरिक उडान भने आइतबारदेखि सुरु हुने छ। अन्तर्राष्ट्रिय उडानका लागि बुद्ध एयरले भारतका विभिन्न सहरमा उडान भर्न भारत सरकारसँग अनुमति मागेपनि अहिलेसम्म त्यसको रेस्पोन्स नआएको गौतमले जानकारी दिए। योसँगै उद्घाटनका दिन पोखराबनारसपोखरा उडान गर्ने बुद्धको योजना पुरा हुन सकेन। अन्तर्राष्ट्रिय उडानका लागि थाई स्माइल, जजीरालगायतले चासो राखेर कुराकानी गरिरहेको नागरिक उड्डयन प्राधिकरणले जनाएको छ। छिट्टै पोखराबाट अन्तर्राष्ट्रिय उडान हुने गौतमले बताए। उद्घाटन समारोहमा कार्यक्रम नागरिक उड्डयन प्राधिकरणले गर्ने तथा जनसहभागिता र प्रचारप्रसारको जिम्मा पोखरा महानगरपालिकाले लिएको महानगर प्रमुख धनराज आचार्यले बताए। करिब पाँच दशकदेखिको पोखरेलीको अन्तर्राष्ट्रिय विमानस्थल सञ्चालन हुनुपर्ने सपना पुरा भएको दिनलाई विशेष बनाउन महानगरले सार्वजनिक बिदा दिने भएको छ । कार्यक्रममा विमानस्थल निर्माणका लागि सुरुवाती चरणमा जमिन अधिग्रहण गर्न महत्वपूर्ण भूमिका खेलेका विमानस्थल निर्माणका परिकल्पनाकार तत्कालीन गण्डकी अञ्चलका अञ्चलाधीश शंकरराज पाठकलाई रथारोहणसहित नागरिक अभिनन्दन गरिने मेयर आचार्यले जानकारी दिए।"
प्रदेश १ को प्रदेशसभामा २ वटा अध्यादेश पेश,"विराटनगर : प्रदेश १ प्रदेशसभाको पहिलो बैठकमा २ वटा अध्यादेश पेश गरिएको छ। बैठकले एउटा नियमावली पारित गरेको छ। प्रदेशसभाको दोस्रो कार्यकालको पहिलो बैठक आइतबार ज्येष्ठ प्रदेशसभा सदस्य गयानन्द मण्डलको अध्यक्षतामा बसेको थियो। बैठकमा प्रदेश निजामती सेवा अध्यादेश २०७९ र केही प्रदेश ऐन संशोधन अध्यादेश २०७९ पेश गरिएको हो। दुवै अध्यादेश प्रदेश प्रमुखले गत असोज ११ गते जारी गरेका थिए। प्रदेशका आन्तरिक मामिला तथा कानुनमन्त्री केदार कार्कीले बैठकमा अध्यादेश पेश गरेका हुन्। संघीय सरकारले प्रशासनिक संघीयता कार्यान्वयमा ढिलाइ गरेपछि कामकारबाही अघि बढाउन प्रदेशले छुट्टै अध्यादेश ल्याउनु परेको जानकारी उनले दिए। आइतबार टेबुल भएको दुवै अध्यादेश प्रदेशसभाबाट कहिले पारित हुन्छ भन्ने यकिन छैन। तर, प्रदेश प्रमुख पर्शुराम खापुङले आगामी २४ गतेका लागि नयाँ प्रदेश सरकार गठनको आह्वान गरिसकेका छन्। सरकार गठनपछि प्रदेशको सभामुख र उपसभामुख चयन प्रक्रिया अघि बढ्ने छ। त्यसपछि नियमावलीमा भएको व्यवस्था बमोजिम प्रदेशसभाबाट दुवै अध्यादेश पारित गर्नका लागि प्रक्रिया अगाडि बढ्ने सम्भावना छ। त्यस्तै बैठकले प्रदेशसभा नियमावली २०७४ (पहिलो संशोधनसहित) पारित गरेको छ। उक्त नियमावली अनुसार अबको प्रदेशसभा अघि बढ्ने छ। बैठकले प्रदेशका वन, वातावरण तथा भूसंरक्षणमन्त्री शेखरचन्द्र थापाको निधनप्रति दुःख व्यक्त गर्दै शोक प्रस्ताव पारित गरेको छ। थापाको निधन गत कात्तिक २३ गते भएको हो। प्रदेशसभाको अर्को बैठक आगामी २५ गते दिउँसो १ बजेका लागि बोलाइएको छ।"
पोखरा अन्तर्राष्ट्रिय विमानस्थल आर्थिक विकासको अर्को खम्बा : प्रधानमन्त्री प्रचण्ड,"पोखरा : प्रधानमन्त्री पुष्पकमल दाहाल 'प्रचण्ड'ले पोखरा अन्तर्राष्ट्रिय विमानस्थलले मुलुको आर्थिक विकासमा महत्वपूर्ण योगदान पुर्याउने विश्वास व्यक्त गरेका छन्। प्रधानमन्त्री प्रचण्डले पोखरा अन्तर्राष्ट्रिय विमानस्थलले जिल्लाको मात्रै नभइ सिंगो मुलुकको आर्थिक विकासमा महत्वपूर्ण योगदान पुग्ने बताए। विमानस्थल उद्घाटन गर्न प्रधानमन्त्री प्रचण्ड आइतबार काठमाडौंबाट पोखरा आएका थिए। 'पोखरा पर्यटकीय रुपमा विश्वरुपमा परिचित त छ नै। कनेक्टिभिटीका रुपमा यस जिल्लामात्रै नभइ सिंगो मुलुको आर्थिक विकासमा महत्वपूर्ण योगदान पुर्याउनेमा कसैले दुईमत राख्दैन,'प्रधानमन्त्री प्रचण्डले भने। लामो समयको निर्माणपछि विमानस्थल सञ्चालनमा आएसँगै पोखरेली जनताको सपना पूरा भएको उनको भनाइ छ। प्रचण्डले तेस्रो पटक प्रधानमन्त्री भएको एक हप्ता नपुग्दै विमानस्थल उद्घाटन गर्न पाउँदा हर्ष र गर्व महशुस भएको बताए। उनले भने,'तेस्रो पटक प्रधानमन्त्री बनेको एक हप्ता नपुग्दै पोखरा अन्तर्राष्ट्रिय विमानस्थल उद्घाटन गर्ने अवसर पाएँ। तपाईंहरुको खुसीसँग खुसी मिसाउन चाहन्छु।' प्रधानमन्त्री प्रचण्डले शान्ति सम्झौतामा आएदेखि नै आफूले पोखरामा अन्तर्राष्ट्रिय विमानस्थल बन्नुपर्छ भन्ने अडान राख्दै आएको बताए। उनले विमानस्थल निर्माणका लागि विभिन्न सम्बन्धित व्यक्तित्वसँग छलफल र संवाद गरेको बताए। 'संघीय लोकतान्त्रिक गणतन्त्रको पहिलो प्रधानमन्त्री भएदेखि नै लगातार पोखरा अन्तर्राष्ट्रिय विमानस्थल निर्माणको बारेमा कास्की जनतासँग, विभिन्न राजनीतिक दलका नेता तथा कार्यकर्ता र बुद्धिजिवी,व्यवसायीहरुसँग गरेको दिनको स्मरण गर्न चाहन्छु,'उनले भने,' विमानस्थल निर्माणबारे चिनियाँ दूतावासमा मात्रै नभइ चीन भ्रमणमा लगातार गरेका संवादहरु स्मरण गरेको छु।'"
विदेशीका अस्वभाविक चासो मान्य हुँदैन: वर्षमान पुन,"काठमाडौं: नेकपा माओवादी केन्द्रका उपमहासचिव वर्षमान पुनले सरकारलाई सफल बनाउने अभियानमा लाग्ने बताएका छन्। सञ्चारकर्मीहरुसँगको भेटमा पुनले यसपटक मन्त्री नबन्ने मनस्थितिमा रहेको बताए। यो पटक मुलुक र जनताका पक्षमा काम गर्न आफू मन्त्रिमण्डल बाहिर रहेर काम गर्ने पुनले बताए। चीनमा उपचार गराएर फर्किए लगत्तै पुन यो गठबन्धन निर्माणमा भित्रभित्रै सक्रिय भए। तर, आफैंले निर्माण गरेको गठबन्धनमा मन्त्री हुन्न भन्नुको कारणबारे पुनले भने, तीनपटक मन्त्री भइसकेको छु। यसपटक बाहिरै बसेर अध्यक्ष प्रचण्ड नेतृत्वको सरकारलाई सफल पार्न लाग्छु। पुनले आफू मर्यादाक्रम नमिलेर वा हेबिवेट मन्त्रालय नपाएका कारण सरकारबाहिरै बस्न लागेको भन्ने भ्रममा नपर्न सबैलाई आग्रह गरेका छन्। पहिलोपटक मन्त्री बनेका राष्ट्रिय स्वतन्त्र पार्टीका सभापति रवि लामिछाने पहिलो पटकमै उपप्रधानसहित गृहमन्त्री भएको विषयलाई कारण बनाउँदै पुन सरकारमा जान अनिच्छुक भएका समाचार आएका थिए। धेरै दल मिलेर सरकार बनेको छ। फरक पार्टीबाट मन्त्री भएका व्यक्तिसँग मर्यादा क्रममा तल वा माथि पर्ने भइयो भनेर सरकारमा जानेनजाने हुँदैन, पुनले भने, यसपटक बाहिरै बसेर प्रधानमन्त्रीलाई सहयोग गर्छु, पार्टी सुदृढीकरणको काम पनि गर्नुछ। राजनीतिक जटिलताका बीच वर्तमान सरकार गठन भएको भन्दै उनले सुशासन, भ्रष्टाचार नियन्त्रण र जनताको विकासको चाहना सरकारको पहिलो प्राथमिकता रहेको बताए। आफ्ना अध्यक्षको नेतृत्वमा नयाँ सरकार बनेपछि जनमानसमा उत्साह आएको उनको भनाइ छ। विदेशबाट आउने नेपालीले व्यक्तिगत प्रयोजनका लागि ल्याउने मोबाइल फोनमा लगाइएको प्रतिबन्ध फुकुवा गरेर सरकारले जनपक्षीय कामको थालनी गरिसकेको उनले बताए। फरक प्रसंगमा पुनले नेपालजस्तो संवेदनशील भूराजनीतिक अवस्थामा रहेको मुलुकले कूटनीतिक सम्बन्ध सञ्चालन गर्दा परिपक्वता र कुशलता प्रदर्शन गर्नुपर्ने बताए। सरकार र आफ्नो दलले दुई छिमेकी भारत र चीन तथा अमेरिकासहित सबै मित्र राष्ट्रसँग समानता र सहअस्तित्वका आधारमा बराबरीको सम्बन्ध राख्ने विषयलाई सधैं केन्द्रमा राख्ने उनको भनाइ छ। कहिले कता र कहिले कता ढल्किने गर्दा कुटनीतिक सम्बन्धमा असन्तुलन पैदा हुन्छ। हामी कतै ढल्किनेभन्दा पनि नेपालतिर ढल्किनुपर्छ, पुनले भने, छिमेकी र अरु अन्तर्राष्ट्रिय मित्रहरुका जायज र स्वभाविक चासोको हामीले सम्बोधन गर्नुपर्छ। सबैसँग सहयोग र सहकार्य गरेर जानुपर्छ भन्ने नै सरकार र हाम्रो दलको परराष्ट्र नीति सञ्चालनको आधार हो ।"
प्रधानमन्त्री प्रचण्डले गरे पोखरा अन्तर्राष्ट्रिय विमानस्थलको उद्घाटन,"पोखरा : प्रधानमन्त्री पुष्पकमल दाहाल प्रचण्ड'ले पोखरा अन्तर्राष्ट्रिय विमानस्थलको उद्घाटन गरेका छन्। विमानस्थल उद्घाटन गर्न प्रधानमन्त्री प्रचण्ड आइतबार बिहान पोखरा आएका थिए। प्रधानमन्त्री प्रचण्डसँगै उपप्रधानमन्त्री तथा अर्थमन्त्री विष्णु पौडेललगायत विधिन्न राजनीतिक दलका शीर्ष नेताहरु पोखरा आएका हुन्। विमानस्थल उद्घाटन समारोहलाई भव्य बनाउन विभिन्न जातजातिका मौलिक झाँकी र सांस्कृतिक प्रस्तुत गरिएका छन्। विमानस्थलको उद्घाटन भएसँगै आजैबाट सबै आन्तरिक उडान हुनेछन्। तस्बिर ; रासस लामो प्रतिक्षापछि विमानस्थल निर्माण भएर सञ्चालनमा आएपछि पोखरेली खुसी छन्। यसबाट पोखराको समृद्धिको अपेक्षा गरिएको छ। आइतबारबाट विमानस्थल औपचारिकरुपमा सञ्चालनमा आए पनि अन्तर्राष्ट्रिय उडानको भने एकिन भइसकेको छैन। अन्तर्राष्ट्रिय उडानका लागि थाई स्माइल, जजीरालगायतले चासो राखेर कुराकानी गरिरहेको नागरिक उड्डयन प्राधिकरणले जनाएको छ। करिब पाँच दशकदेखिको पोखरेलीको अन्तर्राष्ट्रिय विमानस्थल सञ्चालन हुनुपर्ने सपना पुरा भएको दिनलाई विशेष बनाउन महानगरले सार्वजनिक बिदा समेत दिएको छ। प्रधानमन्त्री पुष्पकमल दहाल प्रचण्डले पोखरा अन्तर्राष्ट्रिय विमानस्थलको उद्घाटन गर्नुभएको छ । यहाँ आज आयोजित भव्य कार्यक्रमकाबीच उहाँले ताम्रपत्र अनावरण गर्दै विमानस्थलको औपचारिकरुपमा उद्घाटन गर्नुभएको हो ।"
पोखरा अन्तर्राष्ट्रिय विमानस्थल बीआरआईअन्तर्गतको परियोजना रेहेको चीनको विवादास्पद दाबी,"काठमाडौं : नेपालमा तेस्रो अन्तर्राष्ट्रिय विमानस्थल पोखराको आइतबार भव्य समारोहबीच उद्घाटन भयो। उद्घाटन गर्न पुगेका प्रधानमन्त्री पुष्पकमल दाहालले कास्कीबासीको सपना पूरा भएको बताए। पोखरा अन्तर्राष्ट्रिय विमानस्थलले देशकै अर्थतन्त्रमा योगदान पुर्याउने प्रचण्डले दाबीसमेत गरे। करिब पाँच दशकदेखिको पोखरेली सपना पूरा हुँदै गर्दा चीनले भने यसबारे विवादास्पद दाबी गरेको छ। काठमाडौंस्थित चिनियाँ दूतावासले पोखरा अन्तर्राष्ट्रिय विमानस्थल बीआरआईअन्तर्गतकै परियोजना रहेको दाबी गरेको छ। दूतावासका प्रवक्ताको आधिकारिक ट्वीटरमा लेखिएको छ, ' यो (पोखरा अन्तर्राष्ट्रिय विमास्थल) नेपालचीन बिआरआई सहयोगको प्रमुख परियोजना हो। नेपाल सरकार र नेपाली जनतालाई हार्दिक बधाई!' जबकि नेपालले बीआरआई परियोजना कुन मोडेलमा अगाडि बढाउने निर्णय गरिसकेको छैन। पूर्व राजदूत विजयकान्त कर्णले यस सम्बन्धमा चीनले झुटो दाबी गरेको बताए। महँगो व्याजदरमा ऋण उपलब्ध गराएर चीनले झुटो दाबी गरेको उनले अन्नपूर्णलाई बताए। राजदूत कर्णका अनुसार पोखरा अन्तर्राष्ट्रिय विमानस्थल चीनको आयातनिर्यात (एक्जिम) बैंकबाट २१६ करोड डलर ऋणबाट बनेको हो। जसको व्यजदर अहिलेसम्मकै उच्च छ। 'पोखरा अन्तर्राष्ट्रिय विमास्थल चीनको एक्जिम बैंकबाट चर्को व्याजमा ऋण लिएर बनेको हो। आगामी मार्चबाट व्याज र ऋण दुवै तिर्नुपर्ने नेपाल सरकारको बाध्यता छ,' उनले भने। चीन सरकारले छनौट गरेका ९ परियोजनामा समेत पोखरा अन्तर्राष्ट्रिय विमानस्थल नपर्ने उनको दाबी छ। 'हामी बिआरआईका ९ परियोजना छनौट भएको सुन्छौं। तर त्यो ९ परियोजनामा पनि पोखरा विमानस्थल इन्क्लुड छैन,' उनले थपे। उनले पोखरा विमानस्थल महँगो लगानीमा बनेको बताए। 'पोखरा विमानस्थल ४ वर्षमा बन्ने भनेको थियो। तर ७ वर्षमा उद्घाटन भयो। अझ धेरै काम बाँकी नै छ। लागतको हिसाबले पनि यो एकदमै महँगो विमानस्थल बनेको छ। प्रस्तावित बजेटभन्दा धेरै लगानीमा विमानस्थल बनेको छ,' उनले भने। कम्युनिस्ट सरकार बनेसँगै चीन नेपालसँग निकट हुन खोजेको कर्णको विश्लेषण छ। निकटता देखाउनकै लागि केरुङकाठमाडौंको सम्भाव्यता अध्ययन चिनियाँ पक्षले सुरु गरेको उनको भनाइ छ। 'कम्युनिस्ट अलायन्सको सरकार आएपछि चीनले नेपालसँग निकट हुन खोजेको छ। केरुङकाठमाडौं रेलको सम्भाव्यता अध्ययन पनि सुरु गरेको छ। तर हेर्दै जानुहोला केरुङकाठमाडौं रेल बन्दैन,' उनले भने। चीनले 'रेलवे फर्स्ट सर्भे एन्ड डीजाइन इन्स्टिच्युट ग्रुप कोअपरेट लिमिटेड'लाई केरुङकाठमाडौं रेलमार्गको विस्तृत सम्भाव्यता अध्ययन गर्ने जिम्मेमा दिएको छ। केरुङकाठमाडौं रेलमार्गका लागि सो कम्पनीबाट ६ जना इन्जिनियहरूले सम्भाव्यता अध्ययन गरिरहेको छ। चिनियाँ विदेशमन्त्री वाङ यीको नेपाल भ्रमणका बेला नेपाल सरकारले औपचारिकरूपमकै ऋणमा बिआरआई ल्याउन नसकिने बताएको थियो। तत्कालीन प्रधानमन्त्री शेरबहादुर देउवा र परराष्ट्रमन्त्री डा नारायण खड्काले बीआरई परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने बताएका थिए। नेपालले बीआरआई परियोजनामा सन् २०१७ मा हस्ताक्षर गरेको थियो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छैन। चिनियाँ विदेशमन्त्री वाङले तत्कालीन प्रधानमन्त्री देउवा र परराष्ट्रमन्त्री डा खड्कामार्फत् बीआरआई परियोजनामा नेपाल सरकारको पोजिसनबारे प्रस्ट हुन खोजेका थिए। देउवाले वाङसँग आर्थिक अवस्थासमेत राम्रो नभएका बेला मुलुकले ऋण धान्न नसक्ने जवाफ दिएका थिए।"
गठबन्धन कुनै पनि बेला भत्किन सक्छ : डाकेपी शर्मा (भिडियो वार्ता),"काठमाडौं: राजनीतिक विश्लेषक डाकेपी शर्माले गठबन्धन कुनै पनि बेला भत्किन सक्ने दाबी गरेका छन्। अनेकौँ पार्टीको टेकोमा रहेको गठबन्धन एकअर्काको स्वार्थ नमिलेकै विन्दुबाट भत्कन सक्ने खतरा रहेको शर्माले औँल्याए। गठबन्धनमा खटपट आउने वित्तिकै सरकार फेरिने उनको दाबी छ। गठबन्धन जोगाउने वा भत्काउने चाबी भने एमाले अध्यक्ष केपी शर्मा ओलीको हातमा रहेको उनले बताए। माओवादीसँग पानी बाराबारको स्थिति रहँदा पनि ओलीले किन प्रचण्डलाई नै प्रधानमन्त्री बनाए भन्ने प्रश्नमा शर्माले भने,'तत्कालीन संसद विघटन गर्दा पूर्वसहमतिविपरित देउवा पछि हटेपछि धोका पाएका ओलीले अहिले देउवासँग प्रतिशोध लिएका हुन्। विगतमा माधव नेपालसँग मिलेर ओलीलाई सडकमा पुर्याइदिएका प्रचण्डलाई पनि ओलीले कुनै पनि बेला बदला लिन सक्छन्।'"
कांग्रेस संगठनमा किन कमजोर बने अमृत अर्याल?,"विराटनगर : नेपाली कांग्रेसका नेता अमृत अर्याल पार्टीको १२औँ महाधिवेशनसम्म कोइराला क्याम्पमा थिए। कोइराला खेमाको आर्शीवादका कारण २ पटकसम्म कांग्रेसको मोरङ जिल्ला सभापति हुन पाए। कोइराला पक्षको साथ पाएर उनी पार्टीका तर्फबाट २०५४ सालमा विराटनगरको मेयरमा उठेका थिए। त्यतिबेलाको स्थानीय निकाय निर्वाचनमा अर्याल पराजित हुँदा एमालेका रमेशचन्द्र पौडेल निर्वाचित भए। तर, उनै अर्याल १३ औँ महाधिवेशनबाट भने क्याम्प फेर्दै शेरबहादुर देउवा पक्षमा लागे। उक्त महाधिवेशनबाट गुट फेर्दै डिगबहादुर लिम्बूलाई पार्टीको जिल्ला सभापति बनाउन पनि सफल भए। लिम्बू कांग्रेस फुटाउँदा प्रजातान्त्रिक कांग्रेसमा गएर देउवालाई साथ दिएका नेता हुन्। पार्टीको १४ औँ महाधिवेशनसम्म आइपुग्दा क्याम्प परिवर्तन गर्दै लिम्बू कोइराला पक्षमा आइपुगे। दोस्रो कार्यकालका लागि पार्टीको मोरङ जिल्ला सभापति भए। र पनि हलचल नभएका अर्याललाई भने मोरङमा देउवाको विश्वासपात्र भनेर चिन्ने गरिन्थ्यो। तर, पछिल्लो परिस्थितिले उनले देउवाको विश्वास जित्नै सकेका रहेनछन् भन्ने प्रष्ट हुन्छ। कांग्रेसको राजनीतिलाई होल्ड गरिरहेको कोइराला पक्षलाई साथ दिँदा पावर परिचालन गर्न नपाएपछि र सधैँ कोइरालाकै इशारामा चल्नुपर्ने बाध्यताबीच अर्यालले गुट परिवर्तन गरेको चर्चा छ। देउवासँग नजिक हुँदै देउवाको क्याम्प लिडर भएर अघि बढ्न अर्याल चाहन्थे। हुन त कोइरालालाई छाडेर देउवालाई समर्थन गरेपछि अर्याल पार्टीको केन्द्रीय सदस्यमा मनोनित भएका हुन्। गुट परिवर्तन गर्दै १३ औँ महाधिवेशनमा देउवा पक्षबाट केन्द्रीय सदस्यमा उठेका थिए। पराजित भए। तर, कांग्रेसभित्र कोइराला परिवारको एकछत्रजस्तै राज चलिरहेको मोरङबाट आफूलाई साथ दिएपछि देउवाले उनलाई केन्द्रमा मनोनित गरे। अर्याल १४ औँ महाधिवेशनबाट पनि केन्द्रीय सदस्यमा निर्वाचित भए। २०७० सालको दोस्रो संविधानसभा निर्वाचनमा मोरङको निर्वाचन क्षेत्र नम्बर ५ बाट कांग्रेसका उम्मेदवार बनेर तत्कालीन मधेसी जनअधिकार फोरम नेपालका अध्यक्ष उपेन्द्र यादवलाई हराउँदा अर्यालको राजनीतिक उचाइ बढेको थियो। त्यतिबेला चुनावमा विजयी भएर धेरै चर्चा पाउनेमध्ये उनी पनि एक हुन्। २०७४ सालको निर्वाचनमा भने तत्कालीन बाम गठबन्धनका उम्मेदवार माओवादीका शिवकुमार मण्डलसँग पराजित भए। गत मंसिर ४ गतेको निर्वाचनमा मोरङ ५ को खबाट प्रदेशसभा सदस्यमा विजयी भएका छन्। उनले जनता समाजवादी पार्टी (जसपा)का जयराम यादवलाई हराएका हुन्। उनी सोही निर्वाचन क्षेत्रबाट प्रतिनिधिसभा सदस्यमा उठ्न चाहन्थे। मोरङको निर्वाचन क्षेत्र नम्बर ४ र ५ बाट पार्टीले उनको नाम पनि सिफारिस गर्यो। तर, तत्कालीन सत्तारुढ गठबन्धनले भागबण्डा गर्दा दुवै क्षेत्र माओवादी केन्द्रको भागमा पर्यो। देउवा लगायतका नेताबाट प्रदेश १ को मुख्यमन्त्री बनाउने आश्वासन पाएपछि संघ छाडेर आफू प्रदेशमा झरेको स्वयं अर्याल बताउँछन्। प्रदेशसभा सदस्यमा निर्वाचित भएपछि मुख्यमन्त्री हुने लाइनमा रहेका उनी कांग्रेस संसदीय दलको नेता बन्ने तयारीमा लागे। हुन त राजनीतिक समीकरण फेरिएर नयाँ गठबन्धनको सरकार बन्ने भाएपछि प्रदेशमा पनि कांग्रेस प्रतिपक्षको भूमिकामा हुने छ। ९३ सदस्यीय प्रदेशसभामा कांग्रेसका २९ जना सदस्य छन्। जसमध्ये संस्थापन अर्थात देउवाको पक्षमा ११, कृष्णप्रसाद सिटौला र संस्थापनइतर अर्थात डा शेखर कोइरालाको पक्षमा ९९ जना सांसद रहेको अंकगणित बाहिर ल्याइयो। गत शुक्रबार भएको दलको निर्वाचनबाट भने उनले निराशाजनक मत प्राप्त गरे। मतको विश्लेषण गर्दा उनले देउवा पक्षबाट साथ नपाएको प्रष्ट हुन्छ। सिटौला पक्षका उद्धव थापा १८ मतसहित संसदीय दलको नेतामा निर्वाचित हुँदा अर्याल २ मतमा खुम्चिए। कोइराला पक्षबाट उम्मेदवार बनेका केदार कार्कीले भने ९ मत पाए। दलको नेता चयनका लागि भएको निर्वाचनबाट प्राप्त मतले कांग्रेस केन्द्रीय सदस्य अर्यालको राजनीतिक शाखा घट्दै गएको प्रष्ट हुने राजनीतिक विश्लेषक गिरिश भट्टराई बताउँछन्। पछिल्लो समय अर्यालमाथि अनेक अप्रमाणित आरोप पनि लाग्ने गरेका छन्। नेपालभारत सीमा क्षेत्रबाट तस्करीको लाइन चलाउनेहरूलाई साथ दिएर त्यसमा आफ्नो भाग खोज्ने गरेको, सत्ता र शक्तिको दुरुपयोगमा केन्द्रित भएको, कार्यकर्ता र शुभचिन्तकलाई बेवास्ता गर्ने गरेको, पार्टीभित्र सीमित झुण्ड एवं स्वार्थ समूहलाई मात्रै च्याप्ने गरेको, कैद सजाय भुक्तान गरिहेका अपराधिक पृष्ठभूमिका गुण्डा नाइके अभिशेक गिरीलाई चौकीदार बनाउन नियम मिचेर मोरङ कारागार ल्याउन भूमिका खेलेको लगायतका कैयौं आरोप उनीमाथि लागेका छन्। आरोपको स्वतन्त्र पुष्टि भने भएको छैन। तर, पछिल्लो समय अर्यालका विभिन्न अराजनीतिक गतिविधिले आजित भएकै कारण दलको नेतामा देउवा र उनको पक्षबाट साथ नपाएको कांग्रेसका एक नेता बताउँछन्। उनका अनुसार पार्टीभित्र दलको नेता चयनका लागि भएको निर्वाचनमा अर्यालले प्राप्त गरेको मतले पनि त्यसको पुष्टि हुन्छ। व्यवस्थापन गर्न समस्या हुने र त्यसले चुनावमा असर पर्ने देखेर अर्याललाई देउवा पक्षले त्यतिबेला मुख्यमन्त्रीको आश्वासन दिएको हो। तर, दलको नेता चयनमा देउवा र सिटौला मिलेर अर्कै क्याम्प खडा गरे, ती नेता भन्छन्, उनीहरू मिलेर उद्धव थापालाई जिताउन लागे। देउवा र उनीनिकटका नेताले अर्यालको पक्षमा काम नगर्दा पार्टीका प्रदेश सांसदले आन्तरिक चुनावमा सघाउन सक्ने अवस्था बनेन। अर्याल प्रत्यक्ष र थापा समानुपातिक सांसद हुन्। ती नेताका अनुसार देउवाले साथ नदिएपछि अर्याल पछिल्लो समय कोइराला पक्षको शरण खोज्दै छन्। अर्यालले पुनः गुट परिवर्तन गर्ने शंकेत मिलेको छ। लामो समयदेखि कांग्रेसमा लगानी गरेको व्यक्तिलाई अन्यत्र मोडिन र विचलित हुन दिन हुँदैन भन्ने पक्षमा डा शेखर कोइराला छन्, ती नेता भन्छन्, तर, अर्यालले क्याम्प फेर्ने कुरा आधिकारिक हिसाबले आइसकेको छैन। अबका दिनले उनको राजनीतिक भविष्य निर्धारण गर्छ। कांग्रेस विराटनगरका सभापति एवं कोइराला पक्षधर नेता दीपक चापागाईं एकपटक विश्वास टुटाइसकेपछि पुनः देउवासँगै जोडिन अर्याललाई गाह्रो पर्ने बताउँछन्। फर्किन चाहनु भयो भने उहाँ (अर्याल)लाई हाम्रो टिममा स्वागत छ, चापागाईं भन्छन्, तर, अहिलेसम्म आधिकारिक केही कुरा आएको छैन। अर्यालकै कुराले पनि उनी देउवा टिमबाट अघाइसकेको प्रष्ट हुन्छ। दलको नेतामा पराजयपछि शनिबार विराटनगरमा पत्रकार सम्मेलन गर्दै अर्यालले देउवालाई नै दोष त लगाएनन्। तर, आफूलाई देउवानिकटका नेताको डिजाइनमा हराइएको भनेर भन्न भ्याए। हराउन भूमिका खेल्नेमध्ये ज्ञानेन्द्रबहादुर कार्कीको नामै लिए। दलको नेतामा चुनाव हार्ने थाहा हुँदाहुँदै पनि आफू उम्मेदवार बनेको दाबी अर्यालले गरे। जित्नका लागि म उठेको हैन। मेरो उम्मेदवारी विद्रोहको प्रतीक हो, अर्यालले भने, कार्यकर्तामाथि भइरहेको अन्यायविरुद्ध मसाल उठाएको हुँ। पार्टीभित्र मैले गरेको योगदानको मूल्यांकन भएन। २०३५ सालदेखि जेलनेल भोग्दै पार्टीमा निरन्तर लाग्दासमेत नेताहरूले अपमान गरेको उनको गुनासो थियो। म २०३५ सालदेखि निरन्तर नेपाली कांग्रेसमा सक्रिय भएर लागिरहेको छु। पटकपटक जेल पनि परें, उनले भने, पछिल्लो समयमा मलाई पार्टी सभापति शेरबहादुर देउवाको टिमबाट आश्वासन आएको थियो। तर, नतिजा त्यो अनुसार आएन। मैले पार्टीका लागि धेरै त्याग गरें। बीपी कोइरालासँग पनि काम गरेको अनुभव छ, अर्याल भन्छन्, तर, दलको नेतामा मलाई हराउन आफ्नो समूहका सांसद (प्रदेशसभा सदस्य)लाई नेताहरूले निरन्तर दबाब दिए। अब मोरङमा कांग्रेस एकढिक्का भएर अघि बढ्नुपर्छ। मोरङको आवाज बोलिदिने नेता केन्द्रमा नभएको उनले बताए। तपाईंले नेतृत्व गर्नुस् भनेर मैले डा शेखर कोइरालालाई पटकपटक भनिसकेको छु। वास्तवमै गिरिजाबाबूजस्तो नेता मोरङले पाउन सकेन, अर्यालले भने, अब मोरङमा कांग्रेस एक हुनुको विकल्प छैन। सबैलाई सँगै लिएर जाने नेता चाहिएको छ। उनले यसो भनिरहँदा गुट परिवर्तन गरेर फेरि अर्याल कोइराला क्याम्पमा आउन लागेको हो कि भन्ने शंकेत मिलेको कांग्रेस नेताहरू बताउँछन्। दलको नेतामा भिड्दा प्राप्त भएको पछिल्लो मतले देउवाको विश्वास अर्यालले गुमाएको प्रष्ट हुने राजनीतिक विश्लेषक भट्टराईको भनाइ छ। उनका अनुसार एउटा राजनीतिक उचाइ बनाइसकेको नेता आफ्नै गुटभित्र अस्वीकृत हुनुलाई सामान्य मान्न नसकिने उनी बताउँछन्। अर्याललाई आफ्नो शाखा जोगाउनै मुस्किल पर्यो। संसदीय दलको नेता बन्नका लागि गरेको प्रतिस्पर्धामा प्राप्त मतको अवस्थाले उनको राजनीतिक उचाइ घटेर गएको प्रष्ट पार्छ, भट्टराई भन्छन्, अर्याललाई देउवा गुटको साथ रहेन। गुटमा रहेका सांसदले पनि माथिकै कुरा मानिदिँदा राजनीतिक शाखा घट्यो। दलको नेतामा लज्जास्पद पराजयले अर्यालले आफ्नो पकड गुमाएको पुष्टि हुने उनले बताए। मोरङ कांग्रेसको राजनीतिमा विगत वर्षदेखि नै उहाँको होल्ड थियो। मोरङमा पार्टीभित्र देउवा क्याम्पको लिडर र त्यसमा पनि मुख्यमन्त्रीको प्रमुख दाबेदार भनेर लगातार रूपमा प्रचारित सबै पृष्ठभूमिलाई हेर्दा उहाँले प्राप्त गरेको मत अत्यन्तै निराशाजनक छ, भट्टराई भान्छन्, यसले व्यक्तिगत राजनीतिक भविष्यलाई असर परेको देखिन्छ। अब चुनाव आउन अर्को ५ वर्ष बाँकी रहेको अवस्थामा उहाँले आफ्नो ओझ कायम राख्न निक्कै नै संघर्ष गर्नुपर्ने हुन्छ। संसदीय दलको चुनावको मतपरिणामले आजसम्म कांग्रेसको राजनीतिमा अर्यालले प्राप्त गरेको उचाइलाई निक्कै तल पुर्याइदिएको उनको विश्लेषण छ। उनका भनाइमा मतपरिणामले अर्याललाई हाईप्रोफायल राजनीतिज्ञ भन्दा पनि कांग्रेसको एउटा मामुली कार्यकर्ता बनाइदिएको छ। सधैँ राष्ट्रिय राजनीतिकको केन्द्रमा रहेको देउवा क्याम्पको नेता भनेर उहाँलाई स्पेस दिने गरिएको थियो, उनले भने, तर, पछिल्लो राजनीतिक घटनाक्रमले केन्द्रमा देउवा र प्रदेशमा अर्यालको ओझ घट्दै गएको पाइयो। दलको नेतामा प्राप्त मतलाई आधार मान्दा अर्यालको अबको राजनीति अत्यन्तै मुस्किल देख्छन् भट्टराई। अबको ५ वर्षभित्रमा उहाँले केन्द्रसँग जोडेर आफूलाई कति सुरक्षित राख्न सक्नु हुन्छ। सक्रिय कार्यकर्ताको साथ कति रहन्छ, त्यसैमा अर्यालको राजनीतिक भविष्य निर्भर हुन्छ, उनले भने । अब अर्यालको राजनीतिक भविष्य उहाँको आफ्नै हातमा छैन, उनले भने, यो पछिल्लो पटक ढुलमुलिँदै गएको व्यक्तिगत छवि र गुटको चरम राजनीतिको असर हो। राजनीतिक विश्लेषक भट्टराईका अनुसार प्रदेश १ मा देउवा र कोइरालाभन्दा सिटौलाको होल्ड रहेछ भन्ने कुरा संसदीय दलको चुनावले प्रष्ट गरेको बताए। प्रदेशको नेता बन्छु भनेको मान्छे उहाँ (अर्याल) मोरङबाटै बाहिर निस्कन सक्नु भएनछ। एउटा मात्रै समूह र गुटलाई च्यापेर हिँड्दाको असर हो, उनले भने, प्रदेशको नेता बन्छु भन्ने मान्छेले समग्र प्रदेशबाट निर्वाचित कांग्रेसीजनको आवाज बन्न सक्नुपर्ने थियो। तर उहाँ अझैपनि मोरङ र मोरङको निश्चित क्षेत्रभन्दा बाहिर निस्कन नै सक्नु भएनछ। दलको नेता चयनका लागि गरिएको निर्वाचन अर्यालका लागि एउटा गतिलो पाठ भएको भट्टराईले बताए। भने, मोरङभित्रको मात्रै राजनीति बुझेका अर्याललाई त्यो निर्वाचन समग्र प्रदेशको कांग्रेसी राजनीति कति फरक रहेछ भन्ने पाठ भयो।"
आफैँ खोजेर सरकारमा जाँदैनौँ: नेकपा एकीकृत समाजवादी,काठमाडौं: नेकपा एकीकृत समाजवादीको स्थायी कमिटी बैठकमा पछिल्लो राजनीतिक घटनाक्रमबारे छलफल भएको छ। बैठकमा बोल्ने स्थायी कमिटी सदस्यले अहिले राष्ट्रिय संकटको स्थिति पैदा भएको चित्रन गरेका छन्। बैठकमा वर्तमान सरकारमा सहभागी हुने नहुने बारे नेताहरूले आआफ्नो धारणा राखेका छन्। बैठकमा बोल्ने नेताहरूले वर्तमान सत्ता समीकरण नाटकीय रुपमा तयार भएकाले त्यसलाई राम्ररी अध्ययन गरेर मात्र निर्णय गरिनुपर्ने बताएका छन्। प्रधानमन्त्रीसमेत रहेका नेकपा माओवादी केन्द्रका अध्यक्ष पुष्पकमल दाहाल प्रचण्डले पटक पटक भेटेर सरकारमा आउन आग्रह गरे पनि औपचारिक कुनै प्रस्ताव नआएकाले आफैँ खोजेर सरकारमा जान नहुने राय अधिकांश स्थायी कमिटी सदस्यको छ। सरकारलाई समर्थन र सरकारमा जाने कुरा फरक रहेको बताउँदै नेताहरूले यो खिचडी सरकार बनेकाले नेकपा एकीकृत समाजवादीको समर्थन दिँदा र नदिँदा कुनै असर नगर्ने भएकाले अहिले नै सरकारको समर्थन र सरकारमा जाने कुरा पार्टीले अघि नसार्ने बताएका छन्।
राजनीतिमा फउल खेल्यो भने रेडकार्ड पाउँछः केपी ओली,"काठमाडौंः नेकपा एमालेका अध्यक्ष केपी शर्मा ओलीले राजनीतिमा फउल खेल्न नहुने बताएका छन् । मदन भण्डारी स्पोर्टस एकेडेमीको स्थापना दिवसका अवसरमा आयोजित कार्यक्रममा एमाले अध्यक्ष ओलीले फउल खेल्नेलाई राजनीतिमा पनि रेडकार्ड दिइने भएकाले राजनीतिमा फउल खेल्न नहुने बताएका हुन् । ओलीले भने, खेलकुदमा फउल खेल्यो भने आउट भएजस्तै राजनीतिमा पनि आउट हुने जोखिम हुन्छ । राजनीतिमा पनि फउल खेल्नु हुँदैन । फउल खेल्यो भने एल्लो कार्ड, कहिले रेड कार्ड पाउँछ । ओलीले उत्कृष्ठ खेलाडीले फउल नखेल्ने भन्दै पोस्टमा मात्रै प्रहार गर्ने बताए । ओलीले भने,खुट्टामा हान्ने सफल हुँदैन, पोस्टमा हन्ने सफल हुन्छ ।"
गृहमन्त्रीले बोलाए सबै सीडीओ र सुरक्षा प्रमुखको बैठक,"काठमाडौं : उपप्रधान तथा गृहमन्त्री रवि लामिछानेले देशभरका प्रमुख जिल्ला अधिकारी (सीडीओ) र जिल्लास्थित सुरक्षा प्रमुखहरूको संयुक्त बैठक डाकेका छन्। गृहमन्त्रीका निजी सचिव दिपक बोहोराका अनुसार देशैभरको शान्ति र सुरक्षाको अवस्था बुझ्नका लागि भर्चुअल बैठक राखिएको हो। 'यो नियमित काम नै हो। जनताको शान्ति तथा सुरक्षा व्यवस्था सहज बनाउनका लागि गृहमन्त्रीले पहल गर्नुभएको छ', उनले भने। मन्त्री लामिछानेको निर्देशनमा गृह मन्त्रालयले सोमबार बिहान ९ बजेका लागि भर्चुअल बैठक राखेका हुन्। जसमा ७७ वटै प्रमुख जिल्ला अधिकारी, सुरक्षा प्रमुख र जिल्ला सुरक्षा समितिमा रहेका नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागका जिल्ला प्रमुखहरूको सहभागिता हुनेछ।"
'एमालेसँगको एकता एमाले कै नेताले चलाएको हल्ला मात्र',"काठमाडौं: नेकपा एकीकृत समाजवादीले नेकपा एमालेसँग एकता गर्ने विषयमा उठेको सवाल एमालेकै केही नेताले चलाएको हल्लामात्र रहेको दावी गरेको छ। पार्टीको जारी स्थायी कमिटी बैठकमा अहिले पार्टीलाई मजबुद बनाउने विषयमा छलफल भइरहे पनि एमालेसँग पार्टी एकताको कुनै प्रक्रिया अघि नबढेको पार्टीका उपमहासचिव गंगालाल तुलाधरले बताए। बैठकबारे सञ्चारकर्मीलाई जानकारी दिँदै तुलाधरले भने, 'हामीले पार्टीलाई मजबुद बनाउने विषयमा छलफल गरेका छौँ। एकता केन्द्र बनाउने विषयमा पनि छलफल भएको छ। तर नेकपा एमालेसँगको पार्टी एकताका सवालमा जुन चर्चा चलेको छ, त्यो एमालेका केही नेताले चलाएको भ्रम मात्र हो। एमालेसँग पार्टी एकताको कुनै प्रक्रिया अघि बढेको छैन।' एमाले नेता विष्णु पौडेलसहितले एकताका विषयमा संवाद अघि बढाएको चर्चा छ नि भन्ने प्रश्नमा उनले बाम एकताका विषयमा केही अघि संवाद भएपनि एमालेसँगको पार्टी एकताका विषयमा कुनै कुराकानी नभएको तुलाधरले बताए।"
निजगढ अन्तर्राष्ट्रिय विमानस्थलको काम अघि बढाउने प्रधानमन्त्री प्रचण्डको घोषणा,"पोखराः प्रधानमन्त्री पुष्पकमल दाहाल प्रचण्डले निजगढ अन्तर्राष्ट्रिय विमानस्थलको काम छिट्टै अघि बढाउने घोषणा गरेका छन्। आइतबार नवनिर्मित पोखरा अन्तर्राष्ट्रिय विमानस्थलको उद्घाटन गर्दै प्रधानमन्त्री प्रचण्डले निजगढ विमानस्थलको काम पनि छिट्टै अगाडि बढाउने घोषणा गरेका हुन्। प्रचण्डले भने, मैले सामाजिक न्याय, समृद्धि र सुशासनको संकल्प गरेको छु। मेरो तेस्रो कार्यकाल यसकै निम्ति खर्चिनेछु। यो तेस्रो अन्तराष्ट्रिय विमानस्थल हो। काठमाडौं र भैरहवापछि पोखरामा अन्तराष्ट्रिय विमानस्थल बनेको छ। हामी छिट्टै निजगढ विमानस्थलको काम अगाडि बढाउँछौ। हामी विकासका कामलाई तीव्रता दिएर अघि बढ्छौँ। विमानस्थल निर्माण गर्ने पोखरेली जनताको जागरण र संकल्पलाई प्रधानमन्त्रीले सम्मान गरेका छन्। उनले भने, पोखरामा अन्तराष्ट्रिय विमानस्थल बनाउन तपाइँहरूले जुन संकल्प गर्नुभयो, जुन जागरण ल्याउनुभयो। प्रधानमन्त्री भएको एक हप्तामा नै यो विमानस्थल उद्घाटन गर्न पाउनु मेरा लागि गौरवको विषय हो । प्रधानमन्त्री प्रचण्डले देश विकासका लागि आफू जुटेको भन्दै अवरोध रहेका कामलाई क्रमश: अघि बढाउने बताए। उनले आफू प्रधानमन्त्री भएलगत्तै चीनका नाका खुल्न थालेको बताउँदै यसका लागि चिनियाँ सरकारलाई धन्यवाद दिएका छन्।"
मधेसबाट आम जनता पार्टीको संरचना बनाइँदै,"काठमाडौं: प्रभु साह नेतृत्वको आम जनता पार्टीले मधेस प्रदेशबाट पार्टीको आन्तरिक संरचना विस्तार गर्न थालेको छ। पार्टीको अन्तरिम विधान, २०७९ बमोजिम पार्टी अध्यक्ष साहले मधेस प्रदेशको ८ वटै जिल्ला नेतृत्वका लागि पार्टी ईन्चार्ज, अध्यक्ष र सचिवको जिम्मेवारी तोकेका छन्। यसअघि पार्टी बैठकबाट सातै प्रदेशको ईन्चार्ज र अध्यक्ष तोकिएको थियो। पार्टीको प्रचार विभाग प्रमुख सीबी साहले पहिलो चरणमा मधेस प्रदेशका जिल्लाबाट पार्टी संरचना स्थानीयस्तरसम्म तयार गर्न लागेको बताए। यही हप्ताभित्र मधेसका जिल्लामा पार्टीको संरचना खडा गरिन्छ। माघमा मधेस प्रदेश बाहेकमा संरचना विस्तार गर्ने पार्टीको योजना छ,, प्रचार विभाग प्रमुख साहले भने, सूचना प्रविधिको बढ्दो प्रयोगलाई आत्मसाथ गर्दै आम जनतासम्म हाम्रो पार्टीको पहुँच पुर्याउने रणनीतिक योजनासहित हामी लागेका छौँ। रौतहट३बाट स्वतन्त्र उम्मेदवार बनेका साह प्रतिनिधि सभा सदस्य निर्वाचित भएपछि एमाले छाडेको दुई महिनापछि आफ्नै नेतृत्वमा आम जनता पार्टी गठन गरेका थिए।"
बागमती प्रदेशसभाको पहिलो बैठक भोलि,"काठमाडौं : बागमती प्रदेशसभाको ११औँ अधिवेशन भोलि पुस १८ गते दिउँसो १ बजे बस्ने भएको छ । प्रदेशसभा सचिवालयमा भोलि बिहान ८ बजे सर्वदलीय बैठक बसेर दिउँसोको प्रदेशसभा बैठकमा प्रस्तुत हुने कार्यसूची तयार गरिने प्रदेशसभा सचिवालयका प्रमुख सचिव कृष्णहरि खड्काले बताए। प्रदेशसभा सदस्यको लागि दोस्रो कार्यकालको ११औं बैठक सुरु हुन लागेको हो । प्रदेशसभामा अहिले नेपाली कांग्रेस, नेकपा एमाले, नेकपा माओवादी केन्द्र, नेकपा एकीकृत समाजवादी पार्टी, राप्रपा, नेमकिपा, हाम्रो नेपाली पार्टी समेत गरी एक सय १० जना प्रदेशसभाका सदस्य रहेका छन् ।"
प्रदेश १ मा नयाँ सरकार गठनको आह्वान,"विराटनगर : प्रदेश १ मा नयाँ सरकार गठनका लागि एक साताको समय दिएर दाबी पेश गर्न आह्वान गरिएको छ। प्रदेश प्रमुख पर्शुराम खापुङले नयाँ सरकार गठनका लागि आइतबार आह्वान गरेका हुन्। प्रदेशमा संविधानको धारा १६८ को उपधारा (२) बमोजिम नयाँ सरकार गठन हुने छ। प्रदेशसभामा प्रतिनिधित्व गर्ने कुनै पनि दलले स्पष्ट बहुमत प्राप्त नगरेका कारण उपधारा (१) बमोजिम सरकार गठन हुन सक्ने अवस्था छैन। मुख्यमन्त्री नियुक्तिका लागि नेपालको संविधानको धारा १६८ को उपधारा (१) बमोजिम प्रदेशसभामा कुनै दलले स्पष्ट बहुमत प्राप्त गरेको नदेखिएकाले नेपालको संविधानको धारा १६८ को उपधारा (२) बमोजिम प्रदेशसभामा प्रतिनिधित्व गर्ने दुई वा दुईभन्दा बढी दलहरुको समर्थनमा बहुमत प्राप्त गर्नसक्ने प्रदेश १ को प्रदेशसभाको सदस्यलाई दाबी पेश गर्न प्रदेश प्रमुखबाट आह्वान भएको छ, प्रदेश प्रमुखको कार्यालयका प्रवक्ता नरेन्द्रकुमार श्रेष्ठले जारी गरेको पत्रमा भनिएको छ। पत्रमा पुस २४ गते आइतबार बेलुका ५ बजेभित्र दाबी पेश गर्न आह्वान गरिएको छ। पछिल्लो राजनीतिक समीकरण एवं गठबन्धन अनुसार प्रदेशमा नयाँ सरकारको नेतृत्व कसले गर्ने भन्ने टुंगो लागिसकेको छैन। यद्यपि नेकपा (एमाले) र नेकपा (माओवादी केन्द्र)ले नयाँ सरकारको नेतृत्वका लागि दाबी गरिरहेका छन्। तर, प्रदेशको सबैभन्दा ठूलो दल एमालेले सरकारको नेतृत्व गर्न पाउने सम्भावना रहेको स्रोतले बतायो। प्रदेशको पहिलो दल एमालेसँग ४० सांसद (प्रदेशसभा सदस्य) छन्। तेस्रो दल माओवादीसँग १३ सांसद छन्। त्यसबाहेक नेपाली कांग्रेससँग २९, राष्ट्रिय प्रजातन्त्र पार्टी (राप्रपा)सँग ६, नेकपा (एकीकृत समाजवादी)सँग ४ र जनता समाजवादी पार्टी (जसपा)सँग १ सांसद छन्। ९३ सदस्यीय प्रदेशसभामा सरकार बनाउन बहुमत पुयाउनका लागि ४७ संसद आवश्यक पर्छ।"
एकीकृत समाजवादीले सरकारमा जाने वा नजानेबारे आज निर्णय गर्ने,"काठमाडौं : नेकपा एकीकृत समाजवादीले सरकारमा जाने वा नजानेबारे आज निर्णय गर्ने भएको छ। पार्टीको शनिबार भएको स्थायी कमिटी बैठकमा नेताहरूले बोल्नेक्रम सुरु भएको र सरकारबारे आइतबार निर्णय हुने नेताहरूले बताएका छन्। सरकारबारे 'पर्ख र हेर'को नीति लिएको समाजवादीले स्थायी कमिटी बैठकबाट सरकारमा सहभागिताबारे निर्णय गर्ने जनाइएको छ। पार्टी प्रवक्ता जगन्नाथ खतिवडाले सरकारमा सहभागिताबारे अहिलेसम्म निर्णय भइनसकेको बताए। केही दिनमै सरकारमा जाने नजानेबारे धारणा बनाउँछौं, खतिवडाले भने। सरकारमा जानेबारे पार्टीमा दुई थरी मत छन्। एकीकृत समाजवादीका सांसद तथा नेताहरुले नयाँ सत्ता गठबन्धनमा सामेल हुनुपर्ने भन्दै अध्यक्ष माधवकुमार नेपाल र सम्मानीत नेता झलनाथ खनाललाई दबाब दिइरहेका छन्। सांसदहरू सरकारमा गएर पार्टीलाई बलियो बनाउनुपर्ने मत राख्दै आएका छन्। तर, चुनाव हारेका र सांसद नरहेका नेताहरू भने सरकारमा नगई पार्टी निर्माणमा लाग्नुपर्ने मत राख्दै आएका छन्। स्थायी कमिटी बैठकमा अध्यक्ष माधव नेपालले समयमा विचार नगर्दा राष्ट्रिय राजनीतिमा अप्रत्यासित घटना भएको भन्दै पार्टीले ठोस निर्णय गर्नुपर्ने बताएका थिए। एमाले अध्यक्ष केपी शर्मा ओलीसहितको समर्थनमा माओवादी केन्द्रका अध्यक्ष पुष्पकमल दाहाल 'प्रचण्ड' प्रधानमन्त्री बनेपछि सरकारलाई दिने समर्थन र सहभागिताको विषयलाई टुंगो लगाउन बैठक बोलाइएको हो। एकीकृत समाजवादीभित्र गठबन्धनमा आबद्ध हुन नसके सांसदहरु जोगाउन नसकिने चिन्ता देखिएको पार्टीभित्र नेताहरु बताउन थालेका छन्। नेताहरुले एमालेसँग मिलेर नगए यस अगाडि पाएका धेरै पदपनि गुमाउनुपर्ने भन्दै नेतृत्वसँग चिन्ता व्यक्त गरेका छन्। एकीकृत समाजवादी पार्टी गत मंसिर ४ गते भएको निर्वाचनमा राष्ट्रिय पार्टी बन्न सकेको छैन। कतिपयले एकीकृत समाजवादीका नेतृत्वले पार्टी विघटनको औचित्य पुष्टि गर्न नसकेकाले यस्तो अवस्था आएको बताएका छन्। एमाले नेतृत्वमा नयाँ सत्ता गठबन्धनमा माओवादी केन्द्र, रास्वपा, राप्रपा, जसपा, नागरिक उन्मुक्ति, जनमत पार्टी रहेका छन्। यता माधव नेपाललाई राष्ट्रपतिसहित नेकपा एससँग पार्टी एकताबारे भइरहेको चर्चालाई भने उपमहासचिव प्रदीप ज्ञवालीले खारेज गरेका छन्। एकीकृत समाजवादी नेकपा एमाले समाहित हुने र नेपालले राष्ट्रपतिको आकांक्षा राखेकाले उनलाई बनाउने चर्चा भएपछि ज्ञवालीले चर्चा अनुमान, अतिरञ्जना र हल्ला मात्र भएको प्रष्ट पारेका छन्। उनले सरकारको समर्थनको दायरा विस्तार गर्नमा मात्र छलफल चलिरहेको धारणा राखेका हुन्। पार्टीभित्र कार्यकर्ताले विरोध गर्न थालेपछि ज्ञवालीले सङ्कटका बेला सतिसाल झैं उभिएका कमरेडहरूको भावना विपरीत कुनै निर्णय नहुने प्रष्ट पारे।"
नयाँ वर्षसँगै विकास र समृद्धिका दूरगामी यात्रालाई पुनः अगाडि बढाउँछौं : ओली,"काठमाडौं : नेकपा (एमाले)का अध्यक्ष केपी शर्मा ओलीले राजनीतिक स्थिरता, सुशासन, विकास र समृद्धिका दूरगामी यात्रालाई पुनः अगाडि बढाउने विश्वास व्यक्त गरेका छन्। नयाँ वर्ष सन् २०२३ को उपलक्ष्यमा शुभकामना दिँदै उनले नयाँ वर्षको आगमनसँगै मुलुक राष्ट्रिय राजनीतिक दिशा निर्धारण गर्ने प्रयासमा अघि बढेको बताएका हुन्। उनले सन्देशमा भनेका छन्, एमाले देशभक्तिपूर्ण, लोकतान्त्रिक, परिवर्तनकारी, विकासमुखी र समृद्ध नेपाल, सुखी नेपालीको राष्ट्रिय आकाङ्शालाई पूरा गर्न चाहन्छ। पूर्वप्रधानमन्त्रीसमेत रहेका अध्यक्ष ओलीले एमालेले लोकतन्त्रलाई राजनीतिक अधिकारको सङ्कुचित परिभाषाबाट माथि उठाउँदै जनताका सबै आवश्यकता र अधिकार परिपूर्तिको जीवनमूल्य समेटिएको परिपूर्ण लोकतन्त्रका रूपमा व्यवहारमा अनुदित गर्न चाहेको बताए। हामी जनताको जीवनमा परिवर्तन ल्याउन देशलाई सुशासनयुक्त, पछौटेपनमुक्त गरिबीरहित, सुशासित, आधुनिक, समृद्ध र सुविधासम्पन्न बनाउन आफूले लिएको अग्रसरतालाई अझ असाधारण र द्रूतगतिमा अघि बढाउन चाहन्छौँ, उनको सन्देशमा भनिएको छ। समृद्ध नेपाल, सुखी नेपालीको यस राष्ट्रिय आकाङ्क्षालाई पूरा गर्न सुस्थिर राजनीति अपरिहार्य रहेको उल्लेख गर्दै उनले त्यसका लागि आआफ्ना ठाउँबाट योगदान गर्न सबै राजनीतिक दल र पक्षहरूसँग आग्रह गरेका छन्। व्यक्ति र समूहका निजी दुराकाङ्क्षहरूले सिर्जना गर्न सक्ने अवरोधलाई पन्छाउँदै मुलुक निर्माणको प्राथमिकतामा केन्द्रित हुन सबैलाई आग्रह गर्दछु, उनले जारी गरेको सन्देशमा भनिएको छ। समृद्ध नेपाल र सुखी नेपालीको साझा राष्ट्रिय आकाङ्क्षा पूरा गर्ने यस बाटोमा सबै पेसा, क्षेत्र, वर्ग र समुदायको साथ रहने छ भन्ने अपेक्षा उनको रहेको छ।"
बृहत्तर समृद्धिका लागि सामूहिक संकल्प गरौं : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले नेपाल र नेपालीको नेपाल र नेपालीको उन्नति र बृहत्तर समृद्धिका सामूहिक संकल्पको आह्वान गरेका छन्। आइतबार ईस्वी संवत् २०२३ को अवसरमा विश्वभर रहेका नेपालीलाई शुभकामना दिँदै प्रधानमन्त्री प्रचण्डले बृहत्त र समृद्धिका लागि सामूहिक संकल्पको आह्वान गरेका हुन्। सामाजिक सञ्जालमार्फत शुभकामना दिँदै प्रचण्डले ईस्वी संवत् २०२३ ले सबैमा सुख, शान्ति र समृद्धि ल्याओस् भनी कामना गरेका छन्। ग्रेगोरियन पात्रोअनुसार आजदेखि ईस्वी संवत् २०२३ सुरु भएको छ । जिजस क्राइस्टलाई फाँसी दिएपछि ईस्वी संवत् सुरु भइको भन्ने भनाइ छ ।"
कर्णाली क्षेत्रको विकासका लागि सरकार सधैं तयार : प्रधानमन्त्री प्रचण्ड,"काठमाडौं : प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्डले वर्तमान सरकारको नीति राम्रो काम गर्ने रहेको बताएका छन्। नेकपा माओवादी केन्द्र कर्णाली प्रदेशका नेता तथा कार्यकर्तासँगको भेटघाटमा उनले यस्तो बताएका हुन्। प्रधानमन्त्रीले राम्रो काम गरेर जनताको विश्वास जित्न जरुरी रहेको बताउँदै प्रधानमन्त्री प्रचण्डले चाहे असम्भव भन्ने कुरा केही नभएको बताए। अहिलेको परिवर्तनका लागि मुख्य भूमिका खेलेको र उज्यालो नेपालजस्ता विकास कार्यक्रममा माओवादीकै नेतृत्व र पहलमा भए पनि त्यसको स्वामित्व लिनेमा समस्या भएको उनको भनाइ छ। कर्णाली प्रदेशमा आफ्नो पार्टी सबैभन्दा अगाडि रहेकोमा खुसी व्यक्त गर्दै सो क्षेत्रको विकासका लागि वर्तमान सरकारको ध्यान रहेको बताए । प्रधानमन्त्रीले कर्णालीमा बन्ने आगामी सरकारले कर्णालीका जनताका निम्ति र कर्णाली प्रदेशका निम्ति आर्थिक विकासमा गति दिने, जनतासँग जीवन्त सम्बन्ध बनाउने र जनताको विश्वास जित्ने काममा लाग्न निर्देशन दिए।"
प्रदेश १ : दोस्रो कार्यकालको पहिलो बैठक आज,"विराटनगर : प्रदेश १ प्रदेशसभाको दोस्रो कार्यकालको पहिलो बैठक आज बस्दैछ। विराटनगरस्थित प्रदेशसभा भवनमा संसद (प्रदेशसभा)का ज्येष्ठ सदस्य ७९ वर्षीय गयानन्द मण्डलको अध्यक्षतामा बैठक दिउँसो १ बजे बस्न लागेको हो। प्रदेश प्रमुख पर्शुराम खापुङले संविधानको धारा १८३ को उपधारा १ बमोजिम नयाँ संसदको पहिलो अधिवेशन आह्वान गरेका थिए। प्रदेशसभा सचिवालयका सचिव गोपालप्रसाद पराजुलीका अनुसार प्रदेश प्रमुखबाट प्राप्त अधिवेशन आह्वानसम्बन्धी पत्र बाचन गर्ने र प्रदेशसभा नियमावली २०७४ (पहिलो संशोधन)समेतलाई अंगीकार गरी बैठक सञ्चालन प्रस्ताव प्रस्तुत हुने कार्यसूची छ। कार्यसूची अनुसार प्रदेश प्रमुखबाट जारी सरकारको प्रदेश निजामती सेवाको गठन, सञ्चालन र सेवाका सर्तहरू सम्बन्धनमा व्यवस्था गर्न बनेको अध्यादेश र केही प्रदेश ऐनलाई संशोधन गर्ने अध्यादेश २०७९, सभामा सम्बन्धित मन्त्रीले टेबल गर्ने छन्। ९३ सदस्यीय प्रदेशसभामा नेकपा (एमाले)का ४०, नेपाली कांग्रेसका २९, नेकपा (माओवादी केन्द्र)का १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्।"
विमानस्थल उद्घाटन गर्न प्रचण्ड पोखरामा,पोखरा : पोखरा अन्तर्राष्ट्रिय विमानस्थलको उद्घाटन गर्न प्रधानमन्त्री पुष्पकमल दाहाल प्रचण्ड पोखरा आइपुगेका छन्। प्रधानमन्त्री प्रचण्डलाई विमानस्थलमा पोखरा अन्तर्राष्ट्रिय विमानस्थलका प्रमुख बिक्रम गौतमले स्वागत गरेका छन्। विमानस्थलको उद्घाटन भएसँगै हवाई उडान आजबाट औपचारिकरुपमा सुरु हुनेछ। प्रधानमन्त्री प्रचण्डसँगै उपप्रधानमन्त्री तथा अर्थमन्त्री विष्णु पौडेललगायत विभिन्न राजनीतिक दलका शीर्ष नेताहरु पोखरा आएका छन्। उद्घाटन समारोहमा कार्यक्रम नागरिक उड्डयन प्राधिकरणले गरेको हो भने जनसहभागिता र प्रचारप्रसारको जिम्मा पोखरा महानगरपालिकाले लिएको महानगर प्रमुख धनराज आचार्यले बताए। करिब पाँच दशकदेखिको पोखरेलीको अन्तर्राष्ट्रिय विमानस्थल सञ्चालन हुनुपर्ने सपना पुरा भएको दिनलाई विशेष बनाउन महानगरले सार्वजनिक बिदा समेत दिएको छ।
माओवादी सुदूरपश्चिम संसदीय दलको नेतामा भट्ट,धनगढी : माओवादी केन्द्र सुदूरपश्चिम प्रदेश सभामा संसदीय दलको नेतामा खगराज भट्ट सर्वसम्मत चयन भएका छन्। आइतबार बिहान प्रदेश संसदीय दलको कार्यालयमा बसेको बैठकले नवनिर्वाचित प्रदेशसभा सदस्य भट्टलाई दलको नेतामा चयन गरेको हो। माओवादी केन्द्रका सुदूरपश्चिम इन्चार्ज तथा स्थायी कमिटी सदस्य समेत रहेका भट्टराई प्रदेश सभामा संसदीय दलको नेतामा चयन गरेको माओवादी केन्द्रले जनाएको छ।
"सोमबार दिउँसो देशको एउटा प्रदेशमा वर्षा हुने, तीनमा हिमपात","काठमाडौं : सोमबार दिउँसो देशको एउटा प्रदेशमा वर्षा हुने भएको छ। मौसम पूर्वानुमान महाशाखाका अनुसार प्रदेश १ को पहाडी भूभागका एकदुई स्थानमा हल्का वर्षाको सम्भावना छ। साथै प्रदेश १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। सोमबार रातको समयमा पनि प्रदेश १, गण्डकी प्रदेश र कर्णाली प्रदेशका हिमाली भूभागका एकदुई स्थानमा हल्का हिमपातको सम्भावना छ।"
९१ किलो गाँजा बरामद,रौतहट : आइतबार दिउँसो प्रहरीले रौतहटबाट ९१ किलो गाँजा बरामद गरेको छ। रौतहटको राजपुर नगरपालिका१ पिपरा भगवानपुरस्थित पिपरा टोलबाट गाँजा बरामद गरेको हो। विशेष सूचनाका आधारमा जिल्ला प्रहरी कार्यालयबाट खटिएको प्रहरी टोलीले बोलेरो जीपमा राखेर लैजाँदै गरेको गाँजा फेला पारेको हो। जेएच १० एक्स ४२१२ नम्बरको भारतीय सेतो बोलोरो गाडीमा लुकाएर राखेको १३ पोका अर्थात ९१ किलो गाँजा फेला पारेको रौतहटका डीएसपी उमाशंकरप्रसाद यादवले बताए। गाँजा बरामद भएको स्थान नजिकै बिआर ३० यु ०४७४ नम्बरको मोटरसाइकल बेवारिसे अवस्थामा फेला परेको प्रहरीले जनाएको छ।
गुल्मीमा महिलाको शव फेला,गुल्मी : जिल्लाको रेसुङ्गा नगरपालिका५ सिलेखेत पनाह खोलामा एक महिलाको शव फेला परेको छ। रेसुङ्गा नगरपालिका६ लप्सीकी ५९ वर्षीय कमला खड्काको शव फेला परेको प्रहरीले जनाएको छ। खड्का शनिबार दिउँसो ३ बजे माइत जान भनी घरबाट हिँडेकी थिइन्। घटनाका विषयमा अनुसन्धान भइरहेको जिल्ला प्रहरी कार्यालय गुल्मीले जनाएको छ। शव पोष्टमार्टमका लागि जिल्ला अस्पताल तमघासमा राखिएको छ।
जथाभावी जग्गा प्लटिङले जोखिममा खेतीयोग्य जमिन (फोटोफिचर),"काठमाडौं : काठमाडौं उपत्यकाको बाहिरी भागमा जग्गा प्लटिङ बढेको छ। केही वर्षयता घटेको जग्गा प्लटिङ घटेको भएपनि अहिले दोब्बरले बढेको छ। जग्गा प्लटिङले गर्दा खेतीयोग्य जमिनको लागि ठाउँ घट्दै गएकाले समस्या थपिँदै पनि गएको छ। भूमि व्यवस्था, सहकारी तथा गरिबी निवारण मन्त्रालयले केही समय अगाडि नेपाल राजपत्रमा सूचना प्रकाशित गर्दै उपत्यकाभित्रको सानो तथा सम्बन्धित निकायको अनुमतिबिना जग्गा खण्डीकरणमा प्रतिबन्ध लगाउने निर्णय गरेको छ भने आगामी दिनमा सरकारले जग्गा प्लटिङमा लगाइएको प्रतिबन्ध खुकुलो बनाउने घोषणा गरेको छ। अन्नपूर्ण पोस्ट् डट कमका फोटो पत्रकार अभिषेक महर्जनले सांगामा पुगेर लिएका तस्बिरहरू"
बढाएको दूधको मूल्य घट्यो,"काठमाडौं: डेरी उद्योगहरूले बढाएको दूधको मूल्य घटेको छ। डेरी उद्योग संघ र संघमा आवद्ध डेरी उद्योगहरुले शनिबार (पुस १६ गते)देखि लागू हुनेगरी प्रतिलिटर १४ रुपैयाँले बढाएको दूधको मूल्य घटाइएको हो। एक्कासी मूल्य बढाएको भन्दै विरोध भएपछि आईतबार प्रधानमन्त्री पुष्पकमल दाहाल प्रचण्डसँग छलफल गरी वृद्धि गरिएको मूल्य तत्काललाई स्थगित गरिएको हो। संघले वर्षमा दुई पटक गरी ४० रुपैयाँ प्रतिलिटर दूधको मूल्य बढाएका थिए। बढेको मूल्य अनुसार दूधको लिटरको एक सय रुपैयाँ पुगेको थियो। अब पुरानै मूल्य लिटरको ८६ रुपैयाँमा दूध किनबेच हुन्छ। राष्ट्रिय दुग्ध विकास नीति २०७८ ले प्रत्येक दुई वर्षमा मात्रै मूल्य तोक्न पाउने व्यवस्था गरेको छ। सोहिअनुसार यसअघि २०७८ माघ १७ गते राष्ट्रिय दुग्ध विकास बोर्डको सिफारीसमा मन्त्रिपरिषदले दूधको मूल्य तोकेको थियो । सो बेला दूध मूल्य प्रति लिटरमा २६ रुपैयाँ वृद्धि गरियो। ६० रुपैयाँ प्रति लिटर दूधको मूल्य सो दरले बढाएर ८६ रुपैयाँ पुर्यायो। यो मूल्य पनि विश्लेषण बिना नै निर्धारण भएको सरोकारवालाहरुले विरोध जनाउदै आएका थिए। सो मूल्य तोकेको १ वर्ष नबित्तै नेपाल डेरी उद्योग संघ र आबद्ध डेरी उद्योगहरूले एकतर्फी रूपमा दूधको मूल्य बढाएपछि उपभोक्ता हित संरक्षण मञ्च, राष्ट्रिय उपभोक्ता मञ्च लगायतले त्यसको सर्वत्र विरोध गरे। यसबारे राष्ट्रिय दुग्ध विकास बोर्डको ध्यानाकर्षण भयो। यसपछि शनिबार कृषि तथा पशुपंक्षि विकास मन्त्रालयका सचिवको नेतृत्व र बोर्डको अध्यक्षतामा सरोकारवालासँग अहिलेलाई स्थगित गर्ने सहमति भएको बोर्डका कार्यकारी निर्देशक डा राजेन्द्रप्रसाद यादवले जानकारी दिए। दाहाल भन्छन्, अहिलेको मूल्य अवैज्ञानिक हो। यो बढ्नु हुदैन भनेरै रोकेको हो। पछिल्लो समय डिजल, पेट्रेल, दाना चोक्करको मूल्य बढेकाले दुग्ध उत्पादनमा प्रभाव परेको छ। यसैले अब यसको वैज्ञानिक अध्ययन गरेर त्यसपछि मूल्य समायोजन गर्नेबारे सबै सरोकारवालाबीच सहमति भएको छ। अवैज्ञानिक रुपमा नीजि क्षेत्रले बढाएको दूधको मूल्य स्थगित गर्ने सहमती भएको उनले बताए। बोर्डले एक सुचना जारी गर्दै दूधको मूल्य वृद्धि स्थगन गरेको छ। दूध कम्पनीहरुका लागि मूल्य बढ्दै आए पनि किसानले बिक्री गर्ने मूल्य भने अझै बढ्न नसकेको किसानको गुनासो छ। किसानबाट खरीद मूल्य बढाईएको छैन । तर बजारमा एकोहोरो बिक्री मूल्य मात्रै बढ्यो । अहिलेसम्म किसानले भने गाईको दूध प्रति लिटर ४५ रुपैयाँ र भैंसीको दूध प्रति लिटर ५५ रुपैयाँमा मात्रै बिक्री गर्दै आएका छन्। किसानले दूधको मूल्य लागतभन्दा कम पाउने र उपभोक्ताबाट विचौलियाले फाइदा लिने परिपार्टी बढ्दै जाँदा यसको उचित नियमन गर्न किसानले माग गरेका छन्।"
एउटै गाउँमा फल्यो तीन करोडको सुन्तला,गलकोट : बागलुङ नगरपालिका८ स्थित सिगानामा यस वर्ष झण्डै तीन करोडको सुन्तला उत्पादन भएको छ। उत्पादन बढेपछि यतिबेला त्यहाँका किसानलाई सुन्तला बिक्री गर्न चटारो भएको छ। सिगानामा पुसको दोस्रो हप्तासम्मको विवरणअनुसार ७५ प्रतिशत सुन्तला बिक्री भइसकेको छ। सुन्तला जोनका रूपमा जिल्लामा आफ्नो परिचय बनाउँदै आएको यहाँका किसानले यसवर्ष सुन्तला बिक्रीबाट साढे दुई करोड बराबरको सुन्तला बिक्री गरिसकेका छन् भने अझै ५० लाखको सुन्तला बिक्री हुन बाँकी छ। आठ रोपनी जग्गामा व्यावसायिक सुन्तलाखेती गरेका अगुवा किसान अनन्तबहादुर खड्काले यो वर्ष पाँच लाखमा आफ्नो सुन्तला बगान पोखराका व्यापारीलाई बिक्री गरेको बताए। उनले यस वर्ष सुन्तलाको उत्पादन बढे पनि मूल्य भने घट्न थालेको गुनासो गरे। यस वर्ष सुन्तलाको राम्रो दाना फलेको भन्दै अगुवा किसान राम बहादुर खड्काले केहीले बोट नै ठेक्कामा दिएका र केहीले सुन्तला टिपेर बागलुङ बजार र पोखराको बजारमा पठाएको जानकारी दिए। उनले औँशे किराको प्रकोपले सुन्तलामा सामान्य क्षति गरे पनि सुन्तलाको उत्पादन गत वर्षको तुलनामा बढेको र दानासमेत राम्रो लागेको बताए। गत वर्ष यहाँका किसानले सुन्तला बिक्रीबाटै दुई करोड ५० लाख भित्र्याएको वडा कार्यालयको तथ्यांक छ। यस वर्ष पनि सुन्तला बिक्रीको तथ्यांक संकलन गर्न थालिएको जानकारी गराउँदै वडाध्यक्ष राजु कार्कीले सुन्तला बिक्रीकै चरणमा रहेकाले तथ्यांक संकलनमा ढिलाइ भएको बताए। उनले बिक्री लक्ष्यअनुसार तीन करोडको सुन्तला उत्पादन भएको बताए। पोखराका व्यापारीले बोटमै ठेक्कामा खरिद गरेर सुन्तला लैजाने गरेका छन् भने साना व्यापारीले डोकोमा सुन्तला खरिद गरेर बजार पुर्याउने गरेका छन्।
टिप्परको ठक्करबाट एक महिलाको मृत्यु,तनहुँ : पृथ्वीराजमार्गअन्तर्गत तनहुँको शुक्लागण्डकी नगरपालिका२ हलेदीमा टिप्परको ठक्करबाट आज एक महिलाको मृत्यु भएको छ। मृत्यु हुनेमा पोखरा महानगरपालिका३३ बागमारा बस्ने ६० वर्षीया टीकादेवी चापागाईं रहेको जिल्ला प्रहरी कार्यालय तनहुँले जनाएको छ। कोत्रेबाट दुलेगौडातर्फ आउँदै गरेको ग२क ६२१९ नंको टिपरले विपरीत दिशातर्फ जाँदै गरेको ग१९प ५६५९ नंको स्कुटरलाई ठक्कर दिँदा स्कुटरमा सवार चापागाइँको मृत्यु भएको प्रहरी नायब उपरीक्षक युवराज खड्काले जानकारी दिए। घाइते उनको पोखरास्थित मणिपाल शिक्षण अस्पतालमा साँझ ५ बजे मृत्यु भएको हो। दुर्घटनामा स्कुटर चालक सोही ठाउँ बस्ने ३३ वर्षीया लीलादेवी नेपाली घाइते भएका छन्। उनको मणिपाल शिक्षण अस्पतालमा उपचार भइरहेको छ। टिप्पर चालक अर्घाखाँची सन्धिखर्कका ४१ वर्षीय तिलक श्रेष्ठलाई प्रहरीले नियन्त्रणमा लिएको छ।
सवारी साधनको प्रतिलिपि सिफारिस अब अनलाइनबाटै,"काठमाडौं : काठमाडौं उपत्यका ट्राफिक प्रहरी कार्यालयले प्रतिलिपि सिफारिस अबदेखि अनलाइनमार्फत प्रदान गर्ने भएको छ। सवारी चालक अनुमति पत्र, सवारी दर्ता किताब र सवारी इजाजत पत्र हराएमा, सेवाग्राहीले ट्राफिक प्रहरीको आधिकारीक वेबसाइट  मार्फत परिचयपत्रको प्रतिलिपिसहित अनलाइन फर्म भर्नुपर्ने हुन्छ। अनलाइन फर्म भरेको ७२ घण्टापश्चात् अनलाईनमार्फत नै हराएको सिफारिस उपलब्ध गराइनेछ। प्रविधिको उच्चतम प्रयोग गरी सेवाग्राहीलाई सहज सेवा, समयको बचत र स्मार्ट ट्राफिक सेवा प्रदान गर्ने उद्देश्यले यो सुविधा लागु गरिएको प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।"
सिद्धारामा ६० वर्षीया थापा मृत फेला,सन्धिखर्क: अर्घाखाँचीको सिद्धारामा एक महिला मृत अबस्थामा फेला परेकी छन्। शितगंगा नगरपालिका १० सिद्धाराको बहखोरमा ६० वर्षीया राधा थापा मृत अबस्थामा फेला परेको जिल्ला प्रहरी कार्यालय अर्घाखाँचीका प्रमुख प्रहरी नायव उपरीक्षक मुकुन्दप्रसाद रिजालले जानकारी दिए। सिद्धाराबाट बहखोरमा बिहान दूध लिन गएकी थापा बहखोर नजिकैको खोल्सीमा मृत भेटिएको रिजालले बताए। घटनाबारे अनुसन्धान भइरहेको उनले बताए।
काँकडभिट्टापानीटंकी नाकामा मितेरी पुलसहितको एसियन हाइवे सञ्चालन,"झापा : मेची नदीमा निर्माण सम्पन्न भएको झन्डै दुई वर्षपछि नेपालभारत सीमा नाका जोड्ने मितेरी पुलसहितको एसियन हाइवे आइतबारदेखि पूर्ण रूपमा सञ्चालनमा आएको छ। अङ्ग्रेजी नयाँ वर्षको अवसर पारेर सीमा नाकामा ६ लेनको मितेरी पुल सञ्चालनमा आएसँगै स्थानीयमा उल्लास छाएको छ। नेपालतर्फको मेची भन्सार कार्यालय र भारततर्फको नक्सालवारि भन्सार कार्यालयका प्रमुखहरूले आइतबार दिउँसो १ बजे आआफ्नो मुलुकको झन्डा फहराउँदै यातायातका सवारीसाधनलाई प्रस्थान गर्न अनुमति दिएर मितेरी पुल सञ्चालनमा ल्याएका हुन्। मेची भन्सारका प्रमुख भन्सार अधिकृत रामप्रसाद पाठक र नक्सालवारि भन्सार डिभिजनकी उपआयुक्त ल्हा छिरिङ शेर्पाले आआफ्नो भूमिमा उभिएर पुल सञ्चालन गर्नुअघि रिबन काटेका थिए। मितेरी पुलको लम्बाई ५७५ मिटर रहेको छ। पुरानो मेची पुल नजिकैको पूर्वपट्टि मितेरी पुल बनाइएको हो। उद्घाटन अगावै मितेरी पुलबाट ठुला मालवाहक सवारीसाधनलाई मात्र ओहोरोदोहोरो गर्ने अनुमति दिइएको थियो। आजदेखि सवारीसाधनसहित पैदलयात्रीले पनि मितेरी पुल प्रयोग गर्न पाउने इलाका प्रहरी कार्यालय काँकडभिट्टाका डीएसपी ज्ञान कुमार महतोले जानकारी दिए। तर त्यसका लागि पनि केही नियम बनाएको छ। पानीटंकी बजार गर्ने जानेहरूको हकमा पुरानो पुल प्रयोग गर्नुपर्ने हुन्छ, नयाँ पुलमाथिबाट टाढा गन्तव्य जानेहरूले मात्र प्रयोग गर्न पाउँछन्, उनले भने। ट्याम्पो, अटो रिक्सा, मोटरसाइकल र साइकललाई सम्भवतः पुरानो पुल प्रयोग गर्न लगाइन्छ। नाकामा हुने ट्राफिक जाम आजदेखि अन्त्य भएको छ, डीएसपी महतोले भने, अब नाकालाई थप व्यवस्थित बनाउन नयाँ र पुरानो दुवै पुल प्रयोगमा ल्याइएको छ। आज पहिलो दिन भएकाले यसलाई कसरी अझ थप व्यवस्थित गर्न सकिन्छ भनेर भारतीय अधिकारीहरूसँग पनि छलफल गरेर अघि बढ्ने उनले बताए। ६ लेनको नयाँ पुल फराकिलो र सुविधाजनक भएकोले नाकामा आवागमन सहज हुने मेची भन्सार कार्यालयका प्रमुख पाठकले बताए। आजदेखि नयाँ पुलबाट सबै प्रकारको सवारीसाधनले आवागमनको अनुमति पाएको उनले बताए। २०७३ मा तत्कालीन प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीले मेची नदीमा ५७५ मिटर लामो मितेरी पुल निर्माणका लागि सम्झौता गरेका थिए। एसिया उपक्षेत्रीय आर्थिक सहयोगसडक सञ्जाल परियोजना (एसएएसईसी) अन्तर्गत एसियाली विकास बैंक (एडीबी) को करिब डेढ अर्ब भारु ऋण सहयोगमा भारतले ६ लेनको पुल निर्माणसँगै ५ सय मिटर एप्रोच सडक निर्माण गरिदिएको छ। पुल तथा सडक निर्माणको क्रममा मेचीनगर६ काँकडभिट्टा पश्चिमी भागमा बसोबास गरेका ४३ परिवारलाई नेपाल सरकारले तीन करोड ३७ लाख रुपैयाँ मुआब्जा दिएर त्यहाँबाट हटाएका थिए। चौतर्फी दबाब पश्चात् नेपाल र भारतका भन्सार तथा सुरक्षा अधिकारीहरूको गत पुस ६ मा बसेको द्विपक्षीय बैठकले मितेरी पुल सहित एसियन हाइवे जनवरी १ देखि सञ्चालन गर्ने लिखित सहमति गरेका थिए।"
मिड सोलु हाइड्रोपावरले थाल्यो व्यवसायिक विद्युत उत्पादन,सोलुखुम्बु : सोलुखुम्बुको सोलुखोलामा निर्माण सम्पन्न मध्य सोलुखोला जलविद्युत आयोजना (मिड हाइड्रोपावर) ले व्यवसायिक विद्युत उत्पादन सुरु गरेको छ। गत मंसिर २५ गतेबाट २० दिनसम्म गरिएको परीक्षण उत्पादन सफल भएपछि शुक्रबारबाट व्यवसायिक उत्पादन थालेको आयोजनाले जनाएको छ। नेपाल विद्युत प्राधीकरणले व्यवसाययिक उत्पादनका लागि आयोजनालाई मौखिक स्विकृति दिए पनि पत्र भने सोमबार प्राप्त हुने आयोजनाका इलेक्ट्रिकल इन्जिनियर एवं प्लान्ट इन्चार्ज अनिश खड्काले जानकारी दिए। उनका अनुसार अहिले आयोजनाले ५ मेगावाट विद्युत उत्पादन गरिरहेको छ। ९५ मेगावार्ट क्षमताको आयोजनाले हिउँद सिजनमा ५ मेगावाट मात्रै विद्युत उत्पादन गर्न सक्ने मिड सोलु हाइड्रोपावर लिमिटेडका निर्देशक माधव मैनालीले जानकारी दिए। २०७७ असोजमा निर्माण सुरु भएको १३२ केभी प्रसारण लाइन आयोजनाको पावर हाउसदेखि खोरिया हुँदै सोलु करिडोरको सवस्टेशन तिङलामा जोडिएको छ। दुई वर्षमै निर्माण सम्पन्न भएको अयोजनाको विद्युत गृह सोलुदुधकुण्ड नगरपालिका ६ दोर्पुमा रहेको छ। परियोजनाको निर्माण लागत करिब २ अर्ब रहेको कम्पनीले जनाएको छ।
झापाको बुधबारेबाट तीन जना सडक बालकको उद्धार,"झापा : झापाको बुधबारेबाट तीन जना सडक बालकको उद्धार गरिएको छ। उद्धार गरिएका बालकहरू १३ वर्षीय एन्जल लिम्बु , ११ वर्षीय सुशील लिम्बु र १० वर्षीय होमन्च मगर रहेको जिल्ला प्रहरी कार्यालय झापाका डीएसपी वसन्त पाठकले जानकारी दिए। प्रहरीका अनुसार बुद्धशान्ति गाउँपालिका३ स्थित बुधबारे बजारमा ती बालकहरू बेवारिसे अवस्थामा फेला परेका थिए। आफन्तविहीन ती बालकहरूलाई इलाका प्रहरी कार्यालय बुधबारे, स्थानीय जनप्रतिनिधि र स्थानीय पत्रकारको सहयोगमा उद्धार गरी बालबालिका खोज तलास समन्वय केन्द्र विराटनगरबाट खटिएका प्रहरी सहायक निरीक्षक (असई) नारायण कटुवालको जिम्मा लगाइएको छ। तीनै जना बालकलाई सुनसरीको इटहरीस्थित अस्थायी संरक्षण केन्द्रमा लगेर राख्ने जनाइएको छ।"
मुस्ताङका खोला तथा तालहरू जमे (फोटोफिचर),"जोमसोम : मुस्ताङमा हिमपात नभएपनि चिसो भने अत्यधिक बढेको छ। अत्यधिक चिसोले मुस्ताङका तालतलैया, शाखा नदी, सिँचाइ कुलो, घरका धारा र सेफ्टी ट्याङ्की क्रमशः जम्न थालेका छन्। चिसोले मुस्ताङको दैनिक जीवनमा समेत असर पुर्याएको छ। चिसोका कारण मुस्ताङको घरपझोङ५ कैसाङ क्याम्पस्थित क्षमा ताल पुरै बरफ बनेर जमेको प्रचण्ड डंगोलले जानकारी दिए। घरपझोङको पश्चिमतर्फ पर्ने निलगिरी हिमालको फेंदमै अवस्थित क्षमा ताल चिसोले जमेको डंगोलले बताए। समुन्द्री सतहदेखि करिव ३२ सय मिटरको उचाइमा क्षमा ताल छ। यसैगरी कैशाङकै सैनिक उच्चशिखर शिक्षालय नजिकैको निलगिरी ताल पनि चिसोले जमेको हो। यसैगरी उपल्लो मुस्ताङको नरसिंह खोला, समरखोला, घिलिङ खोला, घमी खोला, चराङ खोला, लोमान्थाङ खोला र छोसेर खोला चिसोले जमेको लोमान्थाङका सबइन्जिनीयर उदय घिमिरेले जानकारी दिए। चालु वर्षको पुस महिनाको आधा बितिसक्दा समेत हिउँ परेको छैन। यद्यपि हिमपात नभएपनि उपल्लो मुस्ताङमा बिहान र बेलुकीको तापक्रम माइनस १५ डिग्रीसम्म पुग्ने गरेको लोमान्थाङका स्थानीय टसी आङ्ग्या गुरुङले जानकारी दिए"
दोलखामा २४० क्रेट अण्डा वितरण,"दोलखा : दोलखामा २४० क्रेट अण्डा वितरण गरिएको छ। पोल्ट्री दिवशका अवसरमा भेटेनरी कार्यालय दोलखाले अण्डा वितरण गरेको हो। सूचना अधिकारी डा ध्रुव डीसीले गर्भवती, कुपोषण र पुड्कोपना भएका बालबालिका तथा श्रमिकलाई अण्डा वितरण गरेको बताए। ८६ हजार बराबरको अण्डा वितरण गरिएको उनको भनाइ छ। पोषण र सन्तुलित आहारका रूपमा रहेको मासु र अण्डाको महत्व बुझाउनका लागि अण्डा वितरण गरिएको डाक्टर डिसीले बताए । साताव्यापी रूपमा सञ्चालन गरिएको कार्यक्रममा पोल्ट्रीजन्य उत्पादनको उपभोग र महत्वका बारेमा जानकारी, जनचेतना फैलाउने, कृषकलाई पोल्टी व्यवसायका बारेमा जानकारी दिने, श्रमिक बजारमा श्रमिकहरूलाई अण्डाको परिकार वितरण गर्ने लगायतका कार्य गरिएको हो। पोल्टि क्षेत्रको विकासमा सर्वपक्षीय सहभागिता, खाद्य र पोषण हाम्रो प्रतिबद्धता भन्ने नारासहित दिवस मनाइएको हो।"
मध्यपहाडी राजमार्गमा ४४ पुल बन्न र १९ पुलको ठेक्का लाग्नै बाँकी,"काठमाडौं: पछिल्लो पटक थपिएको अवधि छ महिना बाँकी हुँदा पुष्पलाल (मध्यपहाडी) राजमार्गमा अझै ४४ पुल निर्माण गर्न बाँकी छ । राष्ट्रिय गौरवको सो आयोजनामा निर्माणस्थल उपलब्ध नहुँदा सडकसँगै पुल निर्माणसमेत ढिलाइ भएको हो । मध्यपहाडका २६ जिल्ला जोड्ने आयोजनामा जम्मा पुल एक सय ३७ रहेकामा हालसम्म ९३ पुल सम्पन्न भएको पुष्पलाल (मध्यपहाडी) राजमार्ग आयोजना निर्देशनालयले जनाएको छ । बाँकी अवधिमा १९ पुलको ठेक्का आह्वान गर्नुपर्नेमा चालू आवमा नै ठेक्का आह्वान गरेर निर्माणमा जाने आयोजनाका सूचना अधिकारी सुरज अधिकारीले बताए। निर्माणाधीन पुल २५ मध्ये पनि कतिपय पुल सम्पन्न हुने अवस्थामा पुग्न लागेको उनको भनाइ छ। सूचना अधिकारी सुरजले भने, 'यो आवमा १८ पुल निर्माण गरिसक्ने लक्ष्य छ।' ठूला पुल बन्न लामो समय लाग्ने भए पनि अहिले सो राजमार्गमा निर्माणमा जानुपर्ने ठूला सडक नभएको र अहिले बनाउन बाँकीमा पनि लामो लामो पुल नभएकाले राम्रो काम गर्नसक्ने निर्माण कम्पनी आएमा एकै याममा सम्पन्न गर्न सकिने उनले बताए। उनले भने, 'साना २०२५ मिटर लामा पुल भएकाले एकै याममा सकिन्छ।' निर्माण व्यवसायीले काम सरासर नगर्दा मात्रै लामो समय लाग्ने हुन्छ । थपिएको अवधि असार मसान्तसम्म भने सडक र पुल दुवैका लागि पर्याप्त नभएको र अझै पनि कतिपय सडक खण्डमा रेखाङ्कन टुङ्गो लगाउन बाँकी सूचना अधिकारी सुरजले बताए। भेरी पुलमा ठेक्का तोडिएकाले नयाँमा जाँदा समय लाग्ने भएको छ र यहाँ पुलको लम्बाइ एक सयभन्दा बढी लामो भएकाले समय लाग्ने तर अरुतिर पुलको लम्बाइ कम रहेको उनको भनाइ थियो । मध्यपहाडको समृद्धिका आधारका रुपमा रहेको यस राजमार्गको निर्माण सुरु भएको डेढ दशकमा ६४ प्रतिशत सकिएको छ । आयोजनाको पहिले तोकिएको अवधि सकिएको छ वर्ष नाँघिसक्दा पनि कतिपय खण्डमा सडक कहाँबाट बनाउने (रेखाङ्कन) गर्नेमै अन्योल छ । पहिले बूढीगण्डकी नदीको नजिकै सडकको रेखाङ्कन गरिएको थियो । ऊर्जा तथा जलस्रोत मन्त्रालयले सो स्थानमा जलाशययुक्त आयोजना निर्माण गर्ने योजना बनाएका कारण अझै अन्योल भएको उनले बताए। केही समय पहिलेसम्म कास्कीमा पनि रेखाङ्कन गर्न अन्योल भए पनि अहिले त्यो समाधान भइसकेको उनले बताए। चालू आवमा मात्रै ३५७ किमी सडक कालोपत्र, १८ पुल निर्माण र एक सय ३४ दशमलव पाँच किमी सडक निर्माणका लागि ठेक्का गर्नुपर्ने आयोजनाले जनाएको छ । पछिल्लो पटक थप भएको अवधि चालू आवको अन्तिमसम्म भए पनि त्यो अवधिसम्म ठेक्का भइसक्नसमेत कठिन देखिएको छ तर धेरै खण्डमा ठेक्का लगाउन बाँकी नभएको आयोजनाले जनाएको छ । पूर्वको पाँचथरको चियोभञ्ज्याङदेखि पश्चिममा बैतडीको झुलाघाटसम्मको यो मार्ग निर्माण भए मध्यपहाडका नागरिकको जीवन सहज हुने, नयाँ सहर निर्माण हुने र पूर्वपश्चिम राजमार्गको चाप कम हुने अनुमान गरिएको छ । सरकारले आव २०६९७० देखि यो आयोजनालाई राष्ट्रिय गौरवको आयोजनामा राखेको छ। रासस"
चिसो बढेपछि बेदकोटका विद्यालय बन्द,महेन्द्रनगर : कञ्चनपुरमा चिसो बढेपछि विद्यालय बन्द गरिएका छन्। पछिल्लो एक सातायता कञ्चनपुरमा अत्यधिक चिसो बढेपछि यहाँको बदकोट नगरपालिकाले नगरभित्रका सबै विद्यालय बन्द गरेको हो। शिक्षा शाखा अधिकृत मञ्जु थापाले सुचना जारी गर्दै अत्यधिक चिसो बढ्दा पठनपाठनमा बाधा पुगेकाले प्रधानाध्यापकहरूको बैठकबाट बिदा माग भएको र सोही मागअनुसार नगरपालिकाले हिउँदे बिदा दिने निर्णय गरेको बताएका छन्। चिसोका कारण विद्यार्थीहरूलाई विद्यालय आउन जान समस्या भएपछि प्रधानाध्यापकहरूको भेलाले बिदाको माग गरेको थियो।
पिकअप भ्यान दुर्घटना हुँदा १ जनाको मृत्यु,हेटौंडा : मकवानपुरको भिमफेदी गाउँपालिका२ मा आज पिकअप भ्यान दुर्घटना हुँदा १ जनाको मृत्यु भएको छ भने आठ जना घाइते छन्। मृत्यु हुनेमा बाराको विश्रामपुर गाउँपालिक ३ बस्ने अन्दाजी १८ वर्षीय राहुलकुमार पण्डित रहेका छन्। उनको हेटौंडा अस्पतालमा उपचारका क्रममा मृत्यु भएको हो। अन्य घाइतेहरूको पनि सोही अस्पतालमा उपचार भइरहेको छ। आज बिहान पौने १० बजे ना ४ च ९४१ नम्बरको पिकअप भ्यान अनियन्त्रित भएर नालिमा पल्टिएको थियो।
यसरी हुँदैछ पोखरा अन्तर्राष्ट्रिय विमानस्थलको उद्घाटन,पोखरा : पोखरा अन्तर्राष्ट्रिय विमानस्थलको आज उद्घाटन हुँदैछ। प्रधानमन्त्री पुष्पकमल दाहाल प्रचण्डले अंग्रेजी नयाँ वर्षमा आइतबार उद्घाटन गर्ने कार्यक्रम छ। अन्तर्राष्ट्रिय विमानस्थल नियमित सञ्चालन र उद्घाटनका लागि सबै तयारी पूरा भएको पोखरा अन्तर्राष्ट्रिय विमानस्थल प्रमुख बिक्रम गौतमले बताए। उद्घाटन समारोहमा कार्यक्रम नागरिक उड्डयन प्राधिकरणले गर्ने तथा जनसहभागिता र प्रचारप्रसारको जिम्मा पोखरा महानगरपालिकाले लिएको महानगर प्रमुख धनराज आचार्यले बताए। करिब पाँच दशकदेखिको पोखरेलीको अन्तर्राष्ट्रिय विमानस्थल सञ्चालन हुनुपर्ने सपना पुरा भएको दिनलाई विशेष बनाउन महानगरले सार्वजनिक बिदा दिने भएको छ । कार्यक्रममा विमानस्थल निर्माणका लागि सुरुवाती चरणमा जमिन अधिग्रहण गर्न महत्वपूर्ण भूमिका खेलेका विमानस्थल निर्माणका परिकल्पनाकार तत्कालीन गण्डकी अञ्चलका अञ्चलाधीश शंकरराज पाठकलाई रथारोहणसहित नागरिक अभिनन्दन गरिने मेयर आचार्यले जानकारी दिए।
फोहोरबाट मोहर कमाउँदै टीकापुर अस्पताल,"टीकापुर : कैलालीको टीकापुर अस्पतालले अस्पतालजन्य फोहोरबाट मोहर कमाउन थालेको छ। अस्पतालमा जम्मा हुने अस्पतालजन्य फोहोरहरू स्लाइन, सिरिञ्ज, औषधीका बट्टा, बोतल, कार्टुन आदि बिक्री गरेर अस्पतालले आम्दानी लिन थालेको हो। अस्पताल व्यवस्थापन समितिका अध्यक्ष झपटबहादुर सोडारीका अनुसार अस्पतालले संकलित फोहोरलाई कुहिने र नकुहिने गरी वर्गीकरण गर्छ। कुहिनेलाई फोहोरलाई सुरक्षित गाड्ने र नकुहिने फोहोरलाई पुनः वर्गीकरण गरी अटोक्लेभ मेसिनबाट निर्मलीकरण गरेर बिक्री गर्ने गर्छ। दुई महिनादेखि हामीले अटोक्लेभ मेसिन जडान गरेर फोहोरको वर्गीकरण गर्ने, निर्मलीकरण गरेर जम्मा गरेका छौं अध्यक्ष सोडारीले भने दुई महिनामा १३ क्वीन्टल फोहोर संकलन गरेर बिक्री गरेका छौं, जसबाट अस्पताललाई २८ हजार रुपैयाँ आम्दानी भएको छ। फोहोर निर्मलीकरण गर्नका लागि गैरसरकारी संस्था कोइकाले झण्डै आठ वर्षअघि एउटा १ शय ५२ लिटर क्षमताको अटोक्लेभ मेसिन अस्पताललाई दिएको थियो। विश्व स्वास्थ्य संगठनबाट थप अर्को २ शय लिटर क्षमताको अटोक्लेभ मेसिन ल्याएर फोहोरबाट मोहर बनाउन थालिएको अध्यक्ष सोडारीले बताए। आम्दानी धेरै नहोला तर अस्पतालमा जम्मा हुने फोहोर व्यवस्थापन र वातावरणीय दृष्टिकोणले फोहोरको पुनः प्रयोग हुनु महत्वपूर्ण विषय हो अध्यक्ष सोडारीले भने हामी अन्य अस्पताल र नगरपालिका क्षेत्रमा संकलित फोहोरबाट मोहर बनाउने योजनामा छौं। अस्पतालले संकलित फोहोर बिक्रीका लागि जोशीपुरस्थित जय सियाराम होजियारीसँग सम्झौता गरेको छ। सम्झौताअनुसार होजियारीले प्लास्टिक १५, कागज २०, ग्लोब १० र सिरिञ्ज १५ रुपैयाँ प्रतिकिलोका दरले खरिद गर्ने गरेको छ। अस्पतालजन्य फोहोर व्यवस्थापनका लागि यसअघि पोखरास्थित क्षेत्रीय अस्पतालले अटोक्लेभ मेसिन सञ्चालन गरी फोहोरबाट मोहर कमाउन सुरु गरेको थियो। हामीले पोखराको अस्पताल हेरिसकेपछि टीकापुरमा यो अभियान सञ्चालन गरेका हौं अध्यक्ष सोडारीले भने अब हामी अन्य अस्पतालहरू र नगरपालिकासँग सामान्य व्यवस्थापकीय शुल्कहरू लिएर यसलाई बढाउने योजनामा छौं। अस्पतालले आवश्यक तालिम दिएर दुई जना कर्मचारी खटाई फोहोरको निर्मलीकरण गरिरहेको छ। संकलित फोहोरको परिमाण बढ्दै गए कर्मचारी थप गर्न सकिने अस्पतालले जनाएको छ। अटोक्लेभ मेसिन सञ्चालन हुनुअघि अस्पताललाई फोहोर व्यवस्थापनको चुनौती रहेको थियो।"
"चिसोले जुम्लाको जनजीवन प्रभावित,अस्पतालमा बिरामीको चाप","जुम्ला : हिमाली जिल्ला जुम्लालगायत माथिल्लो कर्णालीमा अत्यधिक चिसो बढेसँगै रुघाखोकीका बिरामी वृद्धि हुन थालेका छन् । एक सातादेखि बढेको चिसोले जिल्लाको जनजीवन प्रभावित भएको छ । चिसो बढेपछि अस्पतालमा बिरामीको सङ्ख्या बढेको छ । अस्पतालमा उपचारका लागि पहिलाभन्दा यस याममा बढी बिरामी आउन थालेको कर्णाली स्वास्थ्य विज्ञान प्रतिष्ठान शिक्षण अस्पताल जुम्लाका मेडिसिन विभागका डा राजेन्द्रमणि गिरीले जानकारी दिए। चिसोकै कारण यहाँका स्वास्थ्य केन्द्रलगायत प्रतिष्ठानमा ज्वरो, रुघाखोकी, दम, कोल्ड डायरियाका बिरामीको सङ्ख्या बढेको छ । उनले भने, 'सामान्य अवस्थामा औसतमा एक सय जना बिरामी उपचारका लागि आउने गरेकामा यो समयमा दैनिक दुई सय ९० जनासम्म बिरामी उपचारका लागि आउने गरेका छन् ।' लगातार बढ्दै गएको जाडोबाट बालबालिका, वृद्ध र सुत्केरी महिला बढी प्रभावित भएका छन् । बालबालिका, वृद्धवृद्धा र सुत्केरी महिलामा रुखाखोकी, ज्वरो, दम, हातगोडा सुनिने, दुख्नेलगायत समस्या देखिएको प्रतिष्ठानका डा गिरीको भनाइ छ । चिसो ह्वात्तै बढेपछि जुम्लालगायत माथिल्लो कर्णालीका हिमाली जिल्लाको जनजीवन कष्टकर बनेको छ । बिहानमा धैरै चिसो हुने गरेको छ । चिसोले सदरमुकाम खलङ्गामा चहलपहल घटेको छ । बिहानको समयमा सडकमा सवारीसाधनसमेत चल्न निकै गाह्रो हुने गरेको पातारासी गाउँपालिकाका स्थानीयवासी मुनबहादुर ऐडीले बताए। 'चिसोले घर बाहिर निस्किन सकिएको छैन', उनले भने । चिसोले गाउँबाट ट्युसन पढ्न बजार आएका विद्यार्थीलाई सकस भएको छ । चिसोकै कारणले यहाँका स्थानीय तहले सामुदायिक विद्यालयलाई हिउँदे बिदासमेत दिएको स्थानीय तहका शिक्षा शाखाले जनाएका छन् । चिसोले साना बालबच्चासहित विद्यार्थीलाई समस्या छ । चन्दननाथ नगरपालिका स्थानीयवासी सुनिता रावतले भने, 'न्यानो कपडा नहुने बच्चालाई धेरै समस्या हुने गरेको छ ।' चिसोले बालबच्चामात्रै होइन, ज्येष्ठ नागरिक पनि समस्यामा छन् । जाडोमा सिमेन्ट, गिट्टी, बालुवाको काम गर्न समस्याले विकासे कामलाई प्रभावित पारेको जिल्लाका स्थानीयबासीले जनाएका छन् । जाडोले बिहान आवतजावत गर्ने विशेषगरी विद्यार्थी, मजदुर, बालबालिका, गरिब असहाय र ज्येष्ठ नागरिक बढी प्रभावित हुने गरेका छन् । जुम्लाको न्यूनतम तापक्रम माइनस चार दशमलव सात र अधिकमत तापक्रम १३ दशमलव सात डिग्री सेल्सियस रहेको हावापानी फिल्ड कार्यालय जुम्लाले जनाएको छ । चिसोबाट जोगिन दाउरा सङ्कलन गर्ने गरेको यहाँका स्थानीयवासी बताउँछन् । रासस"
प्रयोजन विपरीत पावर टेलर चलाउने ४१ चालकलाई कारबाही,"काठमाडौं: काठमाडौं उपत्यकाको विभिन्न स्थानमा गरिएको विशेष चेकिङमा प्रयोजन विपरीत चलाएका ४१ ओटा पावर टेलरका चालकलाई ट्राफिक प्रहरीले कारवाही गरेको छ। कृषी प्रयोजनमा दर्ता भएका पावर टेलरलाई अन्य प्रयोजनमा चलाइएको र ग्रामिण सडकमा चलाउने पावर टेलर हाइवेमा समेत चलाएको पाइएपछि ट्राफिक प्रहरीले आज विशेष चेकिङ गरेको थियो। सवारी तथा यातायात व्यवस्था ऐन २०४९ को परिच्छेद २ को १२ (१) मा कुनै एक प्रयोजनका लागि दर्ता भइ अर्कै प्रयोजनमा चलाउने पावर टेलरका चालकलाई कारवाही गरिएको काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। त्यस्तै, हर्न बजाउने १०३ ओटा सवारी साधनका चालक पनि कारबाहीमा परेका छन्। शहरी क्षेत्रमा ठुलो आवाजमा हर्न बजाउदा वृद्ध वृद्धा, बालबालिका र संवेदनशिल क्षेत्र (स्कुल तथा अस्पताल) मा प्रत्यक्ष असर पर्ने र ध्वनी प्रदुषण हुने हुँदा अत्यावश्यक अवस्था बाहेक हर्न नबजाउन प्रवक्ता भट्टले आग्रह गरेका छन्। काठमाडौं उपत्यकामा २०७४ वैशाख १ गतेदेखि नै हर्न निषेध गरिएको छ।"
५ महिनामा १५५ फरार व्यक्ति पक्राउ,काठमाडौं: जिल्ला प्रहरी परिसर काठमाडौले उपत्यकामा पछिल्लो ५ महिनामा १५५ जना फरार अभियुक्त प्रक्राउ गरेको छ। पक्राउ परेका व्यक्तिबाट २ करोड ९४ लाख ४९ हजार ७५६ रुपैयाँ जरिवाना असुल गरिएको प्रहरीले जनाएको छ। प्रहरी परिसरका प्रवक्ता दिनेशराज मैनालीका अनुसार परिसरमा रहेको फरार अभियुक्त पक्राउ टोलीले विभिन्न समयमा यी व्यक्ति पक्राउ गरेको हो। पुस महिनाको ११ दिनमा मात्रै ८५ जना पक्राउ गरिएको मैनालीले बताए। आर्थिक वर्ष २०७९०८० को साउन १ देखि पुस ११ गतेसम्म अदालतबाट विभिन्न मितिमा फैसला भई कैद र जरिवाना तोकिएका १५५ जनालाई पक्राउ गरिएको हो। उनीहरुलाई फैसला कार्यान्वयन गराउन अदालत पेश गरिएको छ। अदालतले उनीहरूलाई २९ वर्ष ५ महिना ६ दिन कैद र जरिवाना वापत २ करोड ९४ लाख ४९ हजार ७५६ रुपैयाँ असुल गरिएको हो। मैनालीका अनुसार परिसरको प्रहरी टोलीले पुस महिनामा मात्रै ८५ जना ब्यक्तिहरुलाई पक्राउ गरी फैसला कार्यान्वयनको लागि अदालत समक्ष पेश गरेको थियो। अदालतले दोषीलाई १४ वर्ष ५ महिना ५ दिन कैद र जरिवाना वापत ५४ लाख ५७ हजार ४५७ रुपैयाँ असुल गरिएको छ।
"मोरङको रंगेलीबाट ३ सय किलो गाँजा बरामद, २ जना पक्राउ","विराटनगर : मोरङको रंगेलीबाट प्रहरीले आइतबार दिउँसो ठूलो परिणामको लागूऔषध गाँजा बरामद गरेको छ। २ जना पक्राउ परेका छन्। रंगेली नगरपालिका१ बबियाका मनोज राजवंशीको गाई ग्वाली, कुखुराको खोर र परालको माचभित्र लुकाएर राखेको अवस्थामा अन्दाजी ३ सय किलो गाँजा बरामद भएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार विशेष सूचनाका आधारमा जिल्ला प्रहरी कार्यालय मोरङ र इलाका प्रहरी कार्यालय रंगेलीबाट खटिएको संयुक्त टोलीले खानतलासी गर्दा दिउँसो साढे ४ बजेतिर गाँजा फेला परेको हो। १५ वटा बोरामा प्याक गरेर लुकाएको अवस्थामा बरामद गरिएको गाँजा थप अनुसन्धानका लागि साँझ विराटनगरस्थित जिल्ला प्रहरी कार्यालयमा ल्याइएको छ। गाँजा बरामद भएपछि अन्दाजी ४२ वर्षीय राजवंशीसहित धनकुटाको शहीदभूमि गाउँपालिका२ का २९ वर्षीय बेचन भनिने हस्त राईलाई पक्राउ गरिएको एसपी कोइरालाले बताए। राईले प्रयोग गर्दै आएको प्रदेश १०२०५० प २७९२ नम्बरको मोटरसाइकल पनि प्रहरीले नियन्त्रणमा लिएको छ। यस सम्बन्धमा आवश्यक अनुसन्धान सुरु गरिएको जानकारी कोइरालाले दिए। पक्राउ परेकाविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ। प्रहरीको प्रारम्भिक अनुसन्धानबाट धनकुटादेखि राईले लागूऔषध गाँजा ल्याउने र राजवंशीले लुकाउनका लागि ठाउँ दिने गरेको खुलेको छ। उनीहरू दुबै जना गाँजाको कारोबार एवं तस्करीमा संलग्न भएको हुनसक्ने प्रहरीको प्रारम्भिक अनुमान छ। एसपी कोइरालाले धनकुटाबाट ल्याएर गाँजा भारततिर कटाउने तयारी गरिएको हुनसक्ने अनुमान गरे। प्रदेश १ मा पछिल्लो समय नेपाल र सशस्त्र प्रहरीले गाँजा बरामद गर्ने क्रम बढेको छ। नेपालभारत सीमा क्षेत्रनजिकदेखि बारम्बार ठूलो परिणाममा बरामद भइरहनुले प्रतिबन्धित गाँजा नेपालबाट भारततर्फ लैजान ठूलो गिरोह सक्रिय रहेको प्रष्ट हुन्छ। प्रहरी स्रोतका अनुसार माग उच्च रहेको र नेपालमा भन्दा महँगो मूल्यमा बिक्री हुने भएकाले नेपालका पूर्वी पहाडी जिल्लामा उत्पादित गाँजा, यसको अवैध कारोबारमा संलग्नले विभिन्न बाटाको प्रयोग गरेर भारत कटाउने गरेका छन्।"
आज टोपी दिवस,"काठमाडौं : दशौं अन्तराष्ट्रिय पोशाक तथा टोपी दिवस विभिन्न कार्यक्रम गरी मनाइँदै छ । आइतबार काठमाडौंको बसन्तपुरमा राष्ट्रिय पोसाकमा सजिएर सर्वसाधारणहरुले उक्त दिवस मनाएका छन् । मौलिकता, सम्पदा, धरोहरको संरक्षण राष्ट्रिय पोसाक, झन्डा स्वाभिमानको पहिचानु भन्ने नारासहित राष्ट्रिय धरोहर संरक्षण प्रतिष्ठान नेपालले सांस्कृति र्यालीको आयोजना गरेको थियो । नेपाली टोपीको प्रवर्द्धन गर्नका लागि अंग्रेजी नयाँ वर्षको पहिलो दिन पारेर यो दिवस मनाउन थालिएको हो । देशमा पश्चिमा संस्कृतिको प्रभाव बढ्दै गएको भन्दै केही युवाहरूले २०७० सालदेखि टोपी दिवस मनाउन थालेका हुन् ।"
अदालतबाटै अन्याय,"विराटनगर : मोरङको बेलबारी नगरपालिका५ कसेनीस्थित लोहन्द्रा खोलामा भएको सामूहिक आक्रमण घटनाका पीडितले आफूहरूमाथि अदालतबाटै अन्याय भएको गुनासो गरेका छन्। उक्त घटनासँग सम्बन्धित मुद्दा झन्डै अढाई वर्षपछि अदालतले किनारा लगाएको छ। २०७७ साल भदौ १२ गते सामूहिक आक्रमणमा परेर एक जनाको मृत्यु भएको थियो भने तीन जना घाइते भएका थिए। घटनामा संलग्न भएको अभियोगमा २० जनाविरुद्ध कर्तव्य ज्यान र ज्यान मार्ने उद्योग मुद्दा दर्ता गरिएको थियो। फैसला गर्दै मोरङ जिल्ला अदालतले बिहीबार मुद्दाको अन्तिम किनारा लगाएको हो। न्यायाधीश राजेशकुमार कटुवालको इजलासले घटनाका मुख्य योजनाकार बेलबारीका विनयकुमार सरदार, विशालकुमार खवास, ग्रामथान गाउँपालिकाका वीरेन्द्रकुमार खाँ, दीपेन भनिने दीपेन्द्र चौधरी, राजेन्द्र राई (थुलुङ) र केके भनिने कृष्णकुमार चौधरीसमेत ६ जनालाई कसुरदार ठहर गरेको छ। इजलासले बेलबारी५ का विनयलाई कर्तव्य ज्यानतर्फ जन्मकैद (२५ वर्ष) र ज्यान मार्ने उद्योगतर्फ ३ वर्ष कैद सजायको फैसला गरेको अदालतका सूचना अधिकारी हेमबहादुर बुढाथोकीले बताए। अदालतले विनयबाट मृतकका परिवारलाई क्षतिपूर्तिबापत १ लाख रुपैयाँ भराउने फैसला पनि गरेको छ। घाइतेमध्येका समुन्द्रराज राईको उपचार खर्चबापत ३ लाख ७० हजार ४ सय ८ रुपैयाँ उनीबाटै तिराउने फैसलासमेत भएको जानकारी बुढाथोकीले दिए। उनका अनुसार अभियुक्तमध्ये ५ जनालाई मतियारका रूपमा कसुरदार ठहर गर्दै जनही २ वर्ष कैद सजायको फैसला भएको छ। अदालतले यस घटनामा संलग्न भनिएकामध्ये ९ जनालाई सफाइ दिएको छ। अभियुक्तहरू जितेन्द्रकुमार चौधरी, ज्ञानु भनिने ज्ञानव थुलुङ राई, अनोज भनिने अनोदकुमार माझी, ओम धामी, प्रेम चौधरी, बलराम चौधरी, कचालु गितार खवास भनिने यक्षकुमार चौधरी, राजिन राई र नलिन खवास भनिने नलिनलाल गच्छदारले सफाइ पाएका हुन्। हालसम्म फरार रहेका अभियुक्तहरू प्रभात चौधरी, मायालु भनिने दिनेश चौधरी माझी, अशोक खवास, शम्भु भनिने दिनेश मास्के र दीपु खवाससमेत ५ जनाको मुद्दा भने मुल्तबीमा राखिएको छ। अदालतले यही पुस ४ गते नै अभियुक्तमध्ये ६ जनालाई कसुरदार ठहर गर्दै ९ जनालाई सफाइ दिएको थियो। तर, सजाय निर्धारण भने अदालतले बिहीबार गरेको हो। उक्त घटनामा परेर बेलबारी५ का ४० वर्षीय चन्द्रकुमार राईको मृत्यु भएको थियो। बन्चरो, खुकुरीलगायतका हतियारले प्रहार गर्दा घाइते भएका उनको घटना भएकै दिन मोरङको विराट शिक्षण अस्पतालमा मृत्यु भएको हो। घटनामा उनकै परिवारका ३ सदस्य घाइते भएका थिए। घटनामा चन्द्रकुमारका दाजु सहीकुमार, भाइ समुन्द्रराज र भतिज (सहीकुमारका छोरा) गौरव घाइते भएका थिए। मृतक चन्द्रकुमारका दाजु धनकुमार राईको जाहेरीले प्रतिवादीविरुद्ध मुद्दा चलेको थियो। धनकुमारले भने अदालतकै फैसलामा प्रश्न उठाएका छन्। विराटनगरमा पत्रकार सम्मेलनको आयोजना गर्दै उनले फैसलाप्रति असन्तुष्टि व्यक्त गरेका हुन्। घटनामा संलग्न एक जनालाई मात्रै कर्तव्य ज्यान मुद्दामा दोषी ठहर गरियो। अरूलाई उन्मुक्ति दिइयो, उनले भने, सम्मानित अदालतबाट पनि हामीले न्याय पाएनौं। अपराधीलाई चोख्याउने काम भयो। धनकुमारले अदालतको फैसलाबाट पीडामा परेकाहरू थप पीडित बन्नुपर्ने अवस्था आएको गुनासो पोखे। घटनामा संलग्नलाई अपराधबाट चोख्याउने काम भएकाले न्यायकर्ताबाट नै थप अन्याय र पीडा महसुस भएको उनको दुःखेसो छ। केकुन प्रभावका कारण अपराधीलाई चोख्याइयो र हामी पीडितमाथि थप अन्याय गरियो भन्ने कुराको छानबिन गरेर न्यायका लागि आवाज उठाइदिन सबैसामु आग्रह गर्छु, धनकुमारले भने। घाइतेमध्ये भाइ समुन्द्रसहित उपस्थित भएर उनले पत्रकार सम्मेलन गरेका हुन्। समुन्द्रको टाउकाको शल्यक्रिया गरेर हड्डी निकालिएको छ। उक्त हड्डी देखाउँदै धनकुमारले भने, भाइहरू र भतिजको उपचारमा २५ लाख रुपैयाँभन्दा बढी खर्च भयो। ऋण गरेर उपचार गरियो। कसैले पनि सहयोग गरेनन्। पारिवारिक आर्थिक अवस्था कमजोर भएकाले ज्यालामजदुरी गरेर जीविका चलाउनुपर्ने बाध्यता छ। उपचारबापत खोजेको ऋण तिर्न नसक्दा भएको १ कट्ठा जग्गा पनि साहुलाई जिम्मा लगाउनुपर्ने अवस्था आएको गुनासो धनकुमारको छ। उनका अनुसार उपचारमा संलग्न चिकित्सकले समुन्द्रको टाउकामा स्टिल राख्नुपर्छ भनेका छन्। ५६ लाख रुपैयाँ लाग्छ भनिएको छ। तर, खर्च अभाव हुँदा सम्भव नभएको उनले सुनाए। घटनामा परेर घाइते भएकामध्ये भाइहरू सहीकुमार र समुन्द्र गरिखान नै नसक्ने अवस्थामा पुगेको धनकुमार बताउँछन्। उनका अनुसार घटनापछि पीडक पक्षबाट अनेक धम्की खेप्नु पर्यो। पैसाको प्रलोभन देखाउँदै मुद्दा फिर्ता दिन दबाब दिए। नमानेपछि धम्की दिन थाले, उनले भने, अहिले अदालतको फैसला पनि पीडककै पक्षमा आइदियो। थप उपचारका लागि रकम जुटाउन समस्या भइरहेको छ। घाइते समुन्द्रले पनि धेरै चिसो र गर्मी हुँदा चोट लागेको ठाउँ सहनै नसक्ने गरी दुख्ने गरेको बताए। यस्तो थियो घटना लोहन्द्रा खोलामाथि रहेको सुनसरीमोरङ सिँचाइ आयोजनाको साइफनसहितको पक्की पुल २०७४ साल साउनको बाढीले बगाइदिएपछि खोला वारपार गर्न समस्या भयो। मानिस र दुईचक्के सवारीसाधन आवतजावत गर्न मिल्ने गरी स्थानीय युवाले बाँसको भाटा प्रयोग गरेर खोलामाथि अस्थायी पुल बनाएका थिए। त्यसको खर्च उठाउन भन्दै युवाहरूले पुल वारपार गर्दा प्रतिमोटरसाइकल २५ रुपैयाँ लिन्थे। उक्त पैसासँग जोडिएको विवाद बढेर सामूहिक आक्रमणमा परिणत हुँदा ज्यानै जाने घटना भएको प्रहरीको निष्कर्ष छ। प्रहरीका अनुसार पुलबाट उठाएको पैसा आफूहरूलाई पनि दिनुपर्ने भन्दै बेलबारी५ का दिनेश भनिने घलेन्द्र श्रेष्ठलगायतका युवाले २०७७ भदौ ११ गते राति विवाद गर्न थाले। मोटरसाइकलमा आइपुगेका ग्रामथान२ का केके भनिने कृष्णकुमार चौधरी पनि विवादमा सामेल भए। त्यसपछि चौधरीले फोन गरेर विनयकुमार सरदारलाई बोलाए। केही युवासहित विनय आइपुगेपछि झन् उग्र बनेको विवाद स्थानीयले साम्य पारेर पठाए। तर, रीसईबी साँधेर बसेका विनयले केही युवालाई भेला पारेर ल्याउँदै भोलिपल्ट घटना गराएको अनुसन्धानबाट खुलेको छ। झगडा चाल पाएर सम्झाउन पुगेका चन्द्रकुमारको उनीहरूकै आक्रमणमा परेर मृत्यु भएको प्रहरीले जनाएको छ। विवाद सामूहिक आक्रमणमा परिणत हुँदा एकै परिवारका १ जनाको मृत्यु र ३ जना घाइते भएका हुन्। मृतक चन्द्रकुमार नृत्य प्रशिक्षक हुन्।"
पशुपतिनाथ र कैलाशको उत्खनन गरिने,"काठमाडौं : पशुपति क्षेत्र विकास कोषले पशुपतिनाथ र कैलाशको पहिलो पटक उत्खनन गर्ने भएको छ। पाशुपत क्षेत्रको दोस्रो गुरुयोजनाको अवधारणाअनुसार सात स्थान र विषयको अन्वेषण गरिने भएको हो। जसमा गोपाल वंशको सन्दर्भ, किरातेश्वर एवं किरातकालीन सन्दर्भ (मोहप्रिय र लोहप्रियसमेत), देवगर्त ग्राम, भष्मेश्वर घाट, नवग्रह, कर्मुका सुवर्णपुरी र देवपत्तन छन्। यो गुरुयोजना दुई वर्षअघि नै तयार भए पनि स्वीकृत हुन सकेको थिएन। त्यसमा संशोधन र पुनरावलोकनपछि संस्कृतिमन्त्री अध्यक्ष रहेको कोषको सञ्चालक परिषद्ले हालै यसलाई पारित गरेको हो। दुई वर्ष लगाएर परिमार्जनपछि दोस्रो गुरुयोजना परिषद्बाट पास भएको कोषका सदस्यसचिव डा मिलनकुमार थापाले बताए। यो गुरुयोजनाले पाशुपत क्षेत्रको मुहार बदलिनेछ, सदस्यसचिव डा थापाले भने, मुख्यतः पशुपतिनाथ, कैलाश, भष्मेश्वरलगायत सात ठाउँ र विषयको अन्वेषण र उत्खनन गर्ने योजना छ। उक्त सात क्षेत्र र विषयको ऐतिहासिक विकासक्रमको अध्ययन, अनुसन्धान, अन्वेषण एवं उत्खननलगायत कार्यलाई प्राथमिकतामा राखिएको छ। उक्त कार्य पुरातत्त्व विभागको सहयोग र समन्वयमा गरिने गुरुयोजनामा उल्लेख छ। पाशुपत क्षेत्रमा यसअघि २०५६ सालमा १० वर्षे पशुपति क्षेत्रको अवधारणात्मक गुरुयोजना लागू भएको थियो। मन्त्री अध्यक्ष रहने कोषको सञ्चालक परिषद्ले स्वीकृत गर्ने कानुनी प्रावधान रहेकाले गुरुयोजना मन्त्रिपरिषद्मा लैजानु नपर्ने संस्कृति, पर्यटन तथा नागरिक उड्डयन मन्त्रालयका सचिव सुरेश अधिकारीले बताए। उनका अनुसार अब यो गुरुयोजना राष्ट्रिय गौरवको भएकाले राष्ट्रिय योजना आयोगमा पठाइन्छ। त्यसपछि यसका लागि आवश्यक बजेट योजनामा राखिन्छ। जुन बहुवर्षीय प्रणालीमा जान्छ। योजना स्वीकृत गरेपछि अर्थ मन्त्रालय जान्छ र बजेटको व्यवस्था गरेपछि रातोकिताबमा राखिने उनको भनाइ छ। उनका अनुसार त्यसपछि गुरुयोजना कार्यान्वयनमा जानेछ। राष्ट्रिय योजना आयोगका सदस्य डा रामकुमार फुयालले दोस्रो गुरुयोजना गौरवको र महत्वपूर्ण भएको बताए। मुलुकको १५औं आवधिक योजनामा गुरुयोजना बनाएर कार्यान्वयनमा लगिने भनिएको थियो। जुन काम हालै सम्पन्न भएको छ, उनले अन्नपूर्ण पोस्ट्सँग भने। उनका अनुसार विश्व सनातनीको भएकाले सबै धर्मावलम्बी पशुपतिनाथ आउने गरी अन्तर्राष्ट्रियकरण गर्ने लक्ष्य छ। दोस्रो गुरुयोजनाका लागि पहिलो पाँच वर्षमा १ अर्ब ३० करोड हाराहारी खर्च गरिने उनको भनाइ छ। बर्सेनि ३०३५ करोड खर्च थप्दै लैजाने भनिएको छ। यसमा कोषले गर्ने वार्षिक विकास खर्च जोडिएको छैन। धर्म, संस्कृति र सम्पदा बचाउने भएकाले यो लगानी फलदायी हुनेछ, उनले भने। तर, गुरुयोजनामा कुल लगानी र समय भने यति नै भनेर किटान गरिएको छैन। पशुपति क्षेत्रको संरक्षण र व्यवस्थापन गुरुयोजना तयारी समितिका सदस्य भीम नेपालले मान्यताका दृष्टिले उपत्यकाको सबैभन्दा पुरानो ठाउँ पशुपति भएकाले यसको संरक्षण र व्यवस्थापनले अन्तर्राष्ट्रिय महत्व पाउने बताए। यस पाशुपत क्षेत्रमा साहित्यिक स्रोत वंशावलीदेखि लिच्छवीका अभिलेख छन्। हिमवत्खण्डमा नेपाल प्रसंगमा पशुपतिको सन्दर्भ प्रयोगमा छन्, नेपालले भने, पशुपति पारी किरातकालमै केही काम भएको हुन सक्ने देखिन्छ। मृगस्थली, भण्डारखालमा उत्खनन् भयो। चर्चा भएको छ। आजको भोलि होइन, दीर्घकालीन योजना हो। उनका अनुसार बागमती पारीको स्थान एकदमै महत्वको हुने देखिन्छ। गुरुयोजनाअनुसार पाशुपत क्षेत्र धार्मिक मात्र नभएर जात्रापर्व आदि कारण जीवन्त छ र यो अभिन्न अंग हो। सयौं वर्षदेखि यसले ट्रान्समिसन अफ नलेजका रूपमा काम गरिरहेको छ, उनले भने, पशुपतिनाथ संस्कृति, जीवनशैली त हुँदै हो, थप यसमा सीप ज्ञान पनि लुकेको छ। परिषद्ले अत्यावश्यक वा बनाउनपर्ने र मिल्ने संरचना मन्दिर आसपास पनि बनाउने र बाँकी नयाँ संरचना तिलगंगास्थित आँखा अस्पतालछेउ रहेको ५ रोपनीमा बनाउने गरी खाका गुरुयोजनामा थप्ने निर्णय गरेको छ।"
सोलुखुम्बुमा एक घर जलेर नष्ट,"सोलुखुम्बु : सोलुखुम्बुको थुलुङ दुधकोशी गाउँपालिका ६ मैदेल स्थित एक घरमा आगलागी हुँदा ३ लाख बराबरको क्षति भएको छ। गएराती अन्दाजी पौने २ बजे फुरी तामाङको ढुंगामाटोले बनेको र फुसको छानो भएको २ तले घरमा आगलागी हुँदा सो बराबरको क्षति भएको जिल्ला प्रहरी कार्यालय सोलुखुम्बुले जनाएको छ। सुचना अधिकारी एवं प्रहरी निरीक्षक ज्ञानबहादुर माझीका अनुसार चुलोबाट सल्किएको आगोले तामाङको घरसहित भित्र रहेको सम्पूर्ण अन्नपात, भाडापर्तन, लत्ताकपडा जलेर नष्ट भएको छ। घटनामा कुनै चौपाय तथा मानविय क्षति भने भएको छैन। आगो मुक्ली प्रहरी चौकीबाट खटिएका प्रहरी र स्थानीयको सहयोगमा घर पुर्ण रुपमा जलेर नष्ट भएपछि विहान ३:१५ बजे मात्रै नियन्त्रणमा आएको थियो। घरधनी तामाङ परिवार काठमाडौं बस्दै आएका थियो भने सो घरमा स्थानीय टंक गुरुङ बस्दै आएका थिए। आगलागीपछि गुरुङपरिवार हाल छिमेकीको शरणमा रहेको प्रहरीले जनाएको छ।"
जापान भैरहवाको साझेदार बन्दै,"कानपुर : रुपन्देहीको सिद्धार्थनगर नगरपालिका (भैरहवा) र जापानबीच नगरपालिकामा विकासका योजनाहरू सञ्चालनका लागि छलफल भएको छ। सिद्धार्थनगर नगरपालिकाका प्रमुख इश्तियाक अहमद खानको नेतृत्वमा भारत भ्रमणमा रहेको टोलीले शिक्षा, स्वास्थ्य र पर्यटन क्षेत्रमा विकासका लागि जापानससँग छलफल गरेको हो। सिद्धार्थनगरको तर्फबाट प्रमुख इश्तियाक खान, उपप्रमुख उमा अधिकारी, इन्जिनियर विष्णुप्रसाद पन्थीलगायत र जापानका तर्फबाट संसदीय उपरक्षामन्त्री फुजीमारु सातोशी, पूर्वआइटीमन्त्री एवं आर्थिक तथा औद्योगिक विकास संसदीय समितिका अध्यक्ष नाओकाजू ताकेमोटो, आर्थिक तथा औद्योगिक विकास संसदीय समितिका सल्लाहकार मोहम्मद जाबेद खान, जापानका विशेष सल्लाहकार अब्दुल रहमान खानबीच विकासका योजनाहरू सञ्चालनका लागि भारत उत्तर प्रदेशको कानपुरमा छलफल भएको हो। सिद्धार्थनगर नगरपालिकामा विकासका योजनाहरू सञ्चालनका लागि जापानसँग भएको छलफल सकारात्मक भएको नगर प्रमुख खानले बताए। हामीले जापानसगँ शिक्षा, स्वास्थ्य र पर्यटन क्षेत्रमा विकास गर्नका लागि छलफल गरेका छौँ उनले भने, उहाँहरू यस विषयमा सकारात्मक हुनुहुन्छ। संसदीय समितिका सल्लाहकार मोहम्मद जाबेद खानले सिद्धार्थनगर नगरपालिकामा विकासका आफूहरूले पूर्ण सहयोग गर्ने प्रतिबद्धता जनाए।"
आज देशका अधिकांश भागमा पानी पर्ने,"काठमाडौं : पश्चिमी वायुको प्रभावले देशको अधिकांश भूभागमा आंशिकदेखि सामान्य बदली रही केही स्थानमा हल्का वर्षा हुने भएको छ। सो प्रणालीको प्रभावले देशको पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा भई प्रदेश नं १, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको जल तथा मौसम विज्ञान विभागले जनाएको छ। साथै देशको हिमाली भूभागका एक वा दुई स्थानमा हल्का हिमपातको समेत सम्भावना छ। राति देशको पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा रही प्रदेश नं १ को पहाडी भूभागका एक वा दुई स्थानमा हल्का वर्षा तथा प्रदेश नं १, गण्डकी र कर्णाली प्रदेशका हिमाली भूभागका एकदुई स्थानमा हल्का हिमपातको पनि सम्भावना छ। हाल देशका पहाडी भूभागमा आंशिकदेखि सामान्य बदली रही पश्चिम तराईका केही र मध्य तथा पूर्वी तराईका थोरै भूभागमा हुस्सुकुहिरो लागेको अवस्था रहेको छ। महाशाखाको पछिल्लो विवरणानुसार आज काठमाडौं उपत्यकाको न्यूनतम तापक्रम ३८ डिग्री र अधिकमत तापक्रम १५ ५ डिग्री सेल्सियस रहेको छ। त्यस्तै आज सबैभन्दा कम जिरीको न्यूनतम तापक्रम ०१ डिग्री सेल्सियस र सबैभन्दा बढी विराटनगरको अधिकतम तापक्रम २४२ डिग्री सेल्सियस छ।"
९ वर्षीया नाबालिकामाथि बलात्कारको प्रयास,टीकापुर : कैलालीको टीकापुर नगरपालिका नं ५ की ९ वर्षीय नाबालिकामाथि बलात्कारको प्रयास भएको छ। वडा नं ५ का ३० वर्षीय प्रेम शाहीले ९ वर्षीय नाबालिकामाथि बलात्कारको प्रयास गरेका हुन्। इलाका प्रहरी कार्यालय टीकापुरले दिएको जानकारी अनुसार पुष १५ गते राति ती नाबालिकालाई शाहीले घरबाट केराबारी पुर्याएका थिए। नाबालिकाका आफन्तले घटनाबारे तत्काल थाहा पाएपछि प्रहरीलाई खबर गरेका थिए। प्रहरी घटनास्थल पुग्दा शाही फरार भएको इलाका प्रहरी कार्यालय टीकापुरका प्रमुख डीएसपी हेम शाहीले जानकारी दिए। प्रहरीले फरार रहेका शाहीको खोजी गरिरहेको जनाएको छ। नाबालिकाका आफन्तले शाहीविरुद्ध जबर्जस्ती करणी उद्योगमा उजुरी दिएका छन्। घटनाबारे अनुसन्धान भइरहेको प्रहरीले जनाएको छ।
पृथ्वीजयन्तीमा सार्वजनिक बिदा दिन माग,"स्याङ्जा : विश्व हिन्दु युवा संघ स्याङ्जाले राष्ट्रिय एकता दिवस एवं पृथ्वी जयन्ती मनाउन सार्वजनिक बिदाको माग गरेको छ। पुस २७ गते पर्ने राष्ट्रिय एकता दिवस एवं पृथ्वी जयन्ती मनाउनका लागि संघले सरोकारवालासँग सार्वजनिक बिदाको माग गरेका हुन्। संघमा आवद्ध टोलीले वालिङ नगरप्रमुख कृष्ण खाँणलाई ज्ञापनपत्र बुझाएका छन्। उनीहरुले क्रमशः जिल्लाका ११ वटै पालिकामा ज्ञापनपत्र बुझाउने भएका छन्। ज्ञापनपत्र बुझ्दै वालिङ नगरप्रमुख कृष्ण खाँणले पृथ्वीनारायण शाहले गरेको योगदान नेपालीले भुल्न नहुने बताए। नेपाली जनतालाई एकताबद्ध गराउने काममा शाहको योगदान अतुलनीय रहेको जनाउँदै इतिहासको सम्मान गर्नुपर्ने बताए। ज्ञापनपत्र बुझाउन विश्व हिन्दु युवा संघका जिल्ला अध्यक्ष नवराज पौडेल, संघका केन्द्रीय सदस्य डण्डपानी पङ्गेनी, जिल्ला सहप्रवक्ता कुशल बस्याल, जिल्ला सदस्य प्रज्वल रनपाल, राजन रेग्मी, समाजसेवी कमल कुँवर, गोविन्द पङ्गेनी लगायत पुगेका थिए। अध्यक्ष पौडेलद्वारा हस्ताक्षरित ज्ञापनपत्रमा नेपाल राष्ट्र निर्माता शाहलाई बिर्संदै गएकाले हाम्रो राष्ट्रियता कमजोर भएको दावी गर्दे इतिहास बिर्सेमा हामीलाई पनि आउँदो पुस्ताले सराप्ने उल्लेख छ। यसैगरी संघीय र प्रादेशिक सरकारसँग पनि सोही ज्ञापनपत्र मार्फत सार्वजनिक बिदाको माग गरिएको छ। अघिल्ला वर्ष पनि राष्ट्रिय एकता दिवस एवं पृथ्वी जयन्तीका दिन सार्वजनिक बिदा दिन स्थानीय पालिकासँग आग्रह गरेपछि स्याङ्जाका ११ मध्ये ७ वटा पालिकाले सार्वजनिक बिदा दिएका अध्यक्ष पौडेलले जानकारी दिए।"
घरभित्रको प्रदूषणले मृत्युदर उच्च,"काठमाडौं : एक अन्तर्राष्ट्रिय अध्ययनले भन्छ नेपालमा घरभित्र हुने प्रदूषण (इन्डोर पोलुसन)बाट मृत्यु हुनेको संख्या विश्वका अन्य मुलुकको तुलनामा उच्च छ। उक्त अध्ययनअनुसार नेपालमा प्रत्येक १ लाखमा १८२५ जनाको मृत्यु यसकै कारण हुन्छ। श्वासप्रश्वाससँग सम्बन्धित जोखिमको बारेमा सन् १९९० देखि २०१९ सम्म भएको अध्ययनले यस्तो तथ्य सार्वजनिक गरेको हो। २ सय ४ देशमा गरिएको अध्ययनले नेपालमा घरेलु प्रदूषणका कारण क्रोनिक अब्सट्रक्टिभ पल्मोनरी डीजीज (सीओपीडी) अर्थात् फोक्सोसँग आधारित समस्याले मृत्यु हुने समस्या उच्च देखिएको छ। ग्लोबल बर्डन अफ डीजीज स्टडी नाम दिइएको उक्त अध्ययन प्रतिवेदन गत जुलाईमा सार्वजनिक गरिएको थियो। विज्ञका अनुसार, सीओपीडी यस्तो समस्या हो, जसले हावाको बहाबलाई बन्द गराउँछ र श्वासप्रश्वासमा समस्या निम्त्याउँछ। अनि, घातक समस्या ल्याउँछ। प्रदूषणले क्यान्सर, मानसिक समस्या, मुटु, ग्यासटाइटिस तथा मांसपेसीको समेत गडबडी हुने जोखिम बढाउने अध्ययनको निष्कर्ष छ। क्यानाडाका मेगेल विश्वविद्यालयमा डिपार्टमेन्ट अफ इपिडिमियोलोजी एन्ड अकुपेसनल हेल्थ विभागका जे कफम्यानले उक्त अध्ययन गरेका हुन्। वातावरणीय समस्याले फोक्सोसम्बन्धी जोखिम बढाउने भए पनि गरिब एसियन देशहरूमा भान्साबाट निस्किने धुवाँ प्रमुख समस्या भएको अध्ययनमा भेटिएको छ। नेपालमा प्रदूषणका मुख्य कारण बायोमास (दाउरा, पराल, गोबरग्यासलगायत)को प्रयोग, फोहोर जलाउनु र यातायातसमेत रहेको पाइन्छ। कफम्यानका अनुसार फोक्सोजन्य समस्या बढ्नुमा भान्साबाट निस्किने धुवाँ, तताउने प्रणाली र बाहिरी प्रदूषणले थप टेवा दिएको छ। श्वासप्रश्वाससँग सम्बन्धित समस्याले नेपालमा मात्रै २६ प्रतिशतको मृत्यु हुँदै आएको छ। उक्त नम्बर संसारभरिको उच्च हो। उक्त समस्यासँग जुध्नका लागि वायुको गुणस्तर नियमन प्रभावकारी रूपमा लागू गर्न सुझाएका छन्। नेपाल सरकारले आगामी दुई वर्षभित्र सतप्रतिशत विद्युत्को पहुँच पुर्याउने लक्ष्य तय गरेको छ। प्राथमिक रोकथामका लागि एसियाका गरिब देशहरूले कम प्रदूषित आधुनिक ऊर्जाको प्रयोग गर्नुपर्ने र धूमपानको प्रयोग छोड्नुपर्ने पनि बताएका छन्। तर, कहिल्यै धूमपान नगर्नेहरू पनि घरायसी प्रदूषणका कारण फोक्सोको क्यान्सरको जोखिममा परेको अध्ययनले देखाएको छ। विशेषगरी महिला र बालबालिका घरायसी प्रदूषणको मारमा परेका छन्। विकासोन्मुख मुलुकका नागरिकले वार्षिक अनिवार्य रूपमा फोक्सोको परीक्षण गर्न सुझाएका छन्। ४० वर्ष माथिकाले अनिवार्य परीक्षण आवश्यक छ। समयमा नै समस्याको पहिचान भएमा उपचार गर्न सजिलो हुने भनिएको छ। सन् २०१६ मा युनिभर्सिटी अफ मेरिल्यान्ड इन्स्टिच्युट फर एप्लाइड इन्भारमेन्ट, युनिभर्सिटी अफ युटा स्कुल अफ मेडसीन र विकि कोइराला मेमेरियल अस्पतालले संयुक्त रूपमा गरेको अध्ययनले पनि महिला बालबालिकामा घरायसी प्रदूषणको दीर्घकालीन समस्यामा परेको देखाएको छ। उक्त अध्ययनले दाउरा, कोइला, गोबर, बालीका अवशेष बालेर हुने प्रदूषणले फोक्सो क्यान्सरको समस्या निम्त्याएको देखाएको थियो। उक्त अध्ययनमा घरायशी प्रदूषणले वार्षिक चार मिलियन मानिसको मृत्यु भएको जनाएको थियो। ३० प्रतिशत प्रदूषण घरायसी प्रयोजनबाट भर्खरै प्रकाशित विश्व बैंकको रिपोर्टले भन्छ दक्षिण एसियाका धेरै घरधुरीले ठोस इन्धनबाट भान्सा तयार गर्छन्। घरेलु प्रदूषणका कारक मानिएका यी स्रोतहरू पीएम २५ प्रदूषणका कारक मानिन्छन्। जसले स्वास्थ्यमा असर परेको छ। किनभने ३० प्रतिशत प्रदूषण घरेलु प्रयोगबाट निस्किएका छन्। उक्त उत्सर्जनले मृत्युको मुखमा पुर्याएको छ। नेपालमा मृत्युदर विश्वमै उच्च प्रत्येक १ लाखमा १८२५ जनाले गुमाउँछन् ज्यान स्टार्भिङ फर क्लिन एयर नाम दिइएको उक्त अध्ययनले औसतमा हुने घरायसी प्रदूषणको जोखिमको मात्रा एकदमै बढ्ने संभावना छ। दक्षिण एसियन क्षेत्रमा भारतको (इन्डो गैंगेटिक प्लेन) बाहेक घरेलु प्रदूषणबाट पीएम २५ को जोखिम दोब्बर हुने भनिएको छ। स्वास्थ्यको हिसाबले पीएम २५ घातक मानिन्छ। घरभित्रबाट हुने प्रदूषणका विषयमा विश्व स्वास्थ्य संगठनले २०१४ मा गरेको अध्ययनले नेपालमा कम्तीमा ७ हजार ५ सय बालबालिकाको यसकै कारण मृत्यु हुने गरेको देखाएको छ। बालबालिकाहरूमा निमोनिया तथा फोक्सोको क्यान्सर, मुटु तथा श्वासप्रश्वाससम्बन्धी जोखिम बढेको छ। त्यसैले पनि विद्युतीय प्रणालीमा फड्को मानुपर्ने औंल्याएको छ। जसले प्रदूषणसँग सम्बन्धित बिरामी घटाउने मात्रै होइन वनविनासलाई समेत रोक्छ। उक्त रिपोर्टमा करिब ३७५ मिलियन परिवार सुधारिएको बायोमासमा जान सक्ने र ८ लाख परिवारले घरेलु बायोमासको तत्काल प्रयोग गर्न सक्ने बताएको छ। सरकारको लक्ष्य के छ ? नेपाल सरकारले आगामी दुई वर्षभित्र सतप्रतिशत विद्युत्को पहुँच पुर्याउने लक्ष्य तय गरेको छ। दोस्रो राष्ट्रिय निर्धारित लक्ष्य (एनडीसी) मा पनि सन् २०५० सम्ममा शून्य उत्सर्जनको उपलब्धि हासिल गर्ने जनाएको छ। त्यसैगरी सन् २०३० मा विद्युतीय खपत १४ सयबाट १५ हजार मेघावाट पुर्याउने लक्ष्य बनाएको छ। त्यसमा ५ देखि १० प्रतिशत ऊर्जा मिनी तथा माइक्रो हाइड्रो, सौर्य ऊर्जा, वायु तथा बायोइनर्जीबाट उत्पादन हुनेछ। सन् २०३० सम्ममा सम्पूर्ण मागको १५ प्रतिशत स्वच्छ ऊर्जाबाट पूरा हुनेछ। त्यसैगरी २०३० सम्ममा २५ प्रतिशत घरपरीवारले विद्युतीय चुलो प्राथमिक माध्यमका रूपमा प्रयोग गर्ने छन्। त्यसका लागि सन् २०२५ सम्मको दौरानमा विशेषगरी ग्रामीण क्षेत्रमा ५ लाख सुधारिएको चुलो राखिनेछ। त्यसैगरी सोही वर्षसम्म २ लाख घरायसी बायोग्यास र ५ सय ठूला खालका संस्थागत बायोग्यास प्लान्ट जडान गर्ने सरकारको लक्ष्य छ। उक्त काम समयमै भए सन् २०२५ सम्ममा भान्साबाट हुने उत्सर्जन करिब ११ प्रतिशत कटौती हुनेछ। उक्त नम्बर सन् २०३० मा कम्तीमा २३ प्रतिशत पुग्नेछ। तर, (एनडीसी) मा उल्लेख गरिएअनुसार हाल नेपालमा पाँच प्रतिशतले मात्रै विद्युतीय चुलो प्रयोग गर्छन्। त्यो पनि कसैले प्राथमिक स्रोतका रूपमा त कसैले विकल्पका रूपमा। वैकल्पिक ऊर्जा प्रवर्द्धन केन्द्रका सहायक कार्यकारी निर्देशक, नवराज ढकालका अनुसार ०७७।७८ र ०७८।८९ मा २२ हजारभन्दा बढी विद्युतीय चुला बाँडिसकेको छ। मागअनुसार विद्युतीय चुलो किन्न सहुलियत दिने गरिन्छ। कुनै गाउँपालिका वा नगरपालिकाले साझेदारीमा गर्न चाहेमा ६० देखि ८० प्रतिशत सरकारले सहयोग हुन्छ। अरू उनीहरू आफैं जोहो गर्नुपर्ने हुन्छ। यो वर्ष ७० प्रतिशत साझेदारी गर्ने र बाँकी आफैं या उपभोक्तासँग उठाउने भनिएको छ। माग संकलन गरेर केन्द्रबाट सम्बोधन गरेको ढकालको दाबी छ। स्वच्छ खाना पकाउने प्रविधि नेपालमा धेरै पहिलादेखि रहेको ढकाल बताउँछन्। सुरुमा मलका लागि सुरु भएको थियो। पछि यसको इन्धनको फाइदाको चर्चा भएपछि त्यसैरूपमा प्रवर्द्धन भयो। सुधारिएको चुलो भने वनजंगल माथिको दबाब कम गर्न सुरुवात गरिएको थियो। बायोग्यासको कार्यक्रम कृषिमा सुरु भएको ढकालले बताए। उनका अनुसार हालसम्म १५ लाख सुधारिएको चुलो प्रवर्द्धन गरिएको छ। त्यसमध्ये धेरैजसो माटोका छन्। कम टिकाउ हुने भएकाले फलामे चुलोको प्रयोग बढेको छ। स्वास्थ्यको हिसाबले खाना पकाउने प्रविधिमा आधारित विश्व बैंकले ल्याएको एउटा संरचना छ। यसमा विभिन्न प्रविधिको रेटिङ गरिएको छ। ढकालले भने स्वास्थ्यको हिसाबले किफायती हुनलाई खाना पकाउने चुलो कम्तीमा तह तीनको हुनुपर्छ। माटोको चुलोहरू तह दुईका छन्। फलामे चुला धेरैजसो तह एक र दुईका छन्। तह तीनमा अक्सिजन सप्लाई बढी भएर इन्धन राम्रो बल्छ र हानिकारक ग्यास कम आउँछ। शून्यदेखि पाँचसम्मको तह हुन्छन्। सरकारले राष्ट्रिय निर्धारित लक्ष्यमा स्वच्छ कुकिङको लक्ष्य राखेको उनले बताए। सरकारले स्वच्छ कुकिङ प्रविधिहरूका बारेमा जैबिक ऊर्जा रणनीति २०७३ मा उल्लेख गरेको छ। उक्त रणनीति मन्त्रिपरिषद्ले स्वीकृत गरेको ढकालले बताए। (स्वच्छ कुकिङभित्र बायोग्यास, विद्युतीय चुलो र सुधारिएको चुलो सबै पर्छ)। सन् २०२५ सम्म २ लाख बायोग्यास र ५ लाख सुधारिएको चुलो साथै पाँच सय ठूलो बायोग्यासको लक्ष्य राखिएको छ। त्यसैगरी सन् २०३० सम्ममा २५ प्रतिशत जनताले स्वच्छ खाना पकाउने विद्युतीय चुलोलाई प्राथमिक प्रयोगको रूपमा ल्याउने दाबी गरिएको छ। सन् २०४५ मा नेट जिरो मा जाने घोषणा गरिसकेको छ। ऊर्जाको क्षेत्रमा हेर्दा सतप्रतिशत पुग्नुपर्ने हुन्छ। तर, कतिपय क्षेत्रलाई सय प्रतिशत हुन नसक्ने देखिन्छ। ढकालले भने जेजस्ता लक्ष्य छन्। हासिल गर्न साझेदारी, समन्वय, स्रोत परिचालन, प्रविधि भिœयाउनुपर्ने देखिन्छ। अर्थ मन्त्रालयले निकालेको आर्थिक सर्वेक्षणमा कुल ऊर्जा खपतमा ६५ प्रतिशत परम्परागत ऊर्जाले स्थान ओगटोको छ। त्यसको मतलव दाउरा, कृषिजन्य अवशेष र गुइँठाको प्रयोग नै हुँदैआएको छ। सन् २०१५ सम्म दाउरामा मात्रै पकाउने ३० लाखभन्दा बढी छन्। विद्युतीय चुलोको प्रयोगबारे राष्ट्रिय निर्धारित लक्ष्यको मूल्यांकन २०२१ मा सन् २०३० सम्ममा २५ प्रतिशत परिवारले विद्युतीय चुलोलाई प्राथमिक स्रोतको रूपमा प्रयोग गर्ने आकलन छ। औसतमा पाँच जनाको परिवारले सातवटा ग्यास सिलिन्डरको प्रयोग गरे पनि विद्युतीयमा गएपछि तीनवटा ग्यास मात्रै प्रयोग हुने अनुमान छ। त्यसैगरी २०२५ भित्र ग्रामीण भेगमा पाँच लाख सुधारिएको चुलो, २ लाख बायोग्यास तथा ५ सय ठूला मात्राका बायोग्यास जोडिने लक्ष्य छ। नेपालमा सन् २०१७ को रिपोर्टअनुसार ५२४ प्रतिशतले बायोमासमा भर पर्ने देखिन्छ। विशेषगरी ग्रामीण भेगमा ६५८ प्रतिशत दाउराका भरमा छन्। सहरी क्षेत्रका ३५४ प्रतिशत सहरीका मानिस पनि दाउरा प्रयोग गर्छन्। सन् २०१५।१६ सम्मको तथ्यांकमा सहरी क्षेत्रका ३७९ प्रतिशतले विद्युतीय चुलोको प्रयोग गरेका छन्। उक्त नम्बर वर्षदिन अगाडि ३३ प्रतिशत थियो। विद्युतीयमा जानेहरूको संख्या प्रत्येक वर्ष बढिरहेको छ। वैकल्पिक ऊर्जा प्रवर्द्धन केन्द्रले ०७८ असोजमा प्रस्तावित परियोजना मिटिगेसन जीएचजी इमिसन थ्रु मोर्डन, इफिसेन्ट एन्ड क्लाइमेट फे्रन्ड्ली क्लीन कुकिङ सोलुसन्स (सीसीएस) कार्यक्रम पारित गरेको थियो। उक्त कार्यक्रमअन्तर्गत तराईका २२ जिल्लाका १० लाख घरधुरीमा आधुनिक ऊर्जाको पहुँच दिने लक्ष्य छ। पाँच लाख विद्युतीय चुलो, चार लाख ९० हजारले फलामे सुधारिएको चुलो, र १० हजार घरमा बायोग्यासको व्यवस्था गरिने परियोजनाको उद्देश्य छ। उक्त परियोजनाबाट ६५ लाख टन हरितगृह ग्यासका उत्सर्जन कम गर्न सकिने लक्ष्य छ। अब क्रमशः घट्छ भूपेन्द्र दास, वायु गुणस्तर विज्ञ घरायसी प्रदूषणका कारण हुने मृत्युदर क्रमशः घट्दै गएको छ। हेन्थ इफेक्ट्स इन्स्टिच्युट ले सन् २०२० मा निकालेको तथ्यांकले नेपालको सवालमा घरायसी प्रदूषणले हुने मृत्युदर घटेको देखाएको छ। यसलाई हामी मृत्युको ट्रेन्ड कम भएको भन्छौं। विश्वव्यापी तुलनामा बढेको देखिए पनि नेपालको सन्दर्भमा मृत्यु ट्रेन्ड घट्दैछ। इन्डक्सन, एलपीग्यास तथा स्मार्ट प्रविधि पहिलाको तुलानामा बढी प्रयोगमा आएको छ। जसका कारण घरायसी प्रदूषण केही मात्रामा घटेको हो। तर, नेपालमा जति पनि ऊर्जा प्रयोग गरिन्छ। त्यसको ८० प्रतिशत बायोमास प्रयोग (दाउरा, पराल, गुइँठा) गरेको देखिन्छ। मृत्युदर थोरै कम भएको हो। नेपालमा बाहिरी प्रदूषणले मर्नेको संख्या बढ्दैछ। कृषिजन्य अवशेष, फोहोर जलाउँदा, डढेलोलगायतका समस्याले घरायसीभन्दा बाहिरी प्रदूषणको चाप बढेको छ। फोहोरमैला बालेर आगो ताप्ने चलन पनि पहिलाको भन्दा बढेको छ। जति सानो कण त्यति नै स्वास्थ्यका लागि नराम्रो हुन्छ। भान्साबाट हुने प्रदूषणले सानो तथा ठूला कण निस्किन्छ। ठूलाको तुलनामा साना कण घातक हुन्छन्। ती कण सिधै रगतमा मिसिन्छ। भान्साबाट पीएम २५ को कण निस्किएको हुन्छ। मान्छेले आँखाले देख्दैन। कपालभन्दा ३० गुणा सानो हुन्छ। हजारौ प्रदूषणको कण मिलेर पीएम २५ बनेको हुन्छ। यसले जलवायु परिवर्तनमा र स्वास्थ्यमा गम्भिर असर गर्छ। बाहिरी तथा घरायसी दुवै खालका प्रदूषणमा पीएम २५ को मात्रा हुन्छ। घरभित्रको प्रदूषणका कारण देखिएका समस्या प्रिम्याचर मृत्युदर बढ्नुका साथै भ्रुणमा समेत असर समयअगावै बच्चा जन्मिने र कम तौलको हुने बाल्यकालमै श्वासप्रश्वासको संक्रमण मानसिक स्वास्थ्यमा जोखिम आमाको कोखमा हुँदादेखि नै फोक्सोको विकासमा समस्या हुने । जसका कारण गर्भ खेर जाने र बालबालिकाको मृत्यु हुन सक्ने घट्यो औसत आयु आधुनिक ऊर्जामा नागरिकको पहुँच घरेलु बायोग्यास ४ लाख ३९ हजार ५४७ संस्थागत ३५५ सुधारिएको चुलो १४ लाख २३ हजार २४२ फलामे चुलो १ लाख ६ हजार २७८ विद्युतीय चुलो २२ हजार ६९९ स्रोत : वैकल्पिक ऊर्जा प्रवर्द्धन केन्द्र"
"झापामा हात्तीको आक्रमणबाट श्रीमतीको मृत्यु, श्रीमान् घाइते",झापा : हात्तीको आक्रमणबाट झापामा एक महिलाको मृत्यु भएको छ भने एकजना घाइते भएका छन् । मृत्यु हुनेमा शिवसताक्षी नगरपालिका ११ निवासी ६१ वर्षीया कृष्णमाया भण्डारीको जिल्ला प्रहरी कार्यालय झापाले जनाएको छ । हात्तीको आक्रमणबाट उनका श्रीमान् ७१ वर्षीय शान्तिराम भण्डारी घाइते भएको प्रहरीले जनाएको छ । शिवसताक्षी ११ स्थित बच्चाबगरमा आइतबार बिहान साढे २ बजेतिर एउटा छावासहित चारवटाको सङ्ख्यामा आएका हात्ती बस्तीमा पसेका थिए। बस्तीमा पसेको हात्तीले घर भत्काउन थालेपछि सुतिरहेका भण्डारी दम्पती बाहिर निस्किएका थिए । त्यही क्रममा हात्तीले उनीहरूमाथि आक्रमण गरेको प्रहरीले जनाएको छ । घाइते कृष्णमायाको उपचारको क्रममा दमकस्थित आम्दा अस्पतालमा मृत्यु भएको हो । घाइते शान्तिरामको सोही अस्पतालमा उपचार भइरहेको छ ।
