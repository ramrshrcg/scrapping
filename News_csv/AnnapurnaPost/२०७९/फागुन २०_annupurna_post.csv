शीर्षक,विवरण
पौराणिक कथाहरूमा पनौती,"लोकविश्वास के छ भने सिथि नखः अर्थात् उपत्यकामा इनार सफा गरी मनाइने चाडका दिन वासुकी नाग पनौतीमा श्राद्ध गर्न आउँछन्। चलाल गणेशस्थान (काभ्रे) तिरबाट बग्दै आउँछिन् रोशी। पहिला उनको स्वरूपमा लेसमात्र पनि रोष नदेखिने गरेको बताउँछन्, स्थानीयवासी। ती जीवनदायिनी नदी लोकजीवनका सभ्यता, संस्कृति, कृषि, परम्परालगायत विविध पक्षलाई सम्पोषित, अनुप्राणित गर्दै बग्थिन्। त्यस क्षेत्रको भ्रमण गर्ने क्रममा पनि रोशीको प्रवाहमा रोष, आक्रोशजस्ता तत्त्वहरू देखिएका थिएनन्। अहिले परिस्थिति फेरिएको छ। एक स्थानीयवासीका अनुसार इन्द्रेश्वर मन्दिर क्षेत्रभन्दा करिब १५ किलोमिटर माथि रहेको चलाल गणेश, कलन्तिसम्मै अचेल प्रत्येक दिन करिब आठ सय टिपर दौडिरहन्छन्। तिनले मुहान क्षेत्रबाट निकालिएका ढुंगा, एग्रिगेट ओसारपसार गर्छन्, अपार व्यापार गर्छन्। एक टिपर ढुंगाबापत तिनले १८ सय कर बुझाउँछन् रे। वातावरण संरक्षणको मूल्यमा यसरी चाँदीकटनी छ। आफ्नो छाती क्षत्विक्षत हुँदा क्षमाशील रोशी आक्रोशित हुनु कुन आश्चर्य भयो र ? अलि तल खोपासीमा २४ मेगावाट जडित क्षमताको अनि नेपालको तेस्रो सबैभन्दा पुरानो पनौती जलविद्युत् गृह सञ्चालनमा छ। नेपाल विद्युत् प्राधिकरणले रोशी बचाऊँ अभियान सञ्चालन गरेको थियो, अहिले त्यो ठप्प छ, एक स्थानीय भन्छन्। रोशी संरक्षणमा प्राधिकरणको उदासीनता अर्थपूर्ण ठान्छन् उनी। पश्चिमोत्तर दिशाबाट बग्दै आउँछिन् पुण्यमाता। त्यति आक्रोशित देखिन्नन्, उनी बाक्लै बस्तीको बीचबाट उत्सर्जित फोहोरपानीको समेत बोझ बोकी बग्नुपर्दा पनि। माता, प्रकृति र पिता आकाशका अनेकानेक विलक्षण सन्ततिमध्येका ती दुई सन्तति ब्रह्मायणी मन्दिरको छेउ, इन्द्रेश्वर मन्दिरभन्दा केही तल भेटिन्छन्। त्यहिँ भेटिन्छिन् भनिन्छ अर्की दिव्य तर अदृश्य सन्तति पुष्पवती, लोकविश्वास यस्तै छ। अलि लजालु स्वभावकी भएर हो कि दृष्टिगोचर नहुने ? लोकका आँखा अज्ञानले टालिएका कारणले पो हो कि ? अदृश्य पुष्पवतीजस्तै अनेक पौराणिकपूर्वपौराणिक कथाहरू गर्भमा बोकेर बसिरहेको छ, पनौती उल्लिखित नदीले सिर्जेको, सिँचेको पवित्र त्रिवेणीधाममा। इन्द्र र अहिल्याको श्रापमोचनपरापूर्वकालको कुरा। देवराज इन्द्र पत्नी शचिका साथ स्नान गर्न आएका रहेछन् त्रिवेणीधाममा। सोही समयमा गौतम ऋषि पनि पत्नी अहिल्याका साथ स्नान गर्न आएछन्। इन्द्र अहिल्याको रूप देखेर मोहित भएछन्। एक दिन गौतम ऋषि कुटीबाहिर गएको बेला उनैको रूप धारण गरी अहिल्याको पतिव्रता धर्म भंग गरिदिएछन्। इन्द्रेश्वर मन्दिरनजिकै सञ्चालित शचिसञ्जीवनी गुरुकूल सञ्चालक समितिका एक सदस्य तथा जानकार स्कन्दपुराणको हिमवत्खण्डमा उल्लिखित प्रसंग उद्धृत गर्दै भन्छन्। शचिले अहिल्याको रूप देखेर मोहित भएका इन्द्रलाई श्राप दिइछन् : तिम्रो शरीरभरि स्त्री जननेन्द्रियजस्ता लाग्ने घाउ भइजाउन्। गौतम ऋषिको कोपभाजनमा परिन् अहिल्या। तिमी ढुंगो भइजाऊ भनी श्राप दिए रे ऋषिले अनि थपे त्रेतायुगमा भगवान् रामले तिम्रो शिलारूपलाई स्पर्श गरेपछि तिमी श्रापमुक्त हुनेछौ। त्रिवेणीधाममै रहेको एक शिलालाई श्रापित अहिल्याको रूप मानिन्छ। यता इन्द्र पनि श्रापमोचनको उपाय गर्न थाले। विष्णुकोमा अनि ब्रह्माकोमा गए। ब्रह्माले इन्द्रलाई बाँसको एक ठुटो दिँदै भने तिमी जुन ठाउँमा पुग्दा यो बाँस टुसाउँछ त्यहीँ भगवान् शिवको तपस्या गर्नु, उहाँले नै तिमीलाई श्रापमुक्त गर्नुहुनेछ। घाउ नै घाउयुक्त आफ्नो शरीर बोक्दै, भौतारिँदै त्रिवेणीधाममा आइपुगेछन् इन्द्र। ब्रह्माले दिएको बाँसको ठुटो त्यहीँ बिसाएर सुस्ताएका मात्र के थिए, त्यहीँ निदाएछन्। जागा हुँदा उनले अचम्म देखेढुंगामाथि राखेको बाँस टुसाएको को पो रहेछ ! अघि ब्रह्माले भने अनुसार १२ वर्षसम्म भगवान् शिवको तपस्यामा लीन भएछन् उनी। तप पूरा हुँदा शरीरका अन्य भागहरूमा रहेका घाउ त पुरिएछन् तर निधारको खत भने पुरिएनछ। पापकर्मको चिनोस्वरूप, लोकले इन्द्रको जस्तो कुत्सित कर्म नगरोस् भन्ने सन्देश दिनका लागि इन्द्रले उक्त खत बोकेरै हिँड्नुपर्ने भएछ। तिनै इन्द्रले रोशीकिनारमा स्थापना गरेको मन्दिर हो भनिन्छ इन्द्रेश्वर मन्दिर। भगवान् राम त्रेतायुगमा उक्त स्थानमा आएर शिलास्पर्श गरेपछि अहिल्या श्रापमुक्त भइन् भनिन्छ। छाता ओढ्न नपाइने जात्रा उक्त स्थानमा जेठ पूर्णिमाका दिन ठूलो मेला लाग्छ। पुण्यमाता नदीको किनारमा अवस्थित ब्रह्मायणी मन्दिरमा पञ्चबली दिएपछि जात्रा सुरु हुन्छ। परापूर्वकालमा जात्रा सुरु हुँदा कुनै साँघु थिएन रे त्यहाँ। त्यसबेला आठ प्रकारका नागमध्ये एक वासुकी नाग स्वयं साँघु भइदिएर यात्रुहरूको आवतजावत सहज बनाइन्थे भन्ने किसिमको कथाजस्तो वृत्तान्त आफूले बुढापाकाबाट आफूले सुनेको बताउँछन् समितिका सदस्य। जेठ पूर्णिमाका दिन भद्रकाली, इन्द्रेश्वर र भैरवको रथयात्रा चलाइ मेलामा ल्याइन्छ। त्यस दिन स्थानीय महिलाहरू सिँगारपटार गरेर देवदेवीहरूको दर्शन गर्न निस्कन्छन्। ध्यानमा लीन महादेवको ध्यानभंग गराई उनमा भद्रकालीप्रति कामभाव जागृत गराउन महिलाहरू यसो गर्छन् भनिन्छ। त्यस दिन देवी भद्रकालीको रूपमा, शिव भैरवको रूपमा प्रस्तुत हुन्छन् भन्ने लोकविश्वास रहेको छ। पहिले पूर्णिमाको राति भद्रकाली, महादेव र भैरवको रथ जुधाइने गरेकोमा राति यस्तो आयोजना गर्दा विकृति बढेकाले दिउँसै रथ जुधाइन्छ। प्रतिपदाका दिन जात्रा निकालिन्छ। पूर्णिमाका दिन पनौतीमा केही आश्चर्यजनक छटाहरू देख्न पाइन्छ। त्यहाँ उक्त दिन छाता ओढ्न पाइँदैन, घुम ओढ्नुपर्छ। भर्ला (भोर्ला) का पात र बाँसको चोया प्रयोग गरी बनाइएका घुम ओढ्नुपर्छ। त्यहाँ उत्पादित घुम खुब बिक्री हुन्छ त्यस दिन। उक्त दिन चिउरी (चिउली) खाने पनि चलन छ। चिउरीको घिउघाउमा लगाउँदा निको हुन्छ भनिन्छ। वासुकी नागको श्राद्ध लोकविश्वास के छ भने सिथि नखः अर्थात् उपत्यकामा इनार सफा गरी मनाइने चाडका दिन वासुकी नाग पनौतीमा श्राद्ध गर्न आउँछन्। त्यस दिन प्रायः २ देखि ५ बजेका बीच उत्तरपूर्व अर्थात् ईशान कोणबाट अन्धाधुन्ध हुरीबतास आउँछ, पानी पर्छ, मकैबाली सोत्तर बनाएजस्तो हुन्छ। भोलिपल्ट सोही दिशा हुँदै हुरीबतास फर्किन्छ, सोœयान परेका मकैका बोट ठड्याएर, यसै भन्छन् सञ्चालक समितिका सदस्य। वासुकी नाग पञ्चमीमा स्मरण र पूजा गरिने आठ प्रकारका नागमध्ये एक हुन्। नागहरूको पूजा गर्नाले, तिनीहरूको चित्र घरमा राख्नाले घरमा चट्याङ पर्दैन भन्ने विश्वास गरिन्छ। कुवा, इनार, तलाउजस्ता जलभण्डारहरूका संरक्षकका रूपमा नागहरूको पूजा, आराधना गरिन्छ। एउटा रोचक प्रसंग उल्लेख गरुँ परार साल एक स्थानीय धनीमानी व्यक्तिले वासुकी नागलाई तिनको छाता बनाई ओढाइदिएछन्। उनले सोचे हुन्, वासुकी नाग उनीदेखि झन् प्रसन्न हुनेछन्। तर अनौठो घटना पो भएछ त्यहाँ। वासुकीलाई छाता ओढाइदिएपछि त पनौतीमा पानी पर्नै छाडेछ ! वासुकीलाई छातामुक्त गरिसकेपछि बल्ल पनौती पुनः झरीमा रुझ्न पाएछ। पानीको संकट पुरानै परापूर्वकालमा पनि पानीको समस्या चर्को रहेको बुझिन्छ। जलवायु परिवर्तनका कारण विकसित पानीको अभाव र मरुभूमिकरणका कारण अक्कडियन सभ्यता विनष्ट भएको मानिन्छ। इन्डिया आफैं पानीको अभाव झेलिरहेको छ, नेपालको जलस्रोतमा उसले आँखा गाडेको छिपेको छैन। ऊ कुनै बेला अस्तित्ववान् ठानिएको सरस्वती नदी धुइँपत्ताल खोज्दाखोज्दै मरुस्थलमा हराएको पो हो कि ? जलस्रोतमा धनी हामी भने भजन जति गाए पनि खानेपानीको अभाव झेलिरहेकै छौं हामी, सिँचाइका लागि आवश्यक पानीका लागि इन्द्र महाराजकै भर छ। पनौतीमा ऊबेला पनि पानीको अभाव रहेछ, खेतीयोग्य जमिन भएर के गर्नु ? उबेलाका पनौतीका राजा फुल्चोकी मन्दिरमा पूजा गर्न गएछन्, संयोग कस्तो भने पाटनका राजा पनि पूजाकै लागि आएका रहेछन्। देवीले सर्त राखिछन् जसले मलाई सुनचाँदीको फूल चढाउँछ, म उसैलाई पानी दिन्छु। पनौतीका राजाले बाटोमा पहेंलपुर फुलेको रायो देखे, सेताम्ये फुलेको मूला देखे। मेरा लागि सुनचाँदी यिनै हुन् भन्दै उनले देवीका पाउमा श्रद्धाभक्तिपूर्वक ती फूल टिपेर चढाएछन्। देवी प्रसन्न भई पनौतीका फाँटहरूका लागि पानीको सुनिश्चितता गरिदिइछन्। पाटनका राजा भने सुन र चाँदीका फूल बनाउन लागेछन्, यसो गर्दा एक दिन यत्तिकै बितेछ। अर्को दिन फुल्चोकी पुगी श्रद्धाभक्तिपूर्वक देवीका पाउमा सुनचाँदीका फूल अर्पण गरेछन्। देवी प्रसन्न भइहालिन् अनि उनको राज्यका लागि पनि पानी आपूर्तिको व्यवस्था हुने भएछ। वनदेवताले प्रस्ताव गरेछन् खेतीयोग्य जमीनको उपलब्धताका आधारमा पानी छाडिदिउँ। पनौतीमा खेतीयोग्य जमिन धेरै भएकाले त्यता दुई भाग पानी छाडिने भएछ, पाटनमा खेतीयोग्य जमिन कम भएकाले एक भाग पानी छाडिने व्यवस्था भएछ। बाह्रवर्षे मकर मेला सूर्य मकर राशिमा संक्रमण हुँदा अनि वृहस्पति मकर राशिमा अस्त हुँदा पनौतीमा भव्य मेला लाग्छ। यस्तो ज्योतिषीय घटना प्रत्येक १२ वर्षमा घटित हुने हुँदा मेला पनि १२ वर्षमा एक पटक लाग्छ। त्यस दिन साँखुबाट माधवनारायणको मूर्ति ल्याइन्छ र त्रिवेणीधाम, पनौती (तीन नदीको संगममा रहेको कुण्ड) मा स्नान गराइन्छ। पनौतीमा मकर मेला लागेको ६ वर्षपछि सूर्य सिंह राशिमा संक्रमण हुँदा अनि वृहस्पति सिंह राशिमा अस्त हुँदा गोदावरीमा पनि बाह्रवर्षे सिंह मेला लाग्छ। उक्त अवसरमा पनि भक्तजनको घुइँचो लाग्छ। जात्रा सम्पन्न भयो ? त्रिवेणीधाममा मकर मेलाका दिन एउटा अचम्मको घटना घटित हुने गरेको बताइन्छ। बुढापाकासँगको कुराकानीको प्रसंग उल्लेख गर्दै सञ्चालक समितिका सदस्य भन्छन् त्यस दिन संगममा बगेको पानी उबाएर घरमा लगिन्थ्यो र घरमा सधैंजसो प्रयोग हुने पानीमा मिसाइन्थ्यो। त्रिवेणीधामबाट ल्याएको पानी तेलजस्तै तैरियो भने जात्रा सम्पन्न भएको मानिन्थ्यो रे ! तर २०६६ सालको मकर जात्रापछि सोही विधि प्रयोग गरी परीक्षण गर्दा त्रिवेणीधामको पानी तैरिएन रे। २०७९ सालको मकर जात्रापछिको पानी परीक्षण पनि सफल भएन र अर्थात् धामको पानी धाराको पानीमाथि तैरिएन रे। यसो हुँदा बाह्रवर्षे मेला सम्पन्न भयो भएन, शंका उत्पन्न भएको छ। नगरपालिकाले कुण्डमाथि ढलान गरिदिएकाले सायद अदृश्य पुष्पवती नदीको प्रवाह रोकिँदा पो यसो भएको हो कि ? स्थानीयहरू शंका गर्छन्। पनौतीमा मकर मेला लागेको ६ वर्षपछि सूर्य सिंह राशिमा संक्रमण हुँदा अनि वृहस्पति सिंह राशिमा अस्त हुँदा गोदावरीमा पनि बाह्रवर्षे सिंह मेला लाग्छ। उक्त अवसरमा पनि भक्तजनको घुइँचो लाग्छ। अन्त्यमा, हाम्रा संस्कृति, परम्परा, चाडपर्व, मठमन्दिर, गुम्बालगायत धार्मिकआध्यात्मिक आस्थाका केन्द्रहरू हाम्रा विशिष्ट जातीय, क्षेत्रीय, राष्ट्रिय पहिचानसँग जोडिएका छन्। ती मासिए हामी पनि मासिने छौं, यसमा कुनै शंका छैन। यस्ता धरोहरहरू कुल्चिँदै अन्धवेगमा आधुनिकताको दौडमा लाग्ने कि अलि सम्हालिएर, सुविचारित ढंगले अघि बढ्ने हो ?"
समाधिस्थलको खरानीबाट अस्तित्वको खोज,"विविध शिल्पका दृष्टिकोणले धनी दमाईं जाति आर्थिक रूपमा गरिब छन्। गरिब भएकैले सम्मान र पहिचान छैन समाजमा। समाजशास्त्रीय अध्ययनको सन्दर्भमा डोरबहादुर विष्टद्वारा नेपाली भाषामा लिखित सबै जातको फूलबारी र अंग्रेजी भाषामा लिखित फ्याटालिज्म एन्ड डेभलपमेन्ट : नेपाल्स स्ट्रगल फर मोडर्नाइजेसन नामक पुस्तकलाई धेरै महत्त्वका साथ सम्झने गरिन्छ। मेरिय हेल्फरले सन् १९६९ मा नेपालका दमाईं जातिबारे अनुसन्धान गरी पेरिसबाट फ्रेन्च भाषामा एउटा पुस्तिका प्रकाशित गरेको र त्यो नै दमाईं जातिबारे छुट्टै अध्ययन गरी तयार पारिएको पहिलो कृति भएको उल्लेख छ। पछिल्लो पटक यसरी समाजशास्त्रीय अध्ययन गरी तयार पारिएको एउटा पुस्तक हो, रैथाने दमाईं जातिको लोकजीवन। लेखक हुन् डीबी नेपाली दमु, इन्दिरा घले र डा गोविन्द सार्की (नेपाली)। यस पुस्तकलाई सम्पादन गरेका छन्, साहित्यकार तथा सञ्चारकर्मी गोपीकृष्ण ढुंगानाले। पुस्तकलाई प्रकाशन गरेको छ मकालु प्रकाशन गृहले। औसत पुस्तकहरूको भन्दा ठूलो आकारको छ यसको। ६०२ र ं४२ गरी जम्मा ६४४ पृष्ठको बृहत् पुस्तक किन लेखियो ? कसका लागि लेखियो ? किन गरियो दमाईं जातिकै बारेमा अध्ययनअनुसन्धान ? किन यति धेरै मिहिनेत गरियो अल्पसंख्यक (२५ प्रतिशत) दमाईं जातिको खोजीनीति गर्न र पुस्तक लेख्न ? बरु यति नै मिहिनेत गरेर कुनै एनजीओआईएनीओका लागि अरू नै विषयमा अध्ययनअनुसन्धान गरेर यति नै आकारको पुस्तक लेखेको भए लाखौं रुपैयाँ आम्दानी हुन्थ्यो होला ! नाम र दाम दुवै मिल्थ्यो होला ! पुस्तक देखेपछि यस्तो प्रश्न मनमा उब्जिन सक्छ। पुस्तक पढेपछि उपर्युक्त प्रश्नहरूको जबाफ आफसेआफ मिल्छ। दलित भनेर परिभाषित गरिएको छ दमाईं जातिलाई। त्यसमाथि राज्य र समाज दुवैबाट शोषित र पीडित पनि छन् यही दमाईं जाति। त्यसैले त सडकमा आवाज उठ्ने गरेको छ यस्तो शोषण, दमन, विभेद र उत्पीडनविरुद्ध। अनि सामाजिक रूपान्तरणका लागि पनि। हो, यस्तै आवाजलाई प्रतिनिधित्व गर्छ यो रैथाने दमाईं जातिको लोकजीवनले पनि। यस्तै, शोषण, दमन, विभेद र उत्पीडनविरुद्ध निकै शालीन र भद्र आवाज छ यो पुस्तकभित्र। जुन आवाज वर्षौंसम्म पनि निरन्तर गुजिरहनेछ र राज्यलाई यस्तो शोषण, दमन, विभेद र उत्पीडन अन्त्यका लागि घचघच्याइरहनेछ। पटकपटक राज्यलाई ब्युँझाइरहने छ। यसमै छ यो रैथाने दमाईं जातिको लोकजीवनका बारेमा अनुसन्धान गरिनु र यो बृहत् पु्स्तक लेखिनुको औचित्य पनि। समाजमा सबैभन्दा बढी हेपिएका र विभेदमा पारिएका जातिमा पर्छन्, दमाईं, कामी र सार्की। सामाजिक दृष्टिले विभेद, दमन र उत्पीडनमा परेका यी जातिमाथि आर्थिक शोषण पनि उत्तिकै हुँदै आएको छ। यही आर्थिक शोषणकै कारण दलित जातिको आर्थिक हैसियत कहिल्यै उकासिन सकेन। सधैं अभावैअभावमा बाँच्न बाध्य पारियो देशका सबै दलित जातिलाई। विभेद अन्त्य र सामाजिक रूपान्तरणका लागि भनेर गाउँ पसेका एनजीओ र आईएनजीओहरूले पनि दलितहरूका बारेमा थप हल्ला फैलाएर दलितलाई नै थप पीडा दिने काम मात्रै गरे, तर सामाजिक रूपान्तरणमा कुनै सुधार भएन। त्यसैले दलित सधैं दलित नै भएर बाँच्न विवश भए, छन्। दमाईं जातिको समाजशास्त्र सम्पन्न छ, तर अर्थशास्त्र भने निकै तन्नम। त्यसैले विविध शिल्पका दृष्टिकोणले धनी दमाईं जाति आर्थिक रूपमा भने निकै गरिब छन्। गरिब भएकैले उनीहरूको सम्मान र पहिचान छैन समाजमा। उपेक्षित छन् समाजबाट र राज्यबाट पनि। शिल्पी समुदायमा विशिष्ट स्थान हुँदाहुँदै पनि समाजमा उपेक्षित, अपहेलित र उत्पीडित भएर बाँच्नुपर्दाको मुख्य कारण उनीहरूको शिल्पको न्यून मूल्यांकन, त्यसलाई न्यून तहको पेसा ठान्ने साामाजिक प्रवृत्ति र त्यो शिल्प अथवा त्यो श्रमको न्यून कदर हो। पुस्तकभित्र यही आशय छ। ऐतिहासिक कालदेखि राज्यको सामाजिक, सांस्कृतिक र प्रशासनिक कार्यमा समेत विविध किसिमले महत्त्वपूर्ण योगदान गर्दै आएका छन् दमाईं जातिले। जसका एक ज्वलन्त उदाहरण हुन् बिसे नगर्ची। दमाईं जातिप्रति राज्यबाटै भएको सामाजिक र आर्थिक विभेद पनि हो। रैथाने दमाईं जाति को हुन् र के हुन् ? कसरी उत्पत्ति भयो दमाईं जातिको ? किन दलित भए दमाईं जाति ? र दलित भएकै कारण समाज र राज्यबाट कति अन्याय, अत्याचार, शोषण, दमन, विभेद, उत्पीडन र उपेक्षा सहनुपर्यो दमाईं जातिले ? यस्तै प्रश्नको जबाफ खोज्ने काम भएको छ रैथाने दमाईं जातिको लोकजीवन पुस्तकभित्र। साँच्चै भन्ने हो भने पुस्तकका लेखकहरूले लेखकीयमा भनेजस्तै खरानीको समाधिस्थलबाट अस्तित्वको खोजको परिणाम हो यो पुस्तक। यसभित्र के छ र के छैन भनेर खोज्नुभन्दा धेरैथोक छ भनेर पढ्नु र बुझ्नु उचित हुन्छ। झन्डै १० वर्षको अथक मिहिनेतले तयार भएको यो पुस्तकमा रैथानै दमाईं जातिको त इतिवृत्त नै छ। दमाईं जातिको उत्पत्ति र इतिहास; दमाईं गुरु परम्परा; कलौंती दमाईं मातृभाषा, दमाईं भातृभाषाका केही शब्द र लिपि; जिल्लागत रूपमा दमाईं जातिको जनसंख्या विवरण; रैथाने दमाईं जातिका थरहरू; दमाईं पोसाक तथा वस्त्र र आभूषण; दमाईं जातिका प्रमुख चाडपर्व, दमाईं जातिको लोकसंस्कृति; दमाईं जातिको प्राचीन बस्ती; दमाईं जातिको नाच संस्कृति; रैथाने दमाईं लोकशिल्पकला प्रविधि; दमाईं जातिको लोकसंस्कृति र पञ्चैबाजा; दमाईं जातिका केही मौलिक बाजा; कामीदमाईंसार्की जातिको परिचय, पञ्चैबाजाको केही स्वर लिपि, रैथाने दमाईंसँग लोकविज्ञान, दमाईंको पहिचान र विविधता; दमाईं जातिको आर्थिक अवस्थालगायतका विषयमा अति महत्त्वपूर्ण र दुर्लभ जानकारीहरू यस पुस्तकमा समेटिएका छन्। साथसाथै विश्वमा मानव उत्पत्तिको क्रम; नेपालमा मानव विकासको सन्दर्भ; नेपालमा जातीय विभाजनको परम्परा; लिपिको परिचय, विकासक्रम र प्राचीनता; नाच वा नाट्य परम्पराको इतिहास; संगीतको इतिहास, उत्पत्ति र विकास, संगीत कलाको सिद्धान्त र प्रक्रियाहरू; स्वर लिपको मौलिकता; बाजामा रसको सन्दर्भ आदि विषयमा राष्ट्रिय तथा अन्तर्राष्ट्रिय सन्दर्भका थप जानकारी पनि छन्। रैथाने दमाईं जातिको जीवनसँग प्रत्यक्ष जोडिएका परम्परागत मौलिक लोकबाजा, लोकसंगीत, लोकसंस्कार, लोकसंस्कृति, ज्ञान, सीप तथा प्रविधिका बारेमा लेखिएकाले पुस्तकको नामशीर्षक रैथाने दमाईं जातिको लोकजीवन सार्थक बनेको छ। एउटै जाति विशेषका यति धेरै र यति महत्त्वपूर्ण अभिलेखहरू इतिहासको गर्तमा लुकेर बसेका छन् भने हामीले खोजिपस्यौं भने हाम्रा सयौं जाति र जनजातिका अरू थुप्रै यस्तै बृहत् ग्रन्थ तयार हुन सक्छन्। यस्ता ग्रन्थहरू हाम्रो मौलिक पहिचानका दस्तावेज हुन् र हाम्रा बौद्धिक सम्पत्ति पनि हुन्। यस्ता धेरै सम्पत्तिको खोज र अन्वेषण गर्नसके हाम्रा सयौं थरी जातजातिका उत्पत्ति र विकासका मौलिक इतिहास, परम्परा, धर्म, संस्कृति, सभ्यतालगायत उनीहरूको आर्थिक तथा सामाजिक अवस्थाको जानकारी प्राप्त हुन सक्छ। सम्पादक ढुंगानाले नेपाल धेरै सन्दर्भले खुला संग्रहालय सरह छ। दमाईं जातिको लोकजीवन पनि आफैंमा खुला संग्रहालय होभन्दा अत्युक्ति नहोला। सुनौला सम्भावनाहरू बोकेको दमाईं जाति हालको परिवेशबाट माथि उठ्ने हो भने नुन बोकेर गुजारा गरिरहनुपर्ने तहबाट फड्को मार्न सफल हुने निश्चित छ। इतिहास बचाउन र पहिचान जोगाउन पनि यस्ता अभिलेख र ग्रन्थहरू आवश्यक हुन्छन्। इतिहासै मेटियो भने गौरव गर्नलायक वस्तु केही बाँकी रहन्न। नेपाल प्रज्ञा प्रतिष्ठानले अझै यस्तो विशेष कार्य गर्न सकेको छैन। यद्यपि लेखकत्रयको जाँगर र मिहिनेतलाई सलाम गर्नुपर्ने हुन्छ। इतिहासलाई कुल्चेर अघि बढ्नै सकिन्न। यो पुस्तक दमाईं जातिका सम्बन्धमा एउटा ऐतिहासिक दस्तावेज नै हो। यसको महत्त्व पछिसम्म पनि रहनेछ। धेरै ठूलो आँट, धैर्य र मिहिनेतले यति महत्त्वपूर्ण ग्रन्थ तयार पार्ने कार्य प्रशंसायोग्य मात्रै होइन कदरयोग्य र पुरस्कारयोग्य पनि छ। यति ठूलो आँट, धैर्य र मिहिनेतको कतै न कतैबाट कदर हुनैपर्छ। जसबाट फेरि पनि महत्त्वपूर्ण कार्य गर्न चाहनेलाई पनि हौसला मिलोस्।"
विश्वको ध्यान आकृष्ट गर्न मोक्षधाममा पृथ्वी यन्त्र,"आदित्य मोक्षधाम रहेको झन्डै २७ रोपनी क्षेत्रफलमा भइरहेको यस आदित्य जनकल्याण महायज्ञ महाअनुष्ठानमा तन्त्र, मन्त्र र यन्त्रबाट योग, ध्यान र साधना भइरहेको छ। काठमाडौं : कोही ऋग्वेद त कोही यजुर्वेद, कोही सामवेद त कोही अथर्ववेद वाचन गरिरहेका छन्। एकातिर १०८ कुण्डमा हवन भइरहेको छ भने अर्कोतिर १००८ शिवलिंग राखेर पूजाआजा, जपध्यान भइरहेको छ। सोही पुण्यभूमिमा १८ पुराणमध्ये ११ पुराण यसअघि वाचन गरिसकिएको अहिले ७ पुराण वाचन भइरहेको छ। कोही यस महाअनुष्ठानको साधनामा तल्लीन छन् त कोही सेवामा। आदित्य मोक्षधाम रहेको झन्डै २७ रोपनी क्षेत्रफलमा भइरहेको यस आदित्य जनकल्याण महायज्ञ महाअनुष्ठानमा तन्त्र, मन्त्र र यन्त्रबाट योग, ध्यान र साधना भइरहेको छ। तीन दिनसम्म चल्ने यस महाअनुष्ठानमा तीन प्रकारका यज्ञशाला बनेका छन्। एउटा ८७ को संख्यामा त्रिकोणीय हवन कुण्ड, १२ को संख्यामा अर्कोतिर जलमा डुबेर गर्नुपर्ने हवन जलध्यान र तेस्रो, चिताकर्मको बीचमा आठवटा कुण्डमा हवन भइरहेको छ। सप्तशशि चण्डी, श्रीदेवी भागवत् पुराण वाचन भइरहेको छ। आदित्यले हिन्दी, अंग्रेजी, संस्कृत र नेपाली चार भाषाको गहिरो ज्ञान र प्रयोग गर्नुभएको छ। आदित्य भन्नुहुन्छ, म हाँस्छु, वश तिम्रा लागि। म रुन्छु मेरा लागि किनकि तिम्रा हरकष्ट पिउँदा पिउँदै जिउनै भुलें। काठमाडौं कोटेश्वरबाट करिब ३१ किलोमिटर अर्थात् पनौती बसपार्कबाट करिब पाँच किलोमिटरको दूरीमा पर्छ, निर्माणाधीन आदित्य मोक्षधाम। काभ्रे पनौती नगरपालिकाको वडा नम्बर २ र १२ को संगमस्थल दारिमबोट, चिण्डुमा बिहीबारदेखि शनिबारसम्म विश्वकै नमुना आध्यात्मिक तीर्थस्थल बनाउन यो महाअनुष्ठान भइरहेको हो। आदिचन्द्र योगी (बालयोगी आदित्य) को परिकल्पनामा आदित्य मोक्षधाम निर्माणका लागि महाअनुष्ठान भइरहेको हो। चारैतिर हरियाली जंगल छ। बीचमा शंख आकारको जग्गा छ। अग्लो पारिलो उक्त पहाडी क्षेत्रको केन्द्रमा आदि नामक स्तम्भ छ। उक्त स्थानमा एक सयभन्दा बढी स्मारक बन्नेछन्। विश्वकै आध्यात्मिक जिज्ञासुका लागि गन्तव्य बन्दैछ। ध्यान र साधनाका लागि बाटिकाहरू निर्माण गरिनेछन्। ऋगलाई स्थिति, यजुलाई रूपान्तरण, सामलाई गतिशील र अथर्वलाई जडका रूपमा लिइएको छ। चार वेदलाई क्रमशः धर्म, मोक्ष, काम र अर्थका रूपमा पनि लिइन्छ। महाअनुष्ठानमा वाचित यी वेदबाट यही कामना गरिएको छ। संस्कृतिविद्का अनुसार चार वेदबाट क्रमशः धर्मशास्त्र, अर्थशास्त्र, कामशास्त्र र मोक्षशास्त्रको रचना भएको मानिन्छ। विशाल अर्थ र उद्देश्यका साथ चार वेदलाई तीन दिनसम्म लगातार वाचन गराउनु चानचुने कार्य होइन, ललितपुर चापागाउँबाट महाअनुष्ठानमा पुगेकी ७२ वर्षीया रीता चौलागाईंले भनिन्, सातवटा पुराण पनि सँगसँगै वाचन भइरहेका छन्। खाल्डोभित्र पलेँटी कसेर कम्मर डुबाएर साधना गर्नेहरूको शत्प्रयास झनै विचित्र लाग्यो। उनका अनुसार, जीवनको ६ दशकमा थुप्रै अनुष्ठान, यज्ञ, सप्ताहमा पुगे पनि यतिको पृथक् पहिलोपटक अनुभूति भएको छ। योगी आदित्यले १८ वटा यस्तै विशेष यज्ञअनुष्ठानहरू गर्दैछन्, विश्वकल्याण, लोककल्याण र मानवकल्याणका लागि। त्यही शृंखलाको यो छैटौं यज्ञ भएको आयोजकको भनाइ छ। आयोजकका अनुसार, आदित्यले हरेक यज्ञमा अलगअलग विधि प्रयोग गर्ने गर्छन्। यो यज्ञमा पनि हरेक दिन र हरेक प्रहर अलग विधि प्रयोग गरिरहेका छन्, जुन हामीले अन्त कतै सुनेकै छैनौं। धेरैजसो मन्त्र पनि स्वयंद्वारा रचिएका नै प्रयोगमा ल्याइएको छ। जस्तो धरती मन्त्र आदि। यस ठाउँमा पृथ्वी यन्त्र स्थापना गर्ने कार्यक्रम छ। योगी आदित्यले आफैं नौवटा ऊर्जालाई उक्त यन्त्रमा स्थापित गरेर दुर्लभ धातुहरूद्वारा र विधिले निर्माण गरेर शक्ति प्रतिष्ठित बनाउने काम हुनेछ। पृथ्वीयन्त्रमुनि २७ देशको माटो र पानीलाई राखिएको छ, फाउन्डेसनका प्रवक्ता डा राजु अधिकारीले अन्नपूर्णसँग भने, क्रमशः अन्य देशको माटो र पानी पनि राख्ने कार्यक्रम छ। आदित्यले भन्नुभएको छ कि १००८ मेरा यो महाअनुष्ठानका अतिविशिष्ट सूक्ष्म पाहुना हुनेछन्। जसलाई प्रतीकको रूपमा १००८ शिवलिंगका रूपमा राखिएको छ। शतप्रतिशत मन्त्र, कार्य, विधि, दायित्व र स्वयंसेवा योगी आदित्यले गरिरहेको उनी बताउँछन्। उनका अनुसार, ७२ घण्टा अखण्ड रूपमा चलिरहेको यो यज्ञ न भूतो न भविष्य जुन आजसम्म देखेसुनेको विधि यहाँ प्रयोग भएकै छैन। योगी आदित्यका दुई कुरा अकाट्य छन्, लेखेको वाणी र दिएको समय। १२ वर्षीय योगी आदित्यले पृथ्वी यन्त्र स्थापित गरिसकेको हुनाले सबैतिर विखण्डित भएको आध्यात्मिक ऊर्जालाई नेपालतिर खिच्ने र विगतमा देशमा भएको अध्यात्म फर्काएर नेपालमै विश्वको आध्यात्मिक केन्द्र बनाउने सोच र योजनाअनुरूप यो काम भएको आदित्य मोक्षधामका संयोजक क्याप्टेन रामेश्वर थापाको भनाइ छ। विश्वमा घटेका कुनै पनि घटना योगी आदित्यलाई थाहा हुन्छ। क्याप्टेन थापाले भने, जगत् कल्याणका लागि आध्यात्मिक क्षेत्रबाट योगदान गर्न ओम आदि फाउन्डेसनका तर्फबाट योगी आदित्यले आदित्य मोक्षधामको परिकल्पना गरी साकार पार्न काम थालिएको हो। ओम आदि फाउन्डेसनका सदस्यसमेत रहेका क्याप्टेन थापाले तीन दिनसम्म दिव्य शिवलिंग एवं हिमालय प्रतिस्थापन गरिने जानकारी दिए। पृथ्वी यन्त्रमात्र होइन, नवरत्न नागमणि र महाकाली स्थापना गरिनेछ भने मकार यन्त्र प्रतिस्थापन हुनेछ, उनले भने। चित्त अग्नि साधना र १००८ शिवलिंग प्रतिष्ठा एवं विधिवत् अनुष्ठान गरिने उनको भनाइ छ। आदि स्तम्भ करिब १० करोड रुपैयाँ खर्चिएर बनाउन लागिएको हो। सयभन्दा बढी संरचना यस धाममा बन्नेछन्, आदित्य मोक्षधाम परियोजनाका निर्देशक राजकुमार सापकोटाले भने, क्रिस्टलका दुई नाग बन्दैछन् जो तलाउबाट सुरु गरी आदि स्तम्भको टुप्पोमा पुग्दा १० वटा टाउका हुनेछन्। यहाँ प्रयोग हुने मार्बल भारतको ताजमहलमा प्रयोग गरिएको मकराना हुनेछ। १० करोड रुपैयाँ कसैबाट दान वा चन्दा नलिई गुरु शिष्य परिवारबाटै जुटाइने उनको भनाइ छ। दुई सय रोपनी क्षेत्रफलमा बन्ने यो मोक्षधाम विश्वकै गन्तव्य बन्ने आयोजकको दाबी छ। आयोजकका अनुसार, नेपाललाई अध्यात्ममार्फत विश्वमा चिनाउने लक्ष्य हो। यसलाई विश्वको आठौं आश्चार्य बनाउँछु भनेर लाग्नुभएको छ। निर्माण समयको किटान गर्न नसकिए पनि करिब १० अर्ब रुपैयाँ लाग्ने अनुमान गरिएको परियोजना निर्देशक सापकोटाको भनाइ छ। मकराना मार्बल प्रयोग गरी बनाइने स्तम्भ ३६ फिट अग्लो हुनेछ जसमा ३६ फूलपत्र हुनेछन्। स्तम्भ शिवलिंगको स्वरूपमा बन्नेछ। जसमा पाइपको फोहोरा हुनेछ। दुई सय रोपनी उक्त जग्गामा पुग्ने सडक, खानेपानी, बिजुली पुयाइनेछ भने मोक्षधाममा पोखरी, बाटिका, योग, ध्यान र साधनाका लागि शिविर आदि संरचना पनि बनाइनेछ। काठमाडौं अनामनगरबाट आएका श्रीकृष्ण प्रसाईंले नागको बास भएकाले मोक्षधाम बनाउने स्थान नै पवित्र भएको पाएको जानकारी दिए। पवित्र ठाउँमा दुई सय रोपनी जग्गा जुट्नु नै ठूूलो कार्य हो। यत्रो यज्ञको शुभकार्य गरेर विशाल मन्दिरहरू बनाउने योजना रहेछ, नेपाल सरकारका पूर्वकर्मचारी उनले भने, यहाँ बन्न लागेका सबै कुरा सुन्दा मात्रै पनि अद्भुत नै लागेको छ। उनलाई योगी आदित्यका अग्नि समाधि, जल समाधि आदि अद्भुत लाग्छन्। १२ वर्षे योगी आदित्यले कुनै औपचारिक विद्यालय नगएको र ध्यानबाटै यत्रो शक्ति प्राप्त गरेको यथार्थ उनलाई अचम्म लागेको विषय हो। कुनै मान्छेलाई देख्नासाथ योगी आदित्यले नाम र अन्य कुरा भनिदिनु हुन्छ। यहाँमात्र नभएर विदेशमा रहेकाको टेलिफोन नम्बर पनि दिनुहुन्छ। सम्पर्क गर्दा त्यही मान्छे हुन्छ। मलाई त चमत्कार नै लाग्छ, प्रसाईंले भने। अन्य देशमा समुद्रमा महल बनाए पनि नेपालमा आध्यात्मिक धाम बनाएर विश्वमा उदाहरणीय बन्ने आयोजकको भनाइ छ। मोक्षधाम योगी आदित्यले ऋषिभूमि र यज्ञभूमि नेपाललाई मोक्षधाममार्फत् विश्वभर चिनाउन अलौकिक गन्तव्य बनाइने बताएका छन्। स्थानीयवासी पनौती क्षेत्र समग्रमा धार्मिक क्षेत्रले भरिपूर्ण भएको बताउँछन्। फाउन्डेसनका अध्यक्ष डा उपेन्द्र महतोले पनौतीमा निर्माण हुने मोक्षधाम विश्वमै नमुना हुने बताएका छन्। उनले थपे, अध्यात्मले सबैलाई जोड्छ। नेपाल अध्यात्मको खानी हो त्यसैले यसकै माध्यमबाट नेपालले विश्वलाई जोड्ने छ। कसैलाई १०८ मध्ये कुनै कुण्डमा हवन गर्न मन लागे पाउने व्यवस्था छ। महाअनुष्ठानमा पुगेपछिको माहोलले स्वतः सेवा गर्ने भाव जगाउँछ। भक्तपुर बोडेबाट मोक्षधाम पुगेका रामकृष्ण कोइरालाले भने, धार्मिक यस्ता यज्ञ होमादि धेरैमा पुगें तर यो मोक्षधाममा बिहीबारदेखि भइरहेको तीनदिने महाअनुष्ठान साँच्चै अद्भुत लाग्यो। यहाँ आउनासाथ हवनमा बसूँ बसूँ लाग्ने, आवश्यक पर्ने सबै खालका सेवा पनि गरुँ गरुँ लाग्ने भयो। उनीसँगै पुगेका नुवाकोट विदुरका श्याम केसीले चार दिशामा चारवटा वेद पारायणले कस्तो गजबको ऊर्जा प्रदान गरेको पाएको भन्दै खुसी व्यक्त गरे। उनले भने, खासमा यसरी नै नेपालका हरेक क्षेत्रमा धर्म, संस्कृति र अध्यात्मका केन्द्र बनाउने र सोहीअनुसार संरचना बनाएर सञ्चालन गर्ने हो भने विश्वको ध्यान नेपालमा अवश्य पर्नेछ। जगत् कल्याणका लागि आध्यात्मिक क्षेत्रबाट योगदान गर्न ओम आदि फाउन्डेसनका तर्फबाट योगी आदित्यले आदित्य मोक्षधामको परिकल्पना गरी साकार पार्न काम थाल्नुभएको हो। दिव्य शिवलिंग एवं हिमालय प्रतिस्थापन गरिने छ। पृथ्वी यन्त्रमात्र होइन, नवरत्न नागमणि र महाकाली स्थापना गरिनेछ भने मकार यन्त्र प्रतिस्थापन हुनेछ ।क्याप्टेन रामेश्वर थापा, सदस्यसचिव, ओम आदि फाउन्डेसन आदि स्तम्भ करिब १० करोड रुपैयाँ खर्चिएर बनाउन लागिएको हो। सयभन्दा बढी संरचना यस धाममा बन्नेछन् । क्रिस्टलका दुई नाग बन्दैछन् जो तलाउबाट सुरु गरी आदि स्तम्भको टुप्पोमा पुग्दा १० वटा टाउका हुनेछन्। यहाँ प्रयोग हुने मार्बल भारतको ताजमहलमा प्रयोग गरिएको मकराना हुनेछ।राजकुमार सापकोटा, निर्देशक, आदित्य मोक्षधाम परियोजना पनौतीको दारिमबोटमा पृथ्वी यन्त्र स्थापना गर्ने कार्यक्रम छ। योगी आदित्यले आफैं नौवटा ऊर्जालाई उक्त यन्त्रमा स्थापित गरेर दुर्लभ धातुहरूद्वारा र विधिले निर्माण गरेर शक्ति प्रतिष्ठित बनाउने काम हुनेछ। पृथ्वीयन्त्रमुनि २७ देशको माटो र पानीलाई राखिएको छ ।डा राजु अधिकारी, प्रवक्ता, ओम आदि फाउन्डेसन महाअनुष्ठानमा प्रधानमन्त्री प्रचण्ड र पूर्वप्रधानमन्त्री ओली पनौती नगरपालिका२ स्थित आदित्य मोक्षधाममा जारी महाअनुष्ठानको दोस्रो दिन प्रधानमन्त्री पुष्पकमल दाहाल प्रचण्ड र पूर्वप्रधानमन्त्री केपी शर्मा ओली पुगेका छन्। प्रधानमन्त्री प्रचण्ड शुक्रबार दिउँसो महाअनुष्ठानमा सहभागी भई बालगुरु आदित्यलाई भेटेका थिए। यस्तै शुक्रबार बिहान नेकपा एमालेका अध्यक्ष एवं पूर्वप्रधानमन्त्री केपी शर्मा ओली आदित्य मोक्षधाम पुगेका हुन्। उनले मोक्षधामको अवलोकन गरे। अध्यक्ष ओलीले बालगुरु आदित्यलाई भेटेर फर्केका थिए। स्थानीय सीता थापाले भनिन्, मोक्षधाममा यसरी देशका प्रधानमन्त्री र पूर्वप्रधानमन्त्रीसमेत आएर हौसला बढाइदिनु भयो। सबै नेपालीको ध्यान अब यसमा हुनेछ। उनले कारणवश महाअनुष्ठानमा आउन नपाउनेहरूले यसपछि जुनसुकै बेला पनि आएर अवलोकन गर्न सक्ने जानकारी दिइन्।"
"किसानलाई बढ्यो दूधको मूल्य, उपभोक्तालाई पनि बढाउने उद्योगको तयारी","समर्थन मूल्य तोकेसँगै अब यो क्षेत्रका सरोकारवालाहरू बसेर उपभोक्ता मूल्य पुनः तोकिने व्यवसायी बताउँछन्। काठमाडौं : सरकारले दूधको प्रतिलिटर न्यूनतम मूल्यमा थप ९१० रुपैयाँले वृद्धि गरेको छ। मन्त्रिपरिषद्को शुक्रबार बसेको बैठकले दूधको मूल्य बढाएर ६५५० रुपैयाँ बनाउने निर्णय गरेको हो। यसअघि प्रतिलिटर न्यूनतम मूल्य ५६४० रुपैयाँ थियो। यो किसानका लागि बिक्री मूल्य हो। यसअघि किसानले दूधको उचित मूल्य पाउन नसकेको भन्दै गुनासो गर्दै आएका थिए। किसानले उचित मूल्य नपाएको भन्दै बेलाबेलामा सडकमा दूध पोखेर आन्दोलनसमेत गरेका थिए। सरकारले किसानको हितलाई ध्यानमा राखी दूधको न्यूनतम मूल्य निर्धारण गरेको बताएको छ। यद्यपि कृषि तथा पशुपन्छी विकास मन्त्रालयले दूधको मूल्य बढाउन जोड दिँदै मन्त्रिपरिषद्मा प्रस्ताव पेस गरेको थियो। समर्थन मूल्य तोकेसँगै अब यो क्षेत्रका सरोकारवालाहरू बसेर उपभोक्ता मूल्य पुनः तोकिने व्यवसायी बताउँछन्। नेपाल डेरी एसोसियसन, डेरी उद्योग संघ, डीडीसी र केन्द्रीय दुग्ध उत्पादक सहकारी संघले शनिबार छलफल गरेर उपभोक्ता मूल्य तोक्ने तयारीमा रहेको नेपाल डेरी एसोसियसनका अध्यक्ष प्रल्हाद दाहालले जानकारी दिए। यो मूल्य समर्थन मात्रै भएको तर अझै उपभोक्ता मूल्य बढ्ने उनले बताए। हाल दुग्ध उद्योगले प्रतिलिटर ८६ रुपैयाँमा बिक्री गर्दै आएको छ ।"
प्रचण्डविरुद्धको रिट दर्ता गर्न सर्वोच्चको आदेश,"रिट निवेदनमा दाहालको सार्वजनिक स्वीकारोक्ति (हत्याको), हुँकार, कानुन हातमा लिएर दिएको सार्वजनिक अभिव्यक्ति र पाँच हजार व्यक्ति मारेको भन्ने साबिती बयान गैरकानुनी भएको जिकिर गर्दै तत्काल प्रचलित कानुनबमोजिम पक्राउ गरी सजाय गर्न माग गरिएको छ। काठमाडौं : प्रधानमन्त्री एवं माओवादी केन्द्रका अध्यक्ष प्रचण्डले तीन वर्षअघि टुँडिखेलबाट घोषणा गरे जनयुद्धका क्रममा मारिएका पाँच हजार मान्छेको जिम्मा म लिन्छु। २०७६ माघ १ गते टुँडिखेलमा आयोजित उक्त कार्यक्रममा प्रचण्डले भने म तथ्यांकमात्रै सच्याउन चाहन्छु, मलाई १७ हजार मान्छे मारेर आएको भन्ने गरिएको छ, यो सत्य होइन। सत्य के हो, मलाई भन्न दिनुस्। हिजोका सामन्ती राजा र शासकहरूले १२ हजार मान्छे मारेका हुन्। मलाई पाँच हजारको जिम्मा दिनुहुन्छ भने लिन्छु। सार्वजनिक कार्यक्रममै प्रचण्डले मान्छे मारेको जिम्मा लिएपछि पीडित कानुन व्यवसायी पुगे, सर्वोच्च अदालत। अधिवक्ताद्वय ज्ञानेन्द्रराज आरण र कल्याण बुढाथोकीले प्रचण्डलाई पक्राउ गरी कारबाही गर्न माग गर्दै छुट्टाछुट्टै रिट दर्ता गरे। तर, २०७९ कात्तिक २४ गते दायर रिट निवेदनमाथि सर्वोच्च प्रशासनले दरपिठ (दर्ता नगर्ने निर्णय) गरिदियो। त्यस बेला प्रचण्ड तत्कालीन एमालेसँग एकता गरेर बनेको नेकपाका दुई अध्यक्षमध्ये एक थिए। शान्ति मन्त्रालयको तथ्यांकअनुसार, दसवर्षे सशस्त्र द्वन्द्वका क्रममा मुलुकमा १७ हजार व्यक्ति मारिएका थिए। रिट निवेदकमध्येका अधिवक्ता आरणले भने, विवादास्पद भनाइको राज्यले छानबिन गर्ला भनेर चुप लागेर बसियो। केही नभएपछि रिट निवेदन दिएका हौं। प्रचण्डले सार्वजनिक रूपमा व्यक्त अभिव्यक्तिको सम्बन्धमा राष्ट्रिय मानवअधिकार आयोग र प्रहरी प्रधान कार्यालयमा समेत उजुरी दिइएको उनले जानकारी दिए। पीडित पक्षको रूपमा उजुरी दिएका थियौं। राष्ट्रिय मानवअधिकार आयोगले उजुरी दर्ता गर्यो। तर, प्रहरी प्रधान कार्यालयले कुनै रेस्पोन्स गरेन, उनले भने, अन्तिममा सर्वोच्च अदालतमा रिट निवेदन दायर गर्नु पर्यो। अधिवक्ता आरणसहित १८ जना पीडित पक्षले संयुक्त रूपमा रिट निवेदन दायर गरेका थिए। २०७९ कात्तिक २४ गते दायर रिट निवेदनमाथि सर्वोच्च प्रशासनले दरपिठ (दर्ता नगर्ने निर्णय) गरेको थियो। त्यसविरुद्ध निवेदकद्वयले कात्तिक २५ गते सिधै सर्वोच्चको इजलासमा निवेदन दिएका थिए। कात्तिक २६ गते कायममुकायम प्रधानन्यायाधीश हरिकृष्ण कार्कीको इजलासले कैफियत प्रतिवेदन झिकाउने आदेश भएको थियो। रिट निवेदक आरणले भने, मंसिरदेखि पटकपटक पेसी चढेको थियो। आज दर्ता गर्ने आदेश भयो। रिट निवेदनमा दाहाललाई पक्राउ गरी अनुसन्धान गरी प्रचलित कानुनबमोजिम कारबाही गर्न माग गरिएको थियो। आदेश बदर गरी रिट दर्ता गरी पाऊँ भन्ने मुद्दामा अधिवक्ताहरू डा शिवकुमार यादव, डा यज्ञप्रसाद अधिकारी, वसन्तप्रसाद रिमाल, कीर्तिनाथ शर्मा पौडेल र ज्ञानेन्द्रराज आरणले बहस गरेका थिए। सर्वोच्च प्रशासनको दरपीठ गर्ने आदेश बदर भएकोले आइतबार सर्वोच्चमा रिट दर्ता हुने अधिवक्ता आरणले जानकारी दिए। रिट निवेदनमा दाहालको सार्वजनिक स्वीकारोक्ति (हत्याको), हुँकार, कानुन हातमा लिएर दिएको सार्वजनिक अभिव्यक्ति र पाँच हजार व्यक्ति मारेको भन्ने साबिती बयान गैरकानुनी भएको जिकिर गर्दै तत्काल प्रचलित कानुनबमोजिम पक्राउ गरी सजाय गर्न माग गरिएको छ। हेर्नुहोस् भिडियो"
"जसपाको छानबिन समितिले प्रतिवेदन बुझायो, १५२ जनासँग बयान","काठमाडौं : जनता समाजवादी पार्टी, नेपालले गठन गरेको छानबिन समितिले प्रतिवेदन बुझाएको छ। शनिबार बालकुमारीमा औपचारिक कार्यक्रम गरी समितिले पार्टी अध्यक्ष उपेन्द्र यादवलाई आफ्नो प्रतिवेदन बुझाएको हो। प्रतिनिधिसभा तथा प्रदेशसभा सदस्य निर्वाचनमा अन्तर्घातको आरोप लागेका १५२ जनामाथि बयान लिइएको थियो। कारवाहीको सिफारिस गरिएकामध्ये केन्द्रीय तहका ४८ जना, प्रदेश समितिका २२ जना र स्थानीय तहका ८२ छन्। जसमध्ये ८० जनालाई कारवाहीको सिफारिस गरिएको छ। छानविन समितिले पाँचथर, सुनसरी, मोरङ, सप्तरी, सिराहा, महोत्तरी, धनुषा, सर्लाही, मकवानपुर, धादिङ, काभ्रे, बर्दिया, सुर्खेत, कैलाली जिल्लामा पुगी स्थलगत प्रतिवेदन तयार पारेको हो। गैरभौगोलिक विशेष प्रदेश समितिका सदस्य पनि कारवाहीका लागि सिफारिस गरिएको छ। शिवलाल थापा नेतृत्वको छानबिन समितिले आफूले जिम्मेवारी पाएको ४९औँ दिनमा प्रतिवेदन हस्तान्तरण गरेको छ।"
"संविधान रक्षाका लागि होइन, देश र जनताको रक्षामा गठबन्धन हुनुपर्छ : लिङ्देन","काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले देश र जनताको हित रक्षामा गठबन्धन गर्नुपर्ने बताएका छन्। लिङ्देनले दलहरूले संविधानको रक्षाभन्दा देश र जनताको हित रक्षामा गठबन्धन गर्नुपर्ने भएपनि उल्टो भएको बताएका हुन्। राष्ट्रपति निर्वाचनमा बनेको आठ दलीय गठबन्धनलाई लक्षित गर्दै उनले नेपालमा दलहरु उल्टो दिशामा गइरहेको टिप्पणी गरेका छन्। उनले संविधान गीता, बाइबल, कुरान जस्तो अपरिवर्तनीय नहुने स्पष्ट पारेका छन्। संविधानको रक्षाका लागि गठबन्धन भन्दै शनिबार बिहान सांसद लिङ्देनले ट्वीटरमा लेखेका छन्,संविधान गीता, बाइबल, कुरान जस्तो अपरिवर्तनीय हुँदैन आवश्यकता अनुसार फेरिन्छ र फ्याँकिन्छ पनि, दलहरूले संविधानको रक्षाभन्दा देश र जनताको हित रक्षामा गठबन्धन गर्नुपर्ने हो तर उल्टो भइरहेको छ। एमाले नेतृत्वको माओवादी केन्द्र, राप्रपा, रास्वपा, जनमतको गठबन्धन तोडेर राष्ट्रपतिको निर्वाचनमा प्रधानमन्ती पुष्पकमल दाहाल प्रचण्डले कांग्रेससँग पुन : गठबन्धन गरेका छन्। कांग्रेससँग सहकार्य गरेपछि राप्रपाले प्रचण्डलाई दिएको समर्थन फिर्ता लिएर सरकारबाट बाहिरिएको छ।"
विश्वासको मत दिन नागरिक उन्मुक्ति पार्टीले खोज्यो लिखित समझदारी,"काठमाडौंः नागरिक उन्मुक्ति पार्टीले सुदुरपश्चिम प्रदेशमा मुख्यमन्त्रीलाई विश्वासको मत दिन लिखित समझदारी खोजेको छ। सुदूरपश्चिम प्रदेशमा मन्त्रालयको भागबण्डामा नागरिक उन्मुक्ति पार्टीले लिखित प्रतिबद्धता मागेको हो। पार्टी अध्यक्ष रञ्जीता श्रेष्ठ चौधरीले सामाजिक सञ्जालमार्फत विश्वासको मत दिन लिखित प्रतिबद्धता चाहिने माग गरेकी छन्। उनले सामाजिक सञ्जाल फेसबुकमा लेखेकी छन्, दलीय सहमतिको लिखित हस्ताक्षर विना विश्वासको मत दिन सकिँदैन। सुदूरपश्चिम प्रदेशका मुख्यमन्त्री कमलबहादुर शाही आइतबार विश्वासको मत लिने तयारीमा छन्। नेपाली कांग्रेसका शाही गत माघ २६ मा सुदूरपश्चिम प्रदेशको मुख्यमन्त्रीमा नियुक्त भएका थिए। त्यसअघि प्रदेश सभामा विश्वासको मत प्राप्त गर्न नसकेपछि एमालेका राजेन्द्रसिंह रावलले मुख्यमन्त्रीबाट राजीनामा दिएका थिए। नेकपा (एमाले) संसदीय दलका नेता रावलले नेकपा (माओवादी केन्द्र) र नागरिक उन्मुक्ति पार्टीको समर्थनमा गत पुस २७ गते मुख्यमन्त्री बनेका थिए। ५३ सदस्यीय प्रदेश सभामा कांग्रेसका १९, एमालेका १०, माओवादीका ११ (सभामुखसहित), नागरिक उन्मुक्तिका सात, नेकपा (एकीकृत समाजवादी)का चार र राप्रपा एक तथा स्वतन्त्र सांसद एक जना छन् । विश्वासको मतका लागि २७ सांसद आवश्यक पर्छ।"
"सांसदलाई नेम्वाङको पत्र : राष्ट्रपति संस्थाको गरिमा र मर्मलाई न्याय गर्न सक्छु, सहयोग गर्नुहोस्","नेम्वाङले भनेका छन् राष्ट्रपतिले खेल्नु पर्ने राष्ट्रको अभिभावकीय भूमिकाको मर्मबारे संविधानका व्यवस्था र हाम्रा पन्ध्र वर्षका अभ्यासहरूबाट महत्वपूर्ण अनुभव हासिल भएका छन्। मैले त्यस संस्थाको गरिमा र मर्मलाई न्याय गर्न सक्छु भन्ने ठान्दछु। काठमाडौं : राष्ट्रपतिका उम्मेदवार सुवासचन्द्र नेम्वाङले महत्वपूर्ण जिम्मेवारीका लागि सहयोग गर्न आह्वान गर्दै सांसदहरु पत्र पठाएका छन्। फागुन २५ गते हुन गइरहेको राष्ट्रपति निर्वाचनमा आफूलाई मतदान गर्न आग्रह गर्दै प्रदेश र संघीय सांसदलाई पत्र पठाएका हुन्। राष्ट्रपति निर्वाचनको संघीय संसद र सातै प्रदेशका प्रदेश सभा सदस्य मतदाता रहेका छन्। संघीय सांसदको मतभार ७९ र प्रदेश सभा सदस्यको मतभार ४८ छ। नेम्वाङसहित एमाले नेताहरुले संसदमा प्रतिनिधित्व गर्ने सबै राजनीतिक दलका शीर्ष नेता र सांसदलाई भेटेरसमेत राष्ट्रपतिमा मत दिन आग्रह गरिरहेका छन्। नेम्वाङले मैले राष्ट्रका लागि आवश्यक कानुनहरूको निर्माण गर्न, सरकारलाई संसद र संसदमार्फत् सार्वभौम जनताप्रति उत्तरदायी बनाउन तथा गम्भीर विवादहरूको समाधान गर्दै विभिन्न प्रश्नमा राष्ट्रिय सहमति निर्माण गर्न सहजीकरण पनि गर्न पाएको पत्रमा उल्लेख गरेका छन्। आफ्नो जीवनका सत्तरी वर्षमध्ये पाँच दशकभन्दा बढी समय लोकतन्त्रको स्थापना, विधिको शासन, मानव अधिकारको प्रत्याभूति, राष्ट्रियताको सम्बर्द्धन एवं नेपाली जनताको श्रीवृद्धि र समृद्धिका लागि अर्पित गरेको छु भन्ने तथ्यसँग माननीयज्यू परिचित नै हुनुहुन्छ। नेपाली जनताको माया र सद्भावका कारण मैले जननिर्वाचित प्रतिनिधिहरूका हातबाट नेपालको संविधान निर्माण गर्ने सार्वभौम संविधानसभाको दुईदुई पटक नेतृत्व गर्ने अभूतपूर्व अवसर पाएँ। एमाले उपाध्यक्षसमेत रहेका नेम्वाङले सांसदलाई पठाएको पत्रमा भनिएको छ, प्रतिनिधिसभा, पुनर्स्थापित व्यवस्थापिकासंसद र रूपान्तरित प्रतिनिधिसभाको सभामुखको रूपमा भूमिका खेल्ने क्रममा मैले राष्ट्रका लागि आवश्यक कानुनहरूको निर्माण गर्न, सरकारलाई संसद र संसदमार्फत् सार्वभौम जनताप्रति उत्तरदायी बनाउन तथा गंभीर विवादहरूको समाधान गर्दै विभिन्न प्रश्नमा राष्ट्रिय सहमति निर्माण गर्न सहजीकरण पनि गर्न पाएँ। संविधान सभाका अध्यक्ष नेम्वाङले नेपालको संविधानले राष्ट्रपतिको भूमिकाका बारेमा स्पष्ट पार्दै त्यस संस्थाबाट संविधानको संरक्षण, पालन र राष्ट्रिय एकताको प्रवर्द्धनको दायित्व निर्धारण गरेको बताएका छन्। राष्ट्रपतिले खेल्नु पर्ने राष्ट्रको अभिभावकीय भूमिकाको मर्मबारे संविधानका व्यवस्था र हाम्रा पन्ध्र वर्षका अभ्यासहरूबाट महत्वपूर्ण अनुभव हासिल भएका छन्। मैले त्यस संस्थाको गरिमा र मर्मलाई न्याय गर्न सक्छु भन्ने ठान्दछु।उनले भनेका छन्, यही फागुन २५ गते हुने राष्ट्रपति निर्वाचनमा मैले यहाँको अमूल्य मतका लागि हार्दिक अनुरोध गर्दछु। यहाँबाट यस महत्वपूर्ण जिम्मेवारीका लागि सहयोग हुने कुरामा म पूर्ण विश्वस्त छु। राष्ट्रपतिमा एमालेबाट नेम्वाङ र कांग्रेसबाट रामचन्द्र पौडेलबीच प्रतिस्पर्धा हुँदैछ।"
समाजवादी विद्यार्थी युनियनको घोषणापत्र सार्वजनिक,"काठमाडौं : जनता समाजवादी पार्टी, नेपाल सम्बद्ध समाजवादी विद्यार्थी युनियनले घोषणापत्र सार्वजनिक गरेको छ। चैत्र ५ गते हुन लागेको स्ववियु निर्वाचन लक्षित घोषणापत्र संगठनले शनिबार सार्वजनिक गरेको हो। मुलुकको वास्तविक धरातलमा उभिएर आजसम्मको क्रान्तिले सिर्जना गरेको चेतनालाई सम्बोधन गर्न समाजवादी विद्यार्थी युनियनले संघीय समाजवादी शिक्षा प्रणालीलाई आम जनता र मुलुकको सर्वोपरी हित र समृद्धिको लागि हुनुपर्ने घोषणापत्रमा उल्लेख गरेको छ। संगठनले उठाएको शिक्षा प्रणालीको मूलभुत विशेषताहरूमा त्रैभाषिक शिक्षा, आदर्शवादी समाज र मौलिक विज्ञान र प्रविधिको विकास, संघीय समाजवादी संस्कृतिको विकास, संघीय समाजवादी मनोविज्ञान, संघीय समाजवादी विश्व दृष्टिकोण, प्राकृतिक श्रोत साधनको व्यवस्थित विकास, भूबनोट अनुसारको व्यवस्थित जल जमीन, जंगलमाथिको स्थानीय स्वामित्व, सामुदायिक शिक्षा प्रणाली रहेको बताइएको छ। समाजवादी विद्यार्थी युनियनले पूर्ण समानुपातिक निर्वाचन प्रणाली हुनुपर्ने विषयलाई घोषणा पत्रमा उठाएको छ। 'वर्षौदेखि बहिष्करणमा परेका आदिवासी जनजाति, मधेसी, महिला, मुस्लिम, दलित, अपांग भएका व्यक्ति तथा यौनिक अल्पसंख्यक समुदायलाई राज्यका हरेक अंगमा प्रतिनिधित्व गराउनु नै समानुपातिक समावेशी हो, घोषणापत्रमा भनिएको छ। विद्यार्थी, शैक्षिक प्रणाली, विश्वविद्यालयको वेथिति, भ्रष्टाचार लगायतका विषयहरू समेटिएको २६ बुँदाहरू आफ्ना प्रतिबद्धताका रूपमा प्रस्तुत गर्दै संगठनले सम्पूर्ण मतदाता विद्यार्थीहरूसँग समाजवादी विद्यार्थी युनियनलाई मतदान गर्न अपिल गरेको छ।"
"हामी देश र जनताका लागि काम गर्छौं, अरुकुनै स्वार्थ छैन: माधव नेपाल","काठमाडौं: नेकपा एकीकृत समाजवादीका अध्यक्ष माधवकुमार नेपालले आफ्नो पार्टी देश, जनताको हितमा समर्पित भएको बताएका छन्। नेपाल दलित मुक्ति संगठन केन्द्रीय कमिटीको पाँचौं पूर्ण बैठकलाई सम्बोधन गर्दै नेता नेपालले पार्टीका भ्रातृ संगठनले पनि देश र जनतालाई प्राथमिकतामा राखेर काम गर्नुपर्ने बताए। उनले भने, 'हाम्रो पार्टीका साथीहरूले देश, जनता र पार्टीको हितमा हुने काम गर्नुपर्छ। देश र जनता बाहेक हाम्रो पार्टीको कुनै पनि स्वार्थ छैन।' देश र जनताको हितका पक्षमा अरुले उठाउन नसकेको आवाज नेकपा एकीकृत समाजवादीले उठाउन सक्नुपर्ने नेता नेपालले बताए। उनले भने, 'देशको रक्षा, देशको स्वभिमानको रक्षा गर्न सकियो भने, यो सिंगो देशलाई एकताबद्ध बनाएर लैजान सकियो भने, स्वभिमानलाई माथि उठाउन सकियो भने हाम्रो पार्टीको उपादेयिता पुष्टी हुन्छ। देशलाई समृद्ध बनाउन अरुले उठाउन नसकेको आवाज हामीले उठाउनुपर्छ।'"
पहिचानको आन्दोलन जारी छः मन्त्री मोदी,"झापा: संघीय मामिला तथा सामान्य प्रशासन मन्त्री अमन लाल मोदीले पहिचानको आन्दोलन जारी रहेको बताएका छन्। झापाको कन्काई नगरपालिका वडा नं ९ मा राजवंशी समाज विकास समितिले आयोजना गरेको राजवंशी धर्म संस्कार प्रथम राष्ट्रिय सम्मेलनलाई सम्बोधन गर्दै मोदीले पार्टीले पहिचानको मुद्दालाई जारी राख्ने बताए। आफू सम्बद्ध पार्टी माओवादी केन्द्रले नै पहिचानको मुद्दा उठाएको बताउँदै उनले प्राप्त हुन बाँकी उपलब्धिका लागि संघर्ष जारी रहने बताए। 'एमाले कांग्रेसले यो देशमा गणतन्त्र आउनै सक्दैन भन्थे, आज हामी संघीय लोकतान्त्रिक गणतन्त्र नेपालमा छौँ' उनले भने, 'कुनै न कुनै बेला संघर्षको प्रतिफल प्राप्त हुन्छ, ढिला हुन सक्ला तर पहिचानको आन्दोलनले अवश्य प्रतिफल प्राप्त गर्छ।' मन्त्री मोदीले १ नम्बर प्रदेशको नाम कोशी राखिसके पनि पहिचानसहितको नामका लागि संघर्ष जारी रहने बताए। '१ नम्बर प्रदेशको नामकरण भइसकेको छ, हामी पहिचानसहितको नामकरणकै पक्षमा थियौँ, तर कांग्रेस र एमालेले कोशीबाहेकको नाम सुन्नै चाहेनन्', उनले भने, 'संघर्षको अध्याय सकिएको छैन, पहिचानसहितको नामकरणको लागि हाम्रो संघर्ष झन् कठोर भएर अगाडि बढ्छ ।' मन्त्री मोदीले माओवादी आन्दोलनले नै पहिचानको आन्दोलन जन्माएको बताउँदै भने, 'पहिचानकै लागि माओवादीले १० वर्षे जनयुद्ध गरेको हो, हजारौँ सहिदले बलिदानी गरेका हुन्, लाखौँ घाईते अपाङ्ग र टुहुरा भएका हुन् । त्यसैले अधिकार प्राप्ति नभएसम्म पहिचानको आन्दोलन जारी रहन्छ।'"
राम्रो गर्न खोज्दा एमालेमाथि प्रहार भइरहेको छ : ओली,"जनतालाई दिग्भ्रमित पार्न विरोधीहरु लागि परेका छन्। उनीहरुलाई भ्रमबाट मुक्त पार्ने काम बुद्धिजीवीको हो। जनतालाई तर्साउने, धम्याउने कामहरु भइरहेका छन्, सचेतना जगाउनुस्। काठमाडौं : नेकपा एमालेका अध्यक्ष केपी शर्मा ओलीले राम्रो गर्न खोज्दा एमालेमाथि प्रहार भइरहेको बताएका छन्। शनिबार भक्तपुरमा आयोजित नेपाल बुद्धिजीवी परिषद्को तेस्रो बैठकलाई सम्बोधन गर्दै ओलीले जनतालाई भ्रममा पार्ने र अल्मल्याउनेलाई बुद्धिजीवीले भ्रमजालबाट मुक्त बनाउनुपर्ने धारणा राखेका हुन्। ओलीले एमालेजस्तो पार्टी निर्वाचनमा हार्छ भने जनतालाई चेतनाको स्तर कहाँ छ भन्ने मूल्याङ्कन गर्नुपर्ने र जनतामा जागरण ल्याउनुपर्ने बताए। उनले राजनीतिमा हरेक प्रणाली गाँसिएको हुने बताए। सामाजिक परिवर्तनका विरोधीहरु जनता अल्मल्याउन सफल हुँदा एमालेले हार्नुपरेको उनको भनाई छ। उनले भने,जनतालाई दिग्भ्रमित पार्न विरोधीहरु लागि परेका छन्। उनीहरुलाई भ्रमबाट मुक्त पार्ने काम बुद्धिजीवीको हो। जनतालाई तर्साउने, धम्याउने कामहरु भइरहेका छन्, सचेतना जगाउनुस्। ओलीले रेलको डिब्बा र इन्जीनसँग तुलना गर्दै बुद्धिजीवी इन्जीन भएको बताए। उनले एउटा लेख लेखेपछि अरुको लागि प्रेरणादायी हुने र विचार प्रवाह हुने उल्लेख गरे। विचारसँग नकरात्मक टिप्पणी आए नआत्तिन आग्रह गर्दै उनले भने, गलत प्रवृत्तिविरुद्ध निरन्तर लाग्नुहोस्।ओलीले बिना मेहनत, बिना संघर्ष कोहीपनि विजेता बन्न नसक्ने धारणा राखे।"
देशलाई समृद्ध बनाउन खोज्दा एमालेलाई चौतर्फी प्रहार भयो: केपी ओली,काठमाडौं: नेकपा एमालेका अध्यक्ष केपी शर्मा ओलीले एमालेलाई चौतर्फी प्रहार भएको बताएका छन्। नेपाल बुद्धिजिवी परिषद्को तेस्रो केन्द्रीय कमिटी बैठक उद्घाटन गर्दैअध्यक्ष ओलीले मुलुकका लागि राम्रो गर्न खोज्दा सबैतिर एमालेमाथि प्रहार भएको बताए। एमालेको ध्यान मुलुकको विकास र समृद्धिका लागि नै रहेको भन्दै ओलीले यसैका कारण एमालेमाथि सबैतिरबाट प्रहार भएको बताए। ओलीले सामाजिक रुपान्तरणको विरोधी र स्वार्थी शक्तिहरु सत्ताकव्जा गर्न र जनतालाई भ्रमित पार्न अहिले पनि सफल रहेको बताए। जनतालाई भ्रममा पार्ने र सही बाटोबाट अघि बढ्न नदिनेबाट मुक्त पार्न बौद्धिक जगतले आवश्यक भूमिका खेल्नुपर्ने बताए। ओलीले जनतालाई धक्माउने तर्साउने र जनताको चेतनालाई परिवर्तन हुन नदिने प्रवृतिलाई रोक्नुपर्ने बताए।
आगामी बजेट कर्णाली केन्द्रित आउँछ : उपसभापति खड्का,"वीरेन्द्रनगर : नेपाली कांग्रेसका उपसभापति एवं पूर्व गृहमन्त्री पूर्णबहादुर खड्काले आगामी आर्थिक वर्षको बजेट कर्णालीलाई केन्द्रमा राखेर आउने बताएका छन्। उनले ठूलो भूगोल र कम जनसंख्या भएको कर्णाली र सुदूरपश्चिममा विगतमा संघीय बजेट न्यून आउने गरेको परम्परालाई तोड्दै आगामी आर्थिक वर्षको बजेटमा कर्णाली र सुदूरपश्चिमलाई केन्द्रमा राखेर ल्याइने दाबी गरे। अहिलेका प्रधानमन्त्री पुष्पकमल दाहालसहितका शीर्ष नेताहरू कर्णालीका जिल्लाहरूमा भएका गत निर्वाचनका बेलाको चुनावी अभियानका क्रममा मैले नै कर्णालीलाई बजेटमा प्राथमिकता दिने प्रस्ताव राखेको थिएँ, उनले भने, त्यसमा अहिलेका प्रधानमन्त्री प्रचण्डले समर्थन जनाउनु भएको थियो। चुनावका बेला गरेको वाचा आगामी आर्थिक वर्षको बजेटमार्फत सम्बोधन हुनेमा म विस्वस्त छु। त्यसैअनुसार कर्णालीमैत्री बजेट ल्याउनका लागि सरकारसँग समन्वय पनि गरिरहेको छु।' सुर्खेत क्षेत्र नम्बर २ बाट संघीय सांसदसमेत रहेका कांग्रेस नेता खड्काले भेरी किनारमा नयाँ शहर निर्माणको काम सुरु गरिएको बताउँदै छिन्चुदेखि उत्तर जोड्ने सडकलाई फोरलेनको बनाउनका लागि ठेक्का आह्वान गरिएको बताए। उनले मदन भण्डारी राजमार्ग कालोपत्रेको काम भइरहेको, भेरीको टापु खटाङमा तीन मुखे झोलुंगे पुलको निर्माणका लागि माटो परीक्षणको काम भइरहेको बताउँदै कांग्रेस नेतृत्वमा भएका र हुँदै गरेका कामहरू आम जनतामाझ पुर्याउनुपर्ने बताए।"
पूर्वप्रधानमन्त्री ६ कुरामा 'फोकस' भए सरकार र समाजलाई सहयोग पुग्छ: माधव नेपाल,"काठमाडौं: नेकपा एकीकृत समाजवादी पार्टीका अध्यक्ष माधवकुमार नेपालले पूर्वप्रधानमन्त्रीले आफ्नो क्षमता र सिपलाई देशको विकासका लागि खर्चिनुपर्ने बताएका छन्। पार्टी निकट नेपाल दलित मुक्ति संगठनको केन्द्रीय कमिटी बैठकलाई सम्बोधन गर्ने क्रममा नेता नेपालले आफूले पूर्वप्रधानमन्त्रीको संगठन बनाएर काम गर्न सकिने योजना बनाएको बताएका छन्। पूर्वप्रधानमन्त्रीको संगठनले ६ कुरामा फोकस गरेर काम गर्नुपर्ने आफ्नो सुझाव रहेको पनि उनले बताए। उनले भने, 'अनुभव प्राप्त गरेका देशका पूर्वप्रधानमन्त्रीहरू देशका सम्पत्ति हुन्। अनुभवका खानी पनि हुन्। उनीहरूको व्यक्तित्व पनि छ। मैले सम्झिएको थिए, यी पूर्वप्रधानमन्त्रीहरू ६ कुरामा फोकस भए सरकार र समाजलाई फाइदा हुने थियो।' नेपालले पूर्वप्रधानमन्त्रीले देशको विकासका लागि काम गर्ने ६ एजेण्डामा आर्थिक विकास, सुशासन, छुवाछुत मुक्त अभियान तथा महिला हिंसा न्यूनीकरण, भ्रष्टाचार नियन्त्रण, देशको समृद्धि र असलग्न राष्ट्रका पक्षमा काम गर्ने छन्। पूर्वप्रधानमन्त्री एक ठाउँमा भेला भएर यी कदम चाले सामाजिक रुपान्तरणमा टेवा पुग्ने उनको भनाइ छ।"
राष्ट्रपतिमा नेम्वाङको जित निश्चित: रायमाझी,"सन्धिखर्क: नेकपा एमालेका सचिव टोपबहादुर रायमाझीले अबको निर्वाचनमा एमालेको बहुमत ल्याउने अभियानका साथ मिसन ग्रासरुट सञ्चालन गरेको बताएका छन्। आगामी हुने निर्वाचनमा एमाले एकल निर्वाचन लड्दा पनि बहुमत आउने गरी संगठन बनाउन पाटीले मिसन ग्रास रुट लिएर गाउँगाउँमा छिरेको जानकारी दिए। नेकपा एमालेका स्थायी कमिटि सदस्य तथा विदेश विभाग प्रमुख डाक्टर राजन भट्टराईले राष्ट्रपतिको निर्वाचनमा पाटीको ह्वीप नलाग्ने भएकाले दुई पात्र हेरेर भोटिंग हुँदा राष्ट्रपतिमा सुवास नेम्वाङको जित हुने दाबी गरेका छन्। एमाले र माओवादीबीच राष्ट्रपतिमा एमालेले लिने भनेर भएको सहमति तोडेर माओवादी अध्यक्ष प्रचण्डले नयाँ गठबन्धन बनाएको बताउदै एमालेले पहिलाको सहमति अनुसारनै राष्ट्रपतिमा उम्मेदवार उठाएको बताए। वर्तमान गठबन्धनका कारण देशमा आर्थिक संकट उत्पन्न भएको बताए। वर्तमान गठबन्धनले देशमा संकट निम्ताउने उनको दावी छ। कार्यक्रममा नेकपा एमालेका पोलिट्ब्युरो सदस्य सूर्य थापा, विमला घिमिरे, जिल्ला अध्यक्ष पिताम्वर भुसाल लगायतको सहभागिता थियो।"
माओवादी कांग्रेसको ढोक्सामा परेको हैन : महरा,"कटारी : नेकपा (माओवादी केन्द्र) का उपाध्यक्ष कृष्णबहादुर महराले माओवादी नेपाली कांग्रेसको ढोक्सामा परेको नभई संविधान र गणतन्त्रको रक्षा गर्दै शान्ति प्रक्रियाको बाँकी काम पूरा गर्न सहकार्य गरेको बताएका छन्। उदयपुरको कटारीमा आजदेखि सुरु भएको एकीकृत अखिल नेपाल शिक्षक संगठन, कोशी प्रदेशको दोस्रो सम्मेलनका क्रममा यहाँ आयोजित पत्रकार भेटघाट कार्यक्रममा उपाध्यक्ष महराले आठ दलका साझा उम्मेदवार रामचन्द्र पौडेल राष्ट्रपतिमा जित्ने बताए।"
लागूऔषध सेवन गरी सवारीसाधन चलाउने ११ जना पक्राउ,"काठमाडौं : लागूऔषध सेवन गरी सवारीसाधन चलाउने ११ जनालाई प्रहरीले पक्राउ गरेको छ। काठमाडौं उपत्यका ट्राफिक प्रहरी कार्यालयका अनुसार शुक्रबार राति १० बजेदेखि साढे ११ बजेसम्म २५ वटा सवारी साधनका चालकलाई जाँच गर्दा लागूपदार्थ सेवन गरी सवारी चलाएको पाइएकाले पक्राउ गरिएको हो। उपत्यका ट्राफिक प्रहरी कार्यालय, नेपाल प्रहरी अस्पताल, लागूऔषध नियन्त्रण ब्यूरो र प्रहरी प्रभाग नागढुङ्गाको संयुक्त टोलीले गएराति राजधानी भित्रिने प्रमुख नाका नागढुंगामा गरेको विशेष चेकका क्रममा उनीहरूलाई नियन्त्रणमा लिएको हो। लागूऔषध सेवन गरी सवारीसाधन चलाइरहेको अवस्थामा फेला परेका उनीहरूलाई आवश्यक अनुसन्धान तथा कारबाहीका लागि प्रहरी प्रभाग बलम्बु पठाइएको छ। निजहरूलाई थुनामा राखेर लागूऔषध सेवनको मुद्दा चलाइने उपत्यका ट्राफिक प्रहरी कार्यालयका प्रवक्ता एवम् प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। उनका अनुसार लागूऔषध सेवन गरी चलाइएका सवारीसाधन र चालकमा बा २ ख १२४४ नं को हाइसका चालक धादिङका २६ वर्षीय ईश्वर श्रेष्ठ, ग १ ख २७७२ नम्बरको हाइसका चालक धादिङकै २६ वर्षका नारायण परियार, बा २ ख २०७४ नम्बरको हाइसका चालक धादिङकै ३२ वर्षीय विकास मिजार, ग १ ख २९५९ नम्बरको हाइसका चालक गोरखाका २९ वर्षीय नरेश गुरुङ, ग १ ख २९५७ नम्बरको हाइसका चालक बाराका ३८ वर्षीय रामप्रसाद आचार्य, ग १ ख २८१९ नम्बरको हाइसका चालक कास्कीका २६ वर्षीय नवीन बिक छन्। यसैगरी प्रदेश २०३००१ ख ०५१९ नम्बरको बसका चालक सर्लाहीका २३ वर्षीय नजाम हुसेन, बा ८८ प २४७५ नम्बरको मोटरसाइकलका चालक भोजपुरका ४० वर्षीय श्यामकुमार तिरुवा, ना ७ ख ६२२४ नम्बरको ट्रकका चालक ४० वर्षीय बाराका जयराम साह तेली, ना ४ ख ७१९५ नम्बरका ट्रकका चालक ललितपुरको गोदावरी ३ का ३४ वर्षीय विक्रम दमाइँ र बा ४ ख ६२९ नम्बरको टिपरका चालक धादिङका २५ वर्षीय अशोक घिमिरे रहेका र उनीहरूलाई नियन्त्रणमा लिईएको प्रहरीले जनाएको छ। मादकपदार्थ सेवन गरी सवारीसाधन चलाउने चालकलाई लामो समयदेखि नै ट्राफिक प्रहरीले कारबाही गर्दै आए पनि पछिल्लो समय लागूऔषधसमेत सेवन गरेर सवारीसाधन चलाउने चालकहरू भेटिन थालेपछि लागूऔषध चेक अभियानलाई तीव्रता दिइएको उपत्यका ट्राफिक प्रहरी कार्यालयले जनाएको छ।"
मासिँदै पुर्खौली सिप,"निगालोबाट बनाइने डोका, खारेभन्दा प्लाष्टिकका सामान, भेडा र बाख्राको रौंबाट बुन्ने लिउ, फरुवाभन्दा बजारमा पाइने कार्पेट छरितो र सस्तो हुने भएपछि हरेक वर्ष पुर्खौली सिपबाट बनाइएका सामान बिक्न छाडेका छन्। सिमकोट: बाजुराको बुढीनन्दा नगरपालिका वडा नं १ पिपलडालीका महाचन्द्र कार्की, उमेरले ८१ वर्ष पुगे। उनको स्वास्थ्यले पहिले जस्ता काम गर्दैन। आँखा, कानलगायत शरीरका अन्य अंगले काम गर्न छोडे पनि आफूले सिकेको सिप छाडेका छैनन्। पाको उमेरको शरीरका अंगप्रत्यंगले राम्रोसँग काम गर्न छाडे पनि कार्कीले आफूले सिकेको सिप गर्न छाड्न नसक्ने बताउँछन्। ऊनका कपडा, निगालोका डोका, डाला, खारे, पूजामा प्रयोग हुने टपरी बनाइरहने कार्की आफूले पुर्खाबाट सिकेको सिप आफ्ना छोरा नातिले पनि सिकोस भन्ने चाहान्छन्। पछिल्लो समय नयाँ पुस्ताले यस्ता सिप सिक्न नखोजेको बताउँछन्। जिजुबाजे (बा र हजुरबा)देखि गर्दै आएको सिप हामीले पनि छोरा नातीलाई सिकाउन पाए हुन्थ्यो भन्ने लाग्छ, मलिन अनुहार लगाएर उनले भने अहिलेका छाचुरी (बालबालिका) क्यापो नयाँ पुस्ता भनन्नार (नयाँ पुस्ताका नाममा) हाम्बा (हाम्रो) सिपप्रति चासो नराखेपछि यो सिप हराउँदै जान्या भैगो (लोप भएर जाने भयो)। एक छोरी, दुई छोराका बुबा कार्कीले घरको गर्जो टार्न पेसा यही हो। २२ वर्ष अघि जोइ (श्रीमती) काल (मृत्यु) भयादेखि अट्को पड्डा (समस्या पर्दा) निगालाको डोको, खारे, भेडाका उन (रौं) को लिउ बेचेर समस्या टार्ने यो पेसा पटक्कै छोड्न मन लाग्दैन । तर क्यारु (के गरौँ) दुःखको कुणा (कुरा) म मर्याका दिन (मेरेको दिन) म सँगै यो पेसा पनि मोर (आर्यघाट) बाइजान्या (जाने) छ कार्कीले थपे। आफू सानो छँदा गाउँमा सिप गरेका व्यक्तिको कमि भएपछि निकै टाढा गएर सिकेको सिपलाई पछिल्लो पुस्ताले सिक्ने चासो नदेखाएपछि चिन्तित देखिएका कार्की भारतको रुपडिया र वनवास नाकाबाट आउने प्लाष्टिकका सामानले आफ्नो सिपको मूल्य घट्दै गएको बताए। उहिले (पहिले) अहिलेको जस्तो आधुनिक प्रविधिको विकास भएको थिएन। जुन घर गएपनि आफैँले बुनेका डोका, खोरे, लिउ प्रयोग गरेको देख्दा आत्मैदेखि खुशी लाग्छ। अहिले बजारमा प्लाष्टिकका सामान आउन थालेका छन्। ती सामान निकै कम मूल्यमा पाइने भएपछि आफ्नो सिप नै विस्थापित भयो जस्तो लाग्छ।' उनी भन्छन् मैले सानै उमेरदेखि घरका बान्ना (पर्खाल) चिन्ने, ऊनका कपडा, निगालोका डोका, डाला, खारे, पूजामा आवश्यक पर्ने टपरी बुन्ने, हलो बनाउने जस्ता थुप्रै काम गर्थे। पछिल्लो समय प्लाष्टिकका सामग्रीले पुर्खाबाट आर्जन गरेका मौलिक सिप हराउँदै जान थाले। चालिस वर्ष पहिले गाउँभरी त्यस्तो सिप गर्ने आफू मात्रै भएको दावी गरेका कार्कीले पछि बिस्तारै अरुलाई पनि सिकाए। कार्कीले सिकाएपछि निगालोबाट डोको, खारे बुन्न सिकेको बताउँनै सोही गाउँका ५१ वर्षीय गणेश कार्कीले पनि पछिल्लो पुस्ताले गाउँका कुनै सिपका बारेमा चासो नदेखाएकोमा चिन्ता गरे। उनका अनुसार निगालोबाट बनाइने डोका, खारेभन्दा प्लाष्टिकका सामान, भेडा र बाख्राको रौं बाट नुन्ने लिउ, फरुवाभन्दा बजारमा पाइने कार्पेट छरितो र सस्तो हुने भएपछि हरेक वर्ष आफूले बनाएका सामानको बिक्रीमा कमी हुँदै गएको छ। एकातर्फ हामीले बनाएका सामान गाउँ र बजारमा पनि कम बिक्री हुन थाले भने अर्कोतर्फ यो पेसालाई थप आधुनिक र व्यवस्थित बनाउन स्थानीय, प्रदेश र केन्द्रको सरकारले पनि चासो नदेखाएपछि आफ्नो जीवन जिउने सारथी बनेको पेसा आफैसँग जाने भयो, कार्कीले भने।"
यस वर्षको पृथ्वी पुरस्कार राजेश अहिराजलाई,"गोरखा : प्रदेश नम्बर २ का पूर्व प्रदेश प्रमुख डाक्टर राजेश अहिराज पृथ्वी पुरस्कारबाट सम्मानित भएका छन्। बेलायतस्थित संयुक्त राष्ट्रवादी नेपाली संगठनले शनिबार गोरखामा एक समारोह गरी उनलाई एक लाख रुपैयाँ राशीको पुरस्कार प्रदान गरेको हो। संगठनका अध्यक्ष भरत क्षेत्रीले उक्त पुरस्कार प्रदान गरेका हुन्। ३०१ औँ पृथ्वीजयन्ती तथा राष्ट्रिय एकता दिवसका अवसरमा घोषणा गरिएको पुरस्कार प्रदान गरिएको अध्यक्ष क्षेत्रीले बताए। कुनै पनि राजनीतिक दलमा आबद्ध नभएको, राष्ट्रनिर्माता पृथ्वीनारायण शाहको बारेमा लेख, रचनाहरू लेख्ने, उच्च राष्ट्र छवि भएको र विभिन्न क्षेत्रबाट राष्ट्रलाई महत्वपूर्ण योगदान पुर्याएको व्यक्तिलाई उक्त पुरस्कारबाट सम्मान गर्दै आएको अध्यक्ष क्षेत्रीले बताए। यसअघि डाक्टर सुरेन्द्र केसीलाई प्रदान गरिएको उनले बताए। उनले नेपाल एकीकरणको क्रममा राष्ट्रनिर्माण पृथ्वीनारायण शाहले पुर्याएको योगदान तथा उनका दिव्योपदेशका बारेमा अझै धेरै छलफल र बहसहरू हुनुपर्ने बताएका थिए। विद्यालयका पाठ्यपुस्तकमा शाहका बारेमा पर्याप्त कुराहरू नआएको बताउदै शाहले नेपाल एकीकरणमा गरेको योगदानहरू विस्तृतमा समेटिनुपर्ने बताए। डाक्टर अहिराजले पृथ्वीनारायण शाहको दिव्योपदेशकै आधार बनाएर भारत र चीनले विकासको फड्को मारेको तर नेपालले बेवास्ता गरेकाले अहिले पिछडिनु परेको बताएका थिए। नेपालीहरूको सोचमा साझापन नहुँदा देश विकास हुन नसकेको बताउँदै सबै जातजाति एकजुट भएर समृद्ध राष्ट्र बनाउनमा लाग्नुपर्नेमा जोड दिए। नेपाल अविकसित नभई अव्यस्थित मुलुक बनेको उनले बताए। नेपालमा सबै कुरा भएको तर नेपालीले आफ्नो माटोको महत्व बुझ्न नसकेको उनले बताए। उनले तत्कालीन समयमा राष्ट्रनिर्माणमा सबै जातजातिको समान भूमिका रहेकाले गोरखा संग्रहालय भित्र मिश्र, मधेसी र मुस्लिमलाई सम्बोधन हुने खालका ग्यालरी हुनुपर्ने माग गरे।"
रामग्राम र सुनवलमा कित्ताकाट खुल्यो,"परासीः नवलपरासीको रामग्राम नगरपालिका र सुनवल नगरपालिकाले जग्गाको कित्ताकाट खुलाएका छन्। अन्य स्थानीय तहले भने जग्गाको वर्गीकरण गरिरहेकाले खुल्न सकेको छैन। लामो समयसम्म जग्गाको कित्ताकाट नहुँदा सर्वसाधार मर्कामा परेका छन्। कृषियोग्य जग्गाको संरक्षण, खण्डीकरण नियन्त्रण, चक्लाबन्दी कार्यक्रममार्फत कृषि उत्पादन वृद्धि खाद्यसुरक्षाको प्रत्याभूति, दीगो पूर्वाधार विकास, व्यवस्थित सहरीकरण र सुरक्षित आवास, प्राकृतिक स्रोतसाधनको समुचित व्यवस्थापन, विपद् जोखिम न्यूनीकरणलगायत उद्देश्य राखी सरकारले भूउपयोग नीति ल्याएको छ। यही नीतिअनुसार सरकारले १० प्रकारको मापदण्ड तोकेर जग्गा वर्गीकरण गर्न स्थानीय तहलाई निर्देशन दिइएको छ। निर्देशन अनुसार रामग्राम र सुनवलले स्थानीय भूउपभोग परिषद्बाट जग्गाको वर्गीकरण गरेर पठाएको मालापोत कार्यालय परासीका प्रमुख मालपोत अधिकृत केशवप्रसाद रिजालले बताए। पालिकाहरुले अहिले क्षेत्र मात्र तोकेर पठाएका छन्। विस्तृत काम भइरहेको छ। सर्वसाधारणको काम नरोकियोस् भनेर रामग्राम र सुनवल नगरपालिकाको कृषि र आवास क्षेत्रको मात्र कित्ताकाट गरेका छौं, प्रमुख मालपोत अधिकृत रिजालले भने। मापदण्डअनुसार आवास क्षेत्रको पौने आठ धुर (१३० वर्गमिटर) भन्दा कम गरेर कित्ता काट्न पाइने छैन। त्यसैगरी कृषि क्षेत्रतर्फ २ कठ्ठा (६७७२६ वर्गमिटर) भन्दा कम गरेर कित्ता काट गर्न पाइने छैन। कित्ताकाट गर्ने व्यक्तिहरुले पहिला पालिकामा गएर जग्गा वर्गीकरणको सिफारिस लिनुपर्ने हुन्छ। त्यसपछि नापी कार्यालयमार्फत जग्गा छुट्टाएपछि कित्ताकाट हुने प्रमुख मालपोत अधिकृत रिजालले बताए। सात स्थानीय तह रहेको जिल्लाका अन्य स्थानीय तहले जग्गा वर्गीकरणको काम भइरहेकाले केही दिनमा कित्ताकाट खुलाउने जनाएका छन्। पालिकाले परामर्शदातालाई ठेक्का दिएर जग्गा वर्गीकरणको काम गराईरहेका छन्। आवासबाहेक अन्य विवरण लेखिएको कित्तामा कसैले घर बनाउन चाहेमा स्थानीय सरकारले नक्सापासको अनुमति दिएको छैन। यसैगरि कृषि भनी उल्लेख गरिएको जग्गामा कृषि प्रयोजनबाहेक अन्य कुनै प्रयोजनमा प्रयोग गर्न सकिने छैन। जग्गा वर्गीकरणका कारण कित्ताकाट नहुँदा राजश्वमासमेत कमि आएको छ। यसको प्रभाव जग्गा रजिस्ट्रेसन र कित्ताकाटबाट उठ्ने राजस्वमा पनि परेको छ। कित्ताकाट नहुँदा अंशवण्डा, घरखर्च चलाउन, जग्गा बिक्री, वैदेशिक रोजगारीमा जाने, बैंकबाट ऋण लिएर व्यवसाय सञ्चालन गर्नेलाई समेत असर परेको छ।"
खोलामा डुबेर किशोरको मृत्यु,तानसेन : खोलामा डुबेर किशोरको मृत्यु भएको छ। पाल्पाको रैनादेवी छहरा गाउँपालिका७ र ८ को कञ्चन खोलामा डुबेर वडा नम्बर ७ जोगदमारका १७ वर्षीय भीमबहादुर रानाको मृत्यु भएको हो। शनिबार १० बजे पौडी खेल्न घरबाट हिँडेका रानाको खोलामा डुबैको अवस्थामा शव फेला परेको जिल्ला प्रहरी कार्यालयले जनाएको छ। घटनाको विषयमा थप अनुसन्धान भइरहेको जिल्ला प्रहरी कार्यालयका प्रहरी नायव उपरीक्षक वीरेन्द्र थापाले जानकारी दिए।
बागलुङमा भुस्याहा कुकुर नियन्त्रण गर्न निःशुल्क बन्ध्याकरण,बागलुङ : जिल्लाका दुई नगरपालिकाले भुस्याहा कुकुरको संख्यासँगै रेविज रोग नियन्त्रण गर्ने लक्ष्यका साथ निःशुल्क बन्ध्याकरण शिविर सञ्चालन गरेका छन्। केन्द्रीय रिफरल अस्पताल काठमाडौंको आयोजना तथा स्थानीय तह कृषि तथा पशु शाखा र भेटेरिनरी अस्पताल तथा पशुसेवा विज्ञ केन्द्र बागलुङको स्थानीय व्यवस्थापनमा जैमिनी र बागलुङमा घरपालुवा तथा सडकमा रहेका कुकुरको निःशुल्क बन्ध्याकरण शिविर सञ्चालन गरिएको हो। शिविरमा घरपालुवा कुकुर घरमालिकहरूले ल्याएका थिए। छाडा कुकुर स्थानीय तह पशु शाखामा कार्यरत जनशक्तिको सहयोगमा बजार क्षेत्रका सडक तथा चोक चोकबाट छोपेर पशु एम्बुलेन्समा संकलन गरी ल्याइएको थियो। सडकमा रहेका भुस्या कुकुरको संख्या नियन्त्रणसँगै रेविज रोग नियन्त्रण गर्नका लागि शिविर सञ्चालन गरिएको पशुविज्ञ केन्द्र बागलुङका वरिष्ठ पशु चिकित्सक तथा पशु अधिकारी केशव पौडेलले बताए। शिविरमा जैमिनी नगरपालिकामा ४७ घरपालुवा र २६ छाडा कुकुरको बन्ध्याकरण गरिएको छ। बागलुङ नगरपालिकामा घरपालुवा तथा छाडा गरी ५१ वटा कुकुरको स्थायी बन्ध्याकरण गरिएको पौडेलले जानकारी दिए। सडकमा रहेका छाडा कुकुरका कारण नागरिकले समस्या भोग्दै आएकाले बन्ध्याकरण गरी व्यवस्थापन गर्न अभियान सञ्चालन गरिएको पौडेलले बताए। बन्ध्याकरणका लागि ल्याइएका सबै कुकुरलाई रेबिज विरुद्धको खोप पनि उपलब्ध गराएको पौडेलले बताए। छाडा छोडिएका सामुदायिक कुकुरले स्थानीयलाई दुःख दिएपछि गत वर्ष बागलुङ नगरपालिका र गलकोट नगरपालिकामा शिविर सञ्चालन गरिएको थियो।
एक महिनादेखि बेपत्ता बालिका मृत फेला,ताप्लेजुङ : जिल्लाको फक्ताङलुङ गाउँपालिका६ लेलेपमा झण्डै एक महिनादेखि बेपत्ता भएकी छ वर्षीय बालिका मृत अवस्थामा भेटिएकी छिन्। स्थानीय गणेश लिम्बू कि छोरी सोनिया लिम्बू मृत अवस्थामा फेला परेको जिल्ला प्रहरी कार्यालय ताप्लेजुङले जनाएको छ। सोनिया गत माघ २५ देखि बेपत्ता थिइन्। घरदेखि करिब आधा घण्टाको पैदल दुरीमा पर्ने आयुजिम्बा खोला किनारमा उनको शव फेला परेको ताप्लेजुङ पहरी प्रमुख तथा प्रहरी नायब उपरीक्षक राजन लिम्बूले जानकारी दिए। उनका अनुसार सुगुरलाई चारो खोज्न निस्किएका स्थानीयले बालिकाको शव भेटेपछि प्रहरीलाई खबर भएको थियो। बालिकाको शव पोष्टमार्टमका लागि सदरमुकाम ल्याइएको छ। शव भेटिएको खबरपछि जिल्ला प्रहरी कार्यालयबाट प्रहरीको टोली घटनास्थलमा गएको थियो। घटनास्थल सदरमुकाम फुङलिङदेखि झण्डै एक दिनको पैदल दुरीमा पर्छ। घटनाका सम्बन्धमा अनुसन्धान भइरहेको छ।
राजदेवी मन्दिरमा चोरी गर्ने गिरोह पक्राउ,"जनकपुरधाम : धनुषाको क्षिरेश्वरनाथ नगरपालिकास्थित राजदेवी मन्दिर चोरी तथा डकैती गर्ने गिरोह पक्राउ परेको छ। जनकपुरधामढल्केवर सडक खण्डअन्तर्गत क्षिरेश्वरनाथ नगरपालिका नगरपालिका१ रमदैया स्थित राजदेवी मन्दिरमा चोरी गर्ने समूह र चोरीका सामान तथा हातहतियारसहित गिरोह पक्राउ परेको हो। गिरोहमा पाँच जना छन्। उनीहरूले यसअघि पनि चोरी तथा डकैती गरेको हुन सक्ने आधारमा थप अनुसन्धान भइरहेको छ। पक्राउ पर्नेहरूमा धनुषाको क्षिरेश्वर नगरपालिका५ महेन्द्रनगरका ३७ वर्षीय रजाक मोहम्मद, विदेह नगरपालिका४ सुन्दरपुरका २१ वर्षीय मोहम्मद हबगुल्ला शाह, कमला नगरपालिका७ हथमुन्डाका २२ वर्षीय रमेश कुमार महतो, विदेह नगरपालिका४ का २२ वर्षीय नर्सदिन साह र सोही ठाउँका ३० वर्षीय सरिफ मुसलमान रहेका छन्। उनीहरूले गत शनिबार राति १२ बजे रमदैयास्थित राजदेवी मन्दिरको ताला तोडेर चोरी गरेको अभियोगमा पक्राउ गरी जिल्ला प्रहरी कार्यालय धनुषाले शनिबार पत्रकार सम्मेलनको आयोजना गरी सार्वजनिक गरेको हो। मन्दिरबाट देवीको चाँदीको प्रतिमा, मुकुट अर्धवृत्त आकारको वस्तु (पाता), गिलास र सुनको मंटिका, नथिया, सिक्रि, कानको झुम्का लगायतको सुनचाँदीको सरसामान चोरी गरेर लगेका थिए। इलाका प्रहरी कार्यालय महेन्द्रनगर र जिल्ला प्रहरी कार्यालय धनुषाबाट खटेको विशेष अनुसन्धान टोलीले मन्दिरमा जडान भएको सीसीटीभी फुटेज तथा भिडियोहरूका आधारमा अभियुक्तहरूलाई पक्राउ गरेको हो। सुक्ष्म विश्लेषण गरी चोरीमा संलग्न व्यक्तिहरूको पहिचान गरी नियन्त्रणमा लिइएको धनुषाका प्रहरी प्रमुख प्रहरी उपरीक्षक विश्वराज खड्काले जानकारी दिए। उनीहरूको खोज तलास गर्ने क्रममा शुक्रबार राति सरिफ मुसलमानलाई नियन्त्रणमा लिएर सोधपुछ गर्दा उनीहरूले योजनावद्ध तरिकाले भारततर्फ फरार हुन लागेको अवस्थामा जनकनन्दनी गाउँपालिका३, महुवास्थित भारतीय सिमा नजिक रेल्वे ट्रयाकको बाटो हुँदै भारततर्फ जाँदै गरेको अवस्थामा मन्दिरबाट चोरी भएका सामानसहित नियन्त्रणमा लिइएको एसपी खड्काले बताए। उनीहरूको साथबाट घटनामा प्रयोग गरिएको कटुवा पेस्तोल १ थान, गोली १ थान, नगद ११ हजार ५००, मोबाइल १३ थान रहेको छ। पक्राउ परेका उनीहरूको समूहले नै जनकपुरधाम उपमहानगरपालिका१२ कुवास्थित हनुमान मन्दिरमासमेत चोरी गरेको भन्ने बुझिएकोमा थप अनुसन्धान कार्य भइरहेको धनुषा प्रहरीले जनाएको छ।"
सिमल र फलेदोले शृंगारिएको पोखरा,"पोखराः पर्यटकीय शहर पोखरा र वरपर यति बेला अग्ला सिमलको रुखमा राता फूल ढकमक्क छन्। बजारमा फलेदोका फूलले सुन्दरता पनि उस्तै छ। पोखरा बजारमा पछिल्लो समयमा सिमल र फलेदोका रुख मासिँदै गएका छन्। जति छन् ढकमक्क फुलेर मनोरम बनाएका छन्। बसुन्धरा पार्क, कोमागाने पार्कमा फेलेदो र सिमलका फूलले बेग्लै रौनक भरेको छ। सिमलको रातो र सुन्तला रंगको फूल देखिन्छ। जिल्ला प्रशासन कार्यलय कास्की, मुख्यमन्त्रीको कार्यालय परिसर सिमलको फूलले आकर्षक बनाएको छ। सिमल नै सिमल भएर सिमलचौर नामाकरण गरिएको ठाउँमा भने आजभोलि सिमलका रुख देख्न पाइँदैन। भरतपोखरी, निर्मलपोखरी, लेखनाथ, अर्मला, पोखरा ७को नुवारथोक, पोखरा १८ को मेथलाङ लगायतका क्षेत्र सिमल र फलेदोको फूलले शृंगारिएका छन्। सिमल र फलेदो मात्र होइन आरु, चेरीलगायतका वनस्पतिका फूलले पोखरामा सुन्दरता थपेको छ। अग्ला सिमल र फलेदोको रुखमा फूलको रस चुस्त आएका चराचुरुङ्गीको चिरबिर आवाजले वातावरण थप रोमाञ्चित बनाएको छ। सिमलका अग्ला रुख गिद्धको वासस्थान पनि हो। पोखराको निर्मलपोखरी, घाचोक, पुम्दी, भरतपोखरी क्षेत्रका अग्ला सिमलको रुखमा यति बेला हिमाली डंगर, सेतो गिद्धलगायत देखिन्छन्। पछिल्लो समयमा सिमल र फलेदोका रुखहरु लोप हुने अवस्थामा रहेको डिभिजन वन कार्यालय कास्कीका सहायक वन अधिकृत शालिकराम पराजुलीले बताए। सिमलको पात, फूल, जरा, बोक्रामा औषधीय गुण हुने विश्वास छ।"
फेवातालमा डुंगा पल्टिँदा एकको मृत्यु,"पोखरा : पोखरामा शनिबार दिउँसो ४:१० बजे चलेको हावाहुरीका कारण फेवातालमा डुंगा (प्याडलबोट) पल्टिँदा घाइते एक जनाको मृत्यु भएको छ। डुंगामा सवार पाँच जनामध्ये प्याडलबोट पल्टिएर च्यापिँदा गम्भीर घाइते भएकी पोखरा१ बगरकी ७० वर्षीया यम माया गिरीको उपचारका क्रममा मृत्यु भएको जिल्ला प्रहरी कार्यालय कास्कीका प्रवक्ता श्रवर्ण विकले जानकारी दिए। गम्भीर घाइते अवस्थामा उद्धार गरी उपचारका लागि गण्डकी मेडिकल कलेज लगिएकोमा ५ : २५ बजे चिकित्सकले मृत घोषणा गरेको जिल्ला प्रहरी कार्यालय कास्कीले जनाएको छ। हावाहुरीले फेवातालको बीचमा रहेको ताल बाराही मन्दिर पछाडि प्याडलबाट पल्टिएपछि डुंगा व्यवसायी, सशस्त्र प्रहरी, नेपाल आर्मीले बोटमा सवार पाँच जनाको सकुसल उद्धार गरेको थियो भने सोही डुंगामा सवार गिरीलाई घाइते अवस्थामा तालबाट निकालेर अस्पताल लगिएको थियो। यो पनि पढ्नुहोस ठूलो हावाहुरीका कारण फेवातालमा प्याडलबोट दुर्घटना"
आइतबार दिउँसो देशका तीनवटा प्रदेशमा वर्षा हुने,"काठमाडौं : आइतबार दिउँसो देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी प्रदेश, गण्डकी प्रदेश, र सुदूरपश्चिम प्रदेशका पहाडी भूभागका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी र बागमती प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। साथै सुदूरपश्चिम र लुम्बिनी प्रदेशका तराईका थोरै स्थानहरूमा अपराह्नतिर हावाहुरीको सम्भावना रहेको महाशाखाले जनाएको छ। आइतबार राति कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
नारायणगढमुग्लिन सडक आइतबारदेखि बन्द नहुने,"चितवन : नारायणगढमुग्लिन सडक खण्डका पुल फराकिलो बनाउने क्रममा भित्तो काट्नुपर्ने भएकाले दिउँसोको समयमा बन्द गरिँदै आएकामा आइतबारदेखि बन्द नगरिने भएको छ। भित्तो काट्न कठिन भएपछि गत पुस ५ गतेदेखि दिउँसोमा दैनिक ४ घण्टा सडक बन्द गरेर काम हुँदै आएको थियो। पहिलो ३० दिन बिहान ११ देखि दिउँसो ३ बजेसम्म बन्द गरिएको थियो भने त्यसपछि दिउँसो १२ देखि ४ बजेसम्म सडक बन्द गरिएको थियो। नागढुंगामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी कृष्ण आचार्यका अनुसार सवारीसाधन रोकेर पाँच ठाउँको पहाड काट्न सुरु गरिएकामा तुइन खोलाको मुग्लिनतर्फको पहाडबाहेक अन्यत्रको काम अन्तिम चरणमा पुगेको छ। तुइन खोलाको भित्तोलाई विष्फोट गराउन लागिएकाले सवारी रोकेर भित्तो काट्ने काम आजदेखि बन्द गर्न लागिएको हो। तुइन खोलाको पुल निर्माणका क्रममा ६० मिटर अग्लो कडा चट्टानसहितको डाँडो थियो। सो डाँडोलाई काट्न कठिन भएको हो। सो पहाडको अझै ४० मिटर काट्न बाँकी छ। यससँगै बाँकी रहेको चिसेन्जी खोलाको पुलको आडको देब्रेपट्टिको भित्तो काट्ने काम अन्तिम चरणमा रहेको छ। सिमलताल, कालीखोला र नाम्ची खोलाको भित्तो काट्ने काम सकिएको छ। यी पुलसँगै काम थालिएका नौ पुल भित्तो काट्न नपर्ने भएकाले बनिसकेका छन्। यसअघि नै सो सडकका पाँच पुल बनिसकेका थिए। पाँचवटा पुल निर्माणाधीन छन्। सडक विस्तारसँगै पुल साँघुरा भएपछि सडकमा रहेका २० वटै पुल नयाँ थप गरिएको हो। पहिलेको पुलको छेउमा अर्को पुल बनाउँदै गर्दा भित्तो काट्नु परेको हो। आचार्यका अनुसार तुइन खोलाको भित्तो काट्नका लागि विस्फोट गराउन अनुमति लिने प्रक्रियामा रहेको छ। अनुमति पाएसँगै एक महिनामा विस्फोटक पदार्थ झिकाएर विस्फोट गराउने तयारी आयोजनाले गरेको उनले जानकारी दिए। विश्व बैंकको सहयोगमा पुल बनाउन लागिएको हो। एउटा पुलको काम सुरु भएको छैन। पुलको छेउमा सुकुम्वासी बसेकाले हटाउन नसक्दा काम रोकिएको हो। विश्व बैंकको सहयोगमा काम गर्दा क्षतिपूर्ति दिलाएर मात्रै काम गर्नुपर्ने प्रावधान रहेको छ। आयोजनाका प्रमुख किरण कार्कीका अनुसार क्षतिपूर्तिका लागि एक करोड हाराहारी खर्च हुन्छ। रकम माग गरिएको भए पनि प्राप्त हुन नसक्दा काम सुरु गर्न नसकिएको हो। पुल निर्माण सम्पन्न गर्नुपर्ने मिति २०८० पुस ९ गतेसम्म रहेको छ। सुरुमा ३३ महिनाका लागि सम्झौता भए पनि काम सम्पन्न नभएपछि हालै समय एक वर्ष थप गरिएको हो। सो सडकका १५ पुल निर्माणका लागि अनक कन्स्ट्रक्सनले बोलपत्र प्राप्त गरेको छ। पुल निर्माणका लागि एक अर्ब २२ करोड खर्च हुने छ। सो सडकमा यसअघिका पुल साँघुरा थिए। अहिले बनाइएका पुल ११ मिटर फराकिला छन्। सडक नौदेखि ११ मिटर फराकिलो रहेको छ। यो सडक हुँदै दैनिक १० हजारभन्दा बढी सवारी आवागमन गर्दछन्।"
माधव नेपालका भाइ सरोजकुमार उपाध्यायको छतबाट खसेर निधन,काठमाडौं: नेकपा एकीकृत समाजवादीका नेता सरोजकुमार उपाध्यायको निधन भएको छ। शनिबार शंखमुलको एक रेष्टुरेन्टको छतबाट खसेका उनको उपचारका क्रममा मृत्यु भएको हो। उपाध्याय नेकपा एकीकृत समाजवादीका अध्यक्ष माधवकुमार नेपालका भाइ हुन्। छतबाट खसेर गम्भीर बनेका उपाध्यायलाई घटनास्थलबाट उद्धार गरी नयाँ बानेश्वरस्थित सिभिल अस्पताल पुर्याइएको थियो। सिभिल अस्पतालबाट उनलाई थप उपचारका लागि माइतिघर मण्डलास्थित अन्नपूर्ण न्यूरो अस्पताल पुर्याइएको थियो। अन्नपूर्ण न्यूरोमा उपचारका क्रममा उपाध्यायको निधन भएको हो। उपाध्याय साढे २ बजे शंखमुलको बबिन्स क्याफेको छैटौँ तलाबाट खसेका थिए। उनको उपचारका क्रममा साढे ५ बजे निधन भएको जिल्ला प्रहरी परिसरका प्रवक्ता प्रहरी उपरीक्षक सीताराम रिजालले जानकारी दिए। पेशाले इन्जिनियर उपाध्यय केही समय अघि नेकपा एकीकृत समाजवादीमा प्रवेश गरेका थिए।
ठूलो हावाहुरीका कारण फेवातालमा प्याडलबोट दुर्घटना,"पोखरा : पोखरामा शनिबार दिउँसो चलेको हावाहुरीका कारण फेवातालमा प्याडलबोट पल्टिएको छ। प्याडलबोटमा सवार पाँचै जनाको उद्धार गरिएको छ। बोट दुर्घटनामा परेकी पोखरा१ की यममाया गिरीको अवस्था गम्भीर रहेको प्रहरीले जनाएको छ। उनको गण्डकी मेडिकल कलेजमा उपचार भइरहेको जिल्ला प्रहरी कार्यालय कास्कीका प्रवक्ता श्रवर्ण विकले जानकारी दिए। हावाहुरी चल्दा प्याडलबोट पल्टिएर थिचिँदा एक जना गम्भीर अवस्थामा उद्धार गरिएको फेवा डुंगा व्यवसायी समितिका अध्यक्ष बलराम गिरीले जानकारी दिए। डुंगा व्यवसायी, सशस्त्र प्रहरी, नेपाल आर्मीले उद्धार गरेका थिए। प्याडलबोटमा सवार पाँच जना मध्ये एक जना हावाहुरी चल्दा खसेर डुबेको अवस्थामा तत्कालै डुंगा व्यवसायी र सुरक्षाकर्मीले उद्धार गरेको फेवा डुंगा व्यवसायी समितिका अध्यक्ष गिरीले जानकारी दिए।"
आहारा नपाउँदा रूखका बोक्रा खाँदै छाडा चौपाया,"भजनी : सुदूरपश्चिम प्रदेशका कैलाली र कञ्चनपुरमा छाडा चौपाया व्यवस्थापन चुनौतिपूर्ण बन्दै गएको छ। आहारा अभाव हुँदा छाडा चौपाया रुखका बोक्रा खाएर बाँचेका छन्। छाडा छोडिएका चौपाया व्यवस्थापनका लागि दुवै जिल्लाका स्थानीय तहले लाखौँ रुपैयाँ खर्च गरेका छन्। खर्च गर्ने क्रम बर्सेनि बढ्दै गएको छ। तर छाडा चौपायको समस्या भने उस्तै छ। कतिपय स्थानीय तहले छाडा चौपाया व्यवस्थापनका लागि गरेको लगानी हिनामिना भएको पाइएको छ। यसरी हिनामिना गर्ने व्यक्ति तथा सम्बन्धित निकायलाई कारवाही हुन सकेको छैन। छाडा चौपायाबाट सबैभन्दा बढी चिन्तित किसान स्वयम छन्। उनीहरूले लगाएको अन्न बाली छाडा चौपायाले सखाप पार्ने गरेका छन्। स्थानीय तह निर्वाचनमा छाडा चौपाया व्यवस्थापन मुख्य मुद्दाका रूपमा मतदाताले उठाएका थिए। व्यवस्थापन गरिएको भनिएका चौपायाको अवस्था पनि दयनीय छ। कैलालीको टीकापुर नगरपालिका५ स्थित खोटेना भुराखानी सामुदायिक वनमा गौशाला निर्माण गरिएको छ। यहाँ करिब चार सय चौपाया राखिएका छन्। तर चौपायालाई आहाराको समस्या छ। उनीहरू भोकले रूखका बोक्रा खान थालेका स्थानीयले बताएका छन्। छाडा चौपाया व्यवस्थापन गरिएको क्षेत्रमा अधिकांश रुखका बोक्रा छैनन्। 'चौपायाको मुख पुग्नेसम्मका रूखका बोक्रा छैनन्', स्थानीय एकराज पण्डित भन्छन्, 'व्यवस्थापनमा खासै ध्यान दिएको पाइँदैन।' स्थानीय तहले छाडा चौपाया व्यवस्थापन गर्न गौशाला निर्माण गरेका छन्। तर उनीहरूका लागि आवश्यक आहाराको व्यवस्था गरेको नपाइएको उनको आरोप छ। स्थानीय नरबहादुर रावल छाडा चौपाया राख्नका लागि गौशाला निर्माण मात्र ठूलो कुरा नभएको उल्लेख गर्दै तिनको खानेकुरामा ध्यान दिन आवश्यक हुने बताउँछन्। यसलाई रोजगारीसित जोड्न आवश्यक भएको उनको भनाइ छ। टीकापुर२ का वडाध्यक्ष दीपक चौधरीले वडाको सबैभन्दा ठूलो समस्या छाडा चौपाया व्यवस्थापन भएको बताए। 'वडाको स्रोतसाधनले भ्याएसम्म व्यवस्थापनमा लागेका छौँ', उनले भने, 'एउटा जनप्रतिनिधिले चाहेर मात्रै चौपाया व्यवस्थापन गर्न कठिन छ। हाम्रो स्रोतसाधनले भ्याउने स्थिति छैन।' टीकापुर नगरपालिकाले वार्षिक २० लाख छाडा चौपाया व्यवस्थापनका लागि विनियोजन गर्दै आएको छ। उक्त रकम चौपायाको आहारा, यसका लागि खटिने कामदारको ज्यालालगायत कुरामा खर्च गरिँदै आएको छ। बजेटको अभावले छाडा चौपाया व्यवस्थापनमा समस्या भएको नगरपालिकाका नगरप्रमुख रामलाल डंगौरा थारू बताउँछन्। नगरपालिकाले गरेको काम पनि दीर्घकालीन हुन नसकेको भन्दै उनले छाडा चौपायाको दिगो व्यवस्थापन नै जरुरी भएकामा जोड दिए। 'दीर्घकालीन योजनाका साथ उत्पादनमूलक बनाउने गरी गौशालाको व्यवस्थापन गर्नुपर्छ। यसमा नगरपालिका मात्रै नभई अन्य निजी संस्थाले पनि समन्वय र सहकार्य गर्नुपर्ने देखिन्छ', नगरप्रमुख थारू भन्छन्, 'हामीले नाफा घाटा नहेरी आवश्यकताका आधारमा काम गर्दै आएका छौँ। उत्पादनमूलक रुपमा काम गर्ने कुनै निकाय आए त्यसलाई जिम्मेवारी सुम्पिन सकिन्छ।' सुदूरपश्चिम प्रदेशका प्रदेशसभा सदस्य लक्ष्मणकिशोर चौधरीले कैलालीमा छाडा चौपाया व्यवस्थापन जटिल समस्याका रुपमा रहेको बताए। छाडा चौपायाका कारण किसानले खेती गर्न छाडेको उनको भनाइ छ। 'छाडा चौपायालाई व्यवस्थापन गर्न बनाइएका गौशालाको अवस्था चित्तबुझ्दो छैन। उनीहरूलाई खानेकुराको अभाव भएको छ, कतिपय ठाउँमा पानीको पनि व्यवस्था नगरेको पाइयो', प्रदेशसभा सदस्य चौधरीले भने, 'भोकले चौपाया मरेको समेत पाइएको छ, यसतर्फ सम्बन्धित निकायले ध्यान दिनुपर्छ।' कैलालीको जस्तै कञ्चनपुरका विभिन्न स्थानीय तहले छाडा चौपायाका लागि निर्माण गरेका गौशालाको अवस्था पनि दयनीय नै छ। यसको व्यवस्थापनमा स्थानीय तहको ध्यान पुग्न सकेको पाइँदैन। छाडा चौपायाका कारण सधैँ स्थानीय तह र सर्वसाधारणबीच किचलो हुने गरेको छ। व्यवस्थापनको माग राख्दै पटक पटक आन्दोलन समेत गरिँदै आएको छ। छाडा चौपायाको व्यवस्थापनतर्फ जनप्रतिनिधि र कर्मचारी गम्भीर बन्न सकेका छैनन्। छाडा चौपायाका कारण दैनिक सडक दुर्घटना समेत बढेको पाइएको छ।"
महोत्तरीको गौशालामा रुपान्तरण होली महोत्सव,"महोत्तरी : महोत्तरीको गौशालामा रुपान्तरण होली महोत्सव सम्पन्न भएको छ। कार्यक्रममा विभिन्न टोलीहरूले जोगिरा (होरीको लोकगीत) गाउनुको साथै सांगीतिक प्रस्तुतिहरू प्रस्तुत गरेका थिए। विभिन्न ८ वटा टिम सहभागी रहेको सो प्रतियोगितामा गौशाला११ का कालिपुर टिम प्रथम भएका थिए। दोस्रो स्थान गौशाला १० का वटौवा टिम र तेस्रो स्थान गौशाला ३ का नवराजपुर टिम भएका थिए। विजेताहरूलाई प्रमाणपत्र र नगद पुरुस्कार वितरण गरेका थिए। वक्ताहरूले मिथिलाको सांस्कृतिक धरोहर, सांगीतिक सम्पदालाई संरक्षण गर्नुपर्नेमा जोड दिएका छन्। नगरपालिकाका पूर्व मेयर शिवनाथ महतोले यस्ता सांस्कृतिक धरोहरलाई पुस्तान्तरण गर्नुपर्ने आवश्यक रहेको धारणा राखेका छन्। सरोकारवाला निकायले यस्ता सम्पदालाई संरक्षणका निम्ति सकारात्मक कदम उठाएर अगाडि बढे मात्र हाम्रा सांस्कृतिक धरोहरहरूको रक्षार्थ हुने बताएका छन्। नगरपालिकाका मेयर डा दिपेन्द्र महतोले होरैया गीतलाई क्रमिक रूपमा युवालाई हस्तान्तरण गरे लागूऔषधजस्ता कुलतबाट युवाहरूलाई बचाउन सकिने धारणा राखेका छन्।"
अध्यक्ष र प्रमुख प्रशासकीय अधिकृतलाई दुर्व्यवहार गरेको भन्दै पालिका बन्द,"दाङ: शान्तिनगर गाउँपालिकाले पालिकाबाट हुने सबै कामकाज अनिश्चितकालिन बन्द गरेको छ। गाउँपालिकामा कार्यरत कर्मचारीले गाउँपालिका अध्यक्ष र प्रमुख प्रशासकीय अधिकृतमाथि वडा अध्यक्षबाट दुर्व्यवहार भएको भन्दै पालिकाको कामकाज ठप्प पारेका हुन्। पालिकाका कर्मचारीले दुर्व्यवहारको घोर भत्सना गर्दै दोषीलाई कारवाही र कार्यालयमा सुरक्षित काम गर्ने वातावरण मिलाउन माग गरेका छन्। शनिबार नेपाल निजामति कर्मचारी युनियन स्थानीय कार्यसमिति, नेपाल राष्ट्रिय कर्मचारी संगठन स्थानीय कार्यसमिति, नेपाल निजामति कर्मचारी संगठन स्थानीय कार्यसमितिले संयुक्त विज्ञप्ति जारी गरी अत्यावश्यकीय काम बाहेक सबै कामकाज अनिश्चितकालिन बन्द गरिएको जानकारी गराएका छन्। फागुन १९ गते बिहान ११ बजे शान्तिनगर गाउँपालिका अध्यक्ष प्रमोद बस्नेतको कार्यकक्षमा गाउँपालिका अध्यक्ष बस्नेत र प्रमुख प्रशासकीय अधिकृति डिल्ली खड्कालाई शान्तिनगर गाउँपालिका वडा नं २ का वडा अध्यक्ष सुनिल वलीसहितका अन्य केही युवाले अमर्यादिन र अभद्र व्यवहार तथा दुर्व्यवहार गरेका थिए। अध्यक्षको कार्यकक्षमै प्रवेशगरी वडा अध्यक्षले गरेको दुर्व्यवहार प्रति जनप्रतिनिधि र कर्मचारीहरुले भत्सना गरेका छन्। गाउँपालिकाको निर्णय बमोजिम बौलाह घाटमा नदीजन्य पदार्थको उत्खननको ठेक्का लगाइएकोमा वडा अध्यक्षले ठेक्कामार्फत नभई आफैँले नदीजन्य पदार्थ उठाउन पाउनुपर्ने माग गर्दै आएका थिए।"
गाउँपालिका अध्यक्ष र प्रमुख प्रशासकीय अधिकृतमाथि आक्रमण,दाङ : दाङको शान्तिनगर गाउँपालिका अध्यक्ष प्रमोद बस्नेत र प्रमुख प्रशासकीय अधिकृत डिल्ली खड्कामाथि वडा नम्बर २ का अध्यक्ष सुनिल ओलीले आक्रमणको प्रयास गरेका छन्। घटना गाउँपालिका अध्यक्ष बस्नेतको कार्यकक्षमा शुक्रबार भएको थियो। वडाध्यक्ष ओलीले गाउँपालिका अध्यक्षको कार्यकक्षमा छिरेर त्यहाँ रहेको टिटेबल हावामा नचाउँदै कहिले अध्यक्ष र कहिले प्रशासकीय अधिकृतलाई हान्ने प्रयास गरेको एक प्रत्यक्षदर्शीले बताए। त्यसलगत्तै बस्नेत र खड्काले आफूहरूमाथि भएको दुर्व्यवहार बारे प्रमुख जिल्ला अधिकारी र जिल्ला प्रहरी प्रमुखसमक्ष उजुरी गरेका छन्। ओली स्वतन्त्र उम्मेदवार बनेर अध्यक्ष जितेका थिए।
विद्यालयमा कृषि कर्म सिक्दै विद्यार्थी,जोमसोम: मुस्ताङको जनआदर्श अमरसिंह माध्यमिक विद्यालयले विद्यार्थीमा कृषिका सैद्धान्तिक र व्यवहारिक विषय शिक्षा सिकाउँदै आएको छ। विद्यालयमा पढ्ने विद्यार्थी सामुहिक खेतीपातीको काम गर्छन्। कृषि शिक्षकको निर्देशनमा उनीहरुले विभिन्न फलफूल तथा तरकारी लगाउने र गोडमेल गर्ने काम गर्छन्। विद्यार्थीलाई फिल्डको कृषि तालिम दिएर शिक्षा दिँदा सिकाई प्रभावकारी भएको छ। जसले शिक्षक र विद्यार्थी दुवै उत्साहित छन्। जनआदर्श विद्यालय २०१७ सालमा स्थापना भएको थियो। सुरुवाती निमावि तहको विद्यालयले २०३९ सालमा माध्यमिक तहको शैक्षिक पठनपाठन गर्न पाउने अनुमती पायो। मावि स्वीकृत भएको दोस्रो वर्षमै विद्यालयले कृषि प्राविधिक पढाई सञ्चालन गर्यो। मावि तहको कृषि शिक्षा संञ्चालन गरेको जनआदर्श विद्यालयले २०७३ सालदेखि प्लस टु सम्मको कृषि प्राविधिक शिक्षा दिन थालेको छ। यहाँ कृषि विषयमा प्लस टु उर्तीण विद्यार्थी कृषि विषयको ब्याचलर पढ्न पोखराकाठमाडौँ जाने गरेका छन्। विद्यालयमा अहिले ८ जना कृषि प्राविधिक विषय पढाउने शिक्षक छन्। जनआदर्श अमरसिंह मावि कोवाङले विद्यार्थीलाई व्यवहारिक र सैद्धान्तिक शिक्षा प्रदान गर्दैआईरहेको विद्यालयका प्रधानाध्यापक खेम गुरुङले बताए। अहिले यो विद्यालयमा कृषि विषयमा कक्षा ९ देखि १२ सम्म ७० जना विद्यार्थी छन् । विद्यालयमा कुल विद्यार्थी संख्या १६८ छ। जनआदर्श विद्यालयको आफ्नै स्वामित्वमा ६४ रोपनी जग्गा छ। सोही ज्गामा विद्यार्थीले कृषि शिक्षा पढ्ने र प्रयोगात्मक काम गर्ने गरेका छन्।
आत्म शान्तिका लागि ध्यान,"तानसेन: ओशो आश्रम चितवन सौराहाका स्वामी मैत्रेयले दैनिक एक घण्टा ध्यान गरे जीवन सफल हुने बताएका छन्। पाल्पाली ओशो मनले तानसेनको श्रीनगरमा आयोजना गरेको शिविरमा ओशो स्वामी मैत्रेयले तन, मन र धनको व्यबस्थापन नै ध्यान रहेको बताए। ध्यानबाट नै सबै किसिमको सुख आनन्द प्राप्त हुने भएकोले दैनिक २४ घण्टामा एक घण्टा मात्र ध्यान गरे जीवन पूर्ण हुने बताए। मानिसले गर्ने हरेक काम गतिविधि सकारात्मक सोचका साथ भए जीवन सफल हुने ओशो परिवारको विश्वास छ। मानिसमा बढ्दै गएको तनाव, लोभ, मोह, क्रोध, अनियमिता, भष्ट्राचार अनैतिकता नियन्त्रण गर्न पनि ध्यानको आवश्यकता रहेको मैत्रेयले बताए।"
बारा र पर्सामा भएको मोटरसाइकल दुर्घटनामा तीन जनाको मृत्यु,वीरगन्ज : बारा र पर्सामा भएका छुट्टा छुट्टै मोटरसाइकल दुर्घटनामा एक भारतीय सहित तीन जनाको मृत्यु भएको छ। बाराको कलैया उपमहानगरपालिका१४ हनुमान मन्दिरस्थित सडकमा ना २ प ९७०५ नम्बरको मोटरसाइकलले ठक्कर दिँदा पैदलयात्री कलैया९ रामपुरका ३५ वर्षीय रहिम अन्सारीको मृत्यु भएको हो। ठक्करबाट गम्भीर घाइते भएका अन्सारीको वीरगन्जस्थित वीरगन्ज हेल्थकेयर हस्पिटलमा उपचारका क्रममा शनिबार दिउँसो मृत्यु भएको बाराका प्रहरी उपरिक्षक होविन्द्र बोगटीले जानकारी दिए। ठक्कर दिने मोटरसाइकल चालक कलैया १४ का २५ वर्षीय सागर चौधरीलार्ई नियन्त्रणमा लिई थप अनुसन्धान भइरहेको बोगटीले बताए। यस्तै बाराकै सुवर्ण गाउँपालिका६ धरमपुरमा फागुन १५ गते भएको मोटरसाइकल दुर्घटनामा घाइते भएका भारतीय नागरिकको पनि उपचारका क्रममा शनिबार दिउँसो मृत्यु भएको छ। मृत्यु हुनेमा भारत बिहारको छौडादानो घर भएका २७ वर्षीय भैयाराम साह रहेका छन्। फागुन १५ गते राति भारतबाट बाराको जोलगावातर्फ आउँदै गरेको बीआर ०५ एजी १२८७ नम्बरको मोटरसाइकल अनियन्त्रित भई दुर्घटना हुदा मोटरसाइकल चालक भैयाराम र त्यसमा सवार छौडादानाकै ३४ वर्षीय सन्देश साह घाइते भएका थिए। दुवैको प्रसौनी स्थित एलएस न्यूरो अस्पतालमा उपचार भइरहेकोमा शनिबार भैयरामको मृत्यु भएको प्रहरी उपरीक्षक बोगटीले जानकारी दिए। पर्साको वीरगन्जमा पनि शुक्रबार राति भएको मोटरसाइकल दुर्घटनामा एक जनाको मृत्यु भएको छ। दुर्घटनामा अर्का एक जना घाइते भएका छन्। मृत्यु हुनेमा पर्साको जगरनाथपुर गाउँपालिका५ मसिहानी घर भएका ४५ वर्षीय चोकट मुखिया बिन रहेका छन्। घाइते पोखरिया नगरपालिका३ फुलवरिया घर भएका ३९ वर्षीय विश्वजित राउत गिरिको नारायणी अस्पतालमा उपचार भइरहेको प्रहरीले जनाएको छ। वीरगन्जबाट पोखरिया जाँदै गरेको ना ४२ १७५९ नम्बरको मोटरसाइकल वीरगन्ज९ स्थित सडकमा आफैं अनियन्त्रित भइ दुर्घटना हुँदा त्यसमा सवार बिन र गिरि घाइते भएका थिए। घाइते दुवै जनालाई शुरुमा उपचारका लागि पोखरिया अस्पतालमा लगिएकोमा त्यही उपचारका क्रममा बिनको शुक्रबार राति नै मृत्यु भएको पर्साका प्रहरी प्रवक्ता प्रहरी नायब उपरीक्षक दिपक गिरीले जानकारी दिए।
मोबाइल र इन्टरनेटमा सहज पहुँच सरकारको प्राथमिकता : मन्त्री शर्मा,"काठमाडौं : सञ्चार तथा सूचना प्रविधिमन्त्री रेखा शर्माले मोबाइल तथा इन्टरनेट सेवाको गुणस्तर वृद्धिलाई प्राथमिक एजेण्डाको रुपमा अघि बढाएर यसमा सबै ठाउँ र सबै जनताको पहुँच स्थापित गर्नुपर्ने बताएकी छिन्। उनले मोबाइल र दूरसञ्चार सेवा शुल्कलाई किफायती बनाउनु पनि उत्तिकै महत्वपूर्ण सवाल रहेको बताइन्। नेपाल दूरसञ्चार प्राधिकरणको रजत महोत्सवको अवसरमा आयोजित कार्यक्रममा शर्माले दूरसञ्चारलाई सेवामुखी बनाउँदै आम जनताले महसुस गर्ने कार्यक्रम सञ्चालन गर्न आवश्यक रहेको बताइन्। सामाजिक उत्तरदायित्वका कार्यलाई प्राथमिकता दिन म विशेष आग्रह गर्न चाहन्छु। प्राधिकरणले उपलब्ध राज्य स्रोतको सदुपयोग गरी सूचना प्रविधिमार्फत जनताको जीवनस्तर उठाउन ठोस पहलकदमी लिन आवश्यक छ। प्राधिकरण नियामक संस्था भएकाले प्रभावकारी नियमको व्यवस्था गर्न पनि आग्रह गर्न चाहन्छु, उनले भनीन्। विश्वब्यापीरुपमा दूरसञ्चार र सूचना प्रविधिको क्षेत्रमा ब्यापक परिवर्तन आएको उल्लेख गर्दै उनले दूरसञ्चार सेवालाई गुणस्तरीय, भरपर्दो तथा सर्वसुलभ बनाउनु अहिलेको प्रमुख आवश्यकता भएको बताइन्। दूरसञ्चार सेवा सञ्चालन तथा प्रयोगका सम्बन्धमा नीतिगत, कानुनी तथा संरचनागत रुपमा आवश्यक सुधार गरी दूरसञ्चार सेवाको विकास र विस्तार गर्नुपर्ने आवश्यकता औंल्याइन्। दूरसञ्चार क्षेत्रभित्रका विकृति र विसंगति हटाएर दूरसञ्चार क्षेत्रको नियमनलाई थप प्रभावकारी बनाउनुपर्नेमा जोड दिंदै उनले ग्रामीण क्षेत्रमा दूरसञ्चार सेवाको उपलब्धता के कति पुगेको छ, यसको गहिरो अध्ययन गरी विकट तथा दुर्गम क्षेत्रमा विद्यमान डिजिटल डिभाइडलाई सम्वोधन गर्नुपर्ने बताइन्। विश्वमा दूरसञ्चार तथा सूचना प्रविधिको महत्व, औचित्य र आवश्यकता दिन दिनै बढिरहेको छ। अहिले दूरसञ्चार सेवा अत्यावश्यकीय सेवाको रुपमा स्थापित भइसकेको छ। यसले जनजीविकाका सबै आयामहरूलाई प्रभावित गर्दछ। सूचना प्रविधिको माध्यमबाट उत्पादन र उत्पादकत्व वृद्धि गरेर कूल गार्हस्थ उत्पादनमा पनि महत्वपूर्ण योगदान गर्ने बेला आएको छ, मन्त्री शर्माले भनिन्। प्राधिकरणबाट ग्रामीण दूरसञ्चार विकास कोषको परिचालन गरी सञ्चालित आयोजनाहरुको नतिजा, भौतिक प्रगति तथा दिगोपनका सम्बन्धमा समीक्षा गरी ठोस कार्ययोजना बनाएर अघि बढ्न अब ढिलाइ गर्न नहुनेमा जोड दिंदै उनले दूरसञ्चार कोषको रकमबाट दूरसञ्चार पूर्वाधार र दूरसञ्चार सेवा प्रवाहको प्रभावकारी व्यवस्थाका लागि प्राधिकरणले वस्तुनिष्ठ कार्ययोजना बनाउन पनि सुझाव दिइन्। प्रविधिमा आएको विकासक्रमसँगै एआई, ब्लकचेन, आइओटी, फाइभ जी जस्ता नवीन प्रविधिहरूको विकास उल्लेख गर्दै मन्त्री शर्माले नेपालमा विगतको तुलनामा सूचना प्रविधि तथा दूरसञ्चारको क्षेत्रमाक्रमिक सुधार आए पनि विश्वब्यापी सूचकमा भने भने पछाडि रहेकाले विश्व मानचित्रमा दुरसञ्चार तथा सूचना प्रविधिको क्षेत्रमा नेपालको अवस्था सशक्त बनाउनुपर्ने बेला आएको बताइन्।"
जैविक मलको ५० लाख अनुदान झ्वाम,"जाजरकोट : भेरी नगरपालिका १३ कुदुमा निर्माण भएको जैविक मल तथा जैविक विषादी उत्पादन उद्योग (कर्णाली बायो इनर्जी एन्ड अर्गानिक फर्टिलाइजर प्रालि) अलपत्र परेको छ। दैनिक दुई मेट्रिकटन जैविक मल तथा जैविक विषादी (गाई, भैंसी, कुखुराको गोबरबाट) उत्पादन गर्ने लक्ष्यका साथ स्थापना गरिएको उद्योग सञ्चालनमा नआउँदै अलपत्र पारिएको हो। कर्णाली प्रदेशले अर्गानिक प्रदेश बनाउन सबै जिल्लामा विभिन्न विषादीमुक्त मलका लागि अनुदान दिएको हो। आर्थिक वर्ष २०७८०७९ मा कर्णाली प्रदेश सरकारको उद्योग पर्यटन वन तथा वातावरण मन्त्रालयबाट कर्णाली बायो इनर्जी एन्ड अर्गानिक फर्टिलाइजर प्रालिले ५० लाख अनुदान पाएको थियो। अनुदान लिएपछि उद्योग सञ्चालकहरू टहरोमात्र बनाएर रकम भुक्तानी लिएर सम्पर्कविहीन भएको भेरी नगरपालिका१३ का वडाध्यक्ष अध्यक्ष यज्ञ बटालाले बताए। प्रदेश सरकारले भेरी नगरपालिकामार्फत उपलब्ध गराएको ५० लाख रुपैयाँमध्ये सम्झौताअनुसार काम नभएको भन्दै नगरपालिकाले ४२ लाख मात्र भुक्तानी दिएको थियो। कुशे गाउँपालिका८ का मानबहादुर रोकाय, दिनेश रोकाय र भेरी नगरपालिका१३ प्रदीप विकको नाममा उद्योग दर्ता छ। अनुदानबाट निर्माण गरिएका उद्योगका संरचनाहरू अलपत्र छन्। उद्योगका लागि तारजालीले घेरबार गरिएको छ भने भवनसमेत निर्माण छन्। सञ्चालकहरूले काम छोडेपछि भवन जीर्ण बन्दै गएको छ। लगाएका तारजालीसमेत चोरी भएका छन्। सञ्चालकले थप ५० प्रतिशत लगानी गरेर सञ्चालन गर्ने भनिएको उद्योग हाल अलपत्र अवस्थामा छ। अनुदान लिएको कर्णाली बायोइनर्जी एन्ड आर्गानिक फर्टिलाइजर प्रालि सञ्चालकमध्येका एक मानबहादुर रोकायले भने अनुदानअनुसार काम भए पनि साथीहरूबाट धोका हुँदा उद्योग सञ्चालन गर्न नसकिएको बताए। अनुदान लिँदा गरिएको सम्झौताअनुसार जैविक मल उत्पादनका लागि गाई, भैंसी र गाई पाल्नुपर्ने सम्झौता छ। भैंसीपालन गरी जैविक मल तथा विषादी उत्पादन गर्नुपर्ने लक्ष्य भए पनि सञ्चालकहरू अनुदानको रकम मात्र लिएर भागेको स्थानीयको आरोप छ। अनुदानका नाममा राज्यको लाखौं रकम दुरुपयोग हुँदा पनि सरोकारवाला निकाय मौन छन्। तोकिएको काम सम्पन्न नगरी बीचमै छोड्दा राज्यलाई आर्थिक हानिसमेत भएको छ भने जैविक मल उत्पादन गर्ने लक्ष्य पनि तुहिएको छ। उद्योग सञ्चालकहरूले अनुदानको केही रकम मात्रै प्रयोग गरेर भौतिक संरचना निर्माण गरेको तर उनीहरूले लगानी नगर्दा उद्योग सञ्चालन हुन नसकेको भेरी नगरपालिकाले जनाएको छ। प्रदेश सरकारको ५० प्रतिशत र ५० प्रतिशत स्वलगानीका लागि आयोजनाले बजेट पाएको भएपछि स्वलगानी नहुँदा उद्योग सञ्चालनमा आउन नसकेकोे जिल्ला समन्वय समितिका संयोजक कालीबहादुर खत्रीले बताए। अनुदान लिएर उद्योग अलपत्र पार्नेलाई सम्बन्धित निकायले आवश्यक कारबाही गर्नुपर्ने उनको भनाइ छ।"
स्मार्ट चालक अनुमतिपत्रमा समस्या,"काठमाडौं : प्रविधिमैत्री बनाउन स्मार्ट चालक अनुमतिपत्र वितरण सुरु भए पनि प्रविधिका कारण सेवाग्राही समस्या भोग्न बाध्य छन्। अनुमतिपत्रमा भएका कतिपय सूचना यातायात व्यवस्था कार्यालयसँग फरक पर्ने गरेको छ। चालक अनुमतिपत्रसम्बन्धी सेवा पूर्णरूपमा प्रविधिमैत्री बन्न सकिरहेको छैन भने सुरु भएको सेवामा समेत समस्या देखिएको छ। दश वर्ष पुरानो अनुमतिपत्रमा विभिन्न समस्या रहेको यातायात व्यवस्था कार्यालय एकान्तकुनाका प्रमुख राजकुमार कपालीले बताए। 'खासगरी पुरानो अनुमतिपत्रमा समस्या पाइएको छ, सर्भरका कारणले रेकर्ड बिग्रिएर यस्तो भएको हुनसक्छ', उनले भने। व्यक्तिले अनुमतिपत्र नवीकरण गरिरहेको तर प्रविधिसहितको प्रणालीमा नदेखिने समस्या रहेको प्रमुख कपालीले बताए। 'नवीकरणसम्बन्धी काम गर्दागर्दै बत्ती गयो भने प्रणालीमा नदेखिने समस्या छ, यस्तो अवस्थामा सेवाग्राहीको पैसा काटिन्छ र नवीकरण पनि भएको हुन्छ', उनले भने। नवीकरणको समयमा समस्या आउने भएकाले समस्या समाधानका लागि विभागसँग समन्वय गरेर सेवा विस्तार गर्ने तयारी गरिएको प्रमुख कपालीले बताए। पहिला सङ्घअन्तर्गत रहेको यातायात कार्यालय नयाँ संविधान जारी भएसँगै प्रदेश सरकारलाई हस्तान्तरण गरिएको छ। अनुमतिपत्रमा प्रणाली व्यवस्थापन र छपाइको काम विभागले र अन्य काम सम्बन्धित कार्यालयले गरिरहेका छन्। विभाग सङ्घीय सरकारअन्तर्गत र कार्यालय प्रदेश सरकारअन्तर्गत भएकाले समन्वयमा कमी देखिएको हुँदा अनुमतिपत्र छपाइमा समस्या आइरहेको प्रमुख कपालीले बताए। उनले भने, 'सेवा प्रवाहका समयमा सेवाग्रहीलाई समस्या हुँदा विभागले प्रदेश जाउँ र प्रदेशले विभाग जाउँ भन्ने गरेको पाइन्छ।' पुरानो ढड्डाको समस्या ८० प्रतिशत सकिएको यातायात व्यवस्था कार्यालयले जनाएको छ। विसं २०८० असारसम्म यी समस्या समाधानको योजना रहेको जनाइएको छ। पहिलेको ढड्डाको हेरेर तथ्याङ्क प्रविष्टि गराउँदा गल्ती भएको हुनसक्ने भन्दै सूचना अनुमतिपत्रभन्दा ढड्डामा फरक पर्ने देखिएको प्रमुख कपालीको भनाइ छ। सरकारले सरकारी कार्यालयलाई कागजरहित बनाउने भनेपछि बागमती प्रदेश सरकारले पनि सोही अवधारणाअनुसार छलफल गरी कार्य गरिरहेको उनले बताए। मन्त्रालयलाई तीन महिनाभित्र कागज हटाइसक्ने जानकारी गराएको बताउँदै अझै साढे छ लाखदेखि सात लाख ढड्डाबाट उतार्न बाँकी रहेको जानकारी दिए।"
होलीलाई मर्यादित बनाउन प्रशासनको आग्रह,"सहायक प्रमुख जिल्ला अधिकारी अमरदिप सुनुवारले एक सूचना जारी गर्दै होलीमा कसैलाई पनि इच्छाविपरित रङग नदल्न आग्रह गरेका छन्। काठमाडौं : जिल्ला प्रशासन कार्यालय ललितपुरले होली (फागु पूर्णिमा)लाई मर्यादित बनाउन सबैमा अनुरोध गरेको छ। सहायक प्रमुख जिल्ला अधिकारी अमरदिप सुनुवारले एक सूचना जारी गर्दै होलीमा कसैलाई पनि इच्छाविपरित रङग नदल्न आग्रह गरेका छन्। होली मनाउने नाममा रीतिरिवाज र परम्परा विपरीत उछृङ्खल क्रियाकलाप नगरी साँस्कृतिक पर्वलाई मर्यादित एवम् सभ्य रुपमा मनाउनुपर्ने प्रशासनले आग्रह गरेको हो। फागुन २२ गते परेको रङ्गहरुको साँस्कृतिक पर्व फागु पूर्णिमाको अवसरमा सम्पूर्ण जिल्लावासीहरुमा हार्दिक शुभकामना व्यक्त गर्दै उक्त साँस्कृतिक पर्वलाई मर्यादित एवम् सभ्य रुपमा मनाउनु हुन र कोही कसैलाई इच्छा विपरित रङ्ग, लोला र पानी छ्याप्ने तथा सार्वजनिक स्थलहरुमा होहल्ला नगर्नुनगराउनु हुन समेत सबैमा हार्दिक अनुरोध गरिन्छ। सहायक प्रजिअ सुनुवारद्वारा हस्ताक्षरित सूचनामा भनिएको छ, यस सूचनाको बर्खिलाप हुनेगरी कानून विपरितका गतिविधिहरु कोही कसैबाट भएमा प्रचलित कानून बमोजिम कारवाही हुने व्यहोरा समेत जानकारी गराइन्छ। काठमाडौंमा सोमबार बिहान ७ बजेर ४५ मिनेटको शुभसाइत हनुमानढोकामा चिर ठड्याई फागु सुरुवात गरिएको हो। हरेक वर्ष हनुमानढोका दरबारको गद्दी बैठकको दक्षिणतर्फ वसन्तपुरमा तीनतले चीर ठड्याएसँगै होली पर्व सुरु हुन्छ। यो वर्ष होली पहाडी जिल्लामा फागुन २२ गते र तराईका जिल्लामा फागुन २३ गते मनाइँदै छ। यता काठमाडौं उपत्यकामा प्रहरीले होलीको अवसरमा अवाञ्छित गतिविधि बढ्नसक्ने, लापरवाहीपूर्वक सवारी सञ्चालन हुनसक्ने र भिडभाड हुनसक्ने सम्भावित जोखिमलाई मध्यनगर गरी कडा सुरक्षा अपनाउने तयारी गरेको छ। ठाउँठाउँमा प्रहरी परिचालन गरेरर ट्राफिक जाँचलाई तीव्रता दिइने महानगरीय ट्राफिक प्रहरीले योजना बनाएको छ। मुख्यगरी मापसे गरेर सवारी चलाउने, कागजात नबोकी सवारी चलाउने, दुर्घटना गराउनेसक्ने गरी सवारी चलाएका युवा, होलीको बहानामा लापरवाही गर्ने जस्ता सवारीसाधन कारवाहीमा परेका छन्।"
लागुपदार्थ सेवन गरेका ११ चालक प्रहरी नियन्त्रणमा,"२५ सवारी साधनका चालकलाई चेक गर्दा ११ जनाले लागुपदार्थ सेवन गरेका काठमाडौं : काठमाडौंको नागढुङ्गामा गरिएको विशेष चेकिङका क्रममा लागुऔषध सेवन गरी सवारी साधन चलाउने ११ जना चालकलाई शुक्रबार राति प्रहरीले नियन्त्रणमा लिएको छ । काठमाडौं उपत्यका ट्राफिक प्रहरी कार्यालय, नेपाल प्रहरी अस्पताल, लागुऔषध नियन्त्रण व्युरो र प्रहरी प्रभाग नागढुङ्गाको संयुक्त टोलीले शुक्रबार राति १० बजेदेखि साढे ११ बजेसम्म २५ ओटा सवारी साधनका चालकलाई चेक गर्दा ११ जनाले लागुपदार्थ सेवन गरी सवारी चलाएको पाइएको थियो । बा २ ख १२४४ नम्बरको हाइसका चालक धादिङका २६ वर्षीय ईश्वर श्रेष्ठ, ग १ ख २७७२ नम्बरको हाइसका चालक धादिङकै २६ वर्षका नारायण परियार, बा २ ख २०७४ नम्बरको हाइसका चालक धादिङकै ३२ वर्षीय विकास मिजार, ग १ ख २९५९ नम्बरको हाइसका चालक गोरखाका २९ वर्षीय नरेश गुरुङ, ग १ ख २९५७ नम्बरको हाइसका चालक बाराका ३८ वर्षीय रामप्रसाद आचार्य, ग १ ख २८१९ नम्बरको हाइसका चालक कास्कीका २६ वर्षीय नविन बिक, प्रदेश २०३००१ ख ०५१९ नम्बरको बसका चालक सर्लाहीका २३ वर्षीय नजाम हुसेन, बा ८८ प २४७५ नम्बरको मोटरसाइकलका चालक भोजपुरका ४० वर्षीय श्याम कुमार तिरुवा, ना ७ ख ६२२४ नम्बरको ट्रकका चालक ४० वर्षीय बाराका जयराम साह तेली, ना ४ ख ७१९५ नम्बरका ट्रकका चालक ललितपुरको गोदावरी ३ का ३४ वर्षीय बिक्रम दमाई र बा ४ ख ६२९ नम्बरको टिपरका चालक धादिङका २५ वर्षीय अशोक घिमिरेलाई नियन्त्रणमा प्रहरीले लिएको हो । लागुऔषध सेवन गरी सवारी साधन चलाइहेको अवस्थामा फेला परेका ११ जनालाई आवश्यक अनुसन्धान तथा कारबाहीका लागी प्रहरी प्रभाग बलम्बु पठाइएको प्रहरीले जनाएको छ । उनीहरूलाई थुनामा राखेर लागुऔषध सेवनको मुद्दा चलाइने काठमाडौँ उपत्यका ट्राफिक प्रहरी कार्यालयका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। सवारी साधनका चालकहरुले लागुऔषध सेवन गरी सवारी साधन चलाए नचलाएको सम्बन्धमा प्राविधिक टोली सहित टिएचसि किटको प्रयोग गरी गत साउन ९ गतेबाट ट्राफिक प्रहरीले चेकजाँच अभियान सुरु गरेको थियो ।"
काठमाडौंमा ह्वीलचियर म्याराथन (फोटोफिचर),"काठमाडौं : काठमाडौंमा शनिबार बिहान ह्वीलचियर म्याराथन भएको छ। बोधिसत्व इन एक्सन(बीआईए) फाउन्डेसनको आयोजनामा शनिबार बिहान भृकुटीमण्डपबाट सुरु भएको ह्वीलचियर म्याराथन टुँडिखेल, घण्टारघर, पुतलीसडक हुँदै पुन : भृकुटीमण्डपमा आइपुगेको हो। ह्वीलचियर म्याराथनमा ह्वीलचियर प्रयोग गरी हिँड्डुल गर्नसक्ने मानिसहरूको सहभागिता रहेको थियो। अन्तर्राष्ट्रिय ह्वीलचेयर दिवसको अवसरमा चौथो बिआईए ह्वीलचेयर म्याराथन २०२३ आयोजना गरिएको हो। तस्बिर : अभिषेक महर्जन"
बेसहारा बालबालिकालाई मनकारी बाको सहारा,"म अन्नपूर्ण पत्रिका पढ्दै थिएँ। १८ वर्षको छोरीले आत्महत्या गरेको, त्यसको पाँच दिनपछि बाबुले आफ्नै घर जलाएर आत्मदाह गरेपछि सन्तान बिचल्लीमा परेको थाहा पाएँ, दीनबन्धुले भने, समाचार पढेर मेरो आँखामा आँसु आयो। मेरो आफ्नो खातामा भएको पैसा जति सहयोग गरेरै सकिसकेको थिएँ। मसँग सहयोग गर्ने पैसा थिएन। त्यसपछि छोरा नवीन बन्धुसँग पीडितको आँसु पुछ्ने इच्छा व्यक्त गरेँ। छोराले दिएको रकमले यहाँसम्म सहयोग गर्न आएँ। दैलेख : होचो कद। सेतै फुलेको कपाल। बुढ्यौलीले पनि छोइसकेको छ। बस्ने र उठ्ने बेला हातगोडा काप्छन्। उमेरले पनि नौ दशक छोइसकेको छ। तर पनि समाजसेवाको हुटहुटी उस्तै छ। दान गर्न पोखरा देखि दैलेखसम्मको यात्रा। उनी हुन, मनकारी मन भएका पोखरा महानगरपालिका५ पस्र्याङका दीनबन्धु कोइराला। ८९ वर्षका उनी बिहीबार दैलेख आइपुगे। पोखराबाट हवाईजहाजमा नेपालगन्ज र त्यहाँबाट सार्वजनिक बस चढेर दैलेख सदरमुकाम पुगेका दीनबन्धुमा थकानको आभास नै थिएन। उनी दैलेखको एक बेसहारा परिवारलाई सहयोग गर्न पोखराबाट आएका हुन्। सदरमुकामबाट जिसस प्रमुख नमराज शाही र उपप्रमुख केशवको साथमा दीनबन्धु भैरवी गाउँपालिकासम्म पुगे। गाउँपालिकाका अध्यक्ष रीता शाही, उपाध्यक्ष देवी भण्डारी, पूर्वअध्यक्ष प्रेमबहादुर बुढालगायतले उनलाई गाउँमा स्वागतसँगै सम्मान गरे। त्यसपछि दीनबन्धुले भैरवी४ को एक परिवारलाई आर्थिक सहयोग गरे। गत पुस २३ गते आफ्नै घरमा आगो लगाएर आत्मदाह गरेका स्थानीय ४० वर्षीय नरेश विकको परिवारलाई दीनबन्धुले १ लाख २५ हजार रुपैयाँ नगद सहयोग गरेका छन्। घर निर्माण, खाद्यान्न र लत्ताकपडा व्यवस्थापन र बालबालिकाको पढाइ खर्चस्वरूप उनले उक्त सहयोग रकम हस्तान्तरण गरेका हुन्। नरेशले आत्मदाह गरेपछि अन्नपूर्ण पोस्ट्मा बाबुको आत्मदाहपछि ४ सन्तानको बिचल्ली शीर्षकमा समाचार प्रकाशन भएको थियो। दीनबन्धुले अन्नपूर्ण पोस्ट्को त्यही समाचारले आफूलाई दैलेखसम्म पुर्याएको बताए। नरेशले आत्मदाह गरेको पाँच दिनपहिले मात्र जेठी छोरी सुनिताले आत्महत्या गरेकी थिइन्। उक्त घटनापछि नरेशकी श्रीमती सोना कामीसहित चार सन्तान बिचल्लीमा परेका छन्। उनीहरूको बस्ने घर छैन। आफन्तको आश्रयमा कष्टकर जीवनयापन गरिरहेका उनीहरूको घर निर्माणका लागि दीनबन्धुले आर्थिक सहयोग गरेका हुन्। म अन्नपूर्ण पत्रिका पढ्दै थिएँ। १८ वर्षको छोरीले आत्महत्या गरेको, त्यसको पाँच दिनपछि बाबुले आफ्नै घर जलाएर आत्मदाह गरेपछि सन्तान बिचल्लीमा परेको थाहा पाएँ, दीनबन्धुले भने, समाचार पढेर मेरो आँखामा आँसु आयो। मेरो आफ्नो खातामा भएको पैसा जति सहयोग गरेरै सकिसकेको थिएँ। मसँग सहयोग गर्ने पैसा थिएन। त्यसपछि छोरा नवीन बन्धुसँग पीडितको आँसु पुछ्ने इच्छा व्यक्त गरेँ। छोराले दिएको रकमले यहाँसम्म सहयोग गर्न आएँ। उनले यसअघि इलाम पुगेर सहयोग गरिसकेको बताए। उनले बाबुले आत्मदाह गरेपछि बिचल्लीमा परेको बालबालिकालाई पठनपाठनमा सहयोग गर्न गाउँपालिकासँग आग्रहसमेत गरे। गाउँपालिकाका अध्यक्ष रीताकुमारी शाहीले पीडित परिवारलाई सहयोग गरेकोमा धन्यवाद दिँदै पालिकाले जस्तोसुकै सहयोग गर्न तयार रहेको बताइन्। उनले पीडित परिवारलाई आवास निर्माण गर्ने बताइन्। गाउँपालिकाले दीनबन्धुलाई मायाको चिनो र धन्यवादपत्र प्रदान गरेको छ। दीनबन्धुले आफूले दिएको रकमले घर निर्माण गर्न पीडित परिवारलाई आग्रह गरेका छन्। दीनबन्धुको अर्को नाम वैज्ञानिक बा मनकारी दीनबन्धु सहयोग गर्दै हिँड्छन्। उनको हाते झोलामा अन्नपूर्णसहित विभिन्न पत्रिकामा प्रकाशित दुई दर्जनभन्दा बढी समाचारहरूको कटिङ फोटोकपी गरेर राखेका छन्। ताकि दुःखी, गरिब र बेसाहाराहरूलाई सहयोग गर्न सकियोस्। उनले २०७५ मा प्यूठानको झिमरुक गाउँपालिका४ बांगेमरोठ सादनठुटका बेसाहारा दिदीबहिनीलाई ३ लाख सहयोग गरेका थिए। यो मात्र नभई उनले थुप्रै बेसहारा घरपरिवारलाई सहयोग गरेका छन्। दीनबन्धुलाई पोखराका स्थानीयले वैज्ञानिक बा भनेर चिन्छन्। मलाई चिन्नेले वैज्ञानिक बा भन्छन्, उनी भन्छन्। पोखराका रैथाने उनले २०१७ सालमै एसएलसी उत्तीर्ण गरेका थिए। एसएलसीपछि उनले भूमिसुधारमा १० वर्ष जागिरे जीवन बिताए। त्यसपछि खाद्य संस्थानमा १८ वर्ष काम गरेँ। लोक सेवा आयोग पास गरेर खाद्य संस्थानमा जोडिएका दीनबन्धुले नायब सुब्बाबाट अवकाश लिए। २०५२ ताका जागिरे जीवनको अवकाशपछि उनले दृष्टिविहीन व्यक्तिहरूका लागि उपयोगी सामग्री बनाउन लागे। दृष्टिविहीनहरूका लागि केही गर्ने अठोटसहित उनले उपयोगी सामग्री बनाएर पोखरा१२ को अमरसिंह माविमा दृष्टिविहीन विद्यार्थीलाई पढाउन उपयोग गरे। दीनबन्धुले दृष्टिविहीनहरूका लागि उपयोगी ५० प्रकारका सामग्री निर्माण गरेका छन्। तीमध्ये अतिउपयोगी १४ प्रकारका शैक्षिक सामग्री अमरसिंह माविलाई दिए। मैले बनाएका सामान विभिन्न विद्यालयलाई दिन्छु, उनले भने ।"
सुन पसलमा ग्राहक बनेर पसे लुटेरा,"ज्वेलर्स सञ्चालक प्रदिप सेन्चुरीसँग उनको कुराकानी राम्रै भयो। सुन किन्नु नै छ भनेर आफूलाई देखाएको सुन तौल गरिदिन पसलेलाई आग्रह गरे। सुन जोखाउने क्रममा ती अज्ञात ग्राहकले सुनको डब्बा लिएर मोटरसाइकलमा फरार भए। बर्दिवास : गत मंगलबार महोत्तरीको बर्दिबासस्थित मेनचोकमै रहेको लक्ष्मी ज्वेलर्समा खासै भीडभाड थिएन। मध्यान्हको समयमा एकजना ग्राहक सुन किन्न पसलमा पसे। ज्वेलर्स सञ्चालक प्रदिप सेन्चुरीसँग उनको कुराकानी राम्रै भयो। सुन किन्नु नै छ भनेर आफूलाई देखाएको सुन तौल गरिदिन पसलेलाई आग्रह गरे। सुन जोखाउने क्रममा ती अज्ञात ग्राहकले सुनको डब्बा लिएर मोटरसाइकलमा फरार भए। सुन किन्नु छ भनी पसलमा आएका अज्ञात व्यक्तिले सुन जोखाउने क्रममा सुनको डब्बा लुटेर मोटरसाइकलमा फरार भएको ज्वेलर्सका सञ्चालक सेन्चुरीले बताए। बजार मूल्य २ लाख ३० हजार रुपैयाँ बराबरको सुन लिएर भागेको सेनचुरीले सुनाए। घटनालगत्तै प्रहरीप्रशासनलाई जानकारी गराए पनि कुनै सुनुवाइ नभएको उनको आरोप छ। नेपाल सुनचाँदी व्यवसायी संघ महोत्तरीका अध्यक्ष शम्भुप्रसाद साह पनि अपराधी पक्राउ गर्न सुरक्षा निकाय चुकेको बताउँछन्। घटनालगत्तै ईलाका प्रहरी कार्यालय बर्दिवास, जिल्ला प्रहरी कार्यालय महोत्तरीसहितको सुरक्षा निकायमा खबर गर्दा पनि लुटपाट गर्ने व्यक्तिलाई पक्राउ गर्न प्रहरी प्रशासन सफल नहुनुले आफू व्यवसायीहरु त्रसित भएको उनी सुनाउँछन्। घटनाको चौथोदिन शुक्रबार सुनचाँदी व्यवसायीहरुले ईलाका प्रहरी कार्यालय बर्दिवासका प्रहरी नायव उपरीक्षक विजय कुमार यादवलाई ज्ञापनपत्र बुझाएका छन्। नेपाल सुनचाँदी व्यवसायी संघ महोत्तरीका अध्यक्ष साह र महासचिव विनोद कुमार भण्डारीद्वारा हस्ताक्षरित ज्ञापनपत्रमा प्रहरी प्रशासनमाथि गम्भीर प्रश्न उठाएको छ। व्यवसाय सञ्चालनको क्रममा यसरी लुटपाट गरिनु निन्दनीय मात्रै होइन यसमा सिङ्गो जिल्लाको शान्ति सुरक्षा कमजोर रहेको चित्रण गर्दछ, ज्ञापनपत्रमा लेखिएको छ, सुनचाँदी जस्तो संवेदनशील व्यवसाय सहज वातारणमा सञ्चालन गर्न कठिन बनाएको छ। यो घटनाले सुनचाँदी व्यवसायीलाई हतोत्साहित मात्र नभइ चिन्तित र दुखी बनाएको उक्त पत्रमा उल्लेख छ। उनीहरुले यस्तो घटना दोहोरिन नदिन आग्रह गर्दै दोषीलाई चाँडोभन्दा चाँडो नियन्त्रणमा लिई कारबाही गर्न माग गरेका छन्। ईलाका प्रहरी कार्यालय बर्दिवासका प्रहरी नायव उपरीक्षक यादवले घटनाको अनुसन्धान भइरहेको बताए। पसलमा सिसीटिभी क्यामेरा नभएर अनुसन्धानमा समस्या भएको उनले बताए। यस्तो घटनाले प्रहरी प्रशासनमाथि गम्भीर प्रश्न उठ्यो नि भन्ने अन्नपूर्णको जिज्ञासामा प्रहरी नायव उपरीक्षक यादवले भने, पिडित पक्षले यस्तो आरोप लगाउनु स्वभाविक हो। हामी सम्वेदनशील छौं। घटनाको अनुसन्धान भइरहेको छ। ईलाका प्रहरी कार्यालय बर्दिवासका प्रहरी नायव उपरीक्षक विजयकुमार यादवलाई ज्ञापनपत्र बुझाउँदै नेपाल सुनचाँदी व्यवसायी संघ महोत्तरीका पदाधिकारीहरु।"
गरिबीले रोजिन् प्रतिमाले सन्तानसहित मृत्यु,"परासी : नवलपरासीको सुस्ता गाउँपालिका२ हरकपुराकी २९ वर्षीया प्रतिमा थारूले दुई छोरालाई लिएर गण्डक नहरमा हाम फालिन्। हाम फालेको देखेका स्थानीयले प्रहरीलाई खबर गरेका थिए। प्रहरी टोलीले करिब तीन घण्टाको खोजी कार्यपछि उनीहरूको शव नहरबाट निकालेको थियो। ९ वर्षीय छोरा क्रिस र ७ वर्षीय सुमितलाई लिएर प्रतिमाले गण्डक नहरमा हाम फालेकी थिइन्। घटना १० दिन अघिको हो। प्रतिमाले आफ्नो दायाँ र बायाँ हातमा छोराहरूको हातलाई सलले बाँधेर नहरमा हाम फालेकी हुन्। त्यही अवस्थामा उनीहरूको शव फेला परेको हो। घटनापछिको अनुसन्धानमा प्रहरीले गरिबीकै कारण उनले मृत्युको बाटो रोजेको हुन सक्ने जनाएको छ। प्रतिमाका श्रीमान् रोजगारीका लागि भारतमा छन्। केही महिना अघि घर आएका प्रतिमाका श्रीमान्ले घर खर्च चलाउन १० हजार दिएका थिए। श्रीमान्ले लामो समयसम्म पैसा नपठाउने र दैनिकी गुजार्न पनि समस्या हुन थालेपछि उनले त्यस्तो योजना बनाएको हुन सक्ने जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए। प्रतिमा छिटो रिसाउने स्वभावकी रहिछन्। छिटो रिसाउने व्यक्तिले जुनसुकै निर्णय पनि छिट्टै नै गर्न सक्ने भएकाले आत्महत्याको बाटो रोजेको हुन सक्छ, पाण्डेले भने। आत्महत्या घटनाको अनुसन्धानमा राम्रो दक्खल राख्ने डीएसपी पाण्डे भन्छन्, प्रतिमाले यो योजना तत्कालै गरेको हुन सक्छ। स्थान तय गरेरै उनी त्यहाँ पुगेको हुन सक्ने बुझिन्छ, पाण्डेले भने। उनका दुई सन्तान हुन्। ९ वर्षको छोरालाई आत्महत्या गर्नका लागि नभनी फकाएको हुन सक्ने पाण्डेको बुझाइ छ। छोराहरूलाई फकाएर सलले हातमा बाँधेको हुनुपर्छ। उँचो ठाउँमा गएर हाम फाल्दा छोराहरूले शंका गरेर भाग्न सक्ने र नहरको छेउमा गएर बहाना बनाएर सलले बाँधेर एकै पटक हाम फालेको देखिन्छ, पाण्डेले घटनालाई केलाउँदै भने।"
यात्रुसँग बढी भाडा असुल्ने ५ जना पक्राउ,"काठमाडौं : निर्धारित भन्दा बढी भाडा यात्रुबाट असुल्ने ५ जनालाई शनिबार बिहान बल्खुबाट ट्राफिक प्रहरीले पक्राउ गरेको छ । काठमाडौं उपत्यका ट्राफिक प्रहरी कार्यालयमा रहेको पिडित सहायता इकाइबाट सादा पोशाकमा खटिएका ट्राफिक प्रहरीले आज बिहानै बल्खु क्षेत्रमा अनुगमन गर्दा तोकिएको भन्दा बढी भाडा असुल गरेको पाएपछि उनीहरूलाई पक्राउ गरिएको हो । पक्राउ पर्नेमा सुविधा काउण्टरका कामदार काभ्रेपलाञ्चोकको रोशी गाउँपालिका ६ का २४ वर्षीय दुर्गा तामाङ, कीर्तिपुर बस्ने मकवानपुर इन्द्रसरोवर गाउँपालिका १ का २६ वर्षीय सुजन हुमागाईं, शिखरापुर काउण्टरका कामदार काठमाडौं चन्द्रागिरी नगरपालिका ९ का ३६ वर्षीय सुनिल नगरकोटी, गढीमाई सुमो सेवाबाट सञ्चालित सुमोका चालक बाराको सिम्रौनगढ नगरपालिका ८ का २४ वर्षीय ओजिर अन्सारी र लालिगुराँस काउण्टरबाट सञ्चालित सुमोका चालक रौतहटको चन्द्रपुर ४ का २४ वर्षीय कृष्णबहादुर योञ्जन रहेका छन् । होलीको अवसर पारेर काठमाडौंबाट बाहिरी जिल्ला जाने यात्रुहरूसँग चालक तथा काउण्टरबाट निर्धारित भन्दा बढी भाडा लिने गरेको जनगुनासो आए पश्चात यस कार्यालयबाट सादा पोशाकमा समेत जनशक्ति परिचालित हुँदै आएका छन्। निर्धारण गरिएको भन्दा बढी असुल गरेको भाडा यात्रुलाई फिर्ता गरिएको र नियन्त्रणमा आएका पाँचै जनालाई आवश्यक कार्वाहीका लागि प्रहरी वृत्त कालीमाटीमा बुझाइएको काठमाडौं उपत्यका ट्राफिक प्रहरी कार्यालयका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिएका छन्।"
आज मेघ गर्जनसहित हल्का वर्षा र हिमपातको सम्भावना,"काठमाडौं : नेपालमा पश्चिमी वायुको सामान्य प्रभाव रहेको छ। कोशी, बागमती र गण्डकी प्रदेशका पहाडी भूभागमा आंशिक देखि सामान्य बदली रही बाँकी भूभागमा आंशिक बदली देखि मौसम सामान्यतया रहेको जल तथा मौसम विज्ञान विभागले जनाएको छ । मौसम पूर्वानुमान महाशाखाले शनिबार बिहान जारी गरेको बुलेटिनमा दिउँसो कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिकदेखि सामान्य बदली रही देशका बाँकी भूभागमा आंशिक बदली देखि मौसम सामान्यतया सफा रहने उल्लेख छ। पहाडी भूभागका थोरै स्थानहरूमा मेघ गर्जन चट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको महाशाखाको भनाई छ। राती कोशी, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार कोशी र बागमती प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। साथै लुम्बिनी प्रदेशका केही भूभागका थोरै स्थानहरूमा हावा हुरीको सम्भावना रहेको बुलेटिनमा उल्लेख छ। सोमबार गण्डकी प्रदेशका पहाडी भूभागका एकदुई स्थानमा मेघगर्जन सहित हल्का वर्षाको सम्भावना रहेको छ।"
