शीर्षक,विवरण
दोलखामा माओवादी केन्द्रका कार्कीको अग्रता कायमै,दोलखा : दोलखामा प्रतिनिधिसभा सदस्यमा नेकपा (माओवादी केन्द्र)का गंगा कार्कीले अग्रता कायमै राखेका छन्। हालसम्म कूल २७ हजार ४१७ मतगणना हुँदा सत्ता गठबन्धनबाट उम्मेदवार माओवादी केन्द्रका कार्कीले १२ हजार ४९० मत प्राप्त गरेका छन्। उनका निकटतम प्रतिद्वन्द्वी नेकपा (एमाले)का बालकृष्ण शिवाकोटीले ११ हजार ४०६ मत प्राप्त गरेका मुख्य निर्वाचन अधिकृत डिल्लीरत्न श्रेष्ठले जानकारी दिए। दोलखाको प्रदेशसभा १ मा २२ हजार ५५६ मतगणना हुँदा नेपाली कांग्रेसका कुन्दनराज काफ्लेले १० हजार ६६९ मत प्राप्त गरेका छन् भने एमालेका नरबहादुर श्रेष्ठले नौ हजार २११ मत प्राप्त गरे। प्रदेशसभा २ मा २७ हजार ४८१ मतगणना हुँदा एमालेका भरत केसीले १२ हजार ३३७ र कांग्रेसका बर्मा लामाले १२ हजार २२० मत प्राप्त गरेका छन्। दोलखामा कूल ८५ हजार ३८८ मत खसेको थियो। दोलखामा जम्मा ९४ मतदानस्थल र एक सय ९५ मतदान केन्द्र रहेका थिए। कुल एक लाख ६१ हजार चार सय ५० मतदाता रहेका थिए भने राजनीतिक दलका १४ र स्वतन्त्र उम्मेदवार सात गरी २१ उम्मेदवार चुनावी मैदानमा सहभागी भएका थिए।
निर्वाचन खर्च विवरण बुझाउन सुरु,नुवाकोट : प्रतिनिधिसभा तथा प्रदेशसभा निर्वाचन सम्पन्न भएसँगै उम्मेदवारी दिएका उम्मेदवारले निर्वाचन खर्च विवरण बुझाउन सुरु गरेका छन्। नुवाकोटमा रहेको दुईवटा प्रतिनिधिसभा र चार प्रदेशसभा क्षेत्रको अन्तिम मत परिणाम एक साता अगाडि सार्वजनिक भएको थियो। लगत्तै सातजना उम्मेदवार निर्वाचन खर्च विवरण बुझाउन निर्वाचन कार्यालयमा पुगेका थिए। जिल्ला निर्वाचन कार्यालयका निर्वाचन अधिकारी जयप्रसाद गौतमका अनुसार अन्तिम मतपरिणाम सार्वजनिक भएपछि कार्यालय खुलेको पहिलो दिन सातजना उम्मेदवारले खर्च विवरण बुझाएका छन्। हालसम्म २० जना उम्मेदवारले खर्च विवरण वुझाएका छन्। करिब दुई दर्जनले फाराम लिएर गएका छन्। जिल्ला निर्वाचन कार्यालय नुवाकोटले खर्च विवरण बुझाउन निर्देशन गदिएसँगै खर्च विवरण वुझाउने क्रम सुरु भएको हो। कार्यालयले राजनीतिक दल र उम्मेदवारलाई मत परिणाम परिणाम घोषणा भएको मितिले ३० दिनभित्र निर्वाचन खर्चको विवरण पेस गर्न सार्वजनिक सूचना जारी गरेको थियो। नुवाकोटमा प्रतिनिधिसभातर्फ २८ सहित ६३ जना उम्मेदवार थिए।
जाजरकोटका सिंह र बर्दियाका शाहीलाई प्रकृति नायक अवार्ड,"जाजरकोट : जाजरकोटका गोविन्द सिंह र बर्दियाका राम शाही प्रकृतिका नायक अवार्डबाट सम्मानित भएका छन्। नेपाल पन्छी संरक्षण संघको ४० औं वार्षिक साधारण सभाका अवसरमा सिंहलाई बर्डलाइफ नेचर्स हिरोका रूपमा सम्मान गरियो। स्थानीय स्तरमा रहेर जंगली जनावर, चरा र तिनको संरक्षण तथा बासस्थान संरक्षणमा उल्लेख्य योगदान पुर्याउने जाजरकोटका सिंह र बर्दियाका राम शाहीलाई बर्डलाइफ प्रकृति नायकको उपाधीबाट सम्मानित गरिएको हो। प्रकृतिको संरक्षण, जीवजन्तु र पशुपंक्षीको संरक्षण, खोज र अनुसन्धानमा महत्वपुर्ण योगदान पुर्याएका दुवैलाई प्रकृतिका हिरो अवार्डबाट सम्मानित गरिएको पंक्षी संरक्षण संघका अध्यक्ष डा करण शाहले बताए।"
'स्वदेशमै रोजगारी सिर्जना गर्न लगानीकर्तालाई राज्यले प्रोत्सहित गर्नुपर्छ',"पोखरा : राष्ट्रिय आविस्कार केन्द्रका अध्यक्ष महावीर पुनले देशमै उद्योग खोलेर रोजगारका अवसर सिर्जना गर्नुपर्नेमा जोड दिएका छन्। यसका लागि सरकारले उद्योगधन्दा खोल्ने वातावरण निर्माण, नियम, कानून बनाउने र लगानीकर्तालाई राज्यले प्रोत्साहित गर्नुपर्ने बताएका छन्। रोजगारको सिर्जना गर्ने सरकारले नभएर व्यवसायीले भएको बताउँदै यसका लागि राज्यले उद्योगधन्दा खोल्ने वातावरण निर्माण गर्नुपर्नेमा उनले जोड दिए। लगानीको वातावरण निर्माण भए लगानीकर्ताहरूले खुशीका साथ उद्योगधन्दा खोल्ने बताए। उद्योग खोल्दा धेरैले रोजगार पाउने भएकाले व्यवसायिक सम्भावना भएका क्षेत्रमा अध्ययन गरेर मात्र व्यवसायीले लगानी गर्नुपर्नेमा पनि उनले जोड दिए। सफल व्यवसायका लागि सिर्जनशील हुनुपर्ने बताउँदै कलेजमा पढाएर मात्र व्यवसायी उत्पादन नहुने पुनले बताए। राष्ट्रिय आविष्कार केन्द्रले व्यापारका लागि सामानहरू उत्पादन गर्ने अभियान सञ्चालन गरेको पनि उनले सुनाए। निर्वाचनका बेला पार्टीहरूले आफ्नो घोषणापत्रमा पाँच वर्षको कार्यकालमा चुनाव जितेर आप्नो सरकार बन्यो भने १० लाख, २० लाख, १५ लाख रोजगारी सिर्जना गर्छौं भनेको सम्झदै पुनले यो गलत कुरा भएको बताए। 'सरकारले कुनै पनि देशमा कहिल्यै पनि रोजगारी सिर्जना गर्दैन। रोजगारको अवसर सरकारले नभएर व्यवसायीले उद्योगधन्दा खोलेर सिर्जना गर्ने हो,' उनले भने। पोखरा उद्योग वाणिज्य संघको आयोजनामा पोखराको नयाँबजारमा जारी राष्ट्रिय औधोगिक व्यापार मेला २०७९ अन्तर्गत आयोजना गरिएको सम्भव छ स्वदेशी सीपबाट समृद्धिको यात्रा विषयमा केन्द्रित कार्यक्रममा पुनले यसो भनेका हुन।"
२०१८ मा छनोट नभएको नेदरल्यान्ड्स विश्वकपको क्वार्टरफाइनल पुग्ने पहिलो टिम,"दोहा: कतारमा जारी फिफा विश्वकपको क्वार्टरफाइनलमा पुग्ने पहिलो टिम नेदरल्यान्ड्स बनेको छ। चार वर्षअघि रुसमा भएको विश्वकपमा छनोट हुन नसेकेको डच टिम शनिबार राति भएको अन्तिम १६ को खेलमा अमेरिकालाई ३१ गोलको नतिजामा पराजित गर्दै अन्तिम आठमा स्थान बनाएको हो। नेदरल्यान्ड्सले खेलेका पछिल्ला तीन विश्वकपमा लगातार क्वार्टरफाइनलमा पुर्याउन डम्फ्रिजले दुई असिस्ट र एक गोलसहित उत्कृष्ट प्रर्दशन गरे। डम्फ्रिजले दायाँतर्फबाट दिएको पासमा पेनाल्टी एरिया भित्र अन्मार्क्ड रहेका मेम्फिस डिपाएले उत्कृष्ट फिनिसिङ गर्दै डच टिमलाई अग्रता दिलाएका थिए। पहिलो हाफको इन्जुरी समयमा डेली ब्लिन्डले पनि डम्फ्रिजकै पासमा उत्कृष्ट गोल गरे। नेदरल्यान्ड्सले पहिलो हाफमा गरेका दुवै गोल करिब उस्तै थिए। खलिफा अन्तर्राष्ट्रिय रंगशालामा ७६औं मिनेटमा हाजी राइटले गरेको गोलसँगै अमेरिकाले स्कोरलाइन २१ मा घटाएको थियो। तर, त्यसको पाँच मिनेट नबित्दै डम्फ्रिजले उत्कृष्ट गोल गर्दै नेदरल्यान्ड्सको जित सुनिश्चित गरे। चार वर्षअघि रुसमा भएको विश्वकपमा छनोट हुन नसकेको नेदरल्यान्ड्स २०१४ मा ब्राजिलमा तेस्रो भएको थियो। यस्तै, सन् २०१० मा दक्षिण अफ्रिकामा फाइनलमा स्पेनसँग पराजित हुँदा उपविजेतामा सीमित भएको थियो। नेदरल्यान्ड्सले सेमिफाइनल प्रवेशका लागि अर्जेन्टिना र अस्ट्रेलियाको विजेतासँग खेल्ने छ। अर्जेन्टिना र अस्ट्रेलियाबीचको खेल पनि आज राति नै हुनेछ। नेदरल्यान्ड्स समूह एको विजेता तथा अमेरिका समूह बीको उपविजेताको रूपमा अन्तिम १६ मा आइपुगेको हो।"
पर्सा एमालेभित्र भाँडभैलो : जिल्ला सचिवसहित १६ जना निष्कासित,"वीरगन्ज : मंसिर ४ सम्पन्न निर्वाचनमा पर्सामा लज्जास्पद हार व्यहोरेपछि नेकपा एमाले पर्सामा भाँडभैलो मच्चिएको छ। निर्वाचनमा अन्तर्घात गरेर पार्टीका उम्मेदवारहरूलाई हराएको भन्दै एमालेले पार्टीका जिल्ला सचिवसहित १४ जनालाई पार्टीको साधारण सदस्य समेत नरहने गरी कारवाही गरेको छ भने दुई जनालाई कारवाहीका लागि सिफारिस गरेको छ। निर्वाचनको समीक्षा गर्न शनिबार जिल्ला अध्यक्ष जयप्रकाश थारुको अध्यक्षतामा बसेको बैठकले पार्टीमा अन्तर्घात गरेका र बागी उम्मेदवारी दिएकाहरूलाई पार्टीको साधारण सदस्य समेत नरहने गरी पार्टीबाट निष्कासन गर्ने निर्णय गरेको हो। कारवाहीमा पर्नेहरूमा एमाले जिल्ला सचिव एवं छिपहरमाइ गाउँपालिकाका अध्यक्ष मनोज गुप्ता , जिल्ला सचिवालय सदस्य एवं सखुवा प्रसौनी गाउँपालिकाका अध्यक्ष यसवन्त यादव, जिल्ला सदस्य समेत रहेका छिपहरमाई गाउँपालिका५ का वडाध्यक्ष मौजीलाल साह कानु, सखुवा प्रसौनी गाउँपालिका १ का वडाध्यक्ष वासुदेव महतो थारू रहेका छन्। यस्तै ताजदिन अन्सारी, इमरान हुसेन, मञ्जुर आलम, पवन तिवारी, सुभाष साह कानु, वीरेन्द्र साह कानु मुस्तकिम अन्सारी, रामप्रित महतो थारू, अमानत अन्सारी, नबिजान मियाँलाई पनि पार्टीको साधारण सदस्य समेत नरहने गरी कारवाही गरिएको एमाले पर्साका अध्यक्ष थारुले जानकारी दिए। निर्वाचनमा पार्टीको निर्णयविपरीत एमालेजसपाका उम्मेदवारलाई हराउन अन्तर्घात गरेका जिल्ला सचिव गुप्तासहित १४ जनालाई कारवाही गरी पार्टीबाट निष्काशन गरिएको अध्यक्ष थारुले बताए। कारवाहीमा परेकामध्ये पालिकाका जनप्रतिनिधिहरू अब पार्टीकै सदस्य नरहेकाले उनीहरूको पद पनि खारेज हुने थारुले बताए। यस्तै सचिवालय बैठकले केन्द्रीय सदस्य एंव पर्सा इन्चार्ज प्रभु हजरा र प्रदेश कमटिी सदस्य बसरुद्धिन अन्सारीलाई पनि पार्टीबाट निष्काशन केन्द्रीय कमिटी र प्रदेश कमिटीमा सिफारिस गरेको छ। हालै सम्पन्न निर्वाचनमा हजरा र अन्सारीले पनि पार्टीलाई हानी हुने गरी पार्टी विरोधी गतिविधि गरेकाले साधारण सदस्यसमेत नरहने गरी कारवाही गर्न केन्द्रीय र प्रदेश कमिटीमा सिफारिस गरिएको जिल्ला अध्यक्ष थारुले बताए। यसैगरि सचिवालय बैठले पार्टीका २६ जना नेतालाई स्पष्टिकरण पनि सोध्ने निर्णय गरेको उनले जानकारी दिए। निर्वाचनमै पार्टीको निर्देशन विपरीतका कार्य गरेका एमालेका वीरगन्ज महानगर कमिटिका उपाध्यक्ष महेश दास, वीरगन्ज महानगरपालिका वडा नम्बर १७ का वडा अध्यक्ष सन्जिव बहादुर छत्कुली, पूर्व वडा अध्यक्ष विश्वराज कुर्मी, ठोरी गाउँपालिका कमटिी अध्यक्ष खगेन्द्र बहादुर श्रेष्ठ , जिल्ला कमिटि सदस्यहरू हरिनारायण चौधरी, रामेश्वर साह कानु, फरिन्द्र कुशवाहा, जितेन्द्र साह कलवार, नाजिर मियाँ, गौरी शंकर साह कानु, महेन्द्र साह कलवार, विनोद साह कानु, विश्वेश्वर यादव, कुरान अलि, फुलमहमद मिया र रियाजुल मियाँ, नरेस टिवडेवाल, आमोद यादव, जितेन्द्र पटेल, सम्सुदिन अन्सारी, सुनिल कुशवाहा, रामबाबु साह, प्रमोद यादव, महादेव साह कलवार, इनरदेव चौधरी, रामनाथ चौधरी, रामराज यादवलाई स्पष्टीकरण सोधेको हो। स्पष्टीकरणको चित्त बुझ्दो जवाफ नआए उनीहरू विरुद्ध पार्टीले अझ कडा कदम उठाउने पनि जिल्ला अध्यक्ष थारुले बताए। एमाले केन्द्रीय सदस्य एंव जिल्ला इन्चार्ज प्रभु हजराको प्रमुख आतिथ्यतामा बसेको बैठकमा केन्द्रीय सदस्य एंव जिल्लाका सहइन्चार्ज राज कुमार गुप्ता , केन्द्रीय सदस्य अरविन्द सिह, केन्द्रीय सल्लाहकार परिषद सदस्यहरू डाक्टर विश्वम्भर शर्मा र विजय सरावगीको पनि सहभागीता रहेको जिल्ला अध्यक्ष थारुले जानकारी दिए। निर्वाचनमा जसपासँग गठबन्धन गरेर चुनाव लडेको एमालेले एउटा मात्र प्रतिनिधिसभा सदस्य जितेको छ। पर्सामा चार प्रतिनिधिसभा क्षेत्र मध्ये दुई र आठ प्रदेशसभा क्षेत्रमध्ये चार गरी एमालेका ६ जना उम्मेदवार चुनावी प्रतिस्पर्धामा थिए। एमालेका ती ६ उम्मेदवार मध्ये पर्सा २ को प्रतिनिधिसभा सदस्यमा राज कुमार गुप्ता मात्रै विजयी भएका छन्। एमाले जिल्ला अध्यक्ष थारु सहित अरू पाँचै जना भने पराजित भएका छन्।"
अमेरिकालाई हराउँदै नेदरल्यान्ड्स क्वार्टरफाइनलमा,"दोहा: डेन्जल डम्फ्रिजको उत्कृष्ट प्रदर्शनप्रेरित नेदरल्यान्ड्सले अमेरिकालाई ३१ गोलको नतिजामा पराजित गर्दै फिफा विश्वकपको क्वार्टरफाइनलमा स्थान बनाएको छ। खेलेका पछिल्ला तीन विश्वकपमा लगातार क्वार्टरफाइनलमा पुर्याउन डम्फ्रिजले दुई असिस्ट र एक गोलसहित उत्कृष्ट प्रर्दशन गरे। डम्फ्रिजले दायाँतर्फबाट दिएको पासमा पेनाल्टी एरिया भित्र अन्मार्क्ड रहेका मेम्फिस डिपाएले उत्कृष्ट फिनिसिङ गर्दै डच टिमलाई अग्रता दिलाएका थिए। पहिलो हाफको इन्जुरी समयमा डेली ब्लिन्डले पनि डम्फ्रिजकै पासमा उत्कृष्ट गोल गरे। नेदरल्यान्ड्सले पहिलो हाफमा गरेका दुवै गोल करिब उस्तै थिए। खलिफा अन्तर्राष्ट्रिय रंगशालामा ७६औं मिनेटमा हाजी राइटले गरेको गोलसँगै अमेरिकाले स्कोरलाइन २१ मा घटाएको थियो। तर, त्यसको पाँच मिनेट नबित्दै डम्फ्रिजले उत्कृष्ट गोल गर्दै नेदरल्यान्ड्सको जित सुनिश्चित गरे। चार वर्षअघि रुसमा भएको विश्वकपमा छनोट हुन नसकेको नेदरल्यान्ड्स २०१४ मा ब्राजिलमा तेस्रो भएको थियो। यस्तै, सन् २०१० मा दक्षिण अफ्रिकामा फाइनलमा स्पेनसँग पराजित हुँदा उपविजेतामा सीमित भएको थियो। नेदरल्यान्ड्सले सेमिफाइनल प्रवेशका लागि अर्जेन्टिना र अस्ट्रेलियाको विजेतासँग खेल्ने छ। अर्जेन्टिना र अस्ट्रेलियाबीचको खेल पनि आज राति नै हुनेछ। नेदरल्यान्ड्स समूह एको विजेता तथा अमेरिका समूह बीको उपविजेताको रूपमा अन्तिम १६ मा आइपुगेको हो।"
मधेस प्रदेशको शैक्षिक क्षेत्र उकास्ने अभियानमा लागे राजकुमार लेखी,"सप्तरी : नेकपा एमालेका नेता राजकुमार लेखीले मधेस प्रदेशको साक्षरता न्युन भएकोप्रति चिन्ता व्यक्त गरेका छन्। सप्तरी क्षेत्र नं १(१)बाट विजयी भएका उनले आफ्नै क्षेत्रबाट शैक्षिक क्षेत्र उकास्ने अभियानमा लगेका छन्। शनिबार उनले सरोकारवालाहरूसँग अन्तर्क्रियासमेत गरे। 'मधेस प्रदेशको प्रतिनिधिका रुपमा निर्वाचित भएसँगै यहाँका मुद्दा उठान र कार्यान्वयन गराउने दायित्व मैले लिनुपर्छ। त्यही दायित्व नर्वाह गर्नका निम्ति मैले शिक्षा क्षेत्रबाट सुरुवात गरेको हुँ,' सरोकारवालाहरुसँग लेखीले भने। मधेस प्रदेशको साक्षरता जम्मा ६५ प्रतिशत रहेको छ। त्यसमा पनि सप्तरी क्षेत्र नं १ को जम्मा ५५ प्रतिशत रहेको लेखीले बताए। 'हाम्रो क्षेत्रमा यतिका न्युन साक्षरता हुनु दुःखद कुरा हो। अब पनि यसतर्फ ध्यान नदिने हो भने भोलिका पुस्ताले हामीलाई सराप्नेछन्,' उनले भने। उनले सप्तरीसहित प्रदेशकै शैक्षिक स्तर उकास्न आफू योजनासहित आउने बताए। उनले विद्यार्थी भर्ना अभियानदेखि विद्यालयको गुणस्तर, अनुगमन र निरन्तर प्रशिक्षणको व्यवस्था मिलाउनुपर्ने बताए। 'पहिलो कुरा त हाम्रा बालबालिका विद्यालयमा किन भर्न भएनन् बुझ्नुपर्छ। त्यसका लागि प्रदेशस्तरीय भर्ना अभियान सञ्चालन गर्नुपर्छ। उनीहरुलाई खाजा खुवाउनेदेखि किताब र स्कुल ड्रेसको व्यवस्थापन गर्ने दायित्व पनि हाम्रै हो,' उनले भने। उनले राम्रो विद्यालयलाई पुरस्कृत गर्नेदेखि विपन्न परिवारलाई प्रोत्साहन भत्ता उपलब्ध गराउने नीति लिनुपर्ने बताए। उनले गुणस्तरीय शिक्षा प्रदान गर्न विज्ञान प्रयोगशाला, कम्प्युटर ल्याब र सूचना प्रविधिमा जोड दिनुपर्ने बताए। उनले प्राविधिक शिक्षातर्फ पनि जोड दिनुपर्ने बताए। 'यतिले मात्र पुग्दैन। शिक्षामा विज्ञहरुको समूह निर्माण गर्ने, शिक्षण पेसालाई अझै सम्मानित बनाउने, विद्यालयका समस्याहरूबारे नियमित अनुगमन र अन्तर्क्रियाहरू गर्न आवश्यक छ। यसका लागि मैले पहलकदमी लिनुपर्छ,' उनले भने। मधेसमा नेकपा एमाले निर्वाचनमा पहिलो दलसमेत बनेको छ। पहिलो दल बनेको हैसियतले उसले सरकार निर्माणका लागिसमेत छलफल तीव्र पारेको छ। मधेस प्रदेशको मुख्यमन्त्रीका रुपमा लेखीलाई पार्टीले अगाडि सारेको स्रोत दाबी गर्छ। अन्य आकांक्षीहरु भए पनि पार्टी अध्यक्ष केपी ओली निकट रहेका लेखी मुख्यमन्त्रीका प्रबल दाबेदार भएको स्रोत बताउँछ। 'केन्द्रीय सरकार कसले बनाउँछ र सरकारमा ककसको गठबन्धन रहन्छ भन्ने कुराले नै प्रदेश सरकारको निर्क्योल गर्छ। मधेसमा यदि एमालेले सरकार बनाए पार्टीले राजकुमार लेखीलाई मुख्यमन्त्री बनाउनसक्छ,' स्रोतले भन्यो। त्यही भएर पनि निर्वाचित सांसदको सपथ नलिँदै लेखी आफ्नै क्षेत्रबाट आक्रामक अभियान सुरु गरेका छन्। 'आदिवासी जनजाति आन्दोलन र थारू आन्दोलनमा समेत लेखीजीको अहं भूमिका रहेको छ। लामो समय पार्टी बाहिर रहे पनि उहाँले विभिन्न आन्दोलनमार्फत् उत्पीडित वर्गका आवाज बन्नुभएको छ। लामो समयको राजनीतिपछि उहाँ जननिर्वाचित सांसद बन्नुभएको छ। आफ्नो कार्यकालमा उहाँले उत्कृष्ट काम गरेर देखउनुपर्ने चुनौती पनि छ,' उनी निकट नेताले भने।"
अमेरिकाविरुद्ध नेदरल्यान्ड्स २० ले अगाडि,"दोहा: नेदरल्यान्ड्सले फिफा विश्वकपको अन्तिम १६ अन्तर्गत अमेरिकाविरुद्ध जारी खेलको पहिलो हाफमा २० को अग्रता लिएको छ। सुरुआती १० मिनेटसम्म बल पोसेसनमा अमेरिकाले प्रभुत्व जमाएको थियो। तर, १०औं मिनेटमा डेन्जल डम्फ्रिजले दायाँतर्फबाट दिएको पासमा पेनाल्टी एरिया भित्र अन्मार्क्ड रहेका डिपाएले उत्कृष्ट फिनिसिङ गर्दै डच टिमलाई अग्रता दिलाएका थिए। पहिलो हाफको इन्जुरी समयमा डेली ब्लिन्डले पनि डम्फ्रिजकै पासमा उत्कृष्ट गोल गरे। नेदरल्यान्ड्सले गरेका दुवै गोल करिब उस्तै थिए। खलिफा अन्तर्राष्ट्रिय रंगशालामा जारी खेलमा जित निकाल्न सके नेदरल्यान्ड्स क्वार्टरफाइनलमा पुग्ने छ। नेदरल्यान्ड्स समूह एको विजेता तथा अमेरिका समूह बीको उपविजेताको रूपमा अन्तिम १६ मा आइपुगेको हो।"
स्याङ्जा २ मा कांग्रेसका धनराज गुरुङ निर्वाचित,"स्याङ्जा : स्याङ्जा क्षेत्र नम्बर २ मा नेपाली कांग्रेसका धनराज गुरुङ निर्वाचित भएका छन्। निकटतम प्रतिद्वन्द्वी नेकपा (एमाले) का उम्मेदवार पद्मा अर्यालले भन्दा ५ हजार ६ सय २७ मत बढी ल्याएर गुरुङ विजयी भएका हुन्। गुरुङले ३१ हजार ४६६ मत प्राप्त गर्दा एमालेकी अर्यालले २५ हजार ८३९ मत पाएकी छन्। यसैगरी, राष्ट्रिय स्वतन्त्र पार्टीका टीकराज गुरुङले ८ हजार ११३ मत पाएका छन्। प्रदेश २ मा पनि नेपाली कांग्रेसका महेश भट्टराई विजयी भएका छन्। भट्टराईले १८ हजार ८०८ मत प्राप्त गर्दा उनका प्रतिस्पर्धी नेकपा एमाले उम्मेदवार डा बुद्धिमान श्रेष्ठले १६ हजार ९९९ मत पाएका छन। उनीहरूबीच १ हजार ८०९ मतको अन्तर रहेको छ। यसअघि प्रदेश १ मा कांग्रेसका भोजराज अर्याल निर्वाचित भैसकेका छन्। उनले आफ्ना प्रतिस्पर्धी नेकपा एमालेका उम्मेदवार मोहन रेग्मीलाई २ हजार ७३० मतान्तरले पराजित गरे।"
"शोकमा डुब्यो महोत्तरीको पिपरा, सहनाई बज्ने घरमा अचानक सन्नाटा","महोत्तरी : सवारी दुर्घटनामा एकै साथ दुई छोरीको मृत्यु भएको खबरले रामगोपालपुर नगरपालिका७ सहसौलाका जीवछ साह अहिले अचेत छन्। शनिबार एकाबिहानै जन्ती गएकी माहिली छोरी १८ वर्षीय मञ्जु र कान्छी छोरी १३ वर्षीय सिर्जनाको ज्यान गएपछि उनको अवस्थामा परिवर्तन भएको हो। त्यस्तै छोरा र दिदी गुमाएका पिपरा गाउँपालिकाका रूपेश साह पनि स्तब्ध छन्। रूपेशका ११ वर्षीय छोरा यश कुमार र उनकी दिदी धनुषा मुखियापट्टी मुसहरनिया गाउँपालिका३ तुल्सीयाही घर भएकी ३५ वर्षीया रुवीकुमारी साहको दुर्घटनामा परी ज्यान गएको छ। उनकी श्रीमती २६ वर्षीय प्रियंका साह गम्भीर घाइते भएकी छिन्। उनको प्रादेशिक अस्पताल जनकपुरमा उपचार भइरहेको छ। तीनवटै घटनाले पीडित रूपेशलाई अहिले सोच्न सक्ने क्षमता छैन। महोत्तरीतर्फ आइरहेको महिला र बालबालिकासहित जन्ती सवार ना १ ज ८३९६ नम्बरको विंगर र पश्चिमबाट पूर्व जाँदै गरेको ज १ च १४९६ नम्बरको भ्यान ठोक्किँदा दुर्घटना भएको हो। सो दुर्घटनामा परी पाँच जना जन्तीको घटनास्थलमै मृत्यु भएको जिल्ला प्रहरी कार्यालय धनुषाले जनाएको छ। दुर्घटनामा परी जन्तीसहित विंगरका चालक धनुषा धनौजी गाउँपालिका४ का अब्दुल मन्सुरको मृत्यु भएको धनुषा प्रहरीले जनाएको छ। विवाहको घरमा अचानक शोकको धुन बज्न थाले पिपरा गाउँपालिका२ गम्हरीयाका सन्जीव साह विवाह गर्न २० वटा सवारी साधनमा जन्तीहरूलाई लिएर विवाह गर्नका लागि इटहरीको खनारचोक प्रस्थान गरे। विवाहको खुशीले हर्षित भएका गाउँवासीले उनलाई बिदाइ गरेका थिए। तर बिदाइ भएको १२ घण्टा नबित्दै अहिले गाउँ शोकाकुल भएको छ। नवविवाहित दुल्हा र दुल्हीको स्वागतका लागि घरलाई नै झिलमिली पारि सजाएको घरमा अहिले सन्नाटा छाएको छ। हरेकमा चिन्ता छाएको छ। गाउँका हरेक वर्गका मानिसहरू चिन्तित छन्। सवारी दुर्घटनाको खबरले सन्जीवको ससुराली घरमा पनि सन्नाटा छाएको छ। बेहुलाका काका देवु साहले सञ्चारकर्मीसँग भने 'बेहुली भित्र्याउने तयारीमा रहेको परिवारभित्र अकल्पनीय क्षति भएको छ। हाम्रो गाउँ र परिवार नै शोकमा डुबेको छ।' यसरी भएको दुर्घटना महोत्तरी पिपरा गाउँपालिका२ गम्हरीयाका सन्जीव साहको विवाहमा शुक्रबार तामझामका साथ जन्तीहरू इटहरीको खनारचोकतर्फ प्रथान गर्यो। राति इटहरीमा स्वयम्वरको कार्यक्रम सकाएर महोत्तरी (घर) तर्फ फर्किने क्रममा जन्तीहरू सवार जीप धनुषाको वीरेन्द्रवजारमा शनिबार एकाबाहानै दुर्घटनामा परेको हो। जसमा परी ५ जनाको मृत्यु हुनुको साथै ९ जना जन्ती घाइते छन्। दुर्घटनामा ४ जना बेहुलाका आफ्न्त (जन्ती) र एक जना सवारी चालकको मृत्यु भएको जिल्ला प्रहरी कार्यालय धनुषाले जनाएको छ। सो दुर्घटनामा परि घाइते भएका ९ जनाको जनकपुरस्थित प्रादेशिक अस्पतालमा उपचार भइरहेको प्रहरीले जनाएको छ। धनुषाका प्रहरी प्रवक्ता डीएसपी दीपक रायका अनुसार घाइते हुनेहरूमा महोत्तरी लोहारपट्टी नगरपालिका४ कि १४ वर्षीया प्रतीक्षा साह र १४ वर्षीया कविता साह, धनुषाको मुखियापट्टी मुसहरनिया ४ का ३५ वर्षीय सञ्जय साह, ३ वर्षीया अरुसा साह, ६ वर्षीय अर्नव साह, १० वर्षीया आयुश साह, पिपरा गाउँपालिका २ कि २६ वर्षीया प्रियंका साह, ४ वर्षीय अंयुस साह र ५ वर्षीय प्रतिका साह रहेका छन्। पोस्टमार्टम गरी आफन्तजनको जिम्मा लगाइएको प्रहरीले जनाएको छ। घटनाका सम्बन्धमा थप अनुसन्धान भइरहेको प्रहरीले जनाएको छ।"
"देउवाको सन्देश बोकेर खड्का माधव नेपाल निवासमा, 'पावर सेयरिङ'का विषयमा छलफल","काठमाडौं : नेपाली कांग्रेसका उपसभापति पूर्णबहादुर खड्का कोटेश्वर पुगेर नेकपा एकीकृत समाजवादीका अध्यक्ष माधव कुमार नेपालालई बधाइ दिएका छन्। रौतहट १ बाट प्रतिनिधिसभा सदस्यमा निर्वाचित भएका नेपाललाई खड्काले बधाइ ज्ञापन गरेका हुन्। खड्काले कांग्रेस नेतृत्वको गठबन्धनलाई निरन्तरता दिन आग्रहसमेत गरे। प्रधानमन्त्री शेरबहादुर देउवाको सन्देश बोकेर कोटेश्वर पुगेका खड्काले यही गठबन्धनलाई निरन्तरता दिने र 'पावर सेयरिङ'मा समेत उचित भागबण्डा गर्ने प्रस्ताव सुनाएका थिए। स्रोतका अनुसार नेपालले यही गठबन्धनलाई अगाडि बढाउने आश्वासन दिएका छन्। 'बाहिर जेजस्ता हल्ला चले पनि यही गठबन्धनलाई निरन्तरता दिनुपर्छ। हाम्रो पार्टी त्यसबाहेक अन्य विकल्पमा जाँदैन,' नेपालको भनाइ उद्धृत गर्दै स्रोतले भन्यो। माओवादीसँग पार्टी मर्जर गरेर अगाडि बढ्ने हल्ला आएसँगै खड्का उक्त प्रस्तावसहित नेपालसँग भेटवार्ता गरेका हुन्। खड्काले यसअघि माओवादी अध्यक्ष पुष्पकमल दाहाल प्रचण्डलाई खुमलटार पुगेरका बधाइ दिएका दिए। प्रधानमन्त्री देउवाले आफ्नै नेतृत्वमा सरकार बनाउन आक्रामकरुपमा तयारी गरिरहेका छन्। देउवाले सीके राउतलाई पनि सरकारमा सहभागी गराउन आश्वास्त पारेको कांग्रेस निकट नेताहरुले बताए। देउवाले जेलका रहेका रेशम चौधरीसँग पनि निरन्तर सम्बादमा रहेको बताइएको छ।"
भवन निर्माण गर्न वीरगन्जमा पनि 'नेपथ्य लाईभ कन्सर्ट',वीरगन्ज : मानव सेवा आश्रमको भवन निर्माणका लागि आर्थिक सहयोग जुटाउन वीरगन्जमा हुन लागेको मानवताका लागि सांगीतिक यात्रा नामक नेपथ्य लाईभ कन्सर्टको तयारी पूरा भएको छ। यहि मंसिर १९ गते सोमबार साँझ आर्दशनगरस्थित रंगशालामा सांगीतिक यात्रा नेपथ्य लाईभ कन्सर्ट हुन लागेको हो। कन्सर्ट बारे जानकारी गराउन शनिबार आयोजित पत्रकार सम्मेलनमा मानव सेवा आश्रमका अध्यक्ष रामजी अधिकारीले देशभरी मानव सेवा आश्रमको आफ्नै भवन निर्माण र अक्षयकोष स्थापना गर्ने उद्देश्य कन्सर्ट गर्न लागेको बताए। विराटनगरमा शुक्रबार पहिलो कन्सर्ट आयोजना भएको छ। कन्सर्ट १० शहरमा आयोजना गरिने छ। मानव सेवा आश्रमको भवन निर्माणका लागि सहयोग जुटाउन कन्सर्ट हेर्न आउने दर्शकलाई एक हजार रुपैयाँको टिकट राखिएको उनले बताए।
मेसीको गोलमा अर्जेन्टिनालाई अग्रता,"दोहा: लियोनेल मेसीको एक गोलप्रेरित अर्जेन्टिनाले विश्वकपको अन्तिम १६ अन्तर्गत अस्ट्रेलिायाविरद्ध पहिलो हाफमा १० को अग्रता लिएको छ। अहमद बिन अली रंगशालामा भएको खेलको ३५औं मिनेटमा मेसीले पेनाल्टी एरिया भित्रबाट सुन्दर गोल गर्दै दुई पटकको च्याम्पियनलाई अग्रता दिलाएका हुन्। आफ्नो करिअरको एक हजारौं खेल खेलिरहेका मेसीले विश्वकपको नकआउट चरणमा गरेको यो पहिलो गोल हो। अस्ट्रेलियन मिडफिल्डर नह्युल मोलिनालाई फाउल गरेपछि अर्जेन्टिनाले फ्रिकिक पाएको थियो। सोही फ्रिकिकमा बनेको मुभमा मेसीले अर्जेन्टिनाका लागि ९४औं गोल गरे। पेनाल्टी एरियाको दायाँतर्फबाट फ्रिकिक प्रहार गरेर १८ यार्ड बक्समा रन बनाएका मेसीलाई निकोलस ओटामेन्डीले असिस्ट दिएका थिए। सुरुआतदेखि नै संगठित रक्षात्मक शैली देखाएको अस्ट्रेलियाले अर्जेन्टिनालाई ओपन प्लेमा स्पष्ट मौका बनाउन भने दिएन। तर, सेट पिसमा मार्क गर्न नसक्दा सकरुज पहिलो हाफमा १० ले पछाडि पर्यो। अर्जेन्टिना समूह सीको विजेता र अस्ट्रेलिया समूह डीको उपविजेता बन्दै अन्तिम १६ मा आइपुगेको हो। यो खेलको विजेताले सेमिफाइनल प्रवेशका लागि नेदरल्यान्ड्सको सामना गर्नेछ। शनिबार नै भएको खेलमा अमेरिकालाई २१ गोलको नतिजामा पराजित गर्दै नेदरल्यान्ड्स अन्तिम आठमा पुगिसकेको छ।"
भवन निर्माणका लागि जग्गादान गर्ने,भंगहा (महोत्तरी) : महोत्तरी भंगहा नगरपालिका४ का रामउदगार महतोले अपांगता भएका व्यक्तिको हकहितका लागि भवन निर्माण गर्न जग्गादान गर्ने घोषणा गरेका छन्। अन्तर्राष्टिय अपांगता दिवसका अवसरमा आयोजित कार्यक्रममा महतोले गाउँमा रहेको जग्गामध्ये १ कठ्ठा जग्गा निःशुल्क उपलब्ध गराउने बताएका हुन्। शारीरिक रूपमा अपांगता भएका महतोले व्यक्तिगत रूपमा स्थानीय महतोलाई वैशाखी प्रदान गरेका छन्। भंगहा नगरपालिकाकी उपमेयर शान्तिदेवी सिंहले भवन निर्माणका लागि नगरस्तरबाट आवश्यक सहयोग गरिने प्रतिवद्धता व्यक्त गरेका छन्। उनले अपांगताको क्षेत्रमा नगरपालिकाले सदैव सहयोग गर्ने बताइन्। कार्यक्रममा हीरालाल महतोले अपांगता भएका व्यक्तिलाई जनही ५ सय ५५ रुपैयाँका दरले रकम वितरण गरेका थिए। सो गाउँमा १५ जना अपांगता भएका व्यक्ति छन्।
प्यूठान अस्पताल नौ महिनादेखि मेसुविहीन,"प्यूठान : जिल्ला अस्पताल प्यूठान नौ महिनादेखि मेडिकल सुपरिटेन्डेन्ट (मेसु) विहीन भएको छ। गत फागुन मसान्तमा डा नवीन दर्नालको सरुवा भएपछि अहिलेसम्म कार्यालय प्रमुखका रूपमा मेसु आएका छैनन्। निमित्तको भरमा अस्पताल सञ्चालनमा छ। लुम्बिनी प्रदेश सरकार मातहत रहेको जिल्ला अस्पतालमा मेसु पठाउनका लागि मन्त्रालयले चासो देखाएको छैन। २०७९ असोजमा डाक्टर विनोद सिंहको तुल्सीपुरबाट सरुवा भएपनि उनी अस्पतालमा हाजिर नभएको निमित्त मेडिकल सुपरिटेन्डेन्ट खिम प्रसाद पार्धेले जानकारी दिए। मेसु नहुँदा कामै ठप्प भन्ने त छैन्,पार्धेले भने,तर, कार्यालय प्रमुख हुँदा र नहुँदा त फरक पर्छ नै। जिम्मेवारी र जवाफदेहीताका विषयमा मेसु हुनु राम्रो हुन्छ। प्रदेश मन्त्रालयमा खबर गर्दा तत्काल मेसु पठाउन नसकिने जवाफ आएको पार्धेले जानकारी गराए। जिल्ला अस्पतालमा ११ औँ तहको मेडिकल सुपरिटेन्डेन्टको दरबन्दी छ। अस्पताल व्यवस्थापन समितिको अध्यक्षको पद पनि अहिले रिक्त छ। तत्कालीन अध्यक्ष पितबहादुर एमसी झिमरुक गाउँपालिकाको अध्यक्षमा निर्वाचित भएपछि हालसम्म अस्पताल व्यवस्थापन समितिको अध्यक्ष समेत नियुक्ती गरिएको छैन।"
अस्ट्रेलियालाई हराउँदै अर्जेन्टिना क्वार्टरफाइनलमा,"दोहा: फिफा विश्वकप २०२२ को अन्तिम १६ मा अस्ट्रेलियालाई २१ गोलको नतिजामा पराजित गर्दै अर्जेन्टिना क्वार्टरफाइनलमा पुगेको छ। शनिबार राति दोहास्थित अहमद अल बिन अली रंगशालामा भएको खेलको ३५औं मिनेटमा लियोनेल मेसीले गरेका गोलसँगै अर्जेन्टिनाले अग्रता लिएको थियो। मेसीले पेनाल्टी एरिया भित्रबाट सुन्दर गोल गर्दै दुई पटकको च्याम्पियनलाई अग्रता दिलाएका थिए। आफ्नो करिअरको एक हजारौं खेल खेलिरहेका मेसीले विश्वकपको नकआउट चरणमा गरेको यो पहिलो गोल हो। अस्ट्रेलियन मिडफिल्डर नह्युल मोलिनालाई फाउल गरेपछि अर्जेन्टिनाले फ्रिकिक पाएको थियो। सोही फ्रिकिकमा बनेको मुभमा मेसीले अर्जेन्टिनाका लागि ९४औं गोल गरे। पेनाल्टी एरियाको दायाँतर्फबाट फ्रिकिक प्रहार गरेर १८ यार्ड बक्समा रन बनाएका मेसीलाई निकोलस ओटामेन्डीले असिस्ट दिएका थिए। सुरुआतदेखि नै संगठित रक्षात्मक शैली देखाएको अस्ट्रेलियाले अर्जेन्टिनालाई ओपन प्लेमा स्पष्ट मौका बनाउन भने दिएन। तर, सेट पिसमा मार्क गर्न नसक्दा सकरुज पहिलो हाफमा १० ले पछाडि परेको थियो। दोस्रो हाफमा थप आक्रमक बनेको अर्जेन्टिनाका लागि ५७औं मिनेटमा जुलियन अल्भारेजले दोस्रो गोल गरेका थिए। अस्ट्रेलियन गोलपिकर म्याथ्यु रायनले गरेको गल्तीको फाइदा उठाउँदै युवा फरवार्ड अल्भारेजले अर्जेन्टिनाको अग्रता दोब्बर पारेका थिए। क्र्याग गुडविनले ७७औं मिनेटमा पेनाल्टी एरियाबाहिरबाट गरेको प्रहार एन्जो फर्नान्डेजलाई डिफ्लेक्ट भएर गोलमा परिणत भएको थियो। फर्नान्डेजको आत्मघाती गोलसँगै स्कोरलाइन २१ मा छोट्याएको अस्ट्रेलियाका लागि अजिज बेहिचले उत्कृष्ट मौका सिर्जना गरेका थिए। मैदानको करिब बीच भागबाट शानदार रन बनाएका बेहिचले पेनाल्टी एरिया भित्र पुर्र्याएर गरेको सशक्त प्रहारलाई अर्जेन्टाइन डिफेन्डर लिसान्ड्रो मार्टिनेजले असफल बनाएका थिए। इन्जुरी समयमा कप्तान मेसीले दिएको सुन्दर पासमा अर्जेन्टाइन फरवार्ड लौटारो मार्टिनेज गोल गर्न असफल रहे। उनले पेनाल्टी एरिया भित्रबाट गरेको प्रहार रायनले असफल पारिदिएका थिए। अर्जेन्टिना समूह सीको विजेता र अस्ट्रेलिया समूह डीको उपविजेता बन्दै अन्तिम १६ मा आइपुगेको थियो। आजको जितसँगै क्वार्टरफाइनलमा पुगेको अर्जेन्टिनाले सेमिफाइनल प्रवेशका लागि नेदरल्यान्ड्ससँग खेल्ने छ। शनिबार नै भएको खेलमा अमेरिकालाई २१ गोलको नतिजामा पराजित गर्दै नेदरल्यान्ड्स अन्तिम आठमा पुगिसकेको छ।"
बाजुराको प्रदेशसभामा एकीकृत समाजवादीका शाही विजयी,बाजुरा : बाजुराको प्रदेशसभा १ मा नेकपा एकीकृत समाजवादीका नरेशकुमार शाही निर्वाचित भएका छन्। एकीकृत समाजवादीको युवा संगठन युवा संघका अध्यक्ष समेत रहेका शाहीले १० हजार ९७३ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा एमालेका बलदेव रेग्मीले ८ हजार ६३२ मत पाए भने नेकपा माओवादी केन्द्रका उम्मेदवार कर्णबहादुर विश्वकर्माले १ हजार ९८ मत पाएका छन्।
नयाँ रणनीति तय गर्न माओवादीको पदाधिकारी बैठक सुरु,"काठमाडौं : नेकपा माओवादी केन्द्रको पदाधिकारी बैठक पार्टी कार्यालय पेरिडाँडामा सुरु भएको छ। चुनावको समीक्षा र सत्ता समीकरणका लागि रणनीति तय गर्न बैठक सुरु भएको हो। बैठकमा पार्टी अध्यक्ष पुष्पकमल दाहाल प्रचण्ड, वरिष्ठ नेताहरू नारायणकाजी श्रेष्ठ, देव गुरुङ, शक्ति बस्नेतलगायत सहभागी छन्। बैठकले कांग्रेस नेतृत्वकै गठबन्धनलाई अगाडि बढाउने वा नयाँ तरिकाले अगाडि बढ्ने भन्ने विषयमा केन्द्रित रहेर छलफल चल्ने बताइएको छ। निर्वाचनमा नेकपा माओवादी प्रत्यक्षतर्फ १७ सिट जितेको छ। अघिल्लो निर्वाचनमा ३२ सिट जितेको माओवादी यसपटक १७ सिटमै खुम्चिएको छ। यस परिणामले माओवादीका केन्द्रीय नेताहरू रुस्ट छन्। माओवादी नेताहरूले कांग्रेससँगको गठबन्धन नफापेको बताइरहेका छन्। उनीहरूले कांग्रेस भोट ट्रान्सफर नभएको आरोपसमेत लगाइरहेका छन्।"
माछा पाल्ने किसानलाई ५० प्रतिशन अनुदान,"भरतपुर : भरतपुर महानगरपालिकाले व्यावसायिक रूपमा माछा पाल्ने किसानलाई विद्युत् महसुलमा ५० प्रतिशत अनुदान दिने भएको छ। महानगरपालिकाको आर्थिक वर्ष २०७९८० को स्वीकृत पशु सेवा विकास कार्यक्रमअन्तर्गत व्यावसायिक मत्स्य फर्मको विद्युत् महसुलमा ५० प्रतिशत अनुदान दिन लागिएको हो। महानगरले आफ्नो नीति तथा कार्यक्रममा अनुदानले यहाँको कृषि उत्पादनलाई वृद्धि गर्ने लक्ष्य लिएको छ। विद्युत् महसुलमा अनुदानका लागि आवेदन पेस गर्न भरतपुर महानगरपालिकाको वेबसाइट वा कृषि महाशाखामा सम्पर्क गर्न किसानलाई अनुरोध गरिएको महानगरपालिकाको कृषि तथा पशुपक्षी व्यवसाय प्रवर्द्धन शाखाप्रमुख मेघराज ढकालले बताए। यो कार्यक्रमले मत्स्य कृषकलाई प्रोत्साहन गर्न सहयोग पुर्याउने महानगरले अपेक्षा लिइएको उनले बताए। अनुदानका लागि किसानले माछापोखरीमा पानी भर्नका लागि प्रयोग भएको विद्युत् मिटरमा उठेको रकम र विद्युत् कार्यालयमा तिरेर रसिद महानगरपालिकामा पेस गर्नुपर्ने हुन्छ। यस्तै व्यावसायिक फर्म महानगरको वडा कार्यालयमा दर्ता गरेको हुनुपर्ने र मिटर फर्मको नाममा दर्ता गरेको हुनुपर्ने प्रमुख ढकालले जानकारी दिए। यस्तै फर्म महानगरपालिका अथवा सेवा केन्द्रमा सूचीकरणसमेत गरेको हुनुपर्ने उनले बताए। महानगरपालिका१८, २०, २२, २३, २६ लगायतका वडामा व्यावसायिक रूपमा माछापालन गरिएको छ। महानगरपालिकाले माछासँगै र दूधमा पनि अनुदान दिइरहेको छ। प्रतिलिटर दूधमा तीन रुपैयाँ अनुदान दिने कार्यक्रम महानगरपालिकाले सञ्चालन गरिरहेको छ।"
"निर्माणस्थलमा आगलागी हुँदा चीनमा ५ जनाको मृत्यु, २ घाइते",नानचिङ : चीनको च्याङ्सु प्रान्तको स्यूचौ सहरस्थित एक निर्माणस्थलमा आगलागी हुँदा पाँच जनाको मृत्यु भएको छ। दुई जना घाइते भएका छन्। स्थानीय समयानुसार शुक्रबार साँझ ४:५० मा आगलागी भएको थियो। आगलागीमा फसेका सातमध्ये पाँच जनाको प्रारम्भिक उपचारको क्रममा नै ज्यान गएको हो। अन्य दुई जनाको स्थानीय अस्पतालमा उपचार भइरहेको छ। घटनाबारे अनुसन्धान गर्न नगर सरकारले अध्ययन टोली बनाएको छ।
विश्वकपको गोल्डेन बुट दौडमा को अगाडि ?,"दोहा: कतारमा जारी फिफा विश्वकपको २२औं संस्करणमा गोल्डेन बुटको दौड जारी छ। समूह चरणका खेल सकिँदा किलियान एम्बाप्पे, इनर भ्यालेन्सिया, कोडी गाक्पो, अल्भारो मोराटा, मार्कस रासफार्डले तीन गोलसहित दौडको लिड गरिरहेका छन्। जारी विश्वकप खेल्ने सर्वाधिक गोलकर्ता जर्मनीका थोमस मुलर थिए। यसअघि नै १० गोल गरिसकेका मुलर यसपाली गोलविहीन रहँदै बाहिरिसकेका छन्। तीन गोल गरेका इक्वेडरका इनर भ्यालेन्सिया पनि बाहरिसकेका छन्। बाँकी खेलाडीले अझै खेल्न बाँकी छ। हालसम्मका सर्वाधिक गोलकर्ताको सूची यस्तो छः १ इनर भ्यालेन्सिया (इक्वेडर) ३ गोल २ किलियान एम्बाप्पे (फ्रान्स) ३ गोल ३ कोडी गाक्पो (नेदरल्यान्ड्स) ३ गोल ४ अल्भारो मोराटा (स्पेन) ३ गोल ५ मार्कस रासफोर्ड (इङ्ल्यान्ड) ३ गोल ६ फेरान टोरेस (स्पेन) २ गोल ७ मेहेदी तारेमी (इरान) २ गोल ८ ओलिभर जिरुड (फ्रान्स) २ गोल ९ रिचार्लिसन (ब्राजिल) २ गोल १० लियोनेल मेसी (अर्जेन्टिना) २ गोल यसबाहेक १३ खेलाडीले दुईदुई गोल गरेका छन्।"
चीनको मेनल्याण्डमा ३९३३ कोरोना संक्रमित थपिए,बेइजिङ : चीनको मेनल्याण्डमा शुक्रबार ३ हजार भन्दा बढी कोरोना संक्रमित थपिएका छन्। राष्ट्रिय स्वास्थ्य आयोगका अनुसार शुक्रबार तीन हजार ९३३ कोरोना संक्रमित थपिएका हुन्। साथै यहाँ २८ हजार ८४९ जना लक्षणविनाका संक्रमित पनि भेटिएका छन्। यस अवधिमा तीन हजार ३७८ जना संक्रमित निको भएका छन्। मेनल्याण्ड क्षेत्रमा हालसम्म ५ हजार २३३ जनाको कोरोनाका कारण मृत्यु भएको छ।
बाजुरामा कांग्रेसका पाण्डेको अग्रता कायमै,बाजुरा : बाजुरामा जारी मतगणनामा नेपाली कांग्रेसका उम्मेदवार बद्रीप्रसाद पाण्डेले अग्रता कायमै राखेका छन्। पछिल्लो मत परिणाम अनुसार कांग्रेसका उम्मेदवार पाण्डेले १ हजार ६५८ मतले अग्रता लिइरहेका छन्। उनले १४ हजार २१५ मत प्राप्त गरेका छन्। उनका निकटम प्रतिद्वन्द्वी नेकपा एमालेका कर्णबहादुर थापाले १२ हजार ५५७ मत प्राप्त गरे। यहाँ ६० हजार १५२ मत खसेकोमा हालसम्म २६ हजार ९४२ मत गणना भइसकेको छ।
आइटीएफ जे५ टेनिस : ताइपेइका हाउ र भारतकी दुर्गाङ्सी विजेता,"पोखरा : आइटीएफ जे५ टेनिस प्रतियोगिताको सर्किट १ मा पुरुष एकलतर्फ ताइपेइका के हाउ हङ र महिला एकल तर्फ भारतकी दुर्गाङ्सी कुमार विजेता बनेका छन्। पोखरा रंगशालामा शनिबार सम्पन्न सर्किट १ तर्फको प्रतियोगिताको पुरुष एकल तर्फको खेलमा ताइपेइकै चेन हुई होलाई ६०, ६१ को सहज सेटमा पराजित गर्दै प्रथम भएका हुन्। महिला एकलतर्फको फाइनल खेलमा भारतकी दुर्गाङ्सी कुमारले फाइनल खेलमा भारतकै श्रीनिधी बालाजीलाई ६४ र ७६ ले पराजित गरेर विजेता बनिन। प्रतियोगिता अन्तर्गत पुरुष तर्फ डबल्सतर्फ भारतका सागर कुमार र स्वस्तीक सर्माको जोडीले कोरियाका डोङ योङ युम र मलेसियाका केगन केथ जोनाथन जोडीबाट वाकओभर पाउँदै विजयी बने। त्यस्तै, महिला डबल्सफर्त भारतका श्रीनिधी बालाजी र लक्ष्मीश्री डण्डुको जोडीले प्रथम स्थान हाँसिल गरे। भारतकै काइरा सिद्धार्थ चेत्नानी र दुर्गाङसी कुमार जोडीसँगको अन्तिम भेटमा ६२, ६२ को सहज जित निकाल्दै प्रथम स्थान ओगटन सफल भएका हुन्। कास्की जिल्ला टेनिस संघको आयोजनामा भएको प्रतियोगिताका विजयी खेलाडीहरूलाई गण्डकी प्रदेशका युवा तथा खेलकुद मन्त्री राजीव गुरुङले पुरस्कृत गरे। संघ कास्कीका अध्यक्ष लोक गुरुङको अध्यक्षतामा भएको पुरस्कार वितरण समारोह उपाध्यक्ष नविन चालिसेले सञ्चालन गरेका थिए। एक सातादेखि सञ्चालित प्रतियोगितामा विभिन्न ९ राष्ट्रका ९८ खेलाडीले सहभागिता जनाएका थिए।"
बाजुरामा कांग्रेसका पाण्डे अग्रता बढाउँदै,बाजुरा : बाजुरामा जारी मतगणनामा नेपाली कांग्रेसका उम्मेदवार बद्रीप्रसाद पाण्डेले अग्रता कायमै राखेका छन्। पछिल्लो मत परिणामअनुसार कांग्रेसका उम्मेदवार पाण्डेले ४ हजार ११ मतले अग्रता लिइरहेका छन्। उनले १८ हजार २३१ मत प्राप्त गरेका छन्। उनका निकटम प्रतिद्वन्द्वी नेकपा एमालेका कर्णबहादुर थापाले १४ हजार २१० मत प्राप्त गरे। यहाँ ६० हजार १५२ मत खसेकोमा हालसम्म ३३ हजार ४२६ मत गणना भइसकेको छ।
दोलखामा सत्ता गठबन्धनकै अग्रता,दोलखा : दोलखामा प्रतिनिधिसभा र प्रदेशसभा सदस्यमा सत्ता गठबन्धनका उम्मेदवारकै अग्रता देखिएको छ। हालसम्म २२ हजार नौ सय ६२ मतगणना हुँदा सत्ता गठबन्धनबाट नेकपा (माओवादी केन्द्र) का उम्मेदवार गङ्गा कार्कीले १० हजार सात सय ३७ मत प्राप्त गरेका छन्। उनका निकटतम प्रतिद्वन्द्वी नेकपा (एमाले) का बालकृष्ण शिवाकोटीले नौ हजार चार सय ७७ मत प्राप्त गरेका हुन्। दोलखाको प्रदेशसभा (१) मा १९ हजार तीन सय ६७ मतगणना गर्दा सत्ता गठबन्धनबाट उम्मेदवार नेपाली कांग्रेसका कुन्दनराज काफ्लेले नौ हजार तीन सय ६८ मत तथा एमालेका नरबहादुर श्रेष्ठले सात हजार नौ सय एक मत ल्याएका छन्। प्रदेशसभा (२) मा २४ हजार चार सय १० मतगणना हुँदा कांग्रेसका वर्मा लामाले १० हजार चार सय ७२ र एमालेका भरत केसीले नौ हजार आठ सय तीन मत प्राप्त गरेका छन्। दोलखामा कूल ८५ हजार तीन सय ८८ मत खसेको थियो। दोलखामा जम्मा ९४ मतदानस्थल र एक सय ९५ मतदान केन्द्र रहेका थिए। कूल एक लाख ६१ हजार चार सय ५० मतदाता रहेका थिए भने १४ राजनीतिक दलका र सात स्वतन्त्र गरी २१ उम्मेदवार चुनावी मैदानमा सहभागी भएका थिए।
"स्याङ्जा २ मा धनराजको अग्रता कायमै, पद्मा अर्याल ६ हजार ५४ मतले पछि","स्याङ्जा : स्याङ्जा क्षेत्र नं २ को प्रतिनिधिसभा सदस्यमा कांग्रेसका धनराज गुरुङले अग्रता कायमै राखेका छन्। गुरुङले २९ हजार ३३ मत प्राप्त गरी अग्रता लिएका छन्। एमाले उम्मेदवार पद्मा अर्यालले २२ हजार ९७९ मतसहित गुरुङलाई पछ्याइरहेकी छन्। उनीहरूको मतान्तर ६ हजार ५४ को छ । राष्ट्रिय स्वतन्त्र पार्टीका टिकराज गुरुङले ७ हजार ७१३ मत ल्याएका छन् । यसैगरी, प्रदेशसभा ख तर्फ स्याङ्जा क्षेत्र नं २ (२) मा प्रदेशसभा सदस्यमा नेपाली कांग्रेसका उम्मेदवार महेश भट्टराईले अग्रता लिइरहेका छन्। उनले १६ हजार ६९० मत पाएका छन्। उनका निकटतम प्रतिद्वन्द्वी नेकपा एमालेका बुद्धिमान श्रेष्ठले १३ हजार ४६१ मत पाएका छन्।"
फोहोरलाई मोहोरमा बदल्दै महाकुलुङवासी,"सोलुखुम्बु : सोलुखुम्बुको निकै विकट गाउँका रूपमा चिनिने महाकुलुङका बासिन्दाले काम नलाग्ने फोहोर बस्नुलाई मोहोरका रूपमा प्रयोग गर्न थालेका छन्। गाउँमा सडक सञ्जाल पुगेसँगै यहाँका बासिन्दाले कवाडी सामानको बिक्रीबाट आर्थिक लाभ त लिएका छन् नै, जसले गर्दा वातावरण सरसफाईमा समेत टेवा पुगेको छ। केही समय अघिसम्म त्यतिकै फालिने फलाम तथा सिलबरका टुक्रा, कागज, प्लाष्टिक जस्ता कवाडीका सामानहरू वातावरण सरसफाईमा समेत चुनौती बनिरहेको थियो। तर पछिल्लो समय त्यही कवाडीका सामग्री आम्दानीको श्रोत बन्न थालेको स्थानीय मनुहाङ किराँती बताउँछन्। उनले भने, पहिला त त्यस्ता सामानहरू यतिकै जथाभावी फाल्थ्यौं, तर हामीलाई त अहिले पो थाहा भयो, कवाडीका सामान त पैसाको श्रोत पो रहेछ, यसको बिक्रीबाट त यहाँ धेरैले आम्दानी रहेका छन्। जिल्ला सदरमुकाम सल्लेरीसँग सडक सञ्जाल जोडिएपछि कवाडीका सामान खरिदका लागि भारतीय मुलका नागरिकहरू महाकुलुङ पुग्न थालेका छन्। उनीहरूले गाउँमा किलोका हिसाबले खरिद गर्ने कागजसहित फलामका टुक्राहरू तथा आल्मुनियमका काम नलाग्ने सामाग्रीहरू कारखानाहरूमा लैजाने गरेका छन्। जसका कारण काम नलाग्ने सामानहरू अहिले खोजी खोजी बिक्री गर्ने क्रम बढेको महाकुलुङ गाउँपालिका४ की रूपा कुलुङ बताउँछिन्। गाउँघरमा काम नलाग्ने वस्तुहरू सदुपयोग गर्न सकिन्छ भन्ने कल्पना समेत नगरेका यहाँका बासिन्दाका लागि कवाडी बिक्रीबाटै आम्दानी हुनु सकरात्मक पक्ष हो। तर यसलाई थप व्यवस्थित गर्न करको दायरामा ल्याउने गाउँपालिका अध्यक्ष सूर्यबहादुर कुलुङले बताए।"
खुसी साट्न भेला भएका आफन्त शोकमा डुबे,"जनकपुरधाम: महोत्तरी गाउँपालिका२ गम्हरियामा सञ्जीव साहको घरमा बिहेको रमझम नाचगान, बाजागाजा सहित भोजभतेर चलिरहेको थियो । मैथिली परम्पराअनुसार साँझ घरबाट विधिविधान अनुसार दिउँसोसम्म सबै रीतिरिवाज पूरा गरी दुल्हासहित जन्तीको टोली लिएर बेहुली लिन घरबाट ईटहरीको खनारचोक प्रस्थान गर्यो । दुलाहा र जन्ती टोली कार, जिप र भ्यानसहित दर्जनभन्दा बढी गाडीमा गए । स्वयम्वर सकिएपछि घर टाढा रहेको भन्दै ७ वटा गाडीमा अट्ने जन्तीहरु घरतर्फ फर्किए । अरु विवाह सकिएपछि फर्किने भन्दै विवाहमै सरिक भए । घर फर्किएको मध्ये महिला र बालबालिका चढेको एउटा भ्यान शनिबार बिहानै साढे ४ बजे धनुषाको बिरेन्द्र बजारमा दुर्घटनामा पर्यो । जन्ती लिएर फर्किदै गरेको ना १ ज ८३९६ नम्बरको भ्यान र पश्चिमबाट पूर्व जाँदै गरेको ज १ च १४९६ नम्बरको भ्यान ठोक्किँदा घटनास्थलमै ५ जनाको मृत्यु भयो । ९ जना घाइते भए । जसमा ४ जना बेहुलाका आफन्त र गाडी चालक छन् । घटनाले सञ्जीव साहको घरमा बेहुली कुरिरहेका घरका आफन्त, छरछिमेकी तथा गाउँटोल बेहुली भित्र्याउँन नपाउँदै शोकमा डुबेका छन् । बेहुला तथा बेहुलीको परिवारजन शोकमा डुबेको छ । हिजोसम्म नाचगान, बाजागाजासहित भोतभतेर भईरहेको घरमा सन्नाटा मडारिएको छ । यो के भयो, कसरी भयो ? कनिया दुलही पनि आईसकेको छैन, तर घरमा अकल्पनीय घटना भयो, भावविह्वल बेहुलाका काका देवु साहले भने, एक्कैछिन पहिलासम्म कति रमझम थियो, कति खुशीयाली थियो, तर एक्कैछिमा शोकमग्न भयो । सञ्जीवको विवाहको अवसरमा एक हजारभन्दा बढीलाई निम्ता गरिएको थियो । खुसी मनाउन आएका आफन्त केहीले ज्यानै गुमाउनुपर्ने अनि अरु शोकमा परे । शवसहित घाईतेको उपचार भईरहेको मधेस स्वास्थ्य विज्ञान प्रतिष्ठानस्थित प्रादेशिक अस्पतालमा वृद्धा शोभा साहले विलाप गर्दै आफन्तसँग भेट गराइदिन आग्रह गरिरहेकी थिइन् । कारुणीक दृश्यले सबैलाई भावविह्वल बनाएको थियो । दुर्घटनामा शोभाकी ३५ वर्षीया छोरी धनुषाको मुखियापट्टी मुसहरनिया गाउँपालिका ३ तुल्सीयाही जब्दीकी रुवी साह र नाति ११ वर्षीय यशकुमारको मृत्यु भएको छ । रामगोपालपुर नगरपालिका७ सहसौलाका जीवछ साहले पनि आफूलाई सम्हाल्न सकेका छैनन् । उनका छोरीहरु १३ वर्षीया सिर्जना र १८ वर्षीया मञ्जुको सोही दुर्घटनामा मृत्यु भएको छ । दुर्घटनामा गाडी चालक धनुषाको धनौजी गाउँपालिका ४ अब्दुल मन्सुरको मृत्यु भएको छ । धनुषाका प्रहरी प्रवक्ता प्रहरी नायव उपरीक्षक दीपक रायका अनुसार घाइते हुनेमा महोत्तरीको लोहारपट्टी नगरपालिका४ कि १४ वर्षीया प्रतीक्षा साह, १४ वर्षीया कविता साह, धनुषाको मुखियापट्टी मुसहरनिया ४ का ३५ वर्षीय सञ्जय साह, ३ वर्षीया अरुषा साह, ६ वर्षीय अर्नव साह, १० वर्षीया आयुश साह, पिपरा गउँपालिका २ कि २६ वर्षीया प्रियंका साह, ४ वर्षीय अंयुस साह र ५ वर्षीय प्रतिका साह छन् ।"
"माओवादी बैठकमा मत बाझियो, वर्तमान गठबन्धनलाई निरन्तरता दिने कि वाम एकतामा जाने?","काठमाडौं : नेकपा माओवादी केन्द्रले सत्ता समीकरणका लागि अन्य विकल्पमा समेत छलफल खुला राख्ने भएको छ। माओवादी केन्द्रले एमालेसहितका अन्य दलहरूसँग पनि छलफल गर्न सकिने बताएको हो। शनिबार बसेको माओवादीको पदाधिकारी बैठकपछि पार्टी उपाध्यक्ष कृष्णबहादुर महराले चुनावमा अपेक्षाअनुसार नतिजा नआएको भन्दै सत्ता समीकरणमा अन्य विकल्प खुला रहेको बताए। महराले भने, अन्य अप्सन खुला राखेका छौं। मुख्यतः आजको बैठकमा चुनावको समीक्षा भयो। महराले हालको गठबन्धन छोड्ने निर्णय नभएको र अन्य विकल्प पनि खुला राख्ने विषयमा छलफल भएको बताए। सत्ता गठबन्धनमा कांग्रेस, माओवादी केन्द्र, नेकपा एकीकृत समाजवादी, राष्ट्रिय जनमोर्चा, लोकतान्त्रिक समाजवादी पार्टी पनि छन्। यीबाहेक अन्य दलहरूसँग पनि आगामी सत्ता समीकरणबारे छलफल गर्न सकिने माओवादी केन्द्रको रणनीति छ। माओवादी केन्द्रका महासचिव देव गुरुङले बहुदलीय प्रणालीमा अन्य दलसँग छलफल गर्नै नहुने भन्ने नरहेको बताए। मल्टीपार्टी सिस्टममा अन्य दलहरूसँग छलफल नै नगर्ने भन्ने हुँदैन। त्यो भनेको एमालेसँग पनि छलफल गर्न सकिन्छ। बहुदलमा भेटघाट हुन्छ। आआफ्ना कुरा त राख्न पाइन्छ नि, बैठकपछि उनले भने। मधेसबाट पराजित भएका नेता मातृका यादवले निर्वाचनमा भोट ट्रान्सफर नभएकाले माओवादी पार्टी १७ सिटमा खुम्चिएको बताए। उनले वर्तमान गठबन्धनबाट माओवादीले अपेक्षा गरेबमोजिम नतीजा ल्याउन नसकेको स्पष्ट पारे। 'बैठकमा नेताहरूले निर्वाचनको मत परिणामबारे समीक्षात्मक रिपोर्टिङ गरिरहनुभएको छ। माओवादीले सोचेअनुरुपको नतिजा ल्याउन नसकेको सबैको निष्कर्ष छ। त्यसैले वर्तमान गठबन्धनलाई के गर्ने भन्नेबारे अझै निर्णय भएको छैन,' उनले भने। उनले अहिल्यै वाम एकताबारे भने छलफल नभएको बताए। बैठकमा पार्टी अध्यक्ष पुष्पकमल दाहाल प्रचण्डले साना दलहरूसँग सहकार्य गरेर शक्ति निर्माण गर्नसक्ने बताएका थिए। सोचेजस्तो मतपरिणाम नआएपछि सत्ता बार्गेनिङका लागि यो उपयुक्त विकल्प रहेको प्रचण्डको भनाइ उद्धृत गर्दै एक नेताले बताए। पछिल्लो समय प्रचण्डको सचिवालय नागरिक उन्मुक्ति पार्टीका संरक्षक रेशम चौधरीसँग निरन्तर सम्बाद गरिरहेका छन्। केही दिनअघि मात्रै पनि जनमत पार्टीका अध्यक्ष सीके राउतसँग प्रचण्डले खुमलटारमा भेटवार्ता गरेका थिए। कांग्रेस नेतृत्वको गठबन्धनमा आफू निर्णायक भएर जाने प्रचण्ड रणनीति रहेको ती नेताको भनाइ छ। माओवादीले माधव कुमार नेपाललाई समेत पार्टी मर्जर गरेर अगाडि बढ्ने प्रस्ताव गरिरहेका छन्। नेपालले भने यसबारे बसेर छलफल गर्ने आश्वासन दिएका छन्। निर्वाचनमा माओवादीले प्रत्यक्षतर्फ १७ सिट जितेको छ। उसले जारी मतगणनामा दोलखामा अग्रता लिएको छ। समानुपातिकतर्फ भने उसले १४ सिट ल्याउने आँकलन गरिएको छ। बैठक आइतबार २ बजे बस्ने बताइएको छ।"
चिसो छल्न बाजुराबाट डोटी झारिँदैछ भेडा गोठ,"डोटी: बाजुराबाट चिसो छल्न भेडा गोठ डोटी झार्न थालिएको छ । बिगत जस्तै यो वर्ष पनि चिसो छल्न बुढीनन्दा नगरपालिका ९ बाजुरा कोल्टीका चन्द बोगटी भेडी गोठ डोटी पुर्याएका छन् । उनीसँग झण्डै ७० भेडा छन् । चन्द्र बोगटीसहित तीन घर परिवार एक सातादेखि भेडासहित डोटीको दिपायल सिलगढी नगरपालिका वडा नम्बर ७ बुणामाजमा सडक छेउमा टेन्ट राखेर बस्दै आएका छन् । यो टोली डोटीमा फागुन महिना सम्म बस्नेछ । बुढीनन्द नगरपालिका ९ का अर्का भेडाव्यवसायी मान सिंह थापा पनि चार वर्षदेखि यही ठाउँमा बस्दै आएका छन् । उनले भने, भेडा पालन गर्नु हाम्रो मुख्य पेशा नै हो, यो पेशा हाम्रो पुर्खाले नै गर्दै आएको हो त्यसैलाई हामीले निरन्तरता दिएका हौं । थापासँग अहिले ६५ भेडा छन् । उनी परिवार नै लिएर बणामाज पुगेका हुन् । बुढीनन्दा नगरपालिका ९ का शिवा गुरुङको भने बेग्लै अनुभव छ । उनी सुरुमा अरुको गोठमा काम गर्थे । अहिले उनी आफैँ भेडा पालक हुन् । ४९ वर्ष उनी ५ वर्षको हुदाँदेखि नै भेडा हेर्ने काम गर्थे। अहिले शिवाका एक सयभन्दा धेरै भेडा छन् । यही पेशाबाट उनको वार्षीक सात लाखसम्म आन्दानी हुन्छ । भेडा गोठ सार्नुपर्दा छोराको पढाई बिग्रने चिन्ता उनलाई छ । उनका ८ वर्षीय छोरा लोकसाम कक्षा ३ मा पढ्छन् । बाजुरा, हुम्ला, जुम्लाका हिमाली क्षेत्रका अधिकांश भेडा व्यवसायी हिउँदमा चिसो छल्न ४५ महिना थाकथलो छोड्ने हुँदा बालबालिकाको पढाई प्रभावित हुने गेको छ । यस्तो समयमा सरकारले बसोबास कै क्षेत्रमा घुम्ती कक्षा सञ्चालन गर्न सके राम्रो हुने उनीहरूको भनाइ छ । भेडा पालक किसानले ऊनको राडी, पाखी, डसना बिक्री गर्दै आएका छन् । यसबाट प्रति भेडा ३५ हजारसम्म आम्दानी हुने गरेको छ । भेडा चराउन किसानले सामुदायिक वनलाई मासिक ७ हजार रोयल्टी तिर्ने गरेका छन् ।"
विराटनगरबाट मानवताका लागि संगीत अभियान सुरु,"विराटनगर : नेपथ्य संगीत समूहले मानवताका लागि संगीत अभियानको भव्य सुरुवात गरेको छ। मानव सेवा आश्रमको मानवीयताको कार्यलाई थप प्रभावकारी बनाउन शुक्रबारबाट उक्त अभियानको सुरुवात गरिएको हो। अभियानको पहिलो कार्यक्रम शुक्रबार विराटनगरमा सम्पन्न भएको हो। मानवता प्रवर्द्धनसँगै विराटनगर५ मा निमार्ण भइरहेको मानव सेवा आश्रमको भवन निर्माण र अक्षय कोष स्थापनामा सहयोग पुर्याउने उद्देश्यका साथ नेपथ्य ब्याण्डसँगको सहकार्यमा लाईभ कन्सर्टको आयोजना गरिएको थियो। कन्सर्टमा नेपथ्यले भेँडाको ऊनजस्तो, छेक्यो छेक्यो देउराली डाँडा, लामपाते सुरती, चरि मर्यो, जोमसोमे बजारमा, तालको पानी र रेशम तथा रातो र चन्द्र सुर्य लगायतका गीतहरू प्रस्तुत गरेको थियो। ब्याण्डका मुख्य गायक अमृत गुरुङले मानव सेवा आश्रमको अभियानबारे दर्शकहरूलाई जानकारी समेत गराएका थिए। अर्को जुनी छ कि छैन थाहा छैन, उनले भने, पुण्य कमाउने हो भने यसै जुनिमा र आजैबाट दान गर्न सुरु गरौं। सडक आश्रित सहयोगापेक्षी नागरिकहरूको व्यवस्थापनका निम्ति विराटनगर महानगरपालिका वडा नं ५ मा मानव सेवा आश्रमले आफ्नै भवन निमार्ण गरिरहेको छ। कुल २० करोड रुपैयाँको लागतमा आश्रमको विराटनगर शाखामार्फत् १३ दशमलब ५ कठ्ठा जग्गामा भवन निमार्ण कार्य धमाधम भइरहेको छ। भवन निमार्णका लागि प्रदेश १ सरकार र विराटनगर महानगरपालिकाले पनि आश्रमलाई आवश्यक सहयोग गरेको छ। आश्रमको भवन निमार्णका लागि प्रदेश सरकारबाट १ करोड र महानगरबाट ५० लाख बजेट सुनिश्चित भइसकेको जनाइएको छ। त्यसबाहेक शुक्रबार सम्पन्न भएको नेपथ्य लाईभ कन्सर्टले पनि हाल भाडाको भवनमा रहेको आश्रमको स्थायित्वका लागि ठुलो सहयोग पुर्याएको आश्रमका केन्द्रिय अध्यक्ष रामजी अधिकारीले बताए। आजभन्दा २० वर्षअघि विराटनगरस्थित गोग्राहा स्कुलको अवस्था निकै दयनीय अवस्थामा पुगेको थियो। त्यसबेला नेपथ्यले विराटनगरमा गरेको कन्सर्टकै आम्दानीबाट विद्यालय भरथेग भएको थियो, उनले भने, हाल गोग्राहा स्कुलमा उच्च तहसम्मको पठनपाठन हुन्छ। नेपथ्यसँगको सहकार्यमा मानव सेवा आश्रमको मानवीयताको कार्यले पनि नयाँ आयाम पाउँछ भन्ने कुरामा हामी विश्वस्त छौं। नेपथ्यको अर्को कार्यक्रम मंसिर १९ गते वीरगञ्जको आदर्शनगर रंगशालामा हुने आयोजकले जनाएको छ। आयोजकका अनुसार देशका प्रमुख ९ सहरहरूमा कन्सर्ट आयोजनाको तयारी छ।"
शैक्षिक सामग्रीसहितको झोला वितरण,महोत्तरी : महोत्तरीको मटिहानी नगरपालिकाले ३१ औं अन्तर्राष्ट्रिय अपाङ्गता दिवसका अवसरमा शैक्षिक सामग्री वितरण गरिएको छ। शनिबार अपाङ्गता भएका विद्यार्थीहरूलाई शैक्षिक सामग्री सहितको झोला वितरण गरिएको हो। नगरभरिका विभिन्न सामुदायिक विद्यालयमा अध्ययनरत प्राथमिक तहका ४५ जना अपाङ्गता भएका छात्र छात्रालाई झोला र स्टेशनरी सामग्री वितरण गरिएको हो। नगरपालिकाको लक्षित कार्यक्रम अन्तर्गत उनीहरूलाई सो सामग्री वितरण गरिएको नगरप्रमुख हरि प्रसाद मन्डलले जानकारी दिएका छन्।
संसदीय दलका कार्यालयको रङ्गरोगन र सरसफाइ सुरु,"काठमाडौं: संघीय संसद् सचिवालयले प्रतिनिधिसभा सदस्य निर्वाचनको प्रत्यक्षतर्फको नतिजा सार्वजनिक भएसँगै राजनीतिक दलका लागि कार्यालय व्यवस्थापन, रङ्गरोगन र सरसफाइ सुरु गरेको छ। पहिलो हुने निर्वाचित हुने निर्वाचन प्रणालीको नतिजाका आधारमा कार्यालय व्यवस्थापन गर्नुपर्ने दलको सङ्ख्या आकलन गरी संसद् सचिवालयले तयारी सुरु गरेको हो। कम्तीमा दुई सांसद रहेको दलले संसदीय दल खोल्न कानुनी प्रावधान रहेकाले उनीहरुको दल गठन भएपछि सञ्चालनका लागि कार्यालय र स्थान उपलब्ध गराउने गृहकार्य सचिवालयले सुरु गरेको प्रवक्ता डा रोजनाथ पाण्डेले बताए। सचिवालयले विगतमा राजनीतिक दलले प्रयोग गरेको संसदीय दल कार्यालयको सरसफाइ, रङ्गरोगन, फूल बिरुवा रोपणजस्ता काम अहिले गरिरहेको छ। सचिवालयले त्यसका लागि नयाँ बानेश्वरस्थित संसद् भवन र सिंहदरबारमा दल विशेषको सङ्ख्याका आधारमा कोठा उपलब्ध गराउनेछ। दल र सांसदको सुविधासम्बन्धी ऐनमा १० सांसद भएमा त्यस्ता दलका पदाधिकारी अर्थात् संसदीय दलका नेता र सचेतकलाई कार्यालय तथा फर्निचर सुविधा उपलब्ध गराउनुपर्ने भएकाले सचिवालय त्यो कामको तयारीमा अघि बढेको प्रवक्ता डा पाण्डेले जानकारी दिए। नवनिर्वाचित सदस्यको पद तथा गोपनीयताको शपथ सकिएलगत्तै संसद्को प्रतीक चिह्न (लोगो) संविधान, ऐन, संसदीय नियमावली र समितिका कार्यविधि, डायरी, कलम, परिचय पुस्तिकालगायत आवश्यक काजगात उपलब्ध गराउने प्रचलन छ। नयाँ प्रवेशीलाई संसदीय अभ्यासबारे आधारभूत जानकारी दिलाउन सचिवालयले संसदीय विधि र प्रक्रियाबारे केन्द्रित रही अभिमुखीकरण प्रदान गर्ने गर्छ। संसदीय प्रक्रिया र कार्यान्वयनमा लैजाने विषयवस्तुबारे केन्द्रित रही सचिवालयको भूमिका, संसदीय समितिको भूमिका र सभा सञ्चालनका विषयमा ज्ञान दिइनेछ। ज्येष्ठ सदस्यको अध्यक्षतामा संघीय संसद्को अबको पहिलो बैठकले सभामुखको निर्वाचनसम्बन्धी प्रक्रिया अघि बढाउन अनुमति दिनेछ। त्यसपछिका बैठकमा मात्र अरू बिजनेस अघि बढ्नेछ। संघीय संसद्को सिंहदरबारस्थित नयाँ भवन निर्माण कार्य पूरा नभएकाले यो अधिवेशन बानेश्वरमा हुँदै आएको पुरानै भवनमा हुनेछ। त्यसअघि हुने नवप्रवेशी सांसदको शपथ ग्रहण पनि सोही भवनको ल्होत्से कक्षमा हुनेछ।"
चिसोले मुगुमा पहिरोबाट विस्थापितको बिचल्ली,"मुगु : चिसो बढ्दै गएपछि मुगुको छायाँनाथ रारा नगरपालिका११ का पहिरोपीडितको बिचल्ली भएको छ। गत असोज तेस्रो साता यहाँ पहिरोले घर पुरिँदा स्थानीयको बिचल्ली भएको थियो। पीडित परिवार हाल त्रिपाल हालेर बस्दै आएका छन्। बाढीपहिरोबाट विस्थापित छायाँनाथ रारा नगरपालिकाका चार गाउँका बासिन्दा गाउँ नजिकैको जङ्गलमा त्रिपाल हालेर बसेका छन्। 'चिसो निकै बढ्यो, त्रिपालमुनि बास बस्न सकिने अवस्था छैन', पीडित शेरसिंह भर्गीले भने, 'गाउँमा घर पहिरोले पुरियो, अब बस्न कता जाने होला।' त्रिपालभित्रको बसाइँ कष्टकर बनेको पीडित परिवारले बताएका छन्। बाढी पहिरोबाट झयारी, सिगाडी, घुइर, तल्लो सालिमलगायत बस्तीमा ठूलो सङ्ख्यामा स्थानीयवासी विस्थापित भएका छन्। बाढी प्रभावित क्षेत्रका बान्दिालाई सरकारले राहत र पुनःस्थापनाका लागि कुनै पहल नगरेको उनीहरूले बताएका छन्। चिसो मौसम सुरुभएसँगै सालीमका ६२ परिवार सबैभन्दा बढी समस्यामा छन्। छायाँनाथ रारा११ तल्लो सालीमा, वडा नं ८ झ्यारी र सिगाडी तथा वडा नं ७ घुइरका स्थानीय घर पहिरोले पुरिएपछि अहिले त्रिपालभित्र कष्टकर दैनिकी बिताउन बाध्य छन्। स्थानीयमा आँखा पाक्ने, पेट दुख्ने, टाउँको दुख्नेलगायत समस्या देखा परेको स्थानीय बेलधरा कुमाइले बताए। असोजमा गएको पहिरोका कारण छायाँनाथ रारा नगरपालिका साथै सोरु र खत्याड गाउँपालिकाका विभिन्न बस्तीमा स्थानीय विस्थापित भएका थिए। विद्यार्थीको पठनपाठनमा समस्या भएको स्थानीयले बताएका छन्। पहिरोमा पुरिएर सालिमा गाउँका आठ जनाको ज्यान गएको थियो । नवनिर्वाचित संघीय सांसद ऐनबहादुर शाही र प्रदेशसभा सदस्य जितबहादुर मल्लले पहिरोबाट विस्थापित परिवारको राहत तथा पुनःस्थापानका लागि पहल गर्ने बताए। रासस"
"थप ३ जनामा कोरोना पुष्टि, २१ डिस्चार्ज",काठमाडौं : थप ३ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट ८४३ नमूना परीक्षण गर्दा ३ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ५०८ र एन्टिजेनबाट ३३५ नमूनाको परीक्षण गर्दा पीसीआरबाट ३ नमूनाको रिपोर्ट पोजिटिभ आएको हो। मन्त्रालयका अनुसार थप २१ जना कोरोनामुक्त भएका छन्। हाल सक्रिय कोरोना संक्रमितको संख्या १२१ पुगेको छ।
अबको बहस कक्षाकोठा रुपान्तरणको,"हेमराज दाहाल जो पुस्तक पढेर ज्ञान प्राप्त गर्छन्, उनीहरू शिक्षक बन्छन् । जो बच्चालाई पढेर ज्ञान प्राप्त गर्छन्, उनीहरू शिक्षाशास्त्री बन्छन् । शिक्षाशास्त्रीको लागि प्रत्येक बच्चा एक समर्थ, अद्वितीय र जीवित ग्रन्थ हुन् । यी हरफहरू भारतका प्रख्यात शिक्षाशास्त्री गिजुभाइद्वारा लिखित 'जीवित ग्रन्थ' शिक्षा विमर्श शीर्षकबाट लिइएको हो । शिक्षकले पढ्ने, सोच्ने र लेख्ने काम गर्दैमा; हाम्रो काम पूरा हुन्छ त ? हुँदैन, हामीले त शिक्षाको नयाँनयाँ मन्दिरको निर्माण गर्नु छ, र ती मन्दिरमा अहिलेसम्म अपुज्य रहेकी सरस्वती देवीको स्थापना गर्नुछ । बच्चाको लागि नयाँ युगको आरम्भ गर्नुछ । सार्थक सिकाइको युग । शिक्षणमा रुपान्तरणको युग । बच्चामा कोमल स्पर्शको युग । स्वतन्त्रताको युग । केवल गफ गरेर केही पनि हुँदैन । केही गर्नु छ । केही गराउनु छ । तसर्थ केर्ही गर्नुस् ! केही गराउनुस् !! जिम्मेवारी तपाईको पनि हो । मेरो पनि हो । हामी सबैको हो । विद्यालयमा विद्यार्थीका कुरा गरौं । कक्षाकोठाको कुरा गरौं । शिक्षण विधिका कुरा गरौं । शिक्षण सामग्रीका कुरा गरौं । सिकाइका कुरा गरौं । अविभावकका कुरा गरौं । घरका कुरा नगरौं । घरका कुरा घरमै गरौं । राजनीतिका कुरा नगरौं । धेरै नगरौं थौरै नै गरौं । जटिल होईन सामान्य कुरामा सुधार गरौं तर निरन्तर गरौं । बच्चालाई बगैंचामा लगौं । प्रकृतिको स्वाद चखाऊ । चासो सुनौं । भावना बुझौं । जिम्मेवारी दिऊ । आत्मसम्मान दिऊ । फूलबारी बनाउन लगाऔं । खेल खेल्न खेलाऔं । बच्चामा भाव छ । अभाव पनि छ । रुचि छ । अरुचि छ । जिज्ञासा छ । कौतुहलता छ । आवेग छ । संवेग छ । यसलाई बुझौं अनि बुझाऔं । तर कसरी ? यो प्रश्नको उत्तर यो एउटा आलेख प्रर्याप्त भने छैन । आगामी अकंमा सेयर गर्दै गरौंला । शिक्षामा सुधार तवमात्र देखिन्छ जब कक्षाको शिक्षण सिकाईका रुपान्तरण हुन्छ भन्ने तथ्यलाई आउनुहोस् आजको अकंमा विमर्श गरौं । शिक्षकमा रुपान्तरण पहिलो कुरा त शिक्षकको सोचमा रुपान्तरण हुन जरुरी छ । यो मेरो विद्यालय हो र यी बालबालिका मेरा छोराछोरी समान हुन् भन्ने भावना राख्नु पर्दछ । बच्चाको खुशी नै आफ्नो खुशी ठानौं । शिक्षक रोलमोडल बन्नुपर्दछ । विद्यार्थी समयमा विद्यालयमा आउनुपर्दछ भन्ने शिक्षकलाई लाग्छ । तर आफैं समयमा नआउदा विद्यार्थीले के सिक्छन् । व्यक्तिगत सरसफाई र व्यक्तित्वमा ध्यान दिनुपर्छ भनिन्छ तर शिक्षक स्वयमा कमजोरी छ भने हामीले के आशा गर्न सक्छौं र ? बच्चालाई अनुशासनको पाठ बोध गराउन शिक्षक अनुशासित हुन जरुरी छ । शिक्षकको कार्य शिक्षण मात्र होइन । शिक्षणसँगसँगै आचरण र व्यवहार प्रदर्शन गर्न जरुरी छ । स्मरण रहोस्; बालबालिकाले अरुले गरेको कार्यको अनुकरण नक्कल गरेर अरु जस्तै बन्न खोज्दछ । तसर्थ अनुकरणीय बनौं । दोस्रो; शिक्षक गतिशील बन्नुपर्दछ । सबै विद्यार्थीले एउटै विधिबाट पढाएको बुझ्दछन् भन्ने छैन । सिकाइको शैली र गति फरक हुन सक्दछ । कक्षामा गएर किताब पढेर सुनाउदा विद्यार्थीलाई झर्को र पट्यार लाग्छ । यसै प्रसगंमा उत्तर अमेरिकी शिक्षाविद् टोम हायरक भन्छन, 'हामी २१ औं शताब्दीका बच्चाहरूलाई २० औं शताब्दीका वयस्कहरूले १९ औं शताब्दीको पाठ्यक्रम र प्रविधिहरू प्रयोग गरेर १८ औं शताब्दीको क्यालेन्डर सिकाउँदै छौं ।' तसर्थ शिक्षणमा नयाँ नयाँ प्रविधिहरूको प्रयोग गर्न आवश्यक छ । जस्तो भनौं विषयबस्तुको प्रकृति हेरेर कहिले व्याख्यान विधि, कहिले परियोजना विधि, कहिले छलफल विधि, प्रदर्शन विधिको प्रयोग गरौं । तिम्रो विचारमा यो पाठले भनेको के होला ? तिमीलाई के लाग्छ ? जस्ता प्रश्न सोधौं । विचार बुझौं । सोको विनिमय गरौं । सिर्जनशील बनौं । सहकार्य गरौं । तेस्रो ; शिक्षक प्रविधिमैत्री बन्न जरुरी छ । अडियो, भिडियो, स्लाइडको माध्यमबाट शिक्षण गरौं । उनीहरूलाई जिम्मेवारी दिऊ । परियोजना गर्न लगाऊ । असल कार्य गर्ने र्विद्यार्थीलाई प्रोत्साहन गरौं । पुरस्कार दिऊ । स्यावास् , राम्रो , उत्कृष्ट भन्दा पनि विद्यार्थीलाई प्रेरणा मिल्छ । यहाँ कुनै ठुलो भौतिक पुरस्कार मात्र पुरस्कार होइन । बच्चाले गलत कार्य गरेमा सोको आत्मबोध गराऔं र दण्डलाई जिम्मेवारीले प्रतिस्थापन गरौं । कक्षाकोठामा विषयगत कुनाको निर्माण गर्न सकिन्छ । विद्यार्थीले गरेका सिर्जनात्मक कार्यलाई सो कुनामा प्रदर्शन गर्ने अवसर दिनु राम्रो हुन्छ । कक्षाकोठा लाईभ बनाऊ । कक्षामा शिक्षक तथा विद्यार्थी दुबैका आचारसंहिता उनीहरूलाई नै बनाउने नेतृत्व दिइ भित्तामा टाँस गर्न सकिन्छ । शिक्षकले पनि त्यो आचारसंहिता पालना गरौं । जसले गर्दा नियम सबैलाई हो भन्ने महसुस हुन्छ । कक्षा मनोरन्जनात्मक हुन्छ । विद्यार्थीलाई ओइ ! यु ! भित्तामा बस्ने भाइ । टोपी लगाउने केटो । चस्मा लगाउने केटी ! जस्ता वाक्याश प्रयोग नगरौं । सकेसम्म नामले बोलाउने गरौं । जस्ले गर्दा शिक्षक र विद्यार्थी बीचमा आत्मियताको महसुस हुन्छ । फलस्वरुप सिकाइमा सहज वातावरण सिर्जना हुन्छ । अनि मात्र रुपान्तरणको रुझान देखापर्दछ । प्रत्येक विद्यार्थीको व्यक्तिगत फाइल बनाइ उनीहरूले गरेको क्रियाकलापका अभिलेख राखौं । विद्यार्थी अनुपस्थित भए भने सोको कारण खोजौं । नियमित आउने विद्यार्थी किन नियमित छ त्यो पनि बुझौं । कक्षागत रुपमा कक्षा शिक्षकले अभिभावकको फोन डायरी मेनटेन गरौं । विद्यार्थी अनुपस्थित हुँदा अभिभावकलाई फोन गर्न सकिन्छ । विद्यालयको रुपान्तरण केही समय अगाडी शिक्षाविद् विद्यानाथ कोइराला र शिक्षाकर्मी देवीराम आचार्यसँगको सामुदायिक विद्यालयको सुधार र रुपान्तरण: सरोकारवालाको भूमिका विषयक एकदिने अन्तर्क्रियामा शिक्षाविद् कोईराला भन्छन्, 'हामी माझ तितो यथार्थ के छ भने सार्वजनिक विद्यालयमा अभिभावकको चासो कम छ । आफ्ना छोराछोरीको पढाईको बारेमा ध्यान दिएको पाईदैंन जसरी नीजि विद्यालयका अभिभावकले दिन्छन् । अभिभावक विद्यालय आउँदैनन् भने विद्यालय अभिभावककोमा पुग्न सक्ने कुराकानी गर्न सकिन्छ र सक्नुपर्दछ ।' फरक प्रसङ्गमा विद्यार्थीको परीक्षा किन लिन्छौं भन्दा उनीहरूको वास्तविक सिकाइ अवस्था बुझ्न तर १० अंकको परीक्षा लिएर त्यो दिन बिदा दिनुपर्दछ भन्ने छ र ? पठनपाठन गर्न सकिन्छ नि । हामीले विद्यालयमा कहिले छुट्टी हुन्छ र पढाउनुपर्दैन भनेर सोचिरहन्छौं भने शिक्षामा रुपान्तरण गर्न सकिन्न । त्यस्तै गरी शिक्षाकर्मी देवीराम आचार्यको बुझाईमा शिक्षामा पहुँचमा परिवर्तन भयो । पोशाक फेरिए । खानपान फेरियो । प्रविधिले सूचना सन्चारमा परिवर्तन ल्यायो । उपचार पद्धति फेरियो । रोजगारीका क्षेत्र र कामको प्रकृति फेरिदै छ तर हाम्रो कक्षाकोठा, हाम्रो शिक्षण शैली र सिकाई भने फेर्न नरकेको स्वीकार्छन् । विद्यालयले विहानको मर्निङ् एसेम्लीमा सामान्य ज्ञानको प्रश्नहरू सोध्न सक्छ । विद्यार्थीको जन्मदिनको शुभकामना व्यक्त गर्नु राम्रो हुन्छ । नेपालमा मनाइने दिवशको बारेमा विद्यार्थीलाई जानकारी दिन सकिन्छ । यी र यस्ता बच्चाका लागि मोटिभेटरङ फ्याक्टर हुन् । एक अध्ययन अनुसार प्रारम्भिक बालकक्षामा भर्ना हुने विद्यार्थीमध्ये ६० प्रतिशत कक्षा १० मा पुग्छन् भने १८ प्रतिशतले माध्यमिक कक्षा पुरा गर्छन् । यसरी हेर्दा भर्ना भएका विद्यार्थीलाई टिकाउन नै मुस्किल छ । यो विषयमा हामी सबैनै सोच्नु पर्ने समय होइन र ? स्थानीय तहको भूमिकामा रुपान्तरण : नेपालको संविधान २०७२ को धारा ५७ को अनुसूची ८ नं तथा स्थानीय सरकार सन्चालन ऐन, २०७४ को परिच्छेद ३ को दफा १०२ ले माध्यमिक तह सम्मको शिक्षाको सन्चालन, व्यवस्थापन तथा नियमन गर्ने अधिकार र जिम्मेवारी स्थानीय तहलाई दिएको हुनाले नागरिकको सबैभन्दा नजिकको सरकारका हैसियतले आफ्नो क्षेत्राधिकार भित्र रुपान्तरित शिक्षाको प्रबन्ध गर्नु सबै नगरपालिका र गाउँपालिकाको कर्तव्य हुन्छ । त्यसका लागि नेपालको संविधानले स्थानीय तहलाई प्रदत्त गरेको विद्यालय शिक्षाको यो जिम्मेवारी पुरा गर्न स्थानीय शिक्षा नीति, शिक्षा ऐन निर्माण गरी सार्वजनिक विद्यालयको शिक्षासम्बन्धी नीति, मापदण्ड, योजना तर्जुमा, कार्यक्रम कार्यान्वयन तथा अनुगमन नियमन गर्न आवश्यक छ । सो स्थानीय शिक्षा ऐनमा निश्चित कार्यसम्पादनका आधारमा सम्बन्धित स्थानीय तहले राम्रो शिक्षण गर्ने शिक्षकलाई पुरस्कार र नराम्रोलाई नसिहत व्यवस्था गर्नु अपरिहार्य छ । सरकारी सेवासुबिधा लिने सम्पूर्ण जनप्रतिनिधि, शिक्षक, कर्मचारी सबैका बालबालिकाहरूलाई सामुदायिक विद्यालयमै अनिवार्य पठनपाठन गराउन पर्ने व्यवस्था गरौं । आफू चाँहि सामुदायिक विद्यालयमा अध्यापन गराउने अनि आफ्ना छोराछोरीलाई चाहिँ नीजि विद्यालयमा पढाउँदा आफूले आफैंलाई अविश्वास गरेको ठानिन्छ । शिक्षकलाई शिक्षण कौशल सम्बन्धी क्षमता विकास र पेशागत विकासका कार्यशाला सन्चालन गर्नुपर्ने देखिन्छ । भने शिक्षकले पनि समयसापेक्ष आफूलाई अपडेट गर्दै जानुपर्दछ । वडा शिक्षा समितिको व्यवस्था गरौं । पालिकाले विद्यार्थीको सिकाइ उपलब्धीको विश्लेषण मार्फत विद्यालयको सिकाइ कुन अवस्थामा छ भन्ने दिशानिर्देश गर्दछ । शिक्षामा लगानी गर्नु भनेको बाटो बनाउँनु झै ठानिनु गलत बुझाई हुन्छ । आज शिक्षामा गरेको लगानीले तुरुन्तै प्रतिफल दिदैन । आज गरेको लगानीले आउने पुस्तामा परिवर्तन आउने हो । शिक्षण सिकाइमा लगानी गरौं । शिक्षकमा लगानी । विद्यार्थीमा लगानी । अध्यापन गर्ने विधिमा लगानी । शिक्षण सामग्रीमा निर्माणमा लगानी गरौं । शिक्षाविद् विद्यानाथ कोइरालाले भनेझै शिक्षामा सुधार गर्न स्थानीय तहले विद्यालयलाई मेन्टरिङ र मनिटरिङ गर्नुपर्छ । भोलि होइन आज गरौं । अरुले होइन आफैँले गरौं । आफ्नो विद्यालय आफैँ सुधारौं । अनि मात्र सामुदायिक विद्यालयमा रुपान्तरणको रुझान देखापर्दछ । लेखक दाहाल बर्जु गाउँपालिकाको शिक्षा शाखामा कार्यरत छन् ।"
नारायणगोपाल इतिहासको विशाल पर्दामा,"गीत गायनमा नारायणगोपाल गुरुवाचार्यको उचाइ दक्षिण एसियामा पाकिस्तानका गायक मेंहदी हसन र भारतका मोहम्मद रफीसित तुलना गरिन्छ। कुल मिलाएर ३० वर्ष लामो गायन यात्रामा उनले १ सय ३७ ओटा गीत गाए, ती सबै एकसेएक चर्चित भए। इतिहासको सही मूल्यांकन गरेर हेर्ने हो भने भर्खर संगीत सिक्दै गरेका र सांगीतिक प्रतिस्पर्धामा गाउने कलाकारले समेत अहिले पनि उनकै गीत गाइरहेको पाइन्छ। आधुनिक गीत, फिल्मी गीत, राष्ट्रिय गीत गरी उनले सबै गीत नेपाली भाषामै गाए। तर आफ्नो रुचिअनुसार जीवनका उत्तराद्र्धमा नारायणगोपालले कवि गिरिजाप्रसाद जोशी र दुर्गालाल श्रेष्ठका चार नेवारभाषाका गीत पनि गाए। उनलाई गायकका रूपमा रेडियो नेपालले २०१८ देखि चिनाएको हो तर इतिहास त्योभन्दा अलि पुरानो देखिन्छ। अभिनेताका रूपमा मञ्चमा प्रवेश नारायणगोपाल गायक हुनुभन्दा अगाडि अभिनेताका रूपमा दुर्गालाल श्रेष्ठको त्यागनामक नाटकमा २०१३ सालमा एक दृष्टिविहीन पात्रका रूपमा मञ्चमा आएका थिए। यसमा उनले आफ्नो अभिनयको प्रभाव छोडेपछि दाजु नन्दगोपालले लेखेको नाटक किसानमा पनि उनले अभिनय गरेर वाहवाही पाए। उनको अभिनयको क्रम त्यतिबेला तोडियो जब उनले त्यतिबेलाका चर्चित संगीतकार गणेशप्रसाद श्रेष्ठलाई भेटे। श्रेष्ठले नारायणगोपाललाई मञ्चमा गायकका रूपमा प्रस्तुत गरे। आफ्ना केही सांगीतिक प्रस्तुतिलाई उनले नेपाली र नेवार दुवै भाषामा गाए। यही सिलसिलामा उनको आफ्नो टोले साथी माणिकरत्न स्थापित, हुतराज शर्मासित भेट भएपछि झन् व्यापकता पायो। संगीतकार हुतराज शर्मा पनि तबलावादक र गायक नारायणगोपाल पनि तबलामा पोख्त भएकाले जोडी झन् जम्यो। शास्त्रीय संगीतका उस्ताद पिता आशागोपाल गुरुवाचार्य र बुबाका साथी संगीतज्ञ कोमलनाथ अधिकारीका प्रेरणाले वाद्यवादन अनि शास्त्रीय गायनमा उनको रुचि यथावत् रह्यो। पिता आशागोपालका कारण घरमा उस्ताद साइँला (अष्टमान श्रेष्ठ), त्यतिबेलाका चर्चित संगीतकार भगतकृष्ण मानन्धर (प्रथम नेपाली गायिका मेलवादेवीका पति) भेला भइरहने यसैको प्रभावमा उनमा शास्त्रीय संगीतको बीजारोपण भयो। टोलका साथीहरू माणिकरत्न स्थापित, हुतराज शर्मा, गीतकार राममान तृषित, लक्ष्मण श्रेष्ठ, दुर्गालाल श्रेष्ठका कारण उनलाई आधुनिक संगीतमा रुचि बढ्दै गयो। घरभित्र र घर बाहिरको द्वन्द्वमा उनी फँस्दै गइरहेको बेला उनलाई एकदिन लक्ष्मण श्रेष्ठले गायक प्रेमध्वज प्रधानसित परिचय गराइदिएपछि उनी झन् आधुनिक संगीतसित प्रभावित भए। प्रेमध्वजले त्यतिबेला रेडियो नेपालमा गीत गाएर स्थापित भइसकेका थिए, प्रेमध्वज र माणिकरत्नको प्रेरणाले यी दुईको संयुक्ति (प्रेम माणिकको) मा राममान तृषितको शब्दमा धरतीको याद दिलायो गाए। रेडियो नेपालमा स्वर परीक्षामा गाएको यो पहिलो गीतले नै नारायणगोपाललाई प्रतिभाशाली गायकका रूपमा सुस्पष्ट परिचय दियो। उनको स्वरपरीक्षामा निर्णायकका रूपमा बसेका उस्ताद गणेशलाल श्रेष्ठ, नातिकाजी श्रेष्ठ, जनार्दन सम अनि उस्ताद गोविन्दलालले एकै स्वरमा उनलाई वाहवाह गरे। रेडियो नेपालमा प्रेम माणिकको संगीतमा राममान तृषितको शब्दमा टेकेपछि उनका पिता उस्ताद आशागोपालका निम्ति चिन्ताको विषय भयो। पिता उनलाई शास्त्रीय गायनका खलिफा बनाउन चाहन्थे। पिता पुत्रको द्वन्द्व यही सुरु भयो। नारायणगोपालको दार्जिलिङको दौड रेडियो नेपालमा स्वरपरीक्षा दिएपछि आफ्नै संगीतमा नारायणगोपालले आठ गीतसंगीत गरे। ती सबै गीत उनकै कलेजका सहपाठी रत्नशमशेर थापाका थिए। ती आठओटा गीत रेकर्ड गर्न उनी काठमाडौंमा रहेको एचएमभीको डिलर देवनारायण मानन्धर एन्ड सन्स्को सिफारिसमा कोलकत्तामा रेकर्ड गराउन पुगे। आठमध्ये छओटा गीत उनका सर्वाधिक लोकप्रिय भए। यसपछि नारायणगोपाललाई एक चुनौतीका रूपमा हेरियो, घरभित्र उनी पिताका निम्ति अर्को चुनौतीको विषय थियो। कोलकत्तामा रेकर्ड गरेका छओटा गीतको ख्यातिपछि नारायणगोपालले आफ्नो संगीतमा राष्ट्रिय गीत, युगल गीत (विशेषतः तारादेवी र दिलमाया खाती) सित गाएका गीतले उनलाई झन् धेरै ख्याति दियो। यी गीतहरू लिएर उनी त्रिचन्द्र कलेजको मञ्चमा र अन्य विभिन्न सभा समारोहमा गाउन थालेपछि उनका पिता आशागोपालले भारतीय राजदूतावासमार्फत भारतमा संगीत सिक्न छात्रवृत्तिको निम्ति पहल गरे। नृत्यका गुरु भैरववहादुर थापा लिखित नाटकको मञ्चनका क्रममा नाचघरमा तत्कालीन राजा महेन्द्रका अगाडि नारायणगोपालले गीत गाएपछि उनी तत्कालीन भारतीय राजदूतका नजरमा परे। भैरववहादुर थापाको यो भनाइमा थप पुष्टि गर्दै उनका कान्छा भाइ लक्ष्मणगोपाल गुरुवाचार्य भन्छन्, पछि बुवाले पनि बल गर्नु भयो। यही क्रममा उनले पिताको सिफारिस र प्रभावमा भारतको बरौदास्थित महाराज सयाजी राव युनिभर्सिटीमा शास्त्रीय संगीतको छात्रवृत्तिको निम्ति निवेदन दिए र पहिलो सूचीमै चयन भए। संगीत पढ्न उनको यो भारतको दोस्रो यात्रा थियो। भारतको बरौडामा शास्त्रीय संगीत अध्ययन गर्दै गर्दा उनको जीवनमा एउटा उथलपुथल आयो। उनको पहिलो प्रेम असफल साबित भयो। किशोरावस्थादेखि आफूले मन पराउँदै आएकी प्रेयसी जसलाई उनी बेबी भनेर बोलाउँथे, उनमा आएको परिवर्तन र पृथक् व्यवहारले नारायणगोपाल चिन्तित भए। मामाघर दार्जिलिङ गएकी बेबीलाई पछ्याउँदै उनी त्यही पुगे । दार्जिलिङको अपूर्व भेटमै नारायणगोपाल र बेबीको प्रेमको अन्त्य भयो। त्यसको केही वर्षपछि बेबीले परिवारको सिफारिसमा नेपालको पश्चिम जिल्लाको युवकसित बिहे गरे। गीतकार विश्ववल्लभको सम्झनाअनुसार त्यतिबेला नारायणगोपाल ईश्वरवल्लभसँग भेटेर गीत माग्नु पर्यो भनेर ईश्वरवल्लभको दार्जिलिङको ठेगाना माग्न उनको घर पुगेका थिए। काठमाडौंबाट विरक्तिएर मलंगवा हुँदै भारतको गोरखपुर, कटिहार हुँदै दार्जिलिङ पुगेका ईश्वरवल्लभ त्यतिबेला दार्जिलिङमै मास्टरी गर्दै थिए। उनी त्यतिबेला दार्जिलिङमा ईश्वरवल्लभ बसेकै म्युनिसिपल्टिी विल्डिङमा बसेका थिए। गीतकार ईश्वरवल्लभमार्फत नै नारायणोपालले दार्जिलिङस्थित हिमालय कला मन्दिरमा आबद्ध नगेन्द्र थापा, गोपाल योञ्जन, दिलमाया खाती, चन्द्रमित लक्सम अनि संगम समूहका शरण प्रधान, रञ्जित गजमेर, अरुणा लामा, जितेन्द्र वर्देवा आदि भेटे। ईश्वरवल्लभसितको भेटपछि नै नारायणगोपालको जीवनको सांगीतिक यात्रा सम्पूर्ण रूपमा बदलियो। यसपछि नै उनले ईश्वरवल्लभका गीतहरू जीवन्त भएर गाए। यतिबेलासम्म ईश्वरवल्लभका गीत तारादेवी र अम्बर गुरुङले मात्र गाएका थिए। पहिलो पटक ईश्वरवल्लभलाई भेट्न नारायणगोपाल दार्जिलिङ जाँदा उनले अम्बर गुरुङलाई पनि भेटे, उनी शंकर लामिछानेको पत्र लिएर अम्बरकहाँ पुगेका थिए। नारायणगोपालको दार्जिलिङको यो दौड एक भयानक परिवर्तनको समय थियो। उनी आफैं प्रेमको पराकाष्ठामा थिए जुन त्यहीबेला विसर्जन भयो। नारायणगोपाल दार्जिलिङको संगीतसित नेपाली संगीतलाई एकीकरण गर्न चाहिरहेका थिए। अम्बर गुरुङलाई नेपाल ल्याउने तैयारी भइरहेको थियो। नेपालका गीतकार कवि नगेन्द्र थापा, ईश्वरवल्लभ, बैरागी काइँला आदि दार्जिलिङमा संघर्ष गरिरहेका थिए। ईश्वरवल्लभसितको भेट नारायणगोपालको चमत्कारपूर्ण खेल थियो जसलाई अंग्रेजीमा करिश्माटिक चेन्ज भनिन्छ। त्यही समय ईश्वरवल्लभले संगीतका दुई सूत्रधार नारायणगोपाल र गोपाल योञ्जनलाई मीत लगाइदिए। यसपछि मितेरी संगीतको युग सुरु भयो। नारायणगोपालको जीवनमा प्रेम माणिक पछि संगीतकारका रूपमा मितज्यू गोपाल योञ्जनले प्रवेश गरे। गीतकारका रूपमा रत्नशमशेर थापाको ठाउँमा ईश्वरवल्लभ, गोपाल योञ्जन, नगेन्द्र थापा आए। त्यो दोस्रो सांगीतिक यात्रा सुरु भयो। मितेरी संगीतको युग नारायण र गोपालको दार्जिलिङको महांकालडाँडा २०२१ चैत्र ७ गते मित लगाइदिएपछि यी दुवै धुरन्धर संगीतकर्मीले नेपाली संगीतको युग परिवर्तन गरे। दुवैको जीवनमा चुनौती र बाधा त्यतिकै थिए तर अघि बढे। नारायणगोपालले त्यसपछि कान्छा र कान्छीका गीत गाएनन्। यद्यपि उनलाई एक कान्छा ठट्टैमा यो बैंस जान लाग्यो गीतबाट नै कान्छा को उपनाम मिलेको थियो। गायक अष्टमान श्रेष्ठलाई साइँलाजी चन्दनीको उकालोमा गाएपछि उस्ताद साइँला भनिए जस्तै। नारायणगोपालको यसपछिका गीतहरू ईश्वरवल्लभको सारा दिन अरूलाई बाँडे। बिहान नभई सारा शीत, मलाई जिन्दगी यो लाग्दछ, यो कस्तो व्यथा, झकिझकाऊ भएर गुञ्जिए, नगेन्द्र थापाको शब्दमा बिर्सेर फेरि मलाई नहेर, मेरो गीत म उभेको धुलोले सुनोस्, अनि गोपाल योञ्जनका एकसेक एक गीत गाए। नारायणगोपालको दार्जिलिङ दौडको ऐतिहासिक टिप्पणी गर्दै वरिष्ठ संगीतकार कर्म योञ्जन भन्छन्, नारान आउँदा यस्तो लाग्थ्यो आफ्नै भाइ घर आएजस्तो लाग्थ्यो। गीत संगीत, साहित्यको खुब चर्चा हुन्छ तर उसले मलाई मितदाजु भन्ने हुनाले मसित चैं अलि दूरी राख्थ्यो। योञ्जनसित मित लगाइसकेपछि नारायणगोपालले गोपाल योञ्जनसित केही गीतमा संयुक्त संगीत पनि गरे भने कर्म योञ्जनसित पनि केही गीतमा सहकार्य गरे। कर्म योञ्जनको संगीतमा नगेन्द्र थापाको शब्दमा गाएको चिनारी हाम्रो धेरै पुरानो रहे झैं लाग्छ। उनले आफ्ना पत्रमित्रताका साथी पेमला लामाका निम्ति गाएको भनी स्वीकारेका पनि छन्। नारायणगोपालको पहिलो प्रेमको अन्त्य दार्जिलिङमै भयो र अर्को प्रेमको सुरुवात पनि दार्जिलिङकै सिमानामा भयो। पेमाला लामा उनको पेनपलका मित्र थिइन्। पछि उनको गीतको प्रशंसक भइन् र दुईवीचमा विस्तारै प्रेम झ्याँगिदै गयो। यो त्यही समय थियो जति बेला उनी बरौदामा शास्त्रीय संगीत पढ्दै थिए। आफ्ना आमाबुबा मणिपुरको कोहिमामा दार्जिलिङ स्टोर्स खोलेर बसेका बेला एक्ली पेमला दार्जिलिङस्थित सुखिया पोखरीमा मामाघरमा बसेर पढ्दै काम गर्दै थिइन्। स्कुलमा पढाउने पेमलासित नारायणगोपाललाई मितदाजु कर्म, मितज्यू अनि गीतकार नगेन्द्र थापाले गराइदिए। पछि विवाह गर्दा पनि मितदाज्यू कर्म योञ्जन नै दार्जिलिङबाट आबा (टेलिग्राम) गरेर उनलाई बोलाएका थिए। अहिले त्यो आबाको सन्देश सम्झेर ८५ वर्षीय कर्म योञ्जन मुुसुमुस हाँस्दै भन्छन्, प्रोग्राम इज कन्फर्मड्। कम सुन। नारायणगोपालले यो आबा पितालाई देखाएर कार्यक्रम जाने स्वीकृति लिए र विवाहको बाटो बनाए। कुनै साथीलाई गोप्य रूपमा भेटेर करिब पाँच हजार सापट लिएर उनी दार्जिलिङ पुगे। घर छोडेर हिँडेको दिनबाट उनको पितासितको बाटो अलग्ग्यिो। उनले बरौदा सांगीतिक अध्ययन पनि छोडिदिए। आफ्नो पुख्र्यौली घर पनि छोडी दिए। उनलाई थाहै भएन त्यही दिनबाट उनको पितासित दूरी बढ्दै गयो। नारायणगोपाल बिहे गरेर सिधै पोखरा गए, कवि भूपि शेरचनको घरमा। उनका बाँकी साथीसंगी त्यहीँ दार्जिलिङमा छुटे। केही साथीभाइ काठमाडौंमा छुटे। बेबी र उनको सम्बन्धले नयाँ अध्याय शुरु गरिसकेको थियो। त्यसपछि गोपाल योञ्जन पनि नगेन्द्र थापाको सहयोगले नेपाल आए र नगेन्द्रकै सहयोगमा उनले पनि काठमाडौंमै विवाह गरेर घरजम गरेर बसे। साथी माणिकरत्नको सहयोगले नारायणगोपाल काठमाडौंमा आएर नाचघरमा तबलावादकमा जागिर खान थाले। विवाहपछिको युग नारायणगोपालको विवाह उनको परिवारमा पहिलो अन्तरजातीय विवाह थियो, यो विवाह गराइदिएबापत कर्म योञ्जनले झन्डैझन्डै गुरुवाचार्य परिवारबाट अपमानित हुनु परेको थियो। विवाहको केही समयपछि यी दुई (पतिपत्नी) ले पोखरामा सोल्जर्स स्कुलमा पढाउन पर्यो। संगीतमै रुचि भएको कारण पछि नारायणगोपाल सपत्नी काठमाडौं आए। माणिकको बलमा जनार्दन समको सिफारिसमा राष्ट्रिय नाचघरमा जागिर खाए अनि नाचघरकै पछिल्तिर भण्डारी चोकमा रविन भण्डारीको घरमा डेर बसे। डेराको जिन्दगी सुरु भएपछि नारायणगोपाल, गोपाल योञ्जन र नगेन्द्र थापा मिलेर लालीगुराँस सांगीतिक साँझ चलाउन थाले। समस्या भएपछि नारायणगोपालले यो काम पनि छोडिदिए। वैवाहिक जीवनपश्चात् घरमा प्रवेश नपाए पनि नारायणगोपालले केही वर्ष भण्डारीचोक, त्यसपछि ठमेलस्थित नरसिंहचोक अनि अन्तिम समय महाराजगन्जको मिलीजुली टोलमै बिताए। विवाहपछिको उनको समय झन् सक्रिय र सम्बल देखियो। उनले यही समय पुनः आफ्नो संगीतकारको छवि दह्रो बनाउँदै ल्याए र काम विशेष (नाचघरको जागिरको कारण)ले महाकवि लक्ष्मीप्रसाद देवकोटाको गीति नाटक मुनामदनमा चन्द्रराज शर्माको संगीतमा आफ्ना साथीहरू इन्द्रनारायण मानन्धर, गणेश रसिक, नवीनकिशोर राई, तारादेवीसित गीत गाए। विवाहको लगत्तै उनी नेपाली चलचित्र परिवर्तनमा गीत गाउन कोलकाता पुगे, भारतका प्रसिद्ध वाद्यवादक एवं संगीत संयोजक भी बल्साराको संगीतमा उनले तीन गीत गाए। गोरखापत्रका स्तम्भकार रामचन्द्र न्यौपानेलाई दिएको अन्तर्वार्तामा उनले यही समय ठमेलको डेरामा केही गजल शैलीका गीतहरू पनि गरे। विवाहपश्चात् उनको जीवनमा आएको ठूलो परिवर्तन गायन र संगीत मात्र नभई गीत छान्नमा पनि उनलाई पत्नी पेमलाबाट ठूलो सहयोग मिल्यो। कवि हरिभक्त कटुवालको मलाई नसोध कहाँ दुख्छ घाउ। त्यसमध्येको यो एक प्रमुख उदाहरण हो जसको संगीत स्वयं नारायणगोपालले नै गरेका थिए। त्यतिबेला नेपालमा आसामका गीतकार हरिभक्त कटुवाललाई संगीतकारमध्ये उनी अम्बर गुरुङ पछि दोस्रा थिए। विवाहको केही समयपछि उनले अर्को नेपाली चलचित्र मनको बाँधमा गीत गाए। परिवारको असहयोग, डेराको जिन्दगी, गायनमा एक्लोपन, रेडियो नेपालबाट बहिष्कृत हुनुपरेको यो कठिन समयको दौरमा नारायणगोपाललाई आफू काम गर्दै गरेको अफिसको हाकिम हुने मौका मिल्यो, २०३७ सालमा। तत्कालीन शिक्षा संस्कृतिमन्त्री केबी शाहीले घ श्रेणीको संस्थानको महाप्रबन्धकको पद नगेन्द्र थापालाई अफर गरेपछि थापा अर्कै अफिसको हाकिम भएर पूर्वतर्फ लागे, त्यो पद उनले नारायणगोपाललाई सिफारिस गरे। हाकिम नारायणगोपाल केबी शाहीले महाप्रबन्धकका रूपमा नियुक्ति दिएकै साँझ नारायणगोपालले आफ्ना प्रतिबद्धता जाहेर गरे। महाप्रबन्धकको भूमिका निभाउनु उनका निम्ति नाचघरको जागिर धेरै किसिमले चुनौती पूर्ण रह्यो। उनकै समयमा दसैंको मुखामा करिब डेढ दर्जन कलाकारको अस्थायी जागिर खोसियो। जसको नारायणगोपालले जीवनभर खेपिरहनु पर्यो। रेडियो नेपालबाट करारमा ल्याएका कलाकारले असहयोग गर्दा राजीनामा दिनुपर्ने कैयन् कठिन परिस्थिति आए। यसै समय उनले मनबहादुर मुखिया लिखित नाटक क्रसमा टाँगिएको जिन्दगी मञ्चन गरेर आर्थिक लाभबाट पहिलो पटक हाकिम चढ्ने स्टारलेट कार किने। यस नाटकका निर्देशक हरिप्रसाद रिमाल थिए। उनले पहिले निकालिएका कलाकार हरिवंश आचार्य, सुषमा शाहीलाई पुनः नाटकमा ल्याए। सांस्कृतिक संस्थानको सक्रियता बढाउन उनले गीति नाटक मुनामदन, गोपालप्रसाद रिमालको मसान, महेश थापाको कुहिरो भित्र अल्मलिँदा, वासु शशीको सबथोक गर्नुपर्छ, पी अर्जुनको हाँस्दै जल्नु पर्छ मञ्चन गरे। र, यही समय उनले दार्जिलिङका नयाँ पुराना कलाकार बोलाएर नाचघरको मञ्चमा स्मृतिका कोसेली हाम्रा गीतहरू मञ्चस्थ गरे। त्यहाँ काम गरिरहेका कलाकारको स्थायित्व र भवन निर्माणका निम्ति उनी बारम्बार लडिरहे तर एकदिन एउटा मन्त्रीसित भनाभनमा उनलाई त्यो पदबाट हटाइयो। र, उनले साप्ताहिक विमर्शमा त्यो कुरा खुलेरै विरोध गरे। यसपछि नारायणगोपालले ललितकला क्याम्पसमा असोसियट प्रोफेसर भएर प्रवेश गरे तर तत्कालीन क्याम्पस प्रमुख वीणा श्रेष्ठका अनुसार उहाँले ललितकलामा कुनै पनि कक्षा लिनु भएन। ललितकलाबाट अवकाश पाएपछि केही समय उनले सञ्चार मन्त्रालयअन्तर्गत प्रवद्र्धन शाखामा परामर्शदाताका रूपमा आबद्ध रहनु भयो। पञ्चायती शासनकालको यो अन्तिम समय उनी तत्कालीन व्यवस्थाको समर्थनमा अन्तर्वार्ता नदिइएबापत केही समय रेड लिस्टमा पनि परेका थिए। त्यतिबेला नेपाल टेलिभिजनबाट पञ्चायती व्यवस्थाको पक्षमा अन्तर्वार्ता लिन गएका पत्रकार राजु सिलवाल सम्झना गर्छन्। चलचित्र गायनमा नारायणगोपाल २०२२ सालमा नारायणगोपाल माइतीघरमा गीत गाउन आफ्ना साथी गीतकार प्रदीप रिमालसित मुम्बई पुगे तर उनी त्यस फिल्ममा रिजेक्ट भए। यसपछि उनले २०२७ सालमा परिवर्तन फिल्मको निम्ति भी बल्सारको संगीतमा चेतन कार्की र तीर्थ शेरचनको शब्दमा तीन गीत गाए। यो चलचित्र गायनमा उनको पहिलो प्रवेश थियो। २०३२ मा उनले चलचित्र मनको बाँधमा संगीतकारको निम्ति निवेदन दिए तर उनी त्यसमा संगीतकारका रूपमा रिजेक्ट भए उनको ठाउँमा नातिकाजी शिवशंकर आए। नाजिकाजी शिवशंकरको संगीतमा उनले त्यो फिल्ममा दुई गीत गाए, माधव घिमिरेको रचना र प्रदीप रिमालको संगीतको। यस फिल्ममा पहिलो पटक बच्चु कैलाशले पनि गाएका थिए। यसपछि २०३६ सालमा नातिकाजी गोपाल योञ्जनको संगीतमा सिन्दूरमा गाए, किरण खरेल र लक्ष्मण लोहनीको शब्दमा। गोपाल योञ्जनको संगीतकारको रूपमा यो प्रविष्टि थियो। सिन्दूरपछि उनले नेपाली चलचित्र बदलिँदो आकाश, कान्छी, चोट, चिनो, लाहुरे, कोसेली, दक्षिणा, माया आदिमा उनका गीत रेकर्ड भए। संगीतकारसितको लामो सहकार्यमा उनले अम्बर गुरुङ, गोपाल योञ्जन, चन्द्रराज शर्मा, नातिकाजी, शिवशंकर, सीके रसाइली, शान्ति ठटाल, कर्म योञ्जन, धर्मराज थापासित एक समय एक सहकार्य गरे भनें अर्को समय उनले नयाँ पुस्ताको निम्ति ढोका खोलिदिए, त्यसको पहिलो शृंखला आफूभन्दा दस वर्षपछि संगीतमा आएका दिव्य खालिङबाट सुरु हुन्छ। रेडियो नेपालले आफूलाई बहिष्कार गरेको बेला नारायणगोपालले दिव्यसित मिलेर रत्न रेकर्डिङबाट एलपी निकाले, त्यसपछि रत्न रेकर्डस्बाटै ब्ल्यु नोट निकाले। दिव्यपछि उनले दीपक जंगम, शुभ शम्भुजित, भूपेन्द्र रायमाझी, चन्दन लम्जेल, रनजित गजमेरसित सहकार्य गरे तर आफूसित भएको संगीतकारको व्यक्तित्वलाई कायमै राखे। जीवनको अन्तिमकालमा आफ्नो मातृभाषामा गीत गाउन रहर गरेर उनले इनाप साप्ताहिकमा गीत चाहियो भनेर विज्ञापन दिए तर भनेजस्तो गीत नआएपछि उनको यो प्रोजेक्ट रोकियो। रेडियो नेपालबाट गायन सुरु गरेका नारायणगोपालको लगभग ९ वर्ष रेडियो नेपालसित दूरी कायम रह्यो। यो सम्बन्ध रेडियो नेपालसित २०४७ साल मंसिर १९ गते राति ९ बजेको समाचारमा गएर टुंगियो जब समाचारवाचक कमल प्रधानले ब्रेकिङ न्युज दिए, नारायणगोपालको देहावसान भनेर। किलागल काठमाडौंमा जन्मेका नारायणगोपालको महाबौद्धनेरको वीर अस्पतालमा निधन भयो। तर उनको महायात्रा सुरु हुँदा प्रज्ञा प्रतिष्ठानको प्रांगणदेखि पशुपति आर्यघाटसम्मको लामो यात्रा कायमै थियो। नारायणगोपाल गायक मात्र नभएर इतिहासको एउटा महŒवपूर्ण घटक पनि हुन्, जसले आफ्नो गीतले सत्ता, शक्ति र शासकलाई हल्लाइदिएका थिए, मेरो गीत म उभेको धूलोले सुनोस्  कसैले सुन्दैन भने धरती आकाशले सुनोस्। नारायणगोपाल बिहे गरेर सिधै पोखरा गए, कवि भूपि शेरचनको घरमा। बेबी र उनको सम्बन्धले नयाँ अध्याय शुरु गरिसकेको थियो। त्यसपछि गोपाल योञ्जन पनि नगेन्द्र थापाको सहयोगले नेपाल आए र नगेन्द्रकै सहयोगमा उनले पनि काठमाडौंमै विवाह गरेर घरजम गरेर बसे।"
साउदीको दुर्घटनामा हात गुमाएका राई स्वदेश फिर्ता,"साउदी: साउदीमा भएको दुर्घटनामा हात गुमाएका अरुण राई स्वदेश फर्किएका छन् । ड्राइभर भिसामा साउदी पुगेका मोरङ बेलबारी६ का राईको सवारी दुर्घटनामा एक हात गुमेको छ । तीन वर्षअघि साउदी पुगेका उनी दुई वर्षअघि दुर्घटनामा परेका थिए । दुर्घटनामा उनीसँगै रहेका सहचालक भारतीय नागरिकको मृत्यु भयो । राईको भने उपचारका क्रममा हात गुमाउनुपरेको थियो । दुर्घटनामा परेपछि आफूले कम्पनीबाट सेवा सुविधा नपाएको गुनासो गर्दै रराईले २ वर्षसम्म साउदीमा अलपत्र परेको बताए । उनले भने, 'परिवारलाई सुख सुविधा दिने उद्देश्यले साउदी गएको थिएँ । कम्पनी मैले सोचेजस्तो परेन, सम्झौता अनुसारको सेवा सुविधा पनि पाइन।' काठमाडौंको गोंगबुमा रहेको नारायणी मेनपावरबाट साउदी जाँदा उनले १ लाख २५ हजार तिरेको बताए । दुर्घटनापछि बीमा लगायतको सेवा पनि नपाएको उनको गुनासो छ । अलपत्र पर्दा पनि कम्पनीले स्वदेश फर्काउन कुनै पहल नगरेपछि आफूले हार गुहार मागेको बताउँदै अन्नपूर्ण कर्मी विष्णु घिमिरे, नेपाली दूतावासका श्रमसहचारी देवेन्द्र कार्की, टीकाराम उपाध्यायलगायतको सहयोगमा स्वदेश फर्कन पाएको सुनाए । नेपाली रेष्टुरेन्ट लालिगुराँसले खानाको व्यवस्था गरेको र नेपाली समुदायले आर्थिक सहयोग स्वरुप ६ हजार साउदी रियल सहयोग गरेको उनले सुनाए । नेपाली दूतावासले उनलाई स्वदेश फर्काउन सफल भएको भन्दै उनले पाउने सेवा सुविधाका विषयमा पनि आवश्यक पहल चाल्ने जनाएको छ । दुर्घटनामा हात गुमाएका केसी र राई नेपाल फर्किने पर्खाइमा"
जस्तापाता बोकेर मतदाता भेट्दै सांसद,"बेनी : म्याग्दीको प्रदेशसभा क्षेत्र (ख)बाट गण्डकी प्रदेशसभा सदस्यमा निर्वाचित रेशमबहादुर जुग्जालीले मतदातालाई धन्यवाद दिन र जितको खुसी साट्न फरक शैली अपनाएका छन्। पाँचदलीय गठबन्धनको तर्फबाट प्रदेशसभा सदस्यमा निर्वाचित नेकपा (माओवादी केन्द्र)का म्याग्दी जिल्ला संयोजक जुग्जालीले रचनात्मक काम गरेर विजय उत्सव मनाएका हुन्। मंसिर ४ गते भएको निर्वाचनमा जुग्जालीले ८ हजार ७ सय २३ मत ल्याएर प्रदेश सांसदमा निर्वाचित भएका थिए। भोजभतेरको खर्च कटाएर विपन्न मतदातालाई सहयोग पुग्ने किसिमको काम गरेर विजय उत्सव मनाएको जुग्जालीले बताए। मंगला गाउँपालिका१ कुहुँको भीरकटेराका फाले र रतिकला फगामीको जीर्ण घर मर्मतका लागि जुग्जाली जस्तापाता बोकेर बिहीबार त्यहाँ पुगे। फगामी दम्पतीलाई जीर्ण घर मर्मतका लागि जुग्जालीले फगामी दम्पतीलाई ३६ थान ८ फुटको जस्तापाता उपलब्ध गराएका हुन्। ७६ वर्षका फाले बोल्न नसक्ने अपांग हुन्। उनकी ७७ वर्षीया श्रीमती रतिकला पनि लडेर हिँड्डुल गर्न सक्दिनन्। उनीहरूको ढुंगा, माटो र काठले बनेको दुईतले घर जीर्ण बनेर भत्कने अवस्थामा छ। खरले छाएको पिँडीको छानो चुहिने भएपछि बाहिर प्लास्टिक राखेका छन्। फगामी दम्पतीलाई छोरी तिलकुमारी पुनले स्याहारसुसार गर्दै आएकी छिन्। तिलकुमारी उनीहरूका एक मात्र सन्तान हुन्। आफ्नै जग्गाजमिन नभएका उनीहरूको आम्दानीको स्रोत सामाजिक सुरक्षा भत्तामात्रै हो। आर्थिक अभावका कारण घर मर्मत गर्न सकेका थिएनन्। जीर्ण घरमा जोखिम मोलेर बस्दै आएका छन्। भोज, भतेर गर्ने खर्चले केही रचनात्मक काम गरेर विजय उत्सव मनाउनुपर्छ भन्ने सुझाव र मेरो विचारअनुसार दुःख पाएका नागरिकलाई सहयोग गर्ने कार्यक्रम बनाएको छु, सांसद जुग्जालीले भने, साथीभाइ र आफन्तले उपलब्ध गराएको सहयोग सामाजिक क्षेत्रमा खर्चिएको हो। मंगला, मालिका र धवलागिरि गाउँपालिकामा एकएक वटा कार्यक्रम गर्ने जुग्जालीले बताए। फगामीका छोरी तिलकुमारीले जीर्ण घर मर्मतका लागि सांसद नै जस्तापाता बोकेर घर आएकोमा अचम्म लागेको बताइन्। सांसदले चुनाव जितेपछि गाउँमा मुख देखाउँदैनन् भन्ने सुनेको थिएँ, तिलकुमारीले भनिन् ।"
"स्याङ्जामा पद्मासँगको मतान्तर बढाउँदै धनराज, अग्रता ४ हजार ६३१ पुग्यो","स्याङ्जा: स्याङ्जा२ मा नेपाली कांग्रेसका धनराज गुरुङले अग्रता बढाउँदै लगेका छन् । पछिल्लो मत परिणाम अनुसार गुरुङको अग्रता ४ हजार ६३१ मतले अग्रता लिएका छन् । स्याङ्जा २ (ख) चापाकोटको मत गणना जारी छ । अहिलेसम्म चापाकोटका वडा नम्बर १,२,३ र ४ को मतगणना सकिएको छ । अब वडा नम्बर ५ को गणना जारी छ । पछिल्लो परिणाम अनुसार कांग्रेसका गुरुङको २७ हजार ३२ मत ल्याएका छन् । त्यस्तै दोस्रो स्थानकी नेकपा एमालेकी नेतृ पद्मा अर्यालले २४ हजार ४०१ मत ल्याएकी छन् । राष्ट्रिय स्वतन्त्र पार्टीका टिकराज गुरुङले ७ हजार ६६२ मत ल्याएका छन् ।"
मौद्रिक नीतिका कारण मुद्रास्फीतिमा कमी,"काठमाडौं : दैनिक महँगीको मार खेपेका आमउपभोक्ता अझै मूल्यवृद्धि दोहोरो अंकमा बढ्ने अनुमान गर्छन्। अहिलेको भोगाइलाई आधार मानेर आगामी वर्र्ष झन् मूल्यवृद्धि बढ्न सक्ने आकलन उनीहरूको छ। केन्द्रीय बैंकले मुद्रास्फीतिबारे गरेको यो छैटौं सर्वेक्षण हो। तर, पछिल्लो समय कसिलो मौद्रिक नीतिका कारण अपेक्षित मुद्रास्फीतिमा कमी आउन थालेको नेपाल राष्ट्र बैंकको सर्वेक्षणले देखाएको छ। राष्ट्र बैंकले, आर्थिक वर्ष २०७९८० (२०२२२३) को प्रथम त्रैमासिकको अपेक्षित मुद्रास्फीति सर्वेक्षणले यस्तो देखाएको हो। केन्द्रीय बैंकका अनुसार उक्त सर्वेक्षण २०७९ असोज २३ देखि असोज २९ (अक्टोबर ९ देखि १५ अक्टोबर, २०२२) सम्म ५७ सहरका ६० बजार क्षेत्रका व्यक्तिहरूसँग अन्तर्वार्तामार्फत सम्पन्न गरिएको थियो। प्रस्तुत परिणामहरू २०४० व्यक्तिहरूको प्रतिक्रियामा आधारित छन्। अघिल्लो सर्वेक्षणको तुलनामा यस सर्वेक्षणमा ८ सय ९९ थप व्यक्तिहरू थपिएको र यसरी धेरै जनाबाट महँगीको वास्तविक चित्रण आउन सक्ने केन्द्रीय बैंकले बताएको छ। मुद्रास्फीति अपेक्षा सर्वेक्षण अनुसार तीन महिनापछिको मध्य र एक वर्षपछिको मध्य अपेक्षित मुद्रास्फीति प्रक्षेपण २०७९ असारको तुलनामा घटेको छ। तीन महिना र एक वर्षपछिको मध्य अपेक्षित मुद्रास्फीति क्रमशः १० प्रतिशत र १२ प्रतिशत रहेको छ। व्यक्तिहरूले निकट अवधिमा मुद्रास्फीति घट्ने र मध्यम अवधिमा थोरै बढ्ने अपेक्षा गरेका छन्। नेपाल राष्ट्र बैंकले कसिलो नीति अवलम्बन गरेपश्चात् अपेक्षित मुद्रास्फीतिमा कमी आउन थालेको अध्ययनले पनि देखाएको आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले बताए। सार्वजनिक नतिजाअनुसार ८६६ प्रतिशत उत्तरदाताले आगामी तीन महिनामा मूल्यवृद्धि हुने अपेक्षा गरेका छन्। त्यसैगरी, ९५७ प्रतिशत उत्तरदाताले आगामी एक वर्षमा मूल्यवृद्धि हुने अपेक्षा गरेका छन्। आगामी तीन महिनामा मूल्यवृद्धि हुने अपेक्षा गर्ने उत्तरदाताहरूको अंश असार, २०७९ को तुलनामा घटेको छ र अर्को एक वर्षमा मूल्यवृद्धि हुने अपेक्षा गर्ने उत्तरदाताहरूको अंश थोरै बढेको छ। यसैगरी, खाद्य र खाद्यवस्तु, गैरखाद्यवस्तु तथा सेवा, घरजग्गा (आवास) लगायतमा आगामी तीन महिनामा मूल्य वृद्धि हुने अपेक्षा गर्ने उत्तरदाताहरूको अंश असार, २०७९ को तुलनामा घटेको छ। खाद्य र खाद्य समूहअन्तर्गतका गेडागुडी, दाल, चिनी तथा मसला र गैरखाद्य र सेवा समूहबाहेकका अन्य समूह तथा उपसमूहमा एक वर्ष अगाडि मूल्य बढ्ने अपेक्षा गर्ने उत्तरदाताहरूको अंश असार, २०७९ को तुलनामा केही घटेको छ। कार्यकारी निर्देशक डा श्रेष्ठ हामीले कसिलो मौद्रिक नीति लिएकाले हिजोको तुलनामा मूल्यवृद्धि तत्काललाई बढ्दैन भन्ने अपेक्षा सर्वेक्षणबाट देखिएको बताए। यो उत्तरदाताहरूको अपेक्षा हो। भोलिको दिनमा महँगी बढ्न सक्छ वा सक्दैन भन्न सकिँदैन। तर आजको दिनमा भएको तथ्यांकमा रहेर आंकलन मात्रै गरेको हो। हामीले ३ महिना, १ वर्षपछि कति होला भनेर सोधेका छौं। अब हामीले पुसमा फेरि सर्वेक्षण गर्छौं, उनले भने। उनको अनुसार हामीले मूल्यवृद्धि घट्नुपर्छ भनेर मौद्रिक नीति तय गरिएको थियो। सर्वेक्षणले यो प्रभावकारी भएको उनको भनाइ छ। सर्वेक्षणमा धेरैले गरेको अनुमान मेल खाने गरेको छ। यसले अबको महँगीको संकेत गर्ने र आगामी दिनमा सजग बनाउन मद्दत गर्नेछ, उनले भने। यद्यपि नेपाल राष्ट्र बैंकले हरेक महिना चामल, साग, दाललगायतका उपभोग्य वस्तु आदि गरेर ४ सय ९६ वस्तुको बजारमूल्यमा रहेर मुद्रास्फीतिको तथ्यांक सार्वजनिक गर्ने गर्दछ। चालू आर्थिक वर्षमा मुद्रास्फीति ७ प्रतिशतको सीमामा राख्ने भनिएको छ। तर केन्द्रीय बैंकको तथ्यांकअनुसार चालू आवको असोजसम्ममा समग्र मुद्रास्फीति साढे ८ प्रतिशत पुगेको छ।"
नलगाड नगरमा डिजिटल नागरिक बडापत्र,"जाजरकोट : जाजरकोटको नलगाड नगरपालिकाले जिल्लामै पहिलो पटक डिजिटल नागरिक बडापत्र सञ्चालन ल्याएको छ। सेवाग्राहीको सहजताका लागि सम्पूर्ण विवरणसहितको डिजिटल बडापत्र सञ्चालनमा ल्याइएको नगरपालिकाले जनाएको छ। नागरिक सेवाका बारेमा जानकारी लिन सहज होस् भनेर डिजिटल नागरिक बडापत्र सञ्चालनमा ल्याइएको प्रमुख प्रशासकीय अधिकृत मानबहादुर गिरीले जानकारी दिए। पालिकाले सेवा प्रवाह गर्दा सबै जानकारी डिजिटल बडापत्रबाट पाउने भएकाले पालिकाको भवन बाहिर र पालिकाको भवनभित्र समेत यो व्यवस्था गरिएको छ। नागरिक बडापत्रको प्रमुख उद्देश्य सेवा प्रवाहलाई पारदर्शी, जिम्मेवार र सरल अनि प्रभावकारी बनाउनु हो। सार्वजनिक निकायले आफूले प्रदान गर्ने सेवा तथा सुविधा स्पष्ट रूपमा सेवाग्राहीले देख्न सक्ने गरी लिखित रूपमा राखिएको प्रतिबद्धता नै नागरिक बडापत्र हो। त्यसैले बडापत्र सार्वजनिक सेवा तथा वस्तुको उपलब्धता र प्राप्तिको सूचना हो। यो सेवाप्रदायक निकायले सार्वजनिक सेवाको प्राप्त गर्न नागरिकले पुर्याउनुपर्ने प्रक्रिया, सेवाको गुणस्तर, सेवा प्राप्त गर्न लाग्ने समयावधि आदिका सम्बन्धमा एकपक्षीय रूपमा गरिएको प्रतिबद्धता हो। नागरिकलाई सेवासम्बन्धी सुसूचित गर्ने औजार नै नागरिक बडापत्र हो। बडापत्रमा गरिएको प्रतिबद्धता पूरा गर्नु सेवाप्रदायक निकायको कर्तव्य मानिन्छ। उच्चस्तरीय प्रशासन सुधार आयोग, २०४८ ले नेपालको सार्वजनिक प्रशासनमा सेवा प्रवाहलाई प्रभावकारी बनाउन नागरिक बडापत्र कार्यान्वयनमा ल्याउन गरेको सिफारिस र सुशासन (व्यवस्थापन र सञ्चालन) ऐन २०६४ जारी भएपछि निजामती सेवामा नागरिक बडापत्रको वैधानिक प्रवेश भयो। सुशासनसम्बन्धी नियमावली २०६५ मा नागरिक बडापत्रसम्बन्धी कार्यालयले दिने सेवा र त्यसको प्रकृति, सेवाग्राहीले सेवा प्राप्त गर्न पूरा गर्नुपर्ने कार्यविधि, सेवा प्रदान गर्न लाग्ने समयावधि, सेवा प्रदान गर्ने पदाधिकारी र निजको कार्यकक्षको विवरण, सेवा प्राप्त गर्न कुनै दस्तुर तथा अन्य रकम लाग्ने भए सोको विवरण, पेस गर्नुपर्ने आवश्यक कागजात प्रस्ट हुनुपर्ने उल्लेख गरिएको गिरीले जानकारी दिए। सार्वजनिक निकायबाट प्रदान गरिने सेवालाई जवाफदेही र विश्वसनीय तुल्याई सेवा प्रदान गर्ने निकाय र व्यक्तिलाई बढी जिम्मेवार, कामप्रति उत्तरदायी बनाउँदै सार्वजनिक निकायले नागरिक बडापत्र राखी बडापत्रमा प्रतिबद्धता गरिएबमोजिम सेवा प्रवाह नभएको भनी सेवाग्राहीले उजुरी गरेमा क्षतिपूर्ति प्रदान गर्नेगरी २०६९ साल माघ १५ देखि क्षतिपूर्तिसहितको नागरिक बडापत्रसम्बन्धी निर्देशिका, २०६९ पनि कार्यान्वयनमा आएको छ। निर्देशिकाअनुसार सार्वजनिक निकायले आफूले प्रदान गर्ने सेवामा क्षतिपूर्ति प्रदान गर्ने र नगर्ने सेवा छुट्टयाई नागरिक बडापत्रमा उल्लेख गर्नुपर्छ।"
माओवादी केन्द्रले पदाधिकारी बैठकमा सत्ता समीकरणबारे छलफल गर्दै,"काठमाडौं: निर्वाचनको समीक्षा र सम्भावित सत्ता समीकरणबारे छलफल गर्न नेकपा माओवादी केन्द्रको पदाधिकारी बैठक बोलाइएको छ । बैठक पार्टीको केन्द्रीय कार्यालय पेरिसडाँडामा दिउँसो ३ बजेलाई बोलाइएको छ । आजको बैठकमा मंसिर ४ मा सम्पन्न निर्वाचनको समीक्षा हुनेछ । माओवादीले प्रत्यक्षतर्फ पाएको मत तथा समानुपातिक मतबारे समीक्षा हुने बताइएको छ । त्यस्तै पार्टीका उपमहासचिव वर्षमान पुनको चीन भ्रमण र चीनमा गर्ने भेटवार्ताका विषयमा पनि पदाधिकारीबीच छलफल हुनेछ । बैठकमा आगामी सत्ता समीकरण, सरकारमा जाँदा नेकपा माओवादी केन्द्रको भूमिका, सत्ता समीकरणमा अनुपात लगायतका विषयमा पनि छलफल हुनेछ ।"
किन सुस्त कोरला सडकको काम ?,"जोमसोम : उत्तरदक्षिण जोड्ने राष्ट्रिय गौरवको (बेनीजोमसोमकोरला) सडकको काम सुस्त गतिमा बढेको छ। प्रतिकूल मौसम, प्राकृतिक विपद्का साथै निर्माण कम्पनीहरूको चरम ढिलासुस्तीका कारण राष्ट्रिय गौरवको कोरला सडक आयोजना तीव्र गतिमा अघि बढ्न नसकेको हो। भारतीय नाकाबन्दीपछि सडक स्तरोन्नति सुरु गरिएको कोरला सडकअन्तर्गत अहिले म्याग्दी खण्डको तीन वटा प्याकेजमा मात्र केही काम भए पनि अन्य स्थानमा सडक तथा पुलको काम ठप्पै भएका छन्। म्याग्दीको गलेश्वरदेखि तातोपानी र तातोपानीदेखि मुस्ताङको कोवाङ खण्डसम्म आंशिक सडक निर्माणको काम भइरहेको छ। जोमसोमकोरला सडकको २५ किमि सडक र निर्माणाधीन ८ वटा पुलको काम ठप्पै छन्। यसअघि निर्माणको काम धमाधम भइरहेको लोमान्थाङदेखि छोसेरसम्मको चार वटा पुल चिसोको कारण काम हुन सकेको छैन। जोमसोमकोरला खण्डको कागबेनी, छुसाङ, घमी, चराङलगायतका स्थानमा निर्माण कम्पनीको ढिलासुस्तीले सडक पुलको काममा भौतिक प्रगति हुन नसकेको हो। उपल्लो मुस्ताङमा चिसो ह्वात्तै बढेकाले मजदुर र उपकरण चालक त्यहाँ रहेर काम गर्ने अवस्था नरहेको बेनीजोमसोमकोरला सडक आयोजनाले जनाएको छ। आयोजनाले मौसम प्रतिकूलताका कारण जोमसोमकोरला सडकमा काम गर्न नसक्ने अवस्था रहेको भए पनि केही निर्माण कम्पनीले सुरुआती चरणदेखि नै निर्माणको काममा ढिलासुस्ती गरेको बताएको छ। यस्तै, उपल्लो मुस्ताङ जोड्ने कागबेनी पुल अन्तिम चरणमा पुगे पनि ठेकेदारले काम अलपत्र छोडेर सम्पर्कविहीन छन्। यसैगरी विभिन्न बहानाबाजी गरी ठेकेदारले पटकपटक म्याद थप्दै आइरहेको बेनीजोमसोम ७६ किमि सडकको चौथो पटक थपिएको डेडलाइन पनि गत असारमा सकिएको छ। सार्वजनिक खरिद नियमावली बाह्रौं संशोधनअनुसार यहाँ चार वटै खण्डको म्याद २०७९ असार मसान्तसम्म कायम गरिएको थियो। बेनीजोमसोम सडकअन्तर्गत तीन वटा खण्डको काम आंशिक गति लिए पनि अहिले कोवाङजोमसोम चौथो खण्डको १६ किमि सडकको काम अलपत्र छ। यस खण्डको जोमसोम क्षेत्रमा १६ सय मिटर सडक निर्माण कम्पनीले अधकल्चो पारेर छोडेको छ। २०७४ सालदेखि सुरु भएको राष्ट्रिय गौरवको बेनीजोमसोम सडकको चौथो खण्डको १६ किमि सडक स्तरोन्नति तथा कालोपत्रे गर्ने जिम्मा कोसी एन्ड न्यौपाने जेभीले लिएको थियो। जेभीले ७० करोड ५२ लाख लागतमा काम अघि बढाए पनि त्यसपछि सहायक निर्माण कम्पनी पटकपटक परिवर्तन हुँदा सडकको कामले गति लिन नसकेको हो। पछिल्लो पटक जिम्मा लिएका प्रतिनिधि भावेश बोहरा अहिले आयोजनाको सम्पर्कमा छैनन्। जोमसोम क्षेत्रको आरसीसी सडक, ड्रेन निर्माण र सडक चौडा गर्ने काम लथालिङ्ग छोडिएको छ। निर्माण कम्पनीको पछिल्लो प्रतिनिधिले पनि काम गर्न नसकेर फिर्ता हुँदा कोवाङजोमसोम १६ किमि सडक अलपत्र परेको हो। यहाँ आयोजनाले निर्माण कम्पनीले ठेक्का मोबिलाइजेसनबापत लिएको रकम फिर्ता गर्ने प्रक्रिया अघि बढाएको छ। यस्तै, पछिल्लो पटक बजेट विनियोजन भई सुरु गरिएको जोमसोमकागबेनी १३ किमि अस्फाल्ट कालोपत्रेको काम पनि सुरुआती चरणबाटै चरम ढिलासुस्ती भइरहेको छ। ५७ करोड ९८ लाख लागत रहेको जोमसोमकागबेनी कालोपत्रे सडक रौटाहा आत्रेय सारस जेभीले २८ करोड १४ लाखमा ठेक्का सम्झौता गरेको थियो। २०७८ असोज ४ गते ठेक्का सम्झौता भई २०८० असोजमा सम्पन्न गर्ने गरी १८ महिनाको समय निर्धारण गरिएको थियो। तर, ठेक्का सम्झौता भएको १३ महिना बितिसक्दा जम्मा ५ प्रतिशत पनि काम हुन सकेको छैन। यहाँ गत आवमा निर्माण कम्पनीले २७ लाख भुक्तानी बुझिसकेको छ। बेनीजोमसोम कालोपत्रे सडकको प्रतिनिधि राजेश कुँवर अहिले सम्पर्कविहीन रहेको आयोजनाले बताएको छ। उत्तरी चीनसँग व्यापारिक मार्ग विस्तार गर्ने उद्देश्यले सरकारले २०७४ सालदेखि राष्ट्रिय गौरवको (बेनीजोमसोमकोरला) सडक आयोजना अघि बढाएको हो। सुरुआती बेनीजोमसामकोरला गरी ११ सडकखण्ड र केही पुलको काम अघि बढाइएको भए पनि पछिल्लो चरणमा जोमसोमकागबेनी कालोपत्रे, मालढुंगाबेनी १३ किमि सडक र बेनीगलेश्वर ४ किमि सडकको योजना थपिएका हुन्। आयोजनाको हालसम्मको सम्पूर्ण भौतिक प्रगति ७८ प्रतिशत र वित्तीय प्रगति ६८ प्रतिशत रहेको आयोजना प्रमुख जगत प्रजापतिले जानकारी दिए। उनका अनुसार बेनीजोमसोम ७६ किमिमध्ये २६ किमि सडकको कालोपत्रे सम्पन्न भएको बताए। राष्ट्रिय गौरवको बेनीजोमसोमकोरला सडकमा कुल १९ वटा पुलको काम अघि बढाइएकोमा ५ वटा पुल निर्माण सम्पन्न भइसकेका छन्। सडकमा कुल १४ वटा पुल निर्माणाधीन अवस्थामा छन्। आयोजनाले अहिले मुस्ताङको लेते खोला, छाक्ताङ खोला र मार्फा खोलामा पुल निर्माणको काम भइरहेको जनाएको छ। आयोजनाले बेनीजोमसोम ७६ किमि किन सुस्त कोरला सडकको काम ? सडकको ७५ प्रतिशत र जोमसोमकोरला ११० किमि सडकको भौतिक प्रगति ९८ प्रतिशत रहेको बताएको छ। जसअन्तर्गत उपल्लो मुस्ताङको चराङछोसेर सडकको काम अन्तिम चरण रहँदा निर्माण कम्पनी सम्पर्कविहीन छन्। गत आवको असार मसान्तसम्म सडक तथा पुलमा गरी १० अर्ब ३५ करोड विनियोजन भएकोमा ७ अर्ब ५५ करोडको ठेक्का सम्झौता भइसकेको छ। जसअन्तर्गत सडकतर्फ ६ अर्ब ३१ करोडको ठेक्का सम्झौता भएकोमा ५ अर्ब २ करोड खर्च भइसकेको छ। यस्तै, सडक पुलतर्फ १ अर्ब २४ करोडको ठेक्का भइसकेकोमा ८२ करोड खर्च भइसकेको छ।"
भारतीय राजदूत श्रीवास्तवले प्रधानमन्त्री देउवालाई भेटे,काठमाडौं: नेपालका लागि भारतीय राजदूत नवीन श्रीवास्तवले प्रधानमन्त्री शेरबहादुर देउवासँग भेटवार्ता गरेका छन् । प्रधानमन्त्री देउवालाई भेट्न राजदूत श्रीवास्तव शनिबार बिहान प्रधानमन्त्री निवास बालुवाटार पुगेका थिए । भेटमा द्विपक्षीय हीतका विषयमा छलफल भएको प्रधानमन्त्रीको सचिवालय स्रोतले जनाएको छ ।
"समानुपातिक मतगणना जारी, कसको कति ?","काठमाडौं : प्रतिनिधिसभा सदस्यको समानुपातिक प्रणालीतर्फ हालसम्म एक करोड चार लाख चार हजार ७६६ मत गणना भएको छ। निर्वाचन आयोगको सूचना प्रणालीमा प्रविष्ट भएअनुसार नेकपा (एमाले) ले २७ लाख ८३ हजार ३८७ मत प्राप्त गरेको छ भने नेपाली कांग्रेसले २६ लाख ५२ हजार ६२८ मतसहित दोस्रो स्थानमा रहेको छ। नेपाल कम्युनिष्ट पार्टी (माओवादी केन्द्र) ले ११ लाख ६१ हजार ८८०, राष्ट्रिय स्वतन्त्र पार्टीले ११ लाख २३ हजार ७८, राष्ट्रिय प्रजातन्त्र पार्टीले पाँच लाख ८६ हजार २५९, जनता समाजवादी पार्टी नेपालले चार लाख २० हजार ९४३ र जनमत पार्टीले तीन लाख ९४ हजार ३८५ मत प्राप्त गरेका छन्। प्रतिनिधिसभामा प्रत्यक्षतर्फ एक सय ६५ क्षेत्रमध्ये एक सय ६२ क्षेत्रको परिणाम सार्वजनिक भइसकेको छ। स्याङ्जा क्षेत्र नं २, दोलखा र बाजुराको परिणाम आउन बाँकी छ।"
अपांगता दिवसमा बाजागाजासहितको र्याली (फोटो फिचर),"काठमाडौं: आज ३१औँ अन्तर्राष्ट्रिय अपाङ्गता दिवस । दिवसको अवसरमा अपांगता भएका व्यक्तिको अधिकारका लागि काम गरिरहेका विभिन्न संघसंस्थाले बाजागाजासहितको र्याली निकालेका छन् । काठमाडौंको भृकुटीमण्डपबाट सुरु भएको र्याली रत्नपार्क हुँदै भृकुटीमण्डपमा पुगेर समापन भएको छ । बाजागाजासहितको र्यालीमा नेपाल आर्मी, नेपाल प्रहरीको टोली पनि सहभागी भएको थियो । तस्बिर: अभिषेक महर्जन"
विश्व पारा तेक्वान्दो ग्रान्ड प्रिक्स खेल्ने नेपाली टिमको बिदाइ,"काठमाडौं: साउदी अरबको रियादमा हुने विश्व पारा तेक्वान्दो ग्रान्ड प्रिक्समा सहभागी हुन २ खेलाडीसहित ३ सदस्यीय नेपाली टिमलाई शुक्रबार बिदा गरिएको छ। डिसेम्बर ८ देखि १० तारिखसम्म हुने प्रतियोगितामा दुई नेपाली महिला खेलाडीले प्रतिनिधित्व गर्नेछन्। के ४४ क्याटगोरीअन्तर्गत ५७ केजीमुनी पारा ओलम्पियन पलेशा गोवर्द्धन र ५२ केजीमुनी सिर्जना घिसिङले प्रतिस्पर्धा गर्ने छन्। नेपाली टिमका प्रशिक्षक इन्टरनेसनल लेभल२ पारा तेक्वान्दो प्रशिक्षक कविराज नेगी लामा छन्। पेरिस पारा ओलम्पिकका लागि र्याङकिङ प्रतियोगिता समेत भएकाले प्रतियोगिता महत्वपूर्ण भएको प्रशिक्षक लामाले बताए। विश्व वरीयतामा शीर्ष १६ स्थानमा रहने खेलाडीले मात्र यो प्रतियोगितामा सहभागिताको अवसर प्राप्त गर्छन्। विश्व वरीयतामा पलेशा १०औं र सिर्जना १४औं स्थानमा छन्। प्रशिक्षक लामाका अुनसार आफ्नो तौलसमूहमा शीर्ष ६ स्थानमा रहने खेलाडी पेरिस पारा ओलम्पिकमा सीधै खेल्न पाउने प्रावधान छ। अन्तर्राष्ट्रिय पारा तेक्वान्दो प्रतियोगितामा पलेशाले ३ तथा सिर्जनाले २ पदक जितेका छन्। प्रशिक्षक लामाले अनुभवी खेलाडी भएकाले दुवैबाट राम्रो नतिजाको अपेक्षा गरिएको बताए। प्रतियोगिताकै दौरान हुने विश्व तेक्वान्दो गाला अवार्डमा पनि नेपाली टोली सहभागी हुनेछ। डिसेम्बर १० तारिखमा हुने अवार्ड कार्यक्रममा वर्ष पुरुषमहिला खेलाडी, प्रशिक्षक, रेफ्रीलगायतलाई सम्मान गरिने छ। टोलीलाई सफलताको शुभकामना दिदै नेपाल तेक्वान्दो संघका अध्यक्ष प्रकाशशमशेर राणा, सदस्यद्वय रामचन्द्र श्रेष्ठ र कुमार घिसिङले सातदोबाटोमा आयोजित एक कार्यक्रमबीच बिदाइ गरे। टोली सोमबार रियाद प्रस्थान गर्ने कार्यक्रम छ।"
पेट्रोलियम पदार्थको मूल्य घटेर आए पनि आयल निगमले घटाएन,"काठमाडौं : भारतबाट पेट्रोलियम पदार्थको मूल्य घटेर आए पनि नेपाल आयल निगमले मूल्य नघटाउने जनाएको छ । निगम हाल रु २७ अर्ब घाटामा रहेकाले मूल्य समायोजन नगर्ने भएको हो । निगमले शुक्रबार एक विज्ञप्ति जारी गर्दै अन्तर्राष्ट्रिय बजारमा प्रशोधित पेट्रोलियम पदार्थको मूल्यमा आएको उतारचढावले विगत लामो समयदेखि नोक्सानीमा सञ्चालन हुँदै आएको उल्लेख गरेको छ । इन्डियन आयल कर्पोरेशन लिमिटेडबाट यही १५ मङ्सिरमा प्राप्त खरिद मूल्यअनुसार एलपी ग्यासको मूल्य केही बढेको छ भने पेट्रोल, डिजेल, हवाई इन्धन र मट्टितेलमा केही घटेर आएको छ । 'मङ्सिर १५ गते पाएको खरिद मूल्यसूचीबमोजिम एलपी ग्यासमा प्रतिसिलिण्डर ४३९३ ले बढेर आएको छ । एलपी ग्यासमा निगमलाई हाल प्रतिसिलिन्डर रु दुई सय ७७०२ घाटा भइरहेको छ', विज्ञप्तिमा भनिएको छ, 'निगमले इन्डियन आयल कर्पोरेशनलाई हालसम्म तिर्न बाँकी रकम, पुरानो बक्यौता तथा नेपाल सरकारलाई तिर्नुपर्ने ऋणसमेत गरी करिब रु २७ अर्ब तिर्न बाँकी छ ।' ग्यास सिलिन्डर बिक्रीबाट मात्र निगमलाई १५ दिनमा ३६ करोड ८५ लाख घाटा हुने देखिएको निगमले जनाएको छ । यद्यपि पेट्रोल, डिजेल, हवाई इन्धन र मट्टितेलमा मूल्य घट्दा पनि यथावत् राख्दा १५ दिनमा करिब ५८ करोड नाफा हुने निगमले जनाएको छ । 'हाल अन्तर्राष्ट्रिय बजारमा प्रशोधित पदार्थको मूल्य पुनःघटबढ हुने क्रममा रहेको अवस्थामा पेट्रोलियम पदार्थको आपूर्ति सञ्चालन राख्न र इन्डियन आयल कर्पोरेशन लिमिटेडको बक्यौता एवं सरकारलाई उपलब्ध गराइएको ऋणको व्यवस्थापन गर्न निगमलाई चुनौती रहेकाले हाललाई पेट्रोलियम पदार्थको खुद्रा मूल्य यथावत राखिएको छ', विज्ञप्तिमा भनिएको छ ।"
सन् २०२२ मा नेपालमा रेमिट्यान्स बढ्ने अनुमान,"काठमाडौं : नेपालमा सन् २०२२ मा रेमिट्यान्स आप्रवाह तीन दशमलव छ प्रतिशतले बढेर साढे आठ अर्ब अमेरिकी डलर पुग्ने अनुमान गरिएको छ। विश्व बैंकले सार्वजनिक गरेको माइग्रेसन एन्ड डेभलपमेन्ट ब्रिफ रिपोर्टअनुसार गत वर्षको तुलनामा यस वर्ष रेमिट्यान्स बढ्ने देखिएको हो। सन् २०२१ मा नेपालले आठ अर्ब २० करोड अमेरिकी डलर बराबर रेमिट्यान्स भित्र्याएको थियो। नेपालले रेमिट्यान्समार्फत आउने रकम मुद्दति निक्षेपमा राख्दा अतिरिक्त ब्याज दिने व्यवस्था गरेको, दैनिक रूपमा पठाउन सकिने रकमको सीमा बढाएको र विदेशी मुद्रा बचत खाता खोल्न सकिने व्यवस्था लागू गरेपछि त्यसको सकारात्मक प्रभाव देखिएको पनि रिपोर्टमा उल्लेख छ। कूल गार्हस्थ्य उत्पादन (जिडिपी) आकारको तुलनामा बढी रेमिट्यान्स भित्र्याउने मुलुकमा नेपाल अग्रस्थानमा छ। नेपालले सन् २०२२ मा कूल जिडिपीको २२ प्रतिशत बराबर रेमिट्यान्स आर्जन गर्ने अनुमान विश्व बैंकको छ। सन् २०२२ मा विश्वव्यापी रेमिट्यान्स प्रवाहको वृद्धिदर चार दशमलव नौ प्रतिशत हुने अपेक्षा विश्व बैंकको छ। गत वर्ष अर्थात् सन् २०२१ मा विश्वभर पछिल्लो एक दशकयताकै उच्च रेमिट्यान्स परिचालन भएको थियो। सन् २०२० को तुलनामा सन् २०२१ मा १० दशमलव दुई प्रतिशतले रेमिट्यान्स प्रवाह बढेको विश्वबैंकको रिपोर्टमा उल्लेख छ। कोभिड महामारी, रुसयुक्रेन युद्ध, विश्वभर देखिएको मूल्यवृद्धिलगायत समस्याको असर आप्रवासी कामदार र रेमिट्यान्समा पनि देखिएको रिपोर्टमा उल्लेख छ। सन् २०२२ मा दक्षिण एशिया क्षेत्रको रेमिट्यान्स प्राप्ति तीन दशमलव पाँच प्रतिशतले बढ्ने अनुमान गरिएको छ। त्यो गत वर्षभन्दा न्यून हो। गत वर्ष अर्थात् सन् २०२१ मा यो क्षेत्रको रेमिट्यान्स आप्रवाह वृद्धिदर छ दशमलव सात प्रतिशत बराबर थियो। सन् २०२३ मा भने विश्व रेमिट्यान्स वृद्धिदर दुई प्रतिशतमा खुम्चिनेछ। आगामी वर्ष दक्षिण एशियाको रेमिट्यान्स वृद्धिदर शून्य दशमलव सात प्रतिशतमा खुम्चनेछ। यस वर्ष दक्षिण एशियामा मात्रै एक खर्ब ६३ अर्ब अमेरिकी डलर बराबर रेमिट्यान्स आउने अनुमान विश्व बैंकको छ। जनसङ्ख्याको अनुपातमा आप्रवासी कामदार पठाउने दक्षिण एशियाली मुलुकमा नेपाल तेस्रो स्थानमा छ। अफगानिस्थानले आफ्नो जनसङ्ख्याको १३ दशमलव पाँच, श्रीलङ्काले आठ दशमलव आठ र नेपालले आठ प्रतिशत आप्रवासी कामदार पठाएको छ। त्यस्तै भूटानमा छ दशमलव पाँच, बङ्गलादेशमा चार दशमलव आठ, पाकिस्तानमा तीन र भारतमा एक दशमलव तीन प्रतिशत जनसङ्ख्या आप्रवासी कामदारका रुपमा रहेका छन्। निम्न र मध्यम आय भएका मुलुकमध्ये सबैभन्दा बढी रेमिट्यान्स यस वर्ष भारतले भित्र्याउने अनुमान गरिएको छ। भारतले यस वर्ष एक खर्ब अमेरिकी डलर बराबर रेमिट्यान्स भित्र्याउने विश्व बैंकको अनुमान छ। त्यस्तै मेक्सिकोले ६० अर्ब डलर, चीनले ५१ अर्ब डलर, फिलिपिन्सले २८ अर्ब डलर, अरब रिपब्लिकले ३२ अर्ब डलर, पाकिस्तानले २९ अर्ब डलर, बङ्गलादेशले २१ अर्ब डलर र नाइजेरियाले २१ अर्ब डलर रेमिट्यान्स भित्र्याउने अनुमान गरिएको छ। रासस"
झापामा मोटरसाइकल दुर्घटना हुँदा २ जनाको मृत्यु,"झापा : झापामा छुट्टाछुट्टै मोटरसाइकल दुर्घटनामा परी दुई जनाको मृत्यु भएको छ। दुर्घटनामा दुई जना घाइते भएका छन्। शुक्रबार राति पौन १२ बजे अर्जुनधारा नगरपालिका४ भाङबारीस्थित भित्री सडक खण्डमा लक्ष्मीपुरबाट राते खोलातर्फ जाँदै गरेको बागमती प्रदेश ०२०१८ प ८३८५ नम्बरको मोटरसाइकल आफैं अनियन्त्रित भई बिजुलीको पोलमा ठोक्किँदा दुर्घटना भएको थियो। दुर्घटनामा परी मोटरसाइकल पाँचथर फिदिम नगरपालिका१ निवासी ३५ वर्षीय गंगाराम काफ्लेको मृत्यु भएको जिल्ला प्रहरी कार्यालय झापाले जनाएको छ। उनको टाउकोमा गम्भीर चोट लागेकोले उपचारको लागि बिर्तासिटि अस्पताल बिर्तामोड पुर्याउन साथ चिकित्सकले मृत घोषणा गरेका थिए। सोही मोटरसाइकलमा पछाडि सवार फिदिम १ निवासी ४० वर्षीय मिलन बस्नेतको टाउको र शरीरको विभिन्न भागमा चोटको छ उनको बिर्तासिटि अस्पतालमा उपचार भइरहेको प्रहरीले जनाएको छ। मोटरसाइकल प्रहरी चौकी शनिश्चरेले नियन्त्रणमा लिएको छ। त्यसैगरी शुक्रबार गए राति ११ बजे मेचीनगर नगरपालिका १० निन्दा पुलमा मोटरसाइकलको ठक्करबाट पैदल यात्री नाम, थर ,वतन नखुलेको अन्दाजी ७० वर्षीय वृद्धको मृत्यु भएको छ। पूर्वपश्चिम राजमार्गमा पश्चिमबाट पूर्वतर्फ जाँदै गरेको प्र १०११२ प ४३७१ नम्बरको मोटरसाइकलले उनलाई ठक्कर दिएको थियो। यता मोटरसाइकल चालक मेचीनगर८ बस्ने ३८ वर्षीय नकुल श्रेष्ठको टाउकोमा चोट लागेको र उनको उपचार भइरहेको छ। मोटरसाइकल इलाका प्रहरी कार्यालय धुलाबारीले नियन्त्रणमा लिएको छ।"
मधेस प्रदेश मिडिया काउन्सिलका अध्यक्ष शिवहरि भट्टराई मृत फेला,"मलङ्वा: मधेस प्रदेश मिडिया काउन्सिलका अध्यक्ष शिवहरि भट्टराई सर्लाहीको लालबन्दी नगरपालिका १३, पत्थरकोटस्थित एक रिसोर्टमा मृत फेला परेका छन् । नेपाल पत्रकार महासङ्घ सर्लाहीको ११ औँ वार्षिक साधारण सभामा सहभागी हुन पुगेका भट्टराई शुक्रबार राति बास बसेको पत्थरकोटस्थित रिसोर्टमा मृत फेला परेका हुन् । सप्तरीको राजबिराज नगरपालिका ७ बस्ने ६७ वर्षीय भट्टराई कार्यक्रममा सहभागी हुन शुक्रबार साँझ नै जनकपुरबाट पत्थरकोट पुगेका थिए । बेलुका खाना खाएर एउटा मात्रै कोठा भएको कटेजमा सुत्न गएका भट्टराई शनिबार बिहान नउठेपछि बोलाउन जाँदा मृत फेला परेका हुन् । अहिले घटनास्थलको मुचुल्का तयार गरिरहेको छ । मुचुल्का तयार पारेपछि शव पोष्टमार्टमका लागि प्रादेशिक अस्पताल मलङ्गवा लगिने प्रहरी नायब उपरीक्षक विजय श्रेष्ठले जानकारी दिए । भट्टराईको निधले साधारण सभाका सम्पूर्ण कार्यक्रम स्थगित भएको नेपाल पत्रकार महासङ सर्लाही शाखाका अध्यक्ष टंकबहादुर क्षेत्रीले जानकारी दिए ।"
११ हजारबाट सुरु गरेको मन्थली बचतको पूँजी सवा अर्ब,रामेछाप: करिब २५ वर्ष अघि स्थापना भएको रामेछापको पुरानो सहाकारी संस्था मन्थली बचत तथा ॠण सहकारी संथाले आफ्नो कुल पूँजी सवा अर्ब पुर्याएको छ । शनिबार सदरमुकाम मन्थलीमा आफ्नो २५ औँ स्थापना दिवस तथा साधारण सभाको आयोजना गर्दै संस्थाले आफ्नो आयव्यय सार्वजनिक गरेको हो । संथका अध्यक्ष गोविन्द प्रसाद घिमिरेले मन्थली बचतलाई विभिन्न महामारी र प्रकोपले वित्तीय सुचांकलाई आगामी दिनमा सुधार गर्दै लैजाने बताए । घिमिरेले साधारण सभामा अध्यक्षको प्रतिवेदन प्रस्तुत गर्दै मन्थली बचतलाई एसियायी स्तरको गुणस्तरीय सहकारी संस्थाको रुपमा स्थापित गर्न निरन्तर काम भइरहेको बताए । २५ वर्ष अघि ११ जना कर्मचारी तथा सदस्यबाट ११ हजार रुपैयाँले सुरु भएको मन्थली बचतको अहिले १ अरब २५ करोड पूँजी छ । १५ हजारभन्दा बढी सदस्य रहेको संस्थाका जिल्लाभर ५ सेवा केन्द्र छन् भने यो वर्ष संस्थाले ५६ लाख भन्दा बढी मुनाफा कमाएको कोषाध्यक्ष टीकाप्रसाद भट्टद्वारा प्रस्तुत आर्थिक प्रतिवेदनमा उल्लेख गरिएको छ।
"टरीगाउँ विमानस्थलमा इन्धन डिपो भरियो, जहाज आएन","दाङ : दाङको टरीगाउँ विमानस्थलमा इन्धन डिपोको मुद्दाले धेरै चर्चा पायो। हवाई इन्धन विमानस्थलमा उपलब्ध नहुँदा हवाई सेवा नियमित नभएको र भाडा महँगो भएको भनियो। त्यसको समाधानको लागि सरोकारवालाहरूको पहलमा विमानस्थलमा इन्धन डिपो निर्माण भयो। इन्धन डिपोको योजना सफल पनि भयो। विमानस्थलमा इन्धन डिपोको पूर्वाधार निर्माण भयो। अहिले जहाजसम्म इन्धन लैजाने बाउजर पनि तयारी अवस्थामा राखिएको छ। डिपोमा एक महिनाका लागि पुग्ने इन्धन स्टकसमेत गरिएको छ तर इन्धन प्रयोग गर्ने जहान टरीगाउँ विमानस्थलमा १५ दिन यतादेखि आएको छैन। इन्धन डिपोबाट हवाई इन्धन सञ्चालन गर्न नेपाल आयल निगम नेपालगन्जको टिम केही दिनदेखि दाङमै बसिरहेको छ। कार्यालयका प्रमुखसहितको टोली र केन्द्रको नागरिक उड्डयनतर्फको सहायक प्रबन्धकसहितको टोली विमानस्थलमै छ तर नेपाल वायु सेवा निगमको जहाजले भने दाङमा १५ दिनदेखि सेवा नदिँदा इन्धन डिपोको इन्धन विमानस्थलसम्म पुर्याउने योजनामा रहेको निगमको टोलीले हवाई जहाजसम्म तेल पुर्याउन सकेको छैन। जहाज मर्मत गर्नुपर्ने अवस्था आएको हुँदा सेवा केही दिनदेखि दिन नसकिएको नेपाल वायु सेवा निगमले बताएको छ। यहाँ इन्धनको व्यवस्था भइसक्यो। जहाज आउँदैन, आयल निगमका एक कर्मचारीले भने, जहाज आयो भने पो तेल दिने हो। हामी त जहाज कुरेका कुर्यै भएका छौं। गत वर्षको साउनदेखि निर्माण सुरु गरी इन्धन डिपोको लागि आवश्यक संरचना तयार गरिएको थियो। प्रारम्भिक परीक्षण गरेर पूर्ण रूपमा सञ्चालन गर्ने तयारी गरेको निगमले एक सातादेखि प्रयास थाले पनि सफल भएको छैन। नेपाल आयल निगमको नेपालगन्ज डिपो प्रमुख दुर्गा पछाईले हवाई इन्धन डिपोमा फुलफेज इन्धन रहेको बताइन्। हामी पूर्ण रूपमा तयार भएर बसेका छौं। जहाज आएमा सहजै तेल भर्ने अवस्था छ। अहिले इन्धन डिपोमा ४१ हजार लिटर हवाई इन्धन स्टक छ। ३० हजार लिटर डिपोमा र ११ हजार बाउजरमा राखिएको छ, उनले भनिन्, अहिलेको उडान अनुसार एक महिनाभन्दा बढी समयका लागि इन्धन जगेडा हुन्छ। यसको नियन्त्रण नेपालगन्जबाट हुने र रेखदेख तुलसीपुर डिपोबाट हुने उनको भनाइ छ। नेपाल आयल निगमका एभिएसन विभागका सहायक प्रबन्धक उपेन्द्रकुमार सुवेदीले टरीगाउँ एरपोर्टमा स्थापना भएको इन्धन डिपोले सूर्योदयदेखि सूर्यास्तसम्म सेवा दिने बताए। निगमले टरीगाउँ इन्धन डिपोबाट निजी हवाई कम्पनीहरूलाई पनि हवाई इन्धन दिने उनले बताए। नेपाल वायु सेवा निगमलाई मात्रै सेवा दिन हामी स्थापना भएका छैनौं, उनले भने, यसबाट निजी कम्पनीका जहाज र हेलिकप्टरहरू सबैले सेवा पाउनेछन्। तुलसीपुर डिपोका प्रमुख विपिन श्रेष्ठले हवाई इन्धन डिपोको सम्पूर्ण परीक्षण गरिसकेको र अब प्रयोग मात्रै गर्न बाँकी रहेको बताए। डिपो सञ्चालनका लागि कात्तिकमै प्रयास गरिएको थियो तर चाडपर्वको कारण केही ढिला भएको बताए। पछिल्लो समय जहाज नै १५ दिनदेखि नआउँदा सेवा सुरु हुन नसकेको हो। अहिले भने हामी तेल भरेर बसेका छौं, उनले भने, इन्धन फुलफिल छ। जहाज आएको छैन। डिपोमा इन्धन भण्डारणका लागि टं्याक ३० हजार लिटर क्षमताको छ भने जहाजमा तेल रिफिल गर्नका लागि ११ हजार लिटर क्षमताको बाउजर (ट्यांकर) तयारी अवस्थामा छ। इन्धन डिपो नहुँदा टरीगाउँ विमानस्थलमा उडान भर्ने जहाजले दुईतिर उडानका लागि इन्धन ढुवानी गरिरहेको अवस्थामा डिपो सञ्चालनमा आएपछि सहजता हुनेछ। इन्धन बोकेर ल्याउनु पर्दा जहाजले सिट क्षमताअनुसारको पूरै यात्रु बोक्न पाएका थिएनन् भने हवाई भाडासमेत महँगो पर्ने गरेको छ। टरीगाउँ विमानस्थलमा अहिले १९ सिटे ट्विनेटर जहाज मात्रै सञ्चालनमा छ। टर्मिनल भवनको पश्चिमतिर इन्धन डिपो स्थापना गरिएको छ। करिब डेढ करोड लागतमा डिपोको निर्माण गरिएको हो। न्यु ड्राइभन एमसी फाल्गुनान्दले इन्धन डिपोको निर्माण गरेको हो। पुरानो टरीगाउँ विमानस्थल विभिन्न समयमा बन्द हुँदै सञ्चालन हुने गरेको छ। विमानस्थलमा ७ सय मिटर लम्बाइ र ३० मिटर चौडाइको धावनमार्ग मात्रै कालोपत्रे भएकाले ट्विनेटर विमान मात्रै अवतरण गर्न सक्छन्। विमानस्थलमा कालोपत्रे नहुँदै त्योभन्दा ठूला जहाज आउने गरेका थिए।"
अन्डर डग्स अस्ट्रेलिया र दाबेदार अर्जेन्टिना भिड्दै,"दोहाः फिफा विश्वकपको अन्तिम १६ अन्तर्गत शनिबार राति अर्जेन्टिनाले अस्ट्रेलियासँग खेल्दै छ। समूह सीको विजेताको हैसियतमा नकआउटमा पुगेको अर्जेन्टिनाले समूह डीको उपविजेता अस्ट्रेलियासँग भेट निश्चित गरेको थियो। मिडफिल्डर रोडरिगो डी पौल अर्जेन्टिना राष्ट्रिय टिमकोरूपमा खेल्न अभ्यस्त हुन थालेको बताउँछन्। विश्वकपको प्रमुख दाबेदारको रूपमा कतार पुगेको अर्जेन्टिना समूह चरणको पहिलो खेलमै साउदी अरबसँग २१ गोलको नतिजामा पराजित भएको थियो। समूह चरणका बाँकी दुई खेलमा मेक्सिको र पोल्यान्डलाई समान २० को नतिजामा पराजित गर्दै अर्जेन्टिनाले नकआउट यात्रा तय गरेका थियो। दबाबमा परेर पनि दुवै खेलमा उत्कृष्ट प्रदर्शन गर्दै समूह विजेता बन्दा नयाँ चुनौती सहज देखिएको छ। हामी सधैँ पराजयबाट सिक्छौं, हामी असाधारण अवस्थामा पुगेका थियौं, डी पौल भन्छन्, तर, हामीले उत्कृष्ट शैली र विशेषता प्रदर्शन गर्यौं। अर्जेन्टिना किन कतार पुगेको भन्ने लक्ष्यबाट विमुख कहिल्यै नभएको डी पौल बताउँछन्। कहिले काहीँ सबै योजनाअनुसार हुने र कहिले नहुने उनी बताउँछन्। तर, मेक्सिकोविरुद्धको दोस्रो हाफमा हामीले राष्ट्रिय टिमको रूपमा खेल्न थाल्यौं, उनले भने, त्यही कुरा हामीले पोल्यान्डविरुद्धको पूरा ९० मिनेटमा प्रदर्शन गर्यौं। एट्लेटिको मड्रिडका मिडफल्डरको साउदी अरबविरुद्ध प्रदर्शनपछि तीव्र आलोचना भएको थियो। तर, त्यसले देशका लागि खेल्ने उनको इच्छामा कुनै कमी नआउने डी पौल बताउँछन्। म जन्मेको देश, अर्जेन्टिनाको जर्सी लगाउन पाउँदा गर्वान्वित महसुस गर्छ, उनले भने, म आफ्नो मृत्युसम्म यो जर्सीको रक्षा गर्छु। म यसका लागि सबैथोक दिन तयार छु, कहिले सबै राम्रो हुन्छ कहिले हुँदैन। म त्यो कहिल्यै नलुकाउने भएकाले नै यहाँ आइपुगेको हुँ। कतारको स्थानीय समयअनुसार बुधबार राति पोल्यान्डसँग् खेलेको अर्जेन्टिनाले शनिबार राति अस्ट्रेलियासँग खेल्नु परेकोमा प्रशिक्षक लियोनेल स्कालोनी सन्तुष्ट छैनन्। स्कालोनीले अस्ट्रेलियाविरुद्ध एन्जल डी मारियाविरुद्ध टिम तयार गर्नुपर्नेछ। उनी पोल्यान्डविरुद्धको खेलबाट ५९औं मिनेटमा सब्स्टिच्युट भएका थिए। डी मारियाले तिघ्रामा केही समस्या महसुस गरेका थिए, त्यसैले निकाल्नु परेको थियो प्रशिक्षक स्कोलोनी भन्छन्, उनी हाम्रा लागि कति महत्त्वपूर्ण छन् भन्ने सबैलाई थाहा छ। खेलाडी अझै घाइते हुनसक्छ भने मैदानमा छाड्नु हुँदैन। कप्तान लियोनेल मेसी अस्ट्रेलियाविरुद्ध खराब विगतबाट मुक्तिको खोजीमा हुनेछन्। पाँचौं विश्वकप खेलिरहेका मेसीले विश्व फुटबलको सबैभन्दा ठूलो प्रतियोगितामा आठ गोल गरेका छन्। तर, ती सबै समूह चरणका खेलमा सम्भव भएका थिए। यसको अर्थ अस्ट्रेलियाविरुद्ध मेसी नकआउट चरणमा पहिलो गोलको खोजीमा हुनेछन्। उनले नकआउट चरणमा गरेका २३ प्रहार गोलमा परिणत हुन सकेका छैनन्। यद्यपि, उनले सन् २०१०, २०१४ र २०१८ को नकआउट चरणमा असिस्ट दिएका थिए। उनी तीन फरक विश्वकपको नकआउटमा असिस्ट गर्ने पहिलो खेलाडीसमेत हुन्। अस्ट्रेलियाविरुद्ध अर्जेन्टिना बलियो दाबेदार हो। तर, जारी विश्वकपको समूह डीमा फ्रान्स, डेनमार्क र ट्युनिसियासँग परेको अस्ट्रेलिया यहाँ पुग्ने अनुमान थिएन। दुवै टिमको लाइनअप हेर्ने हो भने आकासपातलको फरक छ। डेनमार्कविरुद्धको खेलमा अस्ट्रेलियाको पहिलो रोजाइमा युरोपेली शीर्ष पाँच लिग खेल्ने खेलाडी थिएनन्। पहिलो रोजाइका ११ मध्ये चार खेलाडी दोस्रो डिभिजन लिगका खोलडी थिए। जसमध्ये फरवार्ड मिचेल ड्युक जापानमा फागियानो ओकायामाबाट व्यावसायिक फुटबल खेल्छन्। अर्कातिर अर्जेन्टिना ११ खेलाडी नै युरोपेली शीर्ष पाँच लिगका खेलाडी छन्। जसमा सात पटकका बालन डीअर विजेता मेसी, युभेन्टसका फरवार्ड डी मारिया, म्यानचेस्टर सिटीका स्टार जुलियन अल्भारेज समावेश छन्। विश्वकपमा अर्जेन्टिना र अस्ट्रेलियाको यो पहिलो भेट हो। यसअघि सन् २००७ मा एउटा मैत्रीपूर्ण खेलमा यी दुई टिम आमनेसामने भएका थिए। डिफेन्डर मार्टिन डेमिचेलिसको निर्णायक गोलमा अर्जेन्टिनाले १० गोलको नतिजामा सकरुजलाई पराजित भएको थियो। प्रभाव पार्न सक्ने खेलाडी अलेक्सिस म्याक अलिस्टर (अर्जेन्टिना) ब्राइनटका प्ले मेकर म्याक अलिस्टर पोल्यान्डविरुद्ध प्लेयर अफ दी म्याच चुनिएका थिए। उनकै गोलमा अर्जेन्टिनाले अग्रता लिएको थियो। ब्राइटनमा उत्कृष्ट लयमा रहे पनि म्याक अलिस्टर पहिलो खेलमा साउदी अरबविरुद्ध पहिलो रोजाइमा परेका थिएनन्। तर, त्यसपछिका दुई खेलमा मौका पाएका म्याक अलिस्टरले प्रभाव देखाएका छन्। मेसीलाई प्राथमिकतामा राखेर विपक्षी टिमले रक्षात्मक शैली अपनाउँदा उनले फाइनल थर्डमा खेल्ने मौका पाएका छन्। जसको फलस्वरुप उनले गोल पनि गरे। सातौं पटक विश्वकप खेलिरहेको अस्ट्रेलिया पहिलो पटक क्वार्टरफाइनल पुग्न चाहन्छ। तर, त्यसमा म्याक अलिस्टर बाधक बन्न सक्छन्। म्याथ्यु लेकी (अस्ट्रेलिया) लेकीले अस्ट्रेलियाका लागि गरेको १४औं गोलकै मद्दतमा सकरुजले अन्तिम १६ मा स्थान बनाएको थियो। डेनमार्कविरुद्धको जितमा उनको त्या निर्णायक गोल नै विश्वकपमा भने पहिलो थियो। अस्ट्रेलियन टिममा भएका खेलाडीभन्दा कम्तिमा पाँच गोल धेरै गरेका लेकी अर्जेन्टिनाको रक्षापंक्तिका लागि समस्या बन्ने खुबी राख्छन्। जारी विश्वकपमा अस्ट्रेलियाले गरेका तीन गोलमा उनी प्रत्यक्ष संलग्न छन्। दुई असिस्ट दिएका लेकीले एक गोल आफैँ गरेका छन्। उनी अस्ट्रेलियाबाट विश्वकपको एउटै संस्करणमा गोल र असिस्ट गर्ने तेस्रो खेलाडी हुन्। यअसघि टिम काहिल र जोन एलोइसीले सन् २००६ विश्वकपमा असिस्ट र गोल गरेका थिए।"
कहिले पाउने मुआब्जा ?,"झापा : भद्रपुर नगरपालिका५ की आशा पण्डितको पीडा जस्ताको त्यस्तै छ। न, त आफ्नो जमिनमा नयाँ घर बनाएर बस्न पाउँछिन्, न राज्यले रोक्का राखेको जमिनको क्षतिपूर्तिबापत उचित रकम नै उपलब्ध गराउँछ। घरमाथि टिन। भुइँ माटोको। वरिपरि बाँसको टाटीले घेराबारा गरी जसोतसो मेची नदी किनारको बस्तीमा बस्दै आएकी छिन् आशा। उनको परिवार बर्खा होस् या हिउँद दुःखसुखले जीवन कटाउन बाध्य छ। मुआब्जा नपाउँदा अन्यत्र नयाँ पक्की घर बनाएर सर्न पाइरहेको छुइनँ, उनले भनिन्, भर्खरै छोरीको विवाह भयो, जमिन धितो राखेर बैंकबाट ऋण लिने बाटो पनि सरकारले बन्द गरिदिँदा समस्या झेल्नु पर्यो। आशाकी छिमेकी निर्मला पाठकको पीडा पनि उनीभन्दा कम छैन। मेची पुल जोड्ने भद्रपुर भन्सार कार्यालय अगाडिको कालोपत्रे सडक जमिनभन्दा अग्लो बनाइएको छ। बस्तीमा जमेको पानी निकास हुने ठाउँ छैन। नगरपालिकाले दिने सेवा सुविधा पनि कटौती गरिदिएको छ। बर्खामा हिलैहिलोमा बस्नु परेको छ, पीडित जग्गाधनी निर्मलाले भनिन्, भन्सारले जमिन रोक्का लगाइसकेको छ, भन्सार कर्मचारी भन्छन् यहाँ घर नबनाउनुस्, यो जग्गा भन्सारले लिन्छ, न त भन्सारले जग्गा लिन्छ, न त घर बनाउन दिन्छ। आफूले छिटोभन्दा छिटो न्याय पाउनुपर्ने बताउँदै उनले दुःखेसो पोखिन्, गरिबको पीडा कसले सुनिदिने हो सरकार ? भद्रपुरगलगलिया सीमा नाका जोड्ने मेची पुल सञ्चालनमा आएलगत्तै सरकारले २०७५ भदौ १ गतेदेखि छोटीबाट स्तरोन्नति गर्दै भद्रपुर भन्सार कार्यालयलाई मूल भन्सारमा परिणत गर्यो। पुरानै संरचना मूल भन्सार कार्यालयमा परिणत गरेपछि भन्सार विभागले भद्रपुर भन्सारको विस्तारसँगै नयाँ भौतिक संरचना निर्माणका लागि जमिन खोज्न सुरु गरेको थियो। विभागले २०७६ वैशाख १७ गते हाल रहेको भन्सार कार्यालयलाई उत्तरपट्टिको स्थानीयको नम्बरी जमिन अधिग्रहण गर्ने निर्णय गरेको थियो। विभागले निर्णय गरेको झन्डै १५ महिनापछि तत्कालीन झापाका प्रमुख जिल्ला अधिकारी उदय रानामगरले जमिन अधिग्रहण मूल्यांकन उपसमिति गठन गरी प्रक्रिया अघि बढाएको थियो। उपसमितिले जमिनको छनोट गरी स्थानीयको जम्मा १ सय ६ वटा कित्तामा रहेको करिब ९ बिघा जमिन लिने निर्णय गर्यो। उपसमितिले जग्गाधनीहरूको कित्ता पहिचान गरी २०७७ साउन २७ गते पत्रिकामै सूचना प्रकाशन गरी जिल्ला मालपोत तथा भूमिसुधार कार्यालयमा सबैको जमिन रोक्का राखिदियो। तत्कालीन भन्सार प्रमुख फणीन्द्र खतिवडाले जमिन अधिग्रहणको प्रक्रिया अघि बढाएको थियो। उनको सरुवा भएपछि २०७७ पुस ३ गते भन्सार प्रमुखको जिम्मेवारीमा प्रमोद पौडेल आए। पौडेल आएपछि उनले जग्गा अधिग्रहण गर्ने विषयमा लागि नै परे। उनको पालामा जमिन अधिग्रहणको विषयमा सात पटक बैठक बस्यो। एक वर्ष पनि बस्न नपाउँदै उनको पनि सरुवा भयो। त्यसपछि २०७८ पुसमा रामेश्वर मिश्र भन्सार प्रमुख भएर आए। उनले पनि अधिग्रहणको प्रक्रिया अघि बढाउन केही हदसम्म पहल गर्यो। ६ महिना बस्न नपाउँदै उनको पनि २०७९ भदौ २५ गते सरुवा भयो। करिब डेढ महिनाअघि भद्रपुर भन्सार कार्यालय प्रमुखमा अमित तिवारी आएका छन्। सम्बन्धित निकाय र भन्सार कार्यालयले विविध कारण देखाउँदै हालसम्म जमिनको उचित मुआब्जा वितरण नगरेको र जग्गासमेत मालपोतमा रोक्का राखिदिँदा स्थानीयले थुप्रै समस्या भोग्दै आएका छन्। विगत लामो समयदेखि जग्गा अधिग्रहणको समस्या समाधान नभएको भन्दै पीडित जग्गाधनीहरू भन्सार कार्यालयमा डेलिगेसन गएका छन्। पीडितहरूले खुलेर भन्सार प्रमुख तिवारीसमक्ष आफ्नो समस्या पोखेका थिए। तीनवटा हाकिम सरुवा भएर गइसके। चौथो हाकिम आएका छन्। अहिलेसम्म हाम्रो सुनुवाइ भएन, जग्गाधनी मञ्जु मण्डलले भनिन्, कि सरकारले हाम्रो जमिनको तत्काल उचित मुआब्जा दिओस् वा मालपोतमा रोक्का राखेको जग्गा फुकुवा गरिदियोस्। करिब ३० घर परिवार यहाँ बसोबास गर्दै आइरहेका छन्। केही जमिन खेती योग्य छन्। ती जमिन अधिग्रहणका लागि सरकारले दुई वर्षअघि नै एक करोड बजेट छुट्ट्याइसकेको थियो। जमिनको मूल्यांकन प्रमुख जिल्ला अधिकारीले सरकारी चलनचल्तीको भाउअनुसार गरेपछि मात्र सरकारले थप बजेट पठाउने भन्सार स्रोतले जनाएको छ। जमिनमा अहिले कुनै विवाद छैन। आफू प्रमुख भएर आएपछि एक पटक बैठक बसिसकेको भन्सार प्रमुख तिवारीले बताए। जमिन अधिग्रहण मूल्यांकन उपसमितिमा रहेका कर्मचारीहरूको सरुवा भएकाले केही समस्या उत्पन्न भएको हो। सिडिओ साबसँग यसबारेमा कुराकानी भइसकेको छ, उनले भने, अब छिट्टै उपसमितिको बैठक बसेर मंसिर मसान्तसम्म यसको टुंगो लाग्छ। उपसमितिले लगभग सबै प्रक्रिया पूरा गरिसकेकोले अब जग्गाको रकम दिने मूल्य मात्र निर्धारण गर्न बाँकी रहेको उनले बताए। भन्सारले मुआब्जा वितरणमा ढिलासुस्ती गरेको भन्दै पीडित जग्गाधनीहरूले पटकपटक भन्सार कार्यालय घेराउ गर्दै दबाब दिँदै आएका छन्। उनीहरू भन्सारमा तालाबन्दी गर्न पनि पछि हटेनन्। साथै वडा कार्यालय, भद्रपुर नगरपालिका र जिल्ला प्रशासन कार्यालय झापामा कयौँ पटक डेलिगेसन गइसकेको उनीहरू बताउँछन्। यता प्रमुख जिल्ला अधिकारी रिजालले भन्सारले अधिग्रहण गर्ने जमिनको बारेमा यसभन्दा अघिको भन्सार प्रमुख मि श्रले खासै चासो नदेखाउँदा ढिलासुस्ती भएको बताए। अहिले नयाँ प्रमुख तिवारी आउनु भएको छ। उहाँसँग यस बारेमा कुराकानी भइरहेको छ। उहाँलाई छिटो बैठक बस्नु भनिसकेका छौं, प्रजिअ रिजालले भने। मुआब्जा त्यत्तिकै दिन नमिल्ने र यसका लागि धेरै कानुनी प्रक्रिया पूरा गर्नुपर्ने बताउँदै उनले भने, पीडित जग्गाधनीलाई छिटोभन्दा छिटो मुआब्जा दिलाउने भूमिकामा म आफैं लाग्नेछु।"
धनुषाको विरेन्द्रबजारमा जन्ती बोकेको विङ्गर दुर्घटना : ५ जनाको मृत्यु,"धनुषा : धनुषाको विरेन्द्रबजारमा जन्ती बोकेको विङ्गर दुर्घटना हुँदा ५ जनाको मृत्यु भएको छ। मृत्यु हुनेमा तीन महिला, एक बालक र एक पुरुष छन् । पिपरा गाउँपालिकाका ११ वर्षीय बालक एसकुमार, धनुषाको मुखियापट्टी मुसहरनिया तुल्सीयाहीका ३५ वर्षीय रुवीकुमारी साहको मृत्यु भएको हो। अन्य मृतकको परिचय खुलेको छैन । घटनाको थप विवरण आउन बाँकी रहेको प्रहरीले जनाएको छ।"
यी हुन् मधेसबाट यसपालि चुनाव हारेका १८ पूर्वमन्त्री,"जनकपुर : प्रतिनिधिसभा र प्रदेशसभा निर्वाचनको अन्तिम परिणाम सार्वजनिक हुँदा मधेस प्रदेशमा १८ जना पूर्वमन्त्री पराजित भएका छन् । कतिपय पूर्वमन्त्री नयाँ अनुहारसँग पराजय भएका छन् भने कतिपयलाई अघिल्ला प्रतिस्पर्धीबाट हार बेहोर्नुपरेको छ । सबैभन्दा बढी धनुषामा मात्रै छ जना पूर्वमन्त्री पराजित भएका छन् । धनुषाको क्षेत्र नम्बर १ मा नेकपा (माओवादी केन्द्र)का उपमहासचिव तथा पूर्वमन्त्री मात्रिकाप्रसाद यादव अघिल्ला प्रतिस्पर्धी जनता समाजवादी पार्टीका नेता दीपक कार्कीसँग पराजित भएका छन् । गत २०७४ सालको निर्वाचनमा सोही क्षेत्रबाट यादव २६ हजार चार सय १८ मत प्राप्त गरी विजयी हुँदा कार्की १७ हजार दुई सय ९६ मत प्राप्त गरेका थिए । यादव गत २०६४ सालको पहिलो संविधानसभा निर्वाचनमा पनि सोही क्षेत्रबाट निर्वाचित भएका थिए । यस्तै धनुषा क्षेत्र नम्बर २ मा चुनावी प्रतिस्पर्धामा रहनुभएका तीन जना पूर्वमन्त्रीमध्ये पूर्वमन्त्री तथा कांग्रेस नेता रामकृष्ण यादव निर्वाचित भएका थिए भने पूर्वमन्त्री उमाशङ्कर अरगरिया र रामचन्द्र झा पराजित भएका छन् । गत २०७४ सालको निर्वाचनमा अरगरिया निर्वाचन हुँदा झा र यादव पराजित भएका थिए । धनुषा क्षेत्र नं ३ मा पूर्वमन्त्री तथा लोसपा नेता अनिलकुमार झा पराजित भएका छन् । पूर्वमन्त्री तथा नेकपा (एमाले)का नेत्री जुलीकुमारी महतोसँग झा पराजित भएका मुख्य निर्वाचन अधिकृत ब्रजेश प्याकुरेलले जानकारी दिए। मुख्य निर्वाचन अधिकृत प्याकुरेलका अनुसार महतोले ३३ हजार तीन सय ८८ मत प्राप्त गरे भने झाले २३ हजार छ सय ८६ मत ल्याए । धनुषाको क्षेत्र नम्बर ४ मा पूर्वमन्त्री तथा एमालेका सचिव रघुवीर महासेठ दोस्रो पटक विजयी हुँदा पूर्वमन्त्री तथा कांग्रेसका सहमहामन्त्री महेन्द्रयादव पराजित भएका छन् । निर्वाचन अधिकृतको कार्यालयका अनुसार महासेठले यादवलाई एक सय ४२ मतान्तरले पराजित गरेका छन् । महासेठले ३२ हजार दुई सय ३६ मत ल्याएर निर्वाचित हुदाँ यादवले ३२ हजार एक सय १२ मत प्राप्त गरे। सोही क्षेत्रको प्रदेशसभामा चुनाव लड्नुभएका पूर्वराज्यमन्त्री तथा नेकपा (एकीकृत समाजवादी) पार्टीका नेता सत्रुधनप्रसाद महतो पनि एमालेका नेता हरिनारायण महतोसँग पराजित भएका छन् । धनुषामा छ जना पूर्वमन्त्री पराजित हुँदा छिमेकी जिल्ला सिरहामा पनि चार जना पूर्वमन्त्रीलाई पराजय बेहोर्नुपरेको छ । सिरहा क्षेत्र नम्बर १ मा पूर्वमन्त्री तथा कांग्रेस नेता पदमनारायण चौधरी एमालेका रामशङ्कर यादवसँग पराजित भएका छन् । एमालेका यादवले २९ हजार चार सय ६२ मत प्राप्त गरी विजयी हुँदा चौधरीले २७ हजार तीन सय ७९ मत प्राप्त गरेका छन्। सिरहा क्षेत्र नम्बर २ मा पूर्वमन्त्री तथा कांग्रेस नेत्री चित्रलेखा यादव पराजित भएका छन् । उनलाई पूर्वमन्त्री तथा जसपाका नेता राजकिशोर यादवले एक हजार एक सय ५० मतान्तरले पराजित गरेका हुन् । त्यहाँ जसपा नेता यादवले २४ हजार एक सय ७८ मत प्राप्त गर्दा कांग्रेस नेत्री यादवले २३ हजार २८ मत प्राप्त गरे । सिरहा क्षेत्र नम्बर ३ मा चुनावी मैदानमा उत्रिएका पूर्वमन्त्री तथा एमाले नेता लिलानाथ श्रेष्ठ निर्वाचित हुँदा अर्का पूर्वमन्त्री तथा माओवादी केन्द्रका नेता विश्वनाथ साह पराजित भए । निर्वाचन अधिकृतको कार्यालयका अनुसार एमाले नेता श्रेष्ठले २८ हजार ६४ मत प्राप्त गर्दा माओवादी नेता साहले २६ हजार आठ सय ८२ मत प्राप्त गरेका छन्। सिरहा क्षेत्र नम्बर ४ मा पूर्वमन्त्री धर्मनाथ साह पनि फराकिलो मतान्तरले पारजित भए। सो क्षेत्रमा जसपाबाट डा वीरेन्द्रप्रसाद महतो २३ हजार एक सय दुई मत ल्याएर विजयी भए भने तेस्रो स्थानमा रहनुभएका पूर्वमन्त्री साहले १४ हजार छ सय ५३ मत मात्र प्राप्त गरे । उम्मेदवारी दर्तादेखि मतगणनासम्म सर्वाधिक चासोको रुपमा रहेको सप्तरी क्षेत्र नम्बर २ मा पूर्वउपप्रधानमन्त्री तथा जसपा अध्यक्ष उपेन्द्र यादव जनमत पार्टीका अध्यक्ष डा सिके राउतसँग फराकिलो मतान्तरले पराजित भए। जनमत अध्यक्ष डा राउतले ३५ हजार ४२ मत प्राप्त गरी विजयी हुँदा जसपा अध्यक्ष यादवले १६ हजार नौ सय ७९ मत प्राप्त गरेका मुख्य निर्वाचन अधिकृत हेमन्त रावलले बताए। सो क्षेत्रको प्रदेशसभा क्षेत्र नम्बर २ (२) मा चुनाव लडेका पूर्वमन्त्री तथा माओवादी केन्द्र सप्तरीका अध्यक्ष उमेशकुमार यादव आफ्नै पूर्वसहकर्मीबाट पराजित भएका छन् । उम्मेदवारी मनोनयनपत्र दर्ताको पूर्वसन्ध्यामा नेकपा (माओवादी केन्द्र) छाडेर जनमत पार्टीबाट उम्मेदवारी दर्ता गराएका महेशप्रसाद यादवले पूर्वमन्त्री यादवलाई पराजित गरेका छन् । गत २०६४ सालको पहिलो संविधानसभा निर्वाचनमा सप्तरी क्षेत्र नम्बर १ बाट निर्वाचित भई मन्त्रीसमेत भइसकेका हेमराज तातेड यस पटकको प्रदेशसभा सदस्य निर्वाचनमा भने आफ्नो जमानतसमेत जोगाउन सकेनन् । कांग्रेसले टिकट नदिएपछि सप्तरी क्षेत्र नम्बर १(१) मा स्वतन्त्र उम्मेदवारी दिएका तातेडले जम्मा नौ सय ९२ मत मात्र प्राप्त गरे। सो क्षेत्रबाट एमालेका राजकुमार लेखी १४ हजार दुई सय ९१ मत प्राप्त गरी विजयी भएका छन् । महोत्तरीमा पनि दुई जना पूर्वमन्त्री पराजित भएका छन् । महोत्तरी क्षेत्र नम्बर १ मा पटकपटक मन्त्री भइसक्नुभएका माओवादी केन्द्रका उपमहासचिव गिरिराजमणि पोखरेल एक हजार ३० मतान्तरले अघिल्लो प्रतिस्पर्धीबाटै पराजित भएका छन् । एमालेका लक्ष्मी महतो कोइरी २३ हजार चार सय दुई मत ल्याएर विजयी हुँदा पूर्वमन्त्री पोखरेलले २२ हजार तीन सय २ मत प्राप्त गरे। गत २०७० र २०७४ सालको निर्वाचनमा पोखरेल सोही क्षेत्रबाट निर्वाचित भएका थिए । पूर्वस्वास्थ्य राज्यमन्त्री सुरेन्द्रकुमार यादव पनि पराजित भएका छन् । कांग्रेस नेता महेन्द्र राय महोत्तरी क्षेत्र नम्बर ४ बाट निर्वाचित हुँदा पूर्वराज्यमन्त्री यादव चार हजार एक सय २४ मतान्तरले पराजित भएका छन् । राय २५ हजार चार सय २० मत ल्याएर निर्वाचित हुँदा जसपाका यादवले २१ हजार दुई सय ९६ मतमा सीमित भए। गत २०७४ सालको निर्वाचनमा यादवले रायलाई पाँच हजार मतान्तरले पराजित गरेका थिए । गत २०७४ सालको निर्वाचनमा निर्वाचित भएको धनुषा क्षेत्र नम्बर ३ छाडेर सर्लाही क्षेत्र नम्बर २ बाट चुनाव लडेका पूर्वमन्त्री तथा लोकतान्त्रिक समाजवादी पार्टीका वरिष्ठ नेता राजेन्द्र महतो पनि पराजित भएका छन् । माओवादी केन्द्रको चुनाव चिह्न लिएर चुनाव लडेका नेपाल समाजवादी पार्टीका अध्यक्ष महेन्द्रराय यादव सो क्षेत्रबाट प्रतिनिधिसभा सदस्यमा निर्वाचित हुँदा महतो दुई हजार ११ मतान्तरले पराजित भएका छन् । महेन्द्र रायले २३ हजार पाँच सय २९ मत ल्याएर विजयी हुँदा महतो २१ हजार पाँच सय १८ मतमा सीमित भएका छन् । यसअघि २०७० सालको दोस्रो संविधानसभा निर्वाचनमा पनि तत्कालिन सर्लाही क्षेत्र नम्बर ५ मा महतो महेन्द्र राय यादवसँगै पराजित भएका थिए । गत २०७४ सालको निर्वाचनमा धनुषा क्षेत्र नम्बर ३ मा नेपाली कांग्रेसका पूर्वउपसभापति विमलेन्द्र निधिलाई पराजित गरेर महतो सांसद भएका थिए । वर्तमान सरकारको खानेपानीमन्त्री तथा कांग्रेसका सहमहामन्त्री उमाकान्त चौधरी बारा क्षेत्र नम्बर १ मा पराजित भएका छन् । जहाँ एमालेका अच्युतप्रसाद मैनाली ३९ हजार एक सय ९५ मत ल्याएर विजयी भएका छन् । मन्त्री चौधरीले भने ३० हजार ५६ मत मात्र प्राप्त गरे। पूर्वमन्त्री तथा एमाले नेता एकबाल मियाँ बारा क्षेत्र नम्बर ४ मा नेकपा (एकीकृत समाजवादी)का नेता कृष्णकुमार श्रेष्ठसँग पराजित भएका छन् । श्रेष्ठले ३० हजार तीन सय ४१ मत ल्याएर विजयी हुदाँ पूर्वमन्त्री मियाँ भने २० हजार तीन सय ३६ मत प्राप्त गरेका छन् । यस्तै पूर्वमन्त्री तथा कांग्रेस नेता सुरेन्द्रप्रसाद चौधरी पर्सा क्षेत्र नम्बर ३ मा एमालेका राजकुमार गुप्तासँग पराजित भएका छन् । निर्वाचित हुनुभएका एमालेका गुप्ताले २४ हजार तीन सय १९ मत ल्याए भने चौधरीले २४ हजार एक सय ५२ मत ल्याए। चुनाव जितेर गएपछि नेताहरु जनतासँग गरेको वाचा बिर्सिने, नाताबाद, कृपावादमा रमाउने, विकास निर्माणमा ध्यान नदिने र सत्ता लिप्सामा लाग्ने गरेकाले सत्ता भोग गरिसकेका नेतालाई यसपटकको निर्वाचनमा मतदाताले पाखा लगाएको स्थानीय बुद्धिजीवीको भनाइ छ । 'चुनावका बेला मतदातालाई लोभ्याउन ठूला ठूला नारा दिने तर निर्वाचित भएपछि नेता बिर्सिने गरेका छन्', राजविराज नगरपालिकाका स्थानीयवासी विजयानन्द झाले भने, 'त्यसैको परिणाम स्वरुप अहिले ठूला ठूला नेताहरूलाई मतदाताले अस्वीकार गरेको देखिन्छ ।' अब पनि नेताहरू नसुध्रिए उनीहरूका लागि आगामी चुनावमा झन असहज हुने उनको भनाइ छ । यता यसरी चुनाव हारेका अधिकांश पूर्वमन्त्रीले पार्टी र गठबन्धनभित्रको घात अन्तरघातका कारण पराजय भएको बताएका छन् । 'अन्य कारणभन्दा पनि पार्टी र गठबन्धन दलभित्रको घात अन्तरघातका कारण जित्ने चुनाव पनि हारेको छु', माओवादी नेता तथा सिरहा क्षेत्र नम्बर ३ मा पराजित विश्वनाथ साहले भने, 'हाम्रो क्षेत्रमा गठबन्धनका मत बढी छ, त्यो जितको लागि पर्याप्त नै हो तर गठबन्धनमा आबद्ध दलका नेताको असहयोग र घात अन्तरघातले चुनाव गुमाए ।' रासस"
निलम्बनमै अवकाश पाउँदै जबरा,"काठमाडौं : प्रधानन्यायाधीश चोलेन्द्रशमशेर जबरा निलम्बनकै बीच मंसिर २७ गते सेवानिवृत्त हुँदै छन्। महाभियोग प्रस्ताव दर्ता गर्ने अघिल्लो संसद्ले त्यसलाई बेलामा टुंग्याउन चाहेन। नयाँ संसद्ले अघि बढाउन भ्याउँदै नभ्याउने पर्यो। सम्भवतः संसद् नबस्दै ६५ वर्ष पुगी उनी स्वतः अवकाशमा जानेछन्। २०१४ मंसिर २८ गते जन्मेका जबराले झन्डै २६ वर्ष न्यायालयमा बिताएका छन्। अहिले जबरा प्रधानन्यायाधीश निवास बालुवाटारमै छन्। अवकाशसँगै सरकारी निवास छोडेर निजी निवास जानेछन्। महाभियोग पारित नभएमा उनले निवृत्तपछि सेवासुविधा भने पाउनेछन्। सर्वोच्च अदालतका प्रवक्ता विमल पौडेलले उमेरहदका कारण जबरा अवकाश पाउन लागेको बताए। मंसिरको अन्तिम साता अवकाश पाउँदै हुनुहुन्छ, उनले भने। तत्कालीन सभामुख अग्नि सापकोटाले महाभियोग छानबिन प्रक्रिया बेलैमा सुरु नगराइदिँदा यो विषय जटिलतातिर गएको हो। नेपाल बार एसोसिएसनका अध्यक्ष गोपालकृष्ण घिमिरेले न्यायालय विकृति, विसंगति र भ्रष्टाचाररहित हुनुपर्ने बताए। संसद्ले आफ्नो अवधि सकिनुअघि नै महाभियोग प्रक्रिया टुंग्याउनुपथ्र्यो। अघिल्लो संसद् गम्भीर देखिएन, वरिष्ठ अधिवक्ता घिमिरेले भने, नयाँ संसदले टुंग्याउनुपर्छ। सर्वोच्च अदालत बार एसोसिएसन अध्यक्ष पूर्णमान शाक्यले यसको टुंगोसँगै कुनै पनि प्रधानन्यायाधीशले तलमाथि गरेको अवस्थामा आउने परिणाम कस्तो हुनेछ भन्ने नयाँ नजिर स्थापित हुने बताए। न्यायाधीशको नियुक्तिदेखि न्याय प्रशासनसम्बन्धी विषयमा तलमाथि गर्दा देखिने परिणामको सम्बन्धमा नजिर स्थापित हुनेछ, वरिष्ठ अधिवक्ता शाक्यले अन्नपूर्ण पोस्ट्सँग भने। जबरालाई संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले दुरुपयोग गरेको र न्यायपालिकाभित्रको विकृति, विसंगति र भ्रष्टाचार चरम उत्कर्षमा पुर्याएको दाबी गर्दै बार एसोसिएसनले बहिर्गमनको माग गरेको थियो। कार्यपालिकासँग हिस्सेदारी माग गरी संवैधानिक आयोग तथा अन्य आयोगहरूमा आधार, कारण र मापदण्डसमेत निर्धारण नगरी आफ्ना परिवारका सदस्य तथा निकटका व्यक्तिहरूलाई नियुक्तिको सिफारिस गरेको आरोप लगाएको थियो। सर्वोच्च अदालतका पूर्वन्यायाधीश बलराम केसीले जबराको अवकाश अप्रिय र सम्मानजनक भएको बताए। पूर्वन्यायाधीश केसीले भने, अवकाश खेदजनक हुन पुगेको छ। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम अर्को प्रतिनिधिसभाको बैठकमा पेस गरी टुंगो लगाउनुपर्ने सुझाव दिएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले अन्नपूर्ण पोस्ट्सँग भने, निलम्बनको अवस्थामै जबराले अवकाश पाउने भए। समितिले जबरालाई महाभियोग लगाउन पर्याप्त आधार भएको सुझाएको थियो। जबराले मुद्दाको फैसला गर्दा कानुनको गम्भीर उल्लंघन गरेको, संसद् विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिन प्रधानमन्त्रीलाई अनुरोध गरेको, सर्वोच्चको भवन ठेक्कामा कानुनबमोजिम अन्तर्राष्ट्रिय बोलपत्र आह्वान नगरेको, संवैधानिक नियुक्तिमा निष्पक्ष भूमिका खेल्न नसकेको, संवैधानिक व्यवस्थाबमोजिमको कर्तव्य पूरा गर्न नसकेकोलगायतका आधार देखाएर महाभियोग लगाउन संसदीय समितिले सिफारिस गरेको छ। समितिले सशस्त्र प्रहरीका पूर्वनायब महानिरीक्षक (डीआईजी ) रञ्जन कोइराला माथिको ज्यान मुद्दामा सजाय घटाई कानुनको गम्भीर उल्लंघन गरेको र संवैधानिक नियुक्तिसम्बन्धी मुद्दालाई सुनुवाइमा नलगी आचारसंहिताको उल्लंघन गरेको समितिले जनाएको छ। संवैधानिक नियुक्तिमा निष्पक्ष भूमिका खेल्न नसकेको आधार पेस गरेको छ। प्रधानन्यायाधीश नियुक्ति हुनुपूर्व भएको संसदीय सुनुवाइमा गरेका प्रतिबद्धता पूरा गर्न नसकेको र न्याय प्रशासनको अन्तिम जिम्मेवारी लिने संवैधानिक व्यवस्थाबमोजिमको कर्तव्य पूरा गर्न नसकेको समितिले जनाएको छ। समितिले सभामुख अग्निप्रसाद सापकोटालाई प्रतिवेदन बुझाएका थिए। त्यसलगत्तै जबराले भने आफू नियमित काममा फर्कने सूचना सर्वाेच्च प्रशासनलाई पठाएका थिए। निलम्बन फुकुवा नहुँदै जबरा सर्वोच्च प्रवेश गर्ने तयारीमा थिए। २ असोजदेखि प्रधानन्यायाधीशको नियमित जिम्मेवारीमा फर्कने सन्देशलगत्तै निवास परिसरमा सुरक्षाकर्मी परिचालन गरिएको थियो। छानबिन गरिरहेको प्रतिनिधिसभाको कार्यकाल सकिएको जनाउँदै जबराले महाभियोगको अस्तित्व नै सकिएको जिकिर गरेका थिए। नेपालको संविधानको धारा १०१ (६) ले महाभियोग प्रस्ताव टुंगो नलागेसम्म निलम्बित पदाधिकारीलाई कामकाजमा फर्कन रोक लगाएको छ। भावी प्रधानन्यायाधीशमा कार्की जबरा निलम्बनमा परेसँगै वरिष्ठतम् न्यायाधीश दीपककुमार कार्कीले करिब ८ महिना कामु प्रधानन्यायाधीशका रूपमा सर्वोच्चमा नेतृत्व गरे। उनले १६ असोजमा अवकाश पाए। त्यसपछि हरिकृष्ण कार्कीले कायममुकायम प्रधानन्यायाधीशको रूपमा न्यायालयको नेतृत्व सम्हालेका छन्।"
अलराउन्डर सन्दीपा,"काठमाडौं चन्द्रागिरि९ की स्थायी बासिन्दा सन्दीपा अमगाईं सानो छँदा स्युचाटारमा बस्थिन्। उनी बस्ने घर नजिकै बिहानै तेक्वान्दोको प्रशिक्षण हुन्थ्यो। सेतो पोसाक (दोबक) लगाएर खेलेको उनी हेरिरहन्थिन्। त्यो देखेर उनलाई पनि तेक्वान्दो खेल्ने रहर पलायो। यो कुरा उनले बुवालाई भनिन्। तर, बुवाले खेल्न दिएनन्। नेपाली सेनामा कार्यरत शुभराज अमगाईंले त्यस्तो खेल खेल्दा चोटपटक लाग्छ भनेर उनलाई खेल्न दिएनन्। बुवाले नखेल भनेपछि सन्दीपाले लामो समयसम्म त्यतापट्टि ध्यान नै दिइनन्। बुवाको आदेश मानेर बसिन्। भित्री मनमा भविष्यमा खेल्छु भन्ने थियो। शुभराज नेपाली सेनाबाट सेवानिवृत्त भएर वैदेशिक रोजगारीका लागि संयुक्त अरब इमिरेट्सको दुबई पुगे। त्यही मौका छोपेर सन्दीपाले खेलकुदमा लाग्ने निर्णय गरिन्। यो कुरा उनले आमा राधिकालाई भनिन्। सुरुमा त आमा पनि मान्नु भएन। जसरी पनि खेल्छु भनेर ढिपी गरेपछि उहाँले हुन्छ भन्नुभयो, सन्दीपा भन्छिन्, बुवा विदेश नगएको भए सायद खेल्ने मौकै पाउने थिइनँ। आमाको सपोर्ट पाएपछि उनी काठमाडौं तेक्वान्दो डोजाङमा प्रशिक्षण गर्न थालिन्। बाफलको ज्ञानोदय स्कुलमा पढ्ने सन्दीपाले त्यहींको डोजाङलाई रोजिन्। उनी पनि दोबक लगाएर तेक्वान्दो खेल्न थालिन्। उनको डोजाङमा राम गिरी, निर्मल श्रेष्ठलगायतले प्रशिक्षण गराउँथे। उनले छोटो समयमै निकै प्रगति गरिन्। उनी राष्ट्रिय टोलीको बन्द प्रशिक्षणमा समेत परेकी थिइन्। सन्दीपाले तेक्वान्दो खेलेको शुभराजलाई डेढ वर्षपछि मात्रै थाहा भयो। उनी घर आएका बेला छोरीले खेल खेल्न थालेको थाहा पाए। त्यसपछि रिसाउँदै सन्दीपालाई फेरि नखेल्न भने। बुवाले नखेल भनेपछि उनले थुप्रै प्रतियोगितामा सहभागिता नै जनाइनन्। खेल्दा घाउ चोटपटक लाग्छ। यसले मलाई नै दुःख हुन्छ भनेर बुवाले नखेल भन्नु हुन्थ्यो, सन्दीपा भन्छिन्, तर, खेल्न नपाउँदा आफूलाई बेचैन हुन्थ्यो। अब फेरि कहिले खेल्न पाउँला भनेर सोचिरहन्थें। वैदेशिक रोजगारीका लागि दुबई पुगेका शुभराज त्यसपछि जापान पुगे। उनी जापान गएपछि सन्दीपाले पुनः खेललाई अगाडि बढाइन्। खेलप्रति निकै लगनशील सन्दीपाले विभिन्न प्रतियोगितामा पदक पनि जित्न थालिन्। उनी पदक जितेपछि बुवालाई भन्ने गर्थिन्। पहिले त शुभराजले छोरीलाई गाली गर्थे। तर, छोरीको इच्छा खेलकुदमै भएको बुझेपछि उनले छोरीलाई नखेल भन्न छाडे। बरु उनलाई सपोर्ट गर्न थाले। अहिले सन्दीपालाई बुवाआमा दुवै जनाको सपोर्ट छ। छोरीको सफलतामा दुवै खुसी पनि छन्। सन्दीपाले थुप्रै घरेलु प्रतियोगितामा पदक जितेकी छन्। सन् २००८०९ मा आयोजना भएको फस्ट युथ गेम्समा उनले स्वर्ण पदक जितिन्। सन् २०१० मा भएको सेकेन्ड युथ गेम्समा स्वर्ण, नेपाल खेलकुद महासंघको आयोजनामा भएको पहिलो र दोस्रो संस्करणको नेकोस तेक्वान्दो च्याम्पियनसिपमा पनि उनले पहिलो स्थान नै हात पारिन्। यस्तै चौथो कोटेश्वर आमन्त्रण तेक्वान्दो च्याम्पियनसिपमा स्वर्ण पदक जित्नुका साथै उनी प्रतियोगिताकै उत्कृष्ट खेलाडी चुनिएकी थिइन्। यसैगरी १२औं तेक्वान्दो च्याम्पियनसिपमा भने उनले दोस्रो स्थान हात पारिन्। यस्तै सन् २०१५ मा आयोजना भएको प्रथम मनमैंजु काठमाडौं जिल्लास्तरीय तेक्वान्दो च्याम्पियनसिपमा स्वर्ण, डोर टु डोर च्याम्पियनसिपमा स्वर्ण पदक जितिन्। यसैगरी २०७० मा आयोजना भएको अन्तर डोजाङ तेक्वान्दो च्याम्पियनसिपमा पहिलो, १२औं राष्ट्रिय तेक्वान्दो च्याम्पियनसिपमा दोस्रो, २००९ मा भएको नारायणी अञ्चलस्तरीय प्रतियोगितामा दोस्रो, ओराकल अन्तरविद्यालय च्याम्पियनसिपमा दोस्रो र २०६९ मा भएको डोर टु डोर च्याम्पियनसिपमा दोस्रो स्थान नै हात पारिन्। घरेलु प्रतियोगितामा लगातार उत्कृष्ट प्रदर्शन गर्दै आएकी सन्दीपालाई शुभराजले पनि जापानमै बोलाए। डिपेन्डिङ भिसामा जापान पुगेकी उनले उच्च शिक्षाको अध्ययन उतै गरिन्। जापानमा रहँदा पनि उनले विभिन्न प्रतियोगितामा प्रतिस्पर्धा गरिन्। सन् २०१६ मा अमेरिकाको पोर्टल्यान्डमा भएको आईएफओटीसी च्याम्पियनसिपमा प्रतिस्पर्धा गर्दै स्वर्ण पदक जित्न सफल भइन्। सन् २०१८ मा स्पेनको बार्सिलोनामा भएको २०औं जोर्डन ओपनमा तेस्रो स्थान हासिल गरिन्। यसअघिका हरेक प्रतियोगितामा ग्योरोगीतर्फ प्रतिस्पर्धा गर्दै आएकी सन्दीपाले कोरोनाका कारण लकडाउन भएपछि पुम्से पनि सिकिन्। युट्युबमा हेरेर पुम्से सिकेकी उनले सन् २०२० मा भएको काठमाडौं इन्टरनेसनल भर्चुअल तेक्वान्दो पुम्से च्याम्पियनसिपमा स्वर्ण पदक जितिन्। यस्तै सन् २०२१ मा डीजी एसियन तेक्वान्दो च्याम्पियनसिपमा पनि स्वर्ण पदक जित्न सफल भइन्। गत अगस्ट १९ मा मलेसियामा आयोजना भएको सराबाक बोर्नियो कप इन्टरनेसनल तेक्वान्दो च्याम्पियनसिपमा रजत पदक जितेकी थिइन्। महिलाको १८ देखि ३० वर्षसम्मको पुम्सेमा प्रतिस्पर्धा गर्दै उनले रजत पदक जितेकी हुन्। यस्तै गत अक्टोबर २१ मा भएको दोस्रो टोरोन्टो ओपन अनलाइन तेक्वान्दो पुम्से च्याम्पियनसिपमा पनि स्वर्ण पदक जितिन्। उनले श्रीचन्द्र कार्कीसँग मिलेर ३० वर्षमुनिको पेयर पुम्सेमा स्वर्ण पदक जितेकी थिइन्। विभिन्न प्रतियोगितामा प्रतिस्पर्धाका साथै केही प्रतियोगितामा भने उनले अफिसियल रेफ्रीजर्ज र टेक्निकलको भूमिका पनि निर्वाह गरेकी छन्। उनले गत जुलाई १ र २ मा अमेरिकामा भएको भर्जिनिया कपमा अफिसियल रेफ्रीजर्जको भूमिका निर्वाह गरेकी थिइन्। गत सेप्टेम्बर २३ देखि २५ सम्म पोखरामा भएको तेस्रो माउन्ट एभरेस्ट जीटु तेक्वान्दो च्याम्पियनसिपमा टेक्निकल टिमको भूमिका निर्वाह गरेकी थिइन्। यही वर्ष अमेरिकामा मास्टर्स ट्रेनिङ गरेकी सन्दीपाले लेबल वान कोचिङ कोर्स पनि उत्तीर्ण गरेकी छन्। यही वर्ष इन्टरनेसनल अनलाइन रेफ्री कोर्स पनि उत्तीर्ण गरिन्। गत अगस्ट २५ मा भियतनाममा आयोजना भएको ११औं एसियन जुनियर तेक्वान्दो च्याम्पियनसिपमा उनले नेपाली टोलीको प्रशिक्षकको भूमिका निर्वाह गरेकी थिइन्। जापानमा रहँदा सन्दीपाले टोकियोको किङ बम्स डोजाङमा प्रशिक्षण गर्छिन् भने एभरेस्ट तेक्वान्दो डोजाङमा खेलाडीलाई प्रशिक्षण गराउँछिन्। नेपालमा रहँदा उनले सीतापाइला तेक्वान्दो डोजाङका खेलाडीलाई पनि प्रशिक्षण गराउँछिन्। उनी सीतापाइला तेक्वान्दो डोजाङकी सहायक प्रशिक्षक पनि हुन्।"
सुन्दर शब्दको समुच्च,"आफूले टेकेका, छोएका, छामेका, ठोक्किएका र छोडिएका जीवनयात्राका आरोह अवरोहहरूमा भएको जम्काभेट अझ भनौं भूमिकाहरूको निबन्ध संग्रह हो, अनुभूतिको अवतरण। निबन्धकारले अवलोकन गरेका जीवनका भोगाइ र भूमिकाहरूलाई लिपिबद्ध गर्दै र स्मृतिका तरंगहरूलाई सँगाल्दै प्रतिविम्बित सिर्जना स्वरूप उनका सुन्दर अनुभूतिहरू छन् यसमा। रञ्जना निरौलाको यो अनुभूतिको अवतरण शिखा बुक्सले प्रकाशन गरेको हो। समयले दिएका अनुभवका बयेलीहरूले फरकफरक समय र परिस्थितिलाई सम्बोधन गरी उनले लेखेकी छन्। त्यसैले उनी कहीँ किशोरी, कहीँ आमा, कहीँ भुक्तभोगी, कहीँ द्रष्टा त कहीँ विश्लेषक भएर अवतरित छन् अक्षरहरूमा। हरेक निबन्ध सुक्तिमय छन् र शक्तिशाली छन्। पाठक निबन्ध पठनको आनन्दले पुलकित हुनेछन्। निबन्धकारकै शब्द सापटी लिएर भन्नुपर्दा छिँडीभरिको संसारमा बाँधिएर पनि आशावादी छन् उनका स्वसम्बोधनहरू। क्रन्दनको आह्वानले आर्तनाद गर्दै सोध्छन्, न्यायको परिभाषा। यात्रामा अल्झिएर रोमाञ्चित बनेका छन्, उनका पाउहरू। प्रेमको विशालतालाई स्वीकारेर टुसाएका छन्, उनका अनुरागका अंकुरहरू। वियोगमा दुखेर पनि आनन्दको प्रत्युत्तर बनेर मुस्काएका छन् उनका सपनाहरू। अभिन्न प्रकृतिलाई साथीकरण गरेर बगेका छन् भोगाइका महासागर। विभेद र विसंगतिले भित्रसम्म छोएपछि प्रकट भएका छन्, रञ्जनाका अमूल्य विचारहरू। भक्ति र प्रेमलाई जीवनको सर्वस्व मानेर आनन्दित छन् भावहरू भने अमर कृति र विज्ञानको उपहारलाई सम्बोधन गरेर रमाएका छन् एकालापमा शब्द संवाद। उनका जीवन भोगाइका विविध अनुभूति सुन्दर शब्दचित्रको समुच्च बनेर आएका छन् कृतिमा। उनका एकसे एक सुन्दर अनुभूतिहरू अक्षरमा लिपिबद्ध भएर अवतरण भएका छन्, सहृदयी पाठकलाई पठनको आनन्द प्रदान गर्न। शिरीषसँग शब्दसंवाद संग्रहको पहिलो निबन्ध हो। लेखिकाले निबन्ध भने पनि यो एउटा समालोचना नै हो। विश्वविद्यालयका प्राध्यापकीय संरचनाभन्दा भिन्न ढंगमा लेखिएको एउटा सुन्दर समालोचना। कलात्मक र काव्यात्मक सज्जासहित फरक ढंग र नवीन शैलीमा पारिजातकृत उपन्यास शिरीषको फूलको साङ्गोपाङ्ग विश्लेषण यो निबन्धमा छ। संग्रहकै उत्कृष्ट निबन्ध हो यो। भावना, विचार र विश्लेषणको सुन्दर संयोजनले निबन्धलाई निकै पठनीय बनाएको छ। संग्रहको दोस्रो निबन्ध हो, फेसबुकमा सम्मोहित समय। संसारमै लोकप्रिय बनेको र मानिसको जीवनकै एउटा अभिन्न अंग बनेको सामाजिक सञ्जाल फेसबुकबारे रुचिपूर्ण वर्णन छ। सबै मानिसको अत्यन्तै लगाव रहेको तर धेरैले त्यसको बारेमा सोच्ने नगरेको अवस्थामा उनले चाहिँ निकै गम्भीर चिन्तन गरी फेसबुकअघि र पछिको समयको तुलनात्मक विश्लेषण गरेकी छन्। कोरोनाको कहर यसै पनि पीडादायी हुन्छ नै। तर त्यो कहालीलाग्दो कहरलाई पनि रहरलाग्दो गरी सम्प्रेषण गरिएको छ, छिँडीभरिको संसारबाट निबन्धमा। होलेरीमा आयोजित अक्षर महोत्सवमा सहभागी हुँदाका बखतका अनुभव र अनुभूतिहरूलाई बंकरमाथि उभिएको मन निबन्धमा छ। क्रान्तिको सर्वनाम र युद्धको विम्ब बन्न पुगेको होलेरीको बहुआयामिक वर्णन यसमा छ। ती दुःख, भय र पीडाका दिन सम्झेर पनि सम्झिनेलाई दुःखी होइन, चकित र विस्मित पार्ने सामथ्र्य छ, उनको लेखनीमा। युवावयमै श्रीमान् गुमाएकी साथीलाई भेट्न जाँदाका बखतका अनुभूतिलाई निकै मार्मिक ढंगले प्रस्तुत गरिएको छ स्वको पक्षमा। म हिँड्न सक्छु होला नि फेरि ? युवावयमै विधवा बन्न पुगेकी नारीको यो प्रश्नले जड बनाउँछ पाठकलाई। परम्परा र संस्कार बोकेर बाँचेको समाजमा अब कसरी हिँड्न सकिएला भन्ने चिन्ता र त्यसको पीडा अभिव्यक्त भएको छ, उपर्युक्त प्रश्नमा। आर्तनाद बलात्कारपछि हत्या गरिएकी निर्मला पन्तको सम्झनामा लेखिएको अत्यन्तै मार्मिक निबन्ध हो। यसमा समयमा न्याय नदिने न्यायालयप्रति घृणा, आक्रोश, विद्रोह र व्यंग्य पनि छ। न्याय दिनेहरू नसुनेपछि कसको के लाग्छ र ? आफ्नो मान्छेप्रतिको मनको आशक्तिलाई व्यक्त गरिएको अत्यन्तै मिठासयुक्त सुन्दर निबन्ध हो अनुरागको अङ्कुर। हो, रमाएर बाँच्न संसारमा सबैभन्दा बढी महत्व मायाको हुन्छ। अस्पतालमा मृत्युलाई कुरिरहेकी असाध्य बिरामी दिदीलाई भेट्न गएकी पात्रको संवेदित मनोदशाको शब्दचित्रलाई प्रार्थना निबन्धमा उतारिएको छ। अन्त्यारम्भ देशप्रेमले ओतप्रोत भावनाको बाहुल्य रहेको निबन्ध हो। मातृत्व सुख र ममत्वको आनन्द प्राप्त हुनुको सुखानुभूति र आनन्दानुभूतिले भरिएको मीठासयुक्त निबन्ध हो, स्नेहको अभिलाषा। मातृवात्सल्य र जिम्मेवारीबोधको अनुपम नमुना पनि हो यो निबन्ध। सर्वविद्याको राजधानीमा म निबन्धमा बनारसको व्याख्यान छ। पाप पखालेर आफैं पाप त गरिरहेका छैनौं ? सोच्न बाध्य तुल्याउँछ यो प्रश्नले। कुमारी मनका सुकोमल र प्रेमिल भावनाहरू छताछुल्ल भएर पोखिएका छन् कुमारी स्वप्नमा। आस्थाको भ्रष्टीकरण मा देशका शासक र प्रशासकहरू पथभ्रष्ट, मतिभ्रष्ट र अति नै भ्रष्ट भएकामा धेरै गुनासा पोखिएका छन्। कोहीबाट र केहीबाट साह्रै नै प्रभावित भएर लेखिएका छन्, केही निबन्ध। तर व्यक्तित्व चर्चा वा वस्तुगत परिचयमात्रै बनेको छैन कुनै पनि निबन्ध। सुन्दर भावना, विचार र विश्लेषणले भरिएका निबन्ध परेको वा पारेको प्रभाव निबन्धको एउटा वैशिष्ट्य हो। निबन्धहरूमा विचार र कल्पनाशीलताको बेजोड संगम छ। भावना र संवेदनाको अनुपम उदाहरण छन्। काव्यात्मकता र कलात्मकता छ। हृदय र मस्तिष्कको सुन्दर तादात्म्यता छ। जीवन र ऐश्वर्य क्षणभंगुर हो भन्ने उच्च जीवनदर्शन पनि छ। लेखनशैली भिन्न र आकर्षक छ। हरेक निबन्धमा समयको तस्बिर छ, जहाँ वर्तमान समाज देख्न सकिन्छ। जीवनका ऊहापोहहरूको ग्राफ देख्न सकिन्छ।"
किभको पूर्वाधारमा आक्रमण गर्न पश्चिमा नीतिले बाध्य बनाएको पुटिनको आरोप,मस्को : रुसी राष्ट्रपति भ्लादिमिर पुटिनले शुक्रबार जर्मन समकक्षी ओलाफ स्कोल्जलाई युक्रेनको पूर्वाधारमा मस्कोको आक्रमण 'अपरिहार्य' भएको बताए। उनले यसका पछाडि पश्चिमाहरूको 'विनाशकारी' नीतिहरू जिम्मेवार रहेको आरोप लगाए। क्रेमलिनका अनुसार जर्मनी लगायत पश्चिमी राष्ट्रहरूको विनाशकारी नीतिले किभलाई हतियारहरू प्रदान गर्दै सैनिकलाई प्रशिक्षण दिइरहेकोले वातावरण झन् बिग्रेको हो। मस्कोले रूसको नागरिक पूर्वाधारमा किभको उत्तेजक आक्रमणको प्रतिक्रियास्वरूप किभको पूर्वाधार आक्रमण लागि बाध्य र अपरिहार्य बनेको प्रतिक्रिया दिएको छ। परिणामस्वरूप मस्कोले हालैका हप्ताहरूमा युक्रेनको ऊर्जा ग्रिडहरूमा प्रहार गरेको छ र जाडो नजिकिँदै गर्दा लाखौंलाई चिसो र अँध्यारोमा बस्न विवश बनाएको छ। राष्ट्रपति पुटिनले किभले पश्चिमी सहयोगीहरूबाट राजनीतिक र आर्थिक सहयोग लिइरहेका कारण वार्ताबाट समस्या समाधान गर्न अस्वीकार गरेको बुझिएको टिप्पणी गरेका छन्।
उनी पकाउँछिन्,"भालेको अलार्मभन्दा पहिले ब्युँझिएर उनी पकाउँछिन् एउटा सिंगो सूर्य पस्किन्छिन् धरतीमा उज्यालो। उनी पकाउँछिन् मुस्कान र खुसी आशा र साहस ऊर्जा र आत्मविश्वास करुणा र संवेदना चुल्होमा बसेर पकाउँदा पकाउँदै उनी दाउरासँगै जलाइदिन्छिन् तितो वचनको घाउ खानामा नुन कम हुँदा थालको प्रहारबाट लागेको चोट तेस्रो चोटी छोरी भएपछि सौता उपहार पाएको स्मृति उनी पकाउँछिन् आकाशमा जूनतारा पस्किन्छिन् रंगीन रात। उनले नपकाएको दिन अनर्थ हुन सक्छ त्यस दिन उनी आफैं दाइजोको नाममा मट्टीतेलसँग पाक्नुपर्छ कसैको प्रेम प्रस्ताव नस्वीकारेको सजायमा पाक्नुपर्छ तेजावसँगै उनले विश्वास गरेको प्रेमीको धोकाको उपहारले पाक्नुपर्छ इन्टरनेटको पोर्नसाइटमा किशोरीको छातीकै कारण उनी पाक्नुपर्छ कामवासनाको आगोमा। एउटी नारी पकाउँछिन्, पाक्छिन् र झोस्दिन सक्छिन् अगुल्टोले ! र पराकाष्ठाले त्यो दिन अवश्य ल्याउन सक्छ उनी तिमीलाई नै पकाइदिन सक्छिन् !"
दमाईंधुराको त्यो बाघजात्रा,"बहादुर शाहको नेतृत्वमा पश्चिम कुमाउँगढवाल हानिएको थियो। त्यतिबेलासम्म डडेलधुरा क्षेत्रमा दमाईं (जैरु) हरूको मात्रै बसोबास थियो। अमरगढी नगरपालिकाका रैथाने भरत दमाईंका अनुसार सदरमुकाम खलंगा बजारमा पूरै दमाईंहरूको बाहुल्य थियो। दुईचार घर थापा, क्षेत्री र एकदुई घर कामीको थियो। यहाँ सुरुमा दमाईंहरू लमजुङबाट आएको बूढापाकाबाट जानकारी पाइन्छ। अमरगढी किल्लाको पूरै बजार क्षेत्र नै दमाईं पुर्खाहरूको जमिन थियो। यहाँको जमिनको लालपुर्जा नै दमाईं खानदानको थियो। शासकवर्गका मान्छेहरूले सुरुमा दस हात लिँदै १० मिटर कब्जा गर्दै गए। जग्गाजमिन तिमीहरूले नै कमाउनू, तिरो तिर्न सक्दैनौं, हामी तिरिदिउँला भनेर सहयोगी बनिटोपले। यसो गर्दै नापीमा दमाईंहरूको जग्गाजमिन सबै सिरिखुरी पारिदिए। अरूको प्रवेशसँगै चरम जातीय विभेद र अपमानले सबै विस्थापित भए। भरत दमाईं र अनिल विश्वकर्मा मिलेर २५ वर्षअघि एक अभियान चलाएका रहेछन्। डडेलधुराका स्थानीयबाहेक बाहिरबाट आएकाहरूले जग्गाजमिन किन्न नपाउने भन्ने जागरण ल्याएको उनले बताए। अभियानमा सबैको साथ सहयोग नहुँदा सफल भएन। अर्को कुरा, दमाईं पुर्खाहरूको जग्गा, जमिनसमेत अरूले नै हडपिसकेका थिए। १९९५, २०३३ र २०३४ सालको नापीका क्रममा नै टाढाबाठाबाट दमाईं खानदानको जमिन सबै कब्जा गरिएको हो। दमाईंधुरा (डडेलधुरा), अमरगढी किल्लानजिक रहेको वर्तमान दमाईंलगायत शिल्पी बस्ती। यस ठाउँमा पहिला मुखिया भन्ने चलन नै थिएन। कर्णबहादुर थापालाई २०३३ सालमा मुखिया बनाएर पठाइयो। योजनाबद्ध रूपमा उनलाई दमाईंहरूको जमिन कब्जा गर्नकै लागि खलंगाको मात्रै मुखिया बनाइयो। तल्लो, मल्लो र बीच गरी तीन खलंगा थिए। थापाको आगमनबाट जमिन कब्जाले झनै तीव्रता पायो। २०४० सालसम्म आउँदा दमाईंहरूको जग्गाजमिन पूरै सकिएको थियो। दमाईंहरूको ५० प्रतिशतभन्दा बढी जमिन खोसियो। एक दमाईं परिवारको डडेलधुरा बाघबजारमा पहिला १० देखि १५ रोपनी जमिन थियो। उनको जमिन केही जिल्ला प्रशासन कार्यालय र बैतडी राजमार्गमा पर्यो। केही चलाख व्यक्तिले रैथाने दमाईंहरूको सोझोपनको फाइदा उठाए। अहिले उनीहरूसँग दुईतीन आना जग्गा मात्रै बाँकी छ। पहिलाको खलंगा बजार दमाईंहरूको भन्ने गरिन्थ्यो। त्यस समयमा पूरै दमाईं जातिको मात्रै बस्ती र बाहुल्य भएकाले दमाईंधुरा भनिन्थ्यो। यहाँ अझैसम्म करिब ७५ प्रतिशत जंगलले ढाकेको दमाईंधुरामा पहिला घनाजंगल थियो। जसले गर्दा बाघले घरपालुवा जनावरसँगै ठूलो मानवीय क्षतिसमेत पुर्याउने गरेको थियो। अहिलेको मुख्यबजार क्षेत्र बाघबजारमा बाघले नागरिकलाई त्रसित गर्ने गथ्र्यो। त्यसबेलामा सुरक्षा निकायको पहलमा बाघलाई लखेट्दै आमनागरिकमा सचेतना फैलाउन स्थानीयले बाघ लखेटेको सम्झनामा बाघजात्रा मनाइन्थ्यो। पहिला बाक्लो र घनाजंगलमा दमाईं पुर्खाहरूले बाघलाई खोरमा थुन्ने भएकाले बाघखोड नामकरण भएको पाइन्छ। अहिले बजार क्षेत्रले ढाके तापनि दमाईं पुर्खाहरूले बाघलाई खोरमा थुनेको सम्झनामा बाघजात्रा मनाउने चलन चलाएको पाइन्छ। बाघजात्रा २० देखि २५ वर्षअघिसम्म मनाइन्थ्यो। बाघजात्रा मनाउने चलन प्रायः लोप भइसकेको थियो। स्थानीय भरत दमाईंका अनुसार जातीय विभेद र अपमानकै कारण बाघ जात्रा मनाउन छोडिएको हो। जात्रामा मुख्यगरी कामी, दमाईं, सार्की र केही नेवार परिवार संलग्न हुन्थे। जातीय विभेद र अपमानकै कारण नेवार जाति जात्रामा सहभागी हुन छाडे। त्यसपछि दमाईं, कामी, सार्कीले मात्रै मनाउँदै आए। यो जात्रा कृष्ण जन्माष्टमीको अगाडि मनाइन्छ। जात्रामा कामीको पुरुष बाघ बन्ने गर्छन्। मुखमा बाघको आकृति लगाउँथे। शरीरमा पुच्छर लगाएर हातखुट्टाले टेकेर बजार परिक्रमा गराइन्थ्यो। बाघलाई सार्कीले सिंगारपटार गरिदिन्थे। बाजागाजा बजाएर रौनकता थपिदिने काम दमाईंहरूले गर्दथे। जात्राको एकातर्फबाट १० देखि १५ जना प्रहरी बनेका केटाकेटी लहरै हिँड्ने चलन थियो। जात्राको बीचमा बाघलाई नचाउने र खेलाउने गर्दा गर्दै जात्राको प्रमुखले आदेश दिएपछि प्रहरीको नाइकेले बन्दुक हानेजस्तो गरेर बाघलाई मारिन्थ्यो। बाघ बनेको पात्र बन्दुक हानेपछि मरेजस्तो अभिनय गरेर जात्रा समाप्त हुन्थ्यो। भोटे कामीको पालासम्म बाघजात्रा राम्रोसँग चलेको थियो। त्यसपछि सार्की परिवारमा बाघ बन्ने चलन सर्यो। अर्को सार्कीको पालासम्म आउँदा विस्तारै अहिले जात्रा नै लोप भइसकेको छ। बाघजात्रा एकदिन मनाउने चलन थियो। बाघ जात्राअघि दमाईंहरूले रोपाइँजात्रा मनाउने गर्दथे। दमाईंहरूले नै बाजा बजाउँदै सडकमा धान रोपेको अभिनय गरी रोपाइँजात्रा गर्ने चलन थियो। यसबाहेक लमजुङबाट बसाइँ सरेर दमाईंधुरामा बस्दै आएकाहरूले थालनी गरेको गाईजात्रा, लाखेजात्रा र डोलाजात्रा सबैले मनाउने गरेको भरतको भनाइ छ। यी जात्राहरू दमाईंधुरा बाघबजारको इतिहाससँग जोडिएका छन्। आजभोलि अरू जात्रा अस्तित्वमा रहे तापनि बाघजात्रा र रोपाइँजात्रा लोप भइसकेका छन्। १९९५ सालको सरकारी कागजातमा अहिलेको जिल्ला प्रशासन बसेको ठाउँलाई मालअड्डा डडेलधुरा गौडा भनिन्थ्यो। अहिलेको जिल्ला प्रहरी कार्यालय बसेको ठाउँलाई कोत भनिन्थ्यो। दमाईंधुरा (डडेलधुरा) सदरमुकामका रैथाने भनेर चिनिने दमाईं जाति अर्थात् खलंगावासीले हरेकवर्ष बाघजात्रा मनाउँथे। लामो समयदेखि अवरुद्ध भएको बाघजात्रालाई कोरोना महामारीले पनि झनै असर गरेको थियो। परम्परादेखि दमाईं पुर्खाहरूले देखाउँदै आएको बाघजात्रा पछिल्लो समय संकटोन्मुख छ। आफ्नो कलासंस्कृति, अस्तित्व र पहिचानको जगेर्ना गर्नुपर्ने स्थानीयवासीले महसुस गरेर यस वर्ष (२०७९) बाट स्थानीयवासीको सक्रियतामा बाघजात्रा सुचारु गरेका छन्। सञ्चारकर्मी विमल जैरुका अनुसार बाघजात्रा सँगसँगै अन्य जात्रा सुचारु गरिएको छ। बाघजात्रा पुनः सञ्चालन भएसँगै स्थानीयवासी धेरै खुसी भएका छन्। स्थानीय रमेश सिनालका अनुसार धेरै वर्ष बाघजात्रा अवरुद्ध भयो तर अहिलेका युवायुवतीले धेरै नै चासो राखेकाले बाघजात्रा सुचारु भएकोमा खुसी लागेको छ। जात्रा केही खर्चिलो भए पनि मौलिकता, रीतिरिवाज र संस्कृतिसँग जोडिएकाले संरक्षणका लागि स्थानीय सरकारले ध्यान दिनुपर्ने स्थानीयको माग छ। स्थानीय राजेन्द्र जैरु भन्छन्, अरू जात्रा नचलेको ४५ वर्ष भयो तर बाघजात्रा नचलेको २०२५ वर्ष नै भइसक्यो। संस्कृति संरक्षण, प्रवद्र्धन हुनुपर्छ भन्ने मान्यता छ, तर जात्रा अलि खर्चिलो भएकोले यसलाई सञ्चालन गर्नै गाह्रो छ। बाघजात्रा त निकै महँगो छ। यसलाई बचाउन नगरपालिका वा स्थानीय सरकारले वार्षिक डेढ दुई लाख बजेटको व्यवस्था गरिदिएमा जात्राभव्य र सभ्य तरिकाले जात्रा सम्पन्न गर्न सकिन्थ्यो। कलासंस्कृति र परम्पराको संरक्षण पनि हुन्छ। स्थानीय पूर्णिमा नगरकोटी भन्छिन्, पहिला बाघजात्रा, रोपाइँजात्रा र गाईजात्रा कस्तो राम्रो हुन्थ्यो, अहिले बाघजात्रा निकालेकोमा धेरै खुसी लाग्यो तर पुरानो जात्राजस्तो छैन। पहिले जस्तो जात्रा छैन, संस्कार सबै भुल्दै गएको देखिन्छ। ती सबै समेटेर यसलाई निरन्तरता दिए हुन्थ्यो। दमाईंधुरा घुम्न आएका एक पर्यटक रामचन्द्र पाठक विभिन्न जात्रा र संस्कृतिको साक्षात्कार गर्न पाएकोमा औधी खुसी र आनन्दित भएको बताउँछन्। अमरगढी नगरपालिकाका कार्यपालिका सदस्य प्रकाश जैरुका अनुसार यो प्राचीन समयदेखि पितापुर्खाले देखाउँदै आएको मौलिक संस्कृति हो, कुनै प्रथा होइन। अवरुद्ध जात्रा सुचारु भएको छ, यसलाई निरन्तरता दिने सोच बनाएका छौं। पितापुर्खाले थालनी गरेको मौलिक संस्कृतिलाई भावी पुस्ताका लागि बचाएका हौं। जात्रामार्फतसंस्कृति संरक्षण गर्दै इतिहासलाई मेटिन दिँदैनौं। लामो समयपछि बाघजात्रा देख्न पाएकोमा स्थानीय हरिश खडायत अत्यन्तै खुसी भएको बताउँछन्। समाजसेवी गोविन्द खडायत भन्छन्, लामो समयदेखि हराएको बाघजात्रालगायत जात्राहरू सुचारु भएकाले मौलिक संस्कृतिको जगेर्नाका साथै सामाजिक सद्भाव र एकतामा विशेष महŒव राख्छ। दमाईंधुरामा बाघजात्रा हेर्न आन्तरिक तथा बाह्य पर्यटकको घुइँचो नै लागेको थियो। लाखेजात्रा, बाघजात्रा, रोपाइँजात्रा र गाईजात्रा सुदूरपश्चिम प्रदेशको डोटी र दमाईंधुरामा मात्रै मनाउने चलन छ। संस्कृति बचाएर भावी पुस्तालाई हस्तान्तरण गर्न वर्तमान पुस्ता नै सक्रिय हुनुपर्ने देखिन्छ।"
प्रधानमन्त्रीका लागि सहमतिको विन्दु हुँ,"चितवन : नयाँ सरकार गठनको कसरत सुरु भएसँगै नेतृत्वको लागि नेताहरूले दाबी गरिहरेका छन्। यसै क्रममा नेपाली कांग्रेसका वरिष्ठ नेता रामचन्द्र पौडेलले प्रधानमन्त्रीको लागी सबैको सहमतिको केन्द्र आफू भएको बताएका छन्। अहिलेको अवस्थामा देशले परीक्षण गर्न खोजेको नेताको रूपमा उनले आफूलाई प्रस्तुत गरेका छन्। नेपाल प्रेस युनियन चितवनले भरतपुरमा आयोजना गरेको पत्रकार भेटघाट कार्यक्रममा नेता पौडेलले भने, अहिलेको परिस्थितिमा देशले एक पटक परीक्षण गर्नुपर्ने मान्छे म नै हुँ, उनले भने, हाम्रो आपसी सल्लाह हुनै बाँकी छ। अहिलेसम्म हामी सबै स्वाभाविक उम्मेदवार हौं। हामी सल्लाह गरेर एक जना हुन्छौं, सम्भवतः सहमतिको विन्दु आफूलाई ठानेको छु। पार्टी सभापति एवं प्रधानमन्त्री शेरबहादुर देउवाले आफ्नो प्रस्तावलाई सहज रूपमा लिएको बताए। अनुभव र योगदानको आधारमा न्यायोचित रूपमा सहमति गर्ने उनले बताए। टिकट वितरण नमिलाउँदा चुनावमा सोचेअनुसारको सफलता नभएको उनले स्विकार गरेका छन्। पुसको पहिलो साताभित्र नयाँ सरकार गठन हुने उनले सुनाए। निर्वाचनमा कांग्रेससहितको दलको बहुमत पुगेको कारण गठबन्धनको सरकार बन्ने बताए। उक्त सरकारको नेतृत्वको मुख्य दाबेदार आफूमात्रै भएको उनको भनाइ छ। सरकार गठनको लागि गठबन्धनमा छलफल सुरु भएको पनि उनले बताए। मुलुकमा कांग्रेससहितका दलको गठबन्धनले निरन्तरता पाउने बताउँदै उक्त सरकारको नेतृत्व आफूले गर्ने उनले दाबी गरे।"
बर्दिबास उद्योग वाणिज्य संघको नेतृत्वमा चार आकांक्षी,"ढल्केवर: महोत्तरीको बर्दिबासमा उद्योग वाणिज्य संघको चुनावी सर्गर्मी बढेको छ । नयाँ कार्यसमिति चयनका लागि १० वर्षपछि हुन लागेको निर्वाचनमा निवर्तमान कार्यबाहक अध्यक्ष कृष्णप्रसाद गौतम, महासचिव भवनाथ खतिवडा, विनोद भण्डारी र विष्णु खड्का अध्यक्ष पदका दावेदार हुन् । पुस ५ गते हुने कार्यसमितिको निर्वाचनलाई मंसिर २५ गते उम्मेदवारी दर्ता गर्ने समय तोकिएको छ । उम्मेदवारी दर्ता गराउने दिन नजिकिदैं गर्दा आकांक्षीहरु टिम बनाए गृहकार्य गरिरहेका छन् । मधेस प्रदेशको मध्य भागमा पर्ने बर्दिबास व्यापारिक दृष्टिकोणले सबैको नजरमा पर्छ । त्यसैले यहाँको वाणिज्य संघको नेतृत्व गर्न प्रत्येक निर्वाचनमा रस्साकस्सी हुने गरेको छ । निवर्तमान वरिष्ठ उपाध्यक्ष कृष्णप्रसाद गौतमले आफूसँग दुई दशकदेखि वाणिज्य संघका विभिन्न भूमिकामा रहेर काम गरेकाले अध्यक्ष भएर नयाँ ढंगले काम गर्ने गरी आएको बताए । उनले भने, मेरो नेतृत्वमा स्थानीय उद्योगी, व्यापारी, व्यवसायीको व्यक्तिगत सीप, विकास र नेतृत्व कार्य क्षमता अभिवृद्धि गर्ने उद्देश्यमा केन्द्रित भएर उद्योग वाणिज्य संघले कामकारबाही गर्नेछ। पालिकासँग समन्वय गरेर युवा लक्षित विभिन्न घरेलु उद्योग व्यवसाय सञ्चालन गरी विकासका लागि विभिन्न कार्यक्रमहरु सञ्चालन गर्नेछु । अध्यक्ष पदका आकांक्षी देखिएका अर्का निवर्तमान महासचिव भवनाथ खतिवडाले व्यवसायीको हकहितका लागि नयाँ एजेण्डाका साथ नेतृत्व लिन चाहेको बताए । उनले भने, यहाँका व्यवसायलाई व्यवस्थित बनाउनुपर्नेछ । बजार व्यवस्थापनका कुरा छन् । समग्रमा व्यवसायीको हकहितका लागि काम गर्छु ।' अध्यक्षका अर्का आकांक्षी विनोद भण्डारीले बर्दिबासलाई सबै व्यवसायीले अपनत्व महशुस गराउने गरी काम गर्न आफू नेतृत्वमा पुग्न चाहेको बताए । उनले भने, व्यावसायिक हकहितको लागि काम गर्ने हो । सुरक्षित वातावरणमा व्यवसाय गर्ने अवस्थाको सिर्जना गर्ने ढंगले काम अघि बढाउने मेरा योजना छन् । उद्योग वाणिज्य संघका पूर्वकार्यसमिति सदस्य विष्णु खड्का पनि अध्यक्षका आंकाक्षी हुन् । आफ्ना योजना सुनाउँदै उनले भने, व्यापारीलाई सहज पार्न कर प्रणाली व्यवस्थित पार्नुपर्छ । साना तथा मझौला घरेलु उद्योगलाई प्रवर्द्धन गर्न म खट्नेछु ।'"
मृत्यु दोहोरिन्छ म बाँचें भने !,"उनलाई भेट्दा उनी कति वर्षका थिए ? याद भएन। तर जतिखेर उनीसँग झ्याम्मिएँ र आत्मीय ढंगले उठबस सुरु भयो, त्यतिखेर उनी ७० नाघिसकेका थिए। करिब तीन चौथाइ जिन्दगी बाँचिसकेका उनी अर्थात् कृष्ण जोशी। जो आफ्ना रचनामा नयाँ युवकत्वलाई स्पर्श गर्थे। युवक वयको म उनीसँग जीवनको निस्सारताका कुरा गर्थें। चेतना र त्यसको बहुल रंगबाट उनी जीवनलाई खोज्थे। अलिअलि पढेलेखेका शब्दहरूका भरमा उनीसँग जीवनका गहिराइ पच्छ्याउँथें। तर उनी जीवनलाई चारैतिरबाट देखेभोगेका मानिस। जीवनको नदीमा एकोहोरो बग्दै किनाराको महŒव उनीसँग सुन्थें म। २०६१ मा प्रकाशित मेरो कविता कृति मलामी साँझ र २०७६ मा प्रकाशित मृत्युको अघिल्तिर कविता संग्रहबारे उनले फरकफरक समयमा घण्टौं विमर्श गरेका थिए। मृत्युमाथिको मेरो चिन्तन र चासोलाई उनले पटकपटक परीक्षा लिए। क्वाटर टु सेन्चुरीको मान्छे म युवाको जस्तो सिर्जनमा मग्न छु। अनि तपाईं चाहिँ मृत्यु मिमांशाजस्ता कविता कथा लेखिरहनु भएको छ उनी भन्थे। तपाईंले पनि त मृत्यु दोहोरिन्छ म बाँचे भने लेख्नुभयो त। चुपचाप पढें तपाईंलाई नचिन्दै र चिनेपछि पनि कहिल्यै केही सोधिनँ त्यसबारेमा। मृत्यु सत्य हो तर पर्खाइ होइन, हलुकोसँग उनी भन्थे। नपर्खे पनि मृत्यु त आइहाल्छ, क्यारे ! म जिस्काउँथे। तर मृत्यु गफको विषय होइन, उनी गम्भीर बन्थे। मृत्यु गमको विषय हो। गम खाने विषय हो। मैले भनेपछि उनी अट्टाहास गर्थे। हाँसोले उज्यालिएको उनको अनुहारमा कताकता दुःखको गहिरो उदासी हो कि हो कि झैं लाग्थ्यो। तर झुक्किएँ होला भन्ने ठान्थें तर केही सोध्दिन थें। के बिहान, के दिन र के साँझ ? हामी दुईले सँगै चिया कफीको चुस्की लगाएका छौं। काँचका गिलास ठोक्काएका छौं। स्टिलका गिलास एकसाथ घोप्ट्याएका छौ। यस्ता अवसरमा सधैंजसो हामीसँग वासु शशी स्मृति परिषद्का सचिव तथा कवि प्रद्युम्न जोशी, कवि तथा गायक गणेश रसिक, साहित्यकार राधेश्याम लेकाली, अनुवादक श्याम प्रधान, कथाकार ध्रुव मधिकर्मी, साहित्यिक अन्वेषक जयदेव भट्टराई, कवि गोवद्र्धन पूजा र ठाकुर बेल्वासे हुने गर्थे। एकताका प्रद्युम्न दाइ र लेकाली दाइले यस्ता जमघट गरिरहन्थे र हामी हौसिएर सहभागी भइरहन्थ्यौं। कोभिडपछि त्यो सब टुटेजस्तै भयो। त्यसो त सम्झनका लागि धेरै कुरा छन् कृष्ण दाइका। उनी कुशल प्रशासक हुन्। अब्बल स्रष्टा र सिर्जनाका असल पारखी हुन्। नयाँ लेखक कविका सिर्जनालाई महŒव दिएर पढ्ने र सही प्रतिक्रिया सम्बन्धित लेखकलाई नै दिने उनको निकै राम्रो बानी थियो। भोजपुरमा जन्मिएका उनी २०५८ सालमा जन्मभूमि पुगेका थिए। करिब ३० वर्षपछि। त्यतिबेला उनले आफू पढेको स्कुलको प्रांगणमा माटोको टीका लगाएर बरर आँसु झारे। बुढ्यौलीले खप्लक्कै निलेको अनुहार लिएर उनका सामु आइपुगेका पुराना प्रेमिकाका हात समातेर निकै बेर रोए। यो भावुकता उनकै मुखबाट पटकपटक सुनें। उनका दौंतरी र भाइ पुस्ताका मुखबाट पनि सुनें। भावुक कृष्ण दाइ हलुकासँग जिन्दगीका गम्भीर प्रसंगहरू उप्काउँथे। हँसीमजाक गरिरहन रुचाउने उनीभित्र बेलाबेलामा गहिरो उदासी छचल्किन्थ्यो। एउटा खालीपन देखिन्थ्यो उनका प्रत्येक हाँसोहरूमा। उनका मजाकहरूमा कहिलेकाँही दिक्दारी देखिन्थ्यो। तर सोध्ने दुस्साहस कहिल्यै गरिनँ। हरेक भेटमा कृष्ण दाइ मृत्यु र जीवनबीचको भेदका कुरा गरिहन्थे। भन्थे, मणि भाइ, जीवन निस्सार होइन, रहस्यले भरिएको छ। रहस्यले कि विषादले भरिएको छ जीवन ? सोध्थें जब। उनी चिरपरिचित हाँसोमा भन्थे, विषाद नभएको को छ र ? अक्सर उनका हाँसोमा दुःखको रिदम मिसिएको हुन्थ्यो। कृष्ण दाइसँग बासु शशी स्मृति परिषद्मा सँगै बसेर लामो समय काम गरें। त्यस अवसरमा उनीभित्रको असल मानिस र अब्बल सर्जकलाई चिन्ने निकै राम्रो अवसर मिल्यो। बुवाको उमेरका कृष्ण दाइ मित्रवत् व्यवहार गर्थे। प्रकाशित रचनामा प्रतिक्रिया दिइहाल्थे। सिर्जनाको परख गर्ने उनको खुबी विशिष्ट थियो। सर्जकलाई ठम्याउन सक्ने र सिर्जनाको महŒवलाई बुझ्ने उनी आफैं पनि राम्रा सर्जक हुन्। मृत्यु दोहोरिन्छ म बाँचें भने मैले पढेको उनको पहिलो रचना हो। यो उपन्यास २०५१०५२ सालतिर पढेको हुँ। त्यसताका मीनभवन क्याम्पसमा पढ्थें। रजनिशको मैं मृत्यु सिकाता हुँ पढेर हैरान भएको त्यो समय मृत्यु दोहोरिन्छ म बाँचें भने पढ्न पुगें। त्यसपछि मृत्युमाथि लेखिएका चिन्तन र रचना खोजीखोजी पढ्न थालें। एक किसिमको अम्मली नै भएँ म मृत्यु र मृत्युपछिका महाशून्यताका बारेमा। पारिजातको तोरीबारी बाटा र सपनाहरू, धूपी सल्लाको सिँयालमा पढेर रोमाञ्चित, प्रेमिल भइरहेको म रजनीश पढेर रन्थनिएको थिएँ। प्रेम र निस्सारलाई एकसाथ आत्मसात् गर्न प्रेरित गरिरहेका बीपी, वासु शशी, पारिजात, दौतलविक्रम विष्ट, मदनमणि दीक्षित, सरुभक्त, डा दुर्गा भण्डारी, शारदा शर्मा र किशोर पहाडी पढ्दापढ्दै कृष्ण जोशी पढ्न पुगें। एउटा प्रशासकले लेखेको उपन्यासले मथिंंगललाई निकै बिथोल्यो। पछि त्यो उपन्यासको समीक्षा पनि लेखें। सेवानिवृत्त सरकारी कर्मचारी कृष्ण जोशीका साहित्यिक रचना उर्वर छन्। २०४९ मा छापिएको विसंगत स्वरहरू गीत संग्रह, २०५४ सालको पोखरीभित्रको शताब्दी र २०५८ मा छापिएको आगो समुन्द्र पानी समुन्द्र कविता संग्रह उनका अब्बल कविताले भरिएका छन्। उपन्यासमा २०५१ को असम्मत असम्मत र २०५६ को काठमाडौं वरिपरिले उनीभित्रको प्रभावशाली आख्यान व्यक्तित्वलाई प्रष्ट पारेको छ। १२१३ वर्षको उमेरदेखि साहित्यिक संगठन र पत्रपत्रिकाको प्रकाशन कार्यमा संलग्न उनी २०२१ सालसम्म भोजपुरमै साहित्यिक लेखन र प्रवद्र्धनमा सक्रिय भए। उनको संयोजनमा तयार पारिएका हस्तलिखित पत्रिकाबाट नेपालले गर्व गर्ने धेरै साहित्यकार जन्मिएका छन्। उनले आँकुरो, पँधेरो, फूलबारी, सपनाको ओतमा, सगरमाथा अञ्चल साहित्य विशेषांक, भोजपुरका कविता २०२१ जस्ता पत्रिका प्रकाशन गरे। त्यसपछि उनी लामो समय सक्रिय प्रशासकका रूपमा रहे। प्रशासनसम्बन्धी किताबहरू पनि लेखे उनले। २०६९ मा निक्लिएको ज्यामी पत्नीको घोषणा र चित्र दंश उनका क्वाटर टु सेन्चुरीका कविता हुन्। यी कृतिमा उनी निःसंकोच पोखिएका छन्। हाँसोमा लुकाएका दुःखलाई बिना हिचकिचाहट व्यक्त गरेका छन्। र अन्तमा, २०७९ मंसिर १२ सोमबारको रात उनी हामी सबैलाई छोडेर सधैंका लागि गए। ८३ वर्षका कृष्ण दाइको प्रस्थानले मृत्यु मिमांशामा शास्त्रास्र्थ गर्ने एकजना प्रिय पात्र गुमाएका छौं। हो, भेटेदेखि नै कृष्ण दाइ कसैको पर्खाइमा थिए। उनी कुरिरहेका थिए। मृदुभाषी र सज्जन उनी एउटा फरक दुःखले घेरिएका थिए। हाँसिरहन्थे। हामीसँग जिस्किरहन्थे। तर एउटा विषाद थियो मनमा। तर कसको पर्खाइ हो ? कुन विषादमा थिए उनी ? मैले कहिल्यै ठम्याउन सकिनँ। तर जब जब उनको यो कविता पढ्छु, सधैं भक्कानिने गरेको छु। आउँछन् जान्छन् चारैतिरबाट अनेकन जहाजहरू हरेक समयमा कुनै जहाजबाट तिमी ओर्लिदैनौं टुक्रिन्छौं हामी त्यसबेला हुरीबतासको ऐना भएर रोकिदिउँ जस्तो लाग्छ आकाशमा मन लाग्छ फर्काइदिउँ आकाशबाट नै हतास, निराश मात्र ल्याउने जहाजहरूलाई। (बीस वर्ष भयो छोरा गएको कृष्ण जोशी)"
कस्तो बन्ला नयाँ सरकार ?,"काठमाडौं : चुनावी परिणामले स्पष्ट भनिसकेको छ कुनै एक दलको पक्षमा बहुमत पुग्दैन। सरकार बनाउन दुई वा दुईभन्दा बढी दल मिल्नुपर्छ। त्यसैले सबैको चासो छ, अब कस्को सरकार ? कस्तो सरकार ? अर्थात्, २ सय ७५ सदस्यीय प्रतिनिधिसभामा बहुमत (१ सय ३८) सांसदको समर्थन जुटाएर को प्रधानमन्त्री बन्ला ? प्रत्यक्षतर्फ तीन वटा क्षेत्रको परिणाम सार्वजनिक हुन बाँकी छ। समानुपातिकतर्फ दलहरूले पाउने सिटको मोटामोटी हिसाब भइसकेको छ। र पनि, पाँचदलीय सत्ता गठबन्धनका पक्षमा सहजै बहुमत (१ सय ३८) जना सांसद पुग्ने स्थिति छैन। विपक्षी एमालेलाई पनि बहुमत जुटाएर आफ्नो नेतृत्वमा सरकार बनाउन कठिन अवस्था छ। यस्तो स्थितिमा सरकार बनाउन तीन वटा विकल्प देखिएका छन्। पहिलो : सत्ता गठबन्धनकै सरकार बनाउने। त्यसका लागि जनमत पार्टी र अरू केही साना दलको सहारा लिने। दोस्रो विकल्प : एमाले नेतृत्वमा वामपन्थीसहित जसपा र अरू साना दल समेटेर सरकार बनाउने। तेस्रो विकल्प : कांग्रेस र एमाले मात्रै मिलेर सरकार बनाउने। पहिलो विकल्प : सत्ता गठबन्धनकै सरकार बाजुरा, दोलखा र स्याङ्जा२ को परिणाम आइसकेको छैन। तर, सत्ता समीकरणका लागि नेताहरू प्रत्यक्ष र अप्रत्यक्ष संवाद र दौडधुपमा सक्रिय हुन थालेका छन्। कांग्रेस उपसभापति पूर्णबहादुर खड्का र विमलेन्द्र निधि, नेकपा माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधवकुमार नेपाल गठबन्धनकै नेतृत्वमा सरकार बनाउने गृहकार्यमा लागेका छन्। कांग्रेस, माओवादी केन्द्र र एकीकृत समाजवादीका नेताहरूबीच भेटघाट बाक्लिएका छन्। माओवादीलाई सँगै लिएर सत्ता समीकरण मिलाउनका लागि कांग्रेसमाओवादी तथा एमाले र माओवादीका नेता बीचमा प्रारम्भिक छलफल र भेटघाटले पनि तीव्रता पाएको छ। कांग्रेस, एमाले, माओवादी केन्द्र, एकीकृत समाजवादीको पार्टीका औपचारिक बैठक भने बसेका छैनन्। माओवादी केन्द्रका महासचिव देव गुरुङले सरकारमा सहभागिताबारे पार्टीको बैठक बसेर निर्णय गर्ने बताए। निर्वाचनपछि पार्टीको बैठक बसेको छैन। पार्टीको बैठक बसेपछि पार्टीले निर्णय लिन्छ सरकारमा सहभागी हुने, नहुने, कुन भूमिकामा हुने भन्ने विषयमा, गुरुङले भने। एकीकृत समाजवादीका प्रवक्ता जगन्नाथ खतिवडाले गठबन्धनकै नेतृत्वमा सरकार बन्ने बताए। गठबन्धनको बहुमत आइसक्यो भन्दा पनि हुन्छ। गठबन्धनको सरकार बनाउन हाम्रो पार्टीले पनि भूमिका खेल्छ, उनले भने। हालसम्मको परिणामअनुसार कांग्रेस प्रत्यक्षमा ठूलो दल बन्दै ५५ सिट जितेको छ। मतगणना भइरहेका २ सिटमा कांग्रेसकै अग्रता छ। माओवादी केन्द्रले १७ सिट जितेको छ उसको १ सिटमा अग्रता छ। उता एकीकृत समाजवादीले प्रत्यक्षमा १० सिट जितेको छ भने लोसपा ४ र राष्ट्रिय जनमोर्चाले १ सिटमा जित हासिल गरेका छन्। प्रत्यक्षतर्फ सत्तारूढ गठबन्धनको ८७ सिट पुगेको छ। समानुपातिकमा कांग्रेस ३२, माओवादी केन्द्रले १४ सिट पाउने सम्भावना छ। सत्तारूढ अन्य दलको समानुपातिकमा थ्रेस होल्ड कट्ने सम्भावना कम छ। अब गणना हुन बाँकी रहेका तीनवटै सिट जित्दा पनि सत्तारूढ दलको बहुमत पुग्ने गाह्रो छ। यो निर्वाचनबाट सबैभन्दा ठूलो झड्का माओवादी केन्द्रलाई लागेको छ। २०७४ मा एमालेसँग वाम गठबन्धन बनाएर चुनावमा जाँदा माओवादी केन्द्रले प्रत्यक्षमा ३६ र समानुपातिकमा १७ गरी ५३ सिट जितेको थियो। अघिल्लो गठबन्धनभन्दा कांग्रेससँगको गठबन्धनमा उसले आधामात्रै प्रत्यक्षमा जितेको छ। माओवादी केन्द्रका अध्यक्ष प्रचण्डले आफू प्रधानमन्त्री बन्न लविङ गरिरहेका छन्। पहिलो चरणमा आफैं प्रधानमन्त्री हुनुपर्ने उनको लक्ष्य छ। त्यसको लागि प्रचण्डले एकीकृत समाजवादीसँग पार्टी एकीकरणको चर्चा चलाएर सत्ताको बार्गेनिङ थालेका छन्। तर एकीकृत समाजवादीले भने एकीकरणको हल्ला निराधार भएको बताएको छ। महासचिव बेदुराम भुसालले एकीकृत समाजवादीले नेकपा माओवादी केन्द्रसँग एकता हुन लागेको भन्ने विषयमा सत्यता नभएको स्पष्ट पारेको छ। भुसालले शुक्रबार विज्ञप्ति जारी गर्दै माओवादीसँग एकता हुन लागेको विषय निराधार रहेको बताए। एकीकृत समाजवादीका अध्यक्ष माधवकुमार नेपाल पनि सत्ता समीकरणमा भूमिका खोजिरहेका छन्। प्रधानमन्त्री, राष्ट्रपति, सभामुख, मुख्यमन्त्रीलगायतका पदमा सत्ता गठबन्धनले प्याकेजमा सहमति गर्नुपर्ने उनको अडान छ। माओवादी केन्द्रका अध्यक्ष प्रचण्ड आफैं प्रधानमन्त्री भन्ने दाउमा छन्। माओवादी केन्द्रका महासचिव गुरुङले प्रचण्डको प्रधानमन्त्रीमा दाबी स्वाभाविक भएको बताए। एक पटक प्रधानमन्त्री भइसकेको व्यक्तिको पुन: दाबी हुनु स्वाभाविक नै हो। गठबन्धनमा उहाँको पक्षमा समर्थन आयो भने हुन सक्नुहुन्छ, उनले भने। एकीकृत समाजवादीका प्रवक्ता एवं उपमहासचिव खतिवडाले माधव नेपाल प्रधानमन्त्री हुने विषयमा सहमति जुटेमा नहुने कुरै नभएको बताए। उहाँ पनि दाबेदार हो तर गठबन्धनमा पनि हामी ठूलो दल होइनौं। यद्यपि हाम्रो पार्टीका अध्यक्ष माधवकुमार नेपाल गठबन्धन दलमा महŒवपूर्ण शक्ति नै हुनुहुन्छ। उनले भने, उहाँको नाममा सहमति जुट्यो भने अचम्म नमान्नुस्। नयाँ दललाई फकाउँदै गठबन्धन सत्ता गठबन्धनलाई बहुमत नपुगेपछि नयाँ दललाई फकाउने र थर्काउने रणनीति गठबन्धनले लिएको छ। एकातिर नयाँ दलसँग सत्ता समीकरणका विषय संवाद गर्न थालेका छन् भने अर्कोतिर उनीहरू तर्साउन थालेका छन्। सीके राउतले नेतृत्व गरेको जनमत पार्टी, रेशम चौधरीले नेतृत्व गरेको नागरिक उन्मुक्ति पार्टीसँग बहुमत पुयाउन गठबन्धनका नेताहरूले छलफल थालेका छन्। रेशम चौधरी भेट्न नेताहरू जेलमा नै पुगेका छन्। टीकापुर काण्डका मुख्य योजनाकार चौधरी जेलमा छन्। माओवादी केन्द्रका अध्यक्ष प्रचण्ड, नेकपा एसका अध्यक्ष नेपाल र नेपाल समाजवादी पार्टीका अध्यक्ष डा बाबुराम भट्टराईका साथै कांग्रेसमा नेताहरू डिल्लीबजारस्थित जेलमा गएर रेशमलाई भेटेका थिए। जनमतले प्रत्यक्षमा १ सिट जितेको छ भने समानुपातिकबाट ४ सिट पाउने सम्भावना छ। यसो गर्दा जनमतको ५ सिट हुन्छ। जनमत पार्टीका अध्यक्ष सीके राउतले बिहीबार मात्रै प्रधानमन्त्री देउवासँग भेट गरी सत्ता गठबन्धनमा सहभागी हुन सक्ने जनाउ दिएका छन्। लोसपाका नेता शरदसिंह भण्डारीले पनि चौधरी लाई जेलमा नै गएर भेटेका छन्। कांग्रेस प्रवक्ता डा प्रकाशशरण महतले गठबन्धनको सरकार बन्ने र प्रधानमन्त्री देउवा नै हुने बताए। कांग्रेस पहिलो पार्टी भइसकेको अवस्था छ, डा महतले भने, कांग्रेस गठबन्धन दलको प्रमुख पार्टी पनि हो। त्यसो हुँदा कांग्रेसले प्रधानमन्त्री पाउनु पनि आश्चर्यको कुरा भएन। उनले भने, कांग्रेसमा पनि अहिलेकै प्रधानमन्त्री शेरबहादुर देउवाजी नै हो। उहाँ हरेक दृष्टिकोणले सफल र सक्षम प्रधानमन्त्री हो। गठबन्धनमै पनि उहाँको पक्षमा स्पष्ट बहुमत आउँछ। गठबन्धनभित्रकै दलहरूका शीर्ष नेताहरूको प्रधानमन्त्रीमा इच्छा राख्नु स्वाभाविक भएको उनले बताए। इच्छा त सबैले गर्न पाइन्छ नि यद्यपि भोलि गठबन्धनभित्र पनि र संसदीय दलमा पनि पार्टी सभापतिसमेत रहनु भएका देउवाजीको पक्षमा स्पष्ट बहुमत आउँछ, उनले भने। कांग्रेसमा प्रधानमन्त्री बन्न संसदीय दलका नेता हुनुपर्छ। युवा नेता गगन थापा, रामचन्द्र पौडेल, शेखर कोइरालालगायतले पनि दलको नेताको चुनाव लडने बताउँदै आएका छन्। दोस्रो विकल्प : वाम नेतृत्व सरकार एमाले अध्यक्ष केपी शर्मा ओलीले निर्वाचन परिणाम नआउँदै माओवादी केन्द्रका अध्यक्ष प्रचण्डलाई फोन गरेर राजनीतिमा तरङ्ग ल्याइदिए। दोस्रो ठुलो दल एमालेका नेताहरू पार्टीले आफ्नो नेतृत्वमा सरकार गठनका लागि प्रयास गर्ने बताउँछन्। तर निर्वाचन परिमाणले वाम गठबन्धनको मात्रै पनि सरकार बन्दैन। एमाले, माओवादी केन्द्र, नेकपा एस, जनमोर्चा र नेमकिपाको जोड्दा अधिकतम १ सय ३१ मात्रै पुग्ने देखिन्छ। यस्तो अवस्था आयो भने ७ सिट अपुग हुन्छ। त्यसका लागि अरू साना दलको सहारा लिनुपर्छ। एमाले उपाध्यक्ष सुवासचन्द्र नेम्बाङले आफ्नो पार्टी सबै दलसँग सहकार्य गरेर अघि बढ्ने बताए। जनताले सबै मिलेर अघि बढ भनेर जनादेश दिएका छन, उनले भने, कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर सन्देश चुनावले दिएको छ। एमाले सबै दलसँग मिलेर अघि बढ्छ। उनले सत्ता समीकरणको विषयमा औपचारिक छलफल भने नभएको बताए। अहिलेसम्म न कुनै ठोस निर्णय नै भएको छ, न त औपचारिक संवाद नै, उनले भने, मात्र बधाई, शुभकामना साटासाटका लागि भेटघाट भएका छन्। उनले भने। एमाले र माओवादीका दोस्रो तहका केही नेताहरूले वामपन्थी नेतृत्वको सरकार बनाउने विषयमा अनौपचारिक कुराकानी थालेका छन्। माओवादीका महासचिव देव गुरुङले एमालेसँग अनौपचारिक कुराकानी भइरहेको बताए। उनले भने, एमालेका साथीहरूसँग पनि अनौपचारिक भेटघाट भइरहेको छ। एमालेका प्रचार विभाग प्रमुख एवं उपमहासचिव पृथ्वीसुब्बा गुरुङले पनि शुक्रबारको एक सार्वजनिक कार्यक्रममा वाम गठबन्धनको नेतृत्वमा सरकारको विषय उठाएका थिए। प्रेस चौतारीले आयोजना गरेको कार्यक्रममा गुरुङले वामपन्थी शक्तिलाई एकजुट बनाउँदै एमालेले आफ्नै नेतृत्वमा सरकार बनाउन पहलकदमी लिनुपर्ने बताए। म फेरि पनि भन्छु नेकपा एमाले नेतृत्वको सरकार बनाउने काममा हामी लाग्नुपर्छ। उनले भने, दक्षिणपन्थी गठबन्धनलाई तोडिएन भने मुलुकमाथि आइरहेका जोखिमका कुराहरू, राष्ट्रिय स्वाधीनतामाथि धावा बोलिरहेको जुन स्थिति हो, यसको हामीले अन्त्य गर्न सक्दैनौं। त्यस कारणले राष्ट्रिय स्वाधीनताका पक्षधर शक्तिहरू सबैलाई हामीले एकजुट बनाउनु पर्छ। हामीले सकारात्मक सोच भएका शक्तिहरूबीच सरकार बनाउनु पर्छ। उनले यो लक्ष्य पूरा गर्नका लागि दिनरात नभनी पहलकदमी लिनुपर्ने बताए। तर एकीकृत समाजवादीको प्रवक्ता खतिवडाले भने एमालेसँगको सहकार्य अहिलेलाई सम्भव नभएको बताए। तेस्रो विकल्प : कांग्रेस एमाले सरकार चुनावबाट न कांग्रेसलाई बहुमत आयो, न त एमाले नै। त्यसैले कतै सरकार नै अस्थिर हुने हो कि भन्ने चिन्ता पनि छ। त्यसकारण केही नेताहरू कांग्रेस र एमाले मिलेर सरकार बनाउनुपर्नेमा जोड दिइरहेका छन्। कांग्रेससहितको गठबन्धनको पक्षमा बाजुरा, स्याङ्जा र दोलखासमेतको नतिजा आए पनि अधिकतम १ सय ३५३६ सिट मात्रै पुग्ने देखिन्छ। एमाले जसपा राप्रपा गठबन्धनमा त अधिकतम १ सय ४ सिट मात्रै पुग्ने अवस्था छ। राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टी चुनावबाट उदाएका छन्। समानुपातिकसहित रास्वपाको २१, जनमतको ५ सिट हुने अवस्था छ। नाउपाको ३ सिट छ। स्वतन्त्रले ५ सिट जितेका छन्। नयाँ पार्टीलाई पनि आफूतिर तान्न दुवै गठबन्धनले प्रयास गरिरहेका छन्। कांग्रेस पहिलो पार्टी भइसकेको अवस्था छ । कांग्रेसले प्रधानमन्त्री पाउनु पनि आश्चर्यको कुरा भएन। डाप्रकाशशरण महत, प्रवक्ता, कांग्रेस कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर चुनावले सन्देश दियो। सुवासचन्द्र नेम्वाङ, उपाध्यक्ष, एमाले पार्टीको बैठक बसेपछि सरकारमा सहभागी हुने, नहुने, कुन भूमिकामा हुने भन्ने विषयमा निर्णय लिन्छौं । देव गुरुङ, महासचिव, माओवादी केन्द्र"
चीन जानु अघि वर्षमानले प्रधानमन्त्रीलाई भेटेर के भने ?,काठमाडौं: चीन भ्रमणमा जानु अघि नेकपा माओवादी केन्द्रका उपमहासचिव वर्षमान पुनले प्रधानमन्त्री शेरबहादुर देउवासँग भेटवार्ता गरेका छन् । बिहीबार प्रधानमन्त्रीलाई भेट्न बालुवाटार पुगेका पुनले आफ्नो चीन भ्रमण र सम्भावित सत्ता समीकरण बारे छलफल गरेका थिए । पुनले गठबन्धनकै सरकार बन्ने करिब निश्चित जस्तै भएकाले वर्तमान सरकारले दूरगामी असर गर्ने खालका निर्णय नगर्न प्रधानमन्त्रीको ध्यानाकर्षण गराएका थिए । सत्ता साझेदार दलका हिसाबले सबै काम आपसी साझेदारी मै भएको भन्दै उनले अब नयाँ समीकरण बन्नु भन्दा अघि गठबन्धनका सबै दल सचेत हुनुपर्ने बताएका थिए । पुनसँगको भेटमा प्रधानमन्त्रीले उनको स्वास्थ्य लाभको कामना गर्दै उपचारका क्रममा सरकारले गर्नुपर्ने जुनसुकै सहयोग गर्न तयार रहेको बताएका थिए । नेपालमा सत्ता समीकरणको छलफल उत्कर्षमा पुगेका बेला वर्षमान पुनको चीन भ्रमणलाई महत्वका साथ लिइएको छ । पुनको सचिवालयले उनको भ्रमण स्वास्थ्य जाँच र विगतको परीक्षणको फलोअप भने पनि उनको भ्रमण राजनीतिक रुपमा पनि उत्तिकै सशक्त भएको नेकपा माओवादी केन्द्रका एक नेताले बताए ।
समयको कुरूप चित्र,"म अक्सर देखेको र भोगेको कुराहरू मात्र लेख्ने गर्छु। मलाई नदेखेको, नसुनेको लेख्न आउँदैन। इमान्दार भएर बोल्नुपर्दा कुनै काल्पनिक विषयवस्तुमा काल्पनिक पात्रहरू खडा गरेर साहित्य सिर्जना गर्न नसक्नु मेरो कमजोरी हो। आफूले लेखेका कथाहरूमा आफूले भोगेको, सुनेको र देखेको संसारको कुरामात्र समेटिएकाले कहिलेकाहीँ लेखकभन्दा पनि देखक मात्र पो हुँ कि जस्तो लाग्छ। तर पनि विश्वका विभिन्न कुनामा रहेका मानिसको संस्कार, जीवनशैली र चरित्रहरूलाई नेपाली साहित्य भण्डारमा भित्र्याउन पाउँदा एउटा मीठो अनुभूति भने भइरहन्छ। गीतकारले चिनिएका राजुबाबु श्रेष्ठ कथा र कविता पनि लेख्छन्। पानीको फोका जस्तै फुट्यो हाम्रो माया। यो चर्चित गीत उनकै हो। यस्तै थुप्रै गीत बज्छन् सञ्चार माध्यममार्फत उनका। साहित्यिक क्षेत्रमा कथा, कविता तथा संस्मरणमार्फत यात्रा निरन्तर छ। चार कथा संग्रह तथा कविता र गीति संग्रहका डेढ दर्जन पुस्तक प्रकाशित श्रेष्ठको पछिल्लो कथासंग्रह बेनामे जर्नेल प्रकाशन भएको छ। श्रेष्ठका कथामा परदेशका भौगोलिक स्थिति, परिवेश, रहनसहन, रितिरिवाज पाइन्छन्। स्वदेशी तथा विदेशी पृष्ठभूमिका मानवीय संवेदनाहरू बेनामे जर्नेलमा भेटिन्छन्। कथामा पोखिएका कलात्मक बुनोटले उनका कथाहरू समकालीन नेपाली कथा साहित्यमा अग्रपंक्तिमा देखिन्छ। संसारको जुनसुकै कुनामा गए पनि मान्छेको रुने, हाँस्ने तथा मानवीय संवेदनाका स्वर एउटै हुने रहेछ। त्यही संवेदनाहरूलाई कथामार्फत पोखेका छन्, बेनामे जर्नेलमा कथाकार श्रेष्ठले। कथाकारलाई लाग्छ हुनतः अब कल्पनाको कुरा गर्ने बेला होइन। संसार यस्तो विचित्रको भइसक्यो कि जहाँ कल्पनाभन्दा पनि यथार्थताले मान्छेलाई पोलिरहेको छ। सपनाभन्दा विपनाले नै मान्छेलाई आजित बनाइसकेको छ। यस्तो अवस्थामा कल्पना मात्र गरेर केही हुँदैन। हामीले यथार्थतालाई पहिल्याउनै पर्छ। उनका यी भनाइ र लेखाइमा सत्यता छ। कथाकार मिसनमा गएको बखत विद्रोही जर्नेल र उसको परिवारको बारेमा जे भोगाइ थियो, त्यो कथा बनेर बेनामे जर्नेल शीर्षक कथामा आएको छ। आफ्नो भूमि छोडेर अर्काको भूमिमा शरणार्थी हुनुको पीडाले मन चसक्क हुन्छ। अझ भोग्नेहरूलाई कस्तो होला ? कथामा मानवीय संवेदनाका पक्ष अत्यन्त बलियो रूपमा उठेका छन्। बेनामे जर्नेलका १५ कथाहरू विविध स्वादका छन्। राजुबाबुको कथा लेखन बेनामे जर्नेलमा निकै परिष्कृत र उच्च कोटीका छन्। समकालीन कथा लेखनमा उनका यी कथाले विशेष महत्व राख्छन्। राष्ट्रप्रेमले ओतप्रोत छन् उनको कथा। उनका कथाले विविध प्रश्न उब्जाउनुका साथै तिनको समाधानका उपाय पनि कथामार्फत आएका छन्। छिमेकीले सिमाका पिलर सार्दै गर्दा त्यहाँ जनताले रखवाली गरिरहेका छन्। सरकार भने कानमा तेल हालेर बस्छ। एउटा नागरिक पिलरको रखवाली गर्दागर्दै शाहदत प्राप्त हुन्छ। उसको छोराको पनि त्यही हालत हुन्छ, नागरिकताविहीन उनीहरूको आवाज केन्द्रसम्म पुग्दैन। कस्तो विडम्बना ? हो, यस्तै सत्य, यथार्थ तथा सिमाका मान्छेको पीडा बेनामे जर्नेलमार्फत आएको छ। छोरीको बोझ कथामार्फत तराईंका महिलाले भोगेका कुराहरू चित्रण भएका छन्। लेखक आफैंले पनि जागिरको सिलसिलामा तराईंको एउटा गाउँमा छोरीको इच्छा विपरीत भएको बिबाहमा मण्डपबाटै छोरीको उद्धार गरेर काठमाडौं ल्याएर पढाइरहेका छन्। हाल उनी जागिरे भइसकेकी छन्। आफ्नै खुट्टामा उभिने भएकी छन्। यो यथार्थ हो। छोरीलाई बोझ ठान्ने समाजको ताजा चित्र बेनामे जर्नेलमा पढ्न सकिन्छ। केही कथा महिला मनोविज्ञानमा आधारीत छन्। पुरुष भएर पनि महिलाका मनोविज्ञान कसरी लेखे होलान् ? जिज्ञासा लागिरहन्छ कथा पढ्दा। आखिर कथाकार न परे। कथाकार पनि त समाजकै एउटा पात्र न हो। उनको पनि भोगाइ छ, यही समाजसँग पौठाजोरी छ। लेखकले अरूका कुरा लेख्छ र आफ्नाबारे कैयौं स्थानमा आफू पात्र बनेका देखेको हुँदैन। त्यसैले यी कथाहरू जीवन्त देखिन्छन्। छुवाछुतका बारेमा पनि कथामार्फत गम्भीर विषयलाई उठान गरिएको छ। कथित उपल्ला जात भनाउँदाले तल्लो जातलाई छुनु नहुने हाम्रो समाजको नराम्रो पक्ष हो। तर, उनीहरूको छोरीचेलीसँगको सम्बन्धले एउटा गम्भीर विषयको उठान भएको देखिन्छ। हाम्रो समाजमा छोरीलाई बोझको रूपमा लिएको देखिन्छ। छोरीको चाहनाभन्दा पनि अर्काको घरमा पठाउने जात हो भन्ने गरेको सुनिन्छ। यो प्रथा अझ तराई भेगमा अझ व्याप्त छ। छोरी अब बोझ होइन, गर्व गरौं भन्ने मूल मन्त्र राजुबाबुका कथाहरूले धेरै ठाउँमा बोलेका छन्। जनयुद्धका नाममा मारिएका तथा बेपत्ता परिवारको पीडा आज पनि कम नभएको देख्दा कथाकारको मन दुखेको देखिन्छ। जोसमा जनयुद्धमा होमिएकी एउटा छापामारको कथाले वर्तमानका विकृत मुहारहरूलाई देखाएको छ। कथाकार पुलिसको जागिरे भएता पनि लेखनमा जागिरका गन्ध भेटिँदैनन्। कथामा समग्र मानवीय संवेदनाका पक्षमा लेखेको पाइन्छ। लेखकले भौगोलिक सिमाना, जात र धर्मभन्दा पर रहेर मानवीय पक्षमा कलम चलाएको देखिन्छ। सीमाका दुखान्त कथा होस् वा परदेशका कथा पढ्दा मन अमिलो हुन्छ। तर त्यो यथार्थ भोग्नेहरूलाई कस्तो भएको होला। त्यसैले पनि राजुबाबुका कथाहरू जीवन्त लाग्छन्, यथार्थको धरातलमा वर्तमानका शासक वर्गलाई चुनौती दिन्छन्, बेनामे जर्नेलमार्फत। संसारलाई ठप्प बनाएको कोरोनाकालका नमिठा दृष्य पनि कथामा पोखिएका छन्। समग्रमा बेनामे जर्नेलभित्रका सबै कथा पठनीय लाग्छन्। वर्तमान समयमा हामीले भोगेका र भोग्दै गरेका समयको कुरूप चित्र बेनामे जर्नेलले कोरेको छ।"
"विवादित चापाकोट नपुग्दै धनराज २ हजार बढी मतले अघि, प्रदेशमा पनि कांग्रेसकै अग्रता","स्याङ्जा : स्याङ्जाको प्रतिनिधिसभा एवं प्रदेशसभा सदस्य निर्वाचनमा धनराज गुरुङ्को अग्रता कायमै छ। पछिल्लो मतपरिणाम अनुसार गठबन्धनतर्फका नेपाली कांग्रेस उम्मेदवार धनराज गुरुङ् २३ हजार २७० मतका साथ आफ्ना प्रतिस्पर्धीभन्दा २ हजार २६ मतले अघि छन्। निकटतम प्रतिस्पर्धी एमाले उम्मेदवार पद्मा अर्यालले २१ हजार २४४ मत सहित गुरुङलाई पछ्याइरहेकी छन्। यसैगरी, प्रदेशसभा ख तर्फ स्याङ्जा क्षेत्र नं २ (२) मा प्रदेशसभा सदस्यमा पनि नेपाली कांग्रेसका उम्मेदवार महेश भट्टराईभन्दा ९३ मतले अघि छन्। गठबन्धनतर्फका उम्मेदवार भट्टराईले ११ हजार २९४ मत पाउदा एमाले तर्फक उम्मेदवार श्रेष्ठले ११ हजार २०७ मत पाएका छन्। अहिलेसम्म गणना भएका कालीगण्डकी गाउपालिकाका वडा नं १, २, ३, ४, ५, ६, ७ र गल्याङ्का नगरपालिकाको १, २, ३, ४, ५, ८, ९, १०, ११ का मतगणना सकिएका छन्। अब, चापाकोट नगरपालिकाका १० वडाको गणना कार्य सुरु भएको छ।"
समावेशी र सद्भावको मोडर्न आर्ट,"जनकपुरधाम : सामाजिक रूपान्तरणका लागि मिथिला कलालाई आधुनिक ढंगले प्रस्तुत गर्नुपर्ने र कला सौख मात्र नभएर चित्रमार्फत समाज रूपान्तरणमा चेतना जगाउने माध्यम बनोस् भन्ने चाहन्छिन् मनिषा। अब मिथिलाको जीवनशैली मात्र हैन, त्यहाँका नारीले भोगेका दुःख र पीडा पनि कलामार्फत व्यक्त गर्ने समय आइसक्यो, उनले भनिन्, त्यही कामलाई नयाँ ढंगले पस्कने प्रयास नै मोडर्न मिथिला हो। अमेरिकी कलाकार अलेहान्द्रो पोली जुनियर म्यान वनले जनकपुरधाममा सडक कला प्रदर्शनी गर्ने कार्यशालामा उनले बनाएका चित्रमा दाइजो, भ्रूण हत्या, घुम्टो प्रथा, सामाजिक तथा सांस्कृतिकलगायतका सामाजिक समस्या मात्र हैन, सामाजिक विकृति र उच्छृंखलता पनि चित्रित छन्। घुम्टो लगाएकी परम्परागत महिला मात्र हैन, घुम्टो खोलेकी आधुनिक महिला पनि अपराधको चपेटामा परेकाले उनको आवाज पनि चित्रमा उतारिनुपर्ने कलाकार मनिषाले बताइन्। उनको चित्रले जतिसुकै ठूला कुरा गरे पनि महिला अझै सामाजिक बन्धनमा रहेको तथ्य उजागर गर्छ। न त उनीहरूले स्वतन्त्र ढंगले सोच्न र विचार पोख्न पाउँछन्, चित्रबारे वर्णन गर्दै उनले भनिन् । मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्। मयूरको साथमा नाच्दै गरेकी युवती हुन् या राधाकृष्णको मनमोहक जोडी उनी यी सबैलाई आकर्षक ढंगले बनाउँछिन्। मिथिलामा घरेलु हिंसा र सामाजिक विभेदमात्र हैन, सुन्दर जनजीवन र हँसिला अनुहार पनि रहेको उनले चित्रमार्फत अभिव्यक्त गर्छिन्। क्यानभासमा सामाजिक विकृतिका पाटो मात्र होइन, सादगी, सुन्दरता र सभ्यताले सजिएको अनुहारको अर्को हँसिलो पाटो पनि देखाउँछु, उनले भनिन्। कलाकार अलेहान्द्रो अल्पसंख्यक र सामाजिक रूपमा बहिष्कृत समुदायहरूको आवाजको प्रवद्र्धन र सम्मानमा आयोजना गरिएको कार्यक्रममा सहभागी हुन जनकपुरधाम आएका अमेरिकी दूतावासका मिडिया संयोजक अपार पौडेलले जानकारी दिए। अमेरिकाको क्यालिफोर्नियास्थित लस एन्जलसबाट आएका म्यान वनले नेपाली कला समूह आर्टुडियोसँगको सहकार्यमा मिथिलाको जीवन्त कला र बहुसांस्कृतिक समाजलाई कलाको माध्यमबाट प्रदर्शन गर्न सडक कला परियोजना जनकपुरधाममा आयोजना गर्नेछन्। कलाको दूतका रूपमा नेपाल रहँदा म्यान वनले सामाजिक समावेशिता र समताका विषयमा आफ्नै काम र विरोध कला (प्रोटेस्ट आर्ट) को रूपमा भित्ते चित्रको इतिहासका विषयमा पनि कुरा राखेका छन्। उनीसँग नेपाली कलाकारहरू सुदीप बल्ला, खेमबहादुर पाल्पाली, किरण महर्जन, मनिषा साह सहभागी हुनेछन्। मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्।"
इजिप्टमा खेतबाट फर्किँदै गरेका दश किसानको दुर्घटनामा मृत्यु,बेहेरिया : इजिप्टको उत्तरी प्रान्त बेहेरियामा सवारी दुर्घटनामा परेर दश जना किसानको ज्यान गएको छ । खेतको कामबाट फर्किँदै गरेका उनीहरुको ट्याक्टर दुर्घटनामा परेर ज्यान गएको यहाँको स्थानीय प्रहरीले जानकारी दिएको छ । प्राप्त जानकारीअनुसार उनीहरु बिहीबार खेतको काम गरेर घर फर्किँर्दै गर्दा उनीहरु सवार ट्याक्टर दुर्घटनामा परेको थियो । ट्याक्टरलाई विपरीत दिशाबाट आएको ट्रकले ठक्कर दिएको थियो । सो दुर्घटनामा परेर अरु दुई जना घाइते भएका थिए । घाइतेको स्थानीय अस्पतालमा उपचार भइरहेको बताइएको छ ।
निषेधाज्ञा उल्लंघन गर्दै प्रदर्शन,"धनगढी : धनगढीमा विद्यार्थी मृत्यु प्रकरणमा शुक्रबार निषेधाज्ञाको उल्लंघन गर्दै दिनभर प्रदर्शन भयो। साथी गुमाएपछि आक्रोशित भएका धनगढीको पञ्चोदय माविका विद्यार्थीले शुक्रबार स्थानीय प्रशासनले जारी गरेको निषेधाज्ञाको अवज्ञा गर्दै प्रदर्शन गरेका हुन्। प्रदर्शनका क्रममा प्रहरीले २७ राउन्ड अश्रुग्यास प्रहार गरेको छ भने २१ जनालाई नियन्त्रणमा लिएर बेलुकी छोडेको छ। बिहीबार कैलाली जिल्लाको धनगढीमा रहेको पञ्चोदय माविमा ८ कक्षामा अध्ययनरत १४ वर्षीया चेतना साउदको सडक बनाउने क्रममा ग्रेटरले च्यापेपछि मृत्यु भएको थियो। चेतनाको विद्यालय जाने क्रममा विद्यालय नजिकै मृत्यु भएपछि आक्रोशमा आएका विद्यार्थी बिहीबार बिहानैदेखि आन्दोलित भएका थिए। उनीहरूले बिहीबार धनगढी बजार क्षेत्रको मुख्यमुख्य क्षेत्रमा टायर बाल्दै प्रदर्शन गरेका थिए। विद्यार्थीले जिल्ला प्रहरी कार्यालय कैलालीको गेटमा समेत टायर बालेर प्रदर्शन गरेपछि स्थानीय प्रशासनले बिहीबार बेलुकीदेखि अर्को आदेश नआउँदासम्मका लागि धनगढी बजारको मुख्य बजारमा निषेधाज्ञा जारी गरेको थियो। तर, शुक्रबार बिहान विद्यार्थीले स्थानीय प्रशासनको निषेधाज्ञाको अवज्ञा गर्दै विभिन्न स्थानमा प्रदर्शन गरेका छन्। पञ्चोदय मावि नजिकै भेला भएका उनीहरूले डिभोटी चोक, एलएन चोक, पार्क चोक र सहिदगेट क्याम्पस सडकका विभिन्न स्थानमा प्रदर्शन गरेका थिए। धनगढीको पार्कचोकमा उनीहरूले प्रहरी माथि ढुंगामुढासमेत गरेका थिए। प्रहरीले पनि निषेधाज्ञाको उल्लंघन गरेको भन्दै प्रदर्शनका क्रममा रहेका विद्यार्थी माथि २७ राउन्ड अश्रुग्यास हानेको छ। प्रदर्शनकै क्रममा प्रहरीले २१ जना विद्यार्थी र उनीहरूलाई आन्दोलनमा सहयोग गर्नेहरूलाई पक्राउ गरेको छ। यद्यपि पक्राउ गरेका सबैलाई शुक्रबार बेलुकी छोडिएको छ। प्रदर्शनमा रहेका विद्यार्थीले धनगढी खुटिया सडक बनाइरहेको कालिका कन्स्ट्रक्सनका ग्रेटर चालक विमल कुमालले बालिकाले साइकलबाट लडेर घाइते भएपछि गाडी ब्याक गरेर किचेको आरोप लगाएका छन्। उनीहरूले बालिकालाई ब्याक गरेर च्याप्ने चालकलाई कर्तव्य ज्यान मुद्दा लगाउनुपर्ने माग गर्दै प्रदर्शन गरेका हुन्। प्रहरीले चितवन महानगरपालिका२८ का चालक विमल कुमाललाई पक्राउ गरिसकेको छ। चालक कुमालले मदिरा सेवन गरी चलाइरहेको पुष्टि भएको छ। ना १ क ९७५ नम्बरको उक्त ग्रेडर कालिका कन्स्ट्रक्सनको रहेको प्रहरीले जनाएको छ। बिहीबार दिनभरि मृतक बालिकाको शव दुर्घटना भएकै स्थानबाट विद्यार्थीले उठाउन दिएका थिएनन्। दिनभरि बालिकाको शव उठाउन नदिएपछि बल प्रयोग गरेर प्रहरीले बिहीबार बेलुकी शव सेती प्रादेशिक अस्पताल लगेको थियो। त्यतिबेला पनि प्रहरीले विद्यार्थी माथि बल प्रगोग गरेको भन्दै सामाजिक सञ्जालमा आलोचना भएको छ। धेरै जनाले प्रहरीले ससाना बालबालिका माथि दमन गरेको र नाबालकहरूलाई पक्राउ गरेको भन्दै आलोचना गरेका छन्। तर जिल्ला प्रहरी कार्यालय कैलालीका प्रवक्ता डीएसपी वेदप्रसाद जोशीले भने प्रहरीले सामान्य बल प्रयोग गरेको दाबी गरेका छन्। उनले निषेधाज्ञा जारी भएको क्षेत्रमा प्रदर्शन गरेपछि अश्रुग्यास हानेर भीड तितरबितर मात्रै गरिएको बताए। प्रहरीले संयमित भएर काम गरिरहेको छ। हवाई फायर र सुरक्षाका अरू कडा कुनै पनि विधिहरू हामीले अपनाएका छैनांै, बालबालिका भनेर नै त्यस्तो गरिएको हो, डीएसपी जोशीले भने। उता बालिकाका आफन्तहरूले शुक्रबार साँझ मृतक चेतना साउदको शव बुझेर अत्येष्टिका लागि लगेका छन्। उनीहरूले चालकका विरुद्ध जिल्ला प्रहरी कार्यालय कैलालीमा जाहेरी दर्ता गराएका छन् भने शव बुझेर लगेको प्रवक्ता जोशीले बताए। स्थानीय प्रशासनले धनगढी उपमहानगरपालिका१ को पूर्वमा फूलबारी बसपार्कदेखि पश्चिममा धनगढी उपमहानगरपालिका४ को रातोपुलसम्म, धनगढी उपमहानगरको उत्तरमा वडा नम्बर ५ को सामुदायिक प्रहरी कार्यालयदेखि दक्षिणमा वडा नम्बर १ र २ को हुलाकी राजमार्गसम्म निषेधाज्ञा जारी गरेको थियो। निषेधाज्ञा हट्ने जिल्ला प्रशासन कार्यालय कैलालीले निषेधाज्ञा शनिबार विहान ४ बजेदेखि हटाउने बताएको छ। किशोरीको मृत्युको घटनापछि शान्ति सुव्यवस्थाको अवस्थालाई दृष्टिगत गरी स्थानीय प्रशासनले बिहीबार साँझ ७ बजेदेखि अर्को आदेश नभएसम्मका लागि धनगढीको घटनास्थल आसपासको क्षेत्रमा निषेधाज्ञा जारी गरेको थियो। शुक्रबार साँझ सूचना जारी गर्दै विहान ४ बजेबाट निषेधाज्ञा हट्ने प्रशासनले बताएको छ।"
"धनुषामा जन्ती बोकेको गाडी दुर्घटना(अपडेट) : ५ जनाको मृत्यु, ९ घाइते","ढल्केवर(धनुषा) : धनुषामा जन्ती बोकेको गाडी दुर्घटना हुँदा पाँचजनाको मृत्यु भएको छ । दुर्घटनामा अन्य ९ जना घाइते भएका छन् । पूर्वपश्चिम लोकमार्ग अन्तर्गत धनुषाको विरेन्द्रबजारमा पिकअप भ्यान र विंगर एकआपसमा ठोक्किंदा दुर्घटना भएको प्रहरीले जनाएको छ । शनिबार बिहान पश्चिमबाट पूर्वतर्फ जाँदै गरेको ना १ च १४९६ नम्बरको पिकअपले विपरीत दिशाबाट आँदै गरेको बा १ ज ८३९३ नम्बरको विंगर दुर्घटना भएर पाँचजनाको मृत्यु भएको हो । मृत्यु हुनेमा विंगर चालक धनुषाको धनौजी गाउँपालिक४ का अब्दुल मन्सुरी, धनुषाको मुखियापट्टी मुसहरनिया४ तुल्सीयाहीकी २९ वर्षीया रुवी साह, महोत्तरीको रामगोपालपुर नगरपालिका७ की १७ वर्षीया मन्जुकुमारी साह, १३ वर्षीया उनकी बहिनी सृजना साह रहेको ईलाका प्रहरी कार्यालय ढल्केवरले जनाएको छ । प्रहरीका अनुसार मृतक मध्येका एकजनाको सनाखत हुन सकेको छैन । महोत्तरीको पिपरा गाउँपालिका गमहरियाका जन्ती इटहरीबाट फर्किँदै गर्दा गाडी दुर्घटनामा परेको हो ।"
दार्चुलामा भिरबाट लडेर एक जनाको मृत्यु,दार्चुला : दार्चुलामा भिरबाट लडेर एक जनाको मृत्यु भएको छ। मृत्यु हुनेमा जिल्लाको व्यास गाउँपालिका३ तुसरपानीका ५० वर्षीय डम्मरसिंह डडाल रहेको जिल्ला प्रहरी कार्यालय दार्चुलाले जनाएको छ। शुक्रबार उनको भिरबाट लडेर मृत्यु भएको हो। प्रहरी घटना स्थलतिर गएको छ। शुक्रबार दिउँसो घाँसदाउरा काट्ने क्रममा भिरबाट लडेका डडालको घटनास्थलमै ज्यान गएको जिल्ला प्रहरी कार्यालय दार्चुलाले जनाएकोछ ।
"विश्वकपमा अन्तिम १६ को टुङ्गो लाग्यो, कुन टिम कोसँग खेल्ने ?","दोहा : कतारमा जारी फिफा विश्वकपको २२औं संस्करणको अन्तिम १६ मा पुग्ने सबै टिमको टुङ्गो लागेको छ। शुक्रबार राति समूह जी र एचको पनि खेल सकिएसँगै क्वार्टरफाइनल समीकरण तयार भएको छ। पहिलो पटक मध्यपूर्वमा जारी विश्वकपबाट थुप्रै अप्रत्यासित नतिजाले रोमाञ्चक बनेको छ, ३२ राष्ट्रले खेल्ने अन्तिम विश्वकप। चार वर्षपछि अमेरिका, क्यानडा र मेक्सिकोमा ४८ टिमको सहभागिता हुनेछ। नोभेम्बर २० देखि सुरु भएको विश्वकपबाट समूह चरण पूरा हुँदा धेरै ठूला टिम बाहिरिइसकेका छन्। चार पटकको विश्वकप विजेता जर्मनी, दुई पटकको विजेता उरुग्वे, चार वर्षअघि तेस्रो भएको बेल्जियम लगायतका टिमले यसपाली पहिलो चरण नै पार गर्न सकेनन्। बरु, तुलनात्मकरूपमा कमजोर आँकिएका टिमहरूले प्रिक्वार्टरफाइनलसम्मको यात्रा तय गरेका छन्। कोको खेल्दै ? शुक्रबार राति अबेर मात्रै समूह चरण सकिए पनि शनिबार रातिदेखि क्वार्टरफाइनल समीकरण सुरु हुनेछ। पहिलो खेलमा समूह एको विजेता नेदरल्यान्ड्सले समूह बीको उपविजेता अमेरिकासँग खेल्दै नकआउट चरण सुरुआत गर्नेछ। यस्तै, शनिबार राति नै हुने अर्को खेलमा समूह सीको विजेता अर्जेन्टिनाले समूह डीको उपविजेता अस्ट्रेलियाको सामना गर्नेछ। आइतबार राति हुने खेलमा समूह सीको उपविजेता पोल्यान्डले समूह डीको विजेता तथा डिफेन्डिङ च्याम्पियन फ्रान्ससँग खेल्ने छ। सोही रात हुने दोस्रो खेलमा समूह ईको विजेता जापान र समूह एफको उपविजेता तथा साविक उपविजेता क्रोएसिया आमनेसामने हुनेछन्। सोमबार राति हुने खेलमा समूह बीको विजेता इङ्ल्यान्ड समूह एको उपविजेता सेनेगल भिड्नेछन्। सोही रात हुने दोस्रो खेलमा समूह 'जी'को विजेता ब्राजिलले समूह 'एच'को उपविजेता दक्षिण कोरियासँग खेल्ने छ। मंगलबार राति प्रिक्वार्टरफाइनलका सबै खेल सकिने छन्। जसअनुसार मंगलबार राति हुने पहिलो खेलमा समूह एफको विजेता मोरक्कोले समूह ईको उपविजेता स्पेनसँग खेल्ने छ। अन्तिम १६ को अन्तिम खेलमा समूह एचको विजेता पोर्चुगलले समूह जीको उपविजेता स्विट्जरल्यान्डको सामना गर्नेछन्।"
युक्रेनसँग वार्ता गर्न बाइडेनले राखेका शर्त रुसद्वारा अस्वीकार,"मस्को : क्रेमलिनले शुक्रबार अमेरिकी राष्ट्रपति जो बाइडेनले रूसी राष्ट्रपति भ्लादिमिर पुटिनसँग युक्रेन वार्ताका लागि राखेका शर्तहरू अस्वीकार गरेको छ। राष्ट्रपति बाइडेनले पुटिनले युक्रेन छोडेपछि मात्र वार्ता सम्भव छ भन्ने आशय राखेर अगाडि सारेका शर्त रुसका लागि स्वीकार्य नरहेको क्रेमलिनका प्रवक्ता दिमित्री पेस्कोभले पत्रकारहरूलाई बताएका छन् । फ्रान्सेली राष्ट्रपति इमानुएल म्याक्रोनको भ्रमणको क्रममा राष्ट्रपति बाइडेनले बिहीबार रुसले वास्तवमै युद्ध अन्त्य गर्न चाहेको भए आफू वार्ता गर्न इच्छुक रहेको बताएका थिए ।'यस युद्धको अन्त्यको लागि एउटा तरिका छ, तर्कसंगत तरिका। त्यो के हो भने रुस युक्रेनबाट बाहिरिने हो ', राष्ट्रपति बाइडेनले उल्लेख गरेका छन् । पुटिनका प्रवक्ता दिमित्री पेस्कोभले शुक्रबार पत्रकारहरूलाई भने कि क्रेमलिन कब्जा गरिएको युक्रेनी क्षेत्रहरू छोड्न तयार छैन तर 'हाम्रो लक्ष्यहरू प्राप्त गर्न वार्ताका लागि खुला छ', मस्को टाइम्सले रिपोर्ट गरेको छ। पेस्कोभले भने, 'संयुक्त राज्यले अझै पनि नयाँ क्षेत्रहरूलाई रूसी संघको हिस्साको रूपमा मान्यता दिँदैन। निस्सन्देह यसले सम्भावित छलफलका लागि केही प्रकारको पारस्परिक आधारहरूको खोजीलाई महत्त्वपूर्ण रूपमा जटिल बनाउँछ', उनले थपेका छन् । बाइडेनले आफ्ना नेटो सहयोगीहरूसँग परामर्श गरेपछि 'पुटिनसँग बसेर उनको दिमागमा के छ भनेर हेर्न पाउँदा खुसी हुने' बताएका छन्। फ्रान्सेली राष्ट्रपति इमानुएल म्याक्रोनसँगको संयुक्त पत्रकार सम्मेलनमा उनले भने, 'यदि वास्तवमा उनी युद्ध अन्त्य गर्ने उपाय खोज्दैछन् भन्ने निर्णय गर्ने रुचि छ भने म पुटिनसँग कुरा गर्न तयार छु।' म्याक्रोनले वाशिङ्गटनको भ्रमण पछि पुटिनसँग फेरि कुरा गर्ने बताएका मस्को टाइम्सले रिपोर्ट गरेको छ। बाइडेन र म्याक्रोन दुबैले रुस विरुद्धको लडाईमा युक्रेनलाई दीर्घकालीन सहयोग गर्ने वाचा गरेका थिए। रासस"
क्यामरुनसँग हारे पनि ब्राजिल समूह विजेता,"दोहा : फिफा विश्वकप २०२२ अन्तर्गत समूह जीको अन्तिम खेलमा क्यामरुनसँग पराजित भए पनि ब्राजिल समूह विजेता बनेको छ। सुरुआती दुई खेलमा जित निकाल्दै एक खेल अगावै प्रिक्वार्टरफाइनलमा पुगेको ब्राजिल शुक्रबार राति भएको तेस्रो खेलमा क्यामरुनसँग १० को नतिजामा पराजित भयो। नियमित पहिलो रोजाईका खेलाडीलाई आराम दिएको ब्राजिलले निर्धारित समयसम्म क्यामरुनलाई बराबरीमा रोकेको थियो। तर, इन्जुरी समयमा क्यामरुनका भेट्रान फरवार्ड भिन्सेन्ट अबुबकरले गरेको गोलसँगै क्यामरुनले तेस्रो खेलमा पहिलो जित निकाल्यो। पहिलो खेलमा सर्बियालाई २० गोलको नतिजामा पराजित गरेको ब्राजिलले दोसैो खेलमा स्विट्जरल्यान्डलाई १० ले हराएको थियो। क्यामरुनसँग पराजित भए पनि तीन खेलबाट ६ अंक जोडेको ब्राजिल समूह तालिकाको शीर्ष स्थानमा रह्यो। पहिलो खेलमा क्यामरुन र तेस्रो खेलमा सर्बियालाई ३२ गोलको नतिजामा पराजित गर्दै स्विट्जरल्यान्ड पनि समान ६ अंक जोडेर समूह उपविजेताको हकमा प्रिक्वार्टरफाइनलमा पुगेको छ। तेस्रो स्थानमा सीमित भएको क्यामरुन र स्विट्जरल्यान्ड समूह चरणबाटै बाहिरिएका छन्।"
स्विट्जरल्यान्ड लगातार तेस्रो पटक अन्तिम १६ मा,"दोहा : समूह जीको अन्तिम खेलमा सर्बियालाई ३२ गोलको नतिजामा पराजित गर्दै स्विट्जरल्यान्ड लगातार तेस्रो पटक फिफा विश्वकपको नकआउट चरणमा प्रवेश गरेको छ। शुक्रबार राति ९७४ रंगशालामा भएको खेलमा सर्बियाविरुद्ध नाटकीय जित निकालेसँगै समूह उपविजेताको हैसियतमा प्रिक्वार्टरफाइनलमा स्थान बनाउन स्विट्जरल्यान्ड सफल रह्यो। सन् २०१० मा पछिल्लो पटक समूह चरणबाटै बाहिरिएको स्विट्जरल्यान्डले तेस्रो पटक प्रिक्वार्टरफाइनलमा स्थान बनाएको हो। शुक्रबार राति २०औं मिनेटमा शेर्डन शकिरीले गरेको गोलसँगै स्विट्जरल्यान्डले अग्रता लिएको थियो। तर, त्यसको ६ मिनेट नबित्दै अलेक्सान्डर मिट्रोभिचले गरेको गोलसँगै बराबरीमा फर्किएको सर्बियाले ९ मिनेटपछि पुनः गोल गर्दै १२ को अग्रता लिएको थियो। सर्बियाका डुसान भ्लाहोभिचले गरेको गोलसँगै पछाडी परेको स्विट्जरल्यान्डका लागि ४४औं मिनेटमा ब्रिल इम्बोलोले बराबरी गोल फर्काएका थिए। पहिलो हाफ २२ गोलको बराबरीमा सकिएको खेलको ४८औं मिनेटमा रेमो फ्रुलेरले गरेको गोलसँगै स्विट्जरल्यान्डले जित सुनिश्चित गर्यो। पहिलो हाफमा क्यामरुनलाई १० को नतिजामा पराजित गरेको स्विट्जरल्यान्ड दोस्रो खेलमा ब्राजिलसँग सोही नतिजामा पराजित भएको थियो। तर, दुई जित निकालेको ब्राजिल र स्विट्जरल्यान्ड क्रमशः समूह विजेता र उपविजेता बन्दै अन्तिम १६ मा पुगेका छन्। ब्राजिलले क्वार्टरफाइनल प्रवेशका लागि समूह एचको उपविजेता कोरियासँग खेल्ने छ। यस्तै स्विट्जरल्यान्डले सोही समूहको विजेता पोर्चुगलको सामना गर्नेछ।"
"धनराजको अग्रता कायमै, पद्मा अर्याल २ हजार ७१ मतले पछि","स्याङ्जा : स्याङ्जाको प्रतिनिधिसभा एवं प्रदेशसभा सदस्य निर्वाचनको मतगणना जारी छ। पछिल्लो मतपरिणाम अनुसार गठबन्धनतर्फका नेपाली कांग्रेस उम्मेदवारले अग्रता लिएका छन्। शनिवार बिहान साढे ५ बजेको मतपरिणाम अनुसार स्याङ्जा क्षेत्र नं २ को प्रतिनिधिसभा सदस्यमा काँग्रेसका धनराज गुरुङको अग्रता कायमै छ। गुरुङले २२ हजार १२० मत प्राप्त गरी अग्रता लिएका छन्। एमाले उम्मेदवार पद्मा अर्यालले २० हजार ४९ मत सहित गुरुङलाई पछ्याइरहेकी छन्। उनीहरुको मतान्तर २ हजार ७१ को छ । यसैगरी, प्रदेशसभा ख तर्फ स्याङ्जा क्षेत्र नं २ (२) मा प्रदेशसभा सदस्यमा नेपाली काँग्रेसका उम्मेदवार महेश भट्टराई २३ मतले अघि आएका छन्। यसअघि नेकपा एमालेका बुद्धिमान श्रेष्ठले अग्रता लिंदै आएका थिए। भट्टराईले ९ हजार ८६९ मत पाउँदा उनका प्रतिस्पर्धी उम्मेदवार श्रेष्ठले ९ हजार ८४६ मत पाएका छन्। अहिलेसम्म कालीगण्डकी गाउँपालिकाको वडा नं १, २, ३, ४, ५, ६, ७ र गल्याङ्का नगरपालिकाको १, २, ३, ४, ५, ८, ९, का मतगणना सकिएका छन्।"
नलगाड नगरमा डिजिटल नागरिक बडापत्र,"जाजरकोट : जाजरकोटको नलगाड नगरपालिकाले जिल्लामै पहिलो पटक डिजिटल नागरिक बडापत्र सञ्चालन ल्याएको छ। सेवाग्राहीको सहजताका लागि सम्पूर्ण विवरणसहितको डिजिटल बडापत्र सञ्चालनमा ल्याइएको नगरपालिकाले जनाएको छ। नागरिक सेवाका बारेमा जानकारी लिन सहज होस् भनेर डिजिटल नागरिक बडापत्र सञ्चालनमा ल्याइएको प्रमुख प्रशासकीय अधिकृत मानबहादुर गिरीले जानकारी दिए। पालिकाले सेवा प्रवाह गर्दा सबै जानकारी डिजिटल बडापत्रबाट पाउने भएकाले पालिकाको भवन बाहिर र पालिकाको भवनभित्र समेत यो व्यवस्था गरिएको छ। नागरिक बडापत्रको प्रमुख उद्देश्य सेवा प्रवाहलाई पारदर्शी, जिम्मेवार र सरल अनि प्रभावकारी बनाउनु हो। सार्वजनिक निकायले आफूले प्रदान गर्ने सेवा तथा सुविधा स्पष्ट रूपमा सेवाग्राहीले देख्न सक्ने गरी लिखित रूपमा राखिएको प्रतिबद्धता नै नागरिक बडापत्र हो। त्यसैले बडापत्र सार्वजनिक सेवा तथा वस्तुको उपलब्धता र प्राप्तिको सूचना हो। यो सेवाप्रदायक निकायले सार्वजनिक सेवाको प्राप्त गर्न नागरिकले पुर्याउनुपर्ने प्रक्रिया, सेवाको गुणस्तर, सेवा प्राप्त गर्न लाग्ने समयावधि आदिका सम्बन्धमा एकपक्षीय रूपमा गरिएको प्रतिबद्धता हो। नागरिकलाई सेवासम्बन्धी सुसूचित गर्ने औजार नै नागरिक बडापत्र हो। बडापत्रमा गरिएको प्रतिबद्धता पूरा गर्नु सेवाप्रदायक निकायको कर्तव्य मानिन्छ। उच्चस्तरीय प्रशासन सुधार आयोग, २०४८ ले नेपालको सार्वजनिक प्रशासनमा सेवा प्रवाहलाई प्रभावकारी बनाउन नागरिक बडापत्र कार्यान्वयनमा ल्याउन गरेको सिफारिस र सुशासन (व्यवस्थापन र सञ्चालन) ऐन २०६४ जारी भएपछि निजामती सेवामा नागरिक बडापत्रको वैधानिक प्रवेश भयो। सुशासनसम्बन्धी नियमावली २०६५ मा नागरिक बडापत्रसम्बन्धी कार्यालयले दिने सेवा र त्यसको प्रकृति, सेवाग्राहीले सेवा प्राप्त गर्न पूरा गर्नुपर्ने कार्यविधि, सेवा प्रदान गर्न लाग्ने समयावधि, सेवा प्रदान गर्ने पदाधिकारी र निजको कार्यकक्षको विवरण, सेवा प्राप्त गर्न कुनै दस्तुर तथा अन्य रकम लाग्ने भए सोको विवरण, पेस गर्नुपर्ने आवश्यक कागजात प्रस्ट हुनुपर्ने उल्लेख गरिएको गिरीले जानकारी दिए। सार्वजनिक निकायबाट प्रदान गरिने सेवालाई जवाफदेही र विश्वसनीय तुल्याई सेवा प्रदान गर्ने निकाय र व्यक्तिलाई बढी जिम्मेवार, कामप्रति उत्तरदायी बनाउँदै सार्वजनिक निकायले नागरिक बडापत्र राखी बडापत्रमा प्रतिबद्धता गरिएबमोजिम सेवा प्रवाह नभएको भनी सेवाग्राहीले उजुरी गरेमा क्षतिपूर्ति प्रदान गर्नेगरी २०६९ साल माघ १५ देखि क्षतिपूर्तिसहितको नागरिक बडापत्रसम्बन्धी निर्देशिका, २०६९ पनि कार्यान्वयनमा आएको छ। निर्देशिकाअनुसार सार्वजनिक निकायले आफूले प्रदान गर्ने सेवामा क्षतिपूर्ति प्रदान गर्ने र नगर्ने सेवा छुट्टयाई नागरिक बडापत्रमा उल्लेख गर्नुपर्छ।"
जस्तापाता बोकेर मतदाता भेट्दै सांसद,"बेनी : म्याग्दीको प्रदेशसभा क्षेत्र (ख)बाट गण्डकी प्रदेशसभा सदस्यमा निर्वाचित रेशमबहादुर जुग्जालीले मतदातालाई धन्यवाद दिन र जितको खुसी साट्न फरक शैली अपनाएका छन्। पाँचदलीय गठबन्धनको तर्फबाट प्रदेशसभा सदस्यमा निर्वाचित नेकपा (माओवादी केन्द्र)का म्याग्दी जिल्ला संयोजक जुग्जालीले रचनात्मक काम गरेर विजय उत्सव मनाएका हुन्। मंसिर ४ गते भएको निर्वाचनमा जुग्जालीले ८ हजार ७ सय २३ मत ल्याएर प्रदेश सांसदमा निर्वाचित भएका थिए। भोजभतेरको खर्च कटाएर विपन्न मतदातालाई सहयोग पुग्ने किसिमको काम गरेर विजय उत्सव मनाएको जुग्जालीले बताए। मंगला गाउँपालिका१ कुहुँको भीरकटेराका फाले र रतिकला फगामीको जीर्ण घर मर्मतका लागि जुग्जाली जस्तापाता बोकेर बिहीबार त्यहाँ पुगे। फगामी दम्पतीलाई जीर्ण घर मर्मतका लागि जुग्जालीले फगामी दम्पतीलाई ३६ थान ८ फुटको जस्तापाता उपलब्ध गराएका हुन्। ७६ वर्षका फाले बोल्न नसक्ने अपांग हुन्। उनकी ७७ वर्षीया श्रीमती रतिकला पनि लडेर हिँड्डुल गर्न सक्दिनन्। उनीहरूको ढुंगा, माटो र काठले बनेको दुईतले घर जीर्ण बनेर भत्कने अवस्थामा छ। खरले छाएको पिँडीको छानो चुहिने भएपछि बाहिर प्लास्टिक राखेका छन्। फगामी दम्पतीलाई छोरी तिलकुमारी पुनले स्याहारसुसार गर्दै आएकी छिन्। तिलकुमारी उनीहरूका एक मात्र सन्तान हुन्। आफ्नै जग्गाजमिन नभएका उनीहरूको आम्दानीको स्रोत सामाजिक सुरक्षा भत्तामात्रै हो। आर्थिक अभावका कारण घर मर्मत गर्न सकेका थिएनन्। जीर्ण घरमा जोखिम मोलेर बस्दै आएका छन्। भोज, भतेर गर्ने खर्चले केही रचनात्मक काम गरेर विजय उत्सव मनाउनुपर्छ भन्ने सुझाव र मेरो विचारअनुसार दुःख पाएका नागरिकलाई सहयोग गर्ने कार्यक्रम बनाएको छु, सांसद जुग्जालीले भने, साथीभाइ र आफन्तले उपलब्ध गराएको सहयोग सामाजिक क्षेत्रमा खर्चिएको हो। मंगला, मालिका र धवलागिरि गाउँपालिकामा एकएक वटा कार्यक्रम गर्ने जुग्जालीले बताए। फगामीका छोरी तिलकुमारीले जीर्ण घर मर्मतका लागि सांसद नै जस्तापाता बोकेर घर आएकोमा अचम्म लागेको बताइन्। सांसदले चुनाव जितेपछि गाउँमा मुख देखाउँदैनन् भन्ने सुनेको थिएँ, तिलकुमारीले भनिन् ।"
प्रधानमन्त्रीका लागि सहमतिको विन्दु हुँ,"चितवन : नयाँ सरकार गठनको कसरत सुरु भएसँगै नेतृत्वको लागि नेताहरूले दाबी गरिहरेका छन्। यसै क्रममा नेपाली कांग्रेसका वरिष्ठ नेता रामचन्द्र पौडेलले प्रधानमन्त्रीको लागी सबैको सहमतिको केन्द्र आफू भएको बताएका छन्। अहिलेको अवस्थामा देशले परीक्षण गर्न खोजेको नेताको रूपमा उनले आफूलाई प्रस्तुत गरेका छन्। नेपाल प्रेस युनियन चितवनले भरतपुरमा आयोजना गरेको पत्रकार भेटघाट कार्यक्रममा नेता पौडेलले भने, अहिलेको परिस्थितिमा देशले एक पटक परीक्षण गर्नुपर्ने मान्छे म नै हुँ, उनले भने, हाम्रो आपसी सल्लाह हुनै बाँकी छ। अहिलेसम्म हामी सबै स्वाभाविक उम्मेदवार हौं। हामी सल्लाह गरेर एक जना हुन्छौं, सम्भवतः सहमतिको विन्दु आफूलाई ठानेको छु। पार्टी सभापति एवं प्रधानमन्त्री शेरबहादुर देउवाले आफ्नो प्रस्तावलाई सहज रूपमा लिएको बताए। अनुभव र योगदानको आधारमा न्यायोचित रूपमा सहमति गर्ने उनले बताए। टिकट वितरण नमिलाउँदा चुनावमा सोचेअनुसारको सफलता नभएको उनले स्विकार गरेका छन्। पुसको पहिलो साताभित्र नयाँ सरकार गठन हुने उनले सुनाए। निर्वाचनमा कांग्रेससहितको दलको बहुमत पुगेको कारण गठबन्धनको सरकार बन्ने बताए। उक्त सरकारको नेतृत्वको मुख्य दाबेदार आफूमात्रै भएको उनको भनाइ छ। सरकार गठनको लागि गठबन्धनमा छलफल सुरु भएको पनि उनले बताए। मुलुकमा कांग्रेससहितका दलको गठबन्धनले निरन्तरता पाउने बताउँदै उक्त सरकारको नेतृत्व आफूले गर्ने उनले दाबी गरे।"
"टरीगाउँ विमानस्थलमा इन्धन डिपो भरियो, जहाज आएन","दाङ : दाङको टरीगाउँ विमानस्थलमा इन्धन डिपोको मुद्दाले धेरै चर्चा पायो। हवाई इन्धन विमानस्थलमा उपलब्ध नहुँदा हवाई सेवा नियमित नभएको र भाडा महँगो भएको भनियो। त्यसको समाधानको लागि सरोकारवालाहरूको पहलमा विमानस्थलमा इन्धन डिपो निर्माण भयो। इन्धन डिपोको योजना सफल पनि भयो। विमानस्थलमा इन्धन डिपोको पूर्वाधार निर्माण भयो। अहिले जहाजसम्म इन्धन लैजाने बाउजर पनि तयारी अवस्थामा राखिएको छ। डिपोमा एक महिनाका लागि पुग्ने इन्धन स्टकसमेत गरिएको छ तर इन्धन प्रयोग गर्ने जहान टरीगाउँ विमानस्थलमा १५ दिन यतादेखि आएको छैन। इन्धन डिपोबाट हवाई इन्धन सञ्चालन गर्न नेपाल आयल निगम नेपालगन्जको टिम केही दिनदेखि दाङमै बसिरहेको छ। कार्यालयका प्रमुखसहितको टोली र केन्द्रको नागरिक उड्डयनतर्फको सहायक प्रबन्धकसहितको टोली विमानस्थलमै छ तर नेपाल वायु सेवा निगमको जहाजले भने दाङमा १५ दिनदेखि सेवा नदिँदा इन्धन डिपोको इन्धन विमानस्थलसम्म पुर्याउने योजनामा रहेको निगमको टोलीले हवाई जहाजसम्म तेल पुर्याउन सकेको छैन। जहाज मर्मत गर्नुपर्ने अवस्था आएको हुँदा सेवा केही दिनदेखि दिन नसकिएको नेपाल वायु सेवा निगमले बताएको छ। यहाँ इन्धनको व्यवस्था भइसक्यो। जहाज आउँदैन, आयल निगमका एक कर्मचारीले भने, जहाज आयो भने पो तेल दिने हो। हामी त जहाज कुरेका कुर्यै भएका छौं। गत वर्षको साउनदेखि निर्माण सुरु गरी इन्धन डिपोको लागि आवश्यक संरचना तयार गरिएको थियो। प्रारम्भिक परीक्षण गरेर पूर्ण रूपमा सञ्चालन गर्ने तयारी गरेको निगमले एक सातादेखि प्रयास थाले पनि सफल भएको छैन। नेपाल आयल निगमको नेपालगन्ज डिपो प्रमुख दुर्गा पछाईले हवाई इन्धन डिपोमा फुलफेज इन्धन रहेको बताइन्। हामी पूर्ण रूपमा तयार भएर बसेका छौं। जहाज आएमा सहजै तेल भर्ने अवस्था छ। अहिले इन्धन डिपोमा ४१ हजार लिटर हवाई इन्धन स्टक छ। ३० हजार लिटर डिपोमा र ११ हजार बाउजरमा राखिएको छ, उनले भनिन्, अहिलेको उडान अनुसार एक महिनाभन्दा बढी समयका लागि इन्धन जगेडा हुन्छ। यसको नियन्त्रण नेपालगन्जबाट हुने र रेखदेख तुलसीपुर डिपोबाट हुने उनको भनाइ छ। नेपाल आयल निगमका एभिएसन विभागका सहायक प्रबन्धक उपेन्द्रकुमार सुवेदीले टरीगाउँ एरपोर्टमा स्थापना भएको इन्धन डिपोले सूर्योदयदेखि सूर्यास्तसम्म सेवा दिने बताए। निगमले टरीगाउँ इन्धन डिपोबाट निजी हवाई कम्पनीहरूलाई पनि हवाई इन्धन दिने उनले बताए। नेपाल वायु सेवा निगमलाई मात्रै सेवा दिन हामी स्थापना भएका छैनौं, उनले भने, यसबाट निजी कम्पनीका जहाज र हेलिकप्टरहरू सबैले सेवा पाउनेछन्। तुलसीपुर डिपोका प्रमुख विपिन श्रेष्ठले हवाई इन्धन डिपोको सम्पूर्ण परीक्षण गरिसकेको र अब प्रयोग मात्रै गर्न बाँकी रहेको बताए। डिपो सञ्चालनका लागि कात्तिकमै प्रयास गरिएको थियो तर चाडपर्वको कारण केही ढिला भएको बताए। पछिल्लो समय जहाज नै १५ दिनदेखि नआउँदा सेवा सुरु हुन नसकेको हो। अहिले भने हामी तेल भरेर बसेका छौं, उनले भने, इन्धन फुलफिल छ। जहाज आएको छैन। डिपोमा इन्धन भण्डारणका लागि टं्याक ३० हजार लिटर क्षमताको छ भने जहाजमा तेल रिफिल गर्नका लागि ११ हजार लिटर क्षमताको बाउजर (ट्यांकर) तयारी अवस्थामा छ। इन्धन डिपो नहुँदा टरीगाउँ विमानस्थलमा उडान भर्ने जहाजले दुईतिर उडानका लागि इन्धन ढुवानी गरिरहेको अवस्थामा डिपो सञ्चालनमा आएपछि सहजता हुनेछ। इन्धन बोकेर ल्याउनु पर्दा जहाजले सिट क्षमताअनुसारको पूरै यात्रु बोक्न पाएका थिएनन् भने हवाई भाडासमेत महँगो पर्ने गरेको छ। टरीगाउँ विमानस्थलमा अहिले १९ सिटे ट्विनेटर जहाज मात्रै सञ्चालनमा छ। टर्मिनल भवनको पश्चिमतिर इन्धन डिपो स्थापना गरिएको छ। करिब डेढ करोड लागतमा डिपोको निर्माण गरिएको हो। न्यु ड्राइभन एमसी फाल्गुनान्दले इन्धन डिपोको निर्माण गरेको हो। पुरानो टरीगाउँ विमानस्थल विभिन्न समयमा बन्द हुँदै सञ्चालन हुने गरेको छ। विमानस्थलमा ७ सय मिटर लम्बाइ र ३० मिटर चौडाइको धावनमार्ग मात्रै कालोपत्रे भएकाले ट्विनेटर विमान मात्रै अवतरण गर्न सक्छन्। विमानस्थलमा कालोपत्रे नहुँदै त्योभन्दा ठूला जहाज आउने गरेका थिए।"
समावेशी र सद्भावको मोडर्न आर्ट,"जनकपुरधाम : सामाजिक रूपान्तरणका लागि मिथिला कलालाई आधुनिक ढंगले प्रस्तुत गर्नुपर्ने र कला सौख मात्र नभएर चित्रमार्फत समाज रूपान्तरणमा चेतना जगाउने माध्यम बनोस् भन्ने चाहन्छिन् मनिषा। अब मिथिलाको जीवनशैली मात्र हैन, त्यहाँका नारीले भोगेका दुःख र पीडा पनि कलामार्फत व्यक्त गर्ने समय आइसक्यो, उनले भनिन्, त्यही कामलाई नयाँ ढंगले पस्कने प्रयास नै मोडर्न मिथिला हो। अमेरिकी कलाकार अलेहान्द्रो पोली जुनियर म्यान वनले जनकपुरधाममा सडक कला प्रदर्शनी गर्ने कार्यशालामा उनले बनाएका चित्रमा दाइजो, भ्रूण हत्या, घुम्टो प्रथा, सामाजिक तथा सांस्कृतिकलगायतका सामाजिक समस्या मात्र हैन, सामाजिक विकृति र उच्छृंखलता पनि चित्रित छन्। घुम्टो लगाएकी परम्परागत महिला मात्र हैन, घुम्टो खोलेकी आधुनिक महिला पनि अपराधको चपेटामा परेकाले उनको आवाज पनि चित्रमा उतारिनुपर्ने कलाकार मनिषाले बताइन्। उनको चित्रले जतिसुकै ठूला कुरा गरे पनि महिला अझै सामाजिक बन्धनमा रहेको तथ्य उजागर गर्छ। न त उनीहरूले स्वतन्त्र ढंगले सोच्न र विचार पोख्न पाउँछन्, चित्रबारे वर्णन गर्दै उनले भनिन् । मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्। मयूरको साथमा नाच्दै गरेकी युवती हुन् या राधाकृष्णको मनमोहक जोडी उनी यी सबैलाई आकर्षक ढंगले बनाउँछिन्। मिथिलामा घरेलु हिंसा र सामाजिक विभेदमात्र हैन, सुन्दर जनजीवन र हँसिला अनुहार पनि रहेको उनले चित्रमार्फत अभिव्यक्त गर्छिन्। क्यानभासमा सामाजिक विकृतिका पाटो मात्र होइन, सादगी, सुन्दरता र सभ्यताले सजिएको अनुहारको अर्को हँसिलो पाटो पनि देखाउँछु, उनले भनिन्। कलाकार अलेहान्द्रो अल्पसंख्यक र सामाजिक रूपमा बहिष्कृत समुदायहरूको आवाजको प्रवद्र्धन र सम्मानमा आयोजना गरिएको कार्यक्रममा सहभागी हुन जनकपुरधाम आएका अमेरिकी दूतावासका मिडिया संयोजक अपार पौडेलले जानकारी दिए। अमेरिकाको क्यालिफोर्नियास्थित लस एन्जलसबाट आएका म्यान वनले नेपाली कला समूह आर्टुडियोसँगको सहकार्यमा मिथिलाको जीवन्त कला र बहुसांस्कृतिक समाजलाई कलाको माध्यमबाट प्रदर्शन गर्न सडक कला परियोजना जनकपुरधाममा आयोजना गर्नेछन्। कलाको दूतका रूपमा नेपाल रहँदा म्यान वनले सामाजिक समावेशिता र समताका विषयमा आफ्नै काम र विरोध कला (प्रोटेस्ट आर्ट) को रूपमा भित्ते चित्रको इतिहासका विषयमा पनि कुरा राखेका छन्। उनीसँग नेपाली कलाकारहरू सुदीप बल्ला, खेमबहादुर पाल्पाली, किरण महर्जन, मनिषा साह सहभागी हुनेछन्। मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्।"
किन सुस्त कोरला सडकको काम ?,"जोमसोम : उत्तरदक्षिण जोड्ने राष्ट्रिय गौरवको (बेनीजोमसोमकोरला) सडकको काम सुस्त गतिमा बढेको छ। प्रतिकूल मौसम, प्राकृतिक विपद्का साथै निर्माण कम्पनीहरूको चरम ढिलासुस्तीका कारण राष्ट्रिय गौरवको कोरला सडक आयोजना तीव्र गतिमा अघि बढ्न नसकेको हो। भारतीय नाकाबन्दीपछि सडक स्तरोन्नति सुरु गरिएको कोरला सडकअन्तर्गत अहिले म्याग्दी खण्डको तीन वटा प्याकेजमा मात्र केही काम भए पनि अन्य स्थानमा सडक तथा पुलको काम ठप्पै भएका छन्। म्याग्दीको गलेश्वरदेखि तातोपानी र तातोपानीदेखि मुस्ताङको कोवाङ खण्डसम्म आंशिक सडक निर्माणको काम भइरहेको छ। जोमसोमकोरला सडकको २५ किमि सडक र निर्माणाधीन ८ वटा पुलको काम ठप्पै छन्। यसअघि निर्माणको काम धमाधम भइरहेको लोमान्थाङदेखि छोसेरसम्मको चार वटा पुल चिसोको कारण काम हुन सकेको छैन। जोमसोमकोरला खण्डको कागबेनी, छुसाङ, घमी, चराङलगायतका स्थानमा निर्माण कम्पनीको ढिलासुस्तीले सडक पुलको काममा भौतिक प्रगति हुन नसकेको हो। उपल्लो मुस्ताङमा चिसो ह्वात्तै बढेकाले मजदुर र उपकरण चालक त्यहाँ रहेर काम गर्ने अवस्था नरहेको बेनीजोमसोमकोरला सडक आयोजनाले जनाएको छ। आयोजनाले मौसम प्रतिकूलताका कारण जोमसोमकोरला सडकमा काम गर्न नसक्ने अवस्था रहेको भए पनि केही निर्माण कम्पनीले सुरुआती चरणदेखि नै निर्माणको काममा ढिलासुस्ती गरेको बताएको छ। यस्तै, उपल्लो मुस्ताङ जोड्ने कागबेनी पुल अन्तिम चरणमा पुगे पनि ठेकेदारले काम अलपत्र छोडेर सम्पर्कविहीन छन्। यसैगरी विभिन्न बहानाबाजी गरी ठेकेदारले पटकपटक म्याद थप्दै आइरहेको बेनीजोमसोम ७६ किमि सडकको चौथो पटक थपिएको डेडलाइन पनि गत असारमा सकिएको छ। सार्वजनिक खरिद नियमावली बाह्रौं संशोधनअनुसार यहाँ चार वटै खण्डको म्याद २०७९ असार मसान्तसम्म कायम गरिएको थियो। बेनीजोमसोम सडकअन्तर्गत तीन वटा खण्डको काम आंशिक गति लिए पनि अहिले कोवाङजोमसोम चौथो खण्डको १६ किमि सडकको काम अलपत्र छ। यस खण्डको जोमसोम क्षेत्रमा १६ सय मिटर सडक निर्माण कम्पनीले अधकल्चो पारेर छोडेको छ। २०७४ सालदेखि सुरु भएको राष्ट्रिय गौरवको बेनीजोमसोम सडकको चौथो खण्डको १६ किमि सडक स्तरोन्नति तथा कालोपत्रे गर्ने जिम्मा कोसी एन्ड न्यौपाने जेभीले लिएको थियो। जेभीले ७० करोड ५२ लाख लागतमा काम अघि बढाए पनि त्यसपछि सहायक निर्माण कम्पनी पटकपटक परिवर्तन हुँदा सडकको कामले गति लिन नसकेको हो। पछिल्लो पटक जिम्मा लिएका प्रतिनिधि भावेश बोहरा अहिले आयोजनाको सम्पर्कमा छैनन्। जोमसोम क्षेत्रको आरसीसी सडक, ड्रेन निर्माण र सडक चौडा गर्ने काम लथालिङ्ग छोडिएको छ। निर्माण कम्पनीको पछिल्लो प्रतिनिधिले पनि काम गर्न नसकेर फिर्ता हुँदा कोवाङजोमसोम १६ किमि सडक अलपत्र परेको हो। यहाँ आयोजनाले निर्माण कम्पनीले ठेक्का मोबिलाइजेसनबापत लिएको रकम फिर्ता गर्ने प्रक्रिया अघि बढाएको छ। यस्तै, पछिल्लो पटक बजेट विनियोजन भई सुरु गरिएको जोमसोमकागबेनी १३ किमि अस्फाल्ट कालोपत्रेको काम पनि सुरुआती चरणबाटै चरम ढिलासुस्ती भइरहेको छ। ५७ करोड ९८ लाख लागत रहेको जोमसोमकागबेनी कालोपत्रे सडक रौटाहा आत्रेय सारस जेभीले २८ करोड १४ लाखमा ठेक्का सम्झौता गरेको थियो। २०७८ असोज ४ गते ठेक्का सम्झौता भई २०८० असोजमा सम्पन्न गर्ने गरी १८ महिनाको समय निर्धारण गरिएको थियो। तर, ठेक्का सम्झौता भएको १३ महिना बितिसक्दा जम्मा ५ प्रतिशत पनि काम हुन सकेको छैन। यहाँ गत आवमा निर्माण कम्पनीले २७ लाख भुक्तानी बुझिसकेको छ। बेनीजोमसोम कालोपत्रे सडकको प्रतिनिधि राजेश कुँवर अहिले सम्पर्कविहीन रहेको आयोजनाले बताएको छ। उत्तरी चीनसँग व्यापारिक मार्ग विस्तार गर्ने उद्देश्यले सरकारले २०७४ सालदेखि राष्ट्रिय गौरवको (बेनीजोमसोमकोरला) सडक आयोजना अघि बढाएको हो। सुरुआती बेनीजोमसामकोरला गरी ११ सडकखण्ड र केही पुलको काम अघि बढाइएको भए पनि पछिल्लो चरणमा जोमसोमकागबेनी कालोपत्रे, मालढुंगाबेनी १३ किमि सडक र बेनीगलेश्वर ४ किमि सडकको योजना थपिएका हुन्। आयोजनाको हालसम्मको सम्पूर्ण भौतिक प्रगति ७८ प्रतिशत र वित्तीय प्रगति ६८ प्रतिशत रहेको आयोजना प्रमुख जगत प्रजापतिले जानकारी दिए। उनका अनुसार बेनीजोमसोम ७६ किमिमध्ये २६ किमि सडकको कालोपत्रे सम्पन्न भएको बताए। राष्ट्रिय गौरवको बेनीजोमसोमकोरला सडकमा कुल १९ वटा पुलको काम अघि बढाइएकोमा ५ वटा पुल निर्माण सम्पन्न भइसकेका छन्। सडकमा कुल १४ वटा पुल निर्माणाधीन अवस्थामा छन्। आयोजनाले अहिले मुस्ताङको लेते खोला, छाक्ताङ खोला र मार्फा खोलामा पुल निर्माणको काम भइरहेको जनाएको छ। आयोजनाले बेनीजोमसोम ७६ किमि किन सुस्त कोरला सडकको काम ? सडकको ७५ प्रतिशत र जोमसोमकोरला ११० किमि सडकको भौतिक प्रगति ९८ प्रतिशत रहेको बताएको छ। जसअन्तर्गत उपल्लो मुस्ताङको चराङछोसेर सडकको काम अन्तिम चरण रहँदा निर्माण कम्पनी सम्पर्कविहीन छन्। गत आवको असार मसान्तसम्म सडक तथा पुलमा गरी १० अर्ब ३५ करोड विनियोजन भएकोमा ७ अर्ब ५५ करोडको ठेक्का सम्झौता भइसकेको छ। जसअन्तर्गत सडकतर्फ ६ अर्ब ३१ करोडको ठेक्का सम्झौता भएकोमा ५ अर्ब २ करोड खर्च भइसकेको छ। यस्तै, सडक पुलतर्फ १ अर्ब २४ करोडको ठेक्का भइसकेकोमा ८२ करोड खर्च भइसकेको छ।"
कस्तो बन्ला नयाँ सरकार ?,"काठमाडौं : चुनावी परिणामले स्पष्ट भनिसकेको छ कुनै एक दलको पक्षमा बहुमत पुग्दैन। सरकार बनाउन दुई वा दुईभन्दा बढी दल मिल्नुपर्छ। त्यसैले सबैको चासो छ, अब कस्को सरकार ? कस्तो सरकार ? अर्थात्, २ सय ७५ सदस्यीय प्रतिनिधिसभामा बहुमत (१ सय ३८) सांसदको समर्थन जुटाएर को प्रधानमन्त्री बन्ला ? प्रत्यक्षतर्फ तीन वटा क्षेत्रको परिणाम सार्वजनिक हुन बाँकी छ। समानुपातिकतर्फ दलहरूले पाउने सिटको मोटामोटी हिसाब भइसकेको छ। र पनि, पाँचदलीय सत्ता गठबन्धनका पक्षमा सहजै बहुमत (१ सय ३८) जना सांसद पुग्ने स्थिति छैन। विपक्षी एमालेलाई पनि बहुमत जुटाएर आफ्नो नेतृत्वमा सरकार बनाउन कठिन अवस्था छ। यस्तो स्थितिमा सरकार बनाउन तीन वटा विकल्प देखिएका छन्। पहिलो : सत्ता गठबन्धनकै सरकार बनाउने। त्यसका लागि जनमत पार्टी र अरू केही साना दलको सहारा लिने। पहिलो विकल्प : सत्ता गठबन्धनकै सरकार बाजुरा, दोलखा र स्याङ्जा२ को परिणाम आइसकेको छैन। तर, सत्ता समीकरणका लागि नेताहरू प्रत्यक्ष र अप्रत्यक्ष संवाद र दौडधुपमा सक्रिय हुन थालेका छन्। कांग्रेस उपसभापति पूर्णबहादुर खड्का र विमलेन्द्र निधि, नेकपा माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधवकुमार नेपाल गठबन्धनकै नेतृत्वमा सरकार बनाउने गृहकार्यमा लागेका छन्। कांग्रेस, माओवादी केन्द्र र एकीकृत समाजवादीका नेताहरूबीच भेटघाट बाक्लिएका छन्। माओवादीलाई सँगै लिएर सत्ता समीकरण मिलाउनका लागि कांग्रेसमाओवादी तथा एमाले र माओवादीका नेता बीचमा प्रारम्भिक छलफल र भेटघाटले पनि तीव्रता पाएको छ। कांग्रेस, एमाले, माओवादी केन्द्र, एकीकृत समाजवादीको पार्टीका औपचारिक बैठक भने बसेका छैनन्। माओवादी केन्द्रका महासचिव देव गुरुङले सरकारमा सहभागिताबारे पार्टीको बैठक बसेर निर्णय गर्ने बताए। निर्वाचनपछि पार्टीको बैठक बसेको छैन। पार्टीको बैठक बसेपछि पार्टीले निर्णय लिन्छ सरकारमा सहभागी हुने, नहुने, कुन भूमिकामा हुने भन्ने विषयमा, गुरुङले भने। एकीकृत समाजवादीका प्रवक्ता जगन्नाथ खतिवडाले गठबन्धनकै नेतृत्वमा सरकार बन्ने बताए। गठबन्धनको बहुमत आइसक्यो भन्दा पनि हुन्छ। गठबन्धनको सरकार बनाउन हाम्रो पार्टीले पनि भूमिका खेल्छ, उनले भने। हालसम्मको परिणामअनुसार कांग्रेस प्रत्यक्षमा ठूलो दल बन्दै ५५ सिट जितेको छ। मतगणना भइरहेका २ सिटमा कांग्रेसकै अग्रता छ। माओवादी केन्द्रले १७ सिट जितेको छ उसको १ सिटमा अग्रता छ। उता एकीकृत समाजवादीले प्रत्यक्षमा १० सिट जितेको छ भने लोसपा ४ र राष्ट्रिय जनमोर्चाले १ सिटमा जित हासिल गरेका छन्। प्रत्यक्षतर्फ सत्तारूढ गठबन्धनको ८७ सिट पुगेको छ। समानुपातिकमा कांग्रेस ३२, माओवादी केन्द्रले १४ सिट पाउने सम्भावना छ। सत्तारूढ अन्य दलको समानुपातिकमा थ्रेस होल्ड कट्ने सम्भावना कम छ। अब गणना हुन बाँकी रहेका तीनवटै सिट जित्दा पनि सत्तारूढ दलको बहुमत पुग्ने गाह्रो छ। यो निर्वाचनबाट सबैभन्दा ठूलो झड्का माओवादी केन्द्रलाई लागेको छ। २०७४ मा एमालेसँग वाम गठबन्धन बनाएर चुनावमा जाँदा माओवादी केन्द्रले प्रत्यक्षमा ३६ र समानुपातिकमा १७ गरी ५३ सिट जितेको थियो। अघिल्लो गठबन्धनभन्दा कांग्रेससँगको गठबन्धनमा उसले आधामात्रै प्रत्यक्षमा जितेको छ। माओवादी केन्द्रका अध्यक्ष प्रचण्डले आफू प्रधानमन्त्री बन्न लविङ गरिरहेका छन्। पहिलो चरणमा आफैं प्रधानमन्त्री हुनुपर्ने उनको लक्ष्य छ। त्यसको लागि प्रचण्डले एकीकृत समाजवादीसँग पार्टी एकीकरणको चर्चा चलाएर सत्ताको बार्गेनिङ थालेका छन्। तर एकीकृत समाजवादीले भने एकीकरणको हल्ला निराधार भएको बताएको छ। महासचिव बेदुराम भुसालले एकीकृत समाजवादीले नेकपा माओवादी केन्द्रसँग एकता हुन लागेको भन्ने विषयमा सत्यता नभएको स्पष्ट पारेको छ। भुसालले शुक्रबार विज्ञप्ति जारी गर्दै माओवादीसँग एकता हुन लागेको विषय निराधार रहेको बताए। एकीकृत समाजवादीका अध्यक्ष माधवकुमार नेपाल पनि सत्ता समीकरणमा भूमिका खोजिरहेका छन्। प्रधानमन्त्री, राष्ट्रपति, सभामुख, मुख्यमन्त्रीलगायतका पदमा सत्ता गठबन्धनले प्याकेजमा सहमति गर्नुपर्ने उनको अडान छ। माओवादी केन्द्रका अध्यक्ष प्रचण्ड आफैं प्रधानमन्त्री भन्ने दाउमा छन्। माओवादी केन्द्रका महासचिव गुरुङले प्रचण्डको प्रधानमन्त्रीमा दाबी स्वाभाविक भएको बताए। एक पटक प्रधानमन्त्री भइसकेको व्यक्तिको पुन: दाबी हुनु स्वाभाविक नै हो। गठबन्धनमा उहाँको पक्षमा समर्थन आयो भने हुन सक्नुहुन्छ, उनले भने। एकीकृत समाजवादीका प्रवक्ता एवं उपमहासचिव खतिवडाले माधव नेपाल प्रधानमन्त्री हुने विषयमा सहमति जुटेमा नहुने कुरै नभएको बताए। उहाँ पनि दाबेदार हो तर गठबन्धनमा पनि हामी ठूलो दल होइनौं। यद्यपि हाम्रो पार्टीका अध्यक्ष माधवकुमार नेपाल गठबन्धन दलमा महŒवपूर्ण शक्ति नै हुनुहुन्छ। उनले भने, उहाँको नाममा सहमति जुट्यो भने अचम्म नमान्नुस्। नयाँ दललाई फकाउँदै गठबन्धन सत्ता गठबन्धनलाई बहुमत नपुगेपछि नयाँ दललाई फकाउने र थर्काउने रणनीति गठबन्धनले लिएको छ। एकातिर नयाँ दलसँग सत्ता समीकरणका विषय संवाद गर्न थालेका छन् भने अर्कोतिर उनीहरू तर्साउन थालेका छन्। सीके राउतले नेतृत्व गरेको जनमत पार्टी, रेशम चौधरीले नेतृत्व गरेको नागरिक उन्मुक्ति पार्टीसँग बहुमत पुयाउन गठबन्धनका नेताहरूले छलफल थालेका छन्। रेशम चौधरी भेट्न नेताहरू जेलमा नै पुगेका छन्। टीकापुर काण्डका मुख्य योजनाकार चौधरी जेलमा छन्। माओवादी केन्द्रका अध्यक्ष प्रचण्ड, नेकपा एसका अध्यक्ष नेपाल र नेपाल समाजवादी पार्टीका अध्यक्ष डा बाबुराम भट्टराईका साथै कांग्रेसमा नेताहरू डिल्लीबजारस्थित जेलमा गएर रेशमलाई भेटेका थिए। जनमतले प्रत्यक्षमा १ सिट जितेको छ भने समानुपातिकबाट ४ सिट पाउने सम्भावना छ। यसो गर्दा जनमतको ५ सिट हुन्छ। जनमत पार्टीका अध्यक्ष सीके राउतले बिहीबार मात्रै प्रधानमन्त्री देउवासँग भेट गरी सत्ता गठबन्धनमा सहभागी हुन सक्ने जनाउ दिएका छन्। लोसपाका नेता शरदसिंह भण्डारीले पनि चौधरी लाई जेलमा नै गएर भेटेका छन्। कांग्रेस प्रवक्ता डा प्रकाशशरण महतले गठबन्धनको सरकार बन्ने र प्रधानमन्त्री देउवा नै हुने बताए। कांग्रेस पहिलो पार्टी भइसकेको अवस्था छ, डा महतले भने, कांग्रेस गठबन्धन दलको प्रमुख पार्टी पनि हो। त्यसो हुँदा कांग्रेसले प्रधानमन्त्री पाउनु पनि आश्चर्यको कुरा भएन। उनले भने, कांग्रेसमा पनि अहिलेकै प्रधानमन्त्री शेरबहादुर देउवाजी नै हो। उहाँ हरेक दृष्टिकोणले सफल र सक्षम प्रधानमन्त्री हो। गठबन्धनमै पनि उहाँको पक्षमा स्पष्ट बहुमत आउँछ। गठबन्धनभित्रकै दलहरूका शीर्ष नेताहरूको प्रधानमन्त्रीमा इच्छा राख्नु स्वाभाविक भएको उनले बताए। इच्छा त सबैले गर्न पाइन्छ नि यद्यपि भोलि गठबन्धनभित्र पनि र संसदीय दलमा पनि पार्टी सभापतिसमेत रहनु भएका देउवाजीको पक्षमा स्पष्ट बहुमत आउँछ, उनले भने। कांग्रेसमा प्रधानमन्त्री बन्न संसदीय दलका नेता हुनुपर्छ। युवा नेता गगन थापा, रामचन्द्र पौडेल, शेखर कोइरालालगायतले पनि दलको नेताको चुनाव लडने बताउँदै आएका छन्। दोस्रो विकल्प : वाम नेतृत्व सरकार एमाले अध्यक्ष केपी शर्मा ओलीले निर्वाचन परिणाम नआउँदै माओवादी केन्द्रका अध्यक्ष प्रचण्डलाई फोन गरेर राजनीतिमा तरङ्ग ल्याइदिए। दोस्रो ठुलो दल एमालेका नेताहरू पार्टीले आफ्नो नेतृत्वमा सरकार गठनका लागि प्रयास गर्ने बताउँछन्। तर निर्वाचन परिमाणले वाम गठबन्धनको मात्रै पनि सरकार बन्दैन। एमाले, माओवादी केन्द्र, नेकपा एस, जनमोर्चा र नेमकिपाको जोड्दा अधिकतम १ सय ३१ मात्रै पुग्ने देखिन्छ। यस्तो अवस्था आयो भने ७ सिट अपुग हुन्छ। त्यसका लागि अरू साना दलको सहारा लिनुपर्छ। एमाले उपाध्यक्ष सुवासचन्द्र नेम्बाङले आफ्नो पार्टी सबै दलसँग सहकार्य गरेर अघि बढ्ने बताए। जनताले सबै मिलेर अघि बढ भनेर जनादेश दिएका छन, उनले भने, कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर सन्देश चुनावले दिएको छ। एमाले सबै दलसँग मिलेर अघि बढ्छ। उनले सत्ता समीकरणको विषयमा औपचारिक छलफल भने नभएको बताए। अहिलेसम्म न कुनै ठोस निर्णय नै भएको छ, न त औपचारिक संवाद नै, उनले भने, मात्र बधाई, शुभकामना साटासाटका लागि भेटघाट भएका छन्। उनले भने। एमाले र माओवादीका दोस्रो तहका केही नेताहरूले वामपन्थी नेतृत्वको सरकार बनाउने विषयमा अनौपचारिक कुराकानी थालेका छन्। माओवादीका महासचिव देव गुरुङले एमालेसँग अनौपचारिक कुराकानी भइरहेको बताए। उनले भने, एमालेका साथीहरूसँग पनि अनौपचारिक भेटघाट भइरहेको छ। एमालेका प्रचार विभाग प्रमुख एवं उपमहासचिव पृथ्वीसुब्बा गुरुङले पनि शुक्रबारको एक सार्वजनिक कार्यक्रममा वाम गठबन्धनको नेतृत्वमा सरकारको विषय उठाएका थिए। प्रेस चौतारीले आयोजना गरेको कार्यक्रममा गुरुङले वामपन्थी शक्तिलाई एकजुट बनाउँदै एमालेले आफ्नै नेतृत्वमा सरकार बनाउन पहलकदमी लिनुपर्ने बताए। म फेरि पनि भन्छु नेकपा एमाले नेतृत्वको सरकार बनाउने काममा हामी लाग्नुपर्छ। उनले भने, दक्षिणपन्थी गठबन्धनलाई तोडिएन भने मुलुकमाथि आइरहेका जोखिमका कुराहरू, राष्ट्रिय स्वाधीनतामाथि धावा बोलिरहेको जुन स्थिति हो, यसको हामीले अन्त्य गर्न सक्दैनौं। त्यस कारणले राष्ट्रिय स्वाधीनताका पक्षधर शक्तिहरू सबैलाई हामीले एकजुट बनाउनु पर्छ। हामीले सकारात्मक सोच भएका शक्तिहरूबीच सरकार बनाउनु पर्छ। उनले यो लक्ष्य पूरा गर्नका लागि दिनरात नभनी पहलकदमी लिनुपर्ने बताए। तर एकीकृत समाजवादीको प्रवक्ता खतिवडाले भने एमालेसँगको सहकार्य अहिलेलाई सम्भव नभएको बताए। तेस्रो विकल्प : कांग्रेस एमाले सरकार चुनावबाट न कांग्रेसलाई बहुमत आयो, न त एमाले नै। त्यसैले कतै सरकार नै अस्थिर हुने हो कि भन्ने चिन्ता पनि छ। त्यसकारण केही नेताहरू कांग्रेस र एमाले मिलेर सरकार बनाउनुपर्नेमा जोड दिइरहेका छन्। कांग्रेससहितको गठबन्धनको पक्षमा बाजुरा, स्याङ्जा र दोलखासमेतको नतिजा आए पनि अधिकतम १ सय ३५३६ सिट मात्रै पुग्ने देखिन्छ। एमाले जसपा राप्रपा गठबन्धनमा त अधिकतम १ सय ४ सिट मात्रै पुग्ने अवस्था छ। राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टी चुनावबाट उदाएका छन्। समानुपातिकसहित रास्वपाको २१, जनमतको ५ सिट हुने अवस्था छ। नाउपाको ३ सिट छ। स्वतन्त्रले ५ सिट जितेका छन्। नयाँ पार्टीलाई पनि आफूतिर तान्न दुवै गठबन्धनले प्रयास गरिरहेका छन्। कांग्रेस पहिलो पार्टी भइसकेको अवस्था छ । कांग्रेसले प्रधानमन्त्री पाउनु पनि आश्चर्यको कुरा भएन। डाप्रकाशशरण महत,प्रवक्ता, कांग्रेस कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर चुनावले सन्देश दियो। सुवासचन्द्र नेम्वाङ,उपाध्यक्ष, एमाले पार्टीको बैठक बसेपछि सरकारमा सहभागी हुने, नहुने, कुन भूमिकामा हुने भन्ने विषयमा निर्णय लिन्छौं ।देव गुरुङ,महासचिव, माओवादी केन्द्र"
निषेधाज्ञा उल्लंघन गर्दै प्रदर्शन,"धनगढी : धनगढीमा विद्यार्थी मृत्यु प्रकरणमा शुक्रबार निषेधाज्ञाको उल्लंघन गर्दै दिनभर प्रदर्शन भयो। साथी गुमाएपछि आक्रोशित भएका धनगढीको पञ्चोदय माविका विद्यार्थीले शुक्रबार स्थानीय प्रशासनले जारी गरेको निषेधाज्ञाको अवज्ञा गर्दै प्रदर्शन गरेका हुन्। प्रदर्शनका क्रममा प्रहरीले २७ राउन्ड अश्रुग्यास प्रहार गरेको छ भने २१ जनालाई नियन्त्रणमा लिएर बेलुकी छोडेको छ। बिहीबार कैलाली जिल्लाको धनगढीमा रहेको पञ्चोदय माविमा ८ कक्षामा अध्ययनरत १४ वर्षीया चेतना साउदको सडक बनाउने क्रममा ग्रेटरले च्यापेपछि मृत्यु भएको थियो। चेतनाको विद्यालय जाने क्रममा विद्यालय नजिकै मृत्यु भएपछि आक्रोशमा आएका विद्यार्थी बिहीबार बिहानैदेखि आन्दोलित भएका थिए। उनीहरूले बिहीबार धनगढी बजार क्षेत्रको मुख्यमुख्य क्षेत्रमा टायर बाल्दै प्रदर्शन गरेका थिए। विद्यार्थीले जिल्ला प्रहरी कार्यालय कैलालीको गेटमा समेत टायर बालेर प्रदर्शन गरेपछि स्थानीय प्रशासनले बिहीबार बेलुकीदेखि अर्को आदेश नआउँदासम्मका लागि धनगढी बजारको मुख्य बजारमा निषेधाज्ञा जारी गरेको थियो। तर, शुक्रबार बिहान विद्यार्थीले स्थानीय प्रशासनको निषेधाज्ञाको अवज्ञा गर्दै विभिन्न स्थानमा प्रदर्शन गरेका छन्। पञ्चोदय मावि नजिकै भेला भएका उनीहरूले डिभोटी चोक, एलएन चोक, पार्क चोक र सहिदगेट क्याम्पस सडकका विभिन्न स्थानमा प्रदर्शन गरेका थिए। धनगढीको पार्कचोकमा उनीहरूले प्रहरी माथि ढुंगामुढासमेत गरेका थिए। प्रहरीले पनि निषेधाज्ञाको उल्लंघन गरेको भन्दै प्रदर्शनका क्रममा रहेका विद्यार्थी माथि २७ राउन्ड अश्रुग्यास हानेको छ। प्रदर्शनकै क्रममा प्रहरीले २१ जना विद्यार्थी र उनीहरूलाई आन्दोलनमा सहयोग गर्नेहरूलाई पक्राउ गरेको छ। यद्यपि पक्राउ गरेका सबैलाई शुक्रबार बेलुकी छोडिएको छ। प्रदर्शनमा रहेका विद्यार्थीले धनगढी खुटिया सडक बनाइरहेको कालिका कन्स्ट्रक्सनका ग्रेटर चालक विमल कुमालले बालिकाले साइकलबाट लडेर घाइते भएपछि गाडी ब्याक गरेर किचेको आरोप लगाएका छन्। उनीहरूले बालिकालाई ब्याक गरेर च्याप्ने चालकलाई कर्तव्य ज्यान मुद्दा लगाउनुपर्ने माग गर्दै प्रदर्शन गरेका हुन्। प्रहरीले चितवन महानगरपालिका२८ का चालक विमल कुमाललाई पक्राउ गरिसकेको छ। चालक कुमालले मदिरा सेवन गरी चलाइरहेको पुष्टि भएको छ। ना १ क ९७५ नम्बरको उक्त ग्रेडर कालिका कन्स्ट्रक्सनको रहेको प्रहरीले जनाएको छ। बिहीबार दिनभरि मृतक बालिकाको शव दुर्घटना भएकै स्थानबाट विद्यार्थीले उठाउन दिएका थिएनन्। दिनभरि बालिकाको शव उठाउन नदिएपछि बल प्रयोग गरेर प्रहरीले बिहीबार बेलुकी शव सेती प्रादेशिक अस्पताल लगेको थियो। त्यतिबेला पनि प्रहरीले विद्यार्थी माथि बल प्रगोग गरेको भन्दै सामाजिक सञ्जालमा आलोचना भएको छ। धेरै जनाले प्रहरीले ससाना बालबालिका माथि दमन गरेको र नाबालकहरूलाई पक्राउ गरेको भन्दै आलोचना गरेका छन्। तर जिल्ला प्रहरी कार्यालय कैलालीका प्रवक्ता डीएसपी वेदप्रसाद जोशीले भने प्रहरीले सामान्य बल प्रयोग गरेको दाबी गरेका छन्। उनले निषेधाज्ञा जारी भएको क्षेत्रमा प्रदर्शन गरेपछि अश्रुग्यास हानेर भीड तितरबितर मात्रै गरिएको बताए। प्रहरीले संयमित भएर काम गरिरहेको छ। हवाई फायर र सुरक्षाका अरू कडा कुनै पनि विधिहरू हामीले अपनाएका छैनांै, बालबालिका भनेर नै त्यस्तो गरिएको हो, डीएसपी जोशीले भने। उता बालिकाका आफन्तहरूले शुक्रबार साँझ मृतक चेतना साउदको शव बुझेर अत्येष्टिका लागि लगेका छन्। उनीहरूले चालकका विरुद्ध जिल्ला प्रहरी कार्यालय कैलालीमा जाहेरी दर्ता गराएका छन् भने शव बुझेर लगेको प्रवक्ता जोशीले बताए। स्थानीय प्रशासनले धनगढी उपमहानगरपालिका१ को पूर्वमा फूलबारी बसपार्कदेखि पश्चिममा धनगढी उपमहानगरपालिका४ को रातोपुलसम्म, धनगढी उपमहानगरको उत्तरमा वडा नम्बर ५ को सामुदायिक प्रहरी कार्यालयदेखि दक्षिणमा वडा नम्बर १ र २ को हुलाकी राजमार्गसम्म निषेधाज्ञा जारी गरेको थियो। निषेधाज्ञा हट्ने जिल्ला प्रशासन कार्यालय कैलालीले निषेधाज्ञा शनिबार विहान ४ बजेदेखि हटाउने बताएको छ। किशोरीको मृत्युको घटनापछि शान्ति सुव्यवस्थाको अवस्थालाई दृष्टिगत गरी स्थानीय प्रशासनले बिहीबार साँझ ७ बजेदेखि अर्को आदेश नभएसम्मका लागि धनगढीको घटनास्थल आसपासको क्षेत्रमा निषेधाज्ञा जारी गरेको थियो। शुक्रबार साँझ सूचना जारी गर्दै विहान ४ बजेबाट निषेधाज्ञा हट्ने प्रशासनले बताएको छ।"
निलम्बनमै अवकाश पाउँदै जबरा,"काठमाडौं : प्रधानन्यायाधीश चोलेन्द्रशमशेर जबरा निलम्बनकै बीच मंसिर २७ गते सेवानिवृत्त हुँदै छन्। महाभियोग प्रस्ताव दर्ता गर्ने अघिल्लो संसद्ले त्यसलाई बेलामा टुंग्याउन चाहेन। नयाँ संसद्ले अघि बढाउन भ्याउँदै नभ्याउने पर्यो। सम्भवतः संसद् नबस्दै ६५ वर्ष पुगी उनी स्वतः अवकाशमा जानेछन्। २०१४ मंसिर २८ गते जन्मेका जबराले झन्डै २६ वर्ष न्यायालयमा बिताएका छन्। अहिले जबरा प्रधानन्यायाधीश निवास बालुवाटारमै छन्। अवकाशसँगै सरकारी निवास छोडेर निजी निवास जानेछन्। महाभियोग पारित नभएमा उनले निवृत्तपछि सेवासुविधा भने पाउनेछन्। सर्वोच्च अदालतका प्रवक्ता विमल पौडेलले उमेरहदका कारण जबरा अवकाश पाउन लागेको बताए। मंसिरको अन्तिम साता अवकाश पाउँदै हुनुहुन्छ, उनले भने। तत्कालीन सभामुख अग्नि सापकोटाले महाभियोग छानबिन प्रक्रिया बेलैमा सुरु नगराइदिँदा यो विषय जटिलतातिर गएको हो। नेपाल बार एसोसिएसनका अध्यक्ष गोपालकृष्ण घिमिरेले न्यायालय विकृति, विसंगति र भ्रष्टाचाररहित हुनुपर्ने बताए। संसद्ले आफ्नो अवधि सकिनुअघि नै महाभियोग प्रक्रिया टुंग्याउनुपथ्र्यो। अघिल्लो संसद् गम्भीर देखिएन, वरिष्ठ अधिवक्ता घिमिरेले भने, नयाँ संसदले टुंग्याउनुपर्छ। सर्वोच्च अदालत बार एसोसिएसन अध्यक्ष पूर्णमान शाक्यले यसको टुंगोसँगै कुनै पनि प्रधानन्यायाधीशले तलमाथि गरेको अवस्थामा आउने परिणाम कस्तो हुनेछ भन्ने नयाँ नजिर स्थापित हुने बताए। न्यायाधीशको नियुक्तिदेखि न्याय प्रशासनसम्बन्धी विषयमा तलमाथि गर्दा देखिने परिणामको सम्बन्धमा नजिर स्थापित हुनेछ, वरिष्ठ अधिवक्ता शाक्यले अन्नपूर्ण पोस्ट्सँग भने। जबरालाई संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले दुरुपयोग गरेको र न्यायपालिकाभित्रको विकृति, विसंगति र भ्रष्टाचार चरम उत्कर्षमा पुर्याएको दाबी गर्दै बार एसोसिएसनले बहिर्गमनको माग गरेको थियो। कार्यपालिकासँग हिस्सेदारी माग गरी संवैधानिक आयोग तथा अन्य आयोगहरूमा आधार, कारण र मापदण्डसमेत निर्धारण नगरी आफ्ना परिवारका सदस्य तथा निकटका व्यक्तिहरूलाई नियुक्तिको सिफारिस गरेको आरोप लगाएको थियो। सर्वोच्च अदालतका पूर्वन्यायाधीश बलराम केसीले जबराको अवकाश अप्रिय र सम्मानजनक भएको बताए। पूर्वन्यायाधीश केसीले भने, अवकाश खेदजनक हुन पुगेको छ। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम अर्को प्रतिनिधिसभाको बैठकमा पेस गरी टुंगो लगाउनुपर्ने सुझाव दिएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले अन्नपूर्ण पोस्ट्सँग भने, निलम्बनको अवस्थामै जबराले अवकाश पाउने भए। समितिले जबरालाई महाभियोग लगाउन पर्याप्त आधार भएको सुझाएको थियो। जबराले मुद्दाको फैसला गर्दा कानुनको गम्भीर उल्लंघन गरेको, संसद् विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिन प्रधानमन्त्रीलाई अनुरोध गरेको, सर्वोच्चको भवन ठेक्कामा कानुनबमोजिम अन्तर्राष्ट्रिय बोलपत्र आह्वान नगरेको, संवैधानिक नियुक्तिमा निष्पक्ष भूमिका खेल्न नसकेको, संवैधानिक व्यवस्थाबमोजिमको कर्तव्य पूरा गर्न नसकेकोलगायतका आधार देखाएर महाभियोग लगाउन संसदीय समितिले सिफारिस गरेको छ। समितिले सशस्त्र प्रहरीका पूर्वनायब महानिरीक्षक (डीआईजी ) रञ्जन कोइराला माथिको ज्यान मुद्दामा सजाय घटाई कानुनको गम्भीर उल्लंघन गरेको र संवैधानिक नियुक्तिसम्बन्धी मुद्दालाई सुनुवाइमा नलगी आचारसंहिताको उल्लंघन गरेको समितिले जनाएको छ। संवैधानिक नियुक्तिमा निष्पक्ष भूमिका खेल्न नसकेको आधार पेस गरेको छ। प्रधानन्यायाधीश नियुक्ति हुनुपूर्व भएको संसदीय सुनुवाइमा गरेका प्रतिबद्धता पूरा गर्न नसकेको र न्याय प्रशासनको अन्तिम जिम्मेवारी लिने संवैधानिक व्यवस्थाबमोजिमको कर्तव्य पूरा गर्न नसकेको समितिले जनाएको छ। समितिले सभामुख अग्निप्रसाद सापकोटालाई प्रतिवेदन बुझाएका थिए। त्यसलगत्तै जबराले भने आफू नियमित काममा फर्कने सूचना सर्वाेच्च प्रशासनलाई पठाएका थिए। निलम्बन फुकुवा नहुँदै जबरा सर्वोच्च प्रवेश गर्ने तयारीमा थिए। २ असोजदेखि प्रधानन्यायाधीशको नियमित जिम्मेवारीमा फर्कने सन्देशलगत्तै निवास परिसरमा सुरक्षाकर्मी परिचालन गरिएको थियो। छानबिन गरिरहेको प्रतिनिधिसभाको कार्यकाल सकिएको जनाउँदै जबराले महाभियोगको अस्तित्व नै सकिएको जिकिर गरेका थिए। नेपालको संविधानको धारा १०१ (६) ले महाभियोग प्रस्ताव टुंगो नलागेसम्म निलम्बित पदाधिकारीलाई कामकाजमा फर्कन रोक लगाएको छ। भावी प्रधानन्यायाधीशमा कार्की जबरा निलम्बनमा परेसँगै वरिष्ठतम् न्यायाधीश दीपककुमार कार्कीले करिब ८ महिना कामु प्रधानन्यायाधीशका रूपमा सर्वोच्चमा नेतृत्व गरे। उनले १६ असोजमा अवकाश पाए। त्यसपछि हरिकृष्ण कार्कीले कायममुकायम प्रधानन्यायाधीशको रूपमा न्यायालयको नेतृत्व सम्हालेका छन्।"
स्याङ्जा २ मा कांग्रेसका धनराज गुरुङ निर्वाचित,"स्याङ्जा : स्याङ्जा क्षेत्र नम्बर २ मा नेपाली कांग्रेसका धनराज गुरुङ निर्वाचित भएका छन्। निकटतम प्रतिद्वन्द्वी नेकपा (एमाले) का उम्मेदवार पद्मा अर्यालले भन्दा ५ हजार ६ सय २७ मत बढी ल्याएर गुरुङ विजयी भएका हुन्। गुरुङले ३१ हजार ४६६ मत प्राप्त गर्दा एमालेकी अर्यालले २५ हजार ८३९ मत पाएकी छन्। यसैगरी, राष्ट्रिय स्वतन्त्र पार्टीका टीकराज गुरुङले ८ हजार ११३ मत पाएका छन्। प्रदेश २ मा पनि नेपाली कांग्रेसका महेश भट्टराई विजयी भएका छन्। भट्टराईले १८ हजार ८०८ मत प्राप्त गर्दा उनका प्रतिस्पर्धी नेकपा एमाले उम्मेदवार डा बुद्धिमान श्रेष्ठले १६ हजार ९९९ मत पाएका छन। उनीहरूबीच १ हजार ८०९ मतको अन्तर रहेको छ। यसअघि प्रदेश १ मा कांग्रेसका भोजराज अर्याल निर्वाचित भैसकेका छन्। उनले आफ्ना प्रतिस्पर्धी नेकपा एमालेका उम्मेदवार मोहन रेग्मीलाई २ हजार ७३० मतान्तरले पराजित गरे।"
पर्सा एमालेभित्र भाँडभैलो : जिल्ला सचिवसहित १६ जना निष्कासित,"वीरगन्ज : मंसिर ४ सम्पन्न निर्वाचनमा पर्सामा लज्जास्पद हार व्यहोरेपछि नेकपा एमाले पर्सामा भाँडभैलो मच्चिएको छ। निर्वाचनमा अन्तर्घात गरेर पार्टीका उम्मेदवारहरूलाई हराएको भन्दै एमालेले पार्टीका जिल्ला सचिवसहित १४ जनालाई पार्टीको साधारण सदस्य समेत नरहने गरी कारवाही गरेको छ भने दुई जनालाई कारवाहीका लागि सिफारिस गरेको छ। कारवाहीमा पर्नेहरूमा एमाले जिल्ला सचिव एवं छिपहरमाइ गाउँपालिकाका अध्यक्ष मनोज गुप्ता , जिल्ला सचिवालय सदस्य एवं सखुवा प्रसौनी गाउँपालिकाका अध्यक्ष यसवन्त यादव, जिल्ला सदस्य समेत रहेका छिपहरमाई गाउँपालिका५ का वडाध्यक्ष मौजीलाल साह कानु, सखुवा प्रसौनी गाउँपालिका १ का वडाध्यक्ष वासुदेव महतो थारू रहेका छन्। यस्तै ताजदिन अन्सारी, इमरान हुसेन, मञ्जुर आलम, पवन तिवारी, सुभाष साह कानु, वीरेन्द्र साह कानु मुस्तकिम अन्सारी, रामप्रित महतो थारू, अमानत अन्सारी, नबिजान मियाँलाई पनि पार्टीको साधारण सदस्य समेत नरहने गरी कारवाही गरिएको एमाले पर्साका अध्यक्ष थारुले जानकारी दिए। निर्वाचनमा पार्टीको निर्णयविपरीत एमालेजसपाका उम्मेदवारलाई हराउन अन्तर्घात गरेका जिल्ला सचिव गुप्तासहित १४ जनालाई कारवाही गरी पार्टीबाट निष्काशन गरिएको अध्यक्ष थारुले बताए। कारवाहीमा परेकामध्ये पालिकाका जनप्रतिनिधिहरू अब पार्टीकै सदस्य नरहेकाले उनीहरूको पद पनि खारेज हुने थारुले बताए। यस्तै सचिवालय बैठकले केन्द्रीय सदस्य एंव पर्सा इन्चार्ज प्रभु हजरा र प्रदेश कमटिी सदस्य बसरुद्धिन अन्सारीलाई पनि पार्टीबाट निष्काशन केन्द्रीय कमिटी र प्रदेश कमिटीमा सिफारिस गरेको छ। हालै सम्पन्न निर्वाचनमा हजरा र अन्सारीले पनि पार्टीलाई हानी हुने गरी पार्टी विरोधी गतिविधि गरेकाले साधारण सदस्यसमेत नरहने गरी कारवाही गर्न केन्द्रीय र प्रदेश कमिटीमा सिफारिस गरिएको जिल्ला अध्यक्ष थारुले बताए। यसैगरि सचिवालय बैठले पार्टीका २६ जना नेतालाई स्पष्टिकरण पनि सोध्ने निर्णय गरेको उनले जानकारी दिए। निर्वाचनमै पार्टीको निर्देशन विपरीतका कार्य गरेका एमालेका वीरगन्ज महानगर कमिटिका उपाध्यक्ष महेश दास, वीरगन्ज महानगरपालिका वडा नम्बर १७ का वडा अध्यक्ष सन्जिव बहादुर छत्कुली, पूर्व वडा अध्यक्ष विश्वराज कुर्मी, ठोरी गाउँपालिका कमटिी अध्यक्ष खगेन्द्र बहादुर श्रेष्ठ , जिल्ला कमिटि सदस्यहरू हरिनारायण चौधरी, रामेश्वर साह कानु, फरिन्द्र कुशवाहा, जितेन्द्र साह कलवार, नाजिर मियाँ, गौरी शंकर साह कानु, महेन्द्र साह कलवार, विनोद साह कानु, विश्वेश्वर यादव, कुरान अलि, फुलमहमद मिया र रियाजुल मियाँ, नरेस टिवडेवाल, आमोद यादव, जितेन्द्र पटेल, सम्सुदिन अन्सारी, सुनिल कुशवाहा, रामबाबु साह, प्रमोद यादव, महादेव साह कलवार, इनरदेव चौधरी, रामनाथ चौधरी, रामराज यादवलाई स्पष्टीकरण सोधेको हो। स्पष्टीकरणको चित्त बुझ्दो जवाफ नआए उनीहरू विरुद्ध पार्टीले अझ कडा कदम उठाउने पनि जिल्ला अध्यक्ष थारुले बताए। एमाले केन्द्रीय सदस्य एंव जिल्ला इन्चार्ज प्रभु हजराको प्रमुख आतिथ्यतामा बसेको बैठकमा केन्द्रीय सदस्य एंव जिल्लाका सहइन्चार्ज राज कुमार गुप्ता , केन्द्रीय सदस्य अरविन्द सिह, केन्द्रीय सल्लाहकार परिषद सदस्यहरू डाक्टर विश्वम्भर शर्मा र विजय सरावगीको पनि सहभागीता रहेको जिल्ला अध्यक्ष थारुले जानकारी दिए। निर्वाचनमा जसपासँग गठबन्धन गरेर चुनाव लडेको एमालेले एउटा मात्र प्रतिनिधिसभा सदस्य जितेको छ। पर्सामा चार प्रतिनिधिसभा क्षेत्र मध्ये दुई र आठ प्रदेशसभा क्षेत्रमध्ये चार गरी एमालेका ६ जना उम्मेदवार चुनावी प्रतिस्पर्धामा थिए। एमालेका ती ६ उम्मेदवार मध्ये पर्सा २ को प्रतिनिधिसभा सदस्यमा राज कुमार गुप्ता मात्रै विजयी भएका छन्। एमाले जिल्ला अध्यक्ष थारु सहित अरू पाँचै जना भने पराजित भएका छन्।"
बाजुरामा कांग्रेसका पाण्डेको अग्रता कायमै,बाजुरा : बाजुरामा जारी मतगणनामा नेपाली कांग्रेसका उम्मेदवार बद्रीप्रसाद पाण्डेले अग्रता कायमै राखेका छन्। पछिल्लो मत परिणाम अनुसार कांग्रेसका उम्मेदवार पाण्डेले १ हजार ६५८ मतले अग्रता लिइरहेका छन्। उनले १४ हजार २१५ मत प्राप्त गरेका छन्। उनका निकटम प्रतिद्वन्द्वी नेकपा एमालेका कर्णबहादुर थापाले १२ हजार ५५७ मत प्राप्त गरे। यहाँ ६० हजार १५२ मत खसेकोमा हालसम्म २६ हजार ९४२ मत गणना भइसकेको छ।
संसदीय दलका कार्यालयको रङ्गरोगन र सरसफाइ सुरु,"काठमाडौं: संघीय संसद् सचिवालयले प्रतिनिधिसभा सदस्य निर्वाचनको प्रत्यक्षतर्फको नतिजा सार्वजनिक भएसँगै राजनीतिक दलका लागि कार्यालय व्यवस्थापन, रङ्गरोगन र सरसफाइ सुरु गरेको छ। पहिलो हुने निर्वाचित हुने निर्वाचन प्रणालीको नतिजाका आधारमा कार्यालय व्यवस्थापन गर्नुपर्ने दलको सङ्ख्या आकलन गरी संसद् सचिवालयले तयारी सुरु गरेको हो। कम्तीमा दुई सांसद रहेको दलले संसदीय दल खोल्न कानुनी प्रावधान रहेकाले उनीहरुको दल गठन भएपछि सञ्चालनका लागि कार्यालय र स्थान उपलब्ध गराउने गृहकार्य सचिवालयले सुरु गरेको प्रवक्ता डा रोजनाथ पाण्डेले बताए। सचिवालयले विगतमा राजनीतिक दलले प्रयोग गरेको संसदीय दल कार्यालयको सरसफाइ, रङ्गरोगन, फूल बिरुवा रोपणजस्ता काम अहिले गरिरहेको छ। सचिवालयले त्यसका लागि नयाँ बानेश्वरस्थित संसद् भवन र सिंहदरबारमा दल विशेषको सङ्ख्याका आधारमा कोठा उपलब्ध गराउनेछ। दल र सांसदको सुविधासम्बन्धी ऐनमा १० सांसद भएमा त्यस्ता दलका पदाधिकारी अर्थात् संसदीय दलका नेता र सचेतकलाई कार्यालय तथा फर्निचर सुविधा उपलब्ध गराउनुपर्ने भएकाले सचिवालय त्यो कामको तयारीमा अघि बढेको प्रवक्ता डा पाण्डेले जानकारी दिए। नवनिर्वाचित सदस्यको पद तथा गोपनीयताको शपथ सकिएलगत्तै संसद्को प्रतीक चिह्न (लोगो) संविधान, ऐन, संसदीय नियमावली र समितिका कार्यविधि, डायरी, कलम, परिचय पुस्तिकालगायत आवश्यक काजगात उपलब्ध गराउने प्रचलन छ। नयाँ प्रवेशीलाई संसदीय अभ्यासबारे आधारभूत जानकारी दिलाउन सचिवालयले संसदीय विधि र प्रक्रियाबारे केन्द्रित रही अभिमुखीकरण प्रदान गर्ने गर्छ। संसदीय प्रक्रिया र कार्यान्वयनमा लैजाने विषयवस्तुबारे केन्द्रित रही सचिवालयको भूमिका, संसदीय समितिको भूमिका र सभा सञ्चालनका विषयमा ज्ञान दिइनेछ। ज्येष्ठ सदस्यको अध्यक्षतामा संघीय संसद्को अबको पहिलो बैठकले सभामुखको निर्वाचनसम्बन्धी प्रक्रिया अघि बढाउन अनुमति दिनेछ। त्यसपछिका बैठकमा मात्र अरू बिजनेस अघि बढ्नेछ। संघीय संसद्को सिंहदरबारस्थित नयाँ भवन निर्माण कार्य पूरा नभएकाले यो अधिवेशन बानेश्वरमा हुँदै आएको पुरानै भवनमा हुनेछ। त्यसअघि हुने नवप्रवेशी सांसदको शपथ ग्रहण पनि सोही भवनको ल्होत्से कक्षमा हुनेछ।"
मधेस प्रदेशको शैक्षिक क्षेत्र उकास्ने अभियानमा लागे राजकुमार लेखी,"सप्तरी : नेकपा एमालेका नेता राजकुमार लेखीले मधेस प्रदेशको साक्षरता न्युन भएकोप्रति चिन्ता व्यक्त गरेका छन्। सप्तरी क्षेत्र नं १(१)बाट विजयी भएका उनले आफ्नै क्षेत्रबाट शैक्षिक क्षेत्र उकास्ने अभियानमा लगेका छन्। शनिबार उनले सरोकारवालाहरूसँग अन्तर्क्रियासमेत गरे। 'मधेस प्रदेशको प्रतिनिधिका रुपमा निर्वाचित भएसँगै यहाँका मुद्दा उठान र कार्यान्वयन गराउने दायित्व मैले लिनुपर्छ। त्यही दायित्व नर्वाह गर्नका निम्ति मैले शिक्षा क्षेत्रबाट सुरुवात गरेको हुँ,' सरोकारवालाहरुसँग लेखीले भने। मधेस प्रदेशको साक्षरता जम्मा ६५ प्रतिशत रहेको छ। त्यसमा पनि सप्तरी क्षेत्र नं १ को जम्मा ५५ प्रतिशत रहेको लेखीले बताए। 'हाम्रो क्षेत्रमा यतिका न्युन साक्षरता हुनु दुःखद कुरा हो। अब पनि यसतर्फ ध्यान नदिने हो भने भोलिका पुस्ताले हामीलाई सराप्नेछन्,' उनले भने। उनले सप्तरीसहित प्रदेशकै शैक्षिक स्तर उकास्न आफू योजनासहित आउने बताए। उनले विद्यार्थी भर्ना अभियानदेखि विद्यालयको गुणस्तर, अनुगमन र निरन्तर प्रशिक्षणको व्यवस्था मिलाउनुपर्ने बताए। 'पहिलो कुरा त हाम्रा बालबालिका विद्यालयमा किन भर्न भएनन् बुझ्नुपर्छ। त्यसका लागि प्रदेशस्तरीय भर्ना अभियान सञ्चालन गर्नुपर्छ। उनीहरुलाई खाजा खुवाउनेदेखि किताब र स्कुल ड्रेसको व्यवस्थापन गर्ने दायित्व पनि हाम्रै हो,' उनले भने। उनले राम्रो विद्यालयलाई पुरस्कृत गर्नेदेखि विपन्न परिवारलाई प्रोत्साहन भत्ता उपलब्ध गराउने नीति लिनुपर्ने बताए। उनले गुणस्तरीय शिक्षा प्रदान गर्न विज्ञान प्रयोगशाला, कम्प्युटर ल्याब र सूचना प्रविधिमा जोड दिनुपर्ने बताए। उनले प्राविधिक शिक्षातर्फ पनि जोड दिनुपर्ने बताए। 'यतिले मात्र पुग्दैन। शिक्षामा विज्ञहरुको समूह निर्माण गर्ने, शिक्षण पेसालाई अझै सम्मानित बनाउने, विद्यालयका समस्याहरूबारे नियमित अनुगमन र अन्तर्क्रियाहरू गर्न आवश्यक छ। यसका लागि मैले पहलकदमी लिनुपर्छ,' उनले भने। मधेसमा नेकपा एमाले निर्वाचनमा पहिलो दलसमेत बनेको छ। पहिलो दल बनेको हैसियतले उसले सरकार निर्माणका लागिसमेत छलफल तीव्र पारेको छ। मधेस प्रदेशको मुख्यमन्त्रीका रुपमा लेखीलाई पार्टीले अगाडि सारेको स्रोत दाबी गर्छ। अन्य आकांक्षीहरु भए पनि पार्टी अध्यक्ष केपी ओली निकट रहेका लेखी मुख्यमन्त्रीका प्रबल दाबेदार भएको स्रोत बताउँछ। 'केन्द्रीय सरकार कसले बनाउँछ र सरकारमा ककसको गठबन्धन रहन्छ भन्ने कुराले नै प्रदेश सरकारको निर्क्योल गर्छ। मधेसमा यदि एमालेले सरकार बनाए पार्टीले राजकुमार लेखीलाई मुख्यमन्त्री बनाउनसक्छ,' स्रोतले भन्यो। त्यही भएर पनि निर्वाचित सांसदको सपथ नलिँदै लेखी आफ्नै क्षेत्रबाट आक्रामक अभियान सुरु गरेका छन्। 'आदिवासी जनजाति आन्दोलन र थारू आन्दोलनमा समेत लेखीजीको अहं भूमिका रहेको छ। लामो समय पार्टी बाहिर रहे पनि उहाँले विभिन्न आन्दोलनमार्फत् उत्पीडित वर्गका आवाज बन्नुभएको छ। लामो समयको राजनीतिपछि उहाँ जननिर्वाचित सांसद बन्नुभएको छ। आफ्नो कार्यकालमा उहाँले उत्कृष्ट काम गरेर देखउनुपर्ने चुनौती पनि छ,' उनी निकट नेताले भने।"
बाजुराको प्रदेशसभामा एकीकृत समाजवादीका शाही विजयी,बाजुरा : बाजुराको प्रदेशसभा १ मा नेकपा एकीकृत समाजवादीका नरेशकुमार शाही निर्वाचित भएका छन्। एकीकृत समाजवादीको युवा संगठन युवा संघका अध्यक्ष समेत रहेका शाहीले १० हजार ९७३ मत ल्याएर निर्वाचित भएका हुन्। उनका निकटतम प्रतिद्वन्द्वी नेकपा एमालेका बलदेव रेग्मीले ८ हजार ६३२ मत पाए भने नेकपा माओवादी केन्द्रका उम्मेदवार कर्णबहादुर विश्वकर्माले १ हजार ९८ मत पाएका छन्।
"समानुपातिक मतगणना जारी, कसको कति ?","काठमाडौं : प्रतिनिधिसभा सदस्यको समानुपातिक प्रणालीतर्फ हालसम्म एक करोड चार लाख चार हजार ७६६ मत गणना भएको छ। निर्वाचन आयोगको सूचना प्रणालीमा प्रविष्ट भएअनुसार नेकपा (एमाले) ले २७ लाख ८३ हजार ३८७ मत प्राप्त गरेको छ भने नेपाली कांग्रेसले २६ लाख ५२ हजार ६२८ मतसहित दोस्रो स्थानमा रहेको छ। नेपाल कम्युनिष्ट पार्टी (माओवादी केन्द्र) ले ११ लाख ६१ हजार ८८०, राष्ट्रिय स्वतन्त्र पार्टीले ११ लाख २३ हजार ७८, राष्ट्रिय प्रजातन्त्र पार्टीले पाँच लाख ८६ हजार २५९, जनता समाजवादी पार्टी नेपालले चार लाख २० हजार ९४३ र जनमत पार्टीले तीन लाख ९४ हजार ३८५ मत प्राप्त गरेका छन्। प्रतिनिधिसभामा प्रत्यक्षतर्फ एक सय ६५ क्षेत्रमध्ये एक सय ६२ क्षेत्रको परिणाम सार्वजनिक भइसकेको छ। स्याङ्जा क्षेत्र नं २, दोलखा र बाजुराको परिणाम आउन बाँकी छ।"
"माओवादी बैठकमा मत बाझियो, वर्तमान गठबन्धनलाई निरन्तरता दिने कि वाम एकतामा जाने?","काठमाडौं : नेकपा माओवादी केन्द्रले सत्ता समीकरणका लागि अन्य विकल्पमा समेत छलफल खुला राख्ने भएको छ। माओवादी केन्द्रले एमालेसहितका अन्य दलहरूसँग पनि छलफल गर्न सकिने बताएको हो। शनिबार बसेको माओवादीको पदाधिकारी बैठकपछि पार्टी उपाध्यक्ष कृष्णबहादुर महराले चुनावमा अपेक्षाअनुसार नतिजा नआएको भन्दै सत्ता समीकरणमा अन्य विकल्प खुला रहेको बताए। महराले भने, अन्य अप्सन खुला राखेका छौं। मुख्यतः आजको बैठकमा चुनावको समीक्षा भयो। महराले हालको गठबन्धन छोड्ने निर्णय नभएको र अन्य विकल्प पनि खुला राख्ने विषयमा छलफल भएको बताए। सत्ता गठबन्धनमा कांग्रेस, माओवादी केन्द्र, नेकपा एकीकृत समाजवादी, राष्ट्रिय जनमोर्चा, लोकतान्त्रिक समाजवादी पार्टी पनि छन्। यीबाहेक अन्य दलहरूसँग पनि आगामी सत्ता समीकरणबारे छलफल गर्न सकिने माओवादी केन्द्रको रणनीति छ। माओवादी केन्द्रका महासचिव देव गुरुङले बहुदलीय प्रणालीमा अन्य दलसँग छलफल गर्नै नहुने भन्ने नरहेको बताए। मल्टीपार्टी सिस्टममा अन्य दलहरूसँग छलफल नै नगर्ने भन्ने हुँदैन। त्यो भनेको एमालेसँग पनि छलफल गर्न सकिन्छ। बहुदलमा भेटघाट हुन्छ। आआफ्ना कुरा त राख्न पाइन्छ नि, बैठकपछि उनले भने। मधेसबाट पराजित भएका नेता मातृका यादवले निर्वाचनमा भोट ट्रान्सफर नभएकाले माओवादी पार्टी १७ सिटमा खुम्चिएको बताए। उनले वर्तमान गठबन्धनबाट माओवादीले अपेक्षा गरेबमोजिम नतीजा ल्याउन नसकेको स्पष्ट पारे। 'बैठकमा नेताहरूले निर्वाचनको मत परिणामबारे समीक्षात्मक रिपोर्टिङ गरिरहनुभएको छ। माओवादीले सोचेअनुरुपको नतिजा ल्याउन नसकेको सबैको निष्कर्ष छ। त्यसैले वर्तमान गठबन्धनलाई के गर्ने भन्नेबारे अझै निर्णय भएको छैन,' उनले भने। उनले अहिल्यै वाम एकताबारे भने छलफल नभएको बताए। बैठकमा पार्टी अध्यक्ष पुष्पकमल दाहाल प्रचण्डले साना दलहरूसँग सहकार्य गरेर शक्ति निर्माण गर्नसक्ने बताएका थिए। सोचेजस्तो मतपरिणाम नआएपछि सत्ता बार्गेनिङका लागि यो उपयुक्त विकल्प रहेको प्रचण्डको भनाइ उद्धृत गर्दै एक नेताले बताए। पछिल्लो समय प्रचण्डको सचिवालय नागरिक उन्मुक्ति पार्टीका संरक्षक रेशम चौधरीसँग निरन्तर सम्बाद गरिरहेका छन्। केही दिनअघि मात्रै पनि जनमत पार्टीका अध्यक्ष सीके राउतसँग प्रचण्डले खुमलटारमा भेटवार्ता गरेका थिए। कांग्रेस नेतृत्वको गठबन्धनमा आफू निर्णायक भएर जाने प्रचण्ड रणनीति रहेको ती नेताको भनाइ छ। माओवादीले माधव कुमार नेपाललाई समेत पार्टी मर्जर गरेर अगाडि बढ्ने प्रस्ताव गरिरहेका छन्। नेपालले भने यसबारे बसेर छलफल गर्ने आश्वासन दिएका छन्। निर्वाचनमा माओवादीले प्रत्यक्षतर्फ १७ सिट जितेको छ। उसले जारी मतगणनामा दोलखामा अग्रता लिएको छ। समानुपातिकतर्फ भने उसले १४ सिट ल्याउने आँकलन गरिएको छ। बैठक आइतबार २ बजे बस्ने बताइएको छ।"
दोलखामा माओवादी केन्द्रका कार्कीको अग्रता कायमै,दोलखा : दोलखामा प्रतिनिधिसभा सदस्यमा नेकपा (माओवादी केन्द्र)का गंगा कार्कीले अग्रता कायमै राखेका छन्। हालसम्म कूल २७ हजार ४१७ मतगणना हुँदा सत्ता गठबन्धनबाट उम्मेदवार माओवादी केन्द्रका कार्कीले १२ हजार ४९० मत प्राप्त गरेका छन्। उनका निकटतम प्रतिद्वन्द्वी नेकपा (एमाले)का बालकृष्ण शिवाकोटीले ११ हजार ४०६ मत प्राप्त गरेका मुख्य निर्वाचन अधिकृत डिल्लीरत्न श्रेष्ठले जानकारी दिए। दोलखाको प्रदेशसभा १ मा २२ हजार ५५६ मतगणना हुँदा नेपाली कांग्रेसका कुन्दनराज काफ्लेले १० हजार ६६९ मत प्राप्त गरेका छन् भने एमालेका नरबहादुर श्रेष्ठले नौ हजार २११ मत प्राप्त गरे। प्रदेशसभा २ मा २७ हजार ४८१ मतगणना हुँदा एमालेका भरत केसीले १२ हजार ३३७ र कांग्रेसका बर्मा लामाले १२ हजार २२० मत प्राप्त गरेका छन्। दोलखामा कूल ८५ हजार ३८८ मत खसेको थियो। दोलखामा जम्मा ९४ मतदानस्थल र एक सय ९५ मतदान केन्द्र रहेका थिए। कुल एक लाख ६१ हजार चार सय ५० मतदाता रहेका थिए भने राजनीतिक दलका १४ र स्वतन्त्र उम्मेदवार सात गरी २१ उम्मेदवार चुनावी मैदानमा सहभागी भएका थिए।
दोलखामा सत्ता गठबन्धनकै अग्रता,दोलखा : दोलखामा प्रतिनिधिसभा र प्रदेशसभा सदस्यमा सत्ता गठबन्धनका उम्मेदवारकै अग्रता देखिएको छ। हालसम्म २२ हजार नौ सय ६२ मतगणना हुँदा सत्ता गठबन्धनबाट नेकपा (माओवादी केन्द्र) का उम्मेदवार गङ्गा कार्कीले १० हजार सात सय ३७ मत प्राप्त गरेका छन्। उनका निकटतम प्रतिद्वन्द्वी नेकपा (एमाले) का बालकृष्ण शिवाकोटीले नौ हजार चार सय ७७ मत प्राप्त गरेका हुन्। दोलखाको प्रदेशसभा (१) मा १९ हजार तीन सय ६७ मतगणना गर्दा सत्ता गठबन्धनबाट उम्मेदवार नेपाली कांग्रेसका कुन्दनराज काफ्लेले नौ हजार तीन सय ६८ मत तथा एमालेका नरबहादुर श्रेष्ठले सात हजार नौ सय एक मत ल्याएका छन्। प्रदेशसभा (२) मा २४ हजार चार सय १० मतगणना हुँदा कांग्रेसका वर्मा लामाले १० हजार चार सय ७२ र एमालेका भरत केसीले नौ हजार आठ सय तीन मत प्राप्त गरेका छन्। दोलखामा कूल ८५ हजार तीन सय ८८ मत खसेको थियो। दोलखामा जम्मा ९४ मतदानस्थल र एक सय ९५ मतदान केन्द्र रहेका थिए। कूल एक लाख ६१ हजार चार सय ५० मतदाता रहेका थिए भने १४ राजनीतिक दलका र सात स्वतन्त्र गरी २१ उम्मेदवार चुनावी मैदानमा सहभागी भएका थिए।
बाजुरामा कांग्रेसका पाण्डे अग्रता बढाउँदै,बाजुरा : बाजुरामा जारी मतगणनामा नेपाली कांग्रेसका उम्मेदवार बद्रीप्रसाद पाण्डेले अग्रता कायमै राखेका छन्। पछिल्लो मत परिणामअनुसार कांग्रेसका उम्मेदवार पाण्डेले ४ हजार ११ मतले अग्रता लिइरहेका छन्। उनले १८ हजार २३१ मत प्राप्त गरेका छन्। उनका निकटम प्रतिद्वन्द्वी नेकपा एमालेका कर्णबहादुर थापाले १४ हजार २१० मत प्राप्त गरे। यहाँ ६० हजार १५२ मत खसेकोमा हालसम्म ३३ हजार ४२६ मत गणना भइसकेको छ।
नयाँ रणनीति तय गर्न माओवादीको पदाधिकारी बैठक सुरु,"काठमाडौं : नेकपा माओवादी केन्द्रको पदाधिकारी बैठक पार्टी कार्यालय पेरिडाँडामा सुरु भएको छ। चुनावको समीक्षा र सत्ता समीकरणका लागि रणनीति तय गर्न बैठक सुरु भएको हो। बैठकमा पार्टी अध्यक्ष पुष्पकमल दाहाल प्रचण्ड, वरिष्ठ नेताहरू नारायणकाजी श्रेष्ठ, देव गुरुङ, शक्ति बस्नेतलगायत सहभागी छन्। बैठकले कांग्रेस नेतृत्वकै गठबन्धनलाई अगाडि बढाउने वा नयाँ तरिकाले अगाडि बढ्ने भन्ने विषयमा केन्द्रित रहेर छलफल चल्ने बताइएको छ। निर्वाचनमा नेकपा माओवादी प्रत्यक्षतर्फ १७ सिट जितेको छ। अघिल्लो निर्वाचनमा ३२ सिट जितेको माओवादी यसपटक १७ सिटमै खुम्चिएको छ। यस परिणामले माओवादीका केन्द्रीय नेताहरू रुस्ट छन्। माओवादी नेताहरूले कांग्रेससँगको गठबन्धन नफापेको बताइरहेका छन्। उनीहरूले कांग्रेस भोट ट्रान्सफर नभएको आरोपसमेत लगाइरहेका छन्।"
"स्याङ्जा २ मा धनराजको अग्रता कायमै, पद्मा अर्याल ६ हजार ५४ मतले पछि","स्याङ्जा : स्याङ्जा क्षेत्र नं २ को प्रतिनिधिसभा सदस्यमा कांग्रेसका धनराज गुरुङले अग्रता कायमै राखेका छन्। गुरुङले २९ हजार ३३ मत प्राप्त गरी अग्रता लिएका छन्। एमाले उम्मेदवार पद्मा अर्यालले २२ हजार ९७९ मतसहित गुरुङलाई पछ्याइरहेकी छन्। उनीहरूको मतान्तर ६ हजार ५४ को छ । राष्ट्रिय स्वतन्त्र पार्टीका टिकराज गुरुङले ७ हजार ७१३ मत ल्याएका छन् । यसैगरी, प्रदेशसभा ख तर्फ स्याङ्जा क्षेत्र नं २ (२) मा प्रदेशसभा सदस्यमा नेपाली कांग्रेसका उम्मेदवार महेश भट्टराईले अग्रता लिइरहेका छन्। उनले १६ हजार ६९० मत पाएका छन्। उनका निकटतम प्रतिद्वन्द्वी नेकपा एमालेका बुद्धिमान श्रेष्ठले १३ हजार ४६१ मत पाएका छन्।"
"देउवाको सन्देश बोकेर खड्का माधव नेपाल निवासमा, 'पावर सेयरिङ'का विषयमा छलफल","काठमाडौं : नेपाली कांग्रेसका उपसभापति पूर्णबहादुर खड्का कोटेश्वर पुगेर नेकपा एकीकृत समाजवादीका अध्यक्ष माधव कुमार नेपालालई बधाइ दिएका छन्। रौतहट १ बाट प्रतिनिधिसभा सदस्यमा निर्वाचित भएका नेपाललाई खड्काले बधाइ ज्ञापन गरेका हुन्। खड्काले कांग्रेस नेतृत्वको गठबन्धनलाई निरन्तरता दिन आग्रहसमेत गरे। प्रधानमन्त्री शेरबहादुर देउवाको सन्देश बोकेर कोटेश्वर पुगेका खड्काले यही गठबन्धनलाई निरन्तरता दिने र 'पावर सेयरिङ'मा समेत उचित भागबण्डा गर्ने प्रस्ताव सुनाएका थिए। स्रोतका अनुसार नेपालले यही गठबन्धनलाई अगाडि बढाउने आश्वासन दिएका छन्। 'बाहिर जेजस्ता हल्ला चले पनि यही गठबन्धनलाई निरन्तरता दिनुपर्छ। हाम्रो पार्टी त्यसबाहेक अन्य विकल्पमा जाँदैन,' नेपालको भनाइ उद्धृत गर्दै स्रोतले भन्यो। माओवादीसँग पार्टी मर्जर गरेर अगाडि बढ्ने हल्ला आएसँगै खड्का उक्त प्रस्तावसहित नेपालसँग भेटवार्ता गरेका हुन्। खड्काले यसअघि माओवादी अध्यक्ष पुष्पकमल दाहाल प्रचण्डलाई खुमलटार पुगेरका बधाइ दिएका दिए। प्रधानमन्त्री देउवाले आफ्नै नेतृत्वमा सरकार बनाउन आक्रामकरुपमा तयारी गरिरहेका छन्। देउवाले सीके राउतलाई पनि सरकारमा सहभागी गराउन आश्वास्त पारेको कांग्रेस निकट नेताहरुले बताए। देउवाले जेलका रहेका रेशम चौधरीसँग पनि निरन्तर सम्बादमा रहेको बताइएको छ।"
निर्वाचन खर्च विवरण बुझाउन सुरु,नुवाकोट : प्रतिनिधिसभा तथा प्रदेशसभा निर्वाचन सम्पन्न भएसँगै उम्मेदवारी दिएका उम्मेदवारले निर्वाचन खर्च विवरण बुझाउन सुरु गरेका छन्। नुवाकोटमा रहेको दुईवटा प्रतिनिधिसभा र चार प्रदेशसभा क्षेत्रको अन्तिम मत परिणाम एक साता अगाडि सार्वजनिक भएको थियो। लगत्तै सातजना उम्मेदवार निर्वाचन खर्च विवरण बुझाउन निर्वाचन कार्यालयमा पुगेका थिए। जिल्ला निर्वाचन कार्यालयका निर्वाचन अधिकारी जयप्रसाद गौतमका अनुसार अन्तिम मतपरिणाम सार्वजनिक भएपछि कार्यालय खुलेको पहिलो दिन सातजना उम्मेदवारले खर्च विवरण बुझाएका छन्। हालसम्म २० जना उम्मेदवारले खर्च विवरण वुझाएका छन्। करिब दुई दर्जनले फाराम लिएर गएका छन्। जिल्ला निर्वाचन कार्यालय नुवाकोटले खर्च विवरण बुझाउन निर्देशन गदिएसँगै खर्च विवरण वुझाउने क्रम सुरु भएको हो। कार्यालयले राजनीतिक दल र उम्मेदवारलाई मत परिणाम परिणाम घोषणा भएको मितिले ३० दिनभित्र निर्वाचन खर्चको विवरण पेस गर्न सार्वजनिक सूचना जारी गरेको थियो। नुवाकोटमा प्रतिनिधिसभातर्फ २८ सहित ६३ जना उम्मेदवार थिए।
"धनराजको अग्रता कायमै, पद्मा अर्याल २ हजार ७१ मतले पछि","स्याङ्जा : स्याङ्जाको प्रतिनिधिसभा एवं प्रदेशसभा सदस्य निर्वाचनको मतगणना जारी छ। पछिल्लो मतपरिणाम अनुसार गठबन्धनतर्फका नेपाली कांग्रेस उम्मेदवारले अग्रता लिएका छन्। शनिवार बिहान साढे ५ बजेको मतपरिणाम अनुसार स्याङ्जा क्षेत्र नं २ को प्रतिनिधिसभा सदस्यमा काँग्रेसका धनराज गुरुङको अग्रता कायमै छ। गुरुङले २२ हजार १२० मत प्राप्त गरी अग्रता लिएका छन्। एमाले उम्मेदवार पद्मा अर्यालले २० हजार ४९ मत सहित गुरुङलाई पछ्याइरहेकी छन्। उनीहरुको मतान्तर २ हजार ७१ को छ । यसअघि नेकपा एमालेका बुद्धिमान श्रेष्ठले अग्रता लिंदै आएका थिए। भट्टराईले ९ हजार ८६९ मत पाउँदा उनका प्रतिस्पर्धी उम्मेदवार श्रेष्ठले ९ हजार ८४६ मत पाएका छन्। अहिलेसम्म कालीगण्डकी गाउँपालिकाको वडा नं १, २, ३, ४, ५, ६, ७ र गल्याङ्का नगरपालिकाको १, २, ३, ४, ५, ८, ९, का मतगणना सकिएका छन्।"
"स्याङ्जामा पद्मासँगको मतान्तर बढाउँदै धनराज, अग्रता ४ हजार ६३१ पुग्यो","स्याङ्जा: स्याङ्जा२ मा नेपाली कांग्रेसका धनराज गुरुङले अग्रता बढाउँदै लगेका छन् । पछिल्लो मत परिणाम अनुसार गुरुङको अग्रता ४ हजार ६३१ मतले अग्रता लिएका छन् । स्याङ्जा २ (ख) चापाकोटको मत गणना जारी छ । अहिलेसम्म चापाकोटका वडा नम्बर १,२,३ र ४ को मतगणना सकिएको छ । अब वडा नम्बर ५ को गणना जारी छ । पछिल्लो परिणाम अनुसार कांग्रेसका गुरुङको २७ हजार ३२ मत ल्याएका छन् । त्यस्तै दोस्रो स्थानकी नेकपा एमालेकी नेतृ पद्मा अर्यालले २४ हजार ४०१ मत ल्याएकी छन् । राष्ट्रिय स्वतन्त्र पार्टीका टिकराज गुरुङले ७ हजार ६६२ मत ल्याएका छन् ।"
"विवादित चापाकोट नपुग्दै धनराज २ हजार बढी मतले अघि, प्रदेशमा पनि कांग्रेसकै अग्रता","स्याङ्जा : स्याङ्जाको प्रतिनिधिसभा एवं प्रदेशसभा सदस्य निर्वाचनमा धनराज गुरुङ्को अग्रता कायमै छ। पछिल्लो मतपरिणाम अनुसार गठबन्धनतर्फका नेपाली कांग्रेस उम्मेदवार धनराज गुरुङ् २३ हजार २७० मतका साथ आफ्ना प्रतिस्पर्धीभन्दा २ हजार २६ मतले अघि छन्। निकटतम प्रतिस्पर्धी एमाले उम्मेदवार पद्मा अर्यालले २१ हजार २४४ मत सहित गुरुङलाई पछ्याइरहेकी छन्। यसैगरी, प्रदेशसभा ख तर्फ स्याङ्जा क्षेत्र नं २ (२) मा प्रदेशसभा सदस्यमा पनि नेपाली कांग्रेसका उम्मेदवार महेश भट्टराईभन्दा ९३ मतले अघि छन्। गठबन्धनतर्फका उम्मेदवार भट्टराईले ११ हजार २९४ मत पाउदा एमाले तर्फक उम्मेदवार श्रेष्ठले ११ हजार २०७ मत पाएका छन्। अहिलेसम्म गणना भएका कालीगण्डकी गाउपालिकाका वडा नं १, २, ३, ४, ५, ६, ७ र गल्याङ्का नगरपालिकाको १, २, ३, ४, ५, ८, ९, १०, ११ का मतगणना सकिएका छन्। अब, चापाकोट नगरपालिकाका १० वडाको गणना कार्य सुरु भएको छ।"
भारतीय राजदूत श्रीवास्तवले प्रधानमन्त्री देउवालाई भेटे,काठमाडौं: नेपालका लागि भारतीय राजदूत नवीन श्रीवास्तवले प्रधानमन्त्री शेरबहादुर देउवासँग भेटवार्ता गरेका छन् । प्रधानमन्त्री देउवालाई भेट्न राजदूत श्रीवास्तव शनिबार बिहान प्रधानमन्त्री निवास बालुवाटार पुगेका थिए । भेटमा द्विपक्षीय हीतका विषयमा छलफल भएको प्रधानमन्त्रीको सचिवालय स्रोतले जनाएको छ ।
प्रधानमन्त्रीका लागि सहमतिको विन्दु हुँ,"चितवन : नयाँ सरकार गठनको कसरत सुरु भएसँगै नेतृत्वको लागि नेताहरूले दाबी गरिहरेका छन्। यसै क्रममा नेपाली कांग्रेसका वरिष्ठ नेता रामचन्द्र पौडेलले प्रधानमन्त्रीको लागी सबैको सहमतिको केन्द्र आफू भएको बताएका छन्। अहिलेको अवस्थामा देशले परीक्षण गर्न खोजेको नेताको रूपमा उनले आफूलाई प्रस्तुत गरेका छन्। नेपाल प्रेस युनियन चितवनले भरतपुरमा आयोजना गरेको पत्रकार भेटघाट कार्यक्रममा नेता पौडेलले भने, अहिलेको परिस्थितिमा देशले एक पटक परीक्षण गर्नुपर्ने मान्छे म नै हुँ, उनले भने, हाम्रो आपसी सल्लाह हुनै बाँकी छ। अहिलेसम्म हामी सबै स्वाभाविक उम्मेदवार हौं। हामी सल्लाह गरेर एक जना हुन्छौं, सम्भवतः सहमतिको विन्दु आफूलाई ठानेको छु। पार्टी सभापति एवं प्रधानमन्त्री शेरबहादुर देउवाले आफ्नो प्रस्तावलाई सहज रूपमा लिएको बताए। अनुभव र योगदानको आधारमा न्यायोचित रूपमा सहमति गर्ने उनले बताए। टिकट वितरण नमिलाउँदा चुनावमा सोचेअनुसारको सफलता नभएको उनले स्विकार गरेका छन्। पुसको पहिलो साताभित्र नयाँ सरकार गठन हुने उनले सुनाए। निर्वाचनमा कांग्रेससहितको दलको बहुमत पुगेको कारण गठबन्धनको सरकार बन्ने बताए। उक्त सरकारको नेतृत्वको मुख्य दाबेदार आफूमात्रै भएको उनको भनाइ छ। सरकार गठनको लागि गठबन्धनमा छलफल सुरु भएको पनि उनले बताए। मुलुकमा कांग्रेससहितका दलको गठबन्धनले निरन्तरता पाउने बताउँदै उक्त सरकारको नेतृत्व आफूले गर्ने उनले दाबी गरे।"
निलम्बनमै अवकाश पाउँदै जबरा,"काठमाडौं : प्रधानन्यायाधीश चोलेन्द्रशमशेर जबरा निलम्बनकै बीच मंसिर २७ गते सेवानिवृत्त हुँदै छन्। महाभियोग प्रस्ताव दर्ता गर्ने अघिल्लो संसद्ले त्यसलाई बेलामा टुंग्याउन चाहेन। नयाँ संसद्ले अघि बढाउन भ्याउँदै नभ्याउने पर्यो। सम्भवतः संसद् नबस्दै ६५ वर्ष पुगी उनी स्वतः अवकाशमा जानेछन्। २०१४ मंसिर २८ गते जन्मेका जबराले झन्डै २६ वर्ष न्यायालयमा बिताएका छन्। अहिले जबरा प्रधानन्यायाधीश निवास बालुवाटारमै छन्। अवकाशसँगै सरकारी निवास छोडेर निजी निवास जानेछन्। महाभियोग पारित नभएमा उनले निवृत्तपछि सेवासुविधा भने पाउनेछन्। सर्वोच्च अदालतका प्रवक्ता विमल पौडेलले उमेरहदका कारण जबरा अवकाश पाउन लागेको बताए। मंसिरको अन्तिम साता अवकाश पाउँदै हुनुहुन्छ, उनले भने। तत्कालीन सभामुख अग्नि सापकोटाले महाभियोग छानबिन प्रक्रिया बेलैमा सुरु नगराइदिँदा यो विषय जटिलतातिर गएको हो। नेपाल बार एसोसिएसनका अध्यक्ष गोपालकृष्ण घिमिरेले न्यायालय विकृति, विसंगति र भ्रष्टाचाररहित हुनुपर्ने बताए। संसद्ले आफ्नो अवधि सकिनुअघि नै महाभियोग प्रक्रिया टुंग्याउनुपथ्र्यो। अघिल्लो संसद् गम्भीर देखिएन, वरिष्ठ अधिवक्ता घिमिरेले भने, नयाँ संसदले टुंग्याउनुपर्छ। सर्वोच्च अदालत बार एसोसिएसन अध्यक्ष पूर्णमान शाक्यले यसको टुंगोसँगै कुनै पनि प्रधानन्यायाधीशले तलमाथि गरेको अवस्थामा आउने परिणाम कस्तो हुनेछ भन्ने नयाँ नजिर स्थापित हुने बताए। न्यायाधीशको नियुक्तिदेखि न्याय प्रशासनसम्बन्धी विषयमा तलमाथि गर्दा देखिने परिणामको सम्बन्धमा नजिर स्थापित हुनेछ, वरिष्ठ अधिवक्ता शाक्यले अन्नपूर्ण पोस्ट्सँग भने। जबरालाई संवैधानिक जिम्मेवारीलाई आफ्नो निजी सम्पत्ति सरह स्वेच्छाचारी ढंगले दुरुपयोग गरेको र न्यायपालिकाभित्रको विकृति, विसंगति र भ्रष्टाचार चरम उत्कर्षमा पुर्याएको दाबी गर्दै बार एसोसिएसनले बहिर्गमनको माग गरेको थियो। कार्यपालिकासँग हिस्सेदारी माग गरी संवैधानिक आयोग तथा अन्य आयोगहरूमा आधार, कारण र मापदण्डसमेत निर्धारण नगरी आफ्ना परिवारका सदस्य तथा निकटका व्यक्तिहरूलाई नियुक्तिको सिफारिस गरेको आरोप लगाएको थियो। सर्वोच्च अदालतका पूर्वन्यायाधीश बलराम केसीले जबराको अवकाश अप्रिय र सम्मानजनक भएको बताए। पूर्वन्यायाधीश केसीले भने, अवकाश खेदजनक हुन पुगेको छ। न्यायिक विचलन र भ्रष्टाचारको आरोप लगाउँदै जबराविरुद्ध २०७८ फागुन १ गते संसद् सचिवालयमा महाभियोग प्रस्ताव दर्ता भएको थियो। सत्तारूढ दल नेपाली कांग्रेस र माओवादीका ९८ जना सांसदले महाभियोग दर्ता गरेका थिए। महाभियोग दर्ता भएसँगै जबरा स्वतः निलम्बनमा परेका थिए। महाभियोग छलफलका २०७८ फागुन २९ गते प्रतिनिधिसभामा पेस भएको थियो। प्रतिनिधिसभाले ढिलो गरी महाभियोग सिफारिस समिति गठन गरेको थियो। महाभियोग सिफारिस समितिले भदौ १५, १६, १९, २६ र २८ गते जबरासँग बयान लिएको थियो। समितिका बहुमत सदस्यले जबराविरुद्ध महाभियोग सिफारिस गरेका थिए। समितिमा रहेका सत्तारूढ गठबन्धनका ६ सदस्यले महाभियोग सिफारिस गरेका थिए। एमाले र लोसपाले भने फरक मत राखेका थिए। ११ जनामध्ये सभापति रामबहादुर विष्ट, मीन विश्वकर्मा, रेखा शर्मा, यशोदा सुवेदी गुरुङ, कल्याणी खड्का र प्रमोद साहसहित बहुमतले महाभियोग प्रस्ताव सिफारिस गर्नुपर्ने सुझाएका थिए। एमाले सांसदहरू विष्णुप्रसाद पौडेल, लालबाबु पण्डित, शिवमाया तुम्बाहाम्फे, कृष्णभक्त पोखरेल र लोसपाका एकवाल मियाँले भने प्रक्रियामा असहमति जनाउँदै आठबुँदे फरक मत दिएका थिए। समितिका सभापति रामबहादुर विष्टका अनुसार, समितिले पर्याप्त समय अभाव देखाउँदै संविधानको धारा १०१ (६) बमोजिम अर्को प्रतिनिधिसभाको बैठकमा पेस गरी टुंगो लगाउनुपर्ने सुझाव दिएको छ। महाभियोग टुंगो नलागेसम्म निलम्बन रहिरहने गरी सिफारिस गरेका थियौं। प्रतिनिधिसभाको बैठकमा पेस गरी टुंगो लगाउने सुझाव दिएका थियौं, सभापति विष्टले अन्नपूर्ण पोस्ट्सँग भने, निलम्बनको अवस्थामै जबराले अवकाश पाउने भए। समितिले जबरालाई महाभियोग लगाउन पर्याप्त आधार भएको सुझाएको थियो। जबराले मुद्दाको फैसला गर्दा कानुनको गम्भीर उल्लंघन गरेको, संसद् विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिन प्रधानमन्त्रीलाई अनुरोध गरेको, सर्वोच्चको भवन ठेक्कामा कानुनबमोजिम अन्तर्राष्ट्रिय बोलपत्र आह्वान नगरेको, संवैधानिक नियुक्तिमा निष्पक्ष भूमिका खेल्न नसकेको, संवैधानिक व्यवस्थाबमोजिमको कर्तव्य पूरा गर्न नसकेकोलगायतका आधार देखाएर महाभियोग लगाउन संसदीय समितिले सिफारिस गरेको छ। समितिले सशस्त्र प्रहरीका पूर्वनायब महानिरीक्षक (डीआईजी ) रञ्जन कोइराला माथिको ज्यान मुद्दामा सजाय घटाई कानुनको गम्भीर उल्लंघन गरेको र संवैधानिक नियुक्तिसम्बन्धी मुद्दालाई सुनुवाइमा नलगी आचारसंहिताको उल्लंघन गरेको समितिले जनाएको छ। संवैधानिक नियुक्तिमा निष्पक्ष भूमिका खेल्न नसकेको आधार पेस गरेको छ। प्रधानन्यायाधीश नियुक्ति हुनुपूर्व भएको संसदीय सुनुवाइमा गरेका प्रतिबद्धता पूरा गर्न नसकेको र न्याय प्रशासनको अन्तिम जिम्मेवारी लिने संवैधानिक व्यवस्थाबमोजिमको कर्तव्य पूरा गर्न नसकेको समितिले जनाएको छ। समितिले सभामुख अग्निप्रसाद सापकोटालाई प्रतिवेदन बुझाएका थिए। त्यसलगत्तै जबराले भने आफू नियमित काममा फर्कने सूचना सर्वाेच्च प्रशासनलाई पठाएका थिए। निलम्बन फुकुवा नहुँदै जबरा सर्वोच्च प्रवेश गर्ने तयारीमा थिए। २ असोजदेखि प्रधानन्यायाधीशको नियमित जिम्मेवारीमा फर्कने सन्देशलगत्तै निवास परिसरमा सुरक्षाकर्मी परिचालन गरिएको थियो। छानबिन गरिरहेको प्रतिनिधिसभाको कार्यकाल सकिएको जनाउँदै जबराले महाभियोगको अस्तित्व नै सकिएको जिकिर गरेका थिए। नेपालको संविधानको धारा १०१ (६) ले महाभियोग प्रस्ताव टुंगो नलागेसम्म निलम्बित पदाधिकारीलाई कामकाजमा फर्कन रोक लगाएको छ। भावी प्रधानन्यायाधीशमा कार्की जबरा निलम्बनमा परेसँगै वरिष्ठतम् न्यायाधीश दीपककुमार कार्कीले करिब ८ महिना कामु प्रधानन्यायाधीशका रूपमा सर्वोच्चमा नेतृत्व गरे। उनले १६ असोजमा अवकाश पाए। त्यसपछि हरिकृष्ण कार्कीले कायममुकायम प्रधानन्यायाधीशको रूपमा न्यायालयको नेतृत्व सम्हालेका छन्।"
यी हुन् मधेसबाट यसपालि चुनाव हारेका १८ पूर्वमन्त्री,"जनकपुर : प्रतिनिधिसभा र प्रदेशसभा निर्वाचनको अन्तिम परिणाम सार्वजनिक हुँदा मधेस प्रदेशमा १८ जना पूर्वमन्त्री पराजित भएका छन् । कतिपय पूर्वमन्त्री नयाँ अनुहारसँग पराजय भएका छन् भने कतिपयलाई अघिल्ला प्रतिस्पर्धीबाट हार बेहोर्नुपरेको छ । सबैभन्दा बढी धनुषामा मात्रै छ जना पूर्वमन्त्री पराजित भएका छन् । धनुषाको क्षेत्र नम्बर १ मा नेकपा (माओवादी केन्द्र)का उपमहासचिव तथा पूर्वमन्त्री मात्रिकाप्रसाद यादव अघिल्ला प्रतिस्पर्धी जनता समाजवादी पार्टीका नेता दीपक कार्कीसँग पराजित भएका छन् । गत २०७४ सालको निर्वाचनमा सोही क्षेत्रबाट यादव २६ हजार चार सय १८ मत प्राप्त गरी विजयी हुँदा कार्की १७ हजार दुई सय ९६ मत प्राप्त गरेका थिए । यादव गत २०६४ सालको पहिलो संविधानसभा निर्वाचनमा पनि सोही क्षेत्रबाट निर्वाचित भएका थिए । यस्तै धनुषा क्षेत्र नम्बर २ मा चुनावी प्रतिस्पर्धामा रहनुभएका तीन जना पूर्वमन्त्रीमध्ये पूर्वमन्त्री तथा कांग्रेस नेता रामकृष्ण यादव निर्वाचित भएका थिए भने पूर्वमन्त्री उमाशङ्कर अरगरिया र रामचन्द्र झा पराजित भएका छन् । गत २०७४ सालको निर्वाचनमा अरगरिया निर्वाचन हुँदा झा र यादव पराजित भएका थिए । धनुषा क्षेत्र नं ३ मा पूर्वमन्त्री तथा लोसपा नेता अनिलकुमार झा पराजित भएका छन् । पूर्वमन्त्री तथा नेकपा (एमाले)का नेत्री जुलीकुमारी महतोसँग झा पराजित भएका मुख्य निर्वाचन अधिकृत ब्रजेश प्याकुरेलले जानकारी दिए। मुख्य निर्वाचन अधिकृत प्याकुरेलका अनुसार महतोले ३३ हजार तीन सय ८८ मत प्राप्त गरे भने झाले २३ हजार छ सय ८६ मत ल्याए । धनुषाको क्षेत्र नम्बर ४ मा पूर्वमन्त्री तथा एमालेका सचिव रघुवीर महासेठ दोस्रो पटक विजयी हुँदा पूर्वमन्त्री तथा कांग्रेसका सहमहामन्त्री महेन्द्रयादव पराजित भएका छन् । निर्वाचन अधिकृतको कार्यालयका अनुसार महासेठले यादवलाई एक सय ४२ मतान्तरले पराजित गरेका छन् । महासेठले ३२ हजार दुई सय ३६ मत ल्याएर निर्वाचित हुदाँ यादवले ३२ हजार एक सय १२ मत प्राप्त गरे। सोही क्षेत्रको प्रदेशसभामा चुनाव लड्नुभएका पूर्वराज्यमन्त्री तथा नेकपा (एकीकृत समाजवादी) पार्टीका नेता सत्रुधनप्रसाद महतो पनि एमालेका नेता हरिनारायण महतोसँग पराजित भएका छन् । धनुषामा छ जना पूर्वमन्त्री पराजित हुँदा छिमेकी जिल्ला सिरहामा पनि चार जना पूर्वमन्त्रीलाई पराजय बेहोर्नुपरेको छ । सिरहा क्षेत्र नम्बर १ मा पूर्वमन्त्री तथा कांग्रेस नेता पदमनारायण चौधरी एमालेका रामशङ्कर यादवसँग पराजित भएका छन् । एमालेका यादवले २९ हजार चार सय ६२ मत प्राप्त गरी विजयी हुँदा चौधरीले २७ हजार तीन सय ७९ मत प्राप्त गरेका छन्। सिरहा क्षेत्र नम्बर २ मा पूर्वमन्त्री तथा कांग्रेस नेत्री चित्रलेखा यादव पराजित भएका छन् । उनलाई पूर्वमन्त्री तथा जसपाका नेता राजकिशोर यादवले एक हजार एक सय ५० मतान्तरले पराजित गरेका हुन् । त्यहाँ जसपा नेता यादवले २४ हजार एक सय ७८ मत प्राप्त गर्दा कांग्रेस नेत्री यादवले २३ हजार २८ मत प्राप्त गरे । सिरहा क्षेत्र नम्बर ३ मा चुनावी मैदानमा उत्रिएका पूर्वमन्त्री तथा एमाले नेता लिलानाथ श्रेष्ठ निर्वाचित हुँदा अर्का पूर्वमन्त्री तथा माओवादी केन्द्रका नेता विश्वनाथ साह पराजित भए । निर्वाचन अधिकृतको कार्यालयका अनुसार एमाले नेता श्रेष्ठले २८ हजार ६४ मत प्राप्त गर्दा माओवादी नेता साहले २६ हजार आठ सय ८२ मत प्राप्त गरेका छन्। सिरहा क्षेत्र नम्बर ४ मा पूर्वमन्त्री धर्मनाथ साह पनि फराकिलो मतान्तरले पारजित भए। सो क्षेत्रमा जसपाबाट डा वीरेन्द्रप्रसाद महतो २३ हजार एक सय दुई मत ल्याएर विजयी भए भने तेस्रो स्थानमा रहनुभएका पूर्वमन्त्री साहले १४ हजार छ सय ५३ मत मात्र प्राप्त गरे । उम्मेदवारी दर्तादेखि मतगणनासम्म सर्वाधिक चासोको रुपमा रहेको सप्तरी क्षेत्र नम्बर २ मा पूर्वउपप्रधानमन्त्री तथा जसपा अध्यक्ष उपेन्द्र यादव जनमत पार्टीका अध्यक्ष डा सिके राउतसँग फराकिलो मतान्तरले पराजित भए। जनमत अध्यक्ष डा राउतले ३५ हजार ४२ मत प्राप्त गरी विजयी हुँदा जसपा अध्यक्ष यादवले १६ हजार नौ सय ७९ मत प्राप्त गरेका मुख्य निर्वाचन अधिकृत हेमन्त रावलले बताए। सो क्षेत्रको प्रदेशसभा क्षेत्र नम्बर २ (२) मा चुनाव लडेका पूर्वमन्त्री तथा माओवादी केन्द्र सप्तरीका अध्यक्ष उमेशकुमार यादव आफ्नै पूर्वसहकर्मीबाट पराजित भएका छन् । उम्मेदवारी मनोनयनपत्र दर्ताको पूर्वसन्ध्यामा नेकपा (माओवादी केन्द्र) छाडेर जनमत पार्टीबाट उम्मेदवारी दर्ता गराएका महेशप्रसाद यादवले पूर्वमन्त्री यादवलाई पराजित गरेका छन् । गत २०६४ सालको पहिलो संविधानसभा निर्वाचनमा सप्तरी क्षेत्र नम्बर १ बाट निर्वाचित भई मन्त्रीसमेत भइसकेका हेमराज तातेड यस पटकको प्रदेशसभा सदस्य निर्वाचनमा भने आफ्नो जमानतसमेत जोगाउन सकेनन् । कांग्रेसले टिकट नदिएपछि सप्तरी क्षेत्र नम्बर १(१) मा स्वतन्त्र उम्मेदवारी दिएका तातेडले जम्मा नौ सय ९२ मत मात्र प्राप्त गरे। सो क्षेत्रबाट एमालेका राजकुमार लेखी १४ हजार दुई सय ९१ मत प्राप्त गरी विजयी भएका छन् । महोत्तरीमा पनि दुई जना पूर्वमन्त्री पराजित भएका छन् । महोत्तरी क्षेत्र नम्बर १ मा पटकपटक मन्त्री भइसक्नुभएका माओवादी केन्द्रका उपमहासचिव गिरिराजमणि पोखरेल एक हजार ३० मतान्तरले अघिल्लो प्रतिस्पर्धीबाटै पराजित भएका छन् । एमालेका लक्ष्मी महतो कोइरी २३ हजार चार सय दुई मत ल्याएर विजयी हुँदा पूर्वमन्त्री पोखरेलले २२ हजार तीन सय २ मत प्राप्त गरे। गत २०७० र २०७४ सालको निर्वाचनमा पोखरेल सोही क्षेत्रबाट निर्वाचित भएका थिए । पूर्वस्वास्थ्य राज्यमन्त्री सुरेन्द्रकुमार यादव पनि पराजित भएका छन् । कांग्रेस नेता महेन्द्र राय महोत्तरी क्षेत्र नम्बर ४ बाट निर्वाचित हुँदा पूर्वराज्यमन्त्री यादव चार हजार एक सय २४ मतान्तरले पराजित भएका छन् । राय २५ हजार चार सय २० मत ल्याएर निर्वाचित हुँदा जसपाका यादवले २१ हजार दुई सय ९६ मतमा सीमित भए। गत २०७४ सालको निर्वाचनमा यादवले रायलाई पाँच हजार मतान्तरले पराजित गरेका थिए । गत २०७४ सालको निर्वाचनमा निर्वाचित भएको धनुषा क्षेत्र नम्बर ३ छाडेर सर्लाही क्षेत्र नम्बर २ बाट चुनाव लडेका पूर्वमन्त्री तथा लोकतान्त्रिक समाजवादी पार्टीका वरिष्ठ नेता राजेन्द्र महतो पनि पराजित भएका छन् । माओवादी केन्द्रको चुनाव चिह्न लिएर चुनाव लडेका नेपाल समाजवादी पार्टीका अध्यक्ष महेन्द्रराय यादव सो क्षेत्रबाट प्रतिनिधिसभा सदस्यमा निर्वाचित हुँदा महतो दुई हजार ११ मतान्तरले पराजित भएका छन् । महेन्द्र रायले २३ हजार पाँच सय २९ मत ल्याएर विजयी हुँदा महतो २१ हजार पाँच सय १८ मतमा सीमित भएका छन् । यसअघि २०७० सालको दोस्रो संविधानसभा निर्वाचनमा पनि तत्कालिन सर्लाही क्षेत्र नम्बर ५ मा महतो महेन्द्र राय यादवसँगै पराजित भएका थिए । गत २०७४ सालको निर्वाचनमा धनुषा क्षेत्र नम्बर ३ मा नेपाली कांग्रेसका पूर्वउपसभापति विमलेन्द्र निधिलाई पराजित गरेर महतो सांसद भएका थिए । वर्तमान सरकारको खानेपानीमन्त्री तथा कांग्रेसका सहमहामन्त्री उमाकान्त चौधरी बारा क्षेत्र नम्बर १ मा पराजित भएका छन् । जहाँ एमालेका अच्युतप्रसाद मैनाली ३९ हजार एक सय ९५ मत ल्याएर विजयी भएका छन् । मन्त्री चौधरीले भने ३० हजार ५६ मत मात्र प्राप्त गरे। पूर्वमन्त्री तथा एमाले नेता एकबाल मियाँ बारा क्षेत्र नम्बर ४ मा नेकपा (एकीकृत समाजवादी)का नेता कृष्णकुमार श्रेष्ठसँग पराजित भएका छन् । श्रेष्ठले ३० हजार तीन सय ४१ मत ल्याएर विजयी हुदाँ पूर्वमन्त्री मियाँ भने २० हजार तीन सय ३६ मत प्राप्त गरेका छन् । यस्तै पूर्वमन्त्री तथा कांग्रेस नेता सुरेन्द्रप्रसाद चौधरी पर्सा क्षेत्र नम्बर ३ मा एमालेका राजकुमार गुप्तासँग पराजित भएका छन् । निर्वाचित हुनुभएका एमालेका गुप्ताले २४ हजार तीन सय १९ मत ल्याए भने चौधरीले २४ हजार एक सय ५२ मत ल्याए। चुनाव जितेर गएपछि नेताहरु जनतासँग गरेको वाचा बिर्सिने, नाताबाद, कृपावादमा रमाउने, विकास निर्माणमा ध्यान नदिने र सत्ता लिप्सामा लाग्ने गरेकाले सत्ता भोग गरिसकेका नेतालाई यसपटकको निर्वाचनमा मतदाताले पाखा लगाएको स्थानीय बुद्धिजीवीको भनाइ छ । 'चुनावका बेला मतदातालाई लोभ्याउन ठूला ठूला नारा दिने तर निर्वाचित भएपछि नेता बिर्सिने गरेका छन्', राजविराज नगरपालिकाका स्थानीयवासी विजयानन्द झाले भने, 'त्यसैको परिणाम स्वरुप अहिले ठूला ठूला नेताहरूलाई मतदाताले अस्वीकार गरेको देखिन्छ ।' अब पनि नेताहरू नसुध्रिए उनीहरूका लागि आगामी चुनावमा झन असहज हुने उनको भनाइ छ । यता यसरी चुनाव हारेका अधिकांश पूर्वमन्त्रीले पार्टी र गठबन्धनभित्रको घात अन्तरघातका कारण पराजय भएको बताएका छन् । 'अन्य कारणभन्दा पनि पार्टी र गठबन्धन दलभित्रको घात अन्तरघातका कारण जित्ने चुनाव पनि हारेको छु', माओवादी नेता तथा सिरहा क्षेत्र नम्बर ३ मा पराजित विश्वनाथ साहले भने, 'हाम्रो क्षेत्रमा गठबन्धनका मत बढी छ, त्यो जितको लागि पर्याप्त नै हो तर गठबन्धनमा आबद्ध दलका नेताको असहयोग र घात अन्तरघातले चुनाव गुमाए ।' रासस"
माओवादी केन्द्रले पदाधिकारी बैठकमा सत्ता समीकरणबारे छलफल गर्दै,"काठमाडौं: निर्वाचनको समीक्षा र सम्भावित सत्ता समीकरणबारे छलफल गर्न नेकपा माओवादी केन्द्रको पदाधिकारी बैठक बोलाइएको छ । बैठक पार्टीको केन्द्रीय कार्यालय पेरिसडाँडामा दिउँसो ३ बजेलाई बोलाइएको छ । आजको बैठकमा मंसिर ४ मा सम्पन्न निर्वाचनको समीक्षा हुनेछ । माओवादीले प्रत्यक्षतर्फ पाएको मत तथा समानुपातिक मतबारे समीक्षा हुने बताइएको छ । त्यस्तै पार्टीका उपमहासचिव वर्षमान पुनको चीन भ्रमण र चीनमा गर्ने भेटवार्ताका विषयमा पनि पदाधिकारीबीच छलफल हुनेछ । बैठकमा आगामी सत्ता समीकरण, सरकारमा जाँदा नेकपा माओवादी केन्द्रको भूमिका, सत्ता समीकरणमा अनुपात लगायतका विषयमा पनि छलफल हुनेछ ।"
अलराउन्डर सन्दीपा,"काठमाडौं चन्द्रागिरि९ की स्थायी बासिन्दा सन्दीपा अमगाईं सानो छँदा स्युचाटारमा बस्थिन्। उनी बस्ने घर नजिकै बिहानै तेक्वान्दोको प्रशिक्षण हुन्थ्यो। सेतो पोसाक (दोबक) लगाएर खेलेको उनी हेरिरहन्थिन्। त्यो देखेर उनलाई पनि तेक्वान्दो खेल्ने रहर पलायो। यो कुरा उनले बुवालाई भनिन्। तर, बुवाले खेल्न दिएनन्। नेपाली सेनामा कार्यरत शुभराज अमगाईंले त्यस्तो खेल खेल्दा चोटपटक लाग्छ भनेर उनलाई खेल्न दिएनन्। बुवाले नखेल भनेपछि सन्दीपाले लामो समयसम्म त्यतापट्टि ध्यान नै दिइनन्। बुवाको आदेश मानेर बसिन्। भित्री मनमा भविष्यमा खेल्छु भन्ने थियो। शुभराज नेपाली सेनाबाट सेवानिवृत्त भएर वैदेशिक रोजगारीका लागि संयुक्त अरब इमिरेट्सको दुबई पुगे। त्यही मौका छोपेर सन्दीपाले खेलकुदमा लाग्ने निर्णय गरिन्। यो कुरा उनले आमा राधिकालाई भनिन्। सुरुमा त आमा पनि मान्नु भएन। जसरी पनि खेल्छु भनेर ढिपी गरेपछि उहाँले हुन्छ भन्नुभयो, सन्दीपा भन्छिन्, बुवा विदेश नगएको भए सायद खेल्ने मौकै पाउने थिइनँ। आमाको सपोर्ट पाएपछि उनी काठमाडौं तेक्वान्दो डोजाङमा प्रशिक्षण गर्न थालिन्। बाफलको ज्ञानोदय स्कुलमा पढ्ने सन्दीपाले त्यहींको डोजाङलाई रोजिन्। उनी पनि दोबक लगाएर तेक्वान्दो खेल्न थालिन्। उनको डोजाङमा राम गिरी, निर्मल श्रेष्ठलगायतले प्रशिक्षण गराउँथे। उनले छोटो समयमै निकै प्रगति गरिन्। उनी राष्ट्रिय टोलीको बन्द प्रशिक्षणमा समेत परेकी थिइन्। सन्दीपाले तेक्वान्दो खेलेको शुभराजलाई डेढ वर्षपछि मात्रै थाहा भयो। उनी घर आएका बेला छोरीले खेल खेल्न थालेको थाहा पाए। त्यसपछि रिसाउँदै सन्दीपालाई फेरि नखेल्न भने। बुवाले नखेल भनेपछि उनले थुप्रै प्रतियोगितामा सहभागिता नै जनाइनन्। खेल्दा घाउ चोटपटक लाग्छ। यसले मलाई नै दुःख हुन्छ भनेर बुवाले नखेल भन्नु हुन्थ्यो, सन्दीपा भन्छिन्, तर, खेल्न नपाउँदा आफूलाई बेचैन हुन्थ्यो। अब फेरि कहिले खेल्न पाउँला भनेर सोचिरहन्थें। वैदेशिक रोजगारीका लागि दुबई पुगेका शुभराज त्यसपछि जापान पुगे। उनी जापान गएपछि सन्दीपाले पुनः खेललाई अगाडि बढाइन्। खेलप्रति निकै लगनशील सन्दीपाले विभिन्न प्रतियोगितामा पदक पनि जित्न थालिन्। उनी पदक जितेपछि बुवालाई भन्ने गर्थिन्। पहिले त शुभराजले छोरीलाई गाली गर्थे। तर, छोरीको इच्छा खेलकुदमै भएको बुझेपछि उनले छोरीलाई नखेल भन्न छाडे। बरु उनलाई सपोर्ट गर्न थाले। अहिले सन्दीपालाई बुवाआमा दुवै जनाको सपोर्ट छ। छोरीको सफलतामा दुवै खुसी पनि छन्। सन्दीपाले थुप्रै घरेलु प्रतियोगितामा पदक जितेकी छन्। सन् २००८०९ मा आयोजना भएको फस्ट युथ गेम्समा उनले स्वर्ण पदक जितिन्। सन् २०१० मा भएको सेकेन्ड युथ गेम्समा स्वर्ण, नेपाल खेलकुद महासंघको आयोजनामा भएको पहिलो र दोस्रो संस्करणको नेकोस तेक्वान्दो च्याम्पियनसिपमा पनि उनले पहिलो स्थान नै हात पारिन्। यस्तै चौथो कोटेश्वर आमन्त्रण तेक्वान्दो च्याम्पियनसिपमा स्वर्ण पदक जित्नुका साथै उनी प्रतियोगिताकै उत्कृष्ट खेलाडी चुनिएकी थिइन्। यसैगरी १२औं तेक्वान्दो च्याम्पियनसिपमा भने उनले दोस्रो स्थान हात पारिन्। यस्तै सन् २०१५ मा आयोजना भएको प्रथम मनमैंजु काठमाडौं जिल्लास्तरीय तेक्वान्दो च्याम्पियनसिपमा स्वर्ण, डोर टु डोर च्याम्पियनसिपमा स्वर्ण पदक जितिन्। यसैगरी २०७० मा आयोजना भएको अन्तर डोजाङ तेक्वान्दो च्याम्पियनसिपमा पहिलो, १२औं राष्ट्रिय तेक्वान्दो च्याम्पियनसिपमा दोस्रो, २००९ मा भएको नारायणी अञ्चलस्तरीय प्रतियोगितामा दोस्रो, ओराकल अन्तरविद्यालय च्याम्पियनसिपमा दोस्रो र २०६९ मा भएको डोर टु डोर च्याम्पियनसिपमा दोस्रो स्थान नै हात पारिन्। घरेलु प्रतियोगितामा लगातार उत्कृष्ट प्रदर्शन गर्दै आएकी सन्दीपालाई शुभराजले पनि जापानमै बोलाए। डिपेन्डिङ भिसामा जापान पुगेकी उनले उच्च शिक्षाको अध्ययन उतै गरिन्। जापानमा रहँदा पनि उनले विभिन्न प्रतियोगितामा प्रतिस्पर्धा गरिन्। सन् २०१६ मा अमेरिकाको पोर्टल्यान्डमा भएको आईएफओटीसी च्याम्पियनसिपमा प्रतिस्पर्धा गर्दै स्वर्ण पदक जित्न सफल भइन्। सन् २०१८ मा स्पेनको बार्सिलोनामा भएको २०औं जोर्डन ओपनमा तेस्रो स्थान हासिल गरिन्। यसअघिका हरेक प्रतियोगितामा ग्योरोगीतर्फ प्रतिस्पर्धा गर्दै आएकी सन्दीपाले कोरोनाका कारण लकडाउन भएपछि पुम्से पनि सिकिन्। युट्युबमा हेरेर पुम्से सिकेकी उनले सन् २०२० मा भएको काठमाडौं इन्टरनेसनल भर्चुअल तेक्वान्दो पुम्से च्याम्पियनसिपमा स्वर्ण पदक जितिन्। यस्तै सन् २०२१ मा डीजी एसियन तेक्वान्दो च्याम्पियनसिपमा पनि स्वर्ण पदक जित्न सफल भइन्। गत अगस्ट १९ मा मलेसियामा आयोजना भएको सराबाक बोर्नियो कप इन्टरनेसनल तेक्वान्दो च्याम्पियनसिपमा रजत पदक जितेकी थिइन्। महिलाको १८ देखि ३० वर्षसम्मको पुम्सेमा प्रतिस्पर्धा गर्दै उनले रजत पदक जितेकी हुन्। यस्तै गत अक्टोबर २१ मा भएको दोस्रो टोरोन्टो ओपन अनलाइन तेक्वान्दो पुम्से च्याम्पियनसिपमा पनि स्वर्ण पदक जितिन्। उनले श्रीचन्द्र कार्कीसँग मिलेर ३० वर्षमुनिको पेयर पुम्सेमा स्वर्ण पदक जितेकी थिइन्। विभिन्न प्रतियोगितामा प्रतिस्पर्धाका साथै केही प्रतियोगितामा भने उनले अफिसियल रेफ्रीजर्ज र टेक्निकलको भूमिका पनि निर्वाह गरेकी छन्। उनले गत जुलाई १ र २ मा अमेरिकामा भएको भर्जिनिया कपमा अफिसियल रेफ्रीजर्जको भूमिका निर्वाह गरेकी थिइन्। गत सेप्टेम्बर २३ देखि २५ सम्म पोखरामा भएको तेस्रो माउन्ट एभरेस्ट जीटु तेक्वान्दो च्याम्पियनसिपमा टेक्निकल टिमको भूमिका निर्वाह गरेकी थिइन्। यही वर्ष अमेरिकामा मास्टर्स ट्रेनिङ गरेकी सन्दीपाले लेबल वान कोचिङ कोर्स पनि उत्तीर्ण गरेकी छन्। यही वर्ष इन्टरनेसनल अनलाइन रेफ्री कोर्स पनि उत्तीर्ण गरिन्। गत अगस्ट २५ मा भियतनाममा आयोजना भएको ११औं एसियन जुनियर तेक्वान्दो च्याम्पियनसिपमा उनले नेपाली टोलीको प्रशिक्षकको भूमिका निर्वाह गरेकी थिइन्। जापानमा रहँदा सन्दीपाले टोकियोको किङ बम्स डोजाङमा प्रशिक्षण गर्छिन् भने एभरेस्ट तेक्वान्दो डोजाङमा खेलाडीलाई प्रशिक्षण गराउँछिन्। नेपालमा रहँदा उनले सीतापाइला तेक्वान्दो डोजाङका खेलाडीलाई पनि प्रशिक्षण गराउँछिन्। उनी सीतापाइला तेक्वान्दो डोजाङकी सहायक प्रशिक्षक पनि हुन्।"
चीन जानु अघि वर्षमानले प्रधानमन्त्रीलाई भेटेर के भने ?,काठमाडौं: चीन भ्रमणमा जानु अघि नेकपा माओवादी केन्द्रका उपमहासचिव वर्षमान पुनले प्रधानमन्त्री शेरबहादुर देउवासँग भेटवार्ता गरेका छन् । बिहीबार प्रधानमन्त्रीलाई भेट्न बालुवाटार पुगेका पुनले आफ्नो चीन भ्रमण र सम्भावित सत्ता समीकरण बारे छलफल गरेका थिए । पुनले गठबन्धनकै सरकार बन्ने करिब निश्चित जस्तै भएकाले वर्तमान सरकारले दूरगामी असर गर्ने खालका निर्णय नगर्न प्रधानमन्त्रीको ध्यानाकर्षण गराएका थिए । सत्ता साझेदार दलका हिसाबले सबै काम आपसी साझेदारी मै भएको भन्दै उनले अब नयाँ समीकरण बन्नु भन्दा अघि गठबन्धनका सबै दल सचेत हुनुपर्ने बताएका थिए । पुनसँगको भेटमा प्रधानमन्त्रीले उनको स्वास्थ्य लाभको कामना गर्दै उपचारका क्रममा सरकारले गर्नुपर्ने जुनसुकै सहयोग गर्न तयार रहेको बताएका थिए । नेपालमा सत्ता समीकरणको छलफल उत्कर्षमा पुगेका बेला वर्षमान पुनको चीन भ्रमणलाई महत्वका साथ लिइएको छ । पुनको सचिवालयले उनको भ्रमण स्वास्थ्य जाँच र विगतको परीक्षणको फलोअप भने पनि उनको भ्रमण राजनीतिक रुपमा पनि उत्तिकै सशक्त भएको नेकपा माओवादी केन्द्रका एक नेताले बताए ।
कस्तो बन्ला नयाँ सरकार ?,"काठमाडौं : चुनावी परिणामले स्पष्ट भनिसकेको छ कुनै एक दलको पक्षमा बहुमत पुग्दैन। सरकार बनाउन दुई वा दुईभन्दा बढी दल मिल्नुपर्छ। त्यसैले सबैको चासो छ, अब कस्को सरकार ? कस्तो सरकार ? अर्थात्, २ सय ७५ सदस्यीय प्रतिनिधिसभामा बहुमत (१ सय ३८) सांसदको समर्थन जुटाएर को प्रधानमन्त्री बन्ला ? प्रत्यक्षतर्फ तीन वटा क्षेत्रको परिणाम सार्वजनिक हुन बाँकी छ। समानुपातिकतर्फ दलहरूले पाउने सिटको मोटामोटी हिसाब भइसकेको छ। र पनि, पाँचदलीय सत्ता गठबन्धनका पक्षमा सहजै बहुमत (१ सय ३८) जना सांसद पुग्ने स्थिति छैन। विपक्षी एमालेलाई पनि बहुमत जुटाएर आफ्नो नेतृत्वमा सरकार बनाउन कठिन अवस्था छ। यस्तो स्थितिमा सरकार बनाउन तीन वटा विकल्प देखिएका छन्। पहिलो : सत्ता गठबन्धनकै सरकार बनाउने। त्यसका लागि जनमत पार्टी र अरू केही साना दलको सहारा लिने। पहिलो विकल्प : सत्ता गठबन्धनकै सरकार बाजुरा, दोलखा र स्याङ्जा२ को परिणाम आइसकेको छैन। तर, सत्ता समीकरणका लागि नेताहरू प्रत्यक्ष र अप्रत्यक्ष संवाद र दौडधुपमा सक्रिय हुन थालेका छन्। कांग्रेस उपसभापति पूर्णबहादुर खड्का र विमलेन्द्र निधि, नेकपा माओवादी केन्द्रका अध्यक्ष पुष्पकमल दाहाल प्रचण्ड र एकीकृत समाजवादी अध्यक्ष माधवकुमार नेपाल गठबन्धनकै नेतृत्वमा सरकार बनाउने गृहकार्यमा लागेका छन्। कांग्रेस, माओवादी केन्द्र र एकीकृत समाजवादीका नेताहरूबीच भेटघाट बाक्लिएका छन्। माओवादीलाई सँगै लिएर सत्ता समीकरण मिलाउनका लागि कांग्रेसमाओवादी तथा एमाले र माओवादीका नेता बीचमा प्रारम्भिक छलफल र भेटघाटले पनि तीव्रता पाएको छ। कांग्रेस, एमाले, माओवादी केन्द्र, एकीकृत समाजवादीको पार्टीका औपचारिक बैठक भने बसेका छैनन्। माओवादी केन्द्रका महासचिव देव गुरुङले सरकारमा सहभागिताबारे पार्टीको बैठक बसेर निर्णय गर्ने बताए। निर्वाचनपछि पार्टीको बैठक बसेको छैन। पार्टीको बैठक बसेपछि पार्टीले निर्णय लिन्छ सरकारमा सहभागी हुने, नहुने, कुन भूमिकामा हुने भन्ने विषयमा, गुरुङले भने। एकीकृत समाजवादीका प्रवक्ता जगन्नाथ खतिवडाले गठबन्धनकै नेतृत्वमा सरकार बन्ने बताए। गठबन्धनको बहुमत आइसक्यो भन्दा पनि हुन्छ। गठबन्धनको सरकार बनाउन हाम्रो पार्टीले पनि भूमिका खेल्छ, उनले भने। हालसम्मको परिणामअनुसार कांग्रेस प्रत्यक्षमा ठूलो दल बन्दै ५५ सिट जितेको छ। मतगणना भइरहेका २ सिटमा कांग्रेसकै अग्रता छ। माओवादी केन्द्रले १७ सिट जितेको छ उसको १ सिटमा अग्रता छ। उता एकीकृत समाजवादीले प्रत्यक्षमा १० सिट जितेको छ भने लोसपा ४ र राष्ट्रिय जनमोर्चाले १ सिटमा जित हासिल गरेका छन्। प्रत्यक्षतर्फ सत्तारूढ गठबन्धनको ८७ सिट पुगेको छ। समानुपातिकमा कांग्रेस ३२, माओवादी केन्द्रले १४ सिट पाउने सम्भावना छ। सत्तारूढ अन्य दलको समानुपातिकमा थ्रेस होल्ड कट्ने सम्भावना कम छ। अब गणना हुन बाँकी रहेका तीनवटै सिट जित्दा पनि सत्तारूढ दलको बहुमत पुग्ने गाह्रो छ। यो निर्वाचनबाट सबैभन्दा ठूलो झड्का माओवादी केन्द्रलाई लागेको छ। २०७४ मा एमालेसँग वाम गठबन्धन बनाएर चुनावमा जाँदा माओवादी केन्द्रले प्रत्यक्षमा ३६ र समानुपातिकमा १७ गरी ५३ सिट जितेको थियो। अघिल्लो गठबन्धनभन्दा कांग्रेससँगको गठबन्धनमा उसले आधामात्रै प्रत्यक्षमा जितेको छ। माओवादी केन्द्रका अध्यक्ष प्रचण्डले आफू प्रधानमन्त्री बन्न लविङ गरिरहेका छन्। पहिलो चरणमा आफैं प्रधानमन्त्री हुनुपर्ने उनको लक्ष्य छ। त्यसको लागि प्रचण्डले एकीकृत समाजवादीसँग पार्टी एकीकरणको चर्चा चलाएर सत्ताको बार्गेनिङ थालेका छन्। तर एकीकृत समाजवादीले भने एकीकरणको हल्ला निराधार भएको बताएको छ। महासचिव बेदुराम भुसालले एकीकृत समाजवादीले नेकपा माओवादी केन्द्रसँग एकता हुन लागेको भन्ने विषयमा सत्यता नभएको स्पष्ट पारेको छ। भुसालले शुक्रबार विज्ञप्ति जारी गर्दै माओवादीसँग एकता हुन लागेको विषय निराधार रहेको बताए। एकीकृत समाजवादीका अध्यक्ष माधवकुमार नेपाल पनि सत्ता समीकरणमा भूमिका खोजिरहेका छन्। प्रधानमन्त्री, राष्ट्रपति, सभामुख, मुख्यमन्त्रीलगायतका पदमा सत्ता गठबन्धनले प्याकेजमा सहमति गर्नुपर्ने उनको अडान छ। माओवादी केन्द्रका अध्यक्ष प्रचण्ड आफैं प्रधानमन्त्री भन्ने दाउमा छन्। माओवादी केन्द्रका महासचिव गुरुङले प्रचण्डको प्रधानमन्त्रीमा दाबी स्वाभाविक भएको बताए। एक पटक प्रधानमन्त्री भइसकेको व्यक्तिको पुन: दाबी हुनु स्वाभाविक नै हो। गठबन्धनमा उहाँको पक्षमा समर्थन आयो भने हुन सक्नुहुन्छ, उनले भने। एकीकृत समाजवादीका प्रवक्ता एवं उपमहासचिव खतिवडाले माधव नेपाल प्रधानमन्त्री हुने विषयमा सहमति जुटेमा नहुने कुरै नभएको बताए। उहाँ पनि दाबेदार हो तर गठबन्धनमा पनि हामी ठूलो दल होइनौं। यद्यपि हाम्रो पार्टीका अध्यक्ष माधवकुमार नेपाल गठबन्धन दलमा महŒवपूर्ण शक्ति नै हुनुहुन्छ। उनले भने, उहाँको नाममा सहमति जुट्यो भने अचम्म नमान्नुस्। नयाँ दललाई फकाउँदै गठबन्धन सत्ता गठबन्धनलाई बहुमत नपुगेपछि नयाँ दललाई फकाउने र थर्काउने रणनीति गठबन्धनले लिएको छ। एकातिर नयाँ दलसँग सत्ता समीकरणका विषय संवाद गर्न थालेका छन् भने अर्कोतिर उनीहरू तर्साउन थालेका छन्। सीके राउतले नेतृत्व गरेको जनमत पार्टी, रेशम चौधरीले नेतृत्व गरेको नागरिक उन्मुक्ति पार्टीसँग बहुमत पुयाउन गठबन्धनका नेताहरूले छलफल थालेका छन्। रेशम चौधरी भेट्न नेताहरू जेलमा नै पुगेका छन्। टीकापुर काण्डका मुख्य योजनाकार चौधरी जेलमा छन्। माओवादी केन्द्रका अध्यक्ष प्रचण्ड, नेकपा एसका अध्यक्ष नेपाल र नेपाल समाजवादी पार्टीका अध्यक्ष डा बाबुराम भट्टराईका साथै कांग्रेसमा नेताहरू डिल्लीबजारस्थित जेलमा गएर रेशमलाई भेटेका थिए। जनमतले प्रत्यक्षमा १ सिट जितेको छ भने समानुपातिकबाट ४ सिट पाउने सम्भावना छ। यसो गर्दा जनमतको ५ सिट हुन्छ। जनमत पार्टीका अध्यक्ष सीके राउतले बिहीबार मात्रै प्रधानमन्त्री देउवासँग भेट गरी सत्ता गठबन्धनमा सहभागी हुन सक्ने जनाउ दिएका छन्। लोसपाका नेता शरदसिंह भण्डारीले पनि चौधरी लाई जेलमा नै गएर भेटेका छन्। कांग्रेस प्रवक्ता डा प्रकाशशरण महतले गठबन्धनको सरकार बन्ने र प्रधानमन्त्री देउवा नै हुने बताए। कांग्रेस पहिलो पार्टी भइसकेको अवस्था छ, डा महतले भने, कांग्रेस गठबन्धन दलको प्रमुख पार्टी पनि हो। त्यसो हुँदा कांग्रेसले प्रधानमन्त्री पाउनु पनि आश्चर्यको कुरा भएन। उनले भने, कांग्रेसमा पनि अहिलेकै प्रधानमन्त्री शेरबहादुर देउवाजी नै हो। उहाँ हरेक दृष्टिकोणले सफल र सक्षम प्रधानमन्त्री हो। गठबन्धनमै पनि उहाँको पक्षमा स्पष्ट बहुमत आउँछ। गठबन्धनभित्रकै दलहरूका शीर्ष नेताहरूको प्रधानमन्त्रीमा इच्छा राख्नु स्वाभाविक भएको उनले बताए। इच्छा त सबैले गर्न पाइन्छ नि यद्यपि भोलि गठबन्धनभित्र पनि र संसदीय दलमा पनि पार्टी सभापतिसमेत रहनु भएका देउवाजीको पक्षमा स्पष्ट बहुमत आउँछ, उनले भने। कांग्रेसमा प्रधानमन्त्री बन्न संसदीय दलका नेता हुनुपर्छ। युवा नेता गगन थापा, रामचन्द्र पौडेल, शेखर कोइरालालगायतले पनि दलको नेताको चुनाव लडने बताउँदै आएका छन्। दोस्रो विकल्प : वाम नेतृत्व सरकार एमाले अध्यक्ष केपी शर्मा ओलीले निर्वाचन परिणाम नआउँदै माओवादी केन्द्रका अध्यक्ष प्रचण्डलाई फोन गरेर राजनीतिमा तरङ्ग ल्याइदिए। दोस्रो ठुलो दल एमालेका नेताहरू पार्टीले आफ्नो नेतृत्वमा सरकार गठनका लागि प्रयास गर्ने बताउँछन्। तर निर्वाचन परिमाणले वाम गठबन्धनको मात्रै पनि सरकार बन्दैन। एमाले, माओवादी केन्द्र, नेकपा एस, जनमोर्चा र नेमकिपाको जोड्दा अधिकतम १ सय ३१ मात्रै पुग्ने देखिन्छ। यस्तो अवस्था आयो भने ७ सिट अपुग हुन्छ। त्यसका लागि अरू साना दलको सहारा लिनुपर्छ। एमाले उपाध्यक्ष सुवासचन्द्र नेम्बाङले आफ्नो पार्टी सबै दलसँग सहकार्य गरेर अघि बढ्ने बताए। जनताले सबै मिलेर अघि बढ भनेर जनादेश दिएका छन, उनले भने, कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर सन्देश चुनावले दिएको छ। एमाले सबै दलसँग मिलेर अघि बढ्छ। उनले सत्ता समीकरणको विषयमा औपचारिक छलफल भने नभएको बताए। अहिलेसम्म न कुनै ठोस निर्णय नै भएको छ, न त औपचारिक संवाद नै, उनले भने, मात्र बधाई, शुभकामना साटासाटका लागि भेटघाट भएका छन्। उनले भने। एमाले र माओवादीका दोस्रो तहका केही नेताहरूले वामपन्थी नेतृत्वको सरकार बनाउने विषयमा अनौपचारिक कुराकानी थालेका छन्। माओवादीका महासचिव देव गुरुङले एमालेसँग अनौपचारिक कुराकानी भइरहेको बताए। उनले भने, एमालेका साथीहरूसँग पनि अनौपचारिक भेटघाट भइरहेको छ। एमालेका प्रचार विभाग प्रमुख एवं उपमहासचिव पृथ्वीसुब्बा गुरुङले पनि शुक्रबारको एक सार्वजनिक कार्यक्रममा वाम गठबन्धनको नेतृत्वमा सरकारको विषय उठाएका थिए। प्रेस चौतारीले आयोजना गरेको कार्यक्रममा गुरुङले वामपन्थी शक्तिलाई एकजुट बनाउँदै एमालेले आफ्नै नेतृत्वमा सरकार बनाउन पहलकदमी लिनुपर्ने बताए। म फेरि पनि भन्छु नेकपा एमाले नेतृत्वको सरकार बनाउने काममा हामी लाग्नुपर्छ। उनले भने, दक्षिणपन्थी गठबन्धनलाई तोडिएन भने मुलुकमाथि आइरहेका जोखिमका कुराहरू, राष्ट्रिय स्वाधीनतामाथि धावा बोलिरहेको जुन स्थिति हो, यसको हामीले अन्त्य गर्न सक्दैनौं। त्यस कारणले राष्ट्रिय स्वाधीनताका पक्षधर शक्तिहरू सबैलाई हामीले एकजुट बनाउनु पर्छ। हामीले सकारात्मक सोच भएका शक्तिहरूबीच सरकार बनाउनु पर्छ। उनले यो लक्ष्य पूरा गर्नका लागि दिनरात नभनी पहलकदमी लिनुपर्ने बताए। तर एकीकृत समाजवादीको प्रवक्ता खतिवडाले भने एमालेसँगको सहकार्य अहिलेलाई सम्भव नभएको बताए। तेस्रो विकल्प : कांग्रेस एमाले सरकार चुनावबाट न कांग्रेसलाई बहुमत आयो, न त एमाले नै। त्यसैले कतै सरकार नै अस्थिर हुने हो कि भन्ने चिन्ता पनि छ। त्यसकारण केही नेताहरू कांग्रेस र एमाले मिलेर सरकार बनाउनुपर्नेमा जोड दिइरहेका छन्। कांग्रेससहितको गठबन्धनको पक्षमा बाजुरा, स्याङ्जा र दोलखासमेतको नतिजा आए पनि अधिकतम १ सय ३५३६ सिट मात्रै पुग्ने देखिन्छ। एमाले जसपा राप्रपा गठबन्धनमा त अधिकतम १ सय ४ सिट मात्रै पुग्ने अवस्था छ। राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टी चुनावबाट उदाएका छन्। समानुपातिकसहित रास्वपाको २१, जनमतको ५ सिट हुने अवस्था छ। नाउपाको ३ सिट छ। स्वतन्त्रले ५ सिट जितेका छन्। नयाँ पार्टीलाई पनि आफूतिर तान्न दुवै गठबन्धनले प्रयास गरिरहेका छन्। कांग्रेस पहिलो पार्टी भइसकेको अवस्था छ । कांग्रेसले प्रधानमन्त्री पाउनु पनि आश्चर्यको कुरा भएन। डाप्रकाशशरण महत,प्रवक्ता, कांग्रेस कांग्रेस, एमाले, माओवादी केन्द्र तथा नयाँ उदाएका सबै पार्टी मिलेर जाओ भनेर चुनावले सन्देश दियो। सुवासचन्द्र नेम्वाङ,उपाध्यक्ष, एमाले पार्टीको बैठक बसेपछि सरकारमा सहभागी हुने, नहुने, कुन भूमिकामा हुने भन्ने विषयमा निर्णय लिन्छौं ।देव गुरुङ,महासचिव, माओवादी केन्द्र"
अपांगता दिवसमा बाजागाजासहितको र्याली (फोटो फिचर),"काठमाडौं: आज ३१औँ अन्तर्राष्ट्रिय अपाङ्गता दिवस । दिवसको अवसरमा अपांगता भएका व्यक्तिको अधिकारका लागि काम गरिरहेका विभिन्न संघसंस्थाले बाजागाजासहितको र्याली निकालेका छन् । काठमाडौंको भृकुटीमण्डपबाट सुरु भएको र्याली रत्नपार्क हुँदै भृकुटीमण्डपमा पुगेर समापन भएको छ । बाजागाजासहितको र्यालीमा नेपाल आर्मी, नेपाल प्रहरीको टोली पनि सहभागी भएको थियो । तस्बिर: अभिषेक महर्जन"
फोहोरलाई मोहोरमा बदल्दै महाकुलुङवासी,"सोलुखुम्बु : सोलुखुम्बुको निकै विकट गाउँका रूपमा चिनिने महाकुलुङका बासिन्दाले काम नलाग्ने फोहोर बस्नुलाई मोहोरका रूपमा प्रयोग गर्न थालेका छन्। गाउँमा सडक सञ्जाल पुगेसँगै यहाँका बासिन्दाले कवाडी सामानको बिक्रीबाट आर्थिक लाभ त लिएका छन् नै, जसले गर्दा वातावरण सरसफाईमा समेत टेवा पुगेको छ। केही समय अघिसम्म त्यतिकै फालिने फलाम तथा सिलबरका टुक्रा, कागज, प्लाष्टिक जस्ता कवाडीका सामानहरू वातावरण सरसफाईमा समेत चुनौती बनिरहेको थियो। तर पछिल्लो समय त्यही कवाडीका सामग्री आम्दानीको श्रोत बन्न थालेको स्थानीय मनुहाङ किराँती बताउँछन्। उनले भने, पहिला त त्यस्ता सामानहरू यतिकै जथाभावी फाल्थ्यौं, तर हामीलाई त अहिले पो थाहा भयो, कवाडीका सामान त पैसाको श्रोत पो रहेछ, यसको बिक्रीबाट त यहाँ धेरैले आम्दानी रहेका छन्। जिल्ला सदरमुकाम सल्लेरीसँग सडक सञ्जाल जोडिएपछि कवाडीका सामान खरिदका लागि भारतीय मुलका नागरिकहरू महाकुलुङ पुग्न थालेका छन्। उनीहरूले गाउँमा किलोका हिसाबले खरिद गर्ने कागजसहित फलामका टुक्राहरू तथा आल्मुनियमका काम नलाग्ने सामाग्रीहरू कारखानाहरूमा लैजाने गरेका छन्। जसका कारण काम नलाग्ने सामानहरू अहिले खोजी खोजी बिक्री गर्ने क्रम बढेको महाकुलुङ गाउँपालिका४ की रूपा कुलुङ बताउँछिन्। गाउँघरमा काम नलाग्ने वस्तुहरू सदुपयोग गर्न सकिन्छ भन्ने कल्पना समेत नगरेका यहाँका बासिन्दाका लागि कवाडी बिक्रीबाटै आम्दानी हुनु सकरात्मक पक्ष हो। तर यसलाई थप व्यवस्थित गर्न करको दायरामा ल्याउने गाउँपालिका अध्यक्ष सूर्यबहादुर कुलुङले बताए।"
मधेस प्रदेश मिडिया काउन्सिलका अध्यक्ष शिवहरि भट्टराई मृत फेला,"मलङ्वा: मधेस प्रदेश मिडिया काउन्सिलका अध्यक्ष शिवहरि भट्टराई सर्लाहीको लालबन्दी नगरपालिका १३, पत्थरकोटस्थित एक रिसोर्टमा मृत फेला परेका छन् । नेपाल पत्रकार महासङ्घ सर्लाहीको ११ औँ वार्षिक साधारण सभामा सहभागी हुन पुगेका भट्टराई शुक्रबार राति बास बसेको पत्थरकोटस्थित रिसोर्टमा मृत फेला परेका हुन् । सप्तरीको राजबिराज नगरपालिका ७ बस्ने ६७ वर्षीय भट्टराई कार्यक्रममा सहभागी हुन शुक्रबार साँझ नै जनकपुरबाट पत्थरकोट पुगेका थिए । बेलुका खाना खाएर एउटा मात्रै कोठा भएको कटेजमा सुत्न गएका भट्टराई शनिबार बिहान नउठेपछि बोलाउन जाँदा मृत फेला परेका हुन् । अहिले घटनास्थलको मुचुल्का तयार गरिरहेको छ । मुचुल्का तयार पारेपछि शव पोष्टमार्टमका लागि प्रादेशिक अस्पताल मलङ्गवा लगिने प्रहरी नायब उपरीक्षक विजय श्रेष्ठले जानकारी दिए । भट्टराईको निधले साधारण सभाका सम्पूर्ण कार्यक्रम स्थगित भएको नेपाल पत्रकार महासङ सर्लाही शाखाका अध्यक्ष टंकबहादुर क्षेत्रीले जानकारी दिए ।"
नलगाड नगरमा डिजिटल नागरिक बडापत्र,"जाजरकोट : जाजरकोटको नलगाड नगरपालिकाले जिल्लामै पहिलो पटक डिजिटल नागरिक बडापत्र सञ्चालन ल्याएको छ। सेवाग्राहीको सहजताका लागि सम्पूर्ण विवरणसहितको डिजिटल बडापत्र सञ्चालनमा ल्याइएको नगरपालिकाले जनाएको छ। नागरिक सेवाका बारेमा जानकारी लिन सहज होस् भनेर डिजिटल नागरिक बडापत्र सञ्चालनमा ल्याइएको प्रमुख प्रशासकीय अधिकृत मानबहादुर गिरीले जानकारी दिए। पालिकाले सेवा प्रवाह गर्दा सबै जानकारी डिजिटल बडापत्रबाट पाउने भएकाले पालिकाको भवन बाहिर र पालिकाको भवनभित्र समेत यो व्यवस्था गरिएको छ। नागरिक बडापत्रको प्रमुख उद्देश्य सेवा प्रवाहलाई पारदर्शी, जिम्मेवार र सरल अनि प्रभावकारी बनाउनु हो। सार्वजनिक निकायले आफूले प्रदान गर्ने सेवा तथा सुविधा स्पष्ट रूपमा सेवाग्राहीले देख्न सक्ने गरी लिखित रूपमा राखिएको प्रतिबद्धता नै नागरिक बडापत्र हो। त्यसैले बडापत्र सार्वजनिक सेवा तथा वस्तुको उपलब्धता र प्राप्तिको सूचना हो। यो सेवाप्रदायक निकायले सार्वजनिक सेवाको प्राप्त गर्न नागरिकले पुर्याउनुपर्ने प्रक्रिया, सेवाको गुणस्तर, सेवा प्राप्त गर्न लाग्ने समयावधि आदिका सम्बन्धमा एकपक्षीय रूपमा गरिएको प्रतिबद्धता हो। नागरिकलाई सेवासम्बन्धी सुसूचित गर्ने औजार नै नागरिक बडापत्र हो। बडापत्रमा गरिएको प्रतिबद्धता पूरा गर्नु सेवाप्रदायक निकायको कर्तव्य मानिन्छ। उच्चस्तरीय प्रशासन सुधार आयोग, २०४८ ले नेपालको सार्वजनिक प्रशासनमा सेवा प्रवाहलाई प्रभावकारी बनाउन नागरिक बडापत्र कार्यान्वयनमा ल्याउन गरेको सिफारिस र सुशासन (व्यवस्थापन र सञ्चालन) ऐन २०६४ जारी भएपछि निजामती सेवामा नागरिक बडापत्रको वैधानिक प्रवेश भयो। सुशासनसम्बन्धी नियमावली २०६५ मा नागरिक बडापत्रसम्बन्धी कार्यालयले दिने सेवा र त्यसको प्रकृति, सेवाग्राहीले सेवा प्राप्त गर्न पूरा गर्नुपर्ने कार्यविधि, सेवा प्रदान गर्न लाग्ने समयावधि, सेवा प्रदान गर्ने पदाधिकारी र निजको कार्यकक्षको विवरण, सेवा प्राप्त गर्न कुनै दस्तुर तथा अन्य रकम लाग्ने भए सोको विवरण, पेस गर्नुपर्ने आवश्यक कागजात प्रस्ट हुनुपर्ने उल्लेख गरिएको गिरीले जानकारी दिए। सार्वजनिक निकायबाट प्रदान गरिने सेवालाई जवाफदेही र विश्वसनीय तुल्याई सेवा प्रदान गर्ने निकाय र व्यक्तिलाई बढी जिम्मेवार, कामप्रति उत्तरदायी बनाउँदै सार्वजनिक निकायले नागरिक बडापत्र राखी बडापत्रमा प्रतिबद्धता गरिएबमोजिम सेवा प्रवाह नभएको भनी सेवाग्राहीले उजुरी गरेमा क्षतिपूर्ति प्रदान गर्नेगरी २०६९ साल माघ १५ देखि क्षतिपूर्तिसहितको नागरिक बडापत्रसम्बन्धी निर्देशिका, २०६९ पनि कार्यान्वयनमा आएको छ। निर्देशिकाअनुसार सार्वजनिक निकायले आफूले प्रदान गर्ने सेवामा क्षतिपूर्ति प्रदान गर्ने र नगर्ने सेवा छुट्टयाई नागरिक बडापत्रमा उल्लेख गर्नुपर्छ।"
जाजरकोटका सिंह र बर्दियाका शाहीलाई प्रकृति नायक अवार्ड,"जाजरकोट : जाजरकोटका गोविन्द सिंह र बर्दियाका राम शाही प्रकृतिका नायक अवार्डबाट सम्मानित भएका छन्। नेपाल पन्छी संरक्षण संघको ४० औं वार्षिक साधारण सभाका अवसरमा सिंहलाई बर्डलाइफ नेचर्स हिरोका रूपमा सम्मान गरियो। स्थानीय स्तरमा रहेर जंगली जनावर, चरा र तिनको संरक्षण तथा बासस्थान संरक्षणमा उल्लेख्य योगदान पुर्याउने जाजरकोटका सिंह र बर्दियाका राम शाहीलाई बर्डलाइफ प्रकृति नायकको उपाधीबाट सम्मानित गरिएको हो। प्रकृतिको संरक्षण, जीवजन्तु र पशुपंक्षीको संरक्षण, खोज र अनुसन्धानमा महत्वपुर्ण योगदान पुर्याएका दुवैलाई प्रकृतिका हिरो अवार्डबाट सम्मानित गरिएको पंक्षी संरक्षण संघका अध्यक्ष डा करण शाहले बताए।"
खुसी साट्न भेला भएका आफन्त शोकमा डुबे,"जनकपुरधाम: महोत्तरी गाउँपालिका२ गम्हरियामा सञ्जीव साहको घरमा बिहेको रमझम नाचगान, बाजागाजा सहित भोजभतेर चलिरहेको थियो । मैथिली परम्पराअनुसार साँझ घरबाट विधिविधान अनुसार दिउँसोसम्म सबै रीतिरिवाज पूरा गरी दुल्हासहित जन्तीको टोली लिएर बेहुली लिन घरबाट ईटहरीको खनारचोक प्रस्थान गर्यो । दुलाहा र जन्ती टोली कार, जिप र भ्यानसहित दर्जनभन्दा बढी गाडीमा गए । स्वयम्वर सकिएपछि घर टाढा रहेको भन्दै ७ वटा गाडीमा अट्ने जन्तीहरु घरतर्फ फर्किए । अरु विवाह सकिएपछि फर्किने भन्दै विवाहमै सरिक भए । घर फर्किएको मध्ये महिला र बालबालिका चढेको एउटा भ्यान शनिबार बिहानै साढे ४ बजे धनुषाको बिरेन्द्र बजारमा दुर्घटनामा पर्यो । जन्ती लिएर फर्किदै गरेको ना १ ज ८३९६ नम्बरको भ्यान र पश्चिमबाट पूर्व जाँदै गरेको ज १ च १४९६ नम्बरको भ्यान ठोक्किँदा घटनास्थलमै ५ जनाको मृत्यु भयो । ९ जना घाइते भए । जसमा ४ जना बेहुलाका आफन्त र गाडी चालक छन् । घटनाले सञ्जीव साहको घरमा बेहुली कुरिरहेका घरका आफन्त, छरछिमेकी तथा गाउँटोल बेहुली भित्र्याउँन नपाउँदै शोकमा डुबेका छन् । बेहुला तथा बेहुलीको परिवारजन शोकमा डुबेको छ । हिजोसम्म नाचगान, बाजागाजासहित भोतभतेर भईरहेको घरमा सन्नाटा मडारिएको छ । यो के भयो, कसरी भयो ? कनिया दुलही पनि आईसकेको छैन, तर घरमा अकल्पनीय घटना भयो, भावविह्वल बेहुलाका काका देवु साहले भने, एक्कैछिन पहिलासम्म कति रमझम थियो, कति खुशीयाली थियो, तर एक्कैछिमा शोकमग्न भयो । सञ्जीवको विवाहको अवसरमा एक हजारभन्दा बढीलाई निम्ता गरिएको थियो । खुसी मनाउन आएका आफन्त केहीले ज्यानै गुमाउनुपर्ने अनि अरु शोकमा परे । शवसहित घाईतेको उपचार भईरहेको मधेस स्वास्थ्य विज्ञान प्रतिष्ठानस्थित प्रादेशिक अस्पतालमा वृद्धा शोभा साहले विलाप गर्दै आफन्तसँग भेट गराइदिन आग्रह गरिरहेकी थिइन् । कारुणीक दृश्यले सबैलाई भावविह्वल बनाएको थियो । दुर्घटनामा शोभाकी ३५ वर्षीया छोरी धनुषाको मुखियापट्टी मुसहरनिया गाउँपालिका ३ तुल्सीयाही जब्दीकी रुवी साह र नाति ११ वर्षीय यशकुमारको मृत्यु भएको छ । रामगोपालपुर नगरपालिका७ सहसौलाका जीवछ साहले पनि आफूलाई सम्हाल्न सकेका छैनन् । उनका छोरीहरु १३ वर्षीया सिर्जना र १८ वर्षीया मञ्जुको सोही दुर्घटनामा मृत्यु भएको छ । दुर्घटनामा गाडी चालक धनुषाको धनौजी गाउँपालिका ४ अब्दुल मन्सुरको मृत्यु भएको छ । धनुषाका प्रहरी प्रवक्ता प्रहरी नायव उपरीक्षक दीपक रायका अनुसार घाइते हुनेमा महोत्तरीको लोहारपट्टी नगरपालिका४ कि १४ वर्षीया प्रतीक्षा साह, १४ वर्षीया कविता साह, धनुषाको मुखियापट्टी मुसहरनिया ४ का ३५ वर्षीय सञ्जय साह, ३ वर्षीया अरुषा साह, ६ वर्षीय अर्नव साह, १० वर्षीया आयुश साह, पिपरा गउँपालिका २ कि २६ वर्षीया प्रियंका साह, ४ वर्षीय अंयुस साह र ५ वर्षीय प्रतिका साह छन् ।"
झापामा मोटरसाइकल दुर्घटना हुँदा २ जनाको मृत्यु,"झापा : झापामा छुट्टाछुट्टै मोटरसाइकल दुर्घटनामा परी दुई जनाको मृत्यु भएको छ। दुर्घटनामा दुई जना घाइते भएका छन्। शुक्रबार राति पौन १२ बजे अर्जुनधारा नगरपालिका४ भाङबारीस्थित भित्री सडक खण्डमा लक्ष्मीपुरबाट राते खोलातर्फ जाँदै गरेको बागमती प्रदेश ०२०१८ प ८३८५ नम्बरको मोटरसाइकल आफैं अनियन्त्रित भई बिजुलीको पोलमा ठोक्किँदा दुर्घटना भएको थियो। दुर्घटनामा परी मोटरसाइकल पाँचथर फिदिम नगरपालिका१ निवासी ३५ वर्षीय गंगाराम काफ्लेको मृत्यु भएको जिल्ला प्रहरी कार्यालय झापाले जनाएको छ। उनको टाउकोमा गम्भीर चोट लागेकोले उपचारको लागि बिर्तासिटि अस्पताल बिर्तामोड पुर्याउन साथ चिकित्सकले मृत घोषणा गरेका थिए। सोही मोटरसाइकलमा पछाडि सवार फिदिम १ निवासी ४० वर्षीय मिलन बस्नेतको टाउको र शरीरको विभिन्न भागमा चोटको छ उनको बिर्तासिटि अस्पतालमा उपचार भइरहेको प्रहरीले जनाएको छ। मोटरसाइकल प्रहरी चौकी शनिश्चरेले नियन्त्रणमा लिएको छ। त्यसैगरी शुक्रबार गए राति ११ बजे मेचीनगर नगरपालिका १० निन्दा पुलमा मोटरसाइकलको ठक्करबाट पैदल यात्री नाम, थर ,वतन नखुलेको अन्दाजी ७० वर्षीय वृद्धको मृत्यु भएको छ। पूर्वपश्चिम राजमार्गमा पश्चिमबाट पूर्वतर्फ जाँदै गरेको प्र १०११२ प ४३७१ नम्बरको मोटरसाइकलले उनलाई ठक्कर दिएको थियो। यता मोटरसाइकल चालक मेचीनगर८ बस्ने ३८ वर्षीय नकुल श्रेष्ठको टाउकोमा चोट लागेको र उनको उपचार भइरहेको छ। मोटरसाइकल इलाका प्रहरी कार्यालय धुलाबारीले नियन्त्रणमा लिएको छ।"
शैक्षिक सामग्रीसहितको झोला वितरण,महोत्तरी : महोत्तरीको मटिहानी नगरपालिकाले ३१ औं अन्तर्राष्ट्रिय अपाङ्गता दिवसका अवसरमा शैक्षिक सामग्री वितरण गरिएको छ। शनिबार अपाङ्गता भएका विद्यार्थीहरूलाई शैक्षिक सामग्री सहितको झोला वितरण गरिएको हो। नगरभरिका विभिन्न सामुदायिक विद्यालयमा अध्ययनरत प्राथमिक तहका ४५ जना अपाङ्गता भएका छात्र छात्रालाई झोला र स्टेशनरी सामग्री वितरण गरिएको हो। नगरपालिकाको लक्षित कार्यक्रम अन्तर्गत उनीहरूलाई सो सामग्री वितरण गरिएको नगरप्रमुख हरि प्रसाद मन्डलले जानकारी दिएका छन्।
"टरीगाउँ विमानस्थलमा इन्धन डिपो भरियो, जहाज आएन","दाङ : दाङको टरीगाउँ विमानस्थलमा इन्धन डिपोको मुद्दाले धेरै चर्चा पायो। हवाई इन्धन विमानस्थलमा उपलब्ध नहुँदा हवाई सेवा नियमित नभएको र भाडा महँगो भएको भनियो। त्यसको समाधानको लागि सरोकारवालाहरूको पहलमा विमानस्थलमा इन्धन डिपो निर्माण भयो। इन्धन डिपोको योजना सफल पनि भयो। विमानस्थलमा इन्धन डिपोको पूर्वाधार निर्माण भयो। अहिले जहाजसम्म इन्धन लैजाने बाउजर पनि तयारी अवस्थामा राखिएको छ। डिपोमा एक महिनाका लागि पुग्ने इन्धन स्टकसमेत गरिएको छ तर इन्धन प्रयोग गर्ने जहान टरीगाउँ विमानस्थलमा १५ दिन यतादेखि आएको छैन। इन्धन डिपोबाट हवाई इन्धन सञ्चालन गर्न नेपाल आयल निगम नेपालगन्जको टिम केही दिनदेखि दाङमै बसिरहेको छ। कार्यालयका प्रमुखसहितको टोली र केन्द्रको नागरिक उड्डयनतर्फको सहायक प्रबन्धकसहितको टोली विमानस्थलमै छ तर नेपाल वायु सेवा निगमको जहाजले भने दाङमा १५ दिनदेखि सेवा नदिँदा इन्धन डिपोको इन्धन विमानस्थलसम्म पुर्याउने योजनामा रहेको निगमको टोलीले हवाई जहाजसम्म तेल पुर्याउन सकेको छैन। जहाज मर्मत गर्नुपर्ने अवस्था आएको हुँदा सेवा केही दिनदेखि दिन नसकिएको नेपाल वायु सेवा निगमले बताएको छ। यहाँ इन्धनको व्यवस्था भइसक्यो। जहाज आउँदैन, आयल निगमका एक कर्मचारीले भने, जहाज आयो भने पो तेल दिने हो। हामी त जहाज कुरेका कुर्यै भएका छौं। गत वर्षको साउनदेखि निर्माण सुरु गरी इन्धन डिपोको लागि आवश्यक संरचना तयार गरिएको थियो। प्रारम्भिक परीक्षण गरेर पूर्ण रूपमा सञ्चालन गर्ने तयारी गरेको निगमले एक सातादेखि प्रयास थाले पनि सफल भएको छैन। नेपाल आयल निगमको नेपालगन्ज डिपो प्रमुख दुर्गा पछाईले हवाई इन्धन डिपोमा फुलफेज इन्धन रहेको बताइन्। हामी पूर्ण रूपमा तयार भएर बसेका छौं। जहाज आएमा सहजै तेल भर्ने अवस्था छ। अहिले इन्धन डिपोमा ४१ हजार लिटर हवाई इन्धन स्टक छ। ३० हजार लिटर डिपोमा र ११ हजार बाउजरमा राखिएको छ, उनले भनिन्, अहिलेको उडान अनुसार एक महिनाभन्दा बढी समयका लागि इन्धन जगेडा हुन्छ। यसको नियन्त्रण नेपालगन्जबाट हुने र रेखदेख तुलसीपुर डिपोबाट हुने उनको भनाइ छ। नेपाल आयल निगमका एभिएसन विभागका सहायक प्रबन्धक उपेन्द्रकुमार सुवेदीले टरीगाउँ एरपोर्टमा स्थापना भएको इन्धन डिपोले सूर्योदयदेखि सूर्यास्तसम्म सेवा दिने बताए। निगमले टरीगाउँ इन्धन डिपोबाट निजी हवाई कम्पनीहरूलाई पनि हवाई इन्धन दिने उनले बताए। नेपाल वायु सेवा निगमलाई मात्रै सेवा दिन हामी स्थापना भएका छैनौं, उनले भने, यसबाट निजी कम्पनीका जहाज र हेलिकप्टरहरू सबैले सेवा पाउनेछन्। तुलसीपुर डिपोका प्रमुख विपिन श्रेष्ठले हवाई इन्धन डिपोको सम्पूर्ण परीक्षण गरिसकेको र अब प्रयोग मात्रै गर्न बाँकी रहेको बताए। डिपो सञ्चालनका लागि कात्तिकमै प्रयास गरिएको थियो तर चाडपर्वको कारण केही ढिला भएको बताए। पछिल्लो समय जहाज नै १५ दिनदेखि नआउँदा सेवा सुरु हुन नसकेको हो। अहिले भने हामी तेल भरेर बसेका छौं, उनले भने, इन्धन फुलफिल छ। जहाज आएको छैन। डिपोमा इन्धन भण्डारणका लागि टं्याक ३० हजार लिटर क्षमताको छ भने जहाजमा तेल रिफिल गर्नका लागि ११ हजार लिटर क्षमताको बाउजर (ट्यांकर) तयारी अवस्थामा छ। इन्धन डिपो नहुँदा टरीगाउँ विमानस्थलमा उडान भर्ने जहाजले दुईतिर उडानका लागि इन्धन ढुवानी गरिरहेको अवस्थामा डिपो सञ्चालनमा आएपछि सहजता हुनेछ। इन्धन बोकेर ल्याउनु पर्दा जहाजले सिट क्षमताअनुसारको पूरै यात्रु बोक्न पाएका थिएनन् भने हवाई भाडासमेत महँगो पर्ने गरेको छ। टरीगाउँ विमानस्थलमा अहिले १९ सिटे ट्विनेटर जहाज मात्रै सञ्चालनमा छ। टर्मिनल भवनको पश्चिमतिर इन्धन डिपो स्थापना गरिएको छ। करिब डेढ करोड लागतमा डिपोको निर्माण गरिएको हो। न्यु ड्राइभन एमसी फाल्गुनान्दले इन्धन डिपोको निर्माण गरेको हो। पुरानो टरीगाउँ विमानस्थल विभिन्न समयमा बन्द हुँदै सञ्चालन हुने गरेको छ। विमानस्थलमा ७ सय मिटर लम्बाइ र ३० मिटर चौडाइको धावनमार्ग मात्रै कालोपत्रे भएकाले ट्विनेटर विमान मात्रै अवतरण गर्न सक्छन्। विमानस्थलमा कालोपत्रे नहुँदै त्योभन्दा ठूला जहाज आउने गरेका थिए।"
विराटनगरबाट मानवताका लागि संगीत अभियान सुरु,"विराटनगर : नेपथ्य संगीत समूहले मानवताका लागि संगीत अभियानको भव्य सुरुवात गरेको छ। मानव सेवा आश्रमको मानवीयताको कार्यलाई थप प्रभावकारी बनाउन शुक्रबारबाट उक्त अभियानको सुरुवात गरिएको हो। अभियानको पहिलो कार्यक्रम शुक्रबार विराटनगरमा सम्पन्न भएको हो। मानवता प्रवर्द्धनसँगै विराटनगर५ मा निमार्ण भइरहेको मानव सेवा आश्रमको भवन निर्माण र अक्षय कोष स्थापनामा सहयोग पुर्याउने उद्देश्यका साथ नेपथ्य ब्याण्डसँगको सहकार्यमा लाईभ कन्सर्टको आयोजना गरिएको थियो। कन्सर्टमा नेपथ्यले भेँडाको ऊनजस्तो, छेक्यो छेक्यो देउराली डाँडा, लामपाते सुरती, चरि मर्यो, जोमसोमे बजारमा, तालको पानी र रेशम तथा रातो र चन्द्र सुर्य लगायतका गीतहरू प्रस्तुत गरेको थियो। ब्याण्डका मुख्य गायक अमृत गुरुङले मानव सेवा आश्रमको अभियानबारे दर्शकहरूलाई जानकारी समेत गराएका थिए। अर्को जुनी छ कि छैन थाहा छैन, उनले भने, पुण्य कमाउने हो भने यसै जुनिमा र आजैबाट दान गर्न सुरु गरौं। सडक आश्रित सहयोगापेक्षी नागरिकहरूको व्यवस्थापनका निम्ति विराटनगर महानगरपालिका वडा नं ५ मा मानव सेवा आश्रमले आफ्नै भवन निमार्ण गरिरहेको छ। कुल २० करोड रुपैयाँको लागतमा आश्रमको विराटनगर शाखामार्फत् १३ दशमलब ५ कठ्ठा जग्गामा भवन निमार्ण कार्य धमाधम भइरहेको छ। भवन निमार्णका लागि प्रदेश १ सरकार र विराटनगर महानगरपालिकाले पनि आश्रमलाई आवश्यक सहयोग गरेको छ। आश्रमको भवन निमार्णका लागि प्रदेश सरकारबाट १ करोड र महानगरबाट ५० लाख बजेट सुनिश्चित भइसकेको जनाइएको छ। त्यसबाहेक शुक्रबार सम्पन्न भएको नेपथ्य लाईभ कन्सर्टले पनि हाल भाडाको भवनमा रहेको आश्रमको स्थायित्वका लागि ठुलो सहयोग पुर्याएको आश्रमका केन्द्रिय अध्यक्ष रामजी अधिकारीले बताए। आजभन्दा २० वर्षअघि विराटनगरस्थित गोग्राहा स्कुलको अवस्था निकै दयनीय अवस्थामा पुगेको थियो। त्यसबेला नेपथ्यले विराटनगरमा गरेको कन्सर्टकै आम्दानीबाट विद्यालय भरथेग भएको थियो, उनले भने, हाल गोग्राहा स्कुलमा उच्च तहसम्मको पठनपाठन हुन्छ। नेपथ्यसँगको सहकार्यमा मानव सेवा आश्रमको मानवीयताको कार्यले पनि नयाँ आयाम पाउँछ भन्ने कुरामा हामी विश्वस्त छौं। नेपथ्यको अर्को कार्यक्रम मंसिर १९ गते वीरगञ्जको आदर्शनगर रंगशालामा हुने आयोजकले जनाएको छ। आयोजकका अनुसार देशका प्रमुख ९ सहरहरूमा कन्सर्ट आयोजनाको तयारी छ।"
चिसो छल्न बाजुराबाट डोटी झारिँदैछ भेडा गोठ,"डोटी: बाजुराबाट चिसो छल्न भेडा गोठ डोटी झार्न थालिएको छ । बिगत जस्तै यो वर्ष पनि चिसो छल्न बुढीनन्दा नगरपालिका ९ बाजुरा कोल्टीका चन्द बोगटी भेडी गोठ डोटी पुर्याएका छन् । उनीसँग झण्डै ७० भेडा छन् । चन्द्र बोगटीसहित तीन घर परिवार एक सातादेखि भेडासहित डोटीको दिपायल सिलगढी नगरपालिका वडा नम्बर ७ बुणामाजमा सडक छेउमा टेन्ट राखेर बस्दै आएका छन् । यो टोली डोटीमा फागुन महिना सम्म बस्नेछ । बुढीनन्द नगरपालिका ९ का अर्का भेडाव्यवसायी मान सिंह थापा पनि चार वर्षदेखि यही ठाउँमा बस्दै आएका छन् । उनले भने, भेडा पालन गर्नु हाम्रो मुख्य पेशा नै हो, यो पेशा हाम्रो पुर्खाले नै गर्दै आएको हो त्यसैलाई हामीले निरन्तरता दिएका हौं । थापासँग अहिले ६५ भेडा छन् । उनी परिवार नै लिएर बणामाज पुगेका हुन् । बुढीनन्दा नगरपालिका ९ का शिवा गुरुङको भने बेग्लै अनुभव छ । उनी सुरुमा अरुको गोठमा काम गर्थे । अहिले उनी आफैँ भेडा पालक हुन् । ४९ वर्ष उनी ५ वर्षको हुदाँदेखि नै भेडा हेर्ने काम गर्थे। अहिले शिवाका एक सयभन्दा धेरै भेडा छन् । यही पेशाबाट उनको वार्षीक सात लाखसम्म आन्दानी हुन्छ । भेडा गोठ सार्नुपर्दा छोराको पढाई बिग्रने चिन्ता उनलाई छ । उनका ८ वर्षीय छोरा लोकसाम कक्षा ३ मा पढ्छन् । बाजुरा, हुम्ला, जुम्लाका हिमाली क्षेत्रका अधिकांश भेडा व्यवसायी हिउँदमा चिसो छल्न ४५ महिना थाकथलो छोड्ने हुँदा बालबालिकाको पढाई प्रभावित हुने गेको छ । यस्तो समयमा सरकारले बसोबास कै क्षेत्रमा घुम्ती कक्षा सञ्चालन गर्न सके राम्रो हुने उनीहरूको भनाइ छ । भेडा पालक किसानले ऊनको राडी, पाखी, डसना बिक्री गर्दै आएका छन् । यसबाट प्रति भेडा ३५ हजारसम्म आम्दानी हुने गरेको छ । भेडा चराउन किसानले सामुदायिक वनलाई मासिक ७ हजार रोयल्टी तिर्ने गरेका छन् ।"
"स्याङ्जामा पद्मासँगको मतान्तर बढाउँदै धनराज, अग्रता ४ हजार ६३१ पुग्यो","स्याङ्जा: स्याङ्जा२ मा नेपाली कांग्रेसका धनराज गुरुङले अग्रता बढाउँदै लगेका छन् । पछिल्लो मत परिणाम अनुसार गुरुङको अग्रता ४ हजार ६३१ मतले अग्रता लिएका छन् । स्याङ्जा २ (ख) चापाकोटको मत गणना जारी छ । अहिलेसम्म चापाकोटका वडा नम्बर १,२,३ र ४ को मतगणना सकिएको छ । अब वडा नम्बर ५ को गणना जारी छ । पछिल्लो परिणाम अनुसार कांग्रेसका गुरुङको २७ हजार ३२ मत ल्याएका छन् । त्यस्तै दोस्रो स्थानकी नेकपा एमालेकी नेतृ पद्मा अर्यालले २४ हजार ४०१ मत ल्याएकी छन् । राष्ट्रिय स्वतन्त्र पार्टीका टिकराज गुरुङले ७ हजार ६६२ मत ल्याएका छन् ।"
चिसोले मुगुमा पहिरोबाट विस्थापितको बिचल्ली,"मुगु : चिसो बढ्दै गएपछि मुगुको छायाँनाथ रारा नगरपालिका११ का पहिरोपीडितको बिचल्ली भएको छ। गत असोज तेस्रो साता यहाँ पहिरोले घर पुरिँदा स्थानीयको बिचल्ली भएको थियो। पीडित परिवार हाल त्रिपाल हालेर बस्दै आएका छन्। बाढीपहिरोबाट विस्थापित छायाँनाथ रारा नगरपालिकाका चार गाउँका बासिन्दा गाउँ नजिकैको जङ्गलमा त्रिपाल हालेर बसेका छन्। 'चिसो निकै बढ्यो, त्रिपालमुनि बास बस्न सकिने अवस्था छैन', पीडित शेरसिंह भर्गीले भने, 'गाउँमा घर पहिरोले पुरियो, अब बस्न कता जाने होला।' त्रिपालभित्रको बसाइँ कष्टकर बनेको पीडित परिवारले बताएका छन्। बाढी पहिरोबाट झयारी, सिगाडी, घुइर, तल्लो सालिमलगायत बस्तीमा ठूलो सङ्ख्यामा स्थानीयवासी विस्थापित भएका छन्। बाढी प्रभावित क्षेत्रका बान्दिालाई सरकारले राहत र पुनःस्थापनाका लागि कुनै पहल नगरेको उनीहरूले बताएका छन्। चिसो मौसम सुरुभएसँगै सालीमका ६२ परिवार सबैभन्दा बढी समस्यामा छन्। छायाँनाथ रारा११ तल्लो सालीमा, वडा नं ८ झ्यारी र सिगाडी तथा वडा नं ७ घुइरका स्थानीय घर पहिरोले पुरिएपछि अहिले त्रिपालभित्र कष्टकर दैनिकी बिताउन बाध्य छन्। स्थानीयमा आँखा पाक्ने, पेट दुख्ने, टाउँको दुख्नेलगायत समस्या देखा परेको स्थानीय बेलधरा कुमाइले बताए। असोजमा गएको पहिरोका कारण छायाँनाथ रारा नगरपालिका साथै सोरु र खत्याड गाउँपालिकाका विभिन्न बस्तीमा स्थानीय विस्थापित भएका थिए। विद्यार्थीको पठनपाठनमा समस्या भएको स्थानीयले बताएका छन्। पहिरोमा पुरिएर सालिमा गाउँका आठ जनाको ज्यान गएको थियो । नवनिर्वाचित संघीय सांसद ऐनबहादुर शाही र प्रदेशसभा सदस्य जितबहादुर मल्लले पहिरोबाट विस्थापित परिवारको राहत तथा पुनःस्थापानका लागि पहल गर्ने बताए। रासस"
भवन निर्माण गर्न वीरगन्जमा पनि 'नेपथ्य लाईभ कन्सर्ट',वीरगन्ज : मानव सेवा आश्रमको भवन निर्माणका लागि आर्थिक सहयोग जुटाउन वीरगन्जमा हुन लागेको मानवताका लागि सांगीतिक यात्रा नामक नेपथ्य लाईभ कन्सर्टको तयारी पूरा भएको छ। यहि मंसिर १९ गते सोमबार साँझ आर्दशनगरस्थित रंगशालामा सांगीतिक यात्रा नेपथ्य लाईभ कन्सर्ट हुन लागेको हो। कन्सर्ट बारे जानकारी गराउन शनिबार आयोजित पत्रकार सम्मेलनमा मानव सेवा आश्रमका अध्यक्ष रामजी अधिकारीले देशभरी मानव सेवा आश्रमको आफ्नै भवन निर्माण र अक्षयकोष स्थापना गर्ने उद्देश्य कन्सर्ट गर्न लागेको बताए। विराटनगरमा शुक्रबार पहिलो कन्सर्ट आयोजना भएको छ। कन्सर्ट १० शहरमा आयोजना गरिने छ। मानव सेवा आश्रमको भवन निर्माणका लागि सहयोग जुटाउन कन्सर्ट हेर्न आउने दर्शकलाई एक हजार रुपैयाँको टिकट राखिएको उनले बताए।
भवन निर्माणका लागि जग्गादान गर्ने,भंगहा (महोत्तरी) : महोत्तरी भंगहा नगरपालिका४ का रामउदगार महतोले अपांगता भएका व्यक्तिको हकहितका लागि भवन निर्माण गर्न जग्गादान गर्ने घोषणा गरेका छन्। अन्तर्राष्टिय अपांगता दिवसका अवसरमा आयोजित कार्यक्रममा महतोले गाउँमा रहेको जग्गामध्ये १ कठ्ठा जग्गा निःशुल्क उपलब्ध गराउने बताएका हुन्। शारीरिक रूपमा अपांगता भएका महतोले व्यक्तिगत रूपमा स्थानीय महतोलाई वैशाखी प्रदान गरेका छन्। भंगहा नगरपालिकाकी उपमेयर शान्तिदेवी सिंहले भवन निर्माणका लागि नगरस्तरबाट आवश्यक सहयोग गरिने प्रतिवद्धता व्यक्त गरेका छन्। उनले अपांगताको क्षेत्रमा नगरपालिकाले सदैव सहयोग गर्ने बताइन्। कार्यक्रममा हीरालाल महतोले अपांगता भएका व्यक्तिलाई जनही ५ सय ५५ रुपैयाँका दरले रकम वितरण गरेका थिए। सो गाउँमा १५ जना अपांगता भएका व्यक्ति छन्।
"शोकमा डुब्यो महोत्तरीको पिपरा, सहनाई बज्ने घरमा अचानक सन्नाटा","महोत्तरी : सवारी दुर्घटनामा एकै साथ दुई छोरीको मृत्यु भएको खबरले रामगोपालपुर नगरपालिका७ सहसौलाका जीवछ साह अहिले अचेत छन्। शनिबार एकाबिहानै जन्ती गएकी माहिली छोरी १८ वर्षीय मञ्जु र कान्छी छोरी १३ वर्षीय सिर्जनाको ज्यान गएपछि उनको अवस्थामा परिवर्तन भएको हो। त्यस्तै छोरा र दिदी गुमाएका पिपरा गाउँपालिकाका रूपेश साह पनि स्तब्ध छन्। रूपेशका ११ वर्षीय छोरा यश कुमार र उनकी दिदी धनुषा मुखियापट्टी मुसहरनिया गाउँपालिका३ तुल्सीयाही घर भएकी ३५ वर्षीया रुवीकुमारी साहको दुर्घटनामा परी ज्यान गएको छ। उनकी श्रीमती २६ वर्षीय प्रियंका साह गम्भीर घाइते भएकी छिन्। उनको प्रादेशिक अस्पताल जनकपुरमा उपचार भइरहेको छ। तीनवटै घटनाले पीडित रूपेशलाई अहिले सोच्न सक्ने क्षमता छैन। महोत्तरीतर्फ आइरहेको महिला र बालबालिकासहित जन्ती सवार ना १ ज ८३९६ नम्बरको विंगर र पश्चिमबाट पूर्व जाँदै गरेको ज १ च १४९६ नम्बरको भ्यान ठोक्किँदा दुर्घटना भएको हो। सो दुर्घटनामा परी पाँच जना जन्तीको घटनास्थलमै मृत्यु भएको जिल्ला प्रहरी कार्यालय धनुषाले जनाएको छ। दुर्घटनामा परी जन्तीसहित विंगरका चालक धनुषा धनौजी गाउँपालिका४ का अब्दुल मन्सुरको मृत्यु भएको धनुषा प्रहरीले जनाएको छ। विवाहको घरमा अचानक शोकको धुन बज्न थाले पिपरा गाउँपालिका२ गम्हरीयाका सन्जीव साह विवाह गर्न २० वटा सवारी साधनमा जन्तीहरूलाई लिएर विवाह गर्नका लागि इटहरीको खनारचोक प्रस्थान गरे। विवाहको खुशीले हर्षित भएका गाउँवासीले उनलाई बिदाइ गरेका थिए। तर बिदाइ भएको १२ घण्टा नबित्दै अहिले गाउँ शोकाकुल भएको छ। नवविवाहित दुल्हा र दुल्हीको स्वागतका लागि घरलाई नै झिलमिली पारि सजाएको घरमा अहिले सन्नाटा छाएको छ। हरेकमा चिन्ता छाएको छ। गाउँका हरेक वर्गका मानिसहरू चिन्तित छन्। सवारी दुर्घटनाको खबरले सन्जीवको ससुराली घरमा पनि सन्नाटा छाएको छ। बेहुलाका काका देवु साहले सञ्चारकर्मीसँग भने 'बेहुली भित्र्याउने तयारीमा रहेको परिवारभित्र अकल्पनीय क्षति भएको छ। हाम्रो गाउँ र परिवार नै शोकमा डुबेको छ।' यसरी भएको दुर्घटना महोत्तरी पिपरा गाउँपालिका२ गम्हरीयाका सन्जीव साहको विवाहमा शुक्रबार तामझामका साथ जन्तीहरू इटहरीको खनारचोकतर्फ प्रथान गर्यो। राति इटहरीमा स्वयम्वरको कार्यक्रम सकाएर महोत्तरी (घर) तर्फ फर्किने क्रममा जन्तीहरू सवार जीप धनुषाको वीरेन्द्रवजारमा शनिबार एकाबाहानै दुर्घटनामा परेको हो। जसमा परी ५ जनाको मृत्यु हुनुको साथै ९ जना जन्ती घाइते छन्। दुर्घटनामा ४ जना बेहुलाका आफ्न्त (जन्ती) र एक जना सवारी चालकको मृत्यु भएको जिल्ला प्रहरी कार्यालय धनुषाले जनाएको छ। सो दुर्घटनामा परि घाइते भएका ९ जनाको जनकपुरस्थित प्रादेशिक अस्पतालमा उपचार भइरहेको प्रहरीले जनाएको छ। धनुषाका प्रहरी प्रवक्ता डीएसपी दीपक रायका अनुसार घाइते हुनेहरूमा महोत्तरी लोहारपट्टी नगरपालिका४ कि १४ वर्षीया प्रतीक्षा साह र १४ वर्षीया कविता साह, धनुषाको मुखियापट्टी मुसहरनिया ४ का ३५ वर्षीय सञ्जय साह, ३ वर्षीया अरुसा साह, ६ वर्षीय अर्नव साह, १० वर्षीया आयुश साह, पिपरा गाउँपालिका २ कि २६ वर्षीया प्रियंका साह, ४ वर्षीय अंयुस साह र ५ वर्षीय प्रतिका साह रहेका छन्। पोस्टमार्टम गरी आफन्तजनको जिम्मा लगाइएको प्रहरीले जनाएको छ। घटनाका सम्बन्धमा थप अनुसन्धान भइरहेको प्रहरीले जनाएको छ।"
समावेशी र सद्भावको मोडर्न आर्ट,"जनकपुरधाम : सामाजिक रूपान्तरणका लागि मिथिला कलालाई आधुनिक ढंगले प्रस्तुत गर्नुपर्ने र कला सौख मात्र नभएर चित्रमार्फत समाज रूपान्तरणमा चेतना जगाउने माध्यम बनोस् भन्ने चाहन्छिन् मनिषा। अब मिथिलाको जीवनशैली मात्र हैन, त्यहाँका नारीले भोगेका दुःख र पीडा पनि कलामार्फत व्यक्त गर्ने समय आइसक्यो, उनले भनिन्, त्यही कामलाई नयाँ ढंगले पस्कने प्रयास नै मोडर्न मिथिला हो। अमेरिकी कलाकार अलेहान्द्रो पोली जुनियर म्यान वनले जनकपुरधाममा सडक कला प्रदर्शनी गर्ने कार्यशालामा उनले बनाएका चित्रमा दाइजो, भ्रूण हत्या, घुम्टो प्रथा, सामाजिक तथा सांस्कृतिकलगायतका सामाजिक समस्या मात्र हैन, सामाजिक विकृति र उच्छृंखलता पनि चित्रित छन्। घुम्टो लगाएकी परम्परागत महिला मात्र हैन, घुम्टो खोलेकी आधुनिक महिला पनि अपराधको चपेटामा परेकाले उनको आवाज पनि चित्रमा उतारिनुपर्ने कलाकार मनिषाले बताइन्। उनको चित्रले जतिसुकै ठूला कुरा गरे पनि महिला अझै सामाजिक बन्धनमा रहेको तथ्य उजागर गर्छ। न त उनीहरूले स्वतन्त्र ढंगले सोच्न र विचार पोख्न पाउँछन्, चित्रबारे वर्णन गर्दै उनले भनिन् । मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्। मयूरको साथमा नाच्दै गरेकी युवती हुन् या राधाकृष्णको मनमोहक जोडी उनी यी सबैलाई आकर्षक ढंगले बनाउँछिन्। मिथिलामा घरेलु हिंसा र सामाजिक विभेदमात्र हैन, सुन्दर जनजीवन र हँसिला अनुहार पनि रहेको उनले चित्रमार्फत अभिव्यक्त गर्छिन्। क्यानभासमा सामाजिक विकृतिका पाटो मात्र होइन, सादगी, सुन्दरता र सभ्यताले सजिएको अनुहारको अर्को हँसिलो पाटो पनि देखाउँछु, उनले भनिन्। कलाकार अलेहान्द्रो अल्पसंख्यक र सामाजिक रूपमा बहिष्कृत समुदायहरूको आवाजको प्रवद्र्धन र सम्मानमा आयोजना गरिएको कार्यक्रममा सहभागी हुन जनकपुरधाम आएका अमेरिकी दूतावासका मिडिया संयोजक अपार पौडेलले जानकारी दिए। अमेरिकाको क्यालिफोर्नियास्थित लस एन्जलसबाट आएका म्यान वनले नेपाली कला समूह आर्टुडियोसँगको सहकार्यमा मिथिलाको जीवन्त कला र बहुसांस्कृतिक समाजलाई कलाको माध्यमबाट प्रदर्शन गर्न सडक कला परियोजना जनकपुरधाममा आयोजना गर्नेछन्। कलाको दूतका रूपमा नेपाल रहँदा म्यान वनले सामाजिक समावेशिता र समताका विषयमा आफ्नै काम र विरोध कला (प्रोटेस्ट आर्ट) को रूपमा भित्ते चित्रको इतिहासका विषयमा पनि कुरा राखेका छन्। उनीसँग नेपाली कलाकारहरू सुदीप बल्ला, खेमबहादुर पाल्पाली, किरण महर्जन, मनिषा साह सहभागी हुनेछन्। मनिषा मधेसमा देखिएका यी नराम्रा पाटा मात्र हैन, त्यहाँका सुन्दर घटनालाई पनि आकर्षक ढंगले देखाउने गर्छिन्।"
"धनुषामा जन्ती बोकेको गाडी दुर्घटना(अपडेट) : ५ जनाको मृत्यु, ९ घाइते","ढल्केवर(धनुषा) : धनुषामा जन्ती बोकेको गाडी दुर्घटना हुँदा पाँचजनाको मृत्यु भएको छ । दुर्घटनामा अन्य ९ जना घाइते भएका छन् । पूर्वपश्चिम लोकमार्ग अन्तर्गत धनुषाको विरेन्द्रबजारमा पिकअप भ्यान र विंगर एकआपसमा ठोक्किंदा दुर्घटना भएको प्रहरीले जनाएको छ । शनिबार बिहान पश्चिमबाट पूर्वतर्फ जाँदै गरेको ना १ च १४९६ नम्बरको पिकअपले विपरीत दिशाबाट आँदै गरेको बा १ ज ८३९३ नम्बरको विंगर दुर्घटना भएर पाँचजनाको मृत्यु भएको हो । मृत्यु हुनेमा विंगर चालक धनुषाको धनौजी गाउँपालिक४ का अब्दुल मन्सुरी, धनुषाको मुखियापट्टी मुसहरनिया४ तुल्सीयाहीकी २९ वर्षीया रुवी साह, महोत्तरीको रामगोपालपुर नगरपालिका७ की १७ वर्षीया मन्जुकुमारी साह, १३ वर्षीया उनकी बहिनी सृजना साह रहेको ईलाका प्रहरी कार्यालय ढल्केवरले जनाएको छ । प्रहरीका अनुसार मृतक मध्येका एकजनाको सनाखत हुन सकेको छैन । महोत्तरीको पिपरा गाउँपालिका गमहरियाका जन्ती इटहरीबाट फर्किँदै गर्दा गाडी दुर्घटनामा परेको हो ।"
बर्दिबास उद्योग वाणिज्य संघको नेतृत्वमा चार आकांक्षी,"ढल्केवर: महोत्तरीको बर्दिबासमा उद्योग वाणिज्य संघको चुनावी सर्गर्मी बढेको छ । नयाँ कार्यसमिति चयनका लागि १० वर्षपछि हुन लागेको निर्वाचनमा निवर्तमान कार्यबाहक अध्यक्ष कृष्णप्रसाद गौतम, महासचिव भवनाथ खतिवडा, विनोद भण्डारी र विष्णु खड्का अध्यक्ष पदका दावेदार हुन् । पुस ५ गते हुने कार्यसमितिको निर्वाचनलाई मंसिर २५ गते उम्मेदवारी दर्ता गर्ने समय तोकिएको छ । उम्मेदवारी दर्ता गराउने दिन नजिकिदैं गर्दा आकांक्षीहरु टिम बनाए गृहकार्य गरिरहेका छन् । मधेस प्रदेशको मध्य भागमा पर्ने बर्दिबास व्यापारिक दृष्टिकोणले सबैको नजरमा पर्छ । त्यसैले यहाँको वाणिज्य संघको नेतृत्व गर्न प्रत्येक निर्वाचनमा रस्साकस्सी हुने गरेको छ । निवर्तमान वरिष्ठ उपाध्यक्ष कृष्णप्रसाद गौतमले आफूसँग दुई दशकदेखि वाणिज्य संघका विभिन्न भूमिकामा रहेर काम गरेकाले अध्यक्ष भएर नयाँ ढंगले काम गर्ने गरी आएको बताए । उनले भने, मेरो नेतृत्वमा स्थानीय उद्योगी, व्यापारी, व्यवसायीको व्यक्तिगत सीप, विकास र नेतृत्व कार्य क्षमता अभिवृद्धि गर्ने उद्देश्यमा केन्द्रित भएर उद्योग वाणिज्य संघले कामकारबाही गर्नेछ। पालिकासँग समन्वय गरेर युवा लक्षित विभिन्न घरेलु उद्योग व्यवसाय सञ्चालन गरी विकासका लागि विभिन्न कार्यक्रमहरु सञ्चालन गर्नेछु । अध्यक्ष पदका आकांक्षी देखिएका अर्का निवर्तमान महासचिव भवनाथ खतिवडाले व्यवसायीको हकहितका लागि नयाँ एजेण्डाका साथ नेतृत्व लिन चाहेको बताए । उनले भने, यहाँका व्यवसायलाई व्यवस्थित बनाउनुपर्नेछ । बजार व्यवस्थापनका कुरा छन् । समग्रमा व्यवसायीको हकहितका लागि काम गर्छु ।' अध्यक्षका अर्का आकांक्षी विनोद भण्डारीले बर्दिबासलाई सबै व्यवसायीले अपनत्व महशुस गराउने गरी काम गर्न आफू नेतृत्वमा पुग्न चाहेको बताए । उनले भने, व्यावसायिक हकहितको लागि काम गर्ने हो । सुरक्षित वातावरणमा व्यवसाय गर्ने अवस्थाको सिर्जना गर्ने ढंगले काम अघि बढाउने मेरा योजना छन् । उद्योग वाणिज्य संघका पूर्वकार्यसमिति सदस्य विष्णु खड्का पनि अध्यक्षका आंकाक्षी हुन् । आफ्ना योजना सुनाउँदै उनले भने, व्यापारीलाई सहज पार्न कर प्रणाली व्यवस्थित पार्नुपर्छ । साना तथा मझौला घरेलु उद्योगलाई प्रवर्द्धन गर्न म खट्नेछु ।'"
दमाईंधुराको त्यो बाघजात्रा,"बहादुर शाहको नेतृत्वमा पश्चिम कुमाउँगढवाल हानिएको थियो। त्यतिबेलासम्म डडेलधुरा क्षेत्रमा दमाईं (जैरु) हरूको मात्रै बसोबास थियो। अमरगढी नगरपालिकाका रैथाने भरत दमाईंका अनुसार सदरमुकाम खलंगा बजारमा पूरै दमाईंहरूको बाहुल्य थियो। दुईचार घर थापा, क्षेत्री र एकदुई घर कामीको थियो। यहाँ सुरुमा दमाईंहरू लमजुङबाट आएको बूढापाकाबाट जानकारी पाइन्छ। अमरगढी किल्लाको पूरै बजार क्षेत्र नै दमाईं पुर्खाहरूको जमिन थियो। यहाँको जमिनको लालपुर्जा नै दमाईं खानदानको थियो। शासकवर्गका मान्छेहरूले सुरुमा दस हात लिँदै १० मिटर कब्जा गर्दै गए। जग्गाजमिन तिमीहरूले नै कमाउनू, तिरो तिर्न सक्दैनौं, हामी तिरिदिउँला भनेर सहयोगी बनिटोपले। यसो गर्दै नापीमा दमाईंहरूको जग्गाजमिन सबै सिरिखुरी पारिदिए। अरूको प्रवेशसँगै चरम जातीय विभेद र अपमानले सबै विस्थापित भए। भरत दमाईं र अनिल विश्वकर्मा मिलेर २५ वर्षअघि एक अभियान चलाएका रहेछन्। डडेलधुराका स्थानीयबाहेक बाहिरबाट आएकाहरूले जग्गाजमिन किन्न नपाउने भन्ने जागरण ल्याएको उनले बताए। अभियानमा सबैको साथ सहयोग नहुँदा सफल भएन। अर्को कुरा, दमाईं पुर्खाहरूको जग्गा, जमिनसमेत अरूले नै हडपिसकेका थिए। १९९५, २०३३ र २०३४ सालको नापीका क्रममा नै टाढाबाठाबाट दमाईं खानदानको जमिन सबै कब्जा गरिएको हो। दमाईंधुरा (डडेलधुरा), अमरगढी किल्लानजिक रहेको वर्तमान दमाईंलगायत शिल्पी बस्ती। यस ठाउँमा पहिला मुखिया भन्ने चलन नै थिएन। कर्णबहादुर थापालाई २०३३ सालमा मुखिया बनाएर पठाइयो। योजनाबद्ध रूपमा उनलाई दमाईंहरूको जमिन कब्जा गर्नकै लागि खलंगाको मात्रै मुखिया बनाइयो। तल्लो, मल्लो र बीच गरी तीन खलंगा थिए। थापाको आगमनबाट जमिन कब्जाले झनै तीव्रता पायो। २०४० सालसम्म आउँदा दमाईंहरूको जग्गाजमिन पूरै सकिएको थियो। दमाईंहरूको ५० प्रतिशतभन्दा बढी जमिन खोसियो। एक दमाईं परिवारको डडेलधुरा बाघबजारमा पहिला १० देखि १५ रोपनी जमिन थियो। उनको जमिन केही जिल्ला प्रशासन कार्यालय र बैतडी राजमार्गमा पर्यो। केही चलाख व्यक्तिले रैथाने दमाईंहरूको सोझोपनको फाइदा उठाए। अहिले उनीहरूसँग दुईतीन आना जग्गा मात्रै बाँकी छ। पहिलाको खलंगा बजार दमाईंहरूको भन्ने गरिन्थ्यो। त्यस समयमा पूरै दमाईं जातिको मात्रै बस्ती र बाहुल्य भएकाले दमाईंधुरा भनिन्थ्यो। यहाँ अझैसम्म करिब ७५ प्रतिशत जंगलले ढाकेको दमाईंधुरामा पहिला घनाजंगल थियो। जसले गर्दा बाघले घरपालुवा जनावरसँगै ठूलो मानवीय क्षतिसमेत पुर्याउने गरेको थियो। अहिलेको मुख्यबजार क्षेत्र बाघबजारमा बाघले नागरिकलाई त्रसित गर्ने गथ्र्यो। त्यसबेलामा सुरक्षा निकायको पहलमा बाघलाई लखेट्दै आमनागरिकमा सचेतना फैलाउन स्थानीयले बाघ लखेटेको सम्झनामा बाघजात्रा मनाइन्थ्यो। पहिला बाक्लो र घनाजंगलमा दमाईं पुर्खाहरूले बाघलाई खोरमा थुन्ने भएकाले बाघखोड नामकरण भएको पाइन्छ। अहिले बजार क्षेत्रले ढाके तापनि दमाईं पुर्खाहरूले बाघलाई खोरमा थुनेको सम्झनामा बाघजात्रा मनाउने चलन चलाएको पाइन्छ। बाघजात्रा २० देखि २५ वर्षअघिसम्म मनाइन्थ्यो। बाघजात्रा मनाउने चलन प्रायः लोप भइसकेको थियो। स्थानीय भरत दमाईंका अनुसार जातीय विभेद र अपमानकै कारण बाघ जात्रा मनाउन छोडिएको हो। जात्रामा मुख्यगरी कामी, दमाईं, सार्की र केही नेवार परिवार संलग्न हुन्थे। जातीय विभेद र अपमानकै कारण नेवार जाति जात्रामा सहभागी हुन छाडे। त्यसपछि दमाईं, कामी, सार्कीले मात्रै मनाउँदै आए। यो जात्रा कृष्ण जन्माष्टमीको अगाडि मनाइन्छ। जात्रामा कामीको पुरुष बाघ बन्ने गर्छन्। मुखमा बाघको आकृति लगाउँथे। शरीरमा पुच्छर लगाएर हातखुट्टाले टेकेर बजार परिक्रमा गराइन्थ्यो। बाघलाई सार्कीले सिंगारपटार गरिदिन्थे। बाजागाजा बजाएर रौनकता थपिदिने काम दमाईंहरूले गर्दथे। जात्राको एकातर्फबाट १० देखि १५ जना प्रहरी बनेका केटाकेटी लहरै हिँड्ने चलन थियो। जात्राको बीचमा बाघलाई नचाउने र खेलाउने गर्दा गर्दै जात्राको प्रमुखले आदेश दिएपछि प्रहरीको नाइकेले बन्दुक हानेजस्तो गरेर बाघलाई मारिन्थ्यो। बाघ बनेको पात्र बन्दुक हानेपछि मरेजस्तो अभिनय गरेर जात्रा समाप्त हुन्थ्यो। भोटे कामीको पालासम्म बाघजात्रा राम्रोसँग चलेको थियो। त्यसपछि सार्की परिवारमा बाघ बन्ने चलन सर्यो। अर्को सार्कीको पालासम्म आउँदा विस्तारै अहिले जात्रा नै लोप भइसकेको छ। बाघजात्रा एकदिन मनाउने चलन थियो। बाघ जात्राअघि दमाईंहरूले रोपाइँजात्रा मनाउने गर्दथे। दमाईंहरूले नै बाजा बजाउँदै सडकमा धान रोपेको अभिनय गरी रोपाइँजात्रा गर्ने चलन थियो। यसबाहेक लमजुङबाट बसाइँ सरेर दमाईंधुरामा बस्दै आएकाहरूले थालनी गरेको गाईजात्रा, लाखेजात्रा र डोलाजात्रा सबैले मनाउने गरेको भरतको भनाइ छ। यी जात्राहरू दमाईंधुरा बाघबजारको इतिहाससँग जोडिएका छन्। आजभोलि अरू जात्रा अस्तित्वमा रहे तापनि बाघजात्रा र रोपाइँजात्रा लोप भइसकेका छन्। १९९५ सालको सरकारी कागजातमा अहिलेको जिल्ला प्रशासन बसेको ठाउँलाई मालअड्डा डडेलधुरा गौडा भनिन्थ्यो। अहिलेको जिल्ला प्रहरी कार्यालय बसेको ठाउँलाई कोत भनिन्थ्यो। दमाईंधुरा (डडेलधुरा) सदरमुकामका रैथाने भनेर चिनिने दमाईं जाति अर्थात् खलंगावासीले हरेकवर्ष बाघजात्रा मनाउँथे। लामो समयदेखि अवरुद्ध भएको बाघजात्रालाई कोरोना महामारीले पनि झनै असर गरेको थियो। परम्परादेखि दमाईं पुर्खाहरूले देखाउँदै आएको बाघजात्रा पछिल्लो समय संकटोन्मुख छ। आफ्नो कलासंस्कृति, अस्तित्व र पहिचानको जगेर्ना गर्नुपर्ने स्थानीयवासीले महसुस गरेर यस वर्ष (२०७९) बाट स्थानीयवासीको सक्रियतामा बाघजात्रा सुचारु गरेका छन्। सञ्चारकर्मी विमल जैरुका अनुसार बाघजात्रा सँगसँगै अन्य जात्रा सुचारु गरिएको छ। बाघजात्रा पुनः सञ्चालन भएसँगै स्थानीयवासी धेरै खुसी भएका छन्। स्थानीय रमेश सिनालका अनुसार धेरै वर्ष बाघजात्रा अवरुद्ध भयो तर अहिलेका युवायुवतीले धेरै नै चासो राखेकाले बाघजात्रा सुचारु भएकोमा खुसी लागेको छ। जात्रा केही खर्चिलो भए पनि मौलिकता, रीतिरिवाज र संस्कृतिसँग जोडिएकाले संरक्षणका लागि स्थानीय सरकारले ध्यान दिनुपर्ने स्थानीयको माग छ। स्थानीय राजेन्द्र जैरु भन्छन्, अरू जात्रा नचलेको ४५ वर्ष भयो तर बाघजात्रा नचलेको २०२५ वर्ष नै भइसक्यो। संस्कृति संरक्षण, प्रवद्र्धन हुनुपर्छ भन्ने मान्यता छ, तर जात्रा अलि खर्चिलो भएकोले यसलाई सञ्चालन गर्नै गाह्रो छ। बाघजात्रा त निकै महँगो छ। यसलाई बचाउन नगरपालिका वा स्थानीय सरकारले वार्षिक डेढ दुई लाख बजेटको व्यवस्था गरिदिएमा जात्राभव्य र सभ्य तरिकाले जात्रा सम्पन्न गर्न सकिन्थ्यो। कलासंस्कृति र परम्पराको संरक्षण पनि हुन्छ। स्थानीय पूर्णिमा नगरकोटी भन्छिन्, पहिला बाघजात्रा, रोपाइँजात्रा र गाईजात्रा कस्तो राम्रो हुन्थ्यो, अहिले बाघजात्रा निकालेकोमा धेरै खुसी लाग्यो तर पुरानो जात्राजस्तो छैन। पहिले जस्तो जात्रा छैन, संस्कार सबै भुल्दै गएको देखिन्छ। ती सबै समेटेर यसलाई निरन्तरता दिए हुन्थ्यो। दमाईंधुरा घुम्न आएका एक पर्यटक रामचन्द्र पाठक विभिन्न जात्रा र संस्कृतिको साक्षात्कार गर्न पाएकोमा औधी खुसी र आनन्दित भएको बताउँछन्। अमरगढी नगरपालिकाका कार्यपालिका सदस्य प्रकाश जैरुका अनुसार यो प्राचीन समयदेखि पितापुर्खाले देखाउँदै आएको मौलिक संस्कृति हो, कुनै प्रथा होइन। अवरुद्ध जात्रा सुचारु भएको छ, यसलाई निरन्तरता दिने सोच बनाएका छौं। पितापुर्खाले थालनी गरेको मौलिक संस्कृतिलाई भावी पुस्ताका लागि बचाएका हौं। जात्रामार्फतसंस्कृति संरक्षण गर्दै इतिहासलाई मेटिन दिँदैनौं। लामो समयपछि बाघजात्रा देख्न पाएकोमा स्थानीय हरिश खडायत अत्यन्तै खुसी भएको बताउँछन्। समाजसेवी गोविन्द खडायत भन्छन्, लामो समयदेखि हराएको बाघजात्रालगायत जात्राहरू सुचारु भएकाले मौलिक संस्कृतिको जगेर्नाका साथै सामाजिक सद्भाव र एकतामा विशेष महŒव राख्छ। दमाईंधुरामा बाघजात्रा हेर्न आन्तरिक तथा बाह्य पर्यटकको घुइँचो नै लागेको थियो। लाखेजात्रा, बाघजात्रा, रोपाइँजात्रा र गाईजात्रा सुदूरपश्चिम प्रदेशको डोटी र दमाईंधुरामा मात्रै मनाउने चलन छ। संस्कृति बचाएर भावी पुस्तालाई हस्तान्तरण गर्न वर्तमान पुस्ता नै सक्रिय हुनुपर्ने देखिन्छ।"
जस्तापाता बोकेर मतदाता भेट्दै सांसद,"बेनी : म्याग्दीको प्रदेशसभा क्षेत्र (ख)बाट गण्डकी प्रदेशसभा सदस्यमा निर्वाचित रेशमबहादुर जुग्जालीले मतदातालाई धन्यवाद दिन र जितको खुसी साट्न फरक शैली अपनाएका छन्। पाँचदलीय गठबन्धनको तर्फबाट प्रदेशसभा सदस्यमा निर्वाचित नेकपा (माओवादी केन्द्र)का म्याग्दी जिल्ला संयोजक जुग्जालीले रचनात्मक काम गरेर विजय उत्सव मनाएका हुन्। मंसिर ४ गते भएको निर्वाचनमा जुग्जालीले ८ हजार ७ सय २३ मत ल्याएर प्रदेश सांसदमा निर्वाचित भएका थिए। भोजभतेरको खर्च कटाएर विपन्न मतदातालाई सहयोग पुग्ने किसिमको काम गरेर विजय उत्सव मनाएको जुग्जालीले बताए। मंगला गाउँपालिका१ कुहुँको भीरकटेराका फाले र रतिकला फगामीको जीर्ण घर मर्मतका लागि जुग्जाली जस्तापाता बोकेर बिहीबार त्यहाँ पुगे। फगामी दम्पतीलाई जीर्ण घर मर्मतका लागि जुग्जालीले फगामी दम्पतीलाई ३६ थान ८ फुटको जस्तापाता उपलब्ध गराएका हुन्। ७६ वर्षका फाले बोल्न नसक्ने अपांग हुन्। उनकी ७७ वर्षीया श्रीमती रतिकला पनि लडेर हिँड्डुल गर्न सक्दिनन्। उनीहरूको ढुंगा, माटो र काठले बनेको दुईतले घर जीर्ण बनेर भत्कने अवस्थामा छ। खरले छाएको पिँडीको छानो चुहिने भएपछि बाहिर प्लास्टिक राखेका छन्। फगामी दम्पतीलाई छोरी तिलकुमारी पुनले स्याहारसुसार गर्दै आएकी छिन्। तिलकुमारी उनीहरूका एक मात्र सन्तान हुन्। आफ्नै जग्गाजमिन नभएका उनीहरूको आम्दानीको स्रोत सामाजिक सुरक्षा भत्तामात्रै हो। आर्थिक अभावका कारण घर मर्मत गर्न सकेका थिएनन्। जीर्ण घरमा जोखिम मोलेर बस्दै आएका छन्। भोज, भतेर गर्ने खर्चले केही रचनात्मक काम गरेर विजय उत्सव मनाउनुपर्छ भन्ने सुझाव र मेरो विचारअनुसार दुःख पाएका नागरिकलाई सहयोग गर्ने कार्यक्रम बनाएको छु, सांसद जुग्जालीले भने, साथीभाइ र आफन्तले उपलब्ध गराएको सहयोग सामाजिक क्षेत्रमा खर्चिएको हो। मंगला, मालिका र धवलागिरि गाउँपालिकामा एकएक वटा कार्यक्रम गर्ने जुग्जालीले बताए। फगामीका छोरी तिलकुमारीले जीर्ण घर मर्मतका लागि सांसद नै जस्तापाता बोकेर घर आएकोमा अचम्म लागेको बताइन्। सांसदले चुनाव जितेपछि गाउँमा मुख देखाउँदैनन् भन्ने सुनेको थिएँ, तिलकुमारीले भनिन् ।"
निषेधाज्ञा उल्लंघन गर्दै प्रदर्शन,"धनगढी : धनगढीमा विद्यार्थी मृत्यु प्रकरणमा शुक्रबार निषेधाज्ञाको उल्लंघन गर्दै दिनभर प्रदर्शन भयो। साथी गुमाएपछि आक्रोशित भएका धनगढीको पञ्चोदय माविका विद्यार्थीले शुक्रबार स्थानीय प्रशासनले जारी गरेको निषेधाज्ञाको अवज्ञा गर्दै प्रदर्शन गरेका हुन्। प्रदर्शनका क्रममा प्रहरीले २७ राउन्ड अश्रुग्यास प्रहार गरेको छ भने २१ जनालाई नियन्त्रणमा लिएर बेलुकी छोडेको छ। बिहीबार कैलाली जिल्लाको धनगढीमा रहेको पञ्चोदय माविमा ८ कक्षामा अध्ययनरत १४ वर्षीया चेतना साउदको सडक बनाउने क्रममा ग्रेटरले च्यापेपछि मृत्यु भएको थियो। चेतनाको विद्यालय जाने क्रममा विद्यालय नजिकै मृत्यु भएपछि आक्रोशमा आएका विद्यार्थी बिहीबार बिहानैदेखि आन्दोलित भएका थिए। उनीहरूले बिहीबार धनगढी बजार क्षेत्रको मुख्यमुख्य क्षेत्रमा टायर बाल्दै प्रदर्शन गरेका थिए। विद्यार्थीले जिल्ला प्रहरी कार्यालय कैलालीको गेटमा समेत टायर बालेर प्रदर्शन गरेपछि स्थानीय प्रशासनले बिहीबार बेलुकीदेखि अर्को आदेश नआउँदासम्मका लागि धनगढी बजारको मुख्य बजारमा निषेधाज्ञा जारी गरेको थियो। तर, शुक्रबार बिहान विद्यार्थीले स्थानीय प्रशासनको निषेधाज्ञाको अवज्ञा गर्दै विभिन्न स्थानमा प्रदर्शन गरेका छन्। पञ्चोदय मावि नजिकै भेला भएका उनीहरूले डिभोटी चोक, एलएन चोक, पार्क चोक र सहिदगेट क्याम्पस सडकका विभिन्न स्थानमा प्रदर्शन गरेका थिए। धनगढीको पार्कचोकमा उनीहरूले प्रहरी माथि ढुंगामुढासमेत गरेका थिए। प्रहरीले पनि निषेधाज्ञाको उल्लंघन गरेको भन्दै प्रदर्शनका क्रममा रहेका विद्यार्थी माथि २७ राउन्ड अश्रुग्यास हानेको छ। प्रदर्शनकै क्रममा प्रहरीले २१ जना विद्यार्थी र उनीहरूलाई आन्दोलनमा सहयोग गर्नेहरूलाई पक्राउ गरेको छ। यद्यपि पक्राउ गरेका सबैलाई शुक्रबार बेलुकी छोडिएको छ। प्रदर्शनमा रहेका विद्यार्थीले धनगढी खुटिया सडक बनाइरहेको कालिका कन्स्ट्रक्सनका ग्रेटर चालक विमल कुमालले बालिकाले साइकलबाट लडेर घाइते भएपछि गाडी ब्याक गरेर किचेको आरोप लगाएका छन्। उनीहरूले बालिकालाई ब्याक गरेर च्याप्ने चालकलाई कर्तव्य ज्यान मुद्दा लगाउनुपर्ने माग गर्दै प्रदर्शन गरेका हुन्। प्रहरीले चितवन महानगरपालिका२८ का चालक विमल कुमाललाई पक्राउ गरिसकेको छ। चालक कुमालले मदिरा सेवन गरी चलाइरहेको पुष्टि भएको छ। ना १ क ९७५ नम्बरको उक्त ग्रेडर कालिका कन्स्ट्रक्सनको रहेको प्रहरीले जनाएको छ। बिहीबार दिनभरि मृतक बालिकाको शव दुर्घटना भएकै स्थानबाट विद्यार्थीले उठाउन दिएका थिएनन्। दिनभरि बालिकाको शव उठाउन नदिएपछि बल प्रयोग गरेर प्रहरीले बिहीबार बेलुकी शव सेती प्रादेशिक अस्पताल लगेको थियो। त्यतिबेला पनि प्रहरीले विद्यार्थी माथि बल प्रगोग गरेको भन्दै सामाजिक सञ्जालमा आलोचना भएको छ। धेरै जनाले प्रहरीले ससाना बालबालिका माथि दमन गरेको र नाबालकहरूलाई पक्राउ गरेको भन्दै आलोचना गरेका छन्। तर जिल्ला प्रहरी कार्यालय कैलालीका प्रवक्ता डीएसपी वेदप्रसाद जोशीले भने प्रहरीले सामान्य बल प्रयोग गरेको दाबी गरेका छन्। उनले निषेधाज्ञा जारी भएको क्षेत्रमा प्रदर्शन गरेपछि अश्रुग्यास हानेर भीड तितरबितर मात्रै गरिएको बताए। प्रहरीले संयमित भएर काम गरिरहेको छ। हवाई फायर र सुरक्षाका अरू कडा कुनै पनि विधिहरू हामीले अपनाएका छैनांै, बालबालिका भनेर नै त्यस्तो गरिएको हो, डीएसपी जोशीले भने। उता बालिकाका आफन्तहरूले शुक्रबार साँझ मृतक चेतना साउदको शव बुझेर अत्येष्टिका लागि लगेका छन्। उनीहरूले चालकका विरुद्ध जिल्ला प्रहरी कार्यालय कैलालीमा जाहेरी दर्ता गराएका छन् भने शव बुझेर लगेको प्रवक्ता जोशीले बताए। स्थानीय प्रशासनले धनगढी उपमहानगरपालिका१ को पूर्वमा फूलबारी बसपार्कदेखि पश्चिममा धनगढी उपमहानगरपालिका४ को रातोपुलसम्म, धनगढी उपमहानगरको उत्तरमा वडा नम्बर ५ को सामुदायिक प्रहरी कार्यालयदेखि दक्षिणमा वडा नम्बर १ र २ को हुलाकी राजमार्गसम्म निषेधाज्ञा जारी गरेको थियो। निषेधाज्ञा हट्ने जिल्ला प्रशासन कार्यालय कैलालीले निषेधाज्ञा शनिबार विहान ४ बजेदेखि हटाउने बताएको छ। किशोरीको मृत्युको घटनापछि शान्ति सुव्यवस्थाको अवस्थालाई दृष्टिगत गरी स्थानीय प्रशासनले बिहीबार साँझ ७ बजेदेखि अर्को आदेश नभएसम्मका लागि धनगढीको घटनास्थल आसपासको क्षेत्रमा निषेधाज्ञा जारी गरेको थियो। शुक्रबार साँझ सूचना जारी गर्दै विहान ४ बजेबाट निषेधाज्ञा हट्ने प्रशासनले बताएको छ।"
दार्चुलामा भिरबाट लडेर एक जनाको मृत्यु,दार्चुला : दार्चुलामा भिरबाट लडेर एक जनाको मृत्यु भएको छ। मृत्यु हुनेमा जिल्लाको व्यास गाउँपालिका३ तुसरपानीका ५० वर्षीय डम्मरसिंह डडाल रहेको जिल्ला प्रहरी कार्यालय दार्चुलाले जनाएको छ। शुक्रबार उनको भिरबाट लडेर मृत्यु भएको हो। प्रहरी घटना स्थलतिर गएको छ। शुक्रबार दिउँसो घाँसदाउरा काट्ने क्रममा भिरबाट लडेका डडालको घटनास्थलमै ज्यान गएको जिल्ला प्रहरी कार्यालय दार्चुलाले जनाएकोछ ।
धनुषाको विरेन्द्रबजारमा जन्ती बोकेको विङ्गर दुर्घटना : ५ जनाको मृत्यु,"धनुषा : धनुषाको विरेन्द्रबजारमा जन्ती बोकेको विङ्गर दुर्घटना हुँदा ५ जनाको मृत्यु भएको छ। मृत्यु हुनेमा तीन महिला, एक बालक र एक पुरुष छन् । पिपरा गाउँपालिकाका ११ वर्षीय बालक एसकुमार, धनुषाको मुखियापट्टी मुसहरनिया तुल्सीयाहीका ३५ वर्षीय रुवीकुमारी साहको मृत्यु भएको हो। अन्य मृतकको परिचय खुलेको छैन । घटनाको थप विवरण आउन बाँकी रहेको प्रहरीले जनाएको छ।"
कहिले पाउने मुआब्जा ?,"झापा : भद्रपुर नगरपालिका५ की आशा पण्डितको पीडा जस्ताको त्यस्तै छ। न, त आफ्नो जमिनमा नयाँ घर बनाएर बस्न पाउँछिन्, न राज्यले रोक्का राखेको जमिनको क्षतिपूर्तिबापत उचित रकम नै उपलब्ध गराउँछ। घरमाथि टिन। भुइँ माटोको। वरिपरि बाँसको टाटीले घेराबारा गरी जसोतसो मेची नदी किनारको बस्तीमा बस्दै आएकी छिन् आशा। उनको परिवार बर्खा होस् या हिउँद दुःखसुखले जीवन कटाउन बाध्य छ। मुआब्जा नपाउँदा अन्यत्र नयाँ पक्की घर बनाएर सर्न पाइरहेको छुइनँ, उनले भनिन्, भर्खरै छोरीको विवाह भयो, जमिन धितो राखेर बैंकबाट ऋण लिने बाटो पनि सरकारले बन्द गरिदिँदा समस्या झेल्नु पर्यो। आशाकी छिमेकी निर्मला पाठकको पीडा पनि उनीभन्दा कम छैन। मेची पुल जोड्ने भद्रपुर भन्सार कार्यालय अगाडिको कालोपत्रे सडक जमिनभन्दा अग्लो बनाइएको छ। बस्तीमा जमेको पानी निकास हुने ठाउँ छैन। नगरपालिकाले दिने सेवा सुविधा पनि कटौती गरिदिएको छ। बर्खामा हिलैहिलोमा बस्नु परेको छ, पीडित जग्गाधनी निर्मलाले भनिन्, भन्सारले जमिन रोक्का लगाइसकेको छ, भन्सार कर्मचारी भन्छन् यहाँ घर नबनाउनुस्, यो जग्गा भन्सारले लिन्छ, न त भन्सारले जग्गा लिन्छ, न त घर बनाउन दिन्छ। आफूले छिटोभन्दा छिटो न्याय पाउनुपर्ने बताउँदै उनले दुःखेसो पोखिन्, गरिबको पीडा कसले सुनिदिने हो सरकार ? भद्रपुरगलगलिया सीमा नाका जोड्ने मेची पुल सञ्चालनमा आएलगत्तै सरकारले २०७५ भदौ १ गतेदेखि छोटीबाट स्तरोन्नति गर्दै भद्रपुर भन्सार कार्यालयलाई मूल भन्सारमा परिणत गर्यो। पुरानै संरचना मूल भन्सार कार्यालयमा परिणत गरेपछि भन्सार विभागले भद्रपुर भन्सारको विस्तारसँगै नयाँ भौतिक संरचना निर्माणका लागि जमिन खोज्न सुरु गरेको थियो। विभागले २०७६ वैशाख १७ गते हाल रहेको भन्सार कार्यालयलाई उत्तरपट्टिको स्थानीयको नम्बरी जमिन अधिग्रहण गर्ने निर्णय गरेको थियो। विभागले निर्णय गरेको झन्डै १५ महिनापछि तत्कालीन झापाका प्रमुख जिल्ला अधिकारी उदय रानामगरले जमिन अधिग्रहण मूल्यांकन उपसमिति गठन गरी प्रक्रिया अघि बढाएको थियो। उपसमितिले जमिनको छनोट गरी स्थानीयको जम्मा १ सय ६ वटा कित्तामा रहेको करिब ९ बिघा जमिन लिने निर्णय गर्यो। उपसमितिले जग्गाधनीहरूको कित्ता पहिचान गरी २०७७ साउन २७ गते पत्रिकामै सूचना प्रकाशन गरी जिल्ला मालपोत तथा भूमिसुधार कार्यालयमा सबैको जमिन रोक्का राखिदियो। तत्कालीन भन्सार प्रमुख फणीन्द्र खतिवडाले जमिन अधिग्रहणको प्रक्रिया अघि बढाएको थियो। उनको सरुवा भएपछि २०७७ पुस ३ गते भन्सार प्रमुखको जिम्मेवारीमा प्रमोद पौडेल आए। पौडेल आएपछि उनले जग्गा अधिग्रहण गर्ने विषयमा लागि नै परे। उनको पालामा जमिन अधिग्रहणको विषयमा सात पटक बैठक बस्यो। एक वर्ष पनि बस्न नपाउँदै उनको पनि सरुवा भयो। त्यसपछि २०७८ पुसमा रामेश्वर मिश्र भन्सार प्रमुख भएर आए। उनले पनि अधिग्रहणको प्रक्रिया अघि बढाउन केही हदसम्म पहल गर्यो। ६ महिना बस्न नपाउँदै उनको पनि २०७९ भदौ २५ गते सरुवा भयो। करिब डेढ महिनाअघि भद्रपुर भन्सार कार्यालय प्रमुखमा अमित तिवारी आएका छन्। सम्बन्धित निकाय र भन्सार कार्यालयले विविध कारण देखाउँदै हालसम्म जमिनको उचित मुआब्जा वितरण नगरेको र जग्गासमेत मालपोतमा रोक्का राखिदिँदा स्थानीयले थुप्रै समस्या भोग्दै आएका छन्। विगत लामो समयदेखि जग्गा अधिग्रहणको समस्या समाधान नभएको भन्दै पीडित जग्गाधनीहरू भन्सार कार्यालयमा डेलिगेसन गएका छन्। पीडितहरूले खुलेर भन्सार प्रमुख तिवारीसमक्ष आफ्नो समस्या पोखेका थिए। तीनवटा हाकिम सरुवा भएर गइसके। चौथो हाकिम आएका छन्। अहिलेसम्म हाम्रो सुनुवाइ भएन, जग्गाधनी मञ्जु मण्डलले भनिन्, कि सरकारले हाम्रो जमिनको तत्काल उचित मुआब्जा दिओस् वा मालपोतमा रोक्का राखेको जग्गा फुकुवा गरिदियोस्। करिब ३० घर परिवार यहाँ बसोबास गर्दै आइरहेका छन्। केही जमिन खेती योग्य छन्। ती जमिन अधिग्रहणका लागि सरकारले दुई वर्षअघि नै एक करोड बजेट छुट्ट्याइसकेको थियो। जमिनको मूल्यांकन प्रमुख जिल्ला अधिकारीले सरकारी चलनचल्तीको भाउअनुसार गरेपछि मात्र सरकारले थप बजेट पठाउने भन्सार स्रोतले जनाएको छ। जमिनमा अहिले कुनै विवाद छैन। आफू प्रमुख भएर आएपछि एक पटक बैठक बसिसकेको भन्सार प्रमुख तिवारीले बताए। जमिन अधिग्रहण मूल्यांकन उपसमितिमा रहेका कर्मचारीहरूको सरुवा भएकाले केही समस्या उत्पन्न भएको हो। सिडिओ साबसँग यसबारेमा कुराकानी भइसकेको छ, उनले भने, अब छिट्टै उपसमितिको बैठक बसेर मंसिर मसान्तसम्म यसको टुंगो लाग्छ। उपसमितिले लगभग सबै प्रक्रिया पूरा गरिसकेकोले अब जग्गाको रकम दिने मूल्य मात्र निर्धारण गर्न बाँकी रहेको उनले बताए। भन्सारले मुआब्जा वितरणमा ढिलासुस्ती गरेको भन्दै पीडित जग्गाधनीहरूले पटकपटक भन्सार कार्यालय घेराउ गर्दै दबाब दिँदै आएका छन्। उनीहरू भन्सारमा तालाबन्दी गर्न पनि पछि हटेनन्। साथै वडा कार्यालय, भद्रपुर नगरपालिका र जिल्ला प्रशासन कार्यालय झापामा कयौँ पटक डेलिगेसन गइसकेको उनीहरू बताउँछन्। यता प्रमुख जिल्ला अधिकारी रिजालले भन्सारले अधिग्रहण गर्ने जमिनको बारेमा यसभन्दा अघिको भन्सार प्रमुख मि श्रले खासै चासो नदेखाउँदा ढिलासुस्ती भएको बताए। अहिले नयाँ प्रमुख तिवारी आउनु भएको छ। उहाँसँग यस बारेमा कुराकानी भइरहेको छ। उहाँलाई छिटो बैठक बस्नु भनिसकेका छौं, प्रजिअ रिजालले भने। मुआब्जा त्यत्तिकै दिन नमिल्ने र यसका लागि धेरै कानुनी प्रक्रिया पूरा गर्नुपर्ने बताउँदै उनले भने, पीडित जग्गाधनीलाई छिटोभन्दा छिटो मुआब्जा दिलाउने भूमिकामा म आफैं लाग्नेछु।"
