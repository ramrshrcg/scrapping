शीर्षक,विवरण
चुनावले नछोएको लहरेनी गाउँ,"गलेश्वर : म्याग्दी जिल्लाको सदरमुकाम बेनीबजार नजिकै पर्ने नगरपालिकाभित्रकै एउटा गाउँमा न त चुनावको रौनक छ, न उम्मेदवार भोट माग्न नै पुगेका छन्। बेनी नगरपालिका३ मा पर्ने लहरेनी गाउँका २८ जना मतदातालाई चुनावको बारेमा केही पनि थाहा छैन। लहरेनी गाउँका टीकामाया विकलाई मङ्सिर ४ गते हुने निर्वाचनले छोएको छैन। अघिल्ला निर्वाचनमा पनि खासै चासो नदेखाउनु भएकी उनलाई यो निर्वाचन र उम्मेदवारप्रति कुनै आशा नै छैन। विकलाई मात्र हैन, लहरेनी गाउँका अन्य मतदातालाई पनि उस्तै छ। दलितको बसोबास रहेको यो गाउँबेनी बजारबाट एक घण्टाको पैदलयात्रापछि पुग्न सकिन्छ। अघिल्ला निर्वाचनमा निर्वाचन नजिकिँदै गर्दा उम्मेदवार भोट माग्न आउँथे तर यो वर्ष यहाँका मतदातालाई निर्वाचनको वास्तै छैन। जंगलको बीचमा रहेको यो वस्ती दुर्गम छ। यहाँसम्म यातायातका साधन पुग्न नसक्ने भएकाले उम्मेदवार पैदलभोट माग्न नआएका स्थानीय डेकबहादुर विकले बताए। यहाँका मतदातालाई निर्वाचन र उम्मेदवारप्रति वितृष्णा हुनुको कारण एउटै छ, नेताले चुनावको बेला विभिन्न वाचा गर्ने तर जितेर गएपछि बेवास्ता गर्ने इतिहास। चुनाव जितेर गएपछि जनता सामु गरेका वाचा भुल्ने गरेको विकको गुनासो छ। गाउँमा बिजुलीको समस्या छ। पानी दुःख सुख पुगेकै छ। तर गाउँमा रोजगार, स्वास्थ्य, शिक्षाको अवस्था नाजुक छ। बेरोजगारीकै कारण गाउँका युवा कि गाउँबाहिर छन् कि देश बाहिर। जीविकोपार्जनसँग जोडिएका काम गरी गाउँमै रोजगारी सिर्जना तथा भएको सडकको स्तरोन्नति गर्न, स्वास्थ्य, शिक्षाको सहज पहुँच गराउन स्थानीयको माग छ। 'स्थानीयस्तरमै रोजगारीको अवसर हुनुपर्यो, स्वास्थ्य, शिक्षाको पहुँच हुनुपर्यो,' स्थानीय शेरबहादुर विकले भने। पूरा गर्नसक्ने वाचाहरू मात्र गर्न र दुःख, सुखमा साथ दिन स्थानीय कालिका विकको सुझाव छ। यो समस्या लहरेनीगाउँको मात्र हैन, म्याग्दीका अधिकांश ग्रामीण क्षेत्रको हो। राजनीतिक खिचातानी, धेरै आश्वासन देखाउने काम केही नगर्ने, भएको सामान्य काममा जस लिने होडले राजनीतिक दल र तिनका नेताप्रतिको वितृष्णा बढ्दो स्थानीयको बोलीमा सुन्न सकिन्छ। जसको असर अरु बेलाकम देखिए पनि चुनावमा प्रत्यक्ष रूपमा देखिन थालेको छ। आउँदो निर्वाचनका लागि उम्मेदवारहरूले प्रचारप्रसारलाई तीव्र बनाएका छन्। टोलटोलमा पुगेर भेला तथा घरदैलो गर्दै चुनावी भोट मागि रहेका छन्। तर गाउँ बस्तीमा भने चुनावको खासै रौनक देखिँदैन।"
खुकुरी प्रहार गरेर आमाछोरीको हत्या,नुवाकोट : नुवाकोटको पुर्वी भेगमा रहेको बालकुमारीमा आमाछोरीको विभत्स हत्या भएको छ। हत्या गर्ने युवक फरार छन्। जिल्लाको दुप्चेस्वर गाउँपालिका५ बालकुमारीको भंगेरिमा सोमबार बेलुकी खुकुरी प्रहार गरी आमा छोरीको विभत्स रूपमा हत्या भएको जिल्ला प्रहरी कार्यालय नुवाकोटले जनाएको छ। स्थानीय २० वर्षीया सम्झना खतिवडा र उनकी चार वर्षिया छोरी कृष्टिना खतिवडाको धारिलो हतियार प्रहार गरी हत्या भएको प्रहरी नायव उपरीक्षक रुपक खड्काले जानकारी दिए। उनका अनुसार दुर्गममा भएकाले घटनास्थल पुग्न प्रहरी चौकी टाढा रहेका कारण प्रहरीलाई समय लागेको थियो। प्रहरीले घटनास्थल घेरा हालेर अनुसन्धान सुरु गरेको छ। हत्या गर्ने स्थानीय युवकको खोजी भइरहेको स्थानीयको भनाइ छ। छिमेकी २० वर्षीय पुष्कल तामाङले धारिलो हतियार प्रहार गरी हत्या गरेको वडाध्यक्ष मैते तामाङले बताए। वडाध्यक्ष तामाङका अनुसार दिउँसोदेखि नै युवक पुष्कल तामाङले हातमा खुकुरी बोकेर मान्छे मार्छु भन्दै हिँडेको स्थानीयले देखेका थिए। घटनालगत्तै युवक पुष्कल गाउँबाट फरार रहेका कारण प्रहरी तथा गाउँलेले उनको खोजी गरिरहेका छन्। उनका श्रीमान गाउँमा मेला गएका बेला हत्या भएको स्थानीयवासीले बताए। स्थानीयवासीका अनुसार गाउँमा असामाजिक व्यवहार गर्ने तामाङ सुधार केन्द्रमा राखिएका थिए। घरमा कोही नभएको र श्रीमान् छिमेकीको धान भित्राउने मेलामा गएको मौका छोपी स्थानीय पुस्कल तामाङले आमाछोरीको वित्भस हत्या गरेको स्थानीयको भनाइ छ। आमाछोरी दुवैको गर्धनमा धारिलो हतियार प्रहार गरिएको देखिएको छ। मृतकमध्ये आमाको शव घरको आँगनमा र छोरीको शव घरको मूल ढोका अगाडि भेटिएको हो। छोरीको शव घुँडा मारेर बसेको र अगाडि किताव पढ्न बसेको अवस्थामा घटना घटेको पाइएको स्थानीयको भनाइ छ। हत्या भएको घर एकान्तमा रहेको छ। सो घर वरपर एक सय मिटरसम्म अरू घर नरहेको र एकान्ते अवस्थामा रहेको घरमा पुगेर तामाङले खुकुरी प्रहार गरी आमाछोरीको विभत्स हत्या गरेको प्रहरीले जनाएको छ।
देशको विकासका लागि शीर्ष नेता हार्नुपर्छ: डाकेसी (भिडियो),"काठमाडौं: प्राडा गोविन्द केसीले आगामी निर्वाचनलाई जिम्मेवारीपूवर्क अवसरका रुपमा प्रयोग गर्न आग्रह गरेका छन् । काठमाडौंमा पत्रकार सम्मेलन गर्दै केसीले यसअघिका निर्वाचनबाट राज्य सञ्चालनमा आएका शीर्ष दल असफल भइसकेको बताए । उनले अबको निर्वाचनलाई जिम्मेवारीपूवर्क अवसरका रुपमा प्रयोग गर्न आग्रह गरे । उनले अघिल्लो चुनावको जस्तो गल्ती नदोहोर्याउन आग्रह गर्दै अब वैदशिक रोजगारीमा रहने युवाको मताधिकार सुनिश्चित गर्न माग गरे । शीर्ष नेताले राजनीतिलाई भ्रष्टीकरण र अपराधीकरण गरेको केसीको आरोप छ। शीर्ष नेताले भ्रष्टाचार, अपराध, अक्षमता र तानाशाही प्रवृत्ति भएकालाई चुनावमा उम्मेदवार बनाएर इमान्दारिताको राजनीति गर्नेहरुलाई पाखा लगाएको केसीको भनाइ छ । पुरानै नेताका कारण देश विगत पाँच वर्षमा दशौँ वर्ष पछाडि धकेलिएको आरोप लगाए । नेताको गलत सोचाईले मुलुक भ्रष्टाचार र लुटतन्त्र संस्थागत भएर चरम सीमामा पुगेकाले नै आर्थिक प्रगति हुन नसकेको केसीले बताए । भिडियोसहित"
सीबाइडेनको भेटवार्ताले चीन र अमेरिकाबीचको टकराव समाधान होला?,"बाली : अमेरिकी राष्ट्रपति जो बाइडेन र चिनियाँ राष्ट्रपति सी चिनफिङबीच इन्डोनेसियाको बालीमा तीन घण्टा लामो ऐतिहासिक शिखर वाता द्वन्द्व टार्ने प्रतिवद्धतासहित सम्पन्न भएको छ। ताइवान र अन्य विषयमा महिनौंदेखि जारी तनावपछि जीट्वन्टी शिखर सम्मेलनअघि रिसोर्ट टापुमा लामो समयदेखि प्रतिक्षा गरिएको बैठक सुरु गर्नुअघि सी र बाइडेनले अमेरिका र चिनियाँ झण्डामुनि उभिएर हात मिलाएका थिए। बेइजिङ र वासिङ्टनले विश्वलाई हाम्रा मतभेदलाई व्यवस्थापन गर्न, प्रतिस्पर्धालाई द्वन्द्वमा परिणत हुनबाट रोक्न सक्छन् भनेर देखाउन जिम्मेवारी साझा गरेको बाइडेनले बताए। पछिल्ला केही दशकमा चीनका सबैभन्दा शक्तिशाली नेताका रूपमा स्थापित चिनियाँ राष्ट्रपति सीले तेस्रो कार्यकालका लागि निर्वाचित भएपछि भएको अमेरिकी राष्ट्रपतिसँगको पहिलो प्रत्यक्ष भेटमा बाइडेनसलाई विश्व दोबाटोमा आइपुगेको बताए। 'चीन र संयुक्त राज्य अमेरिकाले सम्बन्धलाई राम्रोसँग सम्हाल्नेछन् भन्ने विश्वले अपेक्षा गरेको छ,' चिनियाँ राष्ट्रपति सीले बताए। उत्साहजनक सार्वजनिक भनाइहरूको बावजुद, दुवै देशहरू एक अर्काप्रति बढ्दो शङ्का गरिरहेका छन्, संयुक्त राज्य अमेरिकालाई चीनले ताइवानकब्जा गर्ने समयसीमा बढाएको भन्ने डर छ। अमेरिकी अधिकारीहरूले बैठकअघि बाइडेनले चीनसँगको सम्बन्धमा गार्डरेल स्थापना गर्ने र विश्वका दुई ठूला अर्थतन्त्रलाई द्वन्द्वमा धकेल्न सक्ने रेड लाइन बाट कसरी बच्न सकिन्छ भन्नेबारे आकलन गर्ने आशा व्यक्त गरेका थिए। सबैभन्दा संवेदनशील विषय ताइवान हो, जुन चीनको तर स्वशासित क्षेत्र हो। संयुक्त राज्य अमेरिकाले ताइवानलाई समर्थन बढाइरहेको छ भने चीनले ताइवानलाई आफ्नो नियन्त्रणमा लिने धम्की दिइरहेको छ। गत अगस्टमा अमेरिकी संसदकी सभामुख न्यान्सी पेलोसीले ताइपेइको भ्रमण गरेपछि चीनले अभूतपूर्व सैन्य अभ्यास गरेको थियो। सीसँगको वार्ताको पूर्वसन्ध्यामा बाइडेनले कम्बोडियामा दक्षिणपूर्वी एसियाली शिखर सम्मेलनका क्रममा जापानी प्रधानमन्त्री फुमियो किशिदा र दक्षिण कोरियाका राष्ट्रपति युन सुक योलसँग भेटवार्ता गरेका थिए। प्योङयाङले आफ्नो सातौँ आणविक परीक्षण गर्ने डर बढेपछि बाइडेनले चीनलाई सहयोगी उत्तर कोरियामाथि लगाम लगाउन दबाब दिने अपेक्षा गरिएको छ। प्रत्यक्ष पहिलो भेटघाट कोभिड१९ महामारी सुरु भएयता सीको यो दोस्रो विदेश भ्रमण हो। भ्रमणमा उनले विश्वका केही प्रमुख नेताहरूसँग भेटघाट गर्नेछन्। प्रधानमन्त्री एन्थोनी अल्बानीसले नेता सीसँग पहिलो पटक औपचारिक भेटवार्ता गर्ने घोषणा गरे। यो सन् २०१७ पछि अस्ट्रेलियाका उच्च पदस्थ अधिकारी र चिनियाँ राष्ट्रपतिबीच हुन लागेको पहिलो भेट हो। सीले सन् २०१९ मा अमेरिकी राष्ट्रपति डोनाल्ड ट्रम्पसँग प्रत्यक्ष भेटवार्ता गरेका थिए। त्यतिबेला ट्रम्प र बाइडेन दुबैले चीनलाई एक प्रमुख अन्तर्राष्ट्रिय चासोको रूपमा पहिचान गरेका थिए र विश्व मञ्चमा अमेरिकी प्रभुत्वको लागि एकमात्र सम्भावित चुनौतीको रूपमा चिनाएका थिए। राष्ट्रपतिका रूपमा सी र बाइडेनबीच पहिलो पटक भेट भएको भए तापनि यो जोडीको असामान्य रूपमा लामो इतिहास छ। बाइडेनको अनुसार उनले उपराष्ट्रपतिका रूपमा सन् २०११ मा चीनको नेतृत्वको पर्खाइमा रहेका नेता सीसँग व्यक्तिगत रूपमा ६७ घण्टा बिताएका थिए। जसमा सन् २०१७ मा बाराक ओबामाको प्रशासनको अन्तिम दिनमा भएको बैठकलाई अझ राम्ररी बुझ्ने उद्देश्यले चीन भ्रमण पनि समावेश छ। ह्वाइट हाउसमा प्रवेश गरेयता बाइडेनले सीसँग लगभग पाँचपटक कुराकानी गरिसकेका छन् तर सोमबार उनीसँग प्रत्यक्ष भेटवार्ताको साहित जुरेको हो।"
बलियो राष्ट्रिय शक्ति बनाउन ओलीको आग्रह,"दुधौली(सिन्धुली) : नेकपा एमालेका अध्यक्ष केपी शर्मा ओलीले नेकपा एमालेलाई बलियो राष्ट्रिय शक्ति बनाउन आग्रह गरेका छन्। नेकपा एमाले निर्वाचन क्षेत्र नं १ निर्वाचन प्रचारप्रसार समितिले दुधौली बजारमा आयोजना गरेको बृहत् चुनाबी सभालाई सम्बोधन गर्दै उनले यस्तो बताएका हुन्। त्यस्तो शक्तिको बलियो स्थिर सरकार चाहिएको छ। सधैं स्वार्थको तानातान र खिचातानी गर्ने गठबन्धनका स्वार्थीको अखडा बनाउने होइन। खेलमैदान बनाउने होइन देशलाई। देशलाई विकासको अभियान हामी लाग्नु जरुरी छ। विभिन्न स्वार्थहरू जोडिएका स्वार्थीहरुको गठबन्धन नभइ एउटा राष्ट्रिय शक्ति चाहिएको छ, उनले भने। लोक कल्याणकारी राज्यको अवधारणाअनुरुप जनतालाई सेवा सुविधा पुर्याउन जेष्ठ नागरिकलाई हेर्ने कुरामा होस्। महिलालाई हेर्ने कुरामा होस् अथवा बालबालिका, किशोर किशोरी, युवा र मजदुर किसानहरूको सम्बन्धमा हामीले कसरी काम गर्छौं भन्ने कुराहरुमा यहाँहरुले देख्नु भएकै हामीले घोषणा पत्र जारी गरेका छौं। यस निर्वाचनमा यस निर्वाचनमा ४० वटा काम ग्यारेन्टी भनेका छौं, उनले भने। जसले देशको राष्ट्रियता, सार्वभौम सत्ता, स्वाधीनता, स्वतन्त्रता, भौगोलिक अखण्डता आदि कुराको रक्षा गर्न सक्छ, उनले भने, देशको राष्ट्रिय हितको रक्षा गर्नसक्छ र स्वाभिमानलाई माथि उठाउन सक्छ। त्यस्तो राष्ट्रिय शक्ति चाहिएको उनले बताए। देशलाई विकासको अभियान हाँक्नसक्ने राष्ट्रिय शक्ति पनि चाहिएको उनले बताए। मेचीदेखि महाकालीसम्म एउटै गन्तव्य, एउटै नीति, एउटै कार्यक्रम बोकेरे विभिन्न क्षेत्रका विकासका कार्य अगाडि बढाउनसक्ने सुदृढ राष्ट्रिय शक्ति चाहिएको उनको भनाइ छ।"
नक्कली सुन धितो राखी बैंकबाट २४ लाख कर्जा लिने व्यक्ति पक्राउ,"काठमाडौं : नक्कली सुन धितो राखी कर्जा लिई ठगी गर्ने एक जनालाई जिल्ला प्रहरी कास्कीबाट खटिएको प्रहरी टोलीले पक्राउ गरेको छ। विभिन्न मितिमा नक्कली सुनका गरगहना बैंकमा धितो राखेर ठग्दै आएका पर्वत कुश्मा नगरपालिका३ स्थायी घर भई हाल पोखरा महानगरपालिका१८ सराङकोट बस्ने २५ वर्षीय अभिषेक सुनारलाई पक्राउ गरिएको कास्की प्रहरीका प्रवक्ता सुन्दर तिवारीले जानकारी दिए। तिवारीका अनुसार सुनारले धितोमा राखेर कर्जा लिएको र लामो समयसम्म कर्जाको ब्याज तथा साँवा बुझाउन नआएका कारण शङ्का लागि जाँच गर्दा कमसल सुन प्रयोग गरी तयार गरिएको गरगहना रहेको खुलासा भएको थियो। अनुसन्धानका क्रममा निजले धितोमा राखेका गरगहना नेपाल सुनचाँदी व्यवसायी सङ्घ कास्कीमा जाँचका लागि पठाइएको र कमसल सुन प्रयोग गरी बनाइएको गहना भन्ने पुष्टि भएपछि प्रहरीले सुनारलाई पक्राउ गरेको हो। सुनारले पोखरा१७ बिरौटास्थित रहेको राष्ट्रिय वाणिज्य बैंक लिमिटेड र पोखरा८ पृथ्वीचोकको राष्ट्रिय वाणिज्य बैंक लिमिटेडबाट २४ लाख पाँच हजार रुपैयाँ कर्जा लिएका थिए। सुनारलाई कास्की जिल्ला अदालतबाट ठगी, आपराधिक विश्वासघात तथा आपराधिक लाभसम्बन्धी कसुरमा दिन पाँच म्याद थप गरी अनुसन्धान प्रक्रिया अगाडि बढाइएको प्रवक्ता तिवारीले जानकारी दिए।"
श्रीलंकाले विदेशी लगानी आकर्षित गर्न नयाँ आर्थिक क्षेत्र स्थापना गर्ने,"कोलम्बो : श्रीलंकाले विदेशी लगानी आकर्षित गर्न नयाँ आर्थिक क्षेत्र स्थापना गर्ने जनाएको छ। श्रीलंकाका राष्ट्रपति रानिल विक्रमासिङ्घेले विदेशी लगानी आकर्षित गर्न श्रीलंकाका पश्चिमी र उत्तर पश्चिमी प्रान्तका साथै हम्बनटोटा र त्रिन्कोमाली जिल्लामा नयाँ आर्थिक क्षेत्र स्थापना गर्ने बताए। उनले सन् २०२३ को बजेट संसद्मा प्रस्तुत गर्ने क्रममा प्रत्येक क्षेत्रका लागि कम्तीमा एक हजार एकड जमिन छुट्याइने बताए। उनले लगानी र बाह्य व्यापार प्रवर्द्धनका लागि अनुकूल वातावरण सिर्जना गर्न नयाँ एजेन्सी स्थापना गरिने बताए। आगामी १० वर्षमा वार्षिक तीन अर्ब अमेरिकी डलर बराबरको प्रत्यक्ष वैदेशिक लगानी भित्र्याउने श्रीलंकाको योजना रहेको उनले बताए। राष्ट्रपति विक्रमासिङ्घेले सरकारी राजस्व वृद्धिका लागि सार्वजनिक सेवा र करसम्बन्धी मूल्याङ्कन र सिफारिस गर्न राष्ट्रपति आयोग गठन गरिने बताए। उनले परिमाणात्मक र गुणात्मक तथ्याङ्कका आधारमा उत्पादकत्वका विषयमा अनुसन्धान र अध्ययन गर्न राष्ट्रिय उत्पादकत्व आयोग गठन गर्न पनि प्रस्तावसमेत गरे। आयोगले व्यापार समायोजन कार्यक्रमका सम्बन्धमा सुझाव दिने र उद्योग, वाणिज्य र व्यापारसम्बन्धी लघु आर्थिक नीतिका सम्बन्धमा सरकारलाई सुझाव दिनेछ। अन्तर्राष्ट्रिय मुद्रा कोष (आईएमएफ)ले प्रस्ताव गरेको सुधार आर्थिक स्थायित्वमा केन्द्रित भएकाले सरकारको आर्थिक सुधार अन्तर्राष्ट्रिय मुद्रा कोष (आइएमएफ)सँग भएको सम्झौतामा मात्र सीमित नहुने उनले बताए। सरकारले सुधार र आधुनिकीकरणमार्फत् सातदेखि आठ प्रतिशतको उच्च आर्थिक वृद्धिदर हासिल गर्ने अपेक्षा गरेको विक्रमासिङ्घेले बताए। उनले आर्थिक रुपान्तरणका लागि आवश्यक विधायिकी संशोधन र नयाँ विधेयक छिट्टै संसद्मा पेस गरिने जानकारी दिए।"
कांग्रेस निर्वाचन परिचालन समितिमा दुई सदस्य थप,"काठमाडौं : नेपाली कांग्रेसका सभापति शेरबहादुर देउवाले प्रतिनिधिसभा र प्रदेशसभा सदस्यनिर्वाचन२०७९, केन्द्रीय परिचालन समितिमा दुई सदस्य थप गरेका छन्। सभापति देउवाले समितिमा चण्डेश्वर वैद्य, काठमाडौं र केशर रोकाय, सुर्खेतलाई नियुक्त गरेको पार्टीका मुख्य सचिव कृष्णप्रसाद पौडेलले आज जारी गरेको विज्ञप्तिमा उल्लेख छ। नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्वउपसभापति गोपालमान श्रेष्ठको संयोजकत्वमा गठन भएको समितिमा आज दुई सदस्य थप गरिएको हो।"
पर्यटन प्रवर्द्धनको रणनीतिक कार्ययोजना बनाउँदै बोर्ड,"काठमाडौं : नेपाल पर्यटन बोर्डले आन्तरिक पर्यटन प्रवर्द्धनका लागि रणनीतिक कार्ययोजना निर्माण गर्ने भएको छ। बोर्डअन्तर्गत जीविकोपार्जन पुनःउत्थानका लागि दीगो पर्यटन परियोजना (एसटीएलआरपी) ले पर्यटन प्रवर्द्धनको योजनाका लागि विज्ञ सरोकारवालासँग छलछफल गरेको छ। सोही प्रयोजनका निम्ति एसटीएलआरपीले विज्ञहरूको सहभागितामा विभिन्न प्रादेशिक मन्त्रालय, नगरपालिका तथा पर्यटनसँग सम्बन्धित निकायबीच कार्यशाला आयोजना गरिसकेको बोर्डले आज विज्ञप्तिमार्फत जनाएको छ। उक्त कार्यक्रममार्फत आन्तरिक पर्यटनको वर्तमान स्थिति, प्रवर्द्धनमा बाधा पुर्याउने विद्यमान नीतिभित्रका अन्तरहरूको अन्वेषण र विश्लेषण गरिएको छ। साथै आन्तरिक पर्यटन प्रवद्र्धनका लागि नीतिगत सुधार, तीन तहका सरकारको भूमिका र दायित्व आदि विषयवस्तुमा गहन छलफल गरी आन्तरिक पर्यटन रणनीतिक कार्ययोजना निर्माण गरिने परियोजनाका राष्ट्रिय कार्यक्रम संयोजक मणिराज लामिछानेले जानकारी दिए। उनका अनुसार बोर्डले पहिलो चरणमा लुम्बिनी र सुदूरपश्चिम प्रदेशको पर्यटन मन्त्रालय, नेपाल एशोसिएशन अफ टुर एण्ड ट्राभल्स एजेन्ट्स (नाट्टा), होटल एशोसिएशन नेपाल (हान) तथा विभिन्न नगरपालिका र पर्यटनसँग सम्बन्धित अन्य सरोकारवाला सस्थासँग मिलेर कार्ययोजना तयार गर्न लागिएको छ। प्रदेशमा आयोजना गरिएको कार्यशालामा विज्ञ तथा सरोकारवालाले स्पष्ट पर्यटनमैत्री नीति, पर्यटनमा एकद्वार प्रणाली, पर्यटन व्यवसायलाई २४ सै घण्टा सञ्चालनको व्यवस्था र जनशक्तिको क्षमता अभिवृद्धिलाई प्राथमिकता दिनुपर्नेमा जोड दिएको बोर्डले उल्लेख गरेको छ। व्यवसायीले स्थानीय खाद्यान तथा घरबास कार्यक्रम 'होमस्टे' लाई प्रोत्साहन गर्नुपर्नेमा पनि जोड दिएका छन्। लुम्बिनीमा आयोजित कार्यशालामा सरोकारवालाले आन्तरिक पर्यटन प्रवर्द्धनको रणनीति आवश्यक रहेको बताउँदै आन्तरिक पर्यटन प्रवद्र्धनका लागि अल्पकालीन, मध्यकालीन तथा दीर्घकालीन योजना तर्जुमा गर्नुपर्ने कुरामा जोड दिएका छन्। सुदूरपश्चिमको धनगढीमा आयोजित कार्यशालामा नेपालमा आन्तरिक पर्यटनको प्रचुर सम्भावना रहेकाले यसको प्रवद्र्धनका लागि छुट्टै आन्तरिक पर्यटन प्रवर्द्धनको रणनीति एवं ठोस योजना आवश्यक रहेको सुझाएका छन्। नेपाल पर्यटन बोर्ड र संयुक्त राष्ट्रसङ्घीय विकास कार्यक्रमको सहकार्यमा कोभिड१९ का कारण रोजगारी र आयआर्जनका अवसर गुमाएका पर्यटन क्षेत्रका श्रमिक मजदुरले अल्पकालीन रोजगारको अवसर प्राप्त गर्ने लक्ष्यका साथ कार्यक्रम ल्याइएको हो। प्रमुख पर्यटकीय गन्तव्यस्थलका पर्यटकीय सम्पदाको सम्वद्र्धन र विकासका कार्यक्रममार्फत पर्यटन उद्यमी र श्रमिकका लागि रोजगार र आयआर्जनका अवसरमा वृद्धि गर्ने परियोजनाको उद्देश्य रहेको छ। यसै सन्दर्भमा परियोजनाले कोभिडका कारण पर्यटन व्यवसायी तथा जनशक्तिमा परेको प्रभावलाई मूल्याङ्कन गरी आगामी दिनमा विपत्ति तथा चुनौतीसँग सामना गर्न सक्ने गरी आन्तरिक पर्यटन रणनीतिक कार्ययोजना निर्माण गर्न लागेको परियोजनाका विज्ञ धर्म दवाडीले बताए। यस प्रकारका कार्यशाला क्रमशः सबै प्रदेशमा आयोजना गरिने र सोको आधारमा रणनीति तय गरिने उनले बताए।"
नवौं राष्ट्रिय खेलकुदका पदक विजेता सम्मानित,"काठमाडौं : ललितपुर जिल्ला खेलकुद विकास समितिले गण्डकी प्रदेशमा भएको नवौं राष्ट्रिय खेलकुदका पदक विजेता ललिपतुरका खेलाडीलाई सोमबार नगदसहित सम्मान गरेको छ। विभिन्न १९ खेलका स्वर्ण, रजत र कांस्य पदक विजेता गरी ७३ खेलाडीलाई सम्मान गरिएको हो। ललितपुरका खेलाडीले २० स्वर्ण, ३१ रजत र २२ कांस्य पदक जितेका थिए। स्वर्णलाई पाँच हजार, रजतलाई तीन हजार र कांस्यलाई दुई हजार नगदसहित प्रशंसापत्रबाट सम्मान गरेको हो। नेपाली कांग्रेसका केन्द्रीय सदस्य मदनबहादुर अमात्य, ललितपुर क्षेत्र नं २ (ख) का कांग्रेस उम्मेदवार रामृकष्ण चित्रकार, ललितपुर महानगरपालिकाका प्रमुख चिरीबाबु महर्जन, गोदावरी नगरपालिकाका प्रमुख गजेन्द्र महर्जन, ललितपुर जिल्ला खेलकुद विकास समितिका अध्यक्ष विनोद महर्जनलगायतले खेलाडीलाई सम्मान गरेका थिए।"
विश्व मुवाँथाई च्याम्पियनसिप खेल्न गुणराज र डेनिका थाइल्यान्ड जाँदै,काठमाडौं : विश्व मुवाँथाई च्याम्पियनसिपको १७औं संस्करणमा प्रतिस्पर्धा गर्न दुई नेपाली खेलाडी थाइल्यान्ड जाने भएका छन्। पटायामा नोभेम्बर १५ देखि नोभेम्बर २२ सम्म हुने प्रतियोगिताका लागि गुणराज रुचाल र डेनिका राई थाइल्यान्ड जाने भएका हुन्। गुणराजले पुरुष ५७ केजी तौल समूह र डेनिका राईले महिला ४८ केजीमा प्रतिस्पर्धा गर्नेछिन्। थाइल्यान्ड जाने नेपाली टिमलाई नेपाल मुवाँथाई संघका अध्यक्ष गणेशलाल कक्षपतीले शुभकामनासहित बिदाइ गरे।
"लक्ष्मी बैंकको विश्वकप लक्षित 'बचत गरौं, च्याम्पियन बनौं' योजना सार्वजनिक","काठमाडौं : लक्ष्मी बैंकले विश्वकपलाई लक्षित गर्दै 'बचत गरौं, च्याम्पियन बनौं' योजना सार्वजनिक गरेको छ। यो योजना २०२२ नोभेम्बर २० देखि डिसेम्बर ३१ सम्म सञ्चालन हुनेछ। लक्ष्मी बैंकले बचतको महत्वलाई उजागर गर्न गोलरक्षकद्वारा फुटबल खेल जित्नलाई गरिने बचाऊ र लगनशीलतापूर्वक व्यक्तिगत तवरमा आफ्नै आर्थिक उपार्जनका लागि गरिने बचतबीच समानता देखाउने उद्देश्यका साथ एक नयाँ योजना सार्जनिक गरेको हो। यो विश्वव्यापी लोकप्रियता बोकेको प्रतियोगितालाई उत्सवको रुपमा मनाउने क्रममा 'सेभ लाइक अ च्याम्पियन' (बचत गरों, च्याम्पियन बनौं) सञ्चालन गर्न लागिएको बैंकले जनाएको छ। यस अभियानले वर्तमानका र भविष्यका दुवै पुस्ताहरूको भविष्य उज्ज्वल बनाउन 'बचत' को शक्ति र भावनालाई प्रवर्द्धन एवं प्रोत्साहन गर्ने लक्ष्य लिएको छ। यस अवधिमा बचत गर्ने निश्चित बचतकर्ताहरूलाई पूर्व स्वीकृत क्रेडिट कार्ड, आजीवन निःशुल्क ग्रीन बैंकिङ प्याकेज (बैंकको मोबाइल बैंकिङ र इन्टरनेट बैंकिङ, डिम्याट खाता, मेरो शेयर, भाइबर बैंकिङ्ग, इमेल समाधानहरू) र खुत्रुक्के लगायतका आकर्षक उपहारहरू प्रदान गरिनेछ। बचत खाताका अफरहरूका साथै ग्राहकहरूले विभिन्न प्रतियोगितामा भाग लिन पनि सक्नेछन्।"
एमाले गण्डकी प्रदेश सदस्य काफ्लेमाथि आक्रमण,"गोरखा : नेकपा एमालेको भातृसंगठन युवा संघ नेपालका कार्यकर्ताहरूले एमालेकै गण्डकी प्रदेश कमिटी सदस्य हरि काफ्लेमाथि आक्रमण गरेका छन्। पालुङटार नगरपालिका७ च्याङलीस्थित म्याङ्गो रिर्सोटमा आइतबार राति साढे ११ बजे युवा संघका टोलीले आक्रमण गरेको हो। आक्रमणबाट घाइते भएका काफ्लेको टाउकोमा सात वटा टाँका लगाइएको छ। घाइते काफ्लेलाई तनहुँको डुम्रेस्थित स्वास्थ्य संस्थामा प्राथमिक उपचार गरी थप उपचारका लागि काठमाडौं लगिएको प्रहरीले जनाएको छ। घटनामा होटलको टेबुल, कुर्सी तोडफोड भएका छन्। आक्रमणमा संलग्न रहेको अरोपमा प्रहरीले ब्यास ११ पोल्याङ तनहुँका अजित पन्त र तनहुँकै राम सापकोटालाई नियन्त्रणमा लिएको प्रहरीले जनाएको छ। घटनामा संलग्न चारै जना युवा संघ तनहुँका हुन्। दुई जना पक्राउ परेका र बाँकी दुई जनाको खोजी कार्य भइरहेको जिल्ला प्रहरी कार्यालय गोरखाले जनाएको छ।"
भारतसहित विदेशका निर्वाचन प्रमुखहरू नेपाल आउँदै,"काठमाडौं : प्रमुख निर्वाचन आयुक्त दिनेश कुमार थपलियाले मंसिर ४ गते हुने प्रतिनिधिसभा र प्रदेशसभा निर्वाचनमा पर्यवेक्षणका लागि विदेशी आयुक्तहरू नेपाल आउने बताएका छन्। उनले केही एसियाली मुलुकका प्रमुख निर्वाचन आयुक्त र नेपालस्थित कूटनीतिक नियोगका प्रमुखहरूले 'वान डे' निर्वाचन पर्यवेक्षण गर्ने बताए। प्रमुख निर्वाचन आयुक्त थपलियाका अनुसार दक्षिण एसियाली मुलुक भारत, बंगलादेश, भुटान, श्रीलंका, पाकिस्तान र एसियाली मुलुक दक्षिण कोरियाका प्रमुख निर्वाचन आयुक्तहरू नेपाल आउने बताए। 'निर्वाचन आयोगहरूको संस्था छ। उक्त संस्था अतर्राष्ट्रिय र दक्षिण एसियाको मात्रै पनि छ। एकअर्काको देशमा हुने निर्वाचनको सुपरीक्षवेक्षण गर्न र नलेज सेयरिङ गर्न निमन्त्रा दिने प्रचलण रहेको छ। सोही प्रचलनअनुसार उहाँहरू नेपाल आउनुहुनेछ,' अन्नपूर्ण पोस्ट्सँगको कुराकानीमा उनले भने। उनले नेपालस्थित कूटनीतिक नियोगका प्रमुखहरूले पनि निर्वाचनको पर्यवेक्षण गर्ने बताए। 'परम्पराअनुसार नेपालस्थित कूटनीतिक नियोगका प्रमुखहरूले पनि आसन्न निर्वाचनको पर्यवेक्षण गर्नुहुन्छ। अष्ट्रेलियाको चाहिँ भारतबाट राजदूत आउने कुरा छ,' उनले भने। उनले निर्वाचनलाई कानुनअनुरुप र अरुको नजरमा वैद्यताका लागि अन्तर्राष्ट्रिय पर्यवक्षेकहरू बोलाउने चलन रहेको बताए। त्यसका लागि निर्वाचन आयोगले व्यवस्था मिलाउने उनको भनाइ छ। 'निर्वाचनलाई बाहिरको आँखाले पनि हेर भन्छ। उहाँहरूले नेपालको निर्वाचनलाई आफ्नो देशको निर्वाचनसँग दाँज्नुहुन्छ। फरक कुरा केके छन्? रिपोर्ट बनाउनुहुन्छ। केही कुरा सिक्नुहुन्छ। केही कुरा सिकाउनुहुन्छ,' उनले भने।"
"हजुरआमा संघ र नातिनी प्रदेशमा उम्मेदवार, एकसाथ मत माग्न घरदैलोमा","जोमसोम : मुस्ताङमा नातिनी र हजुरआमा सँगैसँगै जनतासँग मतमाग्न घरदैलो अभियानमा जुटेका छन्। मुस्ताङको वारागुङ मुक्तिक्षेत्र४ कागबेनी घर भएकी नातिनी २८ वर्षीया कर्म डोल्कर गुरुङ र उनकी ७० वर्षीया हजुआमा धोचिङ सँगैसँगै चुनाव प्रसारमा खटिएका छन्। कर्म राष्ट्रिय प्रजातन्त्र पार्टी नेपालको तर्फबाट मुस्ताङ जिल्ला प्रदेश 'ख'बाट उम्मेदवार बनेकी हुन्। उनकी हजुरआमा धोचिङ सोही पार्टीबाट प्रतिनिधिसभा समानुपातिकतर्फ बनेकी छिन्। दुवैले मत माग्दै घरदैलो अभियानलाई तीव्रता दिएका हुन्। 'म प्रदेशको प्रत्यक्षमा उठेको छु, हजुरआमा प्रतिनिधिसभाको समानुपातिक उम्मेदवार हुनुहुन्छ, उनले भनिन्, हामी दुवै सँगैसँगै घरदैलो गर्न हिँडेका छौं।' नातिनी ढोल्करले मुस्ताङको प्रदेश 'ख' अन्तर्गत वारागुङ मुक्तिक्षेत्रको प्राय सबै गाउँमा घरदैलो सम्पन्न गरेको र घरपझोङ गाउँपालिकामा पनि जनताको घरघरमा पुगेर मत माग्ने काम भइरहेको बताइन्। मुस्ताङमा चार राजनीतिक दलका ९ जना उम्मेदवारले प्रतिनिधि र प्रदेशसभामा चुनावी प्रतिस्पर्धा गर्दैछन्। राप्रपा नेपालकी प्रदेश 'ख' उम्मेदवार ढोल्कर प्रत्यक्षतर्फ मुस्ताङमै एक्ली महिला उम्मेदवार हुन्। जनताको घरदैलो अभियानमा व्यस्त रहेकी राप्रपा नेपालकी उम्मेदवार ढोल्करले मुस्ताङी जनताले महिलाहरूलाई उच्चसम्मान गर्दै आफ्नो मत जाहेर गर्ने विश्वास व्यक्त गरिन्। उनले देशको भविष्य निर्माण र जनताप्रतिको उत्तरदायित्व युवा पंक्तिको काँधमा आइपुगेका उल्लेख गर्दै मुस्ताङको पञ्च वर्षीय कार्ययोजना र रणनीतिको नयाँ भिजन बोकेर जनता समक्ष प्रस्तुत भएको बताइन्। हजुरआमा धोचिङले मुस्ताङमा मतदाताको घरदैलो जाँदा जनताबाट राम्रो प्रतिक्रिया आएको र जनताले राप्रपा नेपाललाई जिताउने दावी गरिन्। ढोल्कर ब्याचलर अफ साइन्स इन बटेनी विषयमा ब्याचलरसम्मको अध्ययन पूरा गरिसकेकी छिन्।"
अन्नपूर्ण पदमार्गमा 'अन्तर्राष्ट्रिय याक अट्याक' सुरु,"बेंसीशहर : अन्नपूर्ण पदमार्गमा अन्तर्राष्ट्रिय साइकलिङ रेस 'याक अट्याक' सुरु भएको छ। यो विश्वकै उच्च हिमाली भेगमा आयोजना हुने साइकलिङ प्रतियोगिता मध्येको एक हो। उच्च हिमाली क्षेत्रअन्तर्गत अन्नपूर्ण पदमार्गमा आयोजना गरिएको 'याक अट्याक २०२२' साइकल दौड प्रतियोगिता लमजुङको बेसीशहरबाट सुरु भएको हो। याक अट्याक्क इन्टरनेश्नल बाइकिङ सिरिजको यो १४औं संस्करण हो। यसअघि २०१८ मा १३औं संकरण भएको थियो। कोभिड१९ संक्रमणका कारण दुई वर्ष प्रतियोगिता आयोजना हुन सकेको थिएन। प्रतियोगिताको पहिलो दिन उनीहरूले लमजुङमा साइकल दौडाए। बेंसीसहरदेखि पुमागाउँ, बागलुङपानी, नजरे हुँदै चण्डिस्थान मकैडाँडा हुँदै बेंसीसहरसम्मको ३० किलोमिटरमा उनीहरूले साइकल कुदाए। दोस्रो दिन सोमबार उनीहरू चक्रीय अन्नपूर्ण पदमार्गको गन्तव्य मनाङ प्रवेश गरेका छन्। उनीहरूले ७ दिन साइकल कुदाउने याक अट्याक कार्यक्रमका प्रबन्धक अजय पण्डित क्षेत्रीले बताए। पहिलो दिन पुरुष खुलातर्फ सशस्त्र प्रहरीका सुरज रानामगरले १ घण्टा ३५ मिनेट २० सेकेन्डमा निर्धारित दूरी पार गरी प्रथम भएका छन्। क्यानडाका कोरी वाल्लेस द्वितीय भएका छन्। उनले १ घण्टा ३५ मिनेट २२ सेकेन्डमा निर्धारित दूरी पार गरे। नेपालका कुमार तामाङ १ घण्टा ४० मिनेट ४० सेकेन्डमा निर्धारित दूरी पार गरी तृतीय भएका छन्। कोरीले यसअघि लगातार ४ पटक प्रतियोगिता जितेका छन्। खुला महिलातर्फ नेपाल आर्मीका उषा खनालले १ घण्टा, ५९ मिनेट ३४ सेकेन्डमा निर्धारित दूरी पार गरी प्रथम भएकी छन्। अष्ट्रियाकी सब्रिना फिल्जमोस्टर १ घण्टा ५९ मिनेट ३५ सेकेन्डमा निर्धारित दूरी पार गरी द्वितीय भएकी छन्। नेपालकी हुमी बुढामगर २ घण्टा ३० मिनेट १७ सेकेन्डमा निर्धाति दूरी पार गरी तृतीय भएकी छन्। प्रतियोगितामा ४० वर्ष माथिकामध्ये कोस्टारिकाका अन्ड्रिस गम्बोअले १ घण्टा ५६ मिनेट ५५ सेकेन्डमा निर्धारित दूरी पार गरी प्रथम भएका छन्। नेपालका हर्क लामा १ घण्टा ५९ मिनेट १० सेकेन्ड समयमा निर्धारित दूरी पार गरी द्वितीय भएका छन्। इटालीका माइकल डि बेरारडिनो २ घण्टा ५ मिनेट ३ सेकेन्डमा निर्धारित दूरी पार गरी तृतीय भएका छन्। आयोजक माउन्टेन बाइकिङ वल्डवाइड लिमिटेडका निर्देशक बेलायती नागरिक फिल इभान्सका अनुसार प्रतियोगितामा नेपालसहित बेलायत, फ्रान्स, इटाली, जर्मन, अमेरिका लगायत ८ देशका १२ जना अन्तर्राष्ट्रिय साइकल रेसरले सहभागिता जनाएका छन्। नेपाली ९ जना छन्। २ जना विदेशी महिला समेत सहभागी रहेको उनले बताए। प्रतियोगिताको पहिलो दिन लमजुङ, दोस्रो दिन मनाङको चामे, तेस्रो दिन मनाङ, चौथो दिन मनाङ गाउँमा विश्राम हुने कार्यक्रमका प्रबन्धक क्षेत्रीले बताए। पाँचौं दिन थोराङला फेदी, छैटौं दिन चक्रीय अन्नपूर्ण पदमार्गमा पर्ने विश्वकै अग्लो भञ्ज्याङ मानिएको थोराङला (५,४१६ मि) पास गरेर मुस्ताङको कागबेनी, सातौं दिन कागबेनी वरपर, आठौं दिन कालोपानी पुगेर प्रतियोगिता सकिने उनले बताए। प्रतियोगिता अवधिभर साइकल रेसरले २ सय २० किलोमिटर पार गर्ने उनले उनले बताए। प्रतियोगिता यसअघि काठमाडौंको शिवपुरीबाट सुरु भएर नुवाकोट, गोरखा हुँदै लमजुङ आएर चक्रीय अन्नपूर्ण पदमार्गमा प्रवेश हुने गरेको थियो।"
"निर्वाचन आयोगमा १४९ उजुरी, ११६ स्पष्टीकरण","काठमाडौं : निर्वाचन आयोगले आगामी मङ्सिर ४ गते हुने प्रतिनिधिसभा र प्रदेशसभा सदस्यको निर्वाचनका लागि कडाइका साथ प्रस्तुत भई निर्वाचन आचारसंहिता, २०७९ कार्यान्वयनमा ल्याएको ४८औँ दिनसम्ममा डेढ सय उजुरी परेका छन्। आयोगबाट गठित केन्द्रीय निर्वाचन अनुगमन समितिले केन्द्र र जिल्लास्तरमा संयन्त्र बनाई आचारसंहिताको कार्यान्वयन गर्दै आएको छ। दल र राजनीतिक दल तथा सम्बन्धित पक्ष आफैं सचेत र संयमित भएकाले विगतका निर्वाचनको तुलनामा यस पटक कमै मात्रामा उल्लङ्घनका घटना देखिएका छन्। गत असोज १२ गतेदेखि उक्त आचारसंहिता कार्यान्वयनमा आएको थियो भने कात्तिक १७ देखि मङ्सिर १ गतेसम्म दल र उम्मेदवारले आमसभा, कोणसभा, जुलुस र सञ्चारमाध्यमका माध्यमबाट प्रचारप्रसारका लागि निर्धारण गरेको थियो। मङ्सिर १ गते राति १२ बजेदेखि मतदानको दिनसम्म निर्वाचन प्रचारप्रसार निषेध (स्थिर अवधि) मानिनेछ। निर्वाचन आयुक्त रामप्रसाद भण्डारीले निर्वाचनलाई स्वच्छ, स्वतन्त्र, निष्पक्ष एवं भयरहित बनाउन कडाइका साथ आचारसंहिता कार्यान्वयन गर्नेगराउने निर्णय गर्दै आएको र त्यसका अनुगमन नियमितरूपमा भइरहेको बताए। उनका अनुसार हालसम्म विभिन्न माध्यमबाट १४९ वटा उजुरी परेका आवश्यक चाँजबुझ गरी ११६ वटा स्पष्टीकरण सोधिएकामा नौवटा घटनामा कारबाही, सचेत र निर्देशनसमेत गरी निर्णय भइसकेको छ। केन्द्रीय निर्वाचन अनुगमन समितिका संयोजक भण्डारीले स्पष्टीकरण सोधिएकामध्ये ३५ वटा घटनामा निर्णयका लागि आवश्यक कागजात र फाइलहरू तयार भइसकेकाले चाँडै किनारा लगाइनेछ। यसबीचमा उक्त केन्द्रीय समितिको दुईवटा बैठक सम्पन्न भएका छन्। राजनीतिक दल तथा उम्मेदवारबाट हुन सक्ने निर्वाचन आचारसंहिता उल्लङ्घन तथा निर्वाचन खर्चको हदबमोजिम कार्यान्वयनका सम्बन्धमा आफ्ना स्थानीय संरचना परिचालन गरी सूक्ष्म अनुगमन गर्न र सोको विवरण आयोगमा उपलब्ध गराउन नेपाल प्रहरी र राष्ट्रिय अनुसन्धान विभागलाई आयोगले यसअघि निर्देशन दिइसकेको छ। आचारसंहिता विपरीत कार्य गर्ने सरकारी कर्मचारी, प्राध्यापक, शिक्षक तथा अन्य सम्बद्ध व्यक्तिलाई तत्काल विभागीय कारबाही गर्न सम्बन्धित कार्यालयका प्रमुखलाई निर्देशन दिइएको छ। विभिन्न मन्त्रालयका सचिवहरू र सुरक्षा निकायका प्रतिनिधि सहभागी समितिको आइतबारको बैठकले समितिको आजको बैठकले कसैलाई डर, त्रास, धाक, धम्की प्रलोभन दिनेजस्ता कार्य गरेको लगायतका क्रियाकलाप भएगरेको पाइएमा निगरानी राखी तत्काल जानकारी गराउने र कारबाही गर्नुपर्ने विषयमा कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिएको छ। जिल्ला आचारसंहिता अनुगमन समितिले आफैँ स्पष्टीकरण र कारबाही गरेका विवरणहरू भने आयोगले तयार गरिसकेको छैन। आयोगले कडाइका साथ निर्वाचन आचारसंहिता कार्यान्वयन गर्न सबै जिल्लाका निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख) लाई निर्वाचन आचारसंहिता, २०७९ को दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था भएको स्मरण गराउँदै आएको छ। निर्वाचन आचारसंहिता तथा निर्वाचन (कसुर र सजाय) ऐन, २०७३ विपरीत त्यस्तो प्रचार सामग्री राखिएको, भित्तेलेखन गरिएको, तुलब्यानर टाँगिएको, डिजिटल डिस्प्ले गरिएको, पर्चा टाँसिएको अवस्थामा सम्बन्धित उम्मेदवारलाई स्पष्टीकरण सोधी २४ घण्टाभित्र त्यस्तो सामग्री हटाउन वा त्यस्तो स्थान दुरुस्त गर्न लगाउने र सो बमोजिम नगरेमा निजलाई निर्वाचन आयोग ऐन, २०७३ को दफा २३ को उपदफा (३) वा (४) बमोजिम जरिवाना गर्ने तथा उम्मेदवारी रद्द गर्ने कारबाही किन नगर्ने भनी स्पष्टीकरण सोधी कारबाहीका लागि सिफारिससाथ आयोगमा लेखी पठाउन पनि आयोगले निर्देशन दिएको छ। रासस"
आयोगको श्रेणी घटुवाप्रति पूर्वआयुक्तहरूको ध्यानाकर्षण,"काठमाडौं : राष्ट्रिय मानव अधिकार आयोगका पूर्वआयुक्तहरूले आयोगको श्रेणी घटुवा भएकोप्रति ध्यानाकर्षण भएको जनाउँदै आयोगका अध्यक्ष तथा सदस्यहरूलाई तत्काल मार्ग प्रशस्त गर्न माग गरेका छन्। पूर्वआयुक्तहरूले आइतबारप्रेस विज्ञप्ति जारी गर्दै आयोगको अन्तर्राष्ट्रियस्तरलाई 'क' श्रेणीबाट 'ख' श्रेणीमा झार्न भएको निर्णयप्रति ध्यानाकर्षण जनाउँदै अध्यक्ष तथा सदस्यलाई मार्ग प्रशस्त गर्न माग गरेका हुन्। 'स्थापनाकालदेखि आयोगको स्वायत्तता, स्वतन्त्रता, तटस्थता, जनआस्था, गरीमा र कार्यक्षमता समेतलाई मध्यनजर गर्दै आयोगको अन्तर्राष्ट्रियस्तरलाई 'क' श्रेणीमा नै कायम राखी राष्ट्रिय र अन्तर्राष्ट्रिय मञ्चमा आयोगको विश्वसनीयता र नेपाल राष्ट्रको प्रतिष्ठा उच्च कायम राखिरहनुपर्छ', विज्ञप्तिमा भनिएको छ, 'हाल राष्ट्रिय मानव अधिकार आयोगमा कार्यरत अध्यक्ष तथा सबै सदस्यहरूलाई तत्कालै मार्ग प्रशस्त गर्न र आयोगलाई 'क' श्रेणीमा कायम राखिरहन आवश्यक सबै कार्य गर्न नेपाल सरकार, नागरिक समाजसहित सम्बद्ध सबैलाई हामी आह्वान गर्दछौँ।' राष्ट्रिय मानव अधिकार संस्थाहरूको अन्तर्राष्ट्रिय सञ्जालको स्तर निर्धारणसम्बन्धी उपसमिति जेनेभाले पेरिस सिद्धान्तको विश्वव्यापी मान्यताअनुसार राष्ट्रिय मानव अधिकार आयोगहरूमा हुने नियुक्ति बारेको आधार तय गर्ने हुनाले सोबमोजिम मूल्याङकन, अनुगमन गर्ने गर्दछ। विज्ञप्तिमा भनिएको छ, 'नेपाल राष्ट्रिय मानव अधिकार आयोगमा नियुक्ति भएका हालका पदाधिकारीहरूको वैधानिकता र उनीहरूको कार्यदक्षता समेतमाथि प्रश्न उठाउँदै नेपालको राष्ट्रिय मानव अधिकार आयोगलाई 'क' श्रेणीबाट 'ख' श्रेणीमा झार्ने गरी हालै गरेको निर्णयप्रति हाम्रो गम्भीर ध्यानाकर्षण भएको छ।' नेपालका मानव अधिकारवादीको अथक प्रयासबाट आयोग स्थापनाकाल (सन् २०००) देखि निरन्तर स्वायत्त, स्वतन्त्र, निष्पक्ष, तटस्थरूपमा कार्य सम्पादन गरी अविछिन्न र प्रभावकारीरूपमा अन्तर्राष्ट्रिय मञ्चमा निरन्तर 'क' श्रेणीमा रहँदै आएको आयोगलाई 'ख' श्रेणीमा झार्न भएको सिफारिसबाट नेपालको मानव अधिकारप्रतिको अन्तर्राष्ट्रिय प्रतिबद्धतामा गम्भीर प्रश्न खडा भएको पूर्वआयुक्तहरूको ठहर छ। अन्तर्राष्ट्रिय मञ्चमा आयोग निरन्तर 'क' श्रेणीमा कायम रहेको, नेपाल सन् २०१७ र सन् २०२० मा संयुक्त राष्ट्रसङ्घीय मानव अधिकार परिषद् निर्वाचित भई हाल क्रियाशील रहिरहेको अवस्थामा यस्तो सिफारिस आउनुलाई आयोगका हालका पदाधिकारीहरूको नियुक्तिमा भएको असंवैधानिक, अपारदर्शी र विवादास्पद नियुक्ति प्रक्रिया नै रहेको र यसले समग्र राष्ट्रको प्रतिष्ठामा पार्न सक्ने प्रभावप्रति चिन्तित तुल्याएको उल्लेख छ। रासस"
गाँजालाई वैधानिक बनाउनुपर्छ : राजेन्द्र लिङ्देन,"हेटौंडा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले कानुन संशोधन गरी गाँजालाई वैधानिक गराउनुपर्ने बताएका छन्। मकवानपुरको हेटौंडामा आयोजित चुनावी सभालाई सम्बोधन गर्दै अध्यक्ष लिङ्देनले गाँजालाई वैधानिक बनाएर सदुपयोग गर्नुपर्ने भन्दै राज्यले त्यसतर्फ ध्यान दिनुपर्ने बताए। नयाँ ढंगले सोच्नुपर्यो। नयाँ सोचका साथ अघि बढ्नुपर्यो। मकवानपुरको पश्चिमी क्षेत्रमा हेर्नुहोस् त, गाँजा कसरी फस्टाएको छ। त्यसलाई वैधानिक गराउनुपर्यो, सदुपयोग गर्नुपर्यो, उनले भने। नेपालमा उत्पादित गाँजालाई अन्तर्राष्ट्रिय बजारमा निर्यात गर्नसके देशको अर्थतन्त्र बलियो हुने उनले दाबी गरे। जनताले राप्रपालाई सरकारको नेतृत्व सुम्पिएमा भ्रष्टाचार न्युनीकरण र बेरोजगारी समस्याको समाधान गरिछाड्ने उनले दाबी गरे। लिङ्देनले सांसद्हरु सबै समानुपातिक हुनुपर्ने, सांसद् मन्त्री बन्न नपाउने, प्रत्यक्ष निर्वाचित प्रधानमन्त्रीको व्यवस्था निर्माण गर्नुपर्ने स्थानीय र संघ सरकारलाई बलियो बनाएर प्रदेशसभा खारेज गर्नुपर्ने धारणा व्यक्त गरे। मुलुकमा ३६ हजारभन्दा बढी जनप्रतिनिधि रहेको बताउँदै उनले जनताले ऋणको भारी बोकेर अब जनप्रतिनिधिलाई तलब भत्ता खुवाउन नसक्ने उल्लेख गरे। स्वास्थ्य, शिक्षा र न्यायमा जनताको निशुल्क पहुँच हुनुपर्ने उनको भनाइ छ। निर्वाचनको बेला मतदाताहरुले भावनामा नबगी कुनै त्रास वा प्रलोभनमा नपरी राम्रा उम्मेदवारलाई चुन्न सकेमात्रै हामीले चाहेको जस्तो परिवर्तन सम्भव हुने लिङ्देनले बताए। जुनसुकै पार्टीमा बस्नुहोस्। हामी दल बदल्नुहोस् भन्दैनौं। यसपटक मात्र मत बदलौं। अहिले भोट माग्न आएको छु। अर्को पटक हामीले गरेको कामले नै तपाईंलाई भोट दिन मन लाग्नेछ, उनले भने। कार्यक्रममा मकवानपुर प्रतिनिधिसभा क्षेत्र नम्वर १ का दिपकबहादुर सिंह, अभिनेत्री मनिषा कोइरालाललगायत राप्रपाका नेताहरुले चुनावी सभालाई सम्बोधन गरेका थिए।"
"मंगलबार दिउँसो देशका तीन प्रदेशमा वर्षा हुने, कर्णालीसहित विभिन्न स्थानमा हिमपात","काठमाडौं : मंगलबार दिउँसो देशका तीनवटा प्रदेशमा वर्षा हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश नं १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। देशको कर्णाली प्रदेशको हिमाली भूभागका थोरै स्थानहरूमा र बाँकी हिमाली भूभागको एकदूई स्थानमा हल्का हिमपातको सम्भावना रहेको छ। रातको समयमा भने प्रदेश नं १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ। साथै सुदूरपश्चिम, कर्णाली, गण्डकी र प्रदेश नं १ का हिमाली भूभागका एक वा दुई स्थानमा हल्का हिमपातको सम्भावना रहेको छ।"
घट्यो पेट्रोलियम पदार्थको खपत,"काठमाडौं : पछिल्लो समय पेट्रोलियम पदार्थको खपतमा कमी आउन थालेको छ। नेपाल आयल निगमले गत आर्थिक वर्षको तुलनामा चालु आवमा पेट्रोलियम पदार्थका खपतमा कम भएको जानकारी दिएको छ। यसअघि चाडपर्व तथा निर्वाचनका समयमा पेट्रोलियम पदार्थको खपतमा वृद्धि हुने भए पनि आसन्न निर्वाचन नजिकिए पनि पेट्रोलियम पदार्थको खपतमा वृद्धि हुन नसकेको निगमका प्रवक्ता विनितमणि उपाध्यायले जानकारी दिए। उनका अनुसार गत वर्षको कात्तिक महिनाको तुलनामा चालु वर्षको कात्तिक महिनामा पेट्रोल तथा डिजेलको खपतमा ठूलो परिमाणमा कमी आएको छ। २०७८ को कात्तिक २३ गतेसम्म (कात्तिक महिना) ६३ हजार ३१५ किलोलिटर पेट्रोल र एक लाख ३५ हजार आठ सय १२ किलोलिटर डिजेलको खपत भएको थियो। जबकी २०७९ को कात्तिक २३ गतेसम्म ४४ हजार पाँच सय १३ किलोलिटर पेट्रोल र ७८ हजार चार सय २६ किलोलिटर मात्रै डिजेल खपत भएको छ। तरलता अभाव तथा विकास निर्माणको सिजन नहुँदा निर्माणका काम ठप्प हुँदा, तेलको मूल्यमा वृद्धि, नेपाल र भारतको तुलनामा पछिल्लो समय नेपाली बजारमा तेलको मूल्य धेरै हुँदा खपत घटेको हो। ट्याङ्कर चालकले भारतमै तेल हाल्दा, सीमा नजिक हुनले भारतमै पेट्रोलियम पदार्थको खरिद गर्दा खपतमा कमी आएको हुनसक्ने निगमको अनुमान छ।"
नुवाकोटको दुई मतदान केन्द्रमा महिला कर्मचारी मात्र,"नुवाकोट : आसन्न प्रतिनिधिसभा र प्रदेशसभा निर्वाचनको मिति नजिकिँदै जाँदा नुवाकोटमा निर्वाचनको तयारी अन्तिम चरणमा पुगेको छ। क्षेत्रमा रहेका निर्वाचन अधिकृतहरूको कार्यालयमा मतदान सामग्रीहरू पठाउने कार्य सकिएको छ। पहाडी संरचना रहेको नुवाकोटमा दुई प्रतिनिधिसभा तथा चार प्रदेशसभा रहेका छन्। यहाँ एक सय ३२ मतदानस्थलमा दुई सय ८८ मतदान केन्द्र कायम गरिएको छ। मतदान केन्द्रमा खटाइएका कर्मचारीहरूलाई निर्वाचनसँग सम्बन्धित सबै प्रशिक्षण पूरा भइसकेको जिल्ला निर्वाचन कार्यालय नुवाकोटले जनाएको छ। नुवाकोटमा एक मतदान केन्द्रमा मतदान अधिकृत, सहायक मतदान अधिकृत, सहायक कर्मचारी तथा सहयोगी कर्मचारीसमेत आठ जना कर्मचारी खटाइएको छ। नुवाकोटमा दुईवटा मतदान केन्द्र महिलामैत्री बनाइएको छ। दुवै क्षेत्रमा एकएक वटा मतदान केन्द्र छनौट गरी महिलामैत्री बनाइएको जिल्ला निर्वाचन अधिकारी जयप्रसाद गौतमले जानकारी दिए। क्षेत्र नं १ को पन्चकन्या गाउँपालिकाको इन्द्रायणी मावि 'क' तथा क्षेत्र नं २ को नुवाकोट आदर्श बहुमुखी क्याम्पस 'ख' मतदान केन्द्र महिलामैत्री बनाइएको छ। ती केन्द्रहरूमा मतदान अधिकृत, सहायक मतदान अधिकृत, सहायक कर्मचारी तथा सहयोगी कर्मचारीसमेत आठै जना कर्मचारी तथा सुरक्षाकर्मीहरूसमेत महिला नै खटाइएको छ। मतदानका लागि आवस्यक ५८ प्रकारका सामग्रीको प्याकिङ कार्य सम्पन्न भइसकेको छ। क्षेत्र नं १ को लागि खरानीटारस्थित निर्वाचन अधिकृतको कार्यालयमा मतदान सामग्रीहरू पठाइएको जिल्ला निर्वाचन अधिकारी जयप्रसाद गौतमले वताए।"
तेस्रोलिङ्गीलाई बन्दसूचीबाट हटाउने निर्णय कार्यान्वयन नगर्न आदेश,"काठमाडौं : सर्वोच्च अदालतले लैङ्गिक पहिचान फरक परेका कारण तेस्रोलिङ्गीलाई समानुपातिकतर्फको बन्दसूचीबाट नाम हटाउने निर्णय हटाउने निर्णय कार्यान्वयन नगर्न अन्तरिम आदेश गरेको छ। न्यायाधीश डा आनन्दमोहन भट्टराईको एकल इजलासले आज निर्वाचन आयोगको उक्त निर्णय कार्यान्वयन नगर्न अन्तरिम आदेश गरेको छ। आदेशम भनिएको छ, 'लैङ्गिक तथा अल्पसङ्ख्यकले मानसिक पीडा भोग्नुपर्ने अवस्था समेतलाई मध्यनजर गर्दा सो कार्य तत्काल रोक्नु आवश्यक देखिँदा अन्य कुरामा पछि ठहरेबमोजिम हुने गरी हाल निवेदनको नाम प्रनिनिधिसभाको समानुपातिकतर्फको बन्दसूचीबाट हटाउनेसम्बन्धी निर्णय र पत्राचारसमेत कार्यान्वयन नगरी बन्दसूचीमा यथावत् राख्नू।' आयोगले बन्दसूची र नागरिकतामा लैङ्गिक पहिचान फरक परेका प्रतिनिधिसभाका १७ र प्रदेशसभाका २० गरी ३७ जना उम्मेदवारको नाम समानुपातिकतर्फको बन्दसूचीबाट हटाएको थियो। नेकपा (एकीकृत समाजवादी)ले तेस्रोलिङ्गी पहिचानमा नागरिकता लिएकी डिलु बुदुजा नाम बन्दसूचीमा राखेको थियो। आयोगले बन्दसूचीबाट नाम हटाउने निर्णयविरुद्ध उक्त पार्टीले सर्वोच्च अदालतमा रिट निवेदन दायर गरेको थियो। रिट निवेदनमा गैरकानुनीरूपमा बन्दसूचीबाट उम्मेदवारी हटाउने निर्णय प्राकृतिक न्यायको सिद्धान्त विपरीत भएकाले आयोगको निर्णय कार्यान्वयन नगर्न अन्तरिम आदेशको माग गरिएको थियो।"
"सी र बाइडेनबीच भेटवार्ता, दुई देशबीच असल सम्बन्ध बनाउन जोड","बाली : चिनियाँ राष्ट्रपति सी चिनफिङ र अमेरिकी राष्ट्रपति जो बाइडेनबीच भेटवार्ता भएको छ। जी२० सम्मेलनका लागि इन्डोनेसियाको बाली आइपुगेका दुई राष्ट्र प्रमुखबीच भेटवार्ता भएको हो। भेटवार्तामा सीले बाइडेनसँग दुई देशबीच असल सम्बन्ध विश्वले अपेक्षा गरेको बताएको एजेन्सीहरूले उल्लेख गरेका छन्। राष्ट्रपति सीले अहिलेको युगमा अभूतपूर्व ढंगले ठूला परिवर्तनहरू भइरहेको बताउँदै मानवहरूले अभूतपूर्व चुनौतीको सामना गरिरहेको बताए। उनले त्यसलाई सही ढंगले सम्हाल्नका निम्ति पनि दुई देशको असल सम्बन्ध अपरिहार्य रहेको बताए। जी२० बैठकले विश्वको ध्यानाकर्षण भएको उल्लेख गर्दै सीले यहाँबाट कहाँ जाने भन्ने प्रश्न उनीहरुको मात्रै होइन, सबै देशको दिमागमा रहेको बताए।"
"कांग्रेसले भन्यो चुनावपछिको प्रधानमन्त्री देउवा नै हुन्, प्रचण्ड सकारात्मक छन्","काठमाडौं : नेपाली कांग्रेसले निर्वाचनपछि सरकारको नेतृत्व स्वभाविकरूपमा कांग्रेसले गर्ने बताएको छ। पार्टी कार्यालयमा सोमबार आयोजित पत्रकार सम्मेलनमा कांग्रेस प्रवक्ता प्रकाशशरण महतले सरकारको नेतृत्व कांग्रेसले गर्ने र प्रधानमन्त्री शेरबहादुर देृउवा हुने स्पष्ट पारे। १६५ सिटमध्ये ९१ एक्लैले लडेका छौं। यसबाट स्वभाविक नेतृत्व नेपाली कांग्रेसको हुन्छ। सरकारको नेतृत्व सभापतिज्यूले गर्नुहुन्छ, उनले भेन। उनले गठबन्धनमा माओवादी केन्द्रका अध्यक्ष पुष्पकमल दाहाल 'प्रचण्ड' पनि शेरबहादुर देउवाले सरकारको नेतृत्व लिने विषयमा सकारात्मक रहेको बताए।"
फ्रुट सोकिङ कार्यक्रम सम्पन्न,"काठमाडौं : आइतबार काठमाडौंमा फ्रुट सोकिङ कार्यक्रम सम्पन्न भएको छ। ऱ्याडिसन होटल काठमाडौंले उक्त कार्यक्रमको आयोजना गरेको हो। यो कार्यक्रम ऱ्याडिसन होटलको चौथो तल्लामा रहेको टेरेस गार्डेनमा सेट अप गरिएको थियो जसमा विभिन्न समुदायका महिला प्रोफेसनलाई आमन्त्रित गरिएको थियो। होटलका जेनेरल मेनेजर सुब्रोतो बेनेर्जीले सबै आमन्त्रितहरूलाई स्वागत र धन्यवाद दिँदै कार्यक्रमको सुरुवात गरे। त्यसपछि होटलका एकजिक्युटिभ सेफ सुनल कृष्ण कविराज ठाकुरले फ्रुट सोकङबारे संक्षिप्त व्याख्या गर्दै कार्यक्रमलाई अघि बढाए। कार्यक्रमका बारेमा जानकारी दिँदै होटलले वर्षौदेखि ड्राई फ्रुट, मसला, जडिबुटी र विभिन्न किसिमका पेय पदार्थ मिसाएर क्रिसमसका लागि केक तयार पारिने बताए। इतिहासमा क्रिसमसका लागि तयार पारिने केकको सामग्री कम्तिमा एक महिना अगाडि मिश्रण गरेर राख्नुपर्ने चलन छ। सहभागीहरूले उक्त मिश्रण तयार पार्दै रमाइलो वातावरण सिर्जना गरे। क्रिसमसको भावनाको साथ उत्सवलाई रमाइलो बनाउन सबैको सहभागिता थियो।"
स्याङ्जामा गठबन्धनका साझा प्रतिवद्धता,"स्याङ्जा : आसन्न निर्वाचन आउन ६ दिन बाँकी रहँदा स्याङ्जाका सत्ता गठबन्धनले साझा प्रतिवद्धता सार्वजनिक गरेका छन्। आगामी मङ्सिर ४ गते हुन लागिरहेको प्रतिनिधिसभा र प्रदेशसभा निर्वाचनलाई लक्षित गर्दै लोकतान्त्रिकवाम गठबन्धन स्याङ्जाका प्रमुखहरुले सामूहिक प्रतिबद्धता सार्वजनिक गरेका हुन्। नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा र नेपाल समाजवादी पार्टी स्याङ्जाका प्रमुखहरुसहितको बैठकले लोकतान्त्रिकवाम गठबन्धनकातर्फ साझा र सामूहिक प्रतिबद्धता गरेका हुन्। ग्रामीण क्षेत्रमा यातायातका पूर्वाधार गर्दै गुणस्तरीय पर्यटन ब्यावसाय विस्तार गर्ने, पर्यटनलाई समृद्धिको आधार बनाउने, कृषिमा आधुनिकीकरण तथा ब्यवसायीकरण गरी आत्मनिर्भर हुनुका साथै निर्यात गर्ने, जडिबुटीको ब्यवसायिक उत्पादन प्रशोधनमा जोड दिने, जनताको लगानी वृद्धि गरी ऊर्जा निर्यात गर्ने, शैक्षिक संस्थाहरको स्तरवृद्धि गरी बाहिरबाट समेत यहाँ उच्च शिक्षा हासिल गर्न आउने वातावरण निर्माण गर्ने, आधुनिक स्वास्थ्य सुविधा प्रत्येक पालिकामा पुर्याउने, खेलमैदान निर्माण गरी राष्ट्रिय तथा अन्तर्राष्ट्रिय खेलाडी उत्पादनमा जोड दिने रहेका छन्। त्यसैगरी सिद्धार्थ राजमार्गलाई दुई लेनमा स्तरोन्नतिका लागि पहल गर्ने, कालीगण्डकी, आँधीखोला, ज्याग्दीखोला, दरौंखोलामा आवश्यकताअनुसार हाइड्याम तथा करिडोरका लागि पहल गर्ने, स्याङ्जापोखरा सुरुङ मार्ग निर्माणका लागि पहल गर्ने, जिल्ला सदरमुकामबाट सबै पालिकाको केन्द्र जोड्ने सडकलाई बाह्रै महिना सञ्चालन हुनसक्ने गरी स्तरोन्नति गर्ने, पालिका केन्द्रलाई आर्थिक केन्द्रको रूपमा विकास गर्ने, गरिब तथा पिछडिएको वर्ग समुदायको उत्थानका लागि विशेष कार्यक्रम सञ्चालन गर्ने, महिला सशक्तिकरणका लागि महिला शिक्षा र रोजगारीमा जोड दिने प्रतिवद्धता छन्। दलित तथा जनजातिहरूलाई विशेष अवसर प्रदान गरी मूल प्रवाहीकरण गर्ने, ज्येष्ठ नागरिक, एकल महिला र अपाङ्गता भएका ब्यक्तिको जीवन सहज बनाउन विशेष ब्यवस्था गर्ने, बालबालिकाको चौतर्फी विकासमा जोड दिने, पिछडिएका स्थानहरूको विकासका लागि विशेष योजना कार्यान्वयनमा ल्याउने सामूहिक प्रण गरिएको संयुक्त विज्ञप्तिमा उल्लेख गरिएको छ। भ्रष्टाचारमुक्त तथा सुशासनयुक्त मानव विकास सूचाङ्कमा स्याङ्जालाई नमूना जिल्लाको रूपमा विकास गर्ने सङ्कल्पसहित लोकतान्त्रिकबाम गठबन्धन अगाडि बढेको विज्ञप्तिमा उल्लेख गरिएको छ। लोकतान्त्रिकवाम गठबन्धन सत्ता प्राप्तिका लागि नभई संविधानको रक्षा, जनताको बलिदानीपूर्ण संघर्षबाट प्राप्त गरेको समावेशी संघीय प्रजातान्त्रिक गणतनत्रको सुदृढीकरण, समावेशी, सहभागितात्मक तथा सन्तुलित विकास र गर्ने उल्लेख छ। स्याङ्जामा गठबन्धनको तर्फबाट प्रतिनिधिसभा तथा प्रदेशसभा सदस्यका लागि प्रस्तुत प्रत्यक्ष उम्मेदवारलाई पार्टी निर्णयअनुसार र समानुपातिकतर्फका उम्मेदवारलाई आआफ्नो पार्टीको चुनाव चिन्हमा मतदान गर्न पनि सामूहिक आह्वान गरिएको छ। नेपाली जनताको दशकौं लामो बलिदानीपूर्ण संघर्षबाट हासिल भएको उपलब्धीलाई संस्थागत गर्दै जनताको जीवनस्तर उकास्न, मुलुकको समृद्धिको यात्रालाई द्रूतता प्रदान गर्न र नेपालको शीर अन्तर्राष्ट्रिय जगतमा उचो राख्नका लागि पाँच दलीय गठबन्धन भएको जारी विज्ञप्तिमा उल्लेख छ।"
ब्याटिङ कोल्याप्स हुँदा हार्नुपर्यो : कप्तान रोहित,"काठमाडौं : यूएई विरुद्धको एकदिवसीय अन्तर्राष्ट्रियको पहिलो खेलमा खराब ब्याटिङका कारण पराजित हुनु परेको कप्तान रोहित पौडेलले बताएका छन्। त्रिवि क्रिकेट मैदानमा टस जितेर फिल्डिङ रोजेको नेपालले दुई सय ६४ रनको लक्ष्य पाएको थियो। तर, निर्धारित ५० ओभरमा नेपालले ९ विकेट गुमाएर एक सय ७९ रन बनाएर मात्रै बनाउन सक्यो। 'आजको खेल सुरुमा पावर प्लेमा बलिङ राम्रो भएन, जुन योजना बनाएका थियौं, त्यो एक्जिक्युट गर्न सकेनौं,' रोहितले खेलपछि भने, 'ब्याटिङमा हामी कोल्याप्स भयौं। दिपी दाई (दीपेन्द्रसिंह ऐरी) र अर्जुन (साउद)को पार्टनरसिप पनि भयो। तर' सुरुआतमा तीन विकेट सँगसँगै गए पनि दीपेन्द्र र अर्जुनले ब्याटिङ गरिरहँदा पनि जित्नेमा विश्वस्त रहेको उनले बताए। आइसीसी विश्वकप लिग२ अन्तर्गत नामिबियाविरुद्धको शृंखलाका लागि तयारीको रुपमा यो शृंखला रहेको बताउँदै रोहितले बाँकी खेलमा सबै १६ जना खेलाडीको प्रयोग हुने बताए। घरेलु मैदानमना आयोजित शृंखला हारबाट सुरुवात गरेको नेपालले दोस्रो खेल बुधबार खेल्ने छ। यस्तै अन्तिम खेल शुक्रबार हुनेछ। यूएईका कप्तान सीपी रिजवानले नेपालमा आएर खेल्दा खुशी लागेको प्रतिक्रिया दिए। धेरै समर्थक क्रिकेट हेर्न आउने भएकाले पनि यहाँ खेल्दा छुट्टै महसुस हुने बताए। आजको खेलमा बलिङब्याटिङ राम्रो भएको र आगामी खेलमा पनि यही मुमेन्टमलाई निरन्तरता दिने उनको भनाइ थियो।"
स्वचालित ब्याजदर बनाऔं : महासंघ,"काठमाडौं : राष्ट्रिय सहकारी महासंघले सहकारीको ब्याजदर स्वचालित बनाउन माग गरेको छ। सन्दर्भ ब्याजदरले सहकारीलाई सकस भएको भन्दै ब्याजदर निर्धारण बजारलाई छोड्न सरकारलाई आग्रह गरेको छ। महासंघले पटकपटक ध्यानाकर्षण गराउँदा पनि कुनै सुनुवाइ नहुनु दुःखद भएको विज्ञप्तिमा जनाइएको छ। वित्त बजारमा ठूलो उतारचढाव आउँदा सहकारी क्षेत्रमा सन्दर्भ व्यादरका नाममा लगाइएको क्यापले प्रतिकूलता सिर्जना गरेको महासंघले जनाएको छ। महासंघले केन्द्रीय संघ एवं राष्ट्रिय सहकारी बैंकलाई सदस्य संस्थासँग समन्वय र सहकार्य गरी सहजीकरण गर्न आग्रह गरेको छ। महासंघले सहकारी कर्जा सूचना केन्द्र, बचत तथा कर्जा सुरक्षण कोष तथा कर्जा असुली न्याधीकरणको अविलम्ब गठन गर्न माग गरेको छ। नियमित समन्वय गर्न, वित्तीय सुशासन कायम गर्न जोखिम विश्लेषण गरी कारोबार गर्न, सामान्य अवस्थामा भन्दा अधिक तरलता कायम राख्न, खर्चमा मितव्यतिता, खराब कर्जा असुलीमा ध्यान दिन महासंघले आग्रह गरेको छ।"
बुद्ध एयरले पोखरादेखि भारतका तीन गन्तव्यमा उडान गर्ने,"काठमाडौं : निजी क्षेत्रको अग्रणी वायुसेवा कम्पनी बुद्ध एयरले पोखरास्थित क्षेत्रीय अन्तर्राष्ट्रिय विमानस्थलबाट भारतका तीन गन्तव्यमा उडान सुरु गर्ने भएको छ। बुद्ध एयरका अनुसार पोखरा क्षेत्रीय अन्तर्राष्ट्रिय विमानस्थलबाट भारतका बनारस, दिल्ली र देहरादुनमा उडान गर्न लागिएको हो। 'नागरिक उड्डयन प्राधिकरणले पोखरा क्षेत्रीय अन्तर्राष्ट्रिय विमानस्थल सन् २०२३ को जनवरीदेखि सञ्चालनमा आउने जानकारी दिएको छ', कम्पनीले भनेको छ, 'त्यहाँबाट हुने पहिलो उडानका रुपमा बुद्ध एयरले पोखराबनारसपोखरा उडान गर्नेछ।' पोखराबनारसपोखराको उडान सातामा तीन दिन आइतबार, मङ्गलबार र बिहीबार हुने कम्पनीको भनाइ छ। एयर ट्राफिक रुटका लागि नेपाल सरकारले भारत सरकारसमक्ष पहल गरिरहेको भन्दै भारत सरकारबाट रुट र स्लट प्राप्त भएपछि पोखरादिल्लीपोखरा रुटमा दैनिक दुई उडान गरिने कम्पनीको भनाइ छ। कम्पनीले पोखरादेहरादुनपोखरा रुटमा सातामा तीनवडा उडान गर्ने जानकारी दिएको छ। हाल बुद्ध एयरले काठमाडौंस्थित त्रिभुवन अन्तर्राष्ट्रिय विमानस्थलबाट भारतको बनारसमा उडान गर्दै आएको छ।"
यूएईसँग ८४ रनले हार्यो नेपाल,"काठमाडौं : रोहन मुस्ताफाको अर्धशतकप्रेरित यूएईले एकदिवसीय अन्तर्राष्ट्रिय शृंखलाको पहिलो खेलमा नेपाल ८४ रनले पराजित गरेको छ। त्रिवि क्रिकेट मैदानमा टस हारेर ब्याटिङको निम्तो पाएको यूएईले निर्धारित ५० ओभरमा सात विकेट गुमाएर दुई सय ६३ रनको योगफल तयार गरेको थियो। दोस्रो इनिङमा नेपालले निर्धातिर ५० ओभरमा ९ विकेट गुमाएर एक सय ७९ रन मात्रै बनाउन सक्यो। नेपालका लागि डेब्यूट्यान्ट अर्जुन साउद र दीपेन्द्रसिंह ऐरीले अर्धशतकीय इनिङ खेले पनि जितका लागि पर्याप्त भएन। नेपालका लागि छैटौं नम्बरमा क्रिजमा उत्रिएका दीपेन्द्रले ८२ बलमा ६ चौकासहित अर्धशतक पूरा गरे। त्यसअघि डेब्यूट्यान्ट अर्जुन साउदले पनि अर्धशतक बनाएका थिए। ओपनिङमा आएका अर्जुनले ७७ बलमा पाँच चौकासहित अर्धशतक पूरा गरेका थिए। यूएईका रोहन मुस्ताफाले फालेको ७८औं बलमा उनी बोल्ड हुन पुगे। गुल्शन झा १९ र ललित राजवंशी ६ रनमा अविजित रहे। त्यसबाहेक अन्य ब्याटरको प्रदर्शन उल्लेखनीय रहेन। बलिङतर्फ यूएईका लागि डेब्यूट्यान्ट आयान अफ्जल खानले १० ओभरमा मात्र १४ रन खर्चिएर चार मेडनसहित सर्वाधिक चार विकेट लिए। बासिल हामिदले पाँच ओभरमा १३ रन खर्चेर एक मेडनसहित दुई विकेट चट्काए। त्यस्तै, जहुर खान, रोहन मुस्ताफा र अहमद राजाले एकएक विकेट लिए। पलिहो इनिङमा यूएईका लागि ७३ बलको सामना गरेका मुस्ताफाले सात चौकासहित ५३ रनको अर्धशतकीय इनिङ खेलेका थिए। त्यसअघि पहिलो विकेटका लागि ७५ रनको साझेदारी गर्दै मुहम्मद वासिमले ४४ तथा वृत्या अरविन्दले ४० रनको योगदान गरेका थिए। कप्तान सीपी रिजवान दुई रनमा आउट हुँदा अलिशान सारफुले २९ रन जोडे। बासिल हमिद १४, अफ्जल खान २६ रन बनाएर आउट हुँदा अहमद राजा २७ र जुनेद सिदिक्वी एक रनमा अविजित रहे। नेपालका लागि गुल्शन झाले ६ ओभरमा २६ रन खर्चेर दुई विकेट लिए। यस्तै, सोमपाल कामी र दीपेन्द्रसिंह ऐरीले एकएक विकेट लिए। नेपाल क्रिकेट संघ (क्यान)को आयोजनामा जारी सिरिजको दोस्रो खेल बुधबार र अन्तिम खेल शुक्रबार हुनेछ।"
चुनावकै दिन सुकुम्वासी बस्ती हटाउने सरकारको तयारी,"काठमाडौं : आगामी मंसिर ४ गते हुने प्रतिनिधिसभा तथा राष्ट्रियसभा निर्वाचनका दिन सुकुम्वासी बस्ती हटाउने सरकारले तयारी गरेको छ। अधिकार सम्पन्न बागमती सभ्यता एकीकृत विकास समितिले नदी तथा खोला किनारा लगायतका विभिन्न स्थानमा रहेका सुकुम्वासी वस्ती हटाउन लागेको हो। बस्ती हटाउने सरकारी निर्णयसँगै पीडितहरू मर्कामा परेका छन्। उनीहरूले आफूहरूलाई उठिवास लगाउन खोजे त्यसको प्रतिकार गर्ने समेत बताएका छन्। समितिले संकलन गरेको प्रारम्भिक तथ्याकंअनुसार काठमाडौँका २० वटा वडाका २७ स्थानमा सुकुम्वासी बस्ती छन्। समितिको तथ्याकंअनुसार तीन हजार ४९६ घरधुरी रहेका छन्। पीडितहरूले विकल्पविना सुकुम्वासी बस्ती हटाउन नहुने बताएका छन्। उनीहरूले सुरक्षित ठाउँ पाए स्थानान्तरण हुन तयार रहेको भन्दै विकल्पै नदिई हटाउन खोजिए सैह्य नहुने बताएका हुन्। समितिले १० दिनभित्र सुकुम्वासी बस्ती खाली गर्न भनेको थियो। सूचना अनुसार आगामी मंसिर ४ गते समयावधि सकिँदैछ। सुकुम्वासी बस्तीमा बस्दै आएका शान्तिनगर दीर्घशान्ती टोलका रमेश तामाङले भने, 'सरकारले हामीलाई विना विकल्प उठिबास लगाउन खोज्यो भने कुनैपनि हालतमा मान्दैनौं। हाम्रो मुख्य माग भनेको कित वैकल्पिक व्यवस्था हुनुपर्यो कि त हचुवाको भरमा हामीलाई विचल्ली पार्नु भएन।' बाग्मती सहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। २०५७ सालदेखि गैरीगाउँस्थित सुकुम्वासी बस्तीमा सीता थापा बस्दै आएकी छन्। जीवन धान्नै कठिन भएपछि तनहुँबाट उनी बाग्मती किनारमा आएर बसेकी थिइन्। 'वर्ष दिन काम गर्दा ६ महिना खान नपुग्ने हामी गाउँबाट पेट पाल्न काठमाडौं पसेका थियौं', उनी भन्छिन्, 'श्रीमान् ज्याला मजदुरी गर्नुहुन्छ। म सानो पसल गरेर खान्छु।' थापाले अहिले बसेको ठाउँमा सरकारले व्यवस्थित गरिदिए आफूहरूको राम्रो हुने बताउँछिन्। 'लालपुर्जा दिएर यहाँको बस्तीलाई यही व्यवस्थित गरिदिनु पर्छ। गरिखाने ठाउँमा हाम्रो व्यवस्थापन गर्नुपर्छ। यहाँबाट चोभारको डाँडामा थुपारिदिए भने के काम?', उनी थप्छिन्। गैरीगाउँमै बसोबास भयो भने धनीमानीका घरमा भाँडा मोलेर पनि सुकुमबासीले गरिखाने उनको बुझाइ छ। 'अन्तै टाढा लगेर राख्यो भने के खाने ? एक कोठा किन नहोस्, जहाँ बसेका छौं, त्यही बस्न दिनुपर्छ', उनी सरकारसँग आस गर्छिन्। गैरीगाउँस्थित बाग्मती किनारमा बस्दै आएकी रामकुमारी श्रेष्ठ एकल महिला हुन्। २०४५ सालमा रामेछापबाट काठमाडौं आएकी थिइन्, श्रीमानसँगै। पाँच वर्षअघि उनका पति खसे। 'गाउँमा केही छैन हाम्रो। काम गरेर खान नपुगेर सहरमा आयौं। सात जनाको परिवार छ', उनी भन्छिन्, 'सरकारले अन्त सारिदियो भने कमाएर खान गाह्रो छ।' बाग्मती सहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। समितिले नदी किनारामा अनधिकृत रूपमा निर्माण भएका घर टहरा तथा निर्माण सामग्री र सवारी साधनहरू हटाउन १० दिन समय दिएको जनाएको थियो। 'काठमाडौं उपत्यका भित्रका बागमती र यसका सहायक नदी किनाराहरूमा तोकिएको मापदण्डभित्र अनाधिकृत रूपले बनाइएका घरटहराहरू तथा थुपारिएका निर्माण सामग्री र सवारी साधनहरूका कारण नदीको दुवै किनारातर्फको सौन्दर्यीकरण कार्यमा गम्भीर अवरोध पर्न गएको हुँदा पटकपटक सार्वजनिक सूचना मार्फत सूचित गर्दा पनि उक्त सूचनाको वेवास्ता गरी हालसम्म पनि नदीको दायाँ बायाँ किनारा खाली गरेको नपाइएको हुँदा सूचना मिति २०७९ मङ्सिर ४ गतेसम्म अनिवार्य रूपमा त्यस्ता घरटहराहरू तथा थुपारिएका निर्माण सामग्री र सवारी साधनहरू हटाउनु हुन सम्बन्धित सबैमा जानकारी गराइन्छ', सूचनामा भनिएको छ।"
गठबन्धनले जिते ६ महिना सरकार बन्दैन : केपी ओली,"चितवन : नेकपा एमाले अध्यक्ष केपी शर्मा ओलीले पाँच दलीय गठबन्धन मुलुकका लागि हितकारी नभएको बताएका छन्। गठबन्धनको सरकारका कारण देश घाटामा गएको उनले बताए। विकास निमार्णका काम ठप्प रहेको बताउँदै उनले गठबन्धनले जिते मुलुक संकटमा फस्ने बताए। नेकपा एमाले चितवनले आयोजना गरेको चुनावी सभालाई सम्बाधेन गर्दै अध्यक्ष ओलीले विकास र समृपद्धिको लागि एमाले सरकार अनिवार्य भएको बताए। एमाले सरकार एमालेको लागि चाहिएको होइन। एमाले त प्रतिपक्षमा बसेपनि केही फरक पर्दैन होला, उनले भने, एमाले त पाँच वर्ष प्रतिपक्षमा बस्छ। तर यो गठबन्धनले फेरि जित्ने हो भने देश बर्वाद पार्छ। एमालेले जित्नैपर्छ। सरकारमा जानैपर्छ। देशलाई एक लयमा लोकतन्त्र र विकासको मार्गमा अगाडि बढाउन एमाले सरकारको आवश्यकता रहेको उनले बताए। 'स्वार्थीहरूको झगडालु सरकारलाई देशका लागि सोच्ने फुर्सद नै मिल्दैन। आपसमा मिलाउँदा मिलाउँदै देशका लागि सोच्ने फुर्सद नै छैन, ओलीले भने, एमालेमात्रै देश कसरी बनाउने भन्ने सोचिरहेको छ। उनले पाँच दलीय गठबन्धन देशका लागि अभिसाप भएको बताए। ओलीले देशको स्थिरताका लागि अगाडि बढाउन सुदृढ राष्ट्रिय शक्ति चाहिने बताए। यस्तो टालाटुली जोडेर बनाएको कठपुतली सरकारबाट केही हुँदैन। अस्थिरता हुन्छ। स्वार्थको टकराव भइरहन्छ। फेरि सरकार बदल्ने खेल भइरहन्छ, उनले भने, गठबन्धनले जित्ने हो भने ६ महिना सरकार बन्दै बन्दैन। बन्यो भने टिक्दै टिक्दैन। आफ्नो भाषणको अधिकांश समय गठबन्धनको विरोधमा खर्चिएका उनले एमाले सरकारमा नभए विकास नहुने दाबी गरे। छुचुन्द्रोले आफूभन्दा ६ गुणा बढी तौल खाना खानैपर्छ। हरदम ऊ भोकै हुन्छ भोकै भएकाले थरथर काप्छ। यो गठबन्धन सरकार भनेको पनि यही हो। खानकै लागि बनेको हो, उनले भने। सत्ता गठबन्धनले भरतपुरको गेष्ट हाउस चौरमा चुनावीसभा गरको दुई दिनपछि एमालेले आज चुनावी सभा गरेको हो।"
अल्का अस्पतालमा मधुमेहका बिरामीको निशुल्क स्वास्थ्य परीक्षण,"ललितपुर : अल्का अस्पतालले मधुमेह भएका बिरामीको निःशुल्क स्वास्थ्य परीक्षण गरेको छ। विश्व मधुमेह दिवसका अवसरमा ललितपुरको जावलाखेलमा रहेको अल्का अस्पतालले अस्पताल परिसरमा मधुमेह भएका बिरामीको निःशुल्क स्वास्थ्य परीक्षण गरेको हो। निःशुल्क स्वास्थ्य शिविरबाट ३ सय बढी मधुमेहका बिरामीको परीक्षण र औषधि वितरण गरिएको अस्पतालका प्रशासन प्रमुख भगवान केसीले जानकारी दिए। एचबीएवान सी, पीपी र फास्टिङलगायतका ल्याव टेष्टमा पनि निशुल्क परीक्षण गरिएको उनले जानकारी दिए। कार्यक्रममा चिकित्कसको सिफारिस अनुसार १० दिनसम्मका लागि पुग्ने औषधि पनि वितरण गरिएको थियो। निशुल्क स्वास्थ्य परीक्षणमा सहभागी भएकालाई २ हप्तासम्म 'फ्लोअप' गर्दा शुल्क नलाग्ने अस्पतालले जनाएको छ। त्यस्तै, अल्का अस्पतालले विश्व मधुमेह दिवसका अवसरमा बिहान जनचेतनामुलक र्याली पनि निकालेको थियो। अस्पताल परिसरबाट सुरु भएको र्याली पुल्चोक, मंगलबजार, लगनखेल, कुमारीपाटी, जावलाखेलहुँदै अस्पताल प्राङगणमा पुगेर टुंगिएको थियो। र्यालीमा अस्पतालका अध्यक्ष कुमार थापा, सञ्चालक रामेश्वर थापा, कार्यकारी निर्देशक विद्या श्रेष्ठ थापा लगायतकाको उपस्थिति थियो।"
विराटनगरमा निःशुल्क मधुमेह जाँच,विराटनगर : विराटनगरस्थित न्यूरो कार्डियो एण्ड मल्टिस्पेशियालिटी हस्पिटलले १०६ जना नागरिकको निःशुल्क मधुमेह जाँच गरेको छ। विश्व मधुमेह दिवसको अवसर पारेर सोमबार अस्पतालले निःशुल्क मधुमेह जाँच गरेको हो। चेकजाँचसँगै अस्पतालले उनीहरुलाई आवश्यक परामर्श समेत दिएको छ। मधुमेह सम्बन्धी सचेतनाका निम्ति अस्पतालले विगत एक दशकदेखि विश्व मधुमेह दिवस मनाउँदै आएको छ। सोमबार पनि दिवसकै अवसर पारेर लायन्स क्लब अफ विराटनगरसँगको सहकार्यमा अस्पतालले विभिन्न कार्यक्रमको आयोजना गरेको थियो। मधुमेह र यसले मानव शरीरमा पुर्याउने असरका सन्दर्भका आवश्यक सचेतना फैलाउन कार्यक्रमको आयोजना गरिएको अस्पतालका आउटरिच प्रोग्राम कोअर्डिनेटर भारत श्रेष्ठले बताए। मधुमेह दिवस र सो सम्बन्धि सचेतनालाई दृष्टिगत गर्दै अस्पतालले आगामी एक हप्तासम्म मधुमेहको चेकजाँचमा छुट समेत दिने भएको छ। आगामी एक हप्तासम्म मधुमेहको चेकजाँचमा २५ प्रतिशत छुटको व्यवस्था गरिएको अस्पतालले जनाएको छ।
एमालेको विकल्प अरु राजनीतिक शक्ति हुँदैनन् : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले एमाले नेतृत्वमा आए मुलुकलाई सहि दिशा र गन्तव्यमा पुराउन सकिने बताए। सोमबारका काठमाडौंमा आयोजित पार्टी प्रवेश कार्यक्रममा पोखरेलले मुलुकको राष्ट्रियता र विकास तथा समृद्धिका लागि एमालेले काम गरेको भन्दै अब एमाले नेतृत्वमा आए मुलुकलाई सहि दिशा र गन्तव्यमा पुर्याउन सक्ने बताएका छन्। उनले अहिले सिद्धान्तहिन, उद्देश्यविहीन र गन्तव्यहीन गठबन्धन एकातिर र मुलुकको राष्ट्रियताको रक्षा गर्ने एमाले अर्कोतिर रहेकाले एमालेले नेतृत्व गरेको राजनीतिक ध्रुवको वरिपरि गोलबन्द हुनुपर्ने बेला आएको जिकिर गरे। पोखरेलले अब नेकपा एमालेको विकल्प अरु राजनीतिक शक्तिहरु हुन नसक्ने बताए। त्यस्तै, पोखरेलले पार्टीमा प्रवेश गरेकाहरुको राजनीतिक र सांगठानिक जीवनको सुनिश्चितता एमालेले गर्ने धारणा राखे।"
निर्वाचनमा खटिने सुरक्षाकर्मीलाई स्वास्थ्य सामग्री हस्तान्तरण,बागलुङ : आगामी मंसिर ४ गते हुने प्रतिनिधिसभा तथा प्रदेशसभा निर्वाचनमा खटिने महिला सुरक्षाकर्मीहरूलाई स्वास्थ्य सामग्री हस्तान्तरण गरिएको छ। निर्वाचनमा बागलुङ जिल्लाभर खटिने ३ सय २८ जना महिला म्यादी प्रहरी र नेपाल प्रहरीलाई सोमबार प्राथमिक उपचार बक्स र स्यानिटरी प्याड वितरण गरिएको हो। जिल्ला प्रहरी कार्यालय बागलुङ र अनौपचारिक क्षेत्र सेवा केन्द्र (इन्सेक) बागलुङको संयोजन र आदर्श सञ्चार सहकारी संस्था लिमिटेड र नर्वदा टेड्रसको सहयोगमा जिल्लामा निर्वाचनको सुरक्षामा खटिएका ६७ महिला प्रहरी र २ सय ६१ म्यादी प्रहरीलाई एकएक थान स्यानीटरी प्याड वितरण गरिएको जिल्ला प्रहरी कार्यालय बागलुङका प्रमुख प्रहरी उपरीक्षक (एसपी) दयानिधी ज्ञावलीले बताए। उनले प्राथमिक उपचारका लागि आवश्यक औषधि र स्वास्थ्य सामग्री प्रहरी कार्यालय र स्यानीटरी प्याट सहकारी र टेड्रसले उपलब्ध गराएको बताए। एसपी ज्ञावलीले जिल्लाको सबै निर्वाचन स्थलमा खटिएका महिला सुरक्षाकर्मीका लागि उक्त सामग्री हस्तान्तरण गरिएको बताए। 'सुरक्षामा खटिँदा महिला प्रहरीहरूलाई आदर्श सञ्चार सहकारी संस्था लिमिटेडकी अध्यक्ष हुमाकुमारी जिसी (अञ्जु)ले महिलाहरू निर्वाचनमा दुरदराजमा सुरक्षामा खटिएको समयमा महिला सुरक्षाकर्मीहरूलाई महिनावारी (रजस्वला) हुँदा हुनसक्ने समस्या समाधानका लागि स्यानिटरी प्याड सहयोग गरेको बताइन्। उनले सहकारीको सामाजिक उत्तरदायित्व अन्तर्गत प्रहरीसँगको सहकार्यमा स्यानिटरी प्याड वितरण गरिएको बताइन्।
"कांग्रेसले निर्वाचन आयोगलाई भन्यो भोट माग्न पैंसा बाँडियो, अनुगमन गर्नुपर्यो","काठमाडौंः नेपाली कांग्रेसले निर्वाचन आचारसंहिता उल्लघंनका घटनाहरुको अनुगमन गर्न निर्वाचन आयोगलाई आग्रह गरेको छ । सोमबार पत्रकार सम्मेलन गर्दै कांग्रेस प्रवक्ता प्रकाशशरण महतले निर्वाचन आचारसंहिता उल्लघंनका घटनाहरुको अनुगमन गर्न आयोगलाई आग्रह गरे । महतले भने, एमालेबाट प्रलोभन दिने,संघ संस्थालाई प्रयोग गर्ने प्रवृत्ति भएको खबर पाएका छौं । निर्वाचन आचारसंहिता उल्लघंनका घटनाहरुको कडाइका साथ अनुगमन गर्नुहुन आयोगसमक्ष माग गर्छौं । महतले गफले मात्रै देश नबन्ने बताए । महतले भने, कुराले देश बन्दैन । देश बनाउन डेडिकेसन चाहिन्छ । महतले भने, केपी शर्मा ओलीजीले जस्तो हामी विपक्षीतर्फ खनिदैनौं । उदार छौं, धेरै आलोचनालाई पचाउँछौं । उनले देशमा विकासले गति नलिएको बताए । महतले देश बनाउन भिजनसहितको पार्टी आवश्यक हुने बताए।"
साहित्यकार ज्ञवाली सम्मानित,"काठमाडौं : अभिनव साहित्य समाजले साहित्यकार प्राडा रामप्रसाद ज्ञवालीलाई सम्मान गरेको छ। वरिष्ठ साहित्यिक पत्रकार चेतन घिमिरेले साहित्यकार एवं अभिनव साहित्य समाजका अध्यक्ष गोविन्द घिमिरे' बेदमणि' द्वारा पिताको नाममा स्थापना गरिएको ३० हजार राशीको 'हरि अभिनव विद्वत प्रतिभा पुरस्कार'ले साहित्यकार प्राडा ज्ञवालीलाई दोसल्ला र अभिनन्दनपत्र सम्मान प्रदान गरे। सो अवसरमा अभिनव साहित्य समाजले स्रष्टा सर्वानन्दा सरस्वतीको पहिलो कृति' देशको खबर (गीत सङ्ग्रह)'समेत लोर्कापण गर्यो। पत्रकार घिमिरेले नेपाली साहित्यलाई विविध विषयका १०७ वटा पुस्तक दिइसकेका ज्ञवालीका साहित्यिक आयाम उज्यालो तर्फ र जीवन जीउने मार्ग डोर्याउने किसिमका रहने गरेको बताए। सर्वानन्दा सरस्वतीद्वारा लिखित साहित्यकार एवं समाज सेवीव सन्त रिजालद्वारा प्रकाशित 'देशको खबर (गीत सङ्ग्रह)'का बारेमा साहित्यकार परशुराम परासरले समीक्षा गर्दै किताबमा तीन छुट्टाछुट्टै विषयमा गरी तीज गीतिलयमा ५४ वटा, अस्तित्वको खोज गर्ने सन्दर्भ सामहिक १८ वटा र कोरोना कहरका १९ वटा विविध भावका गीत रहेको जानकारी गराए। आँखाको समस्या एवं मुटु लगायत विविध स्वास्थ्य समस्यासँग जुद्दै साहित्यमा उदाउँदै गरेकी सर्वानन्दा सरस्वती नेपाल स्काउटका स्काउट शिक्षक, सहकारीकर्मी एवं सञ्चारकर्मी पनि हुन्।"
अबको प्रधानमन्त्री राजेन्द्र लिङ्देन हुन् : राप्रपा नेता पौडेल,"विराटनगर : राष्ट्रिय प्रजातन्त्र पार्टी (राप्रपा)का नेता उद्धव पौडेलले अब मुलुकको प्रधानमन्त्री पार्टी अध्यक्ष राजेन्द्र लिङ्देन बन्ने दाबी गरेका छन्। पुराना शक्तिमा मतदाताको भरोसा टुटेको र नयाँ समूहसँग विश्वास पैदा भइनसकेको अवस्थामा आगामी निर्वाचनबाट पार्टीले चामत्कारिक परिणाम ल्याउने र पार्टी अध्यक्ष लिङ्देन मुलुकको प्रधानमन्त्री बन्ने उनको भनाइ छ। 'राप्रपाले शासकीय स्वरूप, शिक्षा, स्वास्थ्य, न्याय, रोजगारी सिर्जना, पूर्वाधार निर्माण, विकास, समृद्धि जस्ता विषयमा जनता सामु भरपर्दो विकल्पअगाडि सारेको छ। इतिहासको सम्मान, धर्म, संस्कृति, परम्पराको संरक्षण राप्रपाले गर्छ। जनताले एजेन्डा मन पराएका छन्,' राप्रपाको कार्यसम्पादन समितिका सदस्य पौडेलले भने। विराटनगरमा सोमबार पत्रकार सम्मेलनको आयोजना गर्दै उनले भने, 'यो निर्वाचनमा सिंगो देशले नै नेतृत्व परिवर्तन चाहिरहेको अवस्था छ। आम जनसमुदायले राजेन्द्र लिङ्देनको नेतृत्व देख्न चाहिरहेका छन्। स्वभाविक रूपमा राप्रपाले देशको नेतृत्व गर्ने अवस्था आउँदा पार्टीले राजेन्द्रलाई नै प्रधानमन्त्रीका रूपमा अगाडि बढाउँछ। अबको प्रधानमन्त्री राजेन्द्र लिङ्देन हुन्।' लिङ्देनले राप्रपाभित्र नेतृत्व परिवर्तनका लागि गरेको संघर्ष र सफलताबाट स्थानीय तहको निर्वाचन र आगामी निर्वाचनका लागि युवा उम्मेदवारीको आकर्षण बढेको उनको दाबी छ। यथास्थितिमा देशअगाडि बढ्न सक्दैन भन्ने निस्कर्ष निकालेर मुलुक बदल्न सम्भव छ भन्ने जागरणसहित राप्रपाले यो निर्वाचनलाई अवसरका रूपमा लिएको पौडेलले बताए। 'क्रान्ति, परिवर्तन र आन्दोलनका नाममा हामीले धेरै वर्ष खेर फाल्यौं। ३०४० वर्षअघि हामीसरह रहेका देश धेरैअगाडि बढिसके,' उनले भने, 'हामी अझै पनि गरिबी, पछौटेपन, रोग, भोक र अशिक्षासँग जुधिरहेका छौँ। आम मतदातालाई परिवर्तनका पक्षमा मतदान गर्न आह्वान गर्छौं।' उनले ठूला भनिने दल र नेताहरुको गलत नीति, गलत शैली र अकर्मण्यताका कारण वर्तमान राजनीतिप्रति वितृष्णा जागिरहेको बेला राप्रपामा नेतृत्व परिवर्तन भएपछि युवाहरु राजनीतिमा समाहित हुने लहर चलेको बताए। पौडेलले यसपटक प्रत्यक्षतर्फ २० सिटभन्दा बढी जित्ने र समानुपातिकमा राप्रपा पहिलो दल बन्ने दाबीसमेत गरे। 'आगामी संसदमा राप्रपा हस्तक्षेपकारी शक्तिको रूपमा आउने छ। राप्रपा सत्ता हैन, मुद्दा केन्द्रित बन्छ,' उनले भने, 'सरकारको नेतृत्व गर्ने अवसर आउँदा जनमतको सम्मान गर्दै राप्रपा सरकारमा जान्छ र नेतृत्व गर्छ। त्यही भएकाले उच्च मनोबलका साथ चुनावमा होमिएका छौँ।' राप्रपाले प्रतिनिधिसभातर्फ १४२ र प्रदेशसभातर्फ २८६ निर्वाचन क्षेत्रमा उम्मेदवारी दिएको छ। नेता पौडेल प्रतिनिधिसभातर्फ राप्रपाबाट समानुपातिक उम्मेदवार हुन्। विराटनगरमै जन्मिएका ६८ वर्षीय पौडेलले चलचित्र क्षेत्रमा निरन्तर ४ दशक विताए। नेपाली चलचित्र क्षेत्रको विकास, रोजगारी सिर्जनामा आफूले महत्वपूर्ण भूमिका निर्वाह गरेको र विगत १ दशकदेखि राजनीतिमा सक्रिय रहेको उनको भनाइ छ। पौडेल २०३९ सालमा विराटनगरको उपप्रधानपञ्च बनेका थिए।"
महोत्तरी १ मा लक्ष्मीको उद्घोष माओवादी किल्ला तोड्छौं,"बर्दिबास : महोत्तरी१ मा नेकपा एमालेका प्रतिनिधिसभा सदस्य उम्मेदवार लक्ष्मी महतो खरोरूपमा प्रस्तुत हुने एक परिवर्तनको सम्बाहकका रूपमा परिचित छन्। क्रान्तिकारी स्वभावका उनी यहीँ क्षेत्रबाट दोस्रोपटक प्रतिनिधिसभाको उम्मेदवार बनेका हुन्। पूर्व प्रधानपञ्चसमेत रहेका महतोको उम्मेदवारीले लागातार तीनपटक चुनाव जितिसकेका माओवादी केन्द्रका नेता गिरिराजमणि पोखरेललाई पाँच दलीय गठबन्धनको बिँडो थाम्न हम्मे परेको छ। उनै महतोको भित्रि कथा धेरैलाई थाहा छैन। तत्कालीन निगौल गाविसमा ५८ वर्षीय महतो समान्य किसान परिवारमा जन्मिए। उनका बुबा रामचन्द्र महतो र आमा निर्सी देवी खेतीपाती गरेर गुजारा गर्थे। पाँच दाजुबहिनीमध्ये उनी साइला हुन्। उनलाई धेरैले ग्रामीण भेगमा मुखियाजी भनेर चिन्छन्। क्रान्तिकारी स्वभाव र मुखियाजीबाट महतो चिनिनुका कारण भने रोचक छन्। निगौलस्थित त्रिभुवन उच्च माध्यमिक विद्यालयमा कक्षा ५ सम्म उनी प्रथम स्थान ल्याउँथे। तर उनलाई सुरुमा धेरैले हेप्थे। शोषण गर्थे। १० कक्षामा पुग्दासम्म त्यसै कारण पढाइप्रति उनको रुची घट्यो। म कक्षामा पहिले आउँदा पनि पहिलो डेस्कमा बस्न दिँदैनथ्यो। शोषण गरिन्थ्यो। मेरो किताब पछाडि राखदिन्थ्यो। त्यसैका लागि झगडा पर्थ्यो, लडाइँ हुन्थ्यो। त्यहीँ लडाइँले मलाई क्रान्तिकारी बन्न मजबुर गर्यो, पुराना दिन सम्झिदै उनले भने। ८ कक्षामा पढ्दासम्म त राम्रो पढेर सरकारी जागिर खानुपर्ने सोच भए पनि विभेदले भने उनको त्यो सपना अधुरै रह्यो। उनले पढाई छोडेर खेतीपातीमै आमाबुबालाई सघाउन थाले। लडाकु स्वभाव हुनुका पछाडि महतोको अर्को कथा पनि छ। १२ वर्षकै उमेरमा उनी कुस्ती खेल्न सुरु गरेका थिए। त्यहीँ बेला मैले आफूभन्दा १० गुणा बढी तागत भएका पहलवानसित कुस्ती खेलेँ। मेरो खेल्ने तरिका केही फरक थियो। टाउकोमा टाउको बजारेर उनीहरूलाई हराउँथे। त्यहीँबाट मेरो आत्मबल बढ्यो र लडाकु स्वभावको भए, उनले भने, नेताजी सुवासचन्द्र बोसलाई म फलो गर्थे। टिभी च्यानलमा उनको विचार सिद्धान्त देखेर प्रभावित भएको थिएँ। ७ घण्टा साइकल चढेर भगत सिंह, सुकदेव सिंह, राजगुरुलगायतका क्रान्तिकारी नेताबारेमा बनेको फिल्म हेर्न सितामढी जान्थे। परिवारमा तीन छोरीको बिहेवारी र राम्रो पढाई लेखाई खेतीपातीले भविष्य राम्रो हुने सम्भावना देखेनन्। आर्थिकरूपले बलियो हुनुपर्छ भन्ने सोचका साथ अघि बढे। जनकपुरधामका मारवाडीबाट प्रभावित भएर व्यापार सुरु गरे। २०४९ सालमा आफ्नै गाउँ निगौलमा इट्टाभट्टा सञ्चालनमा ल्याए। त्यतिबेला पैसा नहुँदा पनि इमान्दारिता देखेर साथीभाइले आर्थिक सहयोग गरेका थिए। अढाई सय गरिब परिवारलाई रोजगारी उपलब्ध गराए। सुरुवाती दिनमा व्यापारमा घाटा लाग्यो। जग्गा बेचेर घाटा व्यवस्थापन गरे। कक्षा १० मै पढ्दा नेपाल विद्यार्थी संघ (नेविसंघ) मा आबद्ध भएका उनी विस्तारै राजनीतिमा पनि सक्रिय भए। गाउँ गाउँमा भइरहेको दमन शोषण हेर्न नसकेर राजीतिमा सक्रिय भएको उनले सुनाए। २०४८ सालको प्रजातान्त्रिक आन्दोलनमा उनले सक्रिय भूमिका निर्वाह पनि गरे। कांग्रेसमा सक्रिय हुँदाहुँदै २०५४ सालको स्थानीय निर्वाचनमा पनि टिकट पाएनन्। समर्थकले उनैलाई चुनाव लड्न दबाब दिए। गाउँमा विकास चाहिएको थियो। सडक बाटोको सबैभन्दा ठूलो समस्या थियो। समाजमा अन्याय र अत्याचार पनि उत्कर्षमा थियो। त्यसैले क्रान्तिकारी व्यक्तिलाई राजनीतिमा ल्याउनुपर्छ जनताको माग थियो, उनले भने, बच्चैदेखि मेरो स्वभाव बुझेकाहरूले मलाई जबर्जस्ती उम्मेदवारी दिन लगाए। सबैले भन्थे सुधार लक्ष्मीबाट मात्र सम्भव छ। त्यो बेला गाउँका नेताहरूले झगडा लगाएर गाउँमा पञ्चायती गर्थे। गरिब र उत्पीडितलाई विभेद् गर्यो। प्रशासनले त्यतीबेला पैसा खान्थे दुबैतर्फबाट पीडित थिए। खरो र सत्य बोल्ने हुँदा कांग्रेसले टिकट नदिएको उनी सम्झिन्छन्। यसले खरो र साँचो बोलदिन्छ। जो छलकपटक गर्छ उसैले मात्र राजनीति गर्न सक्छ नेताहरूको बुझाइ थियो। स्वतन्त्रबाट चुनाव लड्दा महतोले कांग्रेस, एमाले र राप्रपाका बलिया उम्मेदवारलाई हराए। बहुमत नहुँदा पनि गाविसमा उनले पाँच वर्षे कार्यकालमा ऐतिहासिक काम गरेको स्थानीयहरू बताउँछन्। २०५६ सालमा जिल्ला विकास समितिले जिल्लाको ७६ गाविसमध्ये निगौल उत्कृष्ट पालिका चुनिए। महतोको त्यो बेला न्याय र किसानका लागि गरेको कामको चर्चा अझै हुने गरेको छ। उनले भारतको पञ्जाब राज्यमाजस्तै कृषि सडकमा जोड दिए। झण्डै २० वटा कृषि सडक बनाए। त्यतिबेला उनले गरेको न्यायका कारण पनि उनी चर्चित थिए। न कसैसँग डराउँथे, न झुक्थे न बदनामीकै डर हुन्थ्यो। सत्य र न्ययायको अनुयायी बताउने महतोलाई त्यसै कारण क्रूर पनि कतिपयले भन्थे। त्यतिबेला गाविसमा शासन गर्दा राजाजस्तै मेरो नीति थियो। शान्ति सुरक्षा, न्याय र विकास प्राथमिकतामा थियो। न्याय गर्दा अलि क्रूर बन्नुपर्छ। आफ्नो, विरानो र ठूलोमान्छे ठानेर कसैलाई छुट दिइन्। त्यसैले केहीले मलाई तानाशाह पनि भन्न भ्याए, उनले थपे। त्यतिबेला भ्रष्टाचार रोक्न पनि जुक्ति लगाएका थिए। अग्रिम विकास गरेर उनले भ्रष्टाचारमा हदसम्म नियन्त्रण गरेका थिए। अग्रिम विकास निर्माणका काम गर्थे। पैसा नभएपछि बाँडफाडका लागि लडाइ हुने कुरै भएन। पहिल्यै उधारो काम गराउँथे बजेट आएपछि ती उधारो चुक्ता गर्थे। त्यसमै सबै पैसा खर्च हुन्थ्यो। अनि कसरी घुस खान्छ मान्छेले, महतोले थपे। पछि हुँदाहुँदै उनी दानका लागि पनि चर्चामा आइरहे। जो पढ्न चाहन्थे, उपचारमा समस्या हुन्थ्यो उनीहरूमध्ये कयौंलाई उधार गरेर पढाई र उपचार गराइदिएको उदाहरण छ। दान र इमान्दार राजनीतिका कारण उनको आयस्रोत कम हुँदै गयो। २०५८ सालतीर बैंकले उनको जग्गा नै लिलाम गर्यो। पछि उनका छोराले व्यवसाय सम्हाल्न थाले। उनले गरिब विपन्न र समाजलाई परेको बेला आर्थिक सहयोग गर्नबाट कहिल्यै पछि परेनन्। झण्डै डेढ दर्जन सार्वजनिक दलान, मन्दिर, विद्यालयलगायतका भौतिक संरचना निर्माणमा आर्थिक सहयोग गरेको विवरण रहेको उनका छोरा मनोजले सुनाए। हुँदाहुँदै २०७२ सालमा मधेसका एजेण्डासहित मधेस आन्दोलन भयो। उनी आन्दोलनमा दिनरात खटे। त्यसै क्रममा असई थमन विक हत्या प्रकरणमा उनको नाम पनि मुछियो। ती मुद्दा झुटो रहेको र राज्यले जबर्जस्ती फसाउन खोजेको महतोको दाबी छ। त्यसअघि महतोले २०७० सालको चुनावमा यहीँ क्षेत्रबाट आफ्नी श्रीमती राजकुमारी देवीलाई तत्कालीन सदभावना पार्टीबाट चुनाव लड्न सहयोग गरे। तर उनी पराजित भइन्। म जहिल्यै सत्यका लागि लडिरहन्छु। कहीँकतै मेरो हत्या भयो भने रामकुमारीले सत्यका लागि लड्नुपर्छ भनेर उनलाई चुनाव लडाए। झाँसीकी रानी सिरियल देखेपछि श्रीमतीलाई पनि राजनीतिमा आएर क्रान्ति गर्न मन लागेको थियो, उनले भने। त्यतिबेला पराजित भएकी राजकुमारी २०७४ सालको स्थानीय निर्वाचनमा गौशाला नगरपालिकाको उममेयरमा लडिन् तर दोस्रो पटक पराजय बेहोरिन्। गत स्थानीय तहको निर्वाचनमा भने उनका छोरा डा दीपेन्द्र महतो नगरपालिकाको मेयरमा विजयी भए। प्रतिनिधिसभा र प्रदेशसभाको निर्वाचन नजिकिएपछि लक्ष्मी उम्मेदवारी दिने तरखरमा थिए। महतोको लोकप्रियताकै कारण नेकपा एमालेले उनलाई टिकट दिएर उम्मेदवार बनाउन तयार भयो। मधेस केन्द्रित दलहरू विचारको राजनीति छोडिसकेपछि आफू एमाले प्रवेश गरेर यहाँका उत्पीडित र गरिब जनताका लागि उम्मेदवारी दिएको उनको भनाइ छ। गिरिराजमणि पोखरलेले १५ वर्ष यहाँबाट जितेर पटकपटक मन्त्री भए तर गरिबका लागि केही गर्न सकेनन्। हरहिसाब पनि दिएनन्। त्यसैले यहाँका जनताका लागि काम गर्न पार्टीले मलाई उम्मेदवार बनाएको छ, उनले थपे।"
पैसाको राजनीति हावी हुँदै गएकोमा चिन्ता,"काठमाडौं : पैसाको राजनीति हावी हुँदै गएको भन्दै सरोकारवालाले चिन्ता व्यक्त गरेका छन्। काठमाडौं स्कुल अफ ल भक्तपुरले वर्तमान निर्वाचन प्रणालीलाई मितव्ययी र पारदर्शी बनाउन चाल्नुपर्ने कदमहरू विषयमा सोमबार राजधानीमा गरेको अन्तरक्रिया कार्यक्रममा सहभागी वक्ताहरूले अहिलेको मुख्य समस्या नै पैसावालहरूबाट राजनीतिक कसरी जोगाउने भन्ने चिन्ता रहेको बताए। टिकट पाउनदेखि जित्नसम्म पैसा चाहिने भएपछि पैसा नभएकाले उम्मेदबार हुनेसम्म कल्पना गर्न छोड्नुपर्ने भएकोले राजनीति पैसा भएका अपराधीहरूलाई सुम्पनुपर्ने अवस्था आएको उनीहरूको भनाइ थियो। पूर्व निर्वाचन आयुक्त भोजराज पोखरेलले निर्वाचन खर्चमा वृद्धि नै निर्वाचनको अहिलेको मुख्य चुनौती रहेको बताए। पैसाकै कारण निर्वाचन हार समेत हुनसक्ने भएकाले राजनीतिक दलहरूले चुनावमा पैसा खर्च गर्ने गरेको उनले जनाए। निर्वाचनमा उम्मेदवारहरूले दिएको खर्चको विवरण ९० प्रतिशतको झूट नै हुन्छ, उनले भने, उनीहरूले निर्वाचन आयोगले तोकेको सीमाभन्दा बढी नै खर्च गरेका हुन्छन्। पूर्व निर्वाचन आयुक्त पोखरेलले निर्वाचनमा नो भोटको व्यवस्था हुनुपर्ने पनि सुझाए। नो भोटको व्यवस्था भए जनताले पार्टीहरूले पैसावाल मानिसलाई मात्रै उम्मेदवारी बनाएमा नो भोट गर्न सकिने उनको भनाई थियो। यसले गर्दा राजनीतिक दललाई पैसावाल नभई इमान्दार उम्मेदवारी उठाउन दवाव पर्ने उनको भनाइ थियो। पूर्व अर्थ सचिव शिशिर ढुंगानाले निर्वाचनै पिच्छे निर्वाचन खर्च बढ्दै गएको भनी चिन्ता व्यक्त गरे। उनले यसले राजनीति र त्यसपछि लोकतन्त्रप्रति नै वितृष्णा जोगाउने चिन्ता रहेको उनले बताए। जसरी पनि चुनाव जित्न जति पनि पैसा खर्च गर्ने अनि चुनाव खर्चका लागि व्यापारी वा अन्यसँग पैसा चन्दा माग्दा जितेपछि जनताको होइन। चन्दावालको इच्छाअनुसार काम गर्नुपर्ने बाध्यता आइपर्ने उनको भनाइ थियो। यस हिसावले विजयी उम्मेदवार जनताप्रति नभई चन्दादाताको रुचि अनुसार काम गर्नुपर्ने बाध्य हुने उनले बताए। यही कारण चुनेर पठाउने जनतामा वितृष्णा पैदा हुने उनले बताए।"
"गोरखामा मैले, तनहुँमा पौडेल र लमजुङमा गुरुङले जिते मनाङसम्मको विकास हुन्छ : प्रचण्ड","बेंसीसहर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले निर्वाचनपछि गठबन्धनको सरकार बन्ने वित्तिकै द्वन्द्वपीडितको मुद्दा सम्बोधन हुने बताएका छन्। लमजुङको राइनास नगरपालिकाको सातविसेमा सोमबार भएको गठबन्धन दलको चुनावी सभालाई सम्बोधन गर्दै अध्यक्ष प्रचण्डले युद्धपीडितका परिवारलाई राहत र परिपुरणका कार्यक्रमसहितको विधयेक पारित गर्ने विश्वास दिलाए । म यहाँहरुलाई पुरै विश्वासको साथ र गम्भीरताका साथ भन्न चाहन्छु । गठबन्धनको भावी सरकार बन्ने वित्तिकै पहिलो काम युद्ध पीडितको मुद्दा सम्बोधन हुनेछ,' प्रचण्डले भने, ' मैले भनेअनुसार सबैलाई समान व्यवहार गर्ने विधयेक पारित गरिनेछ । हिजोका घाउहरुलाई मलमपट्टी लगाउने, उनका परिवारलाई राहत, परिपुरणका कार्यक्रमसँगै सम्मान र परिचयपत्रको व्यवस्था गरिने उनले बताए । अध्यक्ष प्रचण्डले आफू गोरखामा, नेपाली कांग्रेसका वरिष्ठ नेता रामचन्द्र पौडेल तनहुँमा र लमजुङमा देव गुरुङले जितेर गोरखा, तनहुँ, लमजुङ र मनाङसम्मको विकासमा टेवा दिने बताए । सोहि कार्यक्रममा सम्बोधन गर्दै नेपाली कांग्रेसका वरिष्ठ नेता रामचन्द्र पौडेलले मुलुकमा राजनीतिक क्रान्ति पूरा भएकाले अबको बाटो विकास र सम्वृद्धिको हुनुपर्नेमा जोड दिए । उनले वर्तमान संविधानको रक्षा गर्दै यसकै आधारमा विकासको गति दिन गठबन्धन आवश्यक रहेको औंलाए । कार्यक्रममा प्रतिनिधिसभा सदस्य उम्मेदवार एवं माओवादी केन्द्रका महासचिव देवप्रसाद गुरुङले मध्यपहाडी र डुम्रे, बेंसीसहरहुँदै मनाङसम्मको सडक स्तरवृद्धि गरी जिल्लाको विकासलाई अघि बढाउने प्रतिवद्धता जनाए । प्रदेशसभा सदस्य उम्मेदवार एवं नेपाली कांग्रेसका जिल्ला सभापति डा टकराज गुरुङले जिल्लाको विकास निर्माणलाई गति दिन गठबन्धनको विजय हुन आवश्यक रहको औंल्याए।"
नेपालका लागि दीपन्द्रको अर्धशतक,काठमाडौं : यूएईविरुद्ध एकदिवसीय शृंखलाको पहिलो खेलमा दुई सय ६४ रनको लक्ष्य पछ्याइरहेको नेपालका लागि दीपेन्द्रसिंह ऐरीले अर्धशतक बनाएका छन्। त्रिवि क्रिकेट मैदानमा नेपालका लागि छैटौं नम्बरमा क्रिजमा उत्रिएका दीपेन्द्रले ८२ बलमा ६ चौकासहित अर्धशतक पूरा गरेका हुन्। यसअघि डेब्यूट्यान्ट अर्जुन साउदले पनि अर्धशतक बनाएका थिए। ओपनिङमा आएका अर्जुनले ७७ बलमा पाँच चौकासहित अर्धशतक पूरा गरेका थिए। यूएईका रोहन मुस्ताफाले फालेको ७८औं बलमा उनी बोल्ड हुन पुगे। यसअघि उनले नेपालबाट टीट्वेन्टी भने खेलिसकेका थिए। नेपालको केन्या भ्रमणमा पहिलो पटक नेपाली टिममा परेका अर्जुन विभागीय टिम त्रिभुवन आर्मीका खेलाडी हुन्। नेपालले ३९ ओभरमा सात विकेट गुमाएर एक सय ५५ रन बनाएको छ। नेपालका लागि दीपेन्द्रसिंह ऐरी ५४ र गुल्शन झा सात रन बनाएर खेलिरहेका छन्। नेपाललाई जितका लागि ११ ओभरमा एक सय ९ रन आवश्यक छ।
डडेल्धुरामा ४६ कैदीबन्दीले मतदान गर्ने,डडेल्धुरा : जिल्ला कारागार डडेल्धुराका ४६ कैदीबन्दीले मतदान गर्ने भएका छन्। मंसिर ४ गते हुने प्रतिनिधिसभा र प्रदेशसभा निर्वाचनमा कैदीबन्दीले कारगारमा नै रहेको मतदान स्थलबाट मतदान गर्न पाउने व्यवस्था गरिएको हो। विभिन्न मुद्दामा कैद भुक्तान गरिरहेका कैदीबन्दीमध्ये ४६ जनाले निर्वाचनमा मतदान गर्न पाउने छन्। ४४ पुरुष र दुई महिला गरी ४६ जनाले मतदान गर्न पाउने जिल्ला कारागार डडेल्धुराका जेलर जितेन्द्रप्रसाद ओझाले जानकारी दिए। कारागारमा १०१ पुरुष र ११ महिला गरी जम्मा ११२ जना कैदीबन्दी रहेका छन्। उनीहरूमध्ये मतदाता नामावलीमा नाम भएकाहरूले सामानुपातिकतर्फ मतदान गर्न पाउने जिल्ला निर्वाचन कार्यालयका निर्वाचन अधिकृत करुणाकर अवस्थीले जानकारी दिए। कैदीबन्दी लगायत कर्मचारीलाई मतदान गर्न जिल्ला कारागारमा मतदान केन्द्र तोकिएको छ। कर्मचारीहरूले पायक पर्ने मतदान केन्द्र एवं स्थलबाट मतदान गर्ने भए पनि कैदीबन्दीहरूको मतदान गर्न पाउने हक अन्तर्गत कारागारमा नै मतदान केन्द्र तोकिएको हो।
गठबन्धनले अर्थतन्त्र ध्वस्त पार्यो : ओली,"काठमाडौं : एमाले अध्यक्ष केपी शर्मा ओलीले गठबन्धन देशका लागि अभिसाप भएको बताएका छन् । चितवनमा आयोजित चुनावी सभालाई सम्बोधन गर्दै अध्यक्ष ओलीले गठबन्धन देश र जनताको लागि अभिसाप भएको बताएका हुन् । ओलीले भने, राणा शासन, राजतन्त्र जनताले फाले । गठबन्धन पनि जनताले फाल्छन् । यो गठबन्धन देशका लागि अभिसाप हो । ओलीले देशको अर्थतन्त्र ध्वस्त भएको बताए । ओलीले भने, 'बैंकसँग पैंसा छैन । व्याजदर बढेको बढ्यै छ । गठबन्धनले अर्थतन्त्र ध्वस्त पारेको छ । ओलीले एमालेसँग दुस्मनी गर्ने जुनसुकै पार्टी सिद्धिने बताए । ओलीले भने, एमालेले सुरु गर्ने हो अरुले कुरा गर्ने हो । जे काम गर्छ एमालेले गर्छ । अरुले त कुरा मात्रै गर्ने हो । ओलीले भने, गठबन्धनले गुण्डागर्दी गर्यो । गाडी तोडफोड गर्दै हिड्याँछन् । निर्वाचनमा सबैले शान्तिपूर्वक सहभागी हुने वातावरण हुनुपर्छ ।'"
दक्ष जनशक्ति अभावमा असुरक्षित गर्भपतन बढ्यो,"काठमाडौंः नेपालमा हुने असुरक्षित गर्भपतनलाई निरुत्साहित पारी सुरक्षितरुपमा हुने गर्भपतनलाई प्रोत्साहन गर्न एक कार्यक्रमका सहभागीले जोड दिएका छन् । मधेश प्रदेशमा गर्भपतन गराउने दक्ष जनशक्ति नहुँदा असुरक्षित गर्भपतन बढेको छ । यस्तै, गर्भपन गराउँदा भारतबाट नेपालमा दर्ता नभएका औषधिहरुको समेत प्रयोग गरेको पाइएको छ। अधिकारीहरुका अनुसार मधेश प्रदेशमा १२ हप्ता माथिको गर्भपतन गराउने दक्ष जनशक्ति २ जना मात्रै छन् । मधेश प्रदेशको जनकपुरमा गर्भपतनको स्वास्थ्य मापदण्ड र यसको गलत प्रयोग' विषयक अन्तरक्रिया कार्यक्रममा सहभागीहरुले असुरक्षित गर्भपतन गराउनेहरु बढ्दो क्रममा रहेको भन्दै यसलाई निरुत्साहित बनाउन सबै लाग्नु पर्ने बताए । स्वास्थ्य तथा जनसंख्या मन्त्रालयको तथ्यांक अनुसार गर्भपतन गराउनेमध्ये ४३ प्रतिशतले मात्रै सुरक्षित रुपमा गराएको देखिएको छ । मधेस प्रदेश सामाजिक विकास मन्त्रालयका जनस्वास्थ्य अधिकृत विजय यादवले बढ्दो असुरक्षित गर्भपतनलाई रोक्न एक्लै सम्भावना नरहेको बताए । उनले सबै निकायले यसमा साथ दिनुपर्ने पनि बताए । उनले यसका लागि प्रदेशले छुट्टै निर्देशिका बनाउन थालेको स्पष्ट पारे । प्रदेशमा दक्ष जनशक्तिको अभावले पनि सुरक्षित गर्भपतन हुन नसकेको उनको तर्क छ । अनुगमनको पाटो तिब्र बनाउनु पर्ने देखिएको उनले बताए । मधेश प्रदेशमा ७ हजार ५ सय १३ जनाले यस वर्ष सुरक्षित गर्भपतन गराएका छन् । तर, यो संख्या अत्यन्तै न्युन भएको अधिकारीहरुले बताएका छन् । सहभागीहरुले भनेका छन्, मधेश प्रदेशमा सुचिकरण नभएका स्वास्थ्य सस्थाबाट सेवा र नेपालमा दर्ता नभएका औषधि व्यापक प्रयोग भइरहेको छ । प्रदेशका पत्रकारहरुलले भनेका छन् कुन कुन स्वास्थ्य सस्थाबाट मात्रै गर्भपतन गराउने भन्ने जानकारी आम नागरिकलाई दिन जरुरी देखिएको छ । वरिष्ठ स्त्री तथा प्रसूति रोग विशेषज्ञ चिकित्सक रामनरेश पण्डितले प्रसूति गराउने दक्ष जनशक्तिको अभावले असुरक्षित गर्भपतन बढेको देखिन्छ , प्रदेशमा दर्ता बिनाका स्वास्थ्य संस्थाको कारबाही सुरु गर्दा सेवा नै ठप्प हुने अवस्था आउन सक्छ डा पण्डितले भने, यसलाई कडाइका साथ कानुनी दायरामा ल्याउँदै जानुपर्छ ।"
निर्वाचनमा खटिने मतदान अधिकृतलाई तालिम,"जाजरकोट : आगामी मंसिर ४ गते हुने प्रतिनिधिसभा तथा प्रदेशसभा सदस्यको निर्वाचनमा खटिने मतदान अधिकृत तथा सहायक मतदान अधिकृतलाई तालिम प्रदान गरिएको छ। निर्वाचनलाई निष्पक्ष तरिकाले सम्पन्न गर्न जिल्लामा एक सय ४३ मतदान अधिकृत र एक सय ४३ सहायक मतदान अधिकृतलाई एक दिने अभिमुखीकरण तालिम सञ्चालन गरिएको हो। निर्वाचन गराउने तरिका, निर्वाचनमा मतदान अधिकृत र सहायक मतदान अधिकृतको भूमिका लगायतका विषयमा मुख्य निर्वाचन अधिकृत केशव चपाईं, प्रमुख जिल्ला अधिकारी अञ्जन श्रेष्ठ र निमित्त जिल्ला निर्वाचन अधिकारी नवीन कठायतले प्रकाश पारेका थिए। शनिबार र आइतबार दुई दिन दुई समूहमा अभिमुखीकरण गरिएको हो। सात पालिका रहेको जाजरकोटमा एक सय ५३ मतदान केन्द्रमा एक हजार एक सय ४० कर्मचारी खटाइएको छ। निर्वाचनमा खटिने कर्मचारीलाई मंगलबार सामग्री बुझाइने छ। दुर्गम र विकटका निर्वाचनस्थल तर्फ बुधबार कर्मचारी पठाइने छ। सबै मतदान केन्द्रमा कार्तिक १ गते अनिवार्य रूपमा पुगि सक्नुपर्ने निमित्त जिल्ला निर्वाचन अधिकारी कठायतले बताए। निर्वाचनको सबै तयारी र कर्मचारी खटनपटनको काम समेत पूरा भएको मुख्य निर्वाचन अधिकृत चपाईंले बताए। जिल्लामा शान्ति सुरक्षा र निर्वाचन सुरक्षालाई मध्यनजर गरेर तीन किसिमको सुरक्षा व्यवस्था मिलाइएको प्रमुख जिल्ला अधिकारी श्रेष्ठले बताए। पहिलो घेरामा म्यादी प्रहरी र जनपद प्रहरी, दोस्रो घेरामा सशस्त्र प्रहरी र तेस्रो घेरामा नेपाली सेनालाई परिचालन गरिनेछ।"
दाङमा बेवारिसे शव फेला,दाङ : दाङमा बेवारिसे अवस्थामा एक जनाको शव फेला परेका छ। घोराही उपमहानगरपालिका१४ बीपी चोकस्थित प्रतिक्षालयमा नामथर नखुलेको मधेसी मूलको जस्तो देखिने एक पुरुषको मृत अवस्थामा शव फेला परेको जिल्ला प्रहरी कार्यालय दाङले जानकारी दिएको छ। उक्त शव राप्ती स्वास्थ्य विज्ञान प्रतिष्ठानमा राखिएको छ। शव पहिचान गर्ने ब्यक्तिले जिल्ला प्रहरी कार्यालय दाङमा सम्पर्क गर्न प्रहरीले अनुरोध गरेको छ। घटनाको विषयमा थप अनुसन्धान भइरहेको प्रहरीले जनाएको छ।
"नेप्से २१ अंकले बढ्यो, सेयर कारोबार १ अर्ब नजिक","काठमाडौं : सेयर कारोबारको दोस्रो दिन आज नेप्से परिसूचक २१ अंक बढिले बढेको छ। नेप्से बढेसँगै सेयर कारोबार आइतबारको तुलनामा बढेको छ। नेप्से २१२६ अंकले बढेर १९०४४३ विन्दुमा अडिएको छ। सेन्सेटिभ इन्डेक्स १२१ प्रतिशतले बढेको छ। यसदिन ९४ करोड ६० लाख बढिको सेयर कारोबार भयो। अघिल्लो कारोबार दिन आइतबार ७७ करोड मूल्यको सेयर कारोबार भएको थियो। आज २२६ कम्पनीको २४ लाख ५२ हजार ८४ कित्ता सेयर ९४ करोड ६० लाख ८९ हजार ५२१ रुपैयाँमा खरिदबिक्री भयो। १७ हजार ७६५ पटक सेयर कारोबार भयो। तारा गाउँ रिजेन्सीको सेयर मूल्य ९८४ प्रतिशतले बढेको छ। सप्तकोशी डेभलपमेन्ट बैंक र बुद्धभूमि नेपाल हाइड्रोपावरको मूल्य क्रमश:८३९ र ७२९ प्रतिशतले वृद्धि भयो। यसदिन लक्ष्मी इक्वीटीको सेयर मूल्य ६५८ प्रतिशतले घट्यो। कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको १० करोड ९६ लाख मू्ल्य बराबरको सेयर खरिदबिक्री भयो। हिमालयन डिस्टिलरी र नगदी ग्रुप पावर क्रमश : दोस्रो र तेस्रो स्थानमा रहे। दोहोरो अंकले बढेको सेयर बजारमा १३ वटै समूहको सूचकमा हरियाली देखिएको छ। यसदिन मनु एन्ड प्रोको सूचक सर्वाधिक ३१३ प्रतिशतले बढ्यो। डेभलपमेन्ट बैंक, फाइनान्स, होटल एन्ड टुरिजम, हाइड्रोपावर र अदर्श समूहको सूचक २ प्रतिशत बढिले बढ्यो।"
मोरङ ५ मा मण्डलको ह्याट्रिक रोक्ने यादवको प्रयास,"विराटनगर : १० वर्ष भगेलै एकटा रस्ता तक बनाक नै देलकै य, फेर एलै य भोट मागैला। मोरङको क्षेत्र नं ५ बाट प्रतिनिधिसभा सदस्य पदका उम्मेदवार राजकुमार यादव घरदैलोमा रहँदा विराटनगर१३ की निर्मला देवी पोद्वारले यसो भन्दै गीत गुनगुनाइरहेकी थिइन्। उनको यो भनाइले राजनीतिक दलप्रतिको उनको वितृष्णा स्पष्ट झल्किरहेको थियो। कटाक्षपूर्ण सो भनाइले राजनीतिक दलको पछिल्लो ५ वर्षको कार्य सम्पादनप्रति उनको असन्तुष्टि व्यक्त गरिरहेको थियो। नभन्दै प्रतिनिधिसभा सदस्य पदका उम्मेदवार यादव भोट माग्दै उनको घरदैलोमा आइपुगे। हात जोड्दै नम्र शैलीमा उनले सोधे, जसपा नेपालके तरफ से यी बेर यी क्षेत्रके उम्मेदवार उठल छियौं। भोट देबी कि नै? बच्चाबुच्ची सब छोटेछोटे छेलै। सोहो स पहिले स यी रस्ता खराब छै। पानी के निकास नै छै। बहुत के भोट देलियै। कहाँ किछो क देलिह?, ६४ वर्षीया पोद्वारले जवाफ फर्काउँदै भनिन्, बर्खा मे घरमे पानी घुसै छै। पानी जमै छै। खोई समाधान। भोट द क फाइदा? यी से पहिले जे जितके गेलौ, कि केलकौ नै केलकौ हमरा बढिया से मालुम छै। सेहे समस्या सबके समाधान के खातिर चुनाव मे उठर छियौ। तोहरे सबके बेटा छियौ, पोद्वारलाई आश्वस्त बनाउँदै यादवले भने, यी बेर छाता छाप मे मतदान कैरके काम करैके अवसर दे। गुनासो करैके मौका नै देबौ। यादवको आश्वासनप्रति विश्वस्त हुँदै निर्मलाले यसपटक छाता छापमा मतदान गर्ने प्रतिबद्धता जाहेर गरिन्। निर्मलाको प्रतिबद्धतामा सहमति जनाउँदै यादव अन्य मतदाताको घरदैलोमा भोट माग्न हुँइकिए। अगाडि अगाडि प्रतिनिधिसभा सदस्य पदका उम्मेदवार राजकुमार यादव र पछिपछि कार्यकर्तासहितका केही स्थानीय। ३ वटा सिटी सफारीमा जडान गरिएका साउण्ड बक्स र ती साउण्ड बक्समा छाता छापमा मतदानका निम्ति बजिरहेको मैथिली तथा भोजपुरी गीत। आइतबार बिहान करिब १० बजे घरदैलोका क्रममा क्षेत्र नं ५ को विराटनगर१३ स्थित सैनिक टोलमा देखिएको यो दृश्यले चुनाव नजिकिँदै गएको आभास दिलाइरहेको थियो। यसपटकको निर्वाचनमा मण्डल र यादवबीच पुनः एकपटक कडा प्रतिस्पर्धा हुने देखिन्छ। मण्डल पुनः एकपटक जित निकालेर ह्याट्रिक कायम गर्ने तयारीमा छन् भने यादव हारको बदला लिने दाउमा छन्। ६ संघीय र १२ प्रदेश निर्वाचन क्षेत्र रहेको मोरङमा क्षेत्र नं ५ बाट यसपटक पुनः जनता समाजवादी पार्टीका राजकुमार यादवले प्रतिनिधिसभा सदस्य पदमा उम्मेदवारी दिएका छन्। मोरङमा एमाले र जसपाको गठबन्धन छ। उनी गठबन्धनका साझा उम्मेदवार हुन्। दुईपटकसम्म सो क्षेत्रबाट पराजय व्यहोरेका जसपाका पुराना नेता यादवलाई गठबन्धनले पुनः एकपटक चान्स दिएको छ। नेकपा (माओवादी केन्द्र) का शिवकुमार मण्डलसँग २०७० को संविधानसभा र २०७४ को प्रतिनिधिसभामा थोरै मतान्तरले उनी पराजित भएका थिए। निरन्तर दुईपटकसम्म पराजय व्यहोरेका उनी पुनः एकपटक उनै मण्डलसँग प्रतिस्पर्धा गर्न लागिरहेका छन्। क्षेत्र नं ५ मा यसपटक संयुक्त लोकतान्त्रिक वाम गठबन्धनको तर्फबाट नेकपा माओवादी केन्द्रका शिवकुमार मण्डल प्रतिनिधिसभा सदस्य पदका उम्मेदवार छन्। यसपटकको निर्वाचनमा मण्डल र यादवबीच पुनः एकपटक कडा प्रतिस्पर्धा हुने देखिन्छ। मण्डल पुनः एकपटक जित निकालेर ह्याट्रिक कायम गर्ने तयारीमा छन् भने यादव हारको बदला लिने दाउमा छन्। एमालेबाट राजनीतिक सुरु गरेका यादव मधेस आन्दोलनको क्रममा मधेसी जनअधिकार फोरमसँग जोडिएर सक्रिय राजनीतिमा आएका हुन्। फोरममा जोडिएपछि उनी मधेस आन्दोलनको सखुवा गाविसको संयोजक भए। रंगेली केन्द्रित आन्दोलनमा उनको सक्रिय भूमिका थियो। दर्ता प्रक्रियापछि पार्टीले आधिकारिता प्राप्त गरेपछि उनी गाविसको अध्यक्ष बने। त्यसपछि क्षेत्र नं ४ को क्षेत्रीय सदस्य, क्षेत्रीय पदाधिकारी र मोरङ जिल्ला सदस्य हुँदै जिल्लाको सचिवालय सदस्यसमेत भएका यादव हालः जसपा नेपालको मोरङ जिल्ला अध्यक्षको जिम्मेवारीमा छन्। यसपटक पुनः चुनाव लड्दै गरेका यादव आफूलाई जनताको राम्रो सहानुभूति प्राप्त भएको बताउँछन्। घरदैलोमा प्राप्त जनताको प्रतिक्रियाले आफ्नो जित सुनिश्चित भइसकेको उनको भनाइ छ। यो गठबन्धनबाट जनतामा पनि राम्रो उत्साह छ। मुलुकको आवश्यकता अनुरुप नै यो गठबन्धन भएको हो, अन्नपूर्णसँग उनले भने, घरदैलोमा जनताले दिएको प्रतिक्रिया सकारात्मक छ। यो गठबन्धनले पनि राम्रो सन्देश प्रवाह गरिरहेको छ भन्ने कुरामा विश्वस्त छु। एमाले र जसपाको साझा उम्मेदवारको रूपमा पुनः एकपटक चुनावी ब्याटलमा उत्रिएका यादव आफूले निर्वाचन जितेपछि जनतालाई गुनासो गर्ने मौका नदिने बताउँछन्। शिक्षा, स्वास्थ्य, रोजगारी र कृषकको समस्या समाधान लगायतका विषयलाई उनले चुनावी एजेण्डा बनाएका छन्। यो क्षेत्र विशेषगरी कृषक वर्गहरूको बाहूल्यता रहेको क्षेत्र हो। यहाँ किसानहरु निकै पीडामा छन्। समयमा खाद्यमल र किटनाशक औषधि पाइँदैन, उनले भने, म जितेर गएपछि यो समस्याको दीर्घकालीन समाधान गर्छु। विराटनगरको वडा नं १३ देखि १८, जहदा गाउँपालिकाको १ देखि ७, धनपालथानको १ देखि ७ र रंगेलीको ४, ५, ६ र ७ नं वडा उनको निर्वाचन क्षेत्र हो। बिहान ६ बजेदेखि राति १ बजेसम्म हालः उनी जनताकै घरदैलोमा भेटिन्छन्। मधेसी र त्यसमा पनि कृषकहरूको बाहुल्यता रहेको यस क्षेत्रको समसामयिक विषयलाई उनले आफ्नो चुनावी एजेण्डा बनाएका छन्। विदेश पलायन भइरहेका युवाहरुका निम्ति रोजगारी सिर्जना र विराटनगर जुट मिल्स पुनः सञ्चालन र खेल क्षेत्रलाई विशेष प्राथमिकता लगायतका मुद्दालाई समेत यादवले आफ्नो प्रमुख प्रतिबद्धता बनाएका छन्। अन्य उम्मेदवारझैँ उनले पनि विराटनगर विमानस्थल विस्तारको विषयलाई आफ्नो चुनावी प्रतिबद्धता पत्रमा समेटेका छन्। यादव सँगसँगै पुनः एकपटक चुनाव जितेर ह्याट्रिक गर्ने प्रयासमा रहेका वाम लोकतान्त्रिक गठबन्धनका साझा उम्मेदवार माओवादीका मण्डललाई पनि अहिले भेटन असहज छैन। अहिले उनी जनताकै घरदैलोमा भेटिन्छन्। आइतबार उनको निर्वाचन क्षेत्र वडा नं १४ स्थित जतुवा पुग्दा उनले जनतासँग भोट मागिरहेका थिए। दिपेन भाइ! ए दिपेन भाइ! कता हो? को हो हँ? म खाना पकाउँदै छु, के थियो? भन्दै उनी घरभित्रबाटै चिच्याए। म तपाईँको क्षेत्रको प्रतिनिधिसभा सदस्य पदको उम्मेदवार शिवकुमार मण्डल हो। भोट माग्न आएँ है। आइतबार बिहान करिब ११ बजे विराटनगर१४ पुग्दा दिपेन भाइ अर्थात् दिपेन्द्र मण्डल खाना पकाउन व्यस्त थिए। बाहिर निस्किने बित्तिकै उनले उम्मेदवारलाई मज्जाले नियाले। अनि भने, ओहो शिवकुमार दाइ। के छ खबर? आराम हुनुहुन्छ? मेरो ठीक छ। भाइको के छ? कहिले फर्कियौ साउदीबाट?, मण्डलले पुनः प्रश्न तेर्स्याए। म पनि आरामै छु दाइ। हप्ता दिन भयो साउदीबाट फर्किएको। चुनावमा उठेको छु। सक्दो सहयोग गर्नुपर्छ है, मण्डलले भने। भन्नै पर्दैन नि दाइ। पछिल्लोपटकको चुनावमा भोट हाल्न पाएको थिइन। यसपटक पक्का, दिपेन्द्रले चुनावमा आवश्यक सहयोग गर्ने आश्वासन दिएपछि मण्डल अघि बढे। जनताको दुःख साट्ने र समस्या सम्बोधन गर्ने आश्वासनसहित घरदैलोमा व्यस्त रहेका मण्डलले जनताको जनजीविकासँग जोडिएका विषयहरुलाई प्रमुख एजेण्डा बनाएका छन्। आगामी मंसिर ४ हुने संसदीय निर्वाचनबाट स्थायी सरकार निर्माण गर्ने उनको प्रतिबद्धता छ। संविधान, लोकतन्त्र र राष्ट्रियतामाथि आएको संकट समाधानका निम्त्ति बनेको गठबन्धनलाई साथ लिएर चुनावी मैदानमा छु। पहिलो एजेण्डा पनि त्यही नै हो, आइतबार अन्नपूर्णसँग कुरा गर्दै उनले भने, त्यसपछि शिक्षा, स्वास्थ्य, बाटोघाटो, किसान र मजदुरका समस्याहरुलाई पनि मैले आफ्नो चुनावी एजेण्डाको रुपमा प्रस्तुत गरेको छु। विगतमा ३ तहको सरकारको समन्वय र सहकार्यबाट जुन किसिमको काम हुनुपर्थ्यो, त्यो भएन। जनताले त्यसप्रति प्रश्नचिन्ह खडा गरेका छन्। त्यसलाई स्वभाविक ठानेका छौं। त्यो अवस्था पुनः दोहोरिन नदिने अब स्थायी सरकार बनाउने प्रतिबद्धता हामीले व्यक्त गरेका छौं। प्रतिनिधिसभा सदस्य पदका निम्ति मोरङ क्षेत्र नं ५ बाट यसपटक भने ८ स्वतन्त्रसहित १६ जनाले उम्मेदवारी दिएका छन्।"
बजार क्षेत्रका अव्यवस्थित तार र पोल हटाउँदै बागलुङ नगर,"बागलुङ : बागलुङको सदरमुकाम बागलुङ बजार क्षेत्रमा रहेका अव्यवस्थित तार र पुराना विद्युतका पोललाई हटाउन सुरु गरिएको छ। बागलुङ नगरपालिकाले बजार क्षेत्रको सौन्दर्यका लागि नेपाल विद्युत् प्राधिकरण, नेपाल टेलिकमको सहकार्यमा पुराना तार र जीर्ण अवस्थामा रहेका तथा प्रयोगविहीन विद्युतका पोल हटाउने अभियान सुरु गरेको हो। बजारको सडक नै अवरोध हुने गरी गाडिएका पोलहरूका कारण ट्राफिक व्यवस्थापनमा समेत समस्या हुँदै आएको र बजारको सौन्दर्यमा समेत असर गरेकाले जीर्ण तथा प्रयोगविहीन पोल र अव्यवस्थित तारहरू हटाउन सुरु गरेको बागलुङ नगरपालिका२ का वडा सदस्य तथा पोल तथा तार व्यवस्थापन एवं बजार व्यवस्थापन समितिका संयोजक अर्जुन घिमिरेले बताए। उनले पहिलो चरणमा बजारका मुख्य सडकहरूमा रहेका ११० वटा पोलहरू हटाइने बताए। 'बजारको सौन्दर्यमा जीर्ण तथा प्रयोगविहीन पोलहरू र अव्यवस्थित तारहरूले समस्या पैदा गरेको छ,' वडा सदस्य घिमिरेले भने,'पहिलो चरणमा (एक महिनाभित्र) नगरपालिकाको वडा नम्बर १, २, ३ र ४ मा रहेको बजार क्षेत्रका ११० वटा पोलहरू हटाउन लागिएको हो।' नगरपालिकाले गतवर्ष पनि बजार क्षेत्रका केही अव्यवस्थित पोलहरू हटाएपनि बीचमा काम रोकेको थियो। यस पटक बजारमा पोल तथा तारहरू विस्थापित गर्नका लागि बागलुङ नगरपालिकाको संयोजकत्वमा नेपाल टेलिकम, विद्युत् प्राधिकरण, केवल तथा इन्टरनेट सेवा प्रदायक कम्पनी लगायतको समिति गठन गरी अव्यवस्थित पोलहरूको छनौट गरी हटाउन सुरु गरिएको संयोजक घिमिरेले बताए। बागलुङमा विद्युत प्राधिकरणले नाङ्गो तार विस्थापित गरी नयाँ पोलहरूमा कभर सहितको एबीसी तार राखेपछि पुराना पोलहरू विद्युत् प्रसारणका हिसाबले प्रयोगविहीन भएको थियो। तर इन्टरनेट तथा केबलका तारहरू नहटाउँदा जीर्ण बनेका पोलका कारण बजार क्षेत्रको सौन्दर्य कुरूप बन्दै गएको थियो। बागलुङमा नेपाल टेलिकमले समेत फाइबर नेट सञ्चालन गरेर अव्यवस्थित तारहरूलाई प्रतिस्थापन गरिसकेपनि निजी इन्टरनेट कम्पनीहरूका तारले पुराना पोलहरू हटाउन सकिएको थिएन। निजी इन्टरनेट कम्पनीका तारहरूलाई पनि व्यवस्थित गराउन निर्देशन दिएर पुराना पोलहरू हटाएको संयोजक घिमिरेले बताए। उनले विद्युत कार्यालय, नेपाल टेलिकम र निजी इन्टरनेट कम्पनीसँग सहकार्य गरेर नै पुराना पोलहरू हटाइरहेको बताए। 'विद्युत कार्यालयले नाङ्गो तारलाई प्रतिस्थापन गरेपछि नयाँ पोल राखेको थियो,' संयोजक घिमिरेले भने, 'नेपाल टेलिकमले पनि फाइबर नेट जडान गरेर पुराना टार हटायो तर निजी इन्टरनेट कम्पनीले पुरानै तारबाटै सेवा प्रदान गरिरहेका कारण पोलहरू अव्यवस्थित गरिरहेका थिए त्यसैले हामीले हटाउन लागेका हौं।' संयोजक घिमिरेले बजार क्षेत्रमा ४, ५ सय अव्यवस्थित पोलहरू रहेकाले विस्तारै सबै विस्थापन गर्ने योजना रहेको बताए। उनले पोल हटाउनका लागि विद्युत कार्यालय, नेपाल टेलिकम र निजी इन्टरनेट कम्पनीले प्राविधिक सहयोग गरेको र अन्य खर्च नगरपालिकाले व्यहोर्ने बताए। 'पुराना पोलहरू हटाउँदा निजी इन्टरनेट कम्पनीले आफ्ना तारहरू नयाँ पोलमा सार्नुपर्छ,' संयोजक घिमिरेले भने, 'तारहरू व्यवस्थित नगरेर सडकमै छाडेमा हामीले काटिदिनेछौं।' बजारमा अव्यवस्थित तथा जीर्ण पोलका कारण बजारमा ट्राफिक जाम समेत हुँदै आएको थियो।"
गठबन्धनको खटपट र कांग्रेसको असन्तुष्टिले विनोद चौधरीलाई सकस,"परासी : गठबन्धनको खटपट र कांग्रसभित्रको असन्तुष्टिले अहिले अर्बपति विनोद चौधरी तनावमा छन्। पार्टीभित्रका असन्तुष्ट नेता मिलाउन हम्मेहम्मे परिरहेका बेला गठबन्धन घटक माओवादी केन्द्रबाट उम्मेदवारी दिएका प्रदेशसभा सदस्यको उम्मेदवारीले चौधरीलाई झन सकस थपेको छ। चौधरीले नेपाली कांग्रेसबाट नवलपरासी पश्चिमको क्षेत्र नं १ बाट प्रतिनिधिसभा सदस्य पदमा उम्मेदवारी दिएर चुनावी मैदानमा उत्रिएका छन्। त्यस क्षेत्रमा कांग्रेसका प्रभावशाली नेताका रुपमा मानिएका लुम्बिनी प्रदेशका पार्टी महामन्त्री विक्रम खनालले टिकट पाउने पक्कापक्की जस्तै थियो। तर चौधरीले पार्टी सभापति एंव प्रधानमन्त्री शेरबहादुर देउवाको बलमा टिकट हत्याउन सफल भएपछि खानाल पक्षका नेता कार्यकर्ता असन्तुष्ट छन्। हरेक दिन चौधरी घरदैलोसहित चुनावी प्रचार प्रसारमा जमेर लागेका छन्। तर चुनावी कार्यक्रममा खनाल देखिएका छैनन्। अहिलेसम्म भएका कार्यक्रमध्ये एक दिनमात्र खनाल चौधरीको चुनावी सभा पुगेका थिए। अन्य दिनमा भने खनाल विभिन्न काम देखाउँदै चुनावी कार्यक्रममा जानबाट पन्छिने गरेका छन्। पार्टीभित्रको असन्तुष्टिसँगै गठबन्धन घटकको माओवादी केन्द्रको असन्तुष्टले पनि चौधरीलाई चुनाव जित्नमा चुनौती थपेको विश्लेषण गरिएको छ। प्रदेशसभा निर्वाचन क्षेत्रको खमा माओवादी केन्द्रलाई दिएर चुनावमा जाने केन्द्रीय सहमति थियो। तर जिल्लामा माओवादी केन्द्रका रामानन्द यादवले उम्मदेवारी दिइसकेपछि कांग्रेसले पनि उम्मेदवारी दिएको छ। यसले गठबन्धनबीच खटपटको स्थिति छ। चौधरीले गठबन्धनबाट माओवादी केन्द्रका उम्मेदवारलाई लिएर भोट नमागे समर्थन फिर्ता लिने अर्को पक्षका नेताले चेतावनी दिएपछि चौधरी अहिले दोधारमा छन्। सोमबारसम्म आफूलाई समर्थन नगरे चौधरीलाई पनि समर्थन गर्न नसकिने माओवादी केन्द्रका प्रदेशसभा उम्मेदवार एंव जिल्ला संयोजक रामानन्द यादवले बताएका छन् माओवादी केन्द्रबाट उम्मेदवारी दिएका यादव पार्टीका जिल्ला संयोजक हुन्। माओवादीका एक पक्ष नेताले चौधरीलाई समर्थन गरेको विज्ञप्ती निकालेका छन्। तर गठबन्धनको सहमतिविपरीत चौधरीले कांग्रेसका उम्मेदवारलाई लिएर चुनावी कार्यक्रममा जाने गरेका छन्। चौधरीले गठबन्धनबाट माओवादी केन्द्रका उम्मेदवारलाई लिएर भोट नमागे समर्थन फिर्ता लिने अर्को पक्षका नेताले चेतावनी दिएपछि चौधरी अहिले दोधारमा छन्। सोमबारसम्म आफूलाई समर्थन नगरे चौधरीलाई पनि समर्थन गर्न नसकिने माओवादी केन्द्रका प्रदेशसभा उम्मेदवार एंव जिल्ला संयोजक रामानन्द यादवले बताएका छन्। त्यस क्षेत्रबाट चौधरीसँग जनता प्रगतिशिल पार्टी (जप्रपा) का अध्यक्ष हृदयेश त्रिपाठी एमालेसँगको तालमेलमा चुनावमा होमिएका छन्। त्रिपाठीलाई जसपाले पनि समर्थन गरेको छ। स्थानीय तह निर्वाचनको मत परिणामअनुसार एमाले, जसपा र जप्रपाको मत जोड्दा त्रिपाठीको पक्षमा ३४ हजार ९९९ रहेको छ। माओवादी केन्द्रबाहेक नेपाली कांग्रेससहितको गठबन्धनको मत जोड्दा चौधरीको पक्षमा ३१ हजार ७४१ रहेको छ। माओवादीको मत चौधरीको पक्षमा नआए त्रिपाठी ३ हजार २५८ मतले अघि छन्। त्यस क्षेत्रमा माओवादीको मत ५ हजार ३४९ छ। माओवादीको मत र असन्तुष्ट कांग्रेसको मत बिच्किए चौधरीलाई चुनाव जित्न सहज नभएको जिल्लाको राजनीति वृत्तमा विश्लेषण हुन थालेको छ। दुवै उम्मेदवारहरुको चुनावी प्रचार प्रसारलाई हेर्दा प्रतिस्पर्धा भने टक्कर भएर जाने मतदातामा चर्चा छ।"
जिल्ला प्रशासन कार्यालय मकवानपुरले ५ दिन अत्यावश्यक सेवा मात्र प्रवाह गर्ने,"हेटौंडा : जिल्ला प्रशासन कार्यालय मकवानपुरले मंसिर १ देखि ५ गतेसम्म अत्यावश्यक बाहेकका अन्य सेवा प्रवाह नगर्ने जनाएको छ। आगामी मंसिर ४ गते हुने प्रतिनिधि सभा र प्रदेश सभाको निर्वाचनका लागि कार्यालयमा कार्यरत रहेका कर्मचारीहरू मतदान केन्द्रमा खटिएकाले अत्यावश्यक बाहेकका सेवा प्रवाह नहुने सहायक प्रमुख जिल्ला अधिकारी हरिदत्त कंडेलले जानकारी दिए। उनका अनुसार निर्वाचन अवधिभर शान्ति सुरक्षा तथा विपद् व्यवस्थापनलगायत अत्यावश्यक सेवा मात्रै प्रवाह गरिनेछ। त्यसबाहेक नागरिकता, राष्ट्रिय परिचयपत्र, पासपोर्ट र विभिन्न सिफारिस तथा अन्य सम्पूर्ण सेवाहरू प्रवाह नहुने जनाइएको छ। निर्वाचनलाई स्वच्छ, निस्पक्ष र भयरहित तवरबाट सम्पन्न गर्न आवश्यक सुरक्षाको प्रबन्ध मिलाइएको प्रमुख जिल्ला अधिकारी राजेन्द्रदेव पाण्डेले बताए। सामान्य, संवेदनशील र अति संवेदनशील मतदान केन्द्रको पहिचान गरी त्यहाँ आवश्यक सुरक्षाको प्रबन्ध मिलाइसकिएको उनले बताए। उनले निर्वाचनलाई कसरी निस्पक्ष बनाउने भन्ने सन्दर्भमा मुख्य निर्वाचन अधिकृत सुरक्षा निकायका प्रतिनिधिहरू, मतदान केन्द्रमा खटिने कर्मचारीहरू, नागरिक समाज, सञ्चार क्षेत्र र राजनीतिक दललगायतसँग छलफल तथा समन्वय भइरहेको बताए।"
तोसिमा कार्कीको उम्मेदवारी कायम रहने,काठमाडौंः प्रतिनिधिसभा उम्मेदवार तोसिमा कार्कीको उम्मेदवारी कायम रहने भएको छ । सोमबार सर्वोच्च अदालतका न्यायाधीशद्वय ईश्वरप्रसाद खतिवडा र तिलप्रसाद श्रेष्ठको संयुक्त इजलासले यसअघि दिएको अन्तरिम आदेशलाई निरन्तरता दिएको हो । न्यायाधीश कुमार चुडालको एकल इजलासले तोसिमाविरुद्ध मुद्दाको सुनुवाइ गर्दै अन्तरिम आदेश दिएको थियो। नेपाल मेडिकल काउन्सिलको सदस्य रहँदा तोसिमाले नियमित पारिश्रमिक वा आर्थिक लाभ लिएको मान्न नसकिने अन्तरिम आदेशमा भनिएको थियो। राष्ट्रिय स्वतन्त्र पार्टीबाट ललितपुर३ का उम्मेदवार कार्कीको उम्मेदवारी कायम राख्ने सर्वोच्चको अन्तरिम आदेश खारेजीको माग गर्दै निर्वाचन आयोगले सर्वोच्च अदालतमा मुद्दा दायर गरेको थियो । कार्की लाभको पदमा कायमै रहेको भन्दै आयोगले उनको उम्मेदवारी खारेज गरिदिएपछि कार्कीले सर्वोच्चमा रिट दायर गरेकी थिइन् ।
"नदीमा डुबेर बालिकाको मृत्यु, एक जना बेपत्ता","दाङ : दाङको लमही४ सेमरहवामा राप्ती नदीमा डुबेर एक बालिकाको मृत्यु भएको छ। अर्का एक बालक डुबेर बेपत्ता भएका छन्। मृत्यु हुनेमा लमही४ का अंकिता चौधरी रहेको जिल्ला प्रहरी कार्यालय दाङले जानकारी दिएको छ। शनिबार साथीहरूसँग नुहाउन गएकी ती बालिका डुबेर बेपत्ता भएकी थिइन्। बेपत्ता बालिकालाई खोजी गर्दै जादा बगेको स्थानदेखि करिब ४५ किलोमिटरको दूरीमा शव बगिरहेको अवस्थामा स्थानीय र प्रहरीले फेला पारेका हुन्। त्यस्तै दाङको देउखुरीमा एक बालक नुहाउने क्रममा राप्ती नदीमा डुबेर बेपत्ता भएका छन्। बेपत्ता हुनेमा गढवा गाउँपालिका१ बड्हराका रामगोपालका छोरा १६ वर्षीय निश्चल यादव रहेको जिल्ला प्रहरी कार्यालय दाङका डीएसपी राजन गौतमले जानकारी दिए। शनिबार मध्यान्न १२:१५ बजेको समयमा बड्हरा झोलुङगे पुल नजिक राप्ती नदीमा नुहाउने क्रममा ती बालक बेपत्ता भएको प्रहरीले बताएको छ। बालक नदीमा डुबेर बेपत्ता भएपछि कपडा धुन गएका महिलाहरूले प्रहरीलाई खबर गरेका थिए। खबर पाएलगत्तै नेपाल प्रहरी, सशस्त्र प्रहरी र नेपाली सेनाको टोलीले डुंगाबाट खोजी गरे पनि अहिलेसम्म ती बालक फेला नपरेको र खोजी कार्य जारी रहेको डीएसपी गौतमले बताए। बेपत्ता बालक गढवाको बुद्धज्योती मावि कक्षा १० मा अध्ययनरत हुन्।"
कूटनीतिक नियोगहरूलाई निर्वाचन आयोगको ब्रिफिङ,"काठमाडौं : निर्वाचन आयोगले काठमाडौंस्थित कूटनीतिक निकायका प्रमुख तथा प्रतिनिधिहरूलाई मङ्सिर ४ गते हुने प्रतिनिधि तथा प्रदेशसभा निर्वाचनका बारेमा जानकारी गराएको छ। कार्यक्रममा प्रमुख निर्वाचन आयुक्त दिनेशकुमार थपलियाले निर्वाचनलाई स्वच्छ, स्वतन्त्र, निष्पक्ष, पारदर्शी, भयरहित बनाउन भएका तयारीबारे भनाइ राख्दै उक्त प्रयासमा अन्तर्राष्ट्रिय समुदायले पुर्याएको सहयोग र देखाएको सदायशताको प्रशंसा गरे। प्रमुख आयुक्त थपलियाले विगतका निर्वाचनका अनुभवले आगामी निर्वाचनमा थप सुधार गर्नको निमित्त सहयोग पुग्ने बताए। आयोगका आयुक्त, उच्च अधिकारी सहभागी कार्यक्रममा काठमाडौंस्थित २० भन्दा बढी कूटनीतिक निकायका प्रमुख तथा प्रतिनिधिका साथै प्रधानमन्त्री तथा मन्त्रिपरिषद्को कार्यालय, गृह मन्त्रालय र परराष्ट्र मन्त्रालयका प्रतिनिधिकोसमेत सहभागिता रहेको थियो। कार्यक्रममा आयोगका उपसचिव एवं योजना, अनुगमन तथा वैदेशिकसम्बन्ध शाखाका प्रमुख कमल भट्टराइले निर्वाचनसम्बन्धी विविध जानकारीको प्रस्तुतीकरण गरेका थिए।"
नतिजा फेरबदल र प्रश्नपत्र 'आउट' गर्ने विश्वविद्यालयका डीनविरुद्ध मुद्दा,"काठमाडौं : विश्वविद्यालयकै पदाधिकारीबाट नतिजा फेरबदल र प्रश्नपत्र आउट हुने गरेको पाइएको छ। मध्यपश्चिमाञ्चल विश्वविद्यालय सुर्खेतका सहायक डीन एवं परीक्षा समितिका संयोजक कमलेश डिसी र अंग्रेजी विषयका विज्ञ एवं सहप्राध्यापक डा विनय कुमार दासले परिणाम फेरबदल गरी भ्रष्टाचार गरेको पाइएको हो। यी दुइले प्रश्नपत्रको गोपनीयता भंग एवं परीक्षाको परिणाम फेरबदल गरी भ्रष्टाचार गरेको सम्बन्धी विशेष अदालतमा मुद्दा दायर भएको अख्तियार दुरुपयोग अनुसन्धान आयोगले जनाएको छ। मध्यपश्चिमाञ्चल विश्वविद्यालय मानविकी र सामाजिक शास्त्र संकाय डिनको कार्यालयले २०७७ माघ १९ गते छलकपटपूर्ण तरिकाले सूचना निकालिएको, विभिन्न विषयका आंशिक तथा करार उपप्राध्यापक पदमा विज्ञापन गर्दा सबै विषयका लागि न्यूनतम योग्यता एउटै विषय (कानूनमा स्नातकोत्तर गरी न्यूनतम ५० प्रतिशत ल्याएको) मात्र राखिएको उजुरी परेको थियो। यस्तै, विज्ञको छनौट तथा लिखित र मौखिक परीक्षामा मिलेमतो गरी छनौट प्रक्रिया सम्पन्न गरिएको र लिखित परीक्षाको कपिमा अकं थपघट गरिएको भन्ने उजुरी परेको थियो। अंग्रेजी विषयका विज्ञ विनय कुमार दासले उत्तरपुस्तिका जाँच गर्ने क्रममा अकं प्रदान गर्दा अनुत्तीर्ण हुने प्रकृतिको उम्मेदवारलाई उत्तीर्ण गराएको र उत्तीर्ण हुने प्रकृतिको उम्मेदवारको उत्तरपुस्तिकामा दिएको अकंलाई पटकपटक केरमेट गरी (घटाएर) अनुत्तीर्ण गरे गराएको देखिएको पाइएको छ। यस्तै, दासले अन्तर्वार्ताका क्रममा अन्तर्वार्ता अगावै सहभागी उम्मेदवारहरूका उत्तरपुस्तिका माग गरी सम्बन्धित परीक्षार्थीको सिम्बोल नम्बर राखी संकेत गरी उम्मेदवारको पहिचान गरी प्राप्ताकंका आधारमा अन्तर्वार्तामा अकं प्रदान गर्ने योजना बनाई सोही बमोजिम अकं प्रदान गर्न पहिले दिएको अकं केरमेट गरी बदनियतपूर्वक उत्तीर्णलाई अनुत्तीर्ण र अनुत्तीर्णलाई उत्तीर्ण गरेको र उत्तीर्ण हुन सक्नेलाई वैकल्पिक उम्मेदवार बनाई परीक्षाको परिणामलाई फेरबदल गरेको पाइएको छ। परीक्षा समितिका संयोजक सहायक डीन कमलेश डिसीले अंग्रेजी विषयको स्क्रीयूटीनी बोर्डको तर्फबाट उत्तरपुस्तिका सम्परीक्षणको जिम्मेवारी प्राप्त भएकोमा विज्ञबाट पटकपटक दिएको अकं केरमेट गरी संशोधन गरिएकोमा समेत अनदेखा गरी स्वीकार गरेको अख्तियारले जनाएको छ। अख्तियारले जारी गरेको विज्ञप्तीमा भनिएको छ, 'कमलेश डिसीले अन्तर्वार्तामा छनौट समितिको संयोजकका रूपमा सहभागी हुँदा विज्ञले अन्तर्वार्ताका क्रममा उत्तरपुस्तिका माग गर्दा उपलब्ध गराएको, उम्मेदवार पहिचानका लागि सिम्बोल नम्बर लेखी केरमेट गर्न सहमति जनाएको र अंग्रेजी विषयको अन्तर्वार्ताको अकंसमेत नजोडी नतिजा प्रकाशन गर्ने प्रयोजनका लागि बैठक पुस्तिकामा टाँस गरी परीक्षाको परिमाण फेदबदल गरे गराएको समेत देखिँदा निज मध्यपश्चिमाञ्चल विश्वविद्यालय, सुर्खेतका सहायक डीन एवं परीक्षा समितिका संयोजक डिसीलाई भ्रष्टाचार निवारण ऐन, २०५९ को दफा १३ बमोजिमको कसुरमा सजाय गर्न मागदावी लिइएको छ।'"
"थप ९ जनामा कोरोना पुष्टि, सक्रिय संक्रमित ४९९",काठमाडौं : थप ९ जनामा कोरोना भाइरस संक्रमण पुष्टि भएको छ। पछिल्लो २४ घन्टामा देशभरबाट १४२५ नमूना परीक्षण गर्दा ९ जनामा संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार पीसीआर विधिबाट ६७२ र एन्टिजेनबाट ७५३ नमूनाको परीक्षण गर्दा पीसीआरबाट ८ र एन्टिजेनबाट १ नमूनाको रिपोर्ट पोजिटिभ आएको हो। मन्त्रालयका अनुसार थप २३ जना कोरोनामुक्त भएका छन्। हाल सक्रिय कोरोना संक्रमितको संख्या ४९९ पुगेको छ।
ओडीआई डेब्यूमै अर्जुनको अर्धशतक,काठमाडौं : अर्जुन साउदले नेपाली राष्ट्रिय पुरुष क्रिकेट टिमबाट एकदिवसीय अन्तर्राष्ट्रिय क्रिकेटको डेब्यू खेलमै अर्धशतक बनाएका छन्। त्रिवि क्रिकेट मैदानमा यूएईविरुद्ध दुई सय ६४ रनको लक्ष्य पछ्याइरहेको नेपालका लागि ओपनिङमा आएका अर्जुनले ७७ बलमा पाँच चौकासहित अर्धशतक पूरा गरेका थिए। यूएईका रोहन मुस्ताफाले फालेको ७८औं बलमा उनी बोल्ड हुन पुगे। यसअघि उनले नेपालबाट टीट्वेन्टी भने खेलिसकेका थिए। नेपालको केन्या भ्रमणमा पहिलो पटक नेपाली टिममा परेका अर्जुन विभागीय टिम त्रिभुवन आर्मीका खेलाडी हुन्। नेपालले ३१२ ओभरमा पाँच विकेट गुमाएर एक सय ११ रन बनाएको छ। नेपालका लागि दीपेन्द्रसिंह ऐरी २५ र कुशल भुर्तेल एक रन बनाएर खेलिरहेका छन्। नेपाललाई जितका लागि १८३ ओभरमा एकसय ५३ रन आवश्यक छ।
मुलुकको व्यवस्था परिवर्तन गर्न नयाँ शक्तिको जित आवश्यक : लिङदेन,"मकवानपुर : राष्ट्रिय प्रजातन्त्र पार्टीका अध्यक्ष राजेन्द्रप्रसाद लिङ्देनले मुलुकको व्यवस्था परिवर्तन गर्न नयाँ शक्तिको जित आवश्यक रहेको बताएका छन्। सोमबार मकवानपुर क्षेत्र नं १ को पदमपोखरीमा आयोजित चुनावी सभालाई सम्बोधन गर्दै लिङ्देनले पुराना दलहरुका कारण मुलुकको व्यवस्था नै असफल भएको भन्दै अब मुलुकको व्यवस्था परिवर्तन गर्न नयाँ शक्तिको जित आवश्यक रहेको बताए। उनले ठूला भनिएका पार्टी तथा नेतालाई धेरै पटक विजयी बनाए पनि देशको अवस्था उही रहेकाले एकपटक राप्रपालाई मतदान गर्न आग्रह गरे। लिङ्देनले अहिलेसम्मका निर्वाचनमा ठिक पार्टी र ठिक नेता चुन्न नसकेकै कारण दुःख पाएको भन्दै यसपटक मतदाताहरु सचेत रहनुपर्ने धारणा राखे। उनले कांग्रेस, माओवादीभित्रका कार्यकर्ताले समेत राप्रपालाई मतदान गर्न आग्रह गरे। कार्यक्रममा अभिनेत्री मनिषा कोइरालाले वीपीको सिद्धान्तलाई सम्झेर आफूले राप्रपालाई समर्थन गरेको बताइन्। उनले लिङ्देनको नेतृत्वमा राप्रपाले राम्रोसँग देश र जनताको सेवा गर्ने विश्वास व्यक्त गरिन्। मुलुक अहिले अप्ठेरो अवस्थामा रहेकाले जनताले सचेत भएर देशको नेतृत्व चयन गर्नुपर्ने उनको भनाइ छ ।"
महिला नेतृत्वमा दाङका ६१ मतदान केन्द्र,"दाङ : दाङका तीन निर्वाचन क्षेत्रमा ४ सय ६५ मतदान केन्द्र रहेका छन्। क्षेत्र नम्बर १ मा २४, क्षेत्र नम्बर २ मा १७ र क्षेत्र नम्बर ३ मा २० मतदान केन्द्रमा महिलालाई जिम्मेवारी दिइएको हो। क्षेत्र नम्बर १ मा १ सय ५२, क्षेत्र नम्बर २ मा १ सय ४६ र क्षेत्र नम्बर ३ मा १ सय ६७ मतदान केन्द्र रहेको लुम्बिनी प्रदेश निर्वाचन कार्यालय दाङका निर्वाचन अधिकारी नारायण भण्डारीले बताए। त्यस्तै जिल्लामा १ सय ५३ मतदानस्थल छन्। जिल्लाका तीन निर्वाचन क्षेत्रमा मात्रै तीन हजार आठ सय बढी कर्मचारी खटिएका छन् भने पाँच हजार सुरक्षाकर्मी परिचालन गरिएको छ।"
लमजुङमा देव गुरुङ र पृथ्वीसुब्बालाई स्वतन्त्रका धर्म केसीको चुनौती,"बेंसीसहर : लमजुङमा नेकपा एमाले र माओवादी केन्द्रका हेबीवेटनेताको भिडन्तमा राष्ट्रिय स्वतन्त्र पार्टीका उम्मेदवार चुनौती बनेर उभिएका छन् । पुराना पार्टीका केही परम्परागत मतदातालाई आफूतिर आकर्षण गर्दै घण्टीचुनाव चिन्हका स्वतन्त्र पार्टीका उम्मेदवार धर्म केसी ठूला पार्टीका उम्मेदारप्रति चुनौती बनेका हुन् । गत स्थानीय तहको मतपरिणाम हेर्दा जिल्लामा सत्ता गठबन्धन र एमालेको मत बराबरीको हाराहारीमा छ । एकमात्र प्रतिनिधिसभा क्षेत्र रहेको लमजुङमा सत्ता गठबन्धनबाट नेकपा (माओवादी केन्द्र) का महासचिव देवप्रसाद गुरुङ र नेकपा (एमाले) बाट उपमहासचिव पृथ्वीसुब्बा गुरुङ प्रतिष्प्रधामा छन् । यी दुई नेतासँगै अन्य साना पार्टी र स्वतन्त्रबाट थप ७ जना उम्मेदवार प्रतिष्पर्धामा छन्। जनता समाजवादी पार्टीका नरेन्द्रबहादुर गुरुङ र नेपाली कांग्रेस (वीपी) का उम्मेदवार डा लक्ष्मीकान्त पौडेलले देवप्रसाद गुरुङलाई समर्थन गरिसकेका छन् । राप्रपा, राप्रपा नेपाल, नेमाकिपासहितका ७ उम्मेदवार अझै कायमै छन् । यीमध्ये रवि लामिछाने नेतृत्वको राष्ट्रिय स्वतन्त्र पार्टीका उम्मेदवार धर्म केसीले प्राप्त गर्ने मतले भने गुरुङद्वयको भविष्य निर्धारण गर्ने मतदाताहरुको बुझाइ छ । देव गुरुङलाई चुनाव जित्न गठबन्धन दलको सबै मत सुरक्षित गर्नुपर्ने हुन्छ । गठबन्धनमध्ये कांग्रेसको मात्र सबै मत ट्रान्सफरहुन नसके गुरुङका लागि खतराको संकेत हुनसक्छ । एमालेका पृथ्वीसुब्बालाई पनि एमालेको सबै मत सुरक्षित गर्न नसके उस्तै खतरा छ । ०७४ को निर्वाचनमा पनि स्वतन्त्र र साना दलका उम्मेदवार थिए । त्यतिबेला चर्चामा रहेको विवेकशिल साझा पार्टीका उम्मेदवार निर्देश सिलवालले ६ सय १८ मात्र मत ल्याए । त्यतिबेलाका चर्चित स्वतन्त्र उम्मेदवार द्वारिकाप्रसाद मिश्रले ७ सय ३२ मत ल्याए । चुनावको अन्तिम समयमा उम्मेदवारी फिर्ता लिएका जनसमाजवादी पार्टीका निराजन कुंवरले १ हजार ४ सय ६ मत ल्याएका थिए । यीमध्ये अहिले कुंवर देव गुरुङतिर र मिश्र पृथ्वीसुब्बातिर लागेका छन् । सिलवाल काठमाडौं६ मा स्वतन्त्र उठेका छन् । अघिल्लो चुनावभन्दा यसपटक स्वतन्त्र र नयाँ अनुहारप्रति मतदाताले चासो राखेको पाइन्छ । त्यसैले स्वतन्त्र पार्टीका केसीले ठूला दलले अपेक्षा गरेभन्दा बढी मत ल्याउने मतदाताहरुको बुझाइ छ । उनले आफ्नो प्रचारलाई पनि तीव्र बनाउँदै लगेका छन् । उनको वरिपरी देखिएको भीडले पनि परम्परागत पार्टीको मत काट्ने अनुमान लगाउन सकिन्छ । विशेषगरी कांग्रेस र एमालेभित्र असन्तुष्ट रहेकाहरुको मत केसीले लैजाने अनुमान छ । चार नगरपालिका र चार गाउँपालिका रहेको यस जिल्लामा गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए । स्थानीय चुनावपछि २ हजार ६५ मतदाता नयाँ थपिएका छन् । विशेषगरी कांग्रेसभित्र रहेका द्वन्द्वपीडित र असन्तुष्ट समूह केसीको पक्ष खुलेको देखिन्छ । एमालेमा पनि पटकपटक एउटै नेता ? भन्ने केही मतदाताको मन केसीतिरै छ । भलै उनले कांग्रेस या एमाले कसको मत बढी काट्छन, यसले गुरुङद्धयको भविष्य निर्धारण गर्ने अनुमान छ । चुनाव प्रचारको क्रममा मतदाताले पुराना दलबाट मत परिवर्तन गर्ने आश्वासन पाएको छु,' केसीले भने, सबै पालिकाका गाउँमा घुम्दा उत्साहित छु । उनी उत्साहित बनेपनि यसैपटक ठूला दलका उम्मेदवार लडाउने सम्भावना देखिदैन, बरु चुनौती भने बन्नेछन् । देव गुरुङलाई चुनाव जित्न गठबन्धन दलको सबै मत सुरक्षित गर्नुपर्ने हुन्छ । गठबन्धनमध्ये कांग्रेसको मात्र सबै मत ट्रान्सफरहुन नसके गुरुङका लागि खतराको संकेत हुनसक्छ । एमालेका पृथ्वीसुब्बालाई पनि एमालेको सबै मत सुरक्षित गर्न नसके उस्तै खतरा छ । यी दुवै जोखिमकाबीच आफ्नो कुनै संगठन नै नभएका स्वतन्त्रका केसीको मत काट्ने संकेतले गुरुङद्धयलाई चुनौती थपिको छ । चार नगरपालिका र चार गाउँपालिका रहेको यस जिल्लामा गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए । स्थानीय चुनावपछि २ हजार ६५ मतदाता नयाँ थपिएका छन् । प्रतिनिधिसभा सदस्य निर्वाचनमा राष्ट्रिय स्वतन्त्र पार्टीका धर्मराज केसीसहित राष्ट्रिय प्रजातन्त्र पार्टीका बालचन्द्र श्रेष्ठ, राष्ट्रिय प्रजातन्त्र पार्टी नेपालका टकबहादुर गुरुङ, आमूल परिवर्तन मसिहा पार्टी नेपालका नन्दजङ्ग गुरुङ, नेपाल मजदुर किसान पार्टीका राजेन्द्रप्रसाद प्रजापति, मङ्गोल नेसनल अर्गनाइजेसनका विकास गुरुङ, र स्वतन्त्र उम्मेदवार चन्दन बस्यालले प्रतिस्पर्धा गर्दैछन् ।"
सधैंको आश्वासन लालपुर्जा,"बागमती : पूर्वी मकवानपुरको प्रमुख व्यापारिक केन्द्र फापरबारी बजार सुनसान छ। एक दशकअघिसम्म यो बजारमा दैनिक हजारौंको भीड लाग्थ्यो। ललितपुर, सिन्धुली, काभ्रेका स्थानीय प्रत्येक दिन पूर्वक्षितिजबाट सूर्यको रातो किरणसँगै फापरबारी बजार झर्थे। तर, अहिले बजारको रौनकता घटेको छ। सिन्धुली, काभ्रे र ललितपुरका पूर्वी मकवानपुरसँग सिमाना जोडिएका गाउँबाट किनमेलका लागि फापरबारी बजार धाउनेहरू शून्यमा झरेका छन्। साबिक फापरबारी बजारकै स्थानीय पनि मदन भण्डारी लोकमार्ग बनेसँगै डेढ घण्टामा किनमेलको लागि हेटौंडा पुग्छन्। यो बजारमा आजभोलि दैनिक विभिन्न पार्टीका उम्मेदवारहरू पुग्छन्, मत माग्छन्। तर, स्थानीयमा उत्साह छैन। पटकपटक नेतृत्वको झुटो आश्वासनबाट लुटिएका स्थानीयहरू निराश छन्। दुई शताब्दी पुरानो बागमती गाउँपालिका६ स्थित फापरबारी बजारले आफ्नो पुरानौ रौनकता गुमाएको छ। विगत ४ दशकदेखि आफ्नै नेतृत्वबाट लुटिँदै आएका उनीहरूलाई निर्वाचनमा प्रत्येक उम्मेदवार दिने एउटै आश्वासन हो, लालपुर्जा। स्थानीयहरूलाई लालपुर्जासँगै बजारको रौनकता फर्काउने चिन्ता पनि थपिएको छ। लालपुर्जाको आसमा पटकपटक मतदान गरेका पुरानो पुस्ता पुर्खौंदेखि बसोबास गर्दै आएको जमिनको लालपुर्जा देख्न नपाई प्रकृतिको गतिसँग अघि बढिसके। नेताहरूको एजेण्डा फेरिएको छैन। निर्वाचित प्रतिनिधिहरूले उनीहरूको मतको गुन तिर्न सकेका छैनन्, बागमती गाउँपालिका६ का वडाध्यक्ष टेकबहादुर डिम्डुङले भने, हाम्रो मुख्य समस्या भनेको नै लालपुर्जा हो। बागमती र बकैयाका ७० प्रतिशत स्थानीयले वर्षौंदेखि हकभोक गर्दै आएको जमिनको लालपुर्जा छैन। म आएर यो बजारमा आएर ब्यापार गर्न थालेको नै तीन दशक भइसक्यो। तर, पनि अहिलेम्म नेताहरूले लालपुर्जा दिलाउन सकेको छैन, स्थानीय होटल व्यवसायी वीरबहादुर साहले भने, अहिले त बजारको रौनक पनि छैन। व्यापार नभएर धेरै व्यापारी विस्थापित भइसके। फापरबारी खोलामा बन्दै गरेको पक्की पुल निर्माण सम्पन्न भएपछि भने बजारको रौनकता फर्कने स्थानीयको अपेक्षा छ। बागमती९ बेतिनीस्थित लिती गाउँमा पनि प्रतिनिधिसभा र प्रदेशसभा सदस्यका उम्मेदवारहरूको पोस्टर र झण्डाले रंगिएको छ। गाउँबीचमा रहेको चौतारीमा दैनिकजसो एउटा पार्टीको कार्यक्रम टुट्दैन। देशमा शासन सत्ता फेरिएको छ। समय फेरिएको छ। वरपरको परिवेश फेरिएको छ। तर, उनीहरू चार दशकदेखि एउटै मुद्दासँग मत साटिरहेका छन्। यहाँका स्थानीयले चार दशकमा विभिन्न पार्टीका आधा दर्जन बढी सांसद चुने। बदलामा उनीहरूले हकभोग गर्दै आएको जमिनको लालपुर्जा मागेका थिए। सत्ता फेरिए। समय फेरिए तर लालपुर्जाको समस्या अझै उस्तै छ। बाजेको पालामा नापी भएको जग्गाको लालपुर्जा अझै पाइएको छैन। विगत ४ दशकदेखि उम्मेदवारबाट आश्वासन मात्रै उम्मेदवारहरू पुनः यो निर्वाचनका लागि लालपुर्जाको आस देखाउँदै मकवानपुरको बागमती र बकैयाका बस्तीमा डुलिरहेका छन्। अलेली बैंकबाट पैसा निकालेर काम गर्न पनि लालपुर्जा छैन, लितीका ६५ वर्षीय रामबहादुर जर्घा मगरले दुखेसो पोखे, लालपुर्जा नहेरी यो जुनी जाला जस्तो छ। लालपुर्जाका लागि दुई दशकदेखि बागमती६ फापरबारीका अम्बर लामा हेटौंडा धाइरहेका छन्। सुकुमबासी समस्या समाधान आयोगमा जग्गा दर्ताको निवेदन दिएका उनले बाजेको पालामा नापी भएको जग्गाको लालपुर्जा हालसम्म पनि निकाल्न नसकेको गुनासो गरे। दुई पालिकाको गरी करिब ५ हजार परिवारले नापी भएको जग्गाको लालपुर्जा नपाएको अनुमान छ। बागमती गाउँपालिकाले भने लालपुर्जा वितरणको काम थालेको जनाएको छ। हामीले गत वर्षमात्र चार परिवारलाई पुर्जा वितरण गरेर यो कामको थालनी गरिसकेका छौं। मेरो कार्यकालभित्र यो काम सकाउने लक्ष्य छ, बागमती गाउँपालिकाका अध्यक्ष सर्केस घलानले भने। डिना, थापा र सिंह मतदाता फकाउँदै प्रतिनिधिसभा मकवानपुर १ मा पर्ने यस क्षेत्रबाट वामलोकतान्त्रिक गठबन्धनबाट कांग्रेसकी सहमहामन्त्री महालक्ष्मी उपाध्याय डिना, नेकपा एमालेबाट राप्रपा नेपालका अध्यक्ष कमल थापा र राप्रपाबाट दीपकबहादुर सिंहसहित १० जना चुनावी प्रतिस्पर्धामा छन्। प्रदेशसभामा भने मकवानपुर १ (क) मा वामलोकतान्त्रिक गठबन्धनबाट माओवादी केन्द्रका प्रेमबहादुर पुलामी (छिन्तु) र एमालेबाट कमल विष्ट चुनावी मैदानमा छन्। उनीहरूले लालपुर्जा वितरण आफ्नो पहिला प्राथमिकता बताएका छन्। थापा २०३८ सालदेखि निर्वाचन लड्दै आएका छन्। उनले यसै क्षेत्रबाट २०५१ सालमा निर्वाचन जितेका थिए। तीनपटक निर्वाचन जितेका एमालेका कृष्ण दाहाल भने यो पटक निर्वाचनमा उम्मेदवार बनेनन्। डिना २०४८ सालबाट निर्वाचन लड्दै आएका छन्। सिंह २०५४ बाट निर्वाचन लड्दै आएका छन्।"
भूकम्पले सुदूरपश्चिमा सयौं घरमा क्षति,"धनगढी : खप्तड राष्ट्रिय निकुञ्ज क्षेत्रलाई केन्द्रबिन्दु बनाएर गत २२ कात्तिकमा गएको ६६ म्याग्निच्युड भूकम्पको धक्काबाट सुदूरपश्चिममा विभिन्न जिल्लामा सयौं घरमा क्षति पुगेको छ। बहुउद्देश्यीय विकास समाज डडेल्धुराले गरेको प्रारम्भिक अध्ययनमा प्रदेशका सबै जिल्लाका घरमा क्षति पुगेको संस्थाका परियोजना संयोजक शिवराज पाठकले जानकारी दिए। भूकम्पले डोटीको पूर्वीचौकी गाउँपालिका३ गैरागाउँमा घर भत्किँदा च्यापिएर ६ जनाको मृत्यु भएको छ। मृत्यु हुनेमा ४ जना बालबालिका छन्। ७ जना घाइते भएका छन्। डोटीमा ४६ घर पूर्ण क्षति भएका छन्। सो गाउँका दर्जन जति घरहरू पूर्णरूपमा भत्किनुका साथै सयौं घरहरू बस्नै नहुने गरी चर्केका छन्। करिब एक सय घरमा क्षति पुगेकोे छ भने दुई दर्जन बढी घरहरू पुर्णतया नष्ट भएका छन्। घर भत्किँदा च्यापिएर केही पशु चौपाया पनि मरेका छन्। बझाङको थलारा गाउँपालिकामा ५ र छबिसपाथिभेरा गाउँपालिकामा १ गरी ६ घर पूर्णरूपमा क्षति पुर्याएको छ। ३८ घरमा आंशिक क्षति भएको जिल्ला प्रहरी कार्यालय बझाङले जनाएको छ। त्यस्तै, थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको छ। यस्तै जिल्ला कारागार बझाङको भवनमा समेत आंशिक क्षति पुगेको छ। अछामका पनि केही घरहरू भत्केका छन्। साँफेबगर नगरपालिका १४ पातलकोट भास्कुन गाउँका अधिकांश घरहरू चर्केर बस्नै नमिल्ने छन्। ९३ घरधुरीमध्ये अधिकांश चर्केका छन्। डडेल्धुरामा पनि अमरगडी नगरपालिका १ र ३ का दुुई घर भत्केका छन्। बाजुराको खप्तड छेडे दह गाउँपालिका, बूढी गंगा, नगरपालिका लगायतका १४ घरका छाना पूर्ण रुपमा भत्किएका छन्। बैतडीमा भूकम्पका कारण पाटन नगरपालिकाको कृषि शाखा भवन चर्किएको छ।"
मुस्ताङमा विप्लवका दुई कार्यकर्ता पक्राउ,"जोमसोम : नेत्रविक्रम चन्द नेतृत्वको नेकपा (विप्लव) समूहका दुई कार्यकर्तालाई मुस्ताङ प्रहरीले नियन्त्रणमा लिएको छ । निर्वाचन विरोधि गतिविधि गरेको भन्दै विप्लवका दुई कार्यकर्तालाई मुस्ताङको घरपझोङ गाउँपालिका१ छैरोबाट नियन्त्रणमा लिएको जिल्ला प्रहरी कार्यालय मुस्ताङले जनाएको छ । मंसिर ४ गते हुने प्रतिनिधि र प्रदेशसभा निर्वाचन बहिष्कार गरौं, निर्वाचन खारेज गर लगायतका निर्वाचन विरोधी सन्देश प्रवाह गर्ने,पर्चा पम्प्लेट टाँस्ने र भित्ते लेखन गर्दै हिँडिरहेको अवस्थामा नेकपा विप्लव समूहका मुस्ताङ जिल्ला इञ्चार्ज शुशिला विक र प्रकाश विकलाई जिल्ला प्रहरी कार्यालयले नियन्त्रणमा लिएको मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए ।"
तोसिमा कार्कीविरुद्ध परेको रिटमाथि सुनुवाइ,काठमाडौं : प्रतिनिधि सभा उम्मेदवार तोसिमा कार्कीविरुद्ध सर्वोच्च अदालतमा परेको रिटमाथि सुनुवाइ सुरु भएको छ । राष्ट्रिय स्वतन्त्र पार्टीबाट ललितपुर३ का उम्मेदवार कार्कीविरूद्ध निर्वाचन आयोगले दर्ता गरेको मुद्दामा सुनुवाइ सुरू भएको हो । सोमबार न्यायाधीशद्वय ईश्वरप्रसाद खतिवडा र तिलप्रसाद श्रेष्ठको संयुक्त इजलासमा सुनुवाइ जारी छ । आयोगले तोसिमा कार्कीको उम्मेदवारी कायम राख्ने अन्तरिम आदेश खारेजीका लागि सर्वोच्च अदालतमा मुद्दा दायर गरेको थियो । कार्की लाभको पदमा कायमै रहेको भन्दै आयोगले उनको उम्मेदवारी खारेज गरिदिएपछि कार्कीले सर्वोच्चमा रिट दायर गरेकी थिइन् । न्यायाधीश कुमार चुडालको एकल इजलासले नेपाल मेडिकल काउन्सिलको सदस्य रहँदा नियमित पारिश्रमिक वा आर्थिक लाभ लिएको मान्न नसकिने अन्तरिम आदेश जारी गरेको थियो । डा तोसिमा कार्कीको उम्मेदवारी खारेज तोसिमा कार्कीको उम्मेदवारी कायम राख्न अन्तरिम आदेश
रुसी फुटबलरलाई १६ घण्टे सहबास म्याराथनको प्रस्ताव,"मस्को : रुसी फुटबलर अलेक्सान्डर कोकोरिनले सन् २०१५ मा १६ घण्टे सहबास म्याराथनको प्रस्ताव पाएको खुलेको छ। पोर्नस्टार एलिना येरेमेन्कोले त्यो सिजन उनले १० गोल गरे पोर्न व्यवसायमा १६ घण्टा लामो म्याराथनको अवसर पाउने अफर गरेकी थिइन्। एलिना हेन्नेसीको नामले परिचित पोर्नस्टारले फुटबल खेलाडी रेटिङ गर्ने अन्तर्वार्ताका क्रममा कोकोरिनलाई १० मा १० दिँदै २०१५ मा भएको त्यो घटना बाहिर ल्याएकी हुन्। सन् २०१५ मा उनी डिनामोबाट खेल्दै थिए। रसियन सुपर लिग सकिनुअघि कोकोरिन १० गोल गर्न सफल भए, धन्यवाद स्वरुप मैले उनीसँग १६ घण्टा लामो सहबास म्याराथनको बाचा गरेकी थिएँ, उनले अन्तर्वार्तामा भनेकी छन्। कोकोरिनको बारेमा धेरै शब्द खर्चिएकी एलिनाले राम्रा केटाहरु धेरै हुने भएकाले फुटबल र पोर्न उस्तैभएकोसमेत दाबी गरिन्। तर, कोकोरिन त्यो प्रस्तावमा भाग्यशाली साबित भएनन्। उनलाई १० गोल गरेर एलिनाको धन्यवादरुपी पुरस्कार लिने अवसर थियो। तर, त्यसपछिका खेलमा एक गोल मात्रै गरेपछि उनी दुर्भाग्यशाली साबित भए। त्यो सिजन एलिनाको प्रस्तावमा दुभाग्यशाली भएका कोकोरिन अर्को एक सिजन डिनामोमै बिताएर जेनिट सेन्ट पिटर्सबर्ग पुगेको थिए। अहिले उनी इटालियन क्लब फियोरेन्टिामा अनुबन्धित भए पनि लोनमा साइप्रसको एरिस लिमासोलबाट खेलिरहेका छन्।"
"मतदाता भन्छन् दुई चारजना आउँछन्, फकाउँछन्,अहिलेसम्म उम्मेदवार देख्न पाएका छैनौं","जोमसोम : आगामी मङ्सिर ४ गते प्रदेश तथा प्रतिनिधिसभा निर्वाचन नजिकिँदै छ । गाउँदेखि सहर र बस्तीबस्तीमा चुनावी सरगर्मी बढेको छ । उम्मेदवारहरु मत माग्न मतदाताको घरघर पुग्न थालेका छन्। तर, मुस्ताङको दुर्गम बस्ती साङ्ताका स्थानीयलाई भने यसको रौनकले छुन सकेको छैन। यहाँ बस्ने अधिकांश स्थानीयलाई चुनावको मितिबारे जानकारी समेत छैन। मुस्ताङको सबैभन्दा विकट र दुर्गम बस्ती हो साङ्ता गाउँ । यो गाउँ मुस्ताङको वारागुङ मुक्तिक्षेत्र५ मा पर्छ । दुर्गम बस्ती साङ्ता गाउँसहित फल्याक र धाकार्जुङ गाउँ वारागुङ मुक्तिक्षेत्र५ मै पर्छन् । तर, एउटै वडामा जोडिएका साङ्ता गाउँसँग फल्याक र धाकार्जुङ गाउँ करिब ३० किमी टाढा छ । २०४० को दशकअघि पत्ता लागेको यो गाउँमा करिब १३ घरधुरीको बसोबास छ। दुई ठूला पहाड र बीचमा खाल्डो परेको भूगोलको सानो पाखोमा साङ्ता गाउँ अवस्थित छ । यहाँ करिब ५०६० जनसंख्या रहेपनि मंसिर ४ गते हुने प्रतिनिधि र प्रदेशसभा निर्वाचनमा जम्मा ३४ जनाले मतदान गर्नेछन् । सीमित क्षेत्रफलमा कृषि कर्म र पशुपालनमा आश्रित रहेका साङ्तेलीलाई चुनाव आएको पत्तै हुँदैन । किनकी यो गाउँ मुस्ताङकै एक गुमनाम बस्तीको रुपमा परिचित छ । मुस्ताङ सदरमुकाम जोमसोमदेखि झन्डै ४० किमी पश्चिमतर्फ रहेको यो गाउँ छिमेकी जिल्ला डोल्पा र मुस्ताङको सीमावर्ती क्षेत्रमा पर्छ । बर्सेनि सामान्य खेतीपाती र पशुपालन व्यवसाय गरी जिविकोपार्जन गर्दै आइरहेका साङ्तेली समुदायको जीवनमा कहिल्यै खुसीको बहार आउन सकेको छैन। गाउँका केही बालबालिकालाई विदेशी संघसंस्थाले पढाइदिने गरेको र केही गुम्बा स्कुलमा पढ्दै गरेका छन् । कतिपयलाई स्कुल पढाएर बालबालिकालाई शिक्षित बनाउनुपर्छ भन्ने समेत ज्ञान नहुँदा त्यहाँ विद्यार्थीको उपस्थित न्यून भएको हो । मुस्ताङ डोल्पा सीमानामा पर्ने यो गाउँ हुँदै फाट्टफुट्ट उपल्लो डोल्पाली र केही विदेशी पर्यटकले ट्रेकिङ गर्ने गर्छन् । उपल्लो डोल्पाका मानिस जोमसोमबाट खाद्यान्न र अतिआवश्यक सामग्री घोडाखच्चडमा बोकाएर यही गाउँहुँदै यात्रा गर्छन् । कहिलेकाहीँ आकलझुकल विदेशी पनि देखिन्छन् । तर, यो गाउँमा कहिल्यै सरकारको उपस्थित हुँदैन । त्यतिमा मात्र होइन स्थानीय सरकारको उपस्थित पनि त्यति देखिदैन। संघीयतापछि सरकारले मुस्ताङ डोल्पा सडकमार्ग विस्तार गर्दै गइरहेकाले जेनतेन साङ्ता गाउँसम्म कच्ची सडक पुग्न सकेको छ । यद्यपी गाउँमा कच्ची सडक पनि साङ्ता गाउँको समस्या ज्यूँकात्यूँ नै छन् । गाउँमा १ देखि ५ कक्षासम्मको स्कुल भएपनि अहिले त्यहाँ विद्यार्थी नहुँदा ३ कक्षासम्म मात्रै पढाइ हुनेगर्छ। स्कुलमा पनि जम्म २४ जना मात्र विद्यार्थी हुन्छन् । गाउँका केही बालबालिकालाई विदेशी संघसंस्थाले पढाइदिने गरेको र केही गुम्बा स्कुलमा पढ्दै गरेका छन् । कतिपयलाई स्कुल पढाएर बालबालिकालाई शिक्षित बनाउनुपर्छ भन्ने समेत ज्ञान नहुँदा त्यहाँ विद्यार्थीको उपस्थित न्यून भएको हो । उपल्लो मुस्ताङको उत्तरी कोरलानाकाका सीमावर्ती गाउँहरुमा सडक,विद्युत,सञ्चार,शिक्षा र स्वास्थ्यलगायतको पहुँच विस्तार भइसक्दा पनि साङ्ता गाउँमा न त विद्युत पुगेको छ न त सञ्चारको भरपर्दो व्यवस्था छ । गाउँका १३ घरधुरीमध्ये २३ परिवारले सीडीएमए टेलिफोन जडान गरेका छन् । विद्युत ,इन्टरनेटको सुविधा नहुँदा सूचना र अन्य गतिविधिको भेउसम्म पनि पाउँदैनन् यहाँका स्थानीय। बिजुली नहुँदा कसैको घरमा पनि टेलिभिजन छैन । गाउँमा स्वास्थ्य चौकी पनि छैन। दु:ख बिमार पर्दा सिटामोल खान समेत पाइदैन। मुस्ताङ फल्याक गाउँबाट झन्डै ४५ मिटरको कच्चि सडकमार्ग हुँदै साङ्ता पुग्न सकिन्छ । तर,यो सडकमा कार्तिक अगावै हिउँ जमेर सडक अवरुद्ध हुन्छ । सडकमा सार्वजनिक सवारी चल्दैन, मालसामान ढुवानी गर्दा जोमसोमबाट ट्याक्टरमा लोड गरेर साङ्ता पुर्याइन्छ। संघीयतापछि मुलुकमा गणतन्त्र आयो,लोकतन्त्र आयो ,संघीयता आयो तर साङ्ता गाउँको मुहार अहिलेसम्म फेरिन सकेको छैन। प्रतिनिधिसभा र प्रदेशसभा निर्वाचन आउन एक हप्ता मात्र बाँकी छ तर, अहिलेसम्म साङ्ता गाउँमा कुनै उम्मेदवार भोट माग्न नआएको स्थानीय बताउँछन्। चुनाव आउँदा मात्र पार्टी, नेता र उम्मेदवारले साङ्ता गाउँ सम्झन्छन् । साङ्तेलीहरु सोझा छन्, आफ्ना माग स्पष्ट खुलेर राख्न सक्दैनन् । यसैले दलका नेताहरुले उनीहरुको भोट पैसासँग सौदा गर्छन् । चुनावपछि भोट माग्न आउने नेता र उम्मेदवार कहिल्यै गाउँ नर्फकिने गरेको स्थानीय ङिमा गुरुङले बताए ।चुनाव आउँदा बिजुली,टेलिफोन,इन्टरनेट, शौचालय र स्वास्थ्य चौकी स्थापना गर्छु भन्ने उम्मेदवार चुनावपछि कहिल्यै साङ्ता गाउँ आउँदैनन् । ' यसपटक पनि मंसिर ४ गते हुने प्रतिनिधिसभा र प्रदेशसभा निर्वाचन आउन एक हप्ता मात्र बाँकी छ तर, अहिलेसम्म साङ्ता गाउँमा कुनै उम्मेदवार भोट माग्न नआएको स्थानीय ङिमा गुरुङले उल्लेख गरे ।अहिलेसम्म भोट माग्न कोही आएका छैनन्,आउँछन् होला,स्थानीय ङिमाले भने,भोट हाल्ने एकदिन अघि मात्र दुईचारजना आउँछन् भोट हाल्न फकाउँछन्, कांग्रेस एमाले पार्टी भन्छन् खोइ, हामीलाई केही थाहा हुँदैन, को राम्रो को नराम्रो ।' साङ्ता गाउँका स्थानीयहरु बर्खायामको गर्मी महिनामा सडक छेउको बस्ती र हिउँदयामको जाडोमा नजिकै पारी पट्टीको घोक भन्ने स्थानमा पुग्छन् । गर्मी बढेपछि बैशाखमा फेरि साविककै स्थानमा आइपुग्छन् । तर,पछिल्लो समय पशुपालन व्यवसाय नगर्नेहरु हिउँदयाम लागेपछि जोमसोम ,फल्याक आउन थालेका छन् । साङ्तासँगै एउटै वडामा परेको फल्याकका स्थानीय अर्जुन गुरुङले पहिलापहिला साङ्ताको पारी पट्टी बस्ने गरेका स्थानीयहरु १२ वर्ष भयो जोमसोम र फल्याकमा आइ बस्ने गरेको बताए । म पनि त्यही गाउँको हुँ,तर त्यहाँ केही सम्भावना देखिन ,त्यसैले फल्याक गाउँमा आएर बसोबास गरेको छु,' उनले भने । अहिले साङ्ता गाउँमा १३ घरधुरीले बसोबास गरेपनि हिउँदयामको चिसो बढेसँगै अधिकांश जामसोम आसपास झरिसकेकाले गाउँ रित्तै छ । एक हप्ता अघि मतदान केन्द्र निरीक्षण गर्न पुगेका सिडिओसहितको टोलीले साङ्ता जाने सडकको हिउँ पन्छ्यायो । तर, फेरि त्यहाँ अहिले २३ स्थानमा हिउँ जमेर सडक अवरुद्ध बनेको स्थानीय गुरुङले जानकारी दिए । उचाइको सडक भएकाले दिनदिनै हिउँ थुप्रिन्छ, त्यहाँ पुगेर मतदान गराउन पनि समस्या छ ,'उनले भने,' चिसो बढेको र चुनावको मितिमा हिमपात भइदियो भने चुनाव गराउनै मुस्किल पर्छ।'"
चेपुवामा मधेसआश्रित दल,"नेपालको सन्दर्भमा यतिखेर चुनाव हुँदैछ। यो चुनावले संविधान कार्यान्वयनको संक्रमणलाई छिचोल्ने र समृद्धिको मार्गचित्र कोर्ने अभीष्ट राखेको छ। संविधानप्रति असहमति राखेका मधेसका राजनीतिक शक्तिहरू निर्वाचनमा गए। सत्ता पनि भोगे। यतिखेर दोस्रो चरणको क्रममा आइपुग्दा ती राजनीतिक शक्तिहरूको अवस्था के छन् ? सबैको ध्यान त्यतातिर छ। मूल पक्ष के हो भने नेपालका मुख्य राजनीतिक शक्तिहरू पनि संकुचनमा परेका छन्। नेपाली कांग्रेस होस् चाहे एमाले वा माओवादी। यी ठूला भनिने दलहरू पनि आफंै सेल्फसेन्सर गरेर संकुचनमा परेका हुन्। कांग्रेस १ सय ६५ सिटमा लडेको छैन। एमालेको अवस्था पनि उस्तै छ। यी दल आफैं खुम्च्याइएका छन्। रह्यो मधेस आन्दोलनको जगबाट उदाएको मधेसवादी शक्ति। यसलाई मधेसआश्रित दल भन्न रुचाउँछु। किनभने पछिल्ला पाँच वर्ष यसले आफूलाई नेपालको प्रत्येक भूगोलमा फिजाउन खोजे तर सकेनन्। नाम फेरे। तर मूलतः उपेन्द्र यादव र महन्थ ठाकुरको शक्तिलाई मान्नुपर्ने हुन्छ। यी नेता दुई धारमा छन्। एउटा कांग्रेस र अर्को एमाले नेतृत्वमा। मधेसआश्रित दल किन कमजोर ? पाँच वर्षअघि कांग्रेस, एमाले र माओवादीले जुन १६ बुँदे सम्झौतामार्फत नेपालको संविधान २०७२ लाई स्वरूप दिने काम गरे। त्यसका शिल्पकारहरू हुन्, उनीहरू। ती शक्तिहरू अहिले मधेस प्रदेशमा छन्। अर्थात् सरकारी मधेसमा सबैभन्दा पछि चुनाव भयो। त्यो चुनाव हुँदा पनि उनीहरू जोखिममा थिए। हामी नामांकन गर्ने कि नगर्ने, चुनाव प्रचार प्रसारमा जाने कि नजाने ? एक प्रकारको भय थियो। किनभने मधेस आन्दोलनको रातताप थियो। मधेसका शक्तिहरूले दिएका स्थानमा मात्र ठूला दल निर्वाचन लड्थे। अहिले ठिक उल्टो भएको छ। अर्थात् कांग्रेस, एमालेले दिएका सिटका आधारमा मधेसआश्रित शक्तिहरू चुनाव लड्ने स्थितमा छन्। परिस्थिति बदलिएको छ। किन फेरियो त ? सबैभन्दा पहिला कांग्रेस, एमाले अहिले पनि नेपालको संस्थापन राजनीतिक शक्ति हो। यिनीहरूले मधेसको शक्तिलाई डिस्क्रेडिट गर्ने, डिभाइड गर्ने र डिफेन्ड गर्ने काम गरे। उनीहरूले डिफेन्सी बनाइदिए। राज्य संयन्त्र ठूला शक्तिको थियो। आन्दोलनको एउटा मनोविज्ञान हुन्छन्। जब कुनै दल सत्तामा पुग्छ। त्यहाँ त्यही दलले संरक्षण खोज्छ। तर, मधेसवादी दलहरूले भने सत्तामा रहँदा पनि स्वयं संरक्षण प्राप्त गर्न सकेनन्। अवसरलाई सदुपयोग गर्न सकेनन् मधेस प्रदेशमा मधेसआश्रित दलहरूले सरकार सञ्चालन गर्ने अवसर पाए। जे जति अधिकार पाए त्यो पनि जनतासम्म प्रवाह गर्न सकेनन्। स्थानीय तहमा समेत यिनीहरूले मधेसको बहुसंख्यक पालिकाहरूमा अवसर पाएका थिए। अरूभन्दा राम्रो उदाहरण पेस गर्न सकेनन्। र संघीय संसद्मा यिनीहरू संविधान संशोधनको राजनीति गर्नुपर्ने मतादेश पाएका थिए। त्यसपछि उपेन्द्रजी पछाडिको ढोकाबाट केपी शर्मा ओलीको सरकारमा गए। महन्थ ठाकुर चाहिँ अगाडिको ढोकाबाट जानुभयो। यसरी कोही अगाडि त कोही पछाडिको ढोकाबाट गए। अझै जाँदैछन्। अर्कोथरी एलाइन्समा गए। यसले पनि मधेसवादी दलहरू जनतामा डिस्क्रेडिट भएका छन्। त्यसैले उनीहरू जनतालाई आआफ्ना एलाइन्सका बारेमा बताउनसमेत सक्ने अवस्थामा छैनन्। जुन एजेन्डा मधेसको थियो। त्यसका लागि मधेसका जनताले विभिन्न पार्टीका जनता आन्दोलनमा लागेका थिए। मधेसी जनता र मधेसको एजेन्डा जहिले पनि सँगै हुन्छन्। जुनसुकै राजनीतिक शक्तिले मधेसको मुद्दालाई उठाउँछन्। मधेसी जनता तिनलाई समर्थन गर्छन्। तर, यिनीहरूले पछिल्ला पाँच वर्षमा मधेसका मुद्दामा एकीकृत रूपमा दबाब दिएनन्। मधेसमा सबैको सरोकार मधेसआश्रित पार्टीहरू स्वाभाविकमा थोरै थोरै सिटमा लडेका छन्। डब्बल डिजिटभन्दा माथि जाने अवस्था छैन। मधेस नेपालको अभिन्न हिस्सा हो। यहाँ भिन्न राजनीतिक शक्ति राजनीति गरिरहेका छन्। जो यहाँबाट सक्रिय राजनीतिक शक्ति प्रतिनिधित्व गर्छन् वा जो यहाँ प्रतिनिधित्व गर्दैनन्, तिनको सरोकार पनि मधेससँग छ। उनीहरूले मधेसका जायज मागलाई सम्बोधन गर्न प्रयत्न गरेनन् भने मधेसमा नयाँ शक्ति तयार हुन्छन्। नयाँ तरिकाको आन्दोलन हुन सक्छ। जसरी अहिले नै संविधानको दोस्रो चरणको कार्यान्वयनको क्रम सुरु भएको छ। तर, अहिले पनि लाखौंको संख्यामा अनागरिक छन्। यो कस्तो दुर्भाग्य ? कस्तो विडम्बना ? खास गरेर मधेसआश्रित दलहरू जसको मधेस आन्दोलनसँग साइनो जोडिएको छ। उनीहरू त नागरिकताको सवालमा जबसम्म समाधान हुँदैन, तबसम्म अनागरिकहरूलाई नागरिक बनाइँदैन तबसम्म हामी चुनावमा जाँदैनौ भनेर अडान लिन सक्नु पथ्र्यो। रह्यो कांग्रेस, एमाले र माओवादी पार्टीका कुरा। उनीहरू एकै सिक्काका दुई पाटा हुन्। किनभने ओलीजीको पनि सरकार हुँदा पनि त्यत्रो वाम गठबन्धनको बहुमत थियो। उहाँले नागरिकता विधेयक ल्याउन सक्नु भएन। जबकि मधेसका दलहरूले राष्ट्रियताका सवालमा समर्थन गरेका थिए। कतिसम्म भने राष्ट्रको सीमांकनका बारेमा दोस्रो शेरबहादुरजीको सरकारले संसद् हुँदासम्म नागरिकता विधेयक ल्याएनन्। संसद् नभएको बेलामा नागरिकताको विधेयक ल्याए। त्यसैले फरक देखिए। तर पनि १६ बुँदे सम्झौतामार्फत संविधान निर्माण भयो। त्यसमा संलग्न शक्तिहरूमा आज पनि मधेसलाई हेर्ने दृष्टिकोण उही छ। भलै चुनावी प्रक्रियामा उनीहरू मजबुत देखिएलान्। तर, मधेसका मधेसी दल कमजोर हुँदैमा मधेसको एजेन्डा कमजोर हुँदैनन्। काठमाडौंले निर्माण गरेको भाष्य अहिले चुनावको सन्दर्भमा काठमाडौंले खडा गरेका दुईवटा भाष्य छन्। प्रायः सोधिने गरिन्छ, मधेसी दलहरूले मधेस आन्दोलनमा आहुति दिएकाहरू हुन् वा शारीरिक अपांगता भएर बसेका हुन्, उनीहरूका लागि मधेसवादी दलले के गरे ? म त भन्छु, यसको वैधानिक जिम्मेवारी राज्यको हो। राज्यले प्रत्येक नागरिकको जिम्मेवारी लिनुपर्छ। जसलाई राज्यले नै आतंकित पारेर घाइते वा मृत्युवरण गर्न बाध्य पार्यो, उसको त जिम्मेवारी झनै लिनुपर्छ। २०४६ पछिको अन्दोलनमा कृष्णप्रसाद भट्टराईको नेतृत्वमा कमिटी बन्यो। २०६२०६३ पछि माओवादी सशस्त्र संघर्षमा रहेका सबैलाई क्षतिपूर्ति दिइयो। तर मधेस आन्दोलनका पीडितलाई दिइएन। के मधेस आन्दोलन अर्को भूभागमा भएको थियो ? राज्यकै कारण जसको छाती र टाउकोमा गोली हानियो। जसको क्षति पुर्याइयो। त्यसको नैतिक जिम्मेवारी राज्यले नै लिनुपर्छ। प्रादेशिक अभ्यासलाई परिणाममुखी र प्रभावकारी बनाउन सकिन्छ। तर संघमा वर्चस्व प्राप्त गरेका राजनीतिक शक्तिहरू यसमा अनुदार देखिए। मधेस आन्दोलनसँग जोडिएका शक्तिहरू राजनीतिक रूपमा कमजोर हुँदै गएका छन् भन्ने अर्को भाष्य हो। तर, ती शक्तिहरू कमजोर हुँदै जानुमा काठमाडौंका फोर्सहरूका कारणले नै हो। आन्दोलनमा जोडिएका मधेसवादी दलहरू थिए, उनीहरूको मुद्दा राष्ट्रिय परिपे्रक्षमा थियो। मुलुकको समावेशीकरण गर्नुपर्ने थियो। स्थानीय तहमा अधिकार दिनुपर्ने थियो। भाषाले मान्यता पाउनु पर्छ। राज्यको प्रत्येक तहमा सामान प्रतिनिधित्व पाउनुपर्छ र पहुँच हुनुपर्छ। उसको पहिचान र मान्यता प्राप्त गर्नुपर्छ। मधेसआश्रित दलले आधार भूमि छोडे र अन्य भूभागमा प्रभुत्व फिजाउन खोजे। तर नागरिकले स्वीकारेनन्। फर्केर उनीहरू फेरि मधेसमै आए। यसकारण उनीहरू मधेसआश्रित दल भए। रिजनल फोर्सहरूले आफ्नो सीमा बुझ्नुपर्छ। आफ्ना सम्भावना बुझ्नुपर्छ। आफ्नो सामाथ्र्य बुझ्नुपर्छ। आफ्नो रिक्तता बुझ्नुपर्छ। यो बुझ्न सकेनन्। र, यस्तो परिणति व्यहोरिरहेछन्। संघले प्रदेशलाई प्रवर्द्धन गरेन संविधानमा जुन ढंगको बहुतहको परिकल्पना गरियो। तर, संस्थापन राजनीतिक शक्तिले स्थानीय सरकार र प्रदेश सरकारलार्ई प्रवर्द्धन गर्न जति ऊर्जा खर्च गर्नुपथ्र्यो, त्यसलाई प्राथमिकतामा राखेनन्। अहिले जसरी संघको चुनावसँगै प्रदेशको चुनाव भइराखेको छ। यसले प्रदेशको अस्मिता र अस्तित्वलाई मुखरित गर्न सकेको छैन। अर्को कुरो केन्द्रमा जुन पार्टीको सरकार थियो। तिनकै मुख्यमन्त्रीहरू थिए। तर अन्तरप्रदेश समन्वय समितिको बैठक पनि बसेनन्। प्रदेश र संघबीचको अनुसूचीमा केही सम्बन्धको वर्णन छ। यसका लागि संघले कानुनहरू बनाइदिनु पर्ने थियो। त्यो भएन। यस्तै अलमलले स्रोतमा असमानता भयो। खासमा प्रादेशिक अभ्यास प्रभावशाली भएन। प्रदेशहरू परिणाममुखी हुन सकेनन्। प्रदेशहरूलाई अधिकार दिए देश टुक्रिन्छ भन्ने भ्रम फैलाइयो। तर यसले मुलुक बलियो बनाउँछ। यसले पृथकतावादी शक्तिलाई मूलधारको राजनीतिमा ल्यायो। जुन प्रादेशिक अभ्यासको राजनीतिक सफलता हो। तर, प्रादेशिक अभ्यासलाई परिणाममुखी र प्रभावकारी बनाउन सकिन्छ। तर संघमा वर्चस्व प्राप्त गरेका राजनीतिक शक्तिहरू यसमा अनुदार देखिए। यसरी नै अधिकार खोसिरहने हो भने प्रदेशको लडाइँ र संघर्ष कायम रहन सक्छ। संविधानमा ग्यारेन्टी गरिएका अधिकार सबै प्रदेशलाई दिनुपर्छ भनिएको हो, मधेसका लागि मात्रै होइन। मुलुकमा नयाँ नेपाल निर्माणका लागि संविधानकै प्रस्तावनामा लेखिएको छ, हामी नेपाली। त्यो हामी नेपालीभित्र नेपालको विभिन्न भागमा रहेका नेपाली अटाउनु पर्छ। कस्तो त्रासदी ? संविधान कार्यान्वयनको दोस्रो चरणमा रहिरहँदा पनि केही लाख नेपाली नागरिकताबाट वञ्चित छन्। मतदान गर्न होइन, टुलुटुलु हेर्ने अवस्थामा छन्। भनेपछि हामी संविधान कार्यान्वयनको कुन चरणमा छौं ? संविधानले पहिचान गरेका नागरिकलाई पनि सरकारले नागरिकता प्रमाणपत्र दिन सकेको छैन। मधेसको जे अठोट छ, त्यो संविधानमा आउन सकेको छैन। जब संवैधानिक अधिकारको खोजी गरिन्छ, तब सर्वोच्च अदालतले त्यसमा हस्तक्षेप गर्छ। संविधानको प्रावधानअनुसार संघीय सरकारले प्रभावशाली संघीय कानुन निर्माण नगरिदिँदा त्यसमा सर्वोच्च अदालतले हस्तक्षेप गर्नुपर्नेमा मौन बस्छ। मधेसमा जनहितमा काम भएन मधेसमा जनहितका काम भएनन्। बरु सैनिकीकरणको काम भएको छ। यहाँका कृषि फर्महरूमा सेना वा सशस्त्रका क्यामहरू राखिए। यो पनि विचारणीय प्रश्न हो। जुन विषय चुनावमा मधेसको मद्दा बन्नु पथ्र्यो। तर कसैले गर्न सकेन। डराएरै हो। चुनावपछि ठूला दल जहाँ हुन्छन्, त्यही जान्छन् सत्ताको गणितमा मधेसआश्रित दल। कोही यता जान्छन्, कोही उता जान्छन्। मधेसी जनताको भोट लिएर मधेसको माग पूरा गर्न ठूला दलहरूले प्रयत्न गरेनन् भने मधेसमा फेरि आन्दोलन हुन सक्छ। अर्को नयाँ शक्ति जन्मिन सक्छ। जसरी २०४८ सालपछि एमाले र कांग्रेस संस्थापन भयो। सत्ताको प्रत्येक अंगमा यिनका मान्छेहरू भए। उनीहरूलाई लाग्यो, अब हामीलाई कसैले प्रश्न गर्नेवाला छैन। चिमोट्नेवाला छैन। माओवादी जन्मियो। अहिले तिनलाईं संविधान निर्माणपश्चात् तीनवटै शक्ति एक ठाउँमा छन्। यिनलाई लाग्दो हो, राज्य हाम्रै हो। हामी जस्तो चाहन्छौं त्यस्तै हुन्छ। यदि त्यसो हो भने मधेसले फेरि आन्दोलन गर्न सक्छ।  कुराकानीमा आधारित"
प्रदीप पौडेलको घरदैलो अभियानमा जे देखियो (फोटोफिचर),काठमाडौं : काठमाडौं क्षेत्र नम्बर ५ बाट प्रतिनिधिसभा सदस्य पदमा उम्मेदवारी दिएका कांग्रेस नेता प्रदीप पौडेलले आफ्नो चुनावी प्रचारप्रसारलाई आक्रमक बनाएका छन्। टिकट पाएलगत्तै चुनावी प्रसारप्रसारमा लागेका नेता पौडेलले आफ्नो निर्वाचन क्षेत्रको विकास लागि नयाँ योजना अघि सारेका छन्। नेता पौडेलेले देश बनाउने नीतिको नेतृत्व अब काठमाडौं ५ ले गर्नुपर्ने धारणा राख्दै घरदैलो अभियानलाई तीव्र पारेका छन्। सत्ता गठबन्धनबाट उम्मेदवारी दिएका युवा नेता पौडेलले सोमबार लाजिम्पाटस्थित निल सरस्वति मन्दिरको दर्शन गर्दै सो क्षेत्रमा घरदैलो कार्यक्रममा निस्किए। प्रचारप्रसारको कार्यक्रम लिएर पौडेल बिहानदेखि बेलुकासम्म मतदातामाझ व्यस्त देखिन्छन् उनी नेता तथा कार्यकर्ताको साथमा मतदाताको घर घर पुगेर मत मागिरहेका छन्। आसन्न निर्वाचनमा उनको मुख्य प्रतिष्पर्धीका रुपमा एमालेबाट ईश्वर पोखरेल चुनावी मैदानमा छन्। पोखरेल २०७४ सालको प्रतिनिधिसभा निर्वाचनमा यही क्षेत्रबाट विजयी भएका थिए। उनले निकटतम प्रतिद्वन्द्वी नेपाली कांग्रेसका प्रकाशशरण महतभन्दा ९ हजार बढी मत ल्याएर विजय भएका थिए। पौडेल तनहुँमा नेकपा माओवादी केन्द्रकी आशा कोइरालासँग पराजित भएका थिए। यसपटकको निर्वाचनमा यो क्षेत्रबाट २८ उम्मेदवार प्रतिनिधिसभा सदस्यको भिडन्तमा छन्। १४ दलगत उम्मेदवार छन् भने १४ स्वतन्त्र उम्मेदवार चुनावी मैदानमा उत्रिएका छन्।
यूएईले नेपाललाई दियो २६४ रनको लक्ष्य,"काठमाडौं : रोहन मुस्ताफाको अर्धशतकप्रेरित यूएईले एकदिवसीय अन्तर्राष्ट्रिय शृंखलाको पहिलो खेलमा नेपाललाई २६४ रनको लक्ष्य दिएको छ। त्रिवि क्रिकेट मैदानमा टस हारेर ब्याटिङको निम्तो पाएको यूएईले निर्धारित ५० ओभरमा सात विकेट गुमाएर २६३ रनको योगफल तयार गर्यो। यूएईका लागि ७३ बलको सामना गरेका मुस्ताफाले सात चौकासहित ५३ रनको अर्धशतकीय इनिङ खेले। त्यसअघि पहिलो विकेटका लागि ७५ रनको साझेदारी गर्दै मुहम्मद वासिमले ४४ तथा वृत्या अरविन्दले ४० रनको योगदान गरेका थिए। कप्तान सीपी रिजवान दुई रनमा आउट हुँदा अलिशान सारफुले २९ रन जोडे। बासिल हमिद १४, अफ्जल खान २६ रन बनाएर आउट हुँदा अहमद राजा २७ र जुनेद सिदिक्वी एक रनमा अविजित रहे। नेपालका लागि गुल्शन झाले ६ ओभरमा २६ रन खर्चेर दुई विकेट लिए। यस्तै, सोमपाल कामी र दीपेन्द्रसिंह ऐरीले एकएक विकेट लिए। नेपाल क्रिकेट संघ (क्यान)को आयोजनामा जारी सिरिजको दोस्रो खेल बुधबार र अन्तिम खेल शुक्रबार हुनेछ।"
"कार्यकर्ता कुटेको भन्दै दार्चुलामा सत्तागठबन्धनले गर्यो सडक अवरुद्ध, एमालेको चुनावी सभामा गएकाहरु बाटोमै रोकिए",दार्चुला : नेकपा एमालेका कार्यकर्ताले आफ्ना कार्यकर्तालाई कुटपिट गरेको भन्दै दार्चुलामा सत्तागठबन्धनमा आवद्ध दलका कार्यकर्ताले आइतबार रातिदेखि सडक बन्द गराएका छन्। गठबन्धनका कार्यकर्ताले गोकुलेश्वर खार खलंगा सडकको धुलीगडा क्षेत्रमा सडक अवरुद्ध गरेको प्रहरीले जनाएको छ । नौगाड गाउँपालिका६ खेडमा प्रचारप्रसारमा खटिएको गठबन्धन र नौगाडको जामिरमा आमसभामा गइरहेका एमाले कायकर्ताबीच आइतबार झडप भएको थियो । गठबन्धनका कार्यकर्ताले झडपमा संलग्न एमाले कार्यकर्तालाई पक्राउ नगरेसम्म सडक नखुलाउने बताएका छन्। सयौं कार्यकर्तालाई गठबन्धनले धुलीगडा खेडा क्षेत्रमा भेला गराएर सडक बन्द गराएको नौगाड एमाले गाउँपालिका अध्यक्ष जनकसिंह ठगुन्नाले बताए । उनका अनुसार सडक अवरुद्ध हुँदा नौगाडमा भएको चुनावी सभामा गएका एमाले कार्यकर्ता तथा स्थानीय घर फर्कन पाएका छैनन्। प्रमुख जिल्ला अधिकारी दीर्घराज उपाध्यायले सुरक्षा बैठक राखेर सडक खुलाउने प्रयास भइरहेको बताए। एमालेको चुनावी सभामा गएका कलाकारसहितका कार्यकर्ताहरु होपरीगाड जामिर क्षेत्रमै रोकिएका छन्। नेकपा माओवादी दार्चुलाका नेता खडकसिंह धामीले घरमै बसिरहेका सर्वसाधारण नागरिकलाई समेत एमाले कार्यकर्ताले कुटपिट गरेको आरोप लगाए। वडा नम्बर ६ बाट चुनावी सभामा जाने क्रममा एमालेका कार्यकर्ताले गाडी तथा सर्वसाधारणलाई रोकेपछि झडपको स्थिति आएको थियो।
यो गठबन्धन २० वर्षसम्म रहन्छः प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले गठबन्धनको एजेण्डा सुशासन, विकास र समृद्धि रहेको बताएका छन् । सोमबार लमजुङको राइनसमा आयोजित चुनावी सभामा बोल्दै प्रचण्डले यो देशलाई अघि लैजाने र जनताको अधिकारलाई सुनिश्चित गर्न गठबन्धनलाई जिताउनुपर्ने बताएका हुन् । प्रचण्डले भने, 'हामी सरकारमा छौं । गठबन्धनलाई जिताउँदा बलियो गठबन्धनको सरकार बन्छ । गठबन्धनको जित सुनिश्चित छ । सुशासन, विकास र समृद्धि नै गठबन्धनको एजेण्डा हो । प्रचण्डले केपी शर्मा ओली सत्तामा आएपछि लोकतन्त्र र संविधान च्यातिएको बताए । यो गठबन्धनलाई चुनावसम्म मात्रै नभइ संविधान, लोकतन्त्र र शान्तिमाथि जबसम्म चुनौती रहन्छ त्यतिबेलासम्म गठबन्धन रहिरहने बताए । प्रचण्डले भने,यो गठबन्धन १०, १५, २० वर्षसम्म रहिरहन्छ । चुनावपछि भत्किन्छ कि भनेर हल्ला फिजाइएको छ ।"
डोपिङको आशंकामा विश्वकप खेल्ने टिममा परेका साउदी अरबका खेलाडी निकालिए,"रियाद : साउदी अरबका विङ्गर फहाद अल मोवालाद विश्वकप खेल्ने टिममा परेको ४८ घण्टा नबित्दै डोपिङको अनुसन्धानका कारण निकालिएका छन्। साउदीका प्रशिक्षक हर्भ रेनार्डले उनको स्थानमा नवाफ अल बवेदलाई प्रतिस्थापन गरेका छन्। साउदी अरेबियन एन्टीडोपिङ कमिटिले गत मेमा डोपिङ परीक्षणमा पोजिटिभ देखिएपछि उनलाई १८ महिना प्रतिबन्ध लागेको थियो। तर, उनीमाथिको प्रतिबन्ध हटाएर २८ वर्षीय विङ्गरलाई विश्वकपका लागि टिममा समावेश गरिएको साउदी अरेबियन मिडियाले बताएका छन्। तर, वर्ल्ड एन्ट डोपिङ एजेन्सीले साउदीको टिम छनोटमा चासो देखाएरको थियो। उनले प्रयोग गरेको औषधीको लामो समयसम्म प्रभाव देखिन सक्ने भएकाले सावधानी अपनाएर टिममा पुनर्विचार भएको एक वक्तव्यमा उल्लेख छ। कतारमा ६ दिनपछि सुरु हुने फुटबलको सबैभन्दा ठूलो प्रतियोगिताको समूह सीमा परेको साउदीले नोभेम्बर २२ मा अर्जेन्टिनासँग खेल्दै विश्वकपको सुरुवात गर्नेछ। साउदीले नोभेम्बर २६ मा पोल्यान्ड र समूह चरणको अन्तिम खेल मेक्सिकोविरुद्ध डिसेम्बर १ मा खेल्ने छ।"
बलियो राष्ट्रवादी शक्ति निर्माणका लागि एमालेसँग सहकार्य,"पञ्चायत कालदेखिका राजनीतिक खेलाडीका रूपमा चिनिन्छन् राप्रपा नेपालका अध्यक्ष कमल थापा। यसपटक उनी एमालेसँग सहकार्य गर्दै सूर्य चुनाव चिन्ह लिएर उम्मेदवार बनेका छन्। यस पटक मकवानपुर १ बाट प्रतिनिधिसभा सदस्य उम्मेदवार बनेका थापा पहिलो पटक २०३८ सालमा चुनाव लडेका थिए। मकवानपुरबाटै २०४३ को निर्वाचन जिते। २०४५ सालमा सूचना तथा सञ्चार राज्यमन्त्री भए। त्यसपछिका निर्वाचनमा असफलता बेहोर्दै आए पनि उनी सत्ताको वरिपरि घुमिरहे। २०४८ मा असफलतापछि उनले २०५१ मा मकवानपुरबाटै चुनाव जिते। २०५६ र २०६४ को निर्वाचनमा पनि असफलता हात परे पनि २०७० मा समानुपातिकबाट संविधानसभा सदस्य बने। २०७४ मा नेपाली कांग्रेससँगको सहकार्यमा उनी नेकपा एमालेबिरुद्ध मकवानपुर १ मै चुनाव लडे। यसपटक एमालेसँग मिलेर कांग्रेस नेतृत्वको गठबन्धनबिरुद्ध मैदानमा छन्। उनी मकवानपुरबाट नौं पटकमन्त्री र उपप्रधानमन्त्रीसमेत बने। चुनावी माहौल, एमालेसँगको सहकार्यलगायतका विषयमा अन्नपूर्ण पोस्ट्का कृष्ण सारु मगरले नेता थापासँग गरेको कुराकानी। तपाईंले मकवानपुरबाट धेरै पटक निर्वाचन लड्नुभयो। तर, थोरै पटक मात्र सफलता पाउनुभो। यो पटक कस्तो अपेक्षा गर्नुभएको छ ? यो पटक म राम्रो सम्भावना देखिरहेको छु। यसको मुख्य कारण भनेको बिगतमा मकवानपुरको विकासका लागि हामीले गरेको काम हो। हामीले हेटौंडालाई प्रदेशको राजधानी बनाउने, हेटौंडा धरान चतरा सडक निर्माण गर्ने कामले मकवानपुरबासीमा अत्यन्तै सकारात्मक प्रभाव परेको देखेको छु। अर्को कुरा मकवानपुरमा तीन दशकयता एमालेको एकछत्र राज हुँदै आयो। अहिले पनि एमाले मकवानपुरमा पहिलो पार्टी हो। अहिले मलाई एमालेको सहयोग प्राप्त भयो। मैले एमालेकै सूर्य चिन्ह लिएर प्रतिस्पर्धा गरेकाले अत्यन्तै सम्भावना देखेको छु। तपाईंले एमालेबाट टिकट लिँदा र निर्वाचन लड्दै गर्दा एमालेका धेरै नेता कार्यकर्ता असन्तुष्ट थिए। उनीहरूको साथ पाउनुभएको छ त ? करिबकरिब सतप्रतिशत असन्तुष्टि व्यवस्थापन भइसकेको महसुस गरेको छु। सुरुमा केही असन्तुष्टि थियो। एमालेको जिल्ला नेतृत्वले केही दिनभित्रै असन्तुष्टि समाधन गर्यो। अहिले एमालेको केन्द्रीय सदस्यदेखि बुथ तहका कार्यकर्तासम्म एकताबद्ध र संगठित भएर चुनावी अभियानमा लागिरहनुभएको छ। उहाँहरूले राष्ट्रिय राजनीतिमा देखा परेका ध्रुवीकरणलाई समेत मध्यनजर गर्दै सूर्य ध्वजाबहाक चिन्ह लिएका उम्मेदवारलाई कुनै पनि हालतमा जिताउनुपर्छ भनेर लागिपरेको मैले पाएको छु। जनताको घरदैलोमा व्यस्त हुनुहुन्छ, कस्तो प्रतिक्रिया पाउनुभएको छ ? अत्यन्त उत्साहजनक छ। हामीले मकवानपुरको विकास, शिक्षा, स्वास्थ्य, खानेपानी, यातायात, बिजुलीको क्षेत्रमा महत्वपूर्ण योगदान पुर्याएको मकवानपुरको जनतालाई राम्रोसँग थाहा छ। प्रदेशको राजधानी हेटौंडा बनाएको, धरान चतरा सडकलाई हेटौंडासम्म बनाएको, हेटौंडामा दोस्रो औद्योगिक क्षेत्र बनाउन पहल गरेको पनि जानकारी छ। यी बिभिन्न कारणले जनताको अत्यन्त उत्साहजनक रेस्पोन्स पाएको छु। राष्ट्रिय राजनीतिमा लामो समय रहेर पनि एउटा स्वच्छ छवि र इमान्दारिताका साथ हामीले काम गरिरहेका छौं। त्यसबाट पनि जनता प्रभावित भएका छन्। खासगरी केपी ओलीको नेतृत्वको सरकारमा म उपप्रधानमन्त्री थिए। त्यो बेलामा मधेसमा आगो बलिरहेको थियो। भारतले नाकाबन्दी लगाएको थियो। त्यो आन्दोलनलाई मत्थर बनाउनुका साथै राष्ट्रिय स्वाभिमानमा अलिकति पनि आँच आउन दिइन्। भारतीय आर्थिक नाकाबन्दी हटाउन मैले खेलेको भूमिकालाई मकवानपुरे जनताले गर्वका साथ आत्मसाथ गरेको पाएको छु। संयुक्त राष्ट्रसंघमा त्यसबेला मैले नेपालको राष्ट्रिय हित र स्वाभिमानको पक्षमा जुन सशक्त आवाज उठाएँ, त्यसले पनि सकारात्मक प्रभाव परेको छ। यसैगरी उत्तरतर्फका छमेकी राष्ट्र चीनसँग व्यापार, पारवहान, तेल, रेल, बिजुलीको क्षेत्रमा सम्बन्धको नयाँ खाका कोर्न सफल भएको छु। यी सबै कारणले गर्दा म जहाँ गएको छु, जनताले सहयोग गर्छु भनेका छन्। यसका अलवा मैले लामो समय मकवानपुरमा राजनीति गरेका कारण जनताकाबीच मलाई चिनाइराख्नु परेन। तपार्इंलाई चिनेका छौं, यो पटक सहयोग गर्छौं भनेका छन्। एउटा ठूलो पार्टीको अध्यक्ष। पार्टी सानो हुँदैहुँदै अहिले अर्को पार्टीको चुनाव चिन्ह लिएर उठ्नुपर्ने स्थिति आयो। कतै आफूलाई राजनीतिमा असफल हुँदै गएको जस्तो लाग्दैन ? नेपालको राष्ट्रिय राजनीतिमा देशी विदेशी शक्तिले राष्ट्रवादी शक्तिलाई कमजोर बनाउने षड्यन्त्र गरिरहेका छन्। त्यो षड्यन्त्रकै कारणले गर्दा मेरो पार्टी राप्रपा पनि क्षतविक्षद भएको छ। मैले राप्रपा नेपाललाई पुनर्जागृत गरेको अवस्था छ। यसैगरी राष्ट्रवादी शक्तिलाई कमजोर बनाउने षड्यन्त्रको वर्तमान अवस्थामा मुख्य निसानामा नेकपा एमाले छ। नेकपा एमालेले बिगतमा लिएको सशक्त राष्ट्रवादी अडानको कारण भारतले लगाएको आर्थिक नाकाबन्दीको बिरुद्धमा सशक्त रूपमा अडियो। यसै कारणले गर्दा र पछिल्लो कालखण्डमा यो नेपालको लिम्पीयाधुरा सहितको भूभाग समेटेर चुचे नक्सा बनाएको कारणले गर्दा नेकपा एमालेलाई पराजित गर्ने र कमजोर बनाउने प्रयास भइरहेको छ। अहिलेको अवस्थामा राष्ट्रवादी शक्तिको बलियो सम्बाहकका रूपमा नेकपा एमाले रहेको छ। यसरी राष्ट्रिय राजनीतिमा राष्ट्रवादी शक्तिलाई कमजोर बनाउने षड्यन्त्र भइरहेको हुँदा देशमा एउटा बलियो राष्ट्रवादी शक्ति निर्माण होस् भन्ने चाहन्छु। बलियो राष्ट्रवादी सरकार बनोस् भन्ने उद्देश्यले मैले नेकपा एमालेसँग सहकार्य गरेको छु। सहकार्य गरिसकेपछि नेपालको कानुनबमोजिम दुई वा दुईभन्दा बढी दल मिलेर चुनावमा जाँदा साझा चुनाव चिन्ह लिनसक्ने प्रावधान छ। मेरो पार्टीको चिन्ह गाई हो। निर्वाचन आयोग र सर्वोच्च अदालतले षड्यन्त्रपूर्वक बदनीयतपूर्वक हाम्रो पार्टीको चुनाव चिन्ह गाई दिएन। यो स्थितिमा तीर चुनाव चिन्ह लिनुपर्यो। यो चुनाव चिन्ह जनताले चिनेका पनि छैनन्, पहिलो पटक भोट हाल्दैछन्। यस्तो स्थितिमा अर्कोतर्फ नेकपा एमालेको लोकप्रिय चुनाव चिन्ह सूर्य रहेको छ। नेपालमा सबैभन्दा धेरै जनताले भोट हालेको चिन्ह सूर्य हो। एमालेलको भोट लिन मिल्छ भने चुनाव चिन्ह किन लिन मिल्दैन भनेर जित निश्चितताको लागि सूर्य चिन्ह लिएको हुँ। नेकपा एमालेसँग के एजेन्डा मिल्यो र सँगै चुनाव लड्नुभयो ? मुख्य रूपले राष्ट्रियताको संरक्षण, लोकतन्त्रको सुदृढीकरण र समग्र आर्थिक विकास र समृद्धिको एजेन्डामा हाम्रो साझा धारणा रहेको छ। यही नै सहकार्यको आधार हो। राप्रपाबाट अलग भएर राप्रपा नेपाल ब्युँताएर यहाँसम्म आइपुग्दा अरूलाई फस्ट म्यान स्वीकार गर्न नसक्ने नेताका रूपमा पनि तपाईंको आलोचना हुने गरेको छ। नेकपा एमालेसँग पार्टी एकतासम्मको पनि चर्चा छ। यो कत्तिको सम्भावना छ ? पहिलो कुरा के स्पष्ट पारौं भने राप्रपाको राष्ट्रिय अध्यक्षमा पराजित भएपछि राप्रपाबाट अलग भएको होइन। २०६३ सालपछिको राजनीतिक परिस्थितिपछिको प्रतिकूल अवस्थामा राजतन्त्र सहितको प्रजातन्त्रको एजेन्डा बोकेर हिँडे। तर, १५ वर्षको राजनीतिक अभ्यास, देशको धरातलीय यथार्थ र जनभावनालाई दृष्टिगत गर्दै यो १५ वर्षको बीचमा स्वयं राजाबाट भएका गलत व्यवहार, गतिविधि र प्रवृत्तिले मैले राजसंस्थाको एजेन्डा छाडेर लोकतन्त्रमा जाने निर्णय गरे। स्वाभाविक रूपमा राप्रपामा बस्नसक्ने स्थिति थिएन र राप्रपा नेपाल पुनर्जागृत गरेको हुँ। पार्टीको चुनाव हारेर होइन, महाधिवेशन सकिएको करिब चार महिनापछि त्यो पार्टीभित्र आफ्नो मान्यताहरू अघि बढाउन सक्ने स्थिति नदेखेपछि, मेरो विचार र एजेन्डाहरू अलपत्र पर्नसक्ने देखेपछि मैले अलग बाटो रोजेको हुँ। म अहिले पनि राप्रपा नेपालको अध्यक्ष छु। राप्रपा नेपाललाई देशको एउटा बहिलो राष्ट्रवादी शक्ति बनाउने सपना छ। त्यो सपनाप्रति म अहिले पनि प्रतिबद्ध छु। भनेपछि एमालेसँग पार्टी एकता हुँदैन ? राजनीति तीव्र गतिले परिवर्तन भइरहेको छ। समीकरण फेरिरहेको छ। राजनीतिक ध्रुवीकरणमा आमूल परिवर्तन भइरहेको छ। भविष्यमा के हुन्छ भन्ने सकिन्न। मेरो अहिलको ध्यय भनेको एउटै मात्र छ, देशमा एउटा बलियो राष्ट्रवादी शक्ति निर्माण गर्नुपर्छ। त्यही बलियो राष्ट्रवादी शक्ति निर्माणको क्रममा नै मैले एमालेसँग सहकार्य गरेको हुँ। एमालेलाई साथ दिएको हुँ। म नेकपा एमालेका अध्यक्ष केपी ओलीको नेतृत्वमा राष्ट्रिय स्वाभिमानमा आधारित एउटा बलियो राष्ट्रवादी शक्ति निर्माण होस् भन्ने चहान्छु। त्यस कारणले गर्दा मेरो अहिलेको प्राथमिकता यही नै हो। एमालेको नेतृत्वमा सरकार बन्यो भने तपाईंको भूमिका के हुन्छ ? त्यति टाढाको कुरा सोचिहाल्ने विषय भएन। मैले अघि पनि भने। बिगत केही समययता बाह्य शक्तिको चलखेल र हस्तक्षेप बढेर गएको छ। नेपाल अन्तर्राष्ट्रिय महाशक्ति राष्ट्रहरूको रणनैतिक प्रतिस्पर्धास्थल बन्न सक्ने खतरा छ। देशभित्रका केही राजनीतिक दलका केही नेताहरूमा शक्तामा पुग्न र सत्तामा पुगेपछि टिकिरहन बाह्य शक्तिको सहयोग चाहिन्छ भन्ने आत्मसमर्पणवादी मानसिकता हावी भएको छ। यसर्थ राष्ट्रियताको संरक्षण र सम्बद्र्धनको निमित्त एउटा बहियो राष्ट्रवादी शक्ति वर्तमान समयको आवश्यकता हो। मेरो मान्यता यही हो, सोचाइ यही छ। त्यहीअनुसार आगामी दिनमा पनि म क्रियाशील रहन्छु। राजासँग तपाईंको कुरा मिलेपछि वा भनौं रिस मरेपछि फेरि कमल थापाले राजतन्त्रको एजेन्डा बोक्छ भन्नेहरू पनि छन् नि ? मैले राजसंस्थाको एजेन्डा छाडिसकेको छु। र, मलाई अहिले लोकतन्त्रमा विश्वास गरेर जनताको सर्वोच्चतामा विश्वास गरेर अघि बढ्दा खुसी नै लागिराखेको छ। मेरो निर्णयमा पुनर्विचार हुँदैन। निर्वाचनमा नयाँ पुस्ताको हस्तक्षेप बढ्दो छ। स्वतन्त्रको पनि लहर छ। यो पटक निर्वाचनमा स्वतन्त्र उम्मेदवारहरूको प्रभावलाई के भन्नुहुन्छ ? बहुदलीय प्रजातन्त्रमा सबैलाई चुनाव लड्ने स्वतन्त्रता हुन्छ। तर, आम चुनाव स्थानीय चुनाव जस्तो होइन। यो चुनावबाट केन्द्रमा र प्रदेशमा सरकार बनाउने दलको छनोट हुन्छ। अब स्वतन्त्र रूपमा उठेका व्यक्तिहरूले चुनाव जिते पनि सरकार बनाउने होइन। संसद्मा एउटा सामान्य भूमिकासम्म निर्वाह गर्न सक्छन्। एउटा सांसदले पाँच वर्षको अवधिमा संसद्मा बोल्ने मौका मुस्किलले दुई घण्टा मात्र पाउँछ। मलाई एमालेको सहयोग प्राप्त भयो। एमालेकै सूर्य चिन्ह लिएर प्रतिस्पर्धा गरेकाले जित्ने सम्भावना देखेको छु। एमालेको भोट लिन मिल्छ भने चुनाव चिन्ह किन लिन मिल्दैन भनेर जित निश्चितताको लागि सूर्य चिन्ह लिएको हुँ। राष्ट्रिय राजनीतिमा लामो समय रहेर पनि एउटा स्वच्छ छवि र इमानदारिताका साथ हामीले काम गरिरहेका छौं। लामो समय मकवानपुरमा राजनीति गरेका कारण जनताकाबीच मलाई चिनाइराख्नु परेन। राष्ट्रिय राजनीतिमा राष्ट्रवादी शक्तिलाई कमजोर बनाउने षड्यन्त्र भइरहेको हुँदा देशमा एउटा बलियो राष्ट्रवादी शत्ति निर्माण होस् भन्ने चाहन्छु। राष्ट्रियताको संरक्षण र सम्बद्र्धनको निमित्ता एउटा बहियो राष्ट्रवादी शत्ति वर्तमान समयको आवश्यकता हो। मेरो मान्यता यही हो, सोचाइ यही छ। गठबन्धनको कठपुतली सरकार जनताले रुचाउँदैनन्। र स्वाभाविमानी राष्ट्रवादी सरकारको पक्षमा जनताले पूर्ण बहुमत प्रदान गर्छन्। त्यसले के असर गर्न सक्छ र हेर्नुस्। न उसले सरकार बनाउन सक्छ। न एक्लो आवाजले नीति नियम बन्छ। संसदीय चुनावमा स्वतन्त्रको खासै केही महत्व रहन्छ जस्तो लाग्दैन। यहाँ ठूलो हाइट क्रियट गर्ने काम भएको छ। यसको कुनै अर्थ छैन। व्यक्तिगत रूपमा केही असल मान्छेहरू होलान्। तर, यसरी उठेर कसैले पनि सरकार बनाउने र नीति निर्माणमा सहयोग पुर्याउन सक्दैनन्। यो भ्रम निराकरण हुनुपर्छ जस्तो लाग्छ। हामीले अब ठीक बेठीक जे जस्तो भए पनि बहुदलीय प्रतिस्पर्धालाई अभ्यास गरिराखेका छौं। बहुदलीय प्रतिस्पर्धाको सुन्दरता भनेकै एउटा दल वा नेता असफल भयो भने जनताले अर्को दल र अर्को नेता छान्ने अवसर पाउँछ। बहुदीय प्रतिस्पर्धामा, संसदीय प्रजातन्त्रमा दलको असफलताको विकल्प स्वतन्त्र उम्मेदवार होइन। प्रजातन्त्रको विकल्प प्रजातन्त्र नै हो। दलको विकल्प दल नै हो। त्यस कारणले गर्दा मलाई लाग्छ, यो जुन किसिमको एउटा स्वतन्त्रहरूको पक्षमा वकालत भएको सुनिन्छ। यो संसदीय प्रजातन्त्रको मर्म र महत्व नै नबुझेको जस्तो लाग्छ मलाई। निर्वाचनपछि एमाले, कांग्रेस, माओवादी र राप्राको आकार कस्तो हुनसक्छ ? यो चुनावमा मुख्य रूपले दुई शक्तिको बीचमा प्रतिस्पर्धा हुँदैछ। एकातिर नेकपा एमाले र उसका केही सहयोगी दलहरू छन्। अर्कोतर्फ पाँच दलीय गठबन्धन रहेको छ। यी दुवै शक्तिहरूका आफ्ना फरक फरक प्रवृत्ति र प्राथमिकताहरू छन्। यसको साथसाथै अहिलेको अवस्थामा यी दुई शक्तिहरूले केही मूलभूत मान्यताहरूलाई प्रतिनिधित्व गर्छन्। मेरो आफ्नो विश्लेषणमा नेकपा एमाले र उसका सहयोगी दलहरू राष्ट्रियता पक्षधर हुन्। शान्ति, स्थायित्व र समृद्धिका पक्षधर हुन्। अर्कोतर्फ सत्तामा पुग्नका निमित्त बाह्य शक्तिलाई रिझाउनुपर्छ भन्ने आत्मसमर्पणवादी अस्थिरता र अराजकताको पक्षधर रहेको छ। यी दुइटाको बीचमा जनताले एउटा शक्तिलाई छान्नुपर्ने स्थिति छ। यसैगरी यो चुनावबाट जनताले दुईमध्ये एक सरकार छान्नुपर्नेछ। तेस्रोको कुनै विकल्प छैन। या त केपी ओलीको नेतृत्वमा राष्ट्रिय स्वाभिमानमा आधारित राष्ट्रवादी सरकार वा बाह्य शक्तिको अभिप्रेरणामा खडा भएको गठबन्धनको कठपुतली सरकार। यी दुइटा विकल्पमध्ये जनताले एउटालाई छान्नुपर्छ। नेपाली जनता र देशको वर्तमान परिस्थितिलाई दृष्टिगत गर्दै मलाई पूरा विश्वास छ कि बाह्य शक्तिको अभिप्रेरणमा खडा भएको गठबन्धनको कठपुतली सरकार जनताले रुचाउँदैनन्। र स्वाभाविमानी राष्ट्रवादी सरकारको पक्षमा जनताले पूर्ण बहुमत प्रदान गर्छन्। तपाईंकै पूर्वसहयात्री दीपकबहादुर सिंह राप्रपाबाट प्रतिस्पर्धामा हुनुहुन्छ। तपाईंलाई म अप्ठ्यारो पहाड चढ्दैछु भन्ने लाग्दैन ? स्थानीय चुनाव र संसदीय चुनावमा धेरै फरक हुन्छ। स्थानीय चुनावमा जनताले स्थानीय जनप्रतिनिधि छान्छन्। त्यहाँ धैरे स्थानीय विषय र मुद्दाले प्रभाव पार्छ। यो संसदीय चुनावमा राष्ट्रिय व्यक्तित्वको छनोट हुन्छ, नीति निर्माण गर्न सक्ने क्षमता र योग्यता भएका व्यक्तिहरू छानिन्छन्। त्यसैले यसलाई स्थानीय निर्वाचको मत परिणामको आधारमा तुलना गर्नु सायद उपयुक्त हँुदैन। त्यसैलाई पनि आधार मान्ने हो भने नेकपा एमाले अहिले पनि मकवानपुर जिल्लामा सबैभन्दा धेरे मत प्राप्त गरेको पार्टी हो। अब मैले त्यही पार्टीसँग सहकार्य गरेको छु। मेरो पार्टी र म आफ्नै पनि बलियो जनाधार छ। यो स्थितिमा हामीलाई जित्न त्यस्तो कठिनाइ हुन्छ जस्तो लाग्दैन। २०३८ सालदेखि २०७९ सम्म चुनावी दौडमा हुनुहुन्छ। तपाईं खेलाडी र साहित्यकार पनि। यो राजनीतिको खेलबाट संन्यास लिने बेला भयो जस्तो लाग्दैन ? मेरो शारीरिक र मानसिक दृष्टिकोणले त म अझै लामो समय काम गर्नसक्छु भन्ने लाग्छ। मैले राजनीतिक बिश्राम लिनेबारे सोचेको छैन। जीवनको अन्तिम घडीसम्म देश र जनताको लागि काम गरिराख्छु। तर, चुनावी राजनीतिको दृष्टिकोणबाट मेरो यो अन्तिम चुनाव हो। यसपछि म प्रत्यक्ष चुनावमा सहभागी हुन्न।"
आईएसएमटी कलेजमा जब फेयर,"काठमाडौं : आईएसएमटी कलेजले आइतबार आईएसएमटी जब फेयर आयोजना गरेको छ। विशेष गरेर विजिनेस र आईटीका विद्यार्थीलाई केन्द्रित गरेर पहिलोपटक जब फेयर आयोजना गरिएको कलेजकी बीबीए प्रोग्राम हेड अनिस्मा आर्चाले जानकारी दिइन्। विद्यार्थीलाई पढाइ मात्रै नभएर पढेका कुरालाई व्यवहारिक ज्ञानमा उतार्ने अवसर दिन फेयर आयोजना गरिएको उनको भनाइ छ। जब फेयरमा सिप्रदी, फुडमान्डुलगायतका १२ वटा कम्पनीले सहभागिता जनाएका छन्। यसमा विभिन्न कम्पनीबाट आएका प्रतिनिधिले विद्यार्थीको अन्तर्वार्ता लिएका थिए। कार्यक्रममा अन्तिम वर्षका विद्यार्थीलाई केन्द्रित गरिएको थियो। कलेजमै जागिरको अवसर भएका हँदा बाहीरबाट ल्याउनु भन्दा पनि आफ्नै विद्यार्थीलाई दिन फेयर आयोजना गरेको उनले जानकारी दिइन्। फुडमान्डकी एचआर अफिसर पल्लवी गुरागाईंले आफूहरुले अन्तर्वार्ता लिएका विद्यार्थीहरु प्रतिभाशाली रहेका बताइन्। उनले सीएसआरको लागि एन्ट्री लेभलमा काम गर्ने कार्मचारीको खोजीमा आफूहरु रहेको पनि जानकारी दिइन्। आईएसएमटी कलेजको स्नातक तहको पाँचौ सेमेस्टरमा अध्ययनरत सरोजकुमार साहले सजिलो सेवा कम्पनीमा अन्तर्वार्ता दिए। आफूले यसबाहेक अन्य कम्पनीमा पनि अन्तर्वार्ता दिने उनले जनाए।"
ब्राजिललाई विश्वकप दिलाएका प्रशिक्षक स्कोलारीले लिए सन्यास,"साओ पाउलो : सन् २००२ मा ब्राजिललाई अन्तिम पटक विश्वकप जिताएका प्रशिक्षक लुइज फिलिप स्कोलारीले प्रशिक्षक करिअर टुंग्याएका छन्। सन् २००४ मा पोर्चुगललाई युरोपियन च्याम्पियनसिपको फाइनलसमेत पुर्याएकाका सफल प्रशिक्षक स्कोलारीले आइतबार करिअरको अन्तिम खेलमा प्रशिक्षण गरे। ब्राजिलियन च्याम्पियनसिपको अन्तिम खेलमा ७४ वर्षीय स्कोलारीको टिम एथ्लेटिकोले बोटाफोगोलाई घरेलु मैदानमा ३० गोलको नतिजामा पराजित गरेको थियो। त्यो जितसँगै एथ्लेटिकोको छैटौं स्थान सुरक्षित गर्यो। मेरो जीवन यस्तो रह्यो, र म यो अध्याय यहीँ टुङ्ग्याउँछु,'खेलपछि भावुक हुँदै प्रशिक्षक स्कोलारीले भने। स्कोलारी एथ्लेटिक क्लबकै पदाधिकारी बनेर क्लबमा फर्किने अपेक्षा छ। तर, टिमको नेतृत्व भने अब उनले गर्ने छैनन्। इङ्लिस क्लब चेल्सीका पूर्वप्रशिक्षकसमेत रहेका स्कोलारीले गत अगस्टदेखि करिअर टुङ्ग्याउने बताउँदै आएका थिए। ब्राजिललाई विश्वकप जिताएको दुई वर्षपछि स्कोलारी नेतृत्वको पोचुगल युरो २००४ को फाइनलमा ग्रीससँग पराजित भएको थियो। सन् २०१४ को विश्वकपमा जर्मनीविरुद्ध सेमिफाइनलमा भोगेको ७१ को फराकिलो हार उनको करिअरकै बिर्सनलायक क्षण रह्यो। मैले अपेक्षा नै नगरेको फुटबल जीवन ज्युन पाएँ, 'उनले भने, र, आज त्यो टुङ्ग्याउँछु।"
नेपालविरुद्ध अर्धशतक बनाएर आउट भए मुस्ताफा,काठमाडौं : नेपालविरुद्ध सोमबारदेखि सुरु भएको बाइलाट्रल सिरिजको पहिलो खेलमा अर्धशतक बनाएर रोहन मुस्ताफा पेभेलियन फर्केका छन्। त्रिवि क्रिकेट मैदानमा टस हारेर ब्याटिङको निम्तो पाएको यूएईका लागि चौथो नम्बरमा ब्याटिङमा उत्रिएका मुस्ताफा ७३ बलमा सात चौकासहित ५३ रनको अर्धशतकीय इनिङ खेलेर आउट भए। त्यसअघि पहिलो विकेटका लागि ७५ रनको साझेदारी गरेका ओपनर मुहमद वासिम ४४ र वृत्या अरविन्द ४० रन बनाएर पेभेलियन फर्केका थिए। कप्तान सीपी रिजवान दुई रन बनाएर आउट भए। अहिले यूएई ३९ ओभरको खेल सकिँदा चार विकेट गुमाएर एक सय ८७ रन बनाएर खेलिरहेको छ। यूएईका लागि अलिसान सारफु २५ तथा बासिल हमिद शून्यमा अविजित छन्। नेपालका लागि गुल्शन झाले दुई तथा सोमपाल कामी र दीपेन्द्रसिंह ऐरीले एकएक विकेट लिएका छन्। तीन खेलको सिरिजअन्तर्गत बुधबार दोस्रो र शुक्रबार तेस्रो एकदिवसीय अन्तर्राष्ट्रिय हुनेछ। यूएईविरुद्ध नेपालले टस जितेर फिल्डिङ रोज्यो
हाइटेन्सन लाइन अवरोध गर्ने रुखका हाँगा हटाउन थाल्यो महानगर,काठमाडौः काठमाडौं महानगरपालिकाले विद्युत प्राधिकरणबाट सभा गृहहुँदै पद्मोदय मोडसम्म हाइटेन्सन लाइन (उच्च भोल्टेज ट्रान्समिसन लाइन) मा अवरोध गर्ने रुखका हाँगा हटाउन थालिएको छ । विद्युत प्राधिकरणको अनुरोधपछि प्राधिकरणसँगै सहकार्य गरेर महानगरको जुद्ध बारुण यन्त्र कार्यालयले हाँगा हटाउन जनशक्ति र उपकरण परिचालन गरेको हो । हाइटेन्सन लाइनमा रुखका हाँगाले छोएर विद्युत अवरोध भएको प्राधिकरणबाट अनुरोध आएपछि काम सुरु गरेको महानगरले जनाएको छ। बारुण यन्त्र कार्यालय काठमाडौंका प्रमुख एवं नगर प्रहरी निरीक्षक प्रकाश पण्डितका अनुसार जोखिमपूर्ण हाँगाहरु काटेर हटाउन थालिएको हो । काटिएका हाँगाहरु वातावरण तथा कृषि विभागका गाडी प्रयोग गरेर व्यवस्थापन गरिएको छ ।
"कांग्रेसका वागी उम्मेदवार, समर्थक र प्रस्तावक पार्टी सदस्यबाटै निस्कासित","काठमाडौंः नेपाली कांग्रेसले आफ्नो पार्टीबाट वागी उम्मेदवारी दिएका उम्मेदवार, समर्थक र प्रस्तावकलाई कारबाही गरेको छ । कांग्रेस केन्द्रीय अनुशासन समितिले आधिकारिक उम्मेदवार र पार्टीले समर्थन गरेका उम्मेदवारविरुद्ध उम्मेदवार दिएका र त्यस्ता उम्मेदवारको प्रस्तावक वा समर्थकमा रहेका पाँचजनालाई कारबाही गरेको हो । कारबाही पर्नेमा महासमिति सदस्य हुम्लाका मंगलबहादुर शाही, क्रियाशील सदस्य बाराका धर्मेन्द्रप्रसाद यादव, महाधिवेशन प्रतिनिधि एवं जिल्ला सदस्य बाराका रविन्द्रप्रसाद यादव (रोशन), वीरेन्द्रप्रसाद यादव र बारा जिल्ला सदस्य रामएकवालप्रसाद यादव (शिल्पु) रहेका छन् । उनीहरुलाई पाँच वर्षका लागि सदस्यता समेत नरहने गरी पार्टीको अभिलेखबाट हटाइएको कांग्रेसले जनाएको छ ।"
गुल्मीमा प्रदीप र गोकर्ण दोहोरिएलान् ?,"गुल्मी : कालीगण्डकी गाउँपालिका२ अरवेनीका रेश्मीराज न्यौपानेले आफूले कल्पनासमेत गरेका थिएनन्। आफ्नो गाउँहुँदै अन्तर्राष्ट्रिय राजमार्ग आउँला भनेर। कुनै पनि राष्ट्रिय, अन्तर्राष्ट्रिय राजमार्गको पहुँचमा नभएको जिल्लालाई राजमार्गले जोड्ला भन्ने स्थानीयको आशाको विषय थिएन् तर अहिले उनको गाउँ अरवेनी हुँदै दुई देश जोड्ने कालीगण्डकी करिडोर निर्माणको काम धमाधम भइरहँदा उनी दङ्ग छन्। छिमेकी राष्ट्र भारतको सुनौलीदेखि चीनको कोरलानाका जोड्ने सबैभन्दा छोटो दूरीको राजमार्ग उनकै गाउँ हुँदै जान्छ। नेता प्रदीप ज्ञवाली राष्ट्रिय राजनीति र सत्ता पहुँचमा नभएको भए यो बाटो आउने सपना पनि गर्न सकिने थिएन, उनले भने, अझ चाइना र भारत पुग्ने बाटो आउँला भन्ने त हाम्रो सोचकै विषय भएन्। न्यौपानेका अनुसार सदरमुकाम तम्घास हिंडेर जानुपर्ने बाध्यता अरबेनीबासीलाई थियो। कालीगण्डकी करिडोरले गुल्मीका रुरु, सत्यवती र कालीगण्डकी गाउँपालिकाका नागरिकलाई प्रत्यक्ष लाभ पुगेको छ। उक्त करिडोरले गुल्मी छोएसँगै यस क्षेत्रका स्थानीयले विभिन्न व्यापार व्यवसायमा समेत लगानी गर्न थालेका छन्। स्थानीयको आर्जनसँग यस करिडोरले महत्वपूर्ण योगदान दिएको छ। कालीगण्डकी करिडोर गुल्मी हुँदै लैजानुपर्छ भनेर पहिलोपटक परिकल्पना गरेको गुल्मी क्षेत्र नम्बर १ का प्रतिनिधिसभा सदस्यका उम्मेदवार एवं पूर्वमन्त्री एमालेका पार्टी सचिव प्रदीपकुमार ज्ञवालीले चुनावी घरदैलोको क्रममा स्थानीयलाई सुनाए। सडक अभावले कालीगण्डकी र सत्यवतीका स्थानीयले भोगेको पीडा देखेर ज्ञवालीले कालीगण्डकी करिडोरलाई उक्त क्षेत्र हुँदै लैजान जोडबल गरेका थिए। कुनै समय गुल्मीको कर्णाली भनेर चिनिने अरवेनी, पूर्तिघाटका नागरिक सदरमुकाम तम्घास पुग्न तीन जिल्ला पार गरेर आउनुपरेको दृश्य आफ्नो आँखामा अझै पनि झलझली आउने गरेको ज्ञवालीले स्मरण गरे। यस क्षेत्रका नागरिक सडक बनेपछि अहिले तीन घण्टामै सदरमुकाम पुग्छन्। ज्ञवालीले विश्वका दुई ठूला अर्थतन्त्र देश चीन र भारतको पारवाहन मार्गका रूपमा नेपाललाई ठूलो लाभ पुग्ने बताएका छन्। कालीगण्डकी करिडोरलाई दुइटा महत्वपूर्ण सभ्यता बोकेका बौद्ध सभ्यता र हिन्दु सभ्यता जोड्ने सडकको रुपमा लिइएको छ। ज्ञवालीले उक्त सडकले लुम्बिनी, रुरुक्षेत्र, गलेश्वरधामलगायतका पर्यटकीय क्षेत्र जोड्ने बताए। मानसरोवर पुग्नका लागि सबैभन्दा सहज सडकका रुपमा रहेको कालीगण्डकी करिडोरले भविष्यमा गुल्मीका पर्यटकीय क्षेत्रमा विकास पुग्ने देखिन्छ। पहिलोपटक २०५७ सालमा सांसद भएपछि गुल्मीको हर्मिचौरमा करिडोरको शिलान्यास गरेका ज्ञवालीले सडक निर्माणका क्रममा धेरै उतारचढाव भोग्नु परेको विगत सुनाए। सशस्त्र द्वन्द्वमा यस करिडोरलाई पर्वत र स्याङजा हुँदै लैजाने गरी सम्झौता परिवर्तन भएको थियो तर, पुनः ज्ञवालीले २०६८ सालमा गुल्मी हुँदै करिडोरको काम अगाडि बढाउने कार्यमा पहल गरेका हुन्। करिडोरको सबैभन्दा अप्ठ्यारो भाग अरवेनी र हर्मिचौर खण्डको ट्रयाक खोल्न नेपाली सेनालाई जिम्मा दिएको थियो। अहिले यो करिडोरको सम्पूर्ण ट्रयाक सेनाले खोलेर सम्पन्न गरिसकेको छ। यो सडक अहिले सडक विभागले जिम्मा लिएर गुल्मी खण्डको १ अर्ब ८ करोडमा रिडिदेखि हर्मिचौरसम्म र ४ अर्ब ८ करोड लागतमा हर्मिचौरदेखि बाग्लुङसम्म पक्की गर्ने गरी काम सुरु भइरहेको छ। उक्त करिडोरमा गुल्मी खण्डको ८० किलोमिटर सडक पर्छ। ज्ञवालीले १२ वर्षभित्र सडक निर्माणको काम सकिएर भारतको सुनौलीदेखि चीनको कोरला नाकासम्म यातायातका साधन चल्ने बताए। यस्तै, गुल्मी छिचोल्दै निस्किएको अर्काे मार्ग हो मदन भण्डारी राष्ट्रिय राजमार्ग। यस राजमार्गले गुल्मीको पूर्वदेखि पश्चिम क्षेत्रलाई समेटेर प्यूठान, अर्घाखाँची जोडिएको छ। जिल्लाका रुरुक्षेत्र, छत्रकोट, गुल्मीदरवार गाउँपालिका, रेसुंगा नगरपालिका, इस्मा, मालिका र मदाने गाउँपालिका छिचोल्दै यो मार्ग निस्किएको छ। राजमार्गले गुल्मीको पूर्वी, मध्य र पश्चिमी भाग समेटेको छ। हाल यो राजमार्ग जिल्लाको मालिका गाउँपालिका८ सिमलटारीसम्म पक्की भइसकेको छ। सिमलटारीसौतामारे खण्ड कालोपत्रे गर्न बहुवर्षीय ठेक्का अन्तर्गत ३ अर्ब ४२ करोडको लागतमा काम भइरहेको छ। छाउनीको १५ रोपनी एक आना खाली गराउन पत्राचार सतुंगलथानकोटको १७० रोपनी मोहीका नाममा सल्लाघारीको १०८ रोपनीमा नगरको पर्खाल सल्लाघारीको १०८ रोपनीमा नगरको पर्खाल मालिका गाउँपालिका६ का निवर्तमान वडाध्यक्ष शोभाखर गिरीले मदन भण्डारी राजमार्गले गुल्मीको पश्चिमी क्षेत्रको अनुहारनै बदलिएको प्रतिक्रिया दिए। यो राजमार्गले धेरै परिवर्तन ल्याएको छ, उनले भने, हामी जिल्लाको दुर्गम क्षेत्रमा थियौं। पश्चिम जाने सडकनै थिएन। अहिले राजमार्गले सडक छेउमा बजारसमेत खुलेका छन्। पश्चिमी क्षेत्रका नागरिक सहजै अहिले यो राजमार्ग हुँदै व्यापार, उपचार र बुटवल काठमाडौं आउजाउँ गर्नसमेत अर्घाखाँची र प्युठान हुँदै जाने गर्छन्। राजमार्गको दायाँबायाँ पक्की घर निर्माण भएका छन्। होटल, मोटरसाइकल वर्कसप र बैंक खुलेका छन्। यो राजमार्ग शुरुमा चुरेको किनारै किनार निमार्ण गर्ने योजना बनेको थियो। तर गुल्मीका पूर्व मन्त्रीद्वय प्रदीप ज्ञवाली र गोकर्ण विष्टले चुरेको किनारै किनार निर्माण भएमा गुल्मीको अधिकांश भूभाग राष्ट्रिय राजमार्गविहीन बन्ने बुझेर पहाडी गाउँ हुँदै लैजाने निर्णायक क्षमता गरे। आफूले पहल नगरेको भए एक सय वर्ष पनि मदन भण्डारी राजमार्ग गुल्मी आउनेमा मुस्किल पर्ने गुल्मी क्षेत्र नम्बर २ का प्रतिनिधिसभा सदस्यका उम्मेदवार पूर्व मन्त्री गोकर्ण विष्ट स्मरण गर्छन्। मेरो जीवनको भन्दा बढी माया यो राजमार्गको छ, विष्टले भने, यो राजमार्ग ल्याउनका लागि गरेको संघर्ष र पहलका दुःख भन्न थोरै समयले पुग्दैन्। विष्टले राजमार्ग सञ्चालनमा आएपछि गुल्मी२ का जनताले सधैं भरी सम्झिनेसमेत बताए। पछि परेका वस्ती र क्षेत्रमा अहिले सडककै कारण चहलपहल बढेको विष्टको भनाइ छ। राजमार्ग छिटो निर्माणका लागि निरन्तर बजेट विनियोजनको पहल भइरहेको उनले जानकारी गराए। गुल्मी खण्डको काम लगभग केही वर्षमा निर्माण सम्पन्न हुने बताउँदै विष्टले आफ्नो निर्वाचन क्षेत्रका नागरिकको जीवन परिवर्तनका लागि कुनै कसुर बाँकी नराख्ने आश्वासन दिए। अहिले गुल्मेली प्रश्न गर्छन्, विकास प्रेमी ज्ञवाली र विष्ट यो निर्वाचनमा दोहोरिएलान् त ?"
डेंगु नियन्त्रणमा बेवास्ता,"जाजरकोट : देशभर डेंगुको संक्रमण फैलिरहेका बेला जाजरकोटमा डेंगु नियन्त्रणमा बेवास्ता गरिएको छ। डेंगुको संक्रमण बढी रहँदा स्थानीय सरकारले सचेतनाका कार्यक्रम सञ्चालन नगरेको जनगुनासो बढेको छ। डेंगु नियन्त्रणमा स्थानीय तहले वेवास्ता गरेका छन्। स्वास्थ्य संस्थामा पर्याप्त मात्रामा किट नभएको र जनचेतनाको अभावका कारण बिरामी भए पनि स्थानीयहरू जाँच गराउन स्वास्थ्य संस्था नजाने गरेको नलगाड नगरपालिका२ का वडाध्यक्ष पूर्णबहादुर खड्काले बताए। जाजरकोटमा डेंगु संक्रमण धेरै नफैलिएकाले पनि स्थानीय तहले पूर्वतयारीका लागि खासै पहल गरेका छैनन्। जिल्लाका माथिल्लो भेगमा लामखुट्टे नै पाइँदैन। तल्लोे भेगमा लामखुट्टे पाइए पनि संक्रमण नबढेको भन्दै पूर्वतयारीमा लापरबाही गरिएको छ। स्वास्थ्य सेवा कार्यालय जाजरकोटले पूर्वतयारी र जनचेतनामुलक कार्यक्रम सञ्चालन गरेका कारण जिल्लामा डेंगुको संक्रमण धेरै फैलन नपाएको दाबी गरेको छ। कार्यालय प्रमुख नवराज कँडेलले जनचेतना, किट परीक्षण र औषधी उपचारको व्यवस्था गरेका कारण जिल्लामा संक्रमण धेरै फैलन नदिएको बताए। डेंगुका लक्ष्यण देखिएका बिरामीलाई जिल्ला अस्पताल पठाउन र जनचेतनाका कार्यक्रम सञ्चालन गर्न सबै स्वास्थ्य संस्थालाई निर्देशन दिइएको उनले बताए। उनले जिल्लामा लामखुट्टेका लार्भा नष्ट अभियान र खाल्डाखुल्डी पुर्ने कार्य समेत गरिएको बताए। जिल्ला अस्पताल जाजरकोटमा परीक्षण गरिएकामध्ये अहिलेसम्म २१ जनामा डेंगु पोजिटिभ देखिएको छ। केही निको भैसकेको र केही उपचारमै रहेको स्वास्थ्य सेवा कार्यालय प्रमुख कँडेलले बताए। पालिकामा कति परीक्षण भयो र कति संक्रमण भयो भन्ने बारे अझै रिपोर्ट आइनपुगेको उनले बताए। घर छेउछाउमा थुप्रिएको फोहोर, खोल्सा खोल्सीमा जम्मा हुने पानी लगायतका कारण बढेका लामखुट्टेको टोकाइ, सचेतनाको अभाव लगायतका कारण डेंगुका बिरामी फेला पर्न थालेको जिल्ला अस्पतालका मेडिकल अधिकृत डा औशरसिंह राठौरले बताए।"
यूएईविरुद्ध नेपालले टस जितेर फिल्डिङ रोज्यो,"काठमाडौं : नेपाली राष्ट्रिय पुरुष क्रिकेट टीमका नवनियुक्त कप्तान रोहित पौडेलले यूएईविरुद्धको पहिलो एकदिवसीय अन्तर्राष्ट्रियमा टस जितेर फिल्डिङ रोजेका छन्। त्रिवि क्रिकेट मैदानमा सोमबार बिहान ९ बजेदेखि सुरु हुने खेलबाट रोहितले नेपालको नेतृत्व सम्हाल्दैछन्। निवर्तमान कप्तान सन्दीप लामिछानेमाथि बलात्कारको आरोप लागेपछि नेपाल क्रिकेट संघ (क्यान)ले उनलाई निलम्बन गरेको थियो। सन्दीप अहिले पूर्पक्षका लागि थुनामा छन्। सन्दीपको निलम्बनपछि रिक्त रहेको कप्तानको जिम्मेवारी पूर्व उपकप्तान रोहितलाई दिइएको हो। रोहितको कप्तानीमा हुन लागेको पहिलो खेलमा दीपेन्द्रसिंह ऐरी, ज्ञानेन्द्र मल्ल, आसिफ शेख, सोमपाल कामी, अर्जुन साउद, गुल्शन झा, हरिशंकर साह, कुशल भुर्तेल, करण केसी र ललित राजवंशीले प्लेइङ ११ मा स्थान बनाएका छन्। नेपालले आजदेखि सुरु हुने तीन ख्लको बाइलाट्रल सिरिजमा तीन खेल खेल्ने छ। दोस्रो एकदिवसीय अन्तर्राष्ट्रिय बुधबार र तेस्रो शुक्रबार हुनेछ।"
दुर्गममा पुग्दै कर्मचारी र निर्वाचन सामग्री,"संखुवासभा : प्रतिनिधिसभामा एक र प्रदेशसभामा दुई निर्वाचन क्षेत्र रहेको संखुवासभामा मतदान केन्द्रमा कर्मचारी जान सुरु गरेका छन्। आइतबारबाट मुख्य निर्वाचन अधिकृतको कार्यालय संखुवासभाले मतदान सामग्रीसहित कर्मचारी मतदान केन्द्रमा पठाउन सुरु गरेको मुख्य निर्वाचन अधिकृत टेकनाथ गौतमले बताए। जिल्लाको सबैभन्दा दुर्गम र विकट भोटखोला गाउँपालिकाको दूधपोखरी आधारभूत विद्यालय थुदाम, हिमालय आधारभूत विद्यालय किमाथाङ््का र ज्योति आधारभूत विद्यालय रिदाकमा मतदान सामग्रीसहित कर्मचारी, निर्वाचन सामग्री र सुरक्षाकर्मी पठाइएको मुख्य निर्वाचन अधिकृत गौतमले बताए। थुदाम, किमाथांका र रिदाक मतदान केन्द्रहरूमा पुग्न सदरमुकामबाट चारदेखि पाँच दिन लाग्ने मुख्य निर्वाचन अधिकृत गौतमले बताए। भोटखोला गाउँपालिकासम्म पुग्न एक दिन गाडी र बाँकी पैदल हिँड्नुपर्ने भएकाले आवश्यक कपडा, औषधी, खानपिनलगायतका सामग्री आफैं लिएर जानुपर्ने बाध्यता छ। भोटखोला क्षेत्रमा फोन समस्या हुन सक्ने र निर्वाचनको अवधिमा समस्या आए तत्काल कुनै माध्यमबाट भए सम्पर्क गर्न मतदान अधिकृतलाई मुख्य निर्वाचन अधिकृत गौतमले निर्देशन दिए।"
कल सेन्टरमा प्रश्न : चुनाव चिह्न केके छन् ?,"काठमाडौं : प्रतिनिधि र प्रदेशसभाको निर्वाचनलाई लक्षित गरेर निर्वाचन आयोगले कल सेन्टर सुरु गर्यो। मतदाता शिक्षा र निर्वाचनसँग सम्बन्धित गुनासो र प्रश्नलाई समाधान गर्न सुरु भएको कल सेन्टरमा अन्य विषयभन्दा चुनाव चिह्न केके छन् भन्ने प्रश्न धेरै आउने गरेको आयोगका कर्मचारी बताउँछन्। निर्वाचन आयोगका सहायक प्रवक्ता कमल भट्टराई भन्छन्, चुनाव चिह्न र मतदाता नामावलीका प्रश्न धेरै आएका छन्। यी प्रश्नलाई हेर्दा मतदाता शिक्षा अझै धेरै दिन आवश्यक छ भन्ने देखिन्छ। तर, यो कल सेन्टर धेरै प्रभावकारी भएको हाम्रो बुझाइ छ। निर्वाचन लक्षित प्रश्न र गुनासा सोध्न सर्वसाधारणले आयोगले निःशुल्क उपलब्ध गराएको कल सेन्टरमा फोन गर्न सक्छन्। निर्वाचन आयोगका सहायक प्रवक्ता भट्टराईका अनुसार निर्वाचनसँग सम्बन्धित सूचनाहरू आम सर्वसाधारणसम्म पुर्याउन तथा मतदाता शिक्षालाई प्रभावकारी बनाउन कल सेन्टरको स्थापना गरिएको हो। बिहान ९ बजेदेखि बेलुकी ७ बजेसम्म प्रत्यक्ष कुराकानी जिज्ञासासँगै उजुरी र गुनासो पनि आउने गरेको छ निशुल्क टोल फ्रि नम्वर ११०२ मा फोन गरेर सर्वसाधारणले निर्वाचनसम्बन्धी सबै प्रश्न, गुनासा र जिज्ञासा राख्न सक्छन्। सर्वसाधारणको सजिलोका लागि आयोगले निःशुल्क टोल फ्रि नम्वरमा २४ सै घण्टा फोन गर्न सकिने व्यवस्था गरेको छ। यो फोनमा बिहान ९ बजेदेखि बेलुकी ७ बजेसम्म आयोगका कर्मचारीले प्रत्यक्ष फोन रिसिभ गरेर प्रश्नकर्ताको जवाफ दिन्छन् भने त्यसबाहेकको समयमा सोधिने प्रश्नहरू स्वतः रेकर्ड हुने व्यवस्था छ। राति आएका कल भ्वाइस मेलको रूपमा रेकर्ड भएर बस्छ। प्रश्न र जिज्ञासा छन् भने अर्को दिन आयोगका कर्मचारीले कल व्याक गरेर जवाफ दिन्छन्। सहायक प्रवक्ता भट्टराई भन्छन्, नागरिकलाई निःशुल्क सूचना पुर्याउनु राज्यको दायित्व सम्झेर कल सेन्टरको स्थापना गरिएको हो। यो हरेक निर्वाचनका बेला सञ्चालन गरिँदै आएको छ। कल सेन्टरमा फोन गरेर नागरिकले मतदानसम्बन्धी सम्पूर्ण जानकारी लिन सक्नेछन्। आयोगको कल सेन्टरका सुपरभाइजर मधु पुडाशैनीले विभिन्न प्रश्न र जिज्ञासासहित दैनिक १५० देखि ३ सयवटा कल आउने बताए। गत असोज २८ गते आयोगले निःशुल्क कल सेन्टरको स्थापना गरेको हो। यहाँ प्रायः उम्मेदवारले आचारसंहिता उल्लंघन गरेको जानकारी धेरै आउने गर्छ, पुडाशैनी भन्छन्, मतदान कसरी गर्ने, मतदाता नामावली कसरी हेर्ने ? सरकारी कर्मचारीले चुनाव प्रचार गरेको, जनप्रतिनिधिले भोट माग्दै हिँडेको जस्ता उजुरीहरूसमेत आउँछन्। उनका अनुसार प्रश्नकर्ताले मतगणना स्थलमा प्रवेश गर्न पाइन्छ ? भन्दै प्रश्न गर्छन्। साथै, विभिन्न दलका उम्मेदवारले पनि मतदान स्थलमा प्रवेश गर्न पाइन्छ ? चुनाव प्रचार गर्ने समय कुन हो ? लगायतका प्रश्न गर्ने गरेको बताए। त्यसैगरी अपांगता भएका व्यक्ति र किरियापुत्रीलाई मतदान स्थलमा के सुविधा छ भन्दै जिज्ञासा आउने गरेको उनले बताए।"
विकासमा भन्दा पैसा बाँड्न ध्यान,"सुनसरी : सुनसरी जस्तो सुगम जिल्लामा रहेको बर्जु गाउँपालिकाका सडक अहिलेसम्म कच्ची नै छन्। जनतालाई रक्सी, पैसा र मासु बाँडेपछि भोट पाइने भएकाले नेताहरूले गाउँको विकासमा ध्यान नदिएको स्थानीय केदार चौधरी बताउँछन्। उनले गरिब बस्तीमा पार्टीको घोषणापत्र र एजेन्डाका बारेमा कसैको चासो नहुने गरेको बताउँछन्। उम्मेदवारले मतदातालाई पैसा, मासु र रक्सीमा किन्छन्। जनतालाई घोषणापत्र र एजेन्डाको विषयमा केही मतलब हुँदैन, उनले भने, अनि कहाँ गाउँको विकास होस्। वर्षौंदेखि आफ्नो गाउँ जस्ताको तस्तैे छ। उनले जनताको आर्थिक अवस्था कमजोर भएकाले नेताहरू पैसा दिएर भोट किन्ने गरेको बताए। जनता गरिब छन्। खान लगाउनको समस्या छ। त्यसैले उनीहरू पैसामा किनिन्छन्, उनले भने, नेताहरूले उनीहरूको बानी पनि पारिसकेका छन्। जसले रक्सी र मासु खान दिन्छ, उसैलाई भोट दिन्छन्। विगतमा मधेस प्रदेश, लुम्बिनी र प्रदेश १ का तराईमा भोट पैसामा किनबेच हुने गरेको थियो। पछिल्लो समय देशभर नै यो विकृत बढेको छ। स्वयम् उम्मेदवारहरू पनि निर्वाचनमा रक्सी, मासु र पैसाको खोलो बग्ने गरेको स्वीकार्छन्। तर, जोसँग कुरा गर्दा पनि आफूले भने यसो नगर्ने गरेको भन्दै पन्छिन्। सुनसरी ३ का प्रतिनिधिसभातर्फका उम्मेदवार भगवती चौधरीले यो निर्वाचन क्षेत्रमा आफ्नो प्रतिपक्षी उम्मेदवारले रक्सी, मासु र पैसा बाँड्ने गरेको बताइन्। हाम्रो क्षेत्रमा प्रतिपक्षका उम्मेदवारले ३१ वर्षदेखि गरिबी, निमुखा जनतालाई पैसा, मासु र रक्सीमा किन्दै आएका छन्। यसले गर्दा आफ्नो क्षेत्र ३१ वर्षले पछि परेको छ, उनले भनिन्। सप्तरी २ का उम्मेदवार सिके राउत पनि पैसा र सत्ताको शक्तिको प्रयोग गरेर मतदाता प्रभावित पर्ने गरेको आरोप लगाउँछन्। जनमत पार्टीका अध्यक्ष सिके राउतले अन्य उम्मेदवारहरूले दैनिक ४५ वटा खसी काटेर भोजभतेर गर्ने गरेको आरोप लगाए। मतको खरिदबिक्रीले जनलहर मतपत्रमा परिणत गर्न समस्या हुने गरेको भन्दै राउतले यसपटक कडा निगरानी गरिरहेको र जनतालाई सचेत पार्ने काम भइरहेको बताए। जसपाका प्रवक्ता मनिष सुमनले सहरी क्षेत्रमा खरिदबिक्री असम्भव भए पनि ग्रामीण भेगमा रकमको चलखेल हुने गरेको बताए। सत्ता गठबन्धनबाट लोसपाका उम्मेदवार जयप्रकाश ठाकुरले आर्थिक चलखेल हुने गरेको र त्यसले असर गर्ने गरेको बताए। लोकतान्त्रिक अभ्याससँगै अधिकांश मतदाता सचेत बन्दै गएकाले उम्मेदवारबाट रकम लिए पनि मत इच्छाअनुसार खसाउने गरेको पनि उनले बताए। प्रचारप्रसार, सभा, भेला, घरदैलो जति गरे पनि अन्तिम समयमा चुनाव प्रभावित पार्न आर्थिक चलखेल हुने गरेको सिरहा गोलबजार बस्ने रुपेश सदायले बताए। यसै कारण चुनावी नतिजा आकलन गर्न मतदातालाई असजिलो हुने गरेको उनको भनाइ छ। चुनावी नतिजालाई आर्थिकलगायत धेरै तवरले प्रभाव पार्ने भएकाले रातारात परिणाम फरक पर्ने गरेको राजविराजकी पुष्पा कर्णले बताइन्। यहाँ भेटी दिएर भोट सुरक्षित गर्नुपर्ने अवस्था छ, उनले भनिन्, उम्मेदवारहरूले जातीय समुदायका अगुवा, गाउँका मुखियामार्फत उनीहरूको पकड क्षेत्रको मत आफ्नो पक्षमा खसाल्न भेटी चढाउने गरेका छन्। चुनाव जित्न बेहिसाब पैसा खर्च गर्ने प्रवृत्तिले इमान्दार मानिसहरू निर्वाचित हुन सक्ने परिस्थिति नरहेको धनुषा जनकपुरधामका दीपक केसीले बताए। अधिवक्तासमेत रहेका केसीका अनुसार निर्वाचन प्रणाली परिवर्तन नभए यो प्रवृत्ति बढ्दै जाने चिन्ता व्यक्त गरे। राजनीतिक विश्लेषकहरू जनताले स्वविवेकले मतदाता गर्न नपाउने गरेको बताउँछन्। नेपालमा निर्वाचनको विकृत पक्ष बढेको राजनीतिक विश्लेषक तुलानारायण साह बताउँछन्। भन्छन्, भोजभतेर, खानपिन, रक्सी, मासुजस्ता कुराले निर्वाचन विकृत बन्दै गयो। तराई मधेसमा मात्रै नभएर यो विकृत देशभर नै रहेको छ। उनी अघि थप्छन्, अन्तिम घडीमा मतदातालाई पैसा बाँड्ने, रक्सी, मासुले प्रभावित पार्ने काम निर्वाचनमा ठूलो चुनौती बनेको छ। यो बढी मतदाता भएको स्थानमा बढी हुन्छ। तर, कम मतदाता भएका ठाउँ पनि यसबाट अछुतो छैनन्। उनले विगतका निर्वाचनमा समेत यस्ता विकृतहरू रहेको स्मरण गरे। गत निर्वाचनमा म दोखला पुगेको थिएँ, त्यहाँका सबै होटल राजनीतिक दलले लिएका रहेछन्, उनले भने। अर्का राजनीतिक विश्लेषक डा सुरेन्द्र लाभ निर्वाचनमा पैसा र शक्तिको प्रयोग हुने कुरा नेपालमा नौलो नभएको बताउँछन्। नेपालमा हँुदै आएका निर्वाचनमा पैसा, बाहुबलको प्रयोग विषय नयाँ होइन। यो हरेक निर्वाचनमा भइरहेको छ, उनले भने। उनले निर्वाचनमा हुने यस्ता विषय तोड्न आवश्यक रहेको बताए। निर्वाचन आयोग र दलहरूले जिम्मेवार ढंगबाट लाग्नुपर्ने उनको भनाइ छ। भोट बैंकमा सीमित समुदाय पैसाको प्रलोभनमा पार्लान नि ! निर्वाचनमा पैसा र बाहुबलको प्रयोग देशभर हुने गरेको उनको भनाइ छ। पश्चिम नेपाल गएर भर्खरै र्फिर्कए डा लाभले भने, यो काम भोट दिनको आसपास धेरै हुन्छ। यो तराई पहाड जताजतै छ, पैसा र बाहुबलको प्रयोग देशभर छ। राजनीतिज्ञ एवं विश्लेषक डम्बर खतिवडा विगतदेखि नै पैसा र शक्तिको प्रयोग गरेर मतदाता प्रभावित गर्ने काम भएको बताउँछन्। उनले भने, पहिला कांग्रेस र एमालेका नेता केही इमान्दार थिए। पैसा पनि थिएन। २०३० वर्षमा उनीहरू धनी भए। उनले यो विकृति बढाउने जिम्मेवार दलहरू नै भएको बताए। दलहरूले लोभ देखाएर भोट किन्न नखोजे यो विकृति हुने थिएन, उनले भने। उनले निर्वाचन आयोगले पनि कडा अनुगमन गरेमा केही हदसम्म यस्ता विकृतिमा कमी आउने बताए। निर्वाचन आयोग रक्सी र पैसाको प्रलोभनमा भोट तलमाथि गर्नेको मनोनयनसमेत खारेज हुने बताउँछ। निर्वाचन आयुक्त रामप्रसाद भण्डारीले आयोगले निर्वाचनमा मदिराजन्य पदार्थको निषेध गरिसकेको बताए। उनले कतै यस्तो पाइएमा नियन्त्रण गर्ने बताए। आयोगले मदिराजन्य पदार्थ निषेध गरिसकेको छ। कतै यस्तो भेटिएमा जफत हुनेछ, उनले भने।"
पैसाको प्रलोभनमा पार्लान नि !,"राजविराज : प्रतिनिधि र प्रदेशसभा सदस्य निर्वाचनको मतदान गर्ने दिन आउन मात्रै ६ दिन बाँकी छ। उम्मेदवारहरू मतदाताको घरघरमा मत माग्न पुगेका छन्। निर्वाचन आयोगले प्रचारप्रसार गर्न तोकेको समय सकिन ३ दिनमात्रै बाँकी छ। चुनावी गतिविधिलाई नजिकबाट नियालिरहेका विश्लेषक भन्छन्, पछिल्लो समय निर्वाचनमा मतदातालाई आफ्नो पक्षमा पार्न ठूला आश्वासन मात्रै होइन, पैसाको प्रलोभनमा पार्नेक्रम बढेको छ। दलका घोषणापत्रमा लेखिएका प्रतिबद्धताले भन्दा पैसा र प्रलोभनले मतदाता आकर्षित गर्ने क्रम बढेको बताउँछन् राजनीतिज्ञ एवं विश्लेषक डम्बर खतिवडा। भन्छन्, उम्मेदवारले विगतदेखि नै निर्णायक हुन पैसा र शक्तिको प्रयोग गर्छन्। मतदाता प्रभावित पार्छन्। यो क्रम नेपालमा अत्याधिक बढेको छ। चुनाव त्यसैले महँगो भएको छ। आयोगले प्रचारको समय कम दिएपछि उम्मेदवारहरू मतदातालाई प्रभाव पार्न जसरी पनि जित्ने रणनीति बनाउन लागेका छन्। अन्तिम अस्त्र प्रयोग गर्न उनीहरू गाउँगाउँमा कार्यकर्ता परिचालन गरेर मतदातालाई प्रभाव पार्ने, सत्ता, शक्ति र पैसाको प्रलोभन देखाएर आफ्नो पक्षमा पर्ने क्रम पनि प्रत्येक जिल्लामा उच्च छ। मौन अवधिमा यो क्रम अझै उच्च हुने मतदाता नै बताउँछन्। राजविराजका एक मतदाता भन्छन्, मौन अवधिमा रक्सी, मासु र पैसा बाँड्छन्। खाने कुरामा पनि यसअघि धेरै मतदाता विकेको देखेको छु। ४८ घण्टा मौन अवधी हुने भएकाले यो समय दिनमा भन्दा रातमा पैसा र प्रलोभनको प्रभाव मतदातामा बढी पार्ने क्रम छ। अन्य दलभन्दा सक्तामा रहेका दल र उम्मेदवार सत्ता र शक्तिको दुरुपयोग गरेर निर्वाचन आफ्नो पक्षमा पार्न लागेका हुन्छन्। प्रतिनिधि तथा प्रदेशसभाको मतदानको दिन नजिकिँदै जाँदा उम्मेदवारहरूको ध्यान नै अब पैसा बाँड्ने समय भयो भन्नेमा हुने एक उम्मेदवार नै ठट्यौली पारामा भन्छन्। मौसम नै यस्तै छ। चुनाव जित्न सबै अस्त्र प्रयोग गर्नुपर्छ, ती उम्मेदवार भन्छन्, चुनाव त्यसैले महँगो भएको छ। चुनावी सरगर्मी तातेको छ। उम्मेदवारको प्रतिस्पर्धाले तातेको वातावरणलाई शान्त पार्ने समयका रूपमा लिइन्छ मौन अवधि। तर, यही अवधिमा कानेखुसी प्रचारप्रसार हुन्छ। पैसाको चलखेलमा मतदातालाई प्रलोभनमा पारिन्छ। यो क्रम मौन अवधि अघि नै सुरु भएको भेटिएको छ। यसबाट मतदाता जोगिनुपर्छ। मौसममा चिसोपना बढ्दै गएको छ। राजनीतिमा भने राप बढ्दै छ। मतलाई आफ्नो पक्षमा पार्न आचारसंहिताको उल्लंघन पनि उत्तिकै हुने गरेको छ। उम्मेदवारहरू हरतरहले मतदाता प्रभावित पार्न सक्रिय देखिएका छन्। भारतीय नम्बर प्लेटका गाडीको र माइकिङको प्रयोग पनि बढ्दै गएको छ। राजनीतिक दल र उम्मेदवारहरू आफूलाई बलियो रूपमा प्रस्तुत गर्न तडकभडकमा उत्रिएका छन्। मतदाता केही सचेत भएकाले यसपटक उम्मेदवार बनेका दलका मुख्य नेता र राष्ट्रिय अध्यक्षसमेत आफ्नो निर्वाचन क्षेत्रमा चुनाव जित्न सबै अस्त्र प्रयोग गरेर केन्द्रित बनेका छन्। तर, मतदाता रिझाउन सबैभन्दा अन्तिममा प्रयोग हुने पैसाको अस्त्रले मत परिणाममा प्रभाव पार्ने गरेको बुद्धिजीवीहरूको भनाइ छ। भोजभतेर र पैसाको चलखेल उच्च बागमती प्रदेशको चितवनदेखि मधेस प्रदेश हुँदै प्रदेश१ को झापासम्म अन्नपूर्णको टिम पुग्दा त्यस क्षेत्रका मतदाता चुनावका बेला भोजभतेर र पैसाको चलखेललाई सामान्य नै मान्छन्। निर्वाचनको परिणाम आफ्नो पक्षमा बनाउन रक्सी, मासु र पैसा निर्णायक हुने विकट र पिछडिएको बस्तीका मतदाताहरू नै बताउँछन्। विगतमा विशेषतः सुकुमबासी, दलित, पिछडिएको क्षेत्रमा सबैभन्दा बढी यस्ता क्रियाकलाप हुने गरेको थियो। पछिल्ला निर्वाचनमा सचेत मतदातालाई त्यस्तै तरिकाले प्रलोभनमा पारिन थालेको चर्चा गाउँघरमा सुनिन्छ। राजनीतिक दल, नेताहरूप्रति बढेको वितृष्णाले पनि कार्यकर्ताहरूसमेत भोजभतेर, पैसाबिना प्रचारप्रसारमा समेत हिँड्न गह्रो मान्न थालेको गाउँका वृद्धवृद्धा बताउँछन्। चितवनको विकट माडी क्षेत्रमा निर्वाचनको अन्तिम घडीमा दलहरूले साम, दाम दण्डको प्रयोग गर्ने गरेको मतदाताहरू बताउँछन्। उम्मेदवारहरूले भोट तान्न जुनसुकै हतकण्डा अपनाउने यहाँका स्थानीयको तर्क छ। स्थानीय सुरज न्यौपाने चुनावको अघिल्लो रात बढी मात्रमा पैसाको चलखेल हुने बताउँछन्। भन्छन्, मतदातालाई प्रभाव पार्ने उच्च समय नै निर्वाचनको अघिल्लो रात हो। यो समय पैसाको चलखेल उच्च हुन्छ। धनुषाको विकट नगराइन नगरपालिका मुसहर बस्तीका बासिन्दालाई उम्मेदवारले रक्सी, मासु र थोरै पैसामा किन्ने गरेको स्थानीय बताउँछन्। नेताहरू भोट माग्न मात्रै आउँछन्, त्यसैले मतदाता पनि केही कुराको आशा गर्छन्, सप्तरीको राजगढ गाउँपालिका ५ का अशोक साह भन्छन्। धनाढ्य नभए उम्मेदवार बन्ने सम्भावना नै नहुने उनी बताउँछन्। धन खर्च गर्नेलाई मात्र दलहरूले उम्मेदवार बनाउनुको कारण पनि त्यही भएको उनको बुझाई छ। भन्छन्, यो बुझाई भेरो मात्रै होइन आम बुझाई हो। हिजोआज त टिकट लिन नै पैसा खर्च गर्ने चलन बढेको सिरहाको लहानका दिनेश देवको भनाइ छ। निर्वाचनको मिति नजिकिए पछि जनताले मुखै खोल्नुपर्दैन उम्मेदवार आफैं भोज गर्न तँछाडमछाड गर्दै हिँड्न थाल्छन्, उनले भने। सर्लाहीका बुधन साहका अनुसार निर्वाचनका बेला सबैभन्दा धेरै चल्ने भनेकै मासु र मदिराको हो। रातिको भोजमा मात्र नभई दिउँसोको भण्डारामा समेत पछिल्लो समय मदिरा अनिवार्य हुन थालेको छ। पछिल्लो समय पैसाको प्रलोभनमा मत तान्ने प्रयासमा उम्मेदवार लागेका छन् विकास निर्माण र राम्रा प्रतिबद्घतामा भन्दा पैसाको चलखेलमा नेता अन्य समय भोजभतेरमा खर्च, मौन अवधिमा पैसाको चलखेल राजनीतिक दलका नेता, कार्यकर्ताहरू पनि भोजभतेर र रकम वितरण हुने गरेको गुनासो गर्छन्। तर, उम्मेदवारहरू एकले अर्कोलाई आरोप मात्रै लाउँछन्। सुगम र विकसित मानिएको सुनसरी १ अन्तर्गत धरानमा समेत मौन अवधीमा रक्सी, मासु र पैसाको चलखेल हुने गरेको स्थानीयले बताए। औपचारिक प्रचार सकिन लागेकापछि यस्ता क्रियाकलापमा रातारात हुने गरेका छन्। मौन अवधीमा सबैभन्दा बढी रक्सी, मासु र पैसा प्रलोभन दिएर भोट किन्ने गरेको भेटिन्छ। सुनसरी १ धरानमा भेटिएका मतदाता सुरेन्द्र लिम्बू पैसा नहुनेले त अब निर्वाचनमा लड्ने नसक्ने अवस्था आएको बताउँछन्। सुनसरी ३ अन्तर्गतको बर्जु गाउँपालिका ६ खोरियामा त्यहाँका मतदाताहरू रक्सी र पैसाको प्रलोभनमा मतदान गर्ने गरेकोे चर्चा गरिरहेको भेटिन्थे। गत स्थानीय निर्वाचनमा वडाध्यक्षको उम्मेदवार नै २४ वटा त खसी नै काटेको स्थानीय बताउँछन्। एक स्थानीय नाम नबताउने सर्तमा भन्छन्, निर्वाचनमा एउटा नेताले १६ करोड खर्च गर्छु भने गाउँमा चर्चा छ। त्यस मौन अवधिमा कालो प्लास्टिकमा एक किलो मासु, एक बोटल रक्सी र १ हजार रुपैयाँ मतदातालाई विगतका निर्वाचनदेखि नै बाडिने गरेको थियो। कतिपयले त १ हजार नक्कली नोटसमेत दिएर जनतालाई झुक्याउने गरेको पनि पाइएको छ। विकासमा भन्दा पैसा बाँड्न ध्यान सुनसरी जस्तो सुगम जिल्लामा रहेको बर्जु गाउँपालिकाका सडक अहिलेसम्म कच्ची नै छन्। जनतालाई रक्सी, पैसा र मासु बाँडेपछि भोट पाइने भएकाले नेताहरूले गाउँको विकासमा ध्यान नदिएको स्थानीय केदार चौधरी बताउँछन्। उनले गरिब बस्तीमा पार्टीको घोषणापत्र र एजेन्डाका बारेमा कसैको चासो नहुने गरेको बताउँछन्। उम्मेदवारले मतदातालाई पैसा, मासु र रक्सीमा किन्छन्। जनतालाई घोषणापत्र र एजेन्डाको विषयमा केही मतलब हुँदैन, उनले भने, अनि कहाँ गाउँको विकास होस्। वर्षौंदेखि आफ्नो गाउँ जस्ताको तस्तैे छ। उनले जनताको आर्थिक अवस्था कमजोर भएकाले नेताहरू पैसा दिएर भोट किन्ने गरेको बताए। जनता गरिब छन्। खान लगाउनको समस्या छ। त्यसैले उनीहरू पैसामा किनिन्छन्, उनले भने, नेताहरूले उनीहरूको बानी पनि पारिसकेका छन्। जसले रक्सी र मासु खान दिन्छ, उसैलाई भोट दिन्छन्। विगतमा मधेस प्रदेश, लुम्बिनी र प्रदेश १ का तराईमा भोट पैसामा किनबेच हुने गरेको थियो। पछिल्लो समय देशभर नै यो विकृत बढेको छ। स्वयम् उम्मेदवारहरू पनि निर्वाचनमा रक्सी, मासु र पैसाको खोलो बग्ने गरेको स्वीकार्छन्। तर, जोसँग कुरा गर्दा पनि आफूले भने यसो नगर्ने गरेको भन्दै पन्छिन्। सुनसरी ३ का प्रतिनिधिसभातर्फका उम्मेदवार भगवती चौधरीले यो निर्वाचन क्षेत्रमा आफ्नो प्रतिपक्षी उम्मेदवारले रक्सी, मासु र पैसा बाँड्ने गरेको बताइन्। हाम्रो क्षेत्रमा प्रतिपक्षका उम्मेदवारले ३१ वर्षदेखि गरिबी, निमुखा जनतालाई पैसा, मासु र रक्सीमा किन्दै आएका छन्। यसले गर्दा आफ्नो क्षेत्र ३१ वर्षले पछि परेको छ, उनले भनिन्। सप्तरी २ का उम्मेदवार सिके राउत पनि पैसा र सत्ताको शक्तिको प्रयोग गरेर मतदाता प्रभावित पर्ने गरेको आरोप लगाउँछन्। जनमत पार्टीका अध्यक्ष सिके राउतले अन्य उम्मेदवारहरूले दैनिक ४५ वटा खसी काटेर भोजभतेर गर्ने गरेको आरोप लगाए। मतको खरिदबिक्रीले जनलहर मतपत्रमा परिणत गर्न समस्या हुने गरेको भन्दै राउतले यसपटक कडा निगरानी गरिरहेको र जनतालाई सचेत पार्ने काम भइरहेको बताए। जसपाका प्रवक्ता मनिष सुमनले सहरी क्षेत्रमा खरिदबिक्री असम्भव भए पनि ग्रामीण भेगमा रकमको चलखेल हुने गरेको बताए। सत्ता गठबन्धनबाट लोसपाका उम्मेदवार जयप्रकाश ठाकुरले आर्थिक चलखेल हुने गरेको र त्यसले असर गर्ने गरेको बताए। लोकतान्त्रिक अभ्याससँगै अधिकांश मतदाता सचेत बन्दै गएकाले उम्मेदवारबाट रकम लिए पनि मत इच्छाअनुसार खसाउने गरेको पनि उनले बताए।तस्बिर : दीपेन श्रेष्ठ प्रचारप्रसार, सभा, भेला, घरदैलो जति गरे पनि अन्तिम समयमा चुनाव प्रभावित पार्न आर्थिक चलखेल हुने गरेको सिरहा गोलबजार बस्ने रुपेश सदायले बताए। यसै कारण चुनावी नतिजा आकलन गर्न मतदातालाई असजिलो हुने गरेको उनको भनाइ छ। चुनावी नतिजालाई आर्थिकलगायत धेरै तवरले प्रभाव पार्ने भएकाले रातारात परिणाम फरक पर्ने गरेको राजविराजकी पुष्पा कर्णले बताइन्। यहाँ भेटी दिएर भोट सुरक्षित गर्नुपर्ने अवस्था छ, उनले भनिन्, उम्मेदवारहरूले जातीय समुदायका अगुवा, गाउँका मुखियामार्फत उनीहरूको पकड क्षेत्रको मत आफ्नो पक्षमा खसाल्न भेटी चढाउने गरेका छन्। चुनाव जित्न बेहिसाब पैसा खर्च गर्ने प्रवृत्तिले इमान्दार मानिसहरू निर्वाचित हुन सक्ने परिस्थिति नरहेको धनुषा जनकपुरधामका दीपक केसीले बताए। अधिवक्तासमेत रहेका केसीका अनुसार निर्वाचन प्रणाली परिवर्तन नभए यो प्रवृत्ति बढ्दै जाने चिन्ता व्यक्त गरे। राजनीतिक विश्लेषकहरू जनताले स्वविवेकले मतदाता गर्न नपाउने गरेको बताउँछन्। नेपालमा निर्वाचनको विकृत पक्ष बढेको राजनीतिक विश्लेषक तुलानारायण साह बताउँछन्। भन्छन्, भोजभतेर, खानपिन, रक्सी, मासुजस्ता कुराले निर्वाचन विकृत बन्दै गयो। तराई मधेसमा मात्रै नभएर यो विकृत देशभर नै रहेको छ। उनी अघि थप्छन्, अन्तिम घडीमा मतदातालाई पैसा बाँड्ने, रक्सी, मासुले प्रभावित पार्ने काम निर्वाचनमा ठूलो चुनौती बनेको छ। यो बढी मतदाता भएको स्थानमा बढी हुन्छ। तर, कम मतदाता भएका ठाउँ पनि यसबाट अछुतो छैनन्। उनले विगतका निर्वाचनमा समेत यस्ता विकृतहरू रहेको स्मरण गरे। गत निर्वाचनमा म दोखला पुगेको थिएँ, त्यहाँका सबै होटल राजनीतिक दलले लिएका रहेछन्, उनले भने। अर्का राजनीतिक विश्लेषक डा सुरेन्द्र लाभ निर्वाचनमा पैसा र शक्तिको प्रयोग हुने कुरा नेपालमा नौलो नभएको बताउँछन्। नेपालमा हँुदै आएका निर्वाचनमा पैसा, बाहुबलको प्रयोग विषय नयाँ होइन। यो हरेक निर्वाचनमा भइरहेको छ, उनले भने। उनले निर्वाचनमा हुने यस्ता विषय तोड्न आवश्यक रहेको बताए। निर्वाचन आयोग र दलहरूले जिम्मेवार ढंगबाट लाग्नुपर्ने उनको भनाइ छ। निर्वाचनमा पैसा र बाहुबलको प्रयोग देशभर हुने गरेको उनको भनाइ छ। पश्चिम नेपाल गएर भर्खरै र्फिर्कए डा लाभले भने, यो काम भोट दिनको आसपास धेरै हुन्छ। यो तराई पहाड जताजतै छ, पैसा र बाहुबलको प्रयोग देशभर छ। राजनीतिज्ञ एवं विश्लेषक डम्बर खतिवडा विगतदेखि नै पैसा र शक्तिको प्रयोग गरेर मतदाता प्रभावित गर्ने काम भएको बताउँछन्। उनले भने, पहिला कांग्रेस र एमालेका नेता केही इमान्दार थिए। पैसा पनि थिएन। २०३० वर्षमा उनीहरू धनी भए। उनले यो विकृति बढाउने जिम्मेवार दलहरू नै भएको बताए। दलहरूले लोभ देखाएर भोट किन्न नखोजे यो विकृति हुने थिएन, उनले भने। उनले निर्वाचन आयोगले पनि कडा अनुगमन गरेमा केही हदसम्म यस्ता विकृतिमा कमी आउने बताए। निर्वाचन आयोग रक्सी र पैसाको प्रलोभनमा भोट तलमाथि गर्नेको मनोनयनसमेत खारेज हुने बताउँछ। निर्वाचन आयुक्त रामप्रसाद भण्डारीले आयोगले निर्वाचनमा मदिराजन्य पदार्थको निषेध गरिसकेको बताए। उनले कतै यस्तो पाइएमा नियन्त्रण गर्ने बताए। आयोगले मदिराजन्य पदार्थ निषेध गरिसकेको छ। कतै यस्तो भेटिएमा जफत हुनेछ, उनले भने।"
धारिलो हतियार प्रहार गरेर मामाको हत्या,"विराटनगर : मोरङको उर्लाबारी नगरपालिका८ का एक जना युवकले धारिलो हतियार बाम्फोक (दाउ) प्रहार गरेर आफ्नै मामाको हत्या गरेका छन् । मोरङ प्रहरीका प्रवक्ता डीएसपी दीपक श्रेष्ठका अनुसार उर्लाबारी८ का २२ वर्षीय सुजन पाँचकोटीले बाम्फोकले हानेर मामा ४२ वर्षीय काजी महराको हत्या गरेका हुन् । महराको घर मोरङको पथरीशनिश्चरे नगरपालिका१ हो । प्रहरीका अनुसार महरा ५ दिनदेखि उर्लाबारीस्थित बहिनी कल्पना पाँचकोटीको घरमा बस्दै आएका थिए । खाना खाएर सुतेका उनीमाथि भान्जा (बहिनीका छोरा) सुजनले आइतबार राति ११:४० बजेतिर बाम्फोकले टाउकोमा प्रहार गरेको डीएसपी श्रेष्ठले जानकारी दिए । निद्रामा बाम्फोक प्रहार हुँदा घाइते भएका महरालाई उपचारका लागि मदन भण्डारी अस्पताल तथा ट्रमा सेन्टर मंगलबारेमा लगिएको थियो । उपचारकै क्रममा सोमबार बिहानका राति १ बजेतिर उनको मृत्यु भएको र शव पोस्टमार्टमका लागि सोही अस्पतालमा राखिएको प्रहरीले जनाएको छ । मामाको हत्यामा संलग्न सुजनलाई इलाका प्रहरी कार्यालय उर्लाबारीका प्रहरी निरीक्षक मिलन थापा नेतृत्वको टोलीले घटनामा प्रयोग गरिएको हतियारसहित पक्राउ गरेर अनुसन्धान थालेको छ । हत्याको कारण खुलेको छैन । हत्या नै गर्नुपर्ने त्यस्तो कुनै कारण देखिँदैन, डीएसपी श्रेष्ठले भने, उनीहरुबीचमा कुनै पुरानो रिसईबी रहेको वा कुनै विवाद भएको पनि पाइएन । अनुसन्धानपछि घटनाको वास्तविकता पत्ता लाग्ने जानकारी उनले दिए ।"
इजरायलमा गठन हुँदै नयाँ सरकार,"जेरुसेलम (एएफपी) : इजरायलका राष्ट्रपति आइज्याक हर्जोगले नेता बेन्जामिन नेतन्याहूलाई नयाँ सरकार गठनका लागि अनुमति दिएका छन्। नोभेम्बर १ मा भएको निर्वाचनपछि आइतबार उनले यस्तो निर्देशन दिएका हुन्। राष्ट्रपति हर्जोगले गत वर्ष सत्ताच्युत हुनुअघिसम्म इजरायलका सबैभन्दा लामो समय प्रधानमन्त्री रहेका नेतन्याहूलाई जेरुसेलममा आयोजित एक समारोहमा आफूले सरकार गठनको जिम्मेवारी दिएको बताए। हर्जोगले भने, पार्टीका नेताहरूसँगको परामर्शपछि परिणाम स्पष्ट भएको छ र सरकार गठनको जिम्मेवारी बेन्जामिन नेतन्याहूलाई दिनुपर्छ। उनले भ्रष्टाचारको आरोपमा उदारवादी नेता नेतन्याहूमाथि चलिरहेको मुद्दाबारे पनि चर्चा गर्दै यो अनुसन्धानको क्रममा रहेको बताए। इजरायलका उदारवादी नेता नेतन्याहूले आफूमाथि लाग्दै आएको भ्रष्टाचार आरोपलाई अस्वीकार गर्दै आएका छन्। उनले भने, जेरुसलेम जिल्ला अदालतमा नेतन्याहूविरुद्ध कानुनी कारबाही चलिरहेको छ भन्ने तथ्यबाट म बेखबर छैन र म यसलाई तुच्छ मान्दिन। तर, उनले आरोपको प्रतिवाद गर्दा नेतन्याहूले प्रधानमन्त्रीको रूपमा काम गर्न सक्ने कुरा हालैको नजिरले स्पष्ट पारेको छ।"
ओलीले आज चितवन र सिन्धुलीको चुनावी सभालाई सम्बोधन गर्ने,"काठमाडौं : प्रमुख प्रतिपक्षी दल एमालेका अध्यक्ष केपी शर्मा ओली आसन्न प्रतिनिधि तथा प्रदेशसभा निर्वाचनका लागि चुनावी प्रचारप्रसारमा देश दौडाहामा छन् । पार्टी विभाजन पछि क्षति कम गर्न दसौं महाधिवेशन लगत्तैबाट एमाले अध्यक्ष केपी शर्मा ओली पार्टी प्रवेश गराउने बहानामा देश दौडाहामा लागेका थिए। पूर्वप्रधानमन्त्री ओलीले आज चितवन र सिन्धुलीको दुधौलीमा आयोजना गरिएको आमसभालाई सम्बोधन गर्ने कार्यतालिका रहेको छ। चितवनको कार्यक्रमलाई सम्बोधन गरेर सिन्धुली जाने एमाले सचिवालयले जनाएको छ। ओलीले आइतबार कर्णालीका कालीकोट, दैलेख र सुर्खेतमा त्यसैगरी, शनिबार सुदूरपश्चिमका डोटी र कैलालीका तीनवटा चुनावी सभालाई सम्बोधन गरेका थिए। एमालेमाथि चौतर्फी प्रहार भएको भन्दै उनी जिल्लाका चुनावी सभामा पुगेका हुन्। ओलीले देशको राष्ट्रियता, स्वाधीनता, स्वतन्त्रता र स्वाभिमानको रक्षा गर्दै समृद्ध नेपाल, सुखी नेपालीको राष्ट्रिय आकांक्षा पूरा गर्न नेकपा (एमाले) लाई मतदात गरी विजयी बनाउन आग्रह गर्दै आएका छन्। एमालेविरुद्ध सत्तारुढ दलले गठबन्धन गरेका छन्। प्रतिपक्षमा रहेको एमालेले केहि स्थानमा जसपा र राप्रपासँग तालमेल गरेको छ। निर्वाचन आउन अब ६ दिन मात्र बाँकी रहेको छ।"
भारतलाई थप ४५ मेगावाट विद्युत् निर्यात गर्न स्वीकृति,"काठमाडौं : नेपाल विद्युत् प्राधिकरणले थप ४५ मेगावाट विद्युत् भारत निर्यातका लागि स्वीकृति पाएको छ। भारत सरकारको विद्युत् मन्त्रालयअन्तर्गतको केन्द्रीय विद्युत् प्राधिकरणले थप विद्युत् निर्यातका लागि प्राधिकरणलाई स्वीकृति दिएको प्रवक्ता सुरेश भट्टराईले जानकारी दिए। सोलु जलविद्युत्को २३५ मेगावाट र चिलिमे जलविद्युत्को २२१ मेगावाट बिजुली भारत निर्यात सुरु भएको छ। सोलु जलविद्युत्को बिजुली बेच्न भारतले गत शुक्रबार स्वीकृति दिएको थियो। यी दुई आयोजना थपिएपछि प्राधिकरणले करिब ४१० मेगावाट विद्युत् भारत निर्यात गर्न सक्नेछ। निर्यात भएको विद्युत् इन्डियन इनर्जी एक्सचेन्ज लिमिटेड आईएक्स)को डेअहेड बजारमा प्रतिस्पर्धामार्फत बिक्री हुँदै आएको छ। प्रतियुनिट ४ देखि साढे ५ भारतीय रुपैयाँ (६४ देखि ८८ नेपाली रुपैयाँ) सम्म डेअहेड बजारमा बिक्री भइरहेको प्राधिकरणले जानकारी दिएको छ। आईएक्समा २४ घण्टालाई १५१५ मिनेटको ९६ वटा बल्कमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक बल्कको मूल्य फरकफरक हुने गरेको छ। तर, अहिले करिब ३ सय मेगावाटको हाराहारीमा मात्र विद्युत् निर्यात गर्न सकिएको प्रवक्ता भट्टराईले जानकारी दिए। वर्षा सकिएसँगै विशेषत निजी प्रवद्र्धकको उत्पादन घट्न थालेकोले स्वीकृति पाए जति निर्यात गर्न नसकिने उनले बताए। निजी प्रवद्र्धकका आयोजना नदी प्रवाहमा आधारित भएकोले हिउँदयाममा खोलामा पानीको सतह घट्नेबित्तिकै उत्पादन पनि घट्छ। भट्टराईका अनुसार खोलामा पानीको मात्रा घट्न थालेसँगै करिब २० प्रतिशतले उत्पादनमा कटौती हुन सुरु गरिसकेको छ। प्रायः पूर्वी नेपालका आयोजनाहरूको विद्युत् उत्पादन क्षमतामा ह्रास आउन थालेको छ। हाल विद्युत्को आन्तरिक उच्च माग १५६९ मेगावाट छ भने जडित क्षमता २२ मेगावाटभन्दा बढी छ। जाडो सुरु भएसँगै उत्पादन घट्न थालेको र आन्तरिक माग बढ्न थालेकाले अहिले ३ सय मेगावाटको हाराहारीमा मात्र विद्युत् निर्यात भइरहेको प्रवक्ता भट्टराईले बताए। अहिलेको अवस्थामा दिनको ७२ सय मेगावाट आवरसम्म निर्यात गर्न सक्छौं, उनले भने। प्राधिकरणले गत भदौमा नै अतिरिक्त भएको वर्षायामको थप १११ मेगावाट विद्युत् डेअहेड बजारमा प्रतिस्पर्धामार्फत बिक्रीको प्रस्ताव गरेको थियो। ४२ मेगावाटको मिस्त्रीखोला, २४२ मेगावाटको लिखुखोला ए, २३५ मेगावाटको सोलुखोला, २२१ मेगावाटको चिलिमेको विद्युत् गृहबाट उत्पादित १११८ मेगावाट विद्युत् निर्यातको प्रस्ताव भारतीय प्राधिकरणमा पेस गरिएको थियो। जसमध्ये दुई आयोजनाले मात्र कात्तिकमा आएर स्वीकृति पाएका हुन्। प्राधिकरणले निजी क्षेत्रले निर्माण गरेका २९०४ मेगावाटको लिखुखोला ए, २५ मेगावाटको काबेली बी१, २२ मेगावाटको माईखोला, १४९ मेगावाटको हेवाखोला ए र १० मेगावाटको तल्लो मोदी१ जलविद्युत् गृहबाट उत्पादित १००९ मेगावाट विद्युत् निर्यातको प्रस्ताव पनि गरेको थियो। गत वर्षको कात्तिकमा पहिलो चरणमा प्राधिकरणको स्वामित्वमा नुवाकोटमा सञ्चालित २४ मेगावाटको त्रिशूली र १५ मेगावाटको देवीघाट विद्युत् गृहबाट उत्पादित ३९ मेगावाट विद्युत् भारतीय ऊर्जा एक्सचेन्जमा बिक्री सुरु भएको थियो।"
रुपन्देहीमा १३ मन्त्रीबीच प्रतिस्पर्धा,"बुटवल : रुपन्देहीमा प्रतिनिधिसभा र प्रदेशसभाको निर्वाचनमा १३ मन्त्री चुनावी मैदानमा उत्रिएका छन्। बहालवाला गृहमन्त्रीसहित १३ जना पूर्वमन्त्रीहरूको रोचक चुनावी प्रपिस्पर्धा हुने भएको हो। प्रतिस्पर्धी उम्मेदवारहरू राजनीतिक दलका प्रभावशाली नेताहरू हुन्। रुपन्देहीको क्षेत्र नम्बर १ मा दुई पूर्वकृषिमन्त्री प्रतिस्पर्धी छन्। पूर्वमन्त्री एवं एमाले सचिव छविलाल विश्वकर्मा र पूर्वमन्त्री एवं एमालेका पूर्वउपमहासचिव घनश्याम भुसाल आमनेसामने छन्। भुसाल चुनावअघि एमालेले टिकट नदिएको भन्दै स्वतन्त्र उम्मेदवारी दिएका हुन्। क्षेत्र नम्बर १ मा दुई समकक्षीको प्रतिस्पर्धाले निर्वाचन रोचक देखिएको छ। एमालेका उम्मेदवार विश्वकर्मालाई जनता समाजवादी पार्टी र राप्रपाले साथ दिएका छन्। भुसाललाई सत्ता गठबन्धनको समर्थन छ। क्षेत्र नम्बर १ को प्रदेश १ मा पूर्वमन्त्री अब्दुल रज्जाक चुनावी मैदानमा छन्। उनी संघीय सरकारको सिँचाइ मन्त्री भएका थिए। यसपटक मुख्यमन्त्री बन्ने योजनासहित उनी प्रदेशमा झरेका हुन्। उनको प्रतिस्पर्धामा एमालेका दधिराम न्यौपाने छन्। उनी पूर्वमाओवादी हुन्। रुपन्देही क्षेत्र नम्बर २ मा पूर्वउपप्रधान एवं अर्थमन्त्री विष्णु पौडेल एमालेबाट उम्मेदवार छन्। उनीविरुद्ध उभिएका सत्ता गठबन्धनका उम्मेदवारको उम्मेदवारी खारेज भए पनि पौडेल प्रतिस्पर्धीविहीन जस्तै छन्। पछिल्लो चरणमा सत्ता गठबन्धनले जनमुक्ति पार्टीका उम्मेदवार केशव सूर्यवंशीलाई समर्थन गरेका छन्। प्रदेशमा दुई पूर्वप्रदेशमन्त्री मैदानमा छन्। एमालेबाट पूर्वप्रदेश मन्त्री लीला गिरी क्षेत्र नम्बर २(१) मा उम्मेदवार छन्। उनको प्रतिस्पर्धी दीर्घबहादुर केसी छन्। उनी कांग्रेसबाट सत्ता गठबन्धनको उम्मेदवार बनेका हुन्। उनी पहिलोपटक राजनीतिमा देखिएका हुन्। बहालवाला गृहमन्त्रीसहित १३ जना पूर्वमन्त्रीहरूबीच प्रतिस्पर्धा क्षेत्र नम्बर २(२)मा एमालेबाट प्रदेशका पूर्वमन्त्री भोजप्रसाद श्रेष्ठ चुनावी मैदानमा छन्। उनका प्रतिस्पर्धीमा माओवादीबाट वामदेव क्षेत्री छन्। क्षेत्री प्रदेश योजना आयोगको उपाध्यक्षबाट राजीनामा दिएर संसद््मा उठेका हुन्। रुपन्देही क्षेत्र नम्बर ३ मा गृहमन्त्री बालकृष्ण खाँण उम्मेदवार छन्। उनको प्रतिस्पर्धामा एमालेराप्रपाजसपा गठबन्धनबाट पूर्वमन्त्री दीपक बोहोरा मैदानमा छन्। २०७४ को निर्वाचनमा कांग्रेस नेता खाँणले दीपक बोहोरालाई जिताउन आफू समानुपातिकमा बसेका थिए। कांग्रेसको साथ पाएका बोहोराले एमालेका घनश्याम भुसालसँग पराजित भएका थिए। अहिले खाँण र बोहोराको चुनावी प्रतिस्पर्धा रोचक मानिएको छ। नयाँ निर्वाचन क्षेत्र निर्माणपछि खाँण पहिलोपटक चुनावी मैदानमा उत्रिएका हुन्। प्रदेशतर्फ ३(१) बाट लोसपाका प्रदेश पूर्वमन्त्री सन्तोष पाण्डे प्रतिस्पर्धी छन्। उनी सत्ता गठबन्धनका उम्मेदवार हुन्। पार्टी छाडेर सरकारमा पुगेपछि उनको सांसद्् पद कार्यकाल अघि नै गुमेको थियो। उनको प्रतिस्पर्धामा जसपाका महेन्द्र यादव चुनावी मैदानमा छन्। यादव जसपाको प्रदेश अध्यक्ष हुन्। यादव र पाण्डे पहिले एकै दलमा थिए। रुपन्देही क्षेत्र नम्बर ४ मा पूर्वमन्त्री सर्बेन्द्र शुक्ला चुनावी मैदानमा छन्। लोसपाका वरिष्ठ उपाध्यक्ष शुक्लासहित क्षेत्र नम्बर ४ मा चार पक्षीय भिडन्त रहेको छ। मर्चवार क्षेत्रमा कांग्रेसबाट पूर्वसांसद प्रमोद शाह छन्। त्यस्तै, एमालेजसपाबाट पूर्वमन्त्री ओमप्रकाश यादव गुल्जारी प्रतिस्पर्धामा छन्। गुल्जारी निर्वाचनअघि एमालेबाट जसपामा प्रवेश गरेका थिए। क्षेत्र नम्बर ४ मा सिके राउतका भोपेन्द्र यादव चुनावी प्रतिस्पर्धी छन्। क्षेत्र नम्बर ४ (२) प्रदेशका बाहालवाला प्रदेश शिक्षामन्त्री उसिउद्दिन खाँ चुनावी प्रतिस्पर्धामा छन्। उनीसँगको प्रतिस्पर्धामा जसपाबाट राम अवतार यादव चुनावी मैदानमा छन्। रुपन्देही क्षेत्र नम्बर ५ मा पूर्वमन्त्री भरत शाह र एमालेका पूर्वमेयर वासुदेव घिमिरे प्रतिस्र्धामा छन्। शाह कांग्रेसबाट तेस्रोपटक चुनावी जितका लागि प्रतिस्पर्धा गर्दैछन्। एमालेका घिमिरे रुपन्देहीको तिलोत्तमा नगरपालिकाकाका पूर्वमेयर हुन्।"
विदेशीको प्रेरणामा बनेको गठबन्धनभन्दा ओली नेतृत्वको सरकार देशको हितमा : कमल थापा,"काठमाडौं : राप्रपा नेपालका अध्यक्ष कमल थापाले केपी शर्मा ओली नेतृत्वको सरकार देशको हितमा हुने बताएका छन्। सोमबार फेसबुकमार्फत उनले भारतले नाकाबन्दी गर्दा त्यसको विरुद्ध डटेर लड्ने र चुच्चे नक्सा बनाउने नेता ओली देशको हितमा भएको बताएका हुन्। थापाले विदेशीको प्रेरणामा बनेको गठबन्धन देशको हितमा नहुने प्रष्ट पारे। थापाले भनेका छन्, कसैलाई तितो लाग्ला तर, भारतले नाकाबन्दी गर्दा त्यसको विरोधमा बोल्न डराउने नेताहरु भन्दा त्यसको विरुद्ध डटेर लडने, विदेशीले कब्जा गरेको लिम्पियाधुरा बिर्सने नेताहरु भन्दा चुच्चे नक्सा बनाउने  र विदेशीको प्रेरणामा बनेको गठबन्धनभन्दा ओली नेतृत्वको सरकार देशको हितमा हुन्छ। थापाले यसपटक उनी एमालेसँग सहकार्य गर्दै सूर्य चुनाव चिन्ह लिएर उम्मेदवार बनेका छन्। यसपटक एमालेसँग मिलेर कांग्रेस नेतृत्वको गठबन्धनबिरुद्ध मैदानमा छन्। भारतीय आर्थिक नाकाबन्दी हटाउन आफूले खेलेको भूमिकालाई मकवानपुरे जनताले गर्वका साथ आत्मसाथ गरेको पाएको उनको भनाई छ। नेपालको राष्ट्रिय राजनीतिमा देशी विदेशी शक्तिले राष्ट्रवादी शक्तिलाई कमजोर बनाउने षड्यन्त्र गरिरहेका छन्। त्यो षड्यन्त्रकै कारणले गर्दा मेरो पार्टी राप्रपा पनि क्षतविक्षद भएको छ। मैले राप्रपा नेपाललाई पुनर्जागृत गरेको अवस्था छ। यसैगरी राष्ट्रवादी शक्तिलाई कमजोर बनाउने षड्यन्त्रको वर्तमान अवस्थामा मुख्य निसानामा नेकपा एमाले छ। नेकपा एमालेले बिगतमा लिएको सशक्त राष्ट्रवादी अडानको कारण भारतले लगाएको आर्थिक नाकाबन्दीको बिरुद्धमा सशक्त रूपमा अडियो। यसै कारणले गर्दा र पछिल्लो कालखण्डमा यो नेपालको लिम्पीयाधुरा सहितको भूभाग समेटेर चुचे नक्सा बनाएको कारणले गर्दा नेकपा एमालेलाई पराजित गर्ने र कमजोर बनाउने प्रयास भइरहेको छ।उनले अन्नपूर्ण पोस्ट्सँग भने, अहिलेको अवस्थामा राष्ट्रवादी शक्तिको बलियो सम्बाहकका रूपमा नेकपा एमाले रहेको छ। यसरी राष्ट्रिय राजनीतिमा राष्ट्रवादी शक्तिलाई कमजोर बनाउने षड्यन्त्र भइरहेको हुँदा देशमा एउटा बलियो राष्ट्रवादी शक्ति निर्माण होस् भन्ने चाहन्छु। बलियो राष्ट्रवादी सरकार बनोस् भन्ने उद्देश्यले मैले नेकपा एमालेसँग सहकार्य गरेको छु।"
चुनावमा किन बाहिरिन्छ अर्बौं रकम ?,"काठमाडौं : चुनाव आसपास तुलनात्मक रूपमा बैंकिङ प्रणालीबाट रकम बढी बाहिरिने गरेको छ। चुनावी खर्चले गर्दा पनि बैंक तथा वित्तीय संस्थाबाट सामान्यतया बढी रकम बाहिरिने गरेको बैंकरहरू बताउँछन्। २०७९ सुरु भएदेखि नै बैंकबाट रकम बाहिरिने क्रम बढ्यो। किनभने सरकारले गत वैशाख ३१ गते स्थानीय चुनाव गरेको थियो। सो बेला बैंकिङ प्रणालीबाट करिब साढे ५४ अर्ब रुपैयाँ बाहिरिको थियो। यद्यपि, अहिले निर्वाचन पनि नजिकिँदै छ। तर, भदौसम्मको प्राप्त तथ्यांकअनुसार भने चलनचल्तीमा ५० अर्ब रुपैयाँ रहेको छ। नेपाल राष्ट्र बैंकका प्रवक्ता डा गुणाकर भट्ट सामान्यतया चुनावका बेला चलनचल्तीमा रहेको मुद्रा बढ्ने बताउँछन्। अरू बेलाभन्दा चुनावमा खर्च बढी हुने भएकाले सामान्यतया प्रणालीबाट थप मुद्रा बाहिरिनु स्वाभाविक हो, उनले भने। तर, जुन हिसाबले बैंकिङ प्रणालीबाट बाहिरिएको छ सोभन्दा धेरै सम्भावित जनप्रतिनिधिहरूले खर्चेको देखिन्छ। सामान्यतया एउटा जनप्रतिनिधिले २७ लाखदेखि ३३ लाख रुपैयाँसम्म खर्च गर्न पाउँछ। यो निर्वाचन आयोगले तोकेको सीमा हो। तर, अनौपचारिक रूपमा योभन्दा पनि बढी खर्च भएको पाइन्छ। निर्वाचनमा करिब ६ हजार उम्मेदवारले उम्मेदवारी दर्ता गरेका छन्। प्रतिव्यक्ति ३३ लाख रुपैयाँसम्मको सीमाले कुल १९ अर्ब ८० लाख रुपैयाँ चुनावमा थप खर्च थपिने देखिन्छ। नेपाल राष्ट्र बैंकबाट भदौसम्ममा उपलब्ध तथ्यांकले ५० अर्ब हाराहारीमा बैंकिङ प्रणालीबाट रकम बाहिरिएको देखिन्छ। २०७४ वैशाख ३१ गते भएको पहिलो चरणको स्थानीय निर्वाचनताका करिब ४०४१ अर्ब रुपैयाँ बैंकिङ प्रणालीबाट बाहिरिएको थियो। यस्तै, २०७४ असार १४ गते भएको दोस्रो चरणको स्थानीय निर्वाचनका बेला पनि ४१ अर्ब ५९ करोड हाराहारीमा रकम बाहिरिएको थियो। यसपछिको २०७४ असोज २ गते भएको तेस्रो चरणको स्थानीय निर्वाचनमा बाहिरिने रकमको आकार बढेको देखिन्छ। सो अवधिसम्म बैंकिङ प्रणालीबाट ४६ अर्ब २२ करोड रुपैयाँ बाहिरएको थियो। यद्यपि सीमाभित्रैको हिसाब गर्दा यसैक्रममा अर्थविद् डा रामेश्वर खनाल चुनावमा बैंकिङ प्रणालीसँगै घरघरमा राखेको पैसा पनि बाहिरिने हुन्छ, त्यसैले गर्दा प्रणालीमा भएको भन्दा बढी देखिएको बताउँछन्। चुनावमा बैंकबाट मात्र नभई घरघरमा राखिएको रकम बाहिरिने बेला हो। घरबाट निस्किएको पैसाले प्रणालीभन्दा बढी खर्च भएको देखिन सक्छ, अन्नपूर्णसँग डा खनालले भने। उनका अनुसार मूलभूत रूपमा यस्तो बेला बैंकिङ प्रणालीमा तरलता कम हुन्छ। यद्यपि चुनाव सकिएको १५२० दिनपछि बैंकिङ प्रणालीमा रकम फर्केर आउँछ। चुनावका बेला गाउँगाउँमा प्रचार गर्नका लागि नगदै बोकेर जानुपर्छ। सबै ठाउँमा क्यूआर कोड, मोबाइल बैंकिङले काम गर्दैन, उनले थपे, यसकारण तरलता औपचारिक प्रणालीबाट अनौपचारिक प्रणालीमा जान्छ। चुनाव सकिएको तीन सातापछि औपचारिक प्रणालीमै फर्केर आउछ। चुनावी माहोलमै गाडधन बाहिरिने सरोकारवालाहरू औंल्याउँछन्। यद्यपि यसले घुमाएरै भए पनि औपचारिक प्रणालीमा रकम भित्रिने एउटा माध्यम भएको उनीहरू बताउँछन्। यस्तै, सिभिल बैंकका प्रमुख कार्यकारी निर्देशक बैंकिङ प्रणालीबाट चाडपर्व, चुनावी बेलामा पैसा बाहिरिने भएकाले यस्तो बेलामा बैंकको निक्षेप कम हुने बताउँछन्। यद्यपि खर्बौंको पोर्टफोलियो भएकोमा सामान्यतया बैंकिङ प्रणालीमा १०२० अर्ब रुपैयाँ घटबढ हुनुलाई सामान्य मान्नुपर्ने उनी बताउँछन्। तर, मासिक नै खर्बौं रुपैयाँ निक्षेप घटे त्यसलाई अस्वाभाविक मान्न सकिने उनको भनाइ छ। अहिले बैंकमा कुल निक्षेप ५१ खर्ब ६४ अर्ब रुपैयाँ रहेको छ। यसमध्ये ४५ खर्ब ४४ खर्ब रुपैयाँ वाणिज्य बैंकमा छ भने ६ खर्ब १९ अर्ब रुपैयाँ विकास बैंक र वित्त कम्पनीमा रहेको नेपाल राष्ट्र बैंकको तथ्यांकमा उल्लेख छ। यो कात्तिक २३ गतेसम्मको तथ्यांक हो। बैंक तथा वित्तीय संस्थाबाट सो अवधिसम्म ४७ खर्ब ५७ अर्ब रुपैयाँ कर्जा प्रवाह भएको छ।"
सडक बालबालिकालाई जन्मदर्ता बनाउनै सास्ती,"काठमाडौं : जितु केसी (नाम परिवर्तन) जन्म काठमाडौंमै भएको हो। सानैमा छाडेर गएकोले बुबाको बारेमा उनलाई जानकारी छैन। आमाले परिश्रम गरेर उनलाई हुकाइन्। उनी कक्षा ४ सम्म पढेका छन्। सानैदेखि घर नजाने, सडकमै रमाउने उनी आमा क्यान्सरले बितेपछि सडक नै उनको घर बन्यो। उनी बालबालिकाको क्षेत्रमा काम गर्ने संस्था साथसाथको सम्पर्कमा पुगे। त्यहाँ प्लम्बरको काम सिके। अहिले मासिक १२ हजार कमाउँछन्। तर, जन्मदर्ता नभएका कारण उनले नागरिकता भने बनाउन पाएका छैनन्। यसले उनलाई अन्य काम गर्न समस्या भएको सुनाए। बैंक खाता खोल्नेदेखि अन्य जुनसुकै कामका लागि नागरिकता आवश्यक पर्छ। बाबुआमाको आधिकारिक कागजपत्र नहुँदा उनले जन्मदर्ता बनाउन पाएका छैनन्। सानैमा आमाबुवा गुमाएकी आशा राई (नाम परिवर्तन) दिदीसँग बस्छिन्। उनको आमाको तीनवटा विवाह भएको हो। उनी माइलो बुवाबाट जन्मेकी हुन्। अत्यधिक जाँड, रक्सी र नसा सेवनले आमाको मृत्यु भयो। उनी एक्ली भइन्। उनले पनि सानैदेखि डेन्ड्राइट, जाँड, रक्सी खान थालिन्। यसले गर्दा उनको बाल्यकाल सडकमै बित्यो। पछि एउटा होस्टेलमा बसी ८ कक्षासम्म पढिन्। तर जन्मदर्ता नभएकै कारण बीचैमा पढाइ छाड्नुपर्यो। सडकमा जीवन बिताइरहेका बालबालिकालाई जन्मदर्ता बनाउन कठीन भएका यी केही उदाहरण मात्र हुन्। जन्मदर्ता पाउनु बालबालिकाको मौलिक अधिकार हो। बालबालिकासम्बन्धी ऐनले उक्त अधिकार सुनिश्चित गरेको छ। तर, कानुनी पहिचान दिने जन्मदर्ता बनाउनबाट यस्ता थुप्रै सडक बालबालिका आज पनि वञ्चित छन्। अधिवक्ता सुष्मा गौतमका अनुसार अनाथ बालबालिका तथा बुवाआमामध्ये एक जना मात्रै भएका बालबालिकाले कानुनअनुसार जन्मदर्ता बनाउन पाउने कानुन छ। तर, जसको बुवाआमा छैन वा बुवाआमा पत्ता नलागेका सडक बालबालिकाको हकमा गाउँपालिका वा नगरपालिकाका मेयर वा वडाध्यक्षले आफ्नो नामबाट जन्मदर्ता बनाइदिन सक्ने कानुनी व्यवस्था छ। संयुक्त परिवारको हकमा अरू सदस्यले सिफारिस गर्दा पनि जन्मदर्ता पाउने व्यवस्था छ। तर, व्यवहारमा प्रक्रियालाई निकै झन्झटिलो बनाइदिने प्रवृत्ति रहेको अधिवक्ता गौतमले बताइन्। बालबालिकाको जन्मदर्ताका विषयमा विगत दुई दशकभन्दा लामो समयदेखि काम गर्दै आएको संस्था साथसाथका अनुसार हाल संस्थाको सम्पर्कमा आएका ५४० बालबालिकामध्ये जम्मा १७४ जनाको मात्र जन्मदर्ता बनाउन सफल भएको छ। कुनै पनि कानुनी कागजात नभएका बालबालिकाको संख्या भने १०५ छ। बुवाआमा पत्ता नलागेका सडक बालबालिकाको हकमा गाउँपालिका वा नगरपालिकाका मेयर वा वडाध्यक्षले आफ्नो नामबाट जन्मदर्ता बनाइदिन सक्ने कानुनी व्यवस्था छ। संस्थाका कार्यकारी निर्देशक विश्व वज्राचार्यका अनुसार सडकमा बस्ने बालबालिकाका बुवाआमा नभएका वा भएकाको पनि आमा वा बुवाले दुईतीन जनासँग विवाह गर्ने हुनाले कानुनी कागज पुर्याउनै गाह्रो पर्छ। यसले गर्दा जन्मदर्ता बनाउन समस्या पर्छ। कानुनअनुसार वुबा अथवा आमाले जन्मदर्ता बनाउन पाउनुपर्ने व्यवस्था छ। तर, व्यवहारमा त्यो देखिँदैन। बुवाको त्यहाँअनुहार नै देखाउनुपर्ने, आमा मात्रै गएर नहुने जस्ता समस्या छन्, उनले भने। बुवाआमाको नागरिकता, विवाह दर्ता, बसाइसराइको कागतपत्र अथवा मृत्यु भएको छ भने मृत्युदर्ता जस्ता सबै काजपत्र पूरा भए मात्रै पञ्जीकरण विभागमा कुनै समस्या आउँदैन। तर, अनाथ भाइबहिनीहरूको सन्दर्भमा यस्ता कानुनी कागजपत्र पुर्याउन नसकिने हुँदा समस्या आउने गरेको उनको भनाइ छ। नेपालमा जन्मिएको बच्चालाई नेपालकै कानुनअनुसार जन्मदर्ता दिने व्यवस्था भए पनि कतिपय बालबालिकालाई यो भारतीय हो भन्दै जन्मदर्ता दिन झुलाउने गरेको उनले गुनासो गरे। पञ्जीकरण विभागका निर्देशक सागरमणि पाठकले कुनै पनि बालबालिका अनाथ हो भन्ने प्रमाणित भयो भने त्यसको आधारमा जन्मदर्ता बनाउन कुनै कठिनाइ नहुने बताए। यसका लागि सम्बन्धित वडाध्यक्ष त्यसको सूचक हुनुपर्ने उनको भनाइ छ। तर भयो के भने अनाथ भन्ने बालबालिकाको बुवा छैन भन्ने। अनि कागजी प्रक्रियामा नलेखिदिने भएका कारण पनि समस्या परेकै छ। एकैचोटी १५ वर्ष पुगेपछि आउने र अनाथ हो भन्ने त्यो कठिनाइ छ, उनले भने, तत्काल कुनै मान्छे अनाथ हो भन्ने हिसाबको भयो भने उसलाई पालनपोषण गर्ने मान्छे कानुनबमोजिम अदालतले संरक्षक तोक्न सक्छ। कुनै मान्छेले बाटोमा भेट्टाएर घरमा ल्याइ यसको बाबु पनि छैन, आमा पनि छैन भन्ने हिसाबले आयो भने त्यो कानुनी दायराभन्दा बाहिरको हुने भएकाले कठिनाई पर्छ। अहिले घटना दर्ता अनलाइन पद्धतिबाट नै हुन्छ। विभागका अनुसार ४० लाख घटना अनलाइन प्रणालीमा दर्ता भएका छन्। जन्मदर्तासम्बन्धी झन्डै २१ लाख दर्ता भएका छन्। आमाबुवाको नागरिकता र अस्पतालको कागजपत्र भएमा जन्मदर्ता बनाइन कुनै कठिनाइ नपर्ने गरेको काठमाडौं महानगर२५ का अध्यक्ष राजेश डंगोलले बताए। अन्यको हकमा वडालाई अधिकार नभएको बताउँदै उनले भने, यस्ता कागजपत्र जुटाउन नसक्ने बालबालिकाको हकमा के गर्ने भनेर एकपटक बैठकमा कुरा उठ्दा मेयर सापले महानगरले समाधान गर्ने बताउनुभएको थियो। जन्मदर्ता पाएपछि मात्र बालबालिकालाई भविष्यमा नागरिकता प्राप्त गर्न सहज हुन्छ। उनीहरूले राज्यबाट दिने सेवासुविधा लिन सक्छन्।"
गुमेको भूमि फिर्ता ल्याउने कुरा गर्दा प्रधानमन्त्री देउवाको चित्त दुख्यो : ओली,"सुर्खेत : नेकपा (एमाले) का अध्यक्ष केपी शर्मा ओलीले देशको गुमेको भूमि फिर्ता ल्याउने कुरा गर्दा प्रधानमन्त्री शेरबहादुर देउवाको चित्त दुःखेको टिप्पणी गरेका छन्। आइतबार सुर्खेतको वीरेन्द्रनगरमा आयोजित विशाल जनसभालाई सम्बोधन गर्दै अध्यक्ष ओलीले वार्तामार्फत देशको गुमेको भूमि एमालेको सरकारले फिर्ता ल्याउने स्पष्ट पारेका हुन्। उनले देश बनाउने सङ्कल्प गरेको एमालेले आसन्न निर्वाचनमा बहुमतका साथ विजय प्राप्त गरी सरकार बनाउने बताए। ओलीले देश बनाउने राष्ट्रिय शक्ति एमालेबाहेक अरू कोही हुन नसक्ने स्पष्ट पारे। एमालेलाई घेराबन्दी गर्न खोजिरहेका छन् तर मैले भन्ने गरेको छु, स्याल सयवटा भए पनि एउटा सिंहलाई घेराबन्दी गर्न सक्दैनन्। समृद्ध नेपाल, सुखी नेपालीराष्ट्रिय सङ्कल्प पूरा गर्न देशमा सुदृढ राष्ट्रिय शक्ति आवश्यक परेको भन्दै अध्यक्ष ओलीले त्यो शक्ति एमाले रहेको बताए।उनले गठबन्धन सरकार देशको विकासका लागि नभई स्वार्थका लागि बनेको आरोप लगाए। अध्यक्ष ओलीले आगामी निर्वाचनपछि एमालेले बहुमतको सरकार बनाउने र काँग्रेस दोस्रो भई प्रमुख प्रतिपक्षमा बस्ने भएकाले आफैं तेस्रो शक्ति हुन्छौं भनेका प्रचण्डले सरकार गठनका लागि विचौलियाको भूमिका नपाउने प्रष्ट पारे। देशको स्वाभिमान जोगाउने पार्टी एमाले मात्रै भएको बताउँदै अध्यक्ष ओलीले भन्नुभयो, देशीविदेशी शक्ति मिलेर एमालेका विरुद्ध गठबन्धन र षड्यन्त्र गरिरहेका छन्। एमालेलाई घेराबन्दी गर्न खोजिरहेका छन् तर मैले भन्ने गरेको छु, स्याल सयवटा भए पनि एउटा सिंहलाई घेराबन्दी गर्न सक्दैनन्। उनले गठबन्धनको कुनै लक्ष्य नभएको र एउटै घोषणापत्र ल्याउन नसक्नेले देशको विकास गर्छु भन्ने भ्रममा नपर्न मतदातालाई आग्रह गरे। चुच्चे नक्साविरुद्धको घेराबन्दी हो गठबन्धन, जनता र राष्ट्रहितमा छैन : महासचिव पोखरेल नक्सामा समेटिएको भूगोल एमालेले फिर्ता ल्याउँछ : ओली भाषण गरेर मात्रै भूमि फिर्ता आउँदैन : प्रधानमन्त्री देउवा नेपालको गुमेको भूमि फिर्ता ल्याउन एमाले नै चाहिन्छ : अध्यक्ष ओली दार्चुला पुगेर प्रचण्डले भने चुच्चे नक्सा मैले बनाएको हो, ओलीले होइन चुच्चे नक्सा : सुदूरपश्चिममा चुनावी मुद्दा चुच्चे नक्सा जारी गर्दा प्रतिगमनकारीको आरोप लाग्छ भने त्यो स्विकार्छौं"
सत्ता गठबन्धनले देश बनाउँदैन : ओली,"ललितबहादुर बुढा सुर्खेत, हिक्मतबहादुर नेपालीदैलेख, बिस्नप्रसाद न्यौपाने कालीकोट : नेकपा एमालेका अध्यक्ष केपी शर्मा ओलीले आगामी निर्वाचनपछि एमालेको एकल सरकार बन्ने दाबी गरेका छन्। आइतबार कर्णालीका विभिन्न जिल्लामा भएका पार्टीका आमसभाहरूलाई सम्बोधन गर्दै पूर्वप्रधानमन्त्रीसमेत रहेका ओलीले मंसिर ४ गते हुने प्रतिनिधि र प्रदेशसभाको निर्वाचनमा आफ्नो पार्टीले स्पष्ट बहुमत ल्याउने दाबी गरेका हुन्। एमालेको घोषणापत्र, राष्ट्रियताको सवालमा पार्टीले लिएको अडान र वर्तमान सत्ता गठबन्धनबाट असन्तुष्टी बढेका कारण एमालेप्रति जनताको आकर्षण बढेको उनको दाबी छ। ओलीले आइतबार कर्णालीका सुर्खेत, दैलेख र कालीकोटका गरी तीनवटा सभालाई सम्बोधन गरेका हुन्। सुर्खेतमा भएको सभामा अध्यक्ष ओलीले भने, सत्ता गठबन्धन स्वार्थका लागि बनेको हो। यो लामो समयसम्म टिक्दैन। चुनावपछि उनीहरू जनताबाट पराजित हुन्छन्। स्वार्थीहरूको सरकार अब देशमा सम्भव छैन। सत्ताका लागि सिद्धान्त नमिलेकाहरूको पनि गठबन्धन बनेको भन्दै उनले घोषणापत्रसमेत एउटै बनाउन नसक्नेले देश बनाउन नसक्ने टिप्पणी गरे। ओलीले भने, शेरबहादुर देउवाजी पाँचपटक प्रधानमन्त्री हुनुभो तर देशका लागि के गर्नु भो ? अब उहाँले देश बनाउनहुन्छ भन्ने विश्वास गर्न सकिन्न। माओवादी र प्रचण्डबाट त झन् कसरी देश बन्ला ? अहिले एमालेबिरुद्ध घेराबन्दीको प्रयास भइरहेको भन्दै ओलीले बरु मंसिरपछि एमालेको बहुमत आउने भएकाले प्रतिपक्ष दलको नेता को बन्ने भन्नेबारे टुंगो लगाउन प्रधानमन्त्री देउवा र माओवादी अध्यक्ष पुष्पकमल दाहाललाई चुनौती दिए। माधव नेपाल नेतृत्वको एकीकृत समाजवादी चुनावपछि अस्तित्वमा नरहने उनको दाबी छ। यस्तै, कालीकोटको रास्कोटमा भएको सभालाई सम्बोधन गर्दै एमाले अध्यक्ष ओलीले माओवादीका कारण देशमा अस्थिरता पैदा भएको बताए। जनयुद्धको नाममा दाहालले धेरै सहिद, घाइते र बेपत्ता बनाएको र अहिले उनीहरूलाई बिर्सिएको आरोप लगाउँदै ओलीले माओवादी अब देशमा नरहने जिकिर गरे। माओवादी परिवारवादमा फसेको र कांग्रेस माओवादीपथमा लागेको भन्दै ओलीले अब देश विकासको नेतृत्व गर्ने जिम्मेवारी एमालेको काँधमा आएको बताए। यसैबीच एमाले अध्यक्ष ओलीले कर्णालीको विकास र समृद्धिका लागि पनि एमालेले जित्नुपर्ने बताए। कर्णाली पिछडिएको छ। सडकहरू पनि राम्रा छैनन् ओलीले भने, एमालेकै पालामा मदन भण्डारी राजमार्ग सुरु भयो। हाम्रै नेतृत्वमा मध्यपहाडी राजमार्ग बनेको हो। अब कर्णाली करिडोर पनि हामी बनाउँछौं। कर्णालीको विकास गर्न पनि हाम्रो नेतृत्वमा सरकार चाहिन्छ। दैलेखको जम्बुकाँधमा भएको सभामा ओलीले पञ्चकोशी क्षेत्रमा रहेको पेट्रोलियम पदार्थको अन्वेषण एमाले नेतृत्वको सरकार हुँदा सुरु गरेको उल्लेख गर्दै भने, एमालेले पेट्रोलियम पदार्थ उत्खननको काम पूरा गर्छ। नेपाललाई चाहिने प्रयोग गर्छौ। बढी भएको विदेशमा बेच्छौं।"
मध्यरातमा अनिताको भिडियो,"काठमाडौं : नेपाली कलाकारिता क्षेत्रमा अहिले नायिका तथा मोडल अनिता गिरिको चर्चा बढ्दो छ। विगत सात वर्षदेखि कला क्षेत्रमा अनवरत रुपले काम गर्दै आएकी अनिता विभिन्न म्युजिक भिडियो, टीभीसी एड, सर्ट फ्लिम हुँदै अहिले ठूलो पर्दामा द आउट लयरमा देखिँदै छिन्। सानै उमेरदेखि कला क्षेत्रमा लागेकी उनी एउटा कुशल कलाकार बन्न जस्तोसुकै भूमिका निर्वाह गर्न सक्षम रहेको मान्यता राख्छिन्। अनिता आफ्नो कलाले सबैको मन जित्न चाहन्छिन्। उनले आफ्नो परिचयात्मिक सिनेमाटिक भिडियो मध्यरातको १२ बजे आफ्नो युट्युब च्यानलबाट सार्वजनिक गरेक छन्। हाल उनी कला क्षेत्रमा आबद्ध भएका हस्तीहरूसँग सहकार्य गर्दै छिन्। सो सिनेमाटिक भिडियोलाई सम्पादन पदम सुवेदीले गरेका हुन् भने कलर ग्रेडिङ मिलन विश्वकर्माको छ। यस्तै छायांकन विनोद तामाङ र सुभास श्रेष्ठ प्रधानले निर्देशन गरेका छन्।"
संसदीय निर्वाचन : कर्णालीमा १४ हजार सुरक्षाकर्मी परिचालन,"सुर्खेत : मङ्सिर ४ गते हुने प्रदेश र प्रतिनिधिसभा निर्वाचनमा कर्णाली प्रदेशभर १४ हजारभन्दा बढी सुरक्षाकर्मी परिचालन गरिएको छ। निर्वाचनलाई दृष्टिगत गर्दै प्रदेशमा १४ हजार आठ सय सात जना सुरक्षा जनशक्ति परिचालन गरिएको कर्णाली प्रदेश प्रहरी कार्यालयले जनाएको छ। कार्यालयका वरिष्ठ प्रहरी उपरीक्षक एवं प्रवक्ता माधवप्रसाद श्रेष्ठका अनुसार निर्वाचनलाई निष्पक्ष, भयरहित बनाउन मतदानस्थलमा पाँच हजार सात सय २९ जना नेपाल प्रहरी र नौ हजार ७८ जना म्यादी प्रहरी गरी १४ हजार आठ सय सात जना सुरक्षाकर्मी खटाइएको हो। प्रहरीबाट मतदानस्थल रहेको वडा क्षेत्रमा पैदल गस्ती हुने छ। प्रवक्ता श्रेष्ठले भने, 'प्रत्येक नगरपालिका तथा गाउँपालिकामा सिनियर प्रहरी अधिकृतको कमाण्डमा गाडी मोबाइल गस्ती र रिजर्भ टोलीसमेतको व्यवस्था गरी सुरक्षा प्रबन्ध मिलाइएको छ। निर्वाचनलाई शान्तिपूर्ण बनाउन लागिपरेका छौँ।' प्रदेश कमाण्ड पोष्टबाट प्रदेशस्तरीय निर्वाचन सुरक्षा बैठकबाट निर्णय भई हुम्ला, डोल्पालगायतका जिल्लामा हिमपात र भौगोलिक विकटताका कारण निर्वाचनस्थलमा निर्वाचन सामग्री र निर्वाचनपश्चात् मतपेटिका ढुवानीको लागि हेलिकप्टरको व्यवस्था मिलाएको उनको भनाई छ। उनले भने, 'माथिल्लो कर्णालीका जिल्लामा अब हिमपात पनि सुरु भइसकेको छ, यस्तो अवस्थामा हामीले मतपेटिका ढुवानी तथा अन्य सामग्री ओसारपसारको लागि हेलिकप्टरको प्रबन्ध पनि गरेका छौँ।' कर्णालीमा सुरक्षाका दृष्टिकोणले दुई सयभन्दा धेरै मतदानस्थल अति संवेदनशील मानिएका छन्। प्रदेशसभार प्रतिनिधिसभाको निर्वाचनका लागि दुई सय ६७ वटा मतदानस्थल अति संवेदनशील रहेका हुन्। आगामी प्रतिनिधिसभा र प्रदेशसभा निर्वाचनका लागि कर्णालीमा आवश्यक तयारीलाई तीव्र पारिएको छ। प्रदेशका विभिन्न जिल्लास्थित निर्वाचन कार्यालय निर्वाचन पूर्वका काममा जुटेका छन्। कर्णालीमा १० लाखभन्दा धेरै मतदाता रहेका छन्।"
"रामेछापका बस्नेतको ललितपुरमा हत्या, ६ जना पक्राउ",काठमाडौं : रामेछापका एक जना निर्माण व्यवसायीको हत्याको आरोपमा ६ जना पक्राउ परेका छन्। मन्थली नगरपालिका १० चनखुका ३९ वर्षीय राजन बस्नेतको ललितपुरको नख्खुमा कुटपीटबाट हत्या भएको हो। आफन्तले जाहेरी दिएपछि बस्नेतको हत्याको आशंकामा ६ जनालाई नियन्त्रणमा लिइएको ललितपुर प्रहरी परिसरका प्रवक्ता सिद्दिविक्रम शाहले जानकारी दिए। शाहका अनुसार आइतबार बिहान विष्णुदेवी मन्दिरमा पूजा गर्न जाँदा स्थानीयले छट्पटाइरहेको देखेपछि प्रहरीलाई खबर गरेका थिए। घटनाको अनुसन्धान भइरहेको उनले बताए। बस्नेत निर्माण व्यवसायीको काम गर्दै आएका थिए। उनको शवको पाटन अस्पतालमा पोस्टमार्टमका लागि लगिएको छ। बस्नेतका दुई छोरा रहेका छन्। श्रीमती केहि समय अगाडि विदेश गएकी थिइन्।
भोट बैंकमा सीमित समुदाय,"जब जब चुनाव आउँछ, तब तब दलका नेताहरू गाउँबस्तीभित्र छिर्छन्। जहाँ जेभन्दा जो खुसी हुन्छन् भन्ने लाग्छ, त्यस्तै त्यस्तै आश्वासन बाँड्छन्। जस्तो कि भूमिहीन सुकुम्बासी बस्तीमा पसेर लालपुर्जाको आशा देखाइदिन्छन्। खानेपानी नभएको गाउँमा पानी ल्याइदिने वाचा गर्छन्। मोटर नपुगेको ठाउँमा सडक बनाउने कसम खान्छन्। खोलामा पुल हाल्नेदेखि लिएर सिँचाइ र बिजुली बत्तीसम्मका आश्वासन उम्मेदवारका मुखमै झुन्डिएका हुन्छन्। शिक्षा, स्वास्थ्य र रोजगारी पनि उनीहरू छुटाउँदैनन्। त्यस्तै आश्वासनकै भरमा चुनाव जितेपछि भने उनीहरू फर्केर जाँदैनन्। हुन पनि एउटा सांसद वा नेताले चाहेर न कसैले लालपुर्जा बाँड्न सक्छ न कसैलाई रोजगारी दिलाउन सक्छ। भूमिहीन सुकुम्बासीको समाधानका लागि सरकारले केन्द्रस्तरबाटै कदम चाल्नुपर्छ। नेपालका धेरै कुना कन्दराहरूका बासिन्दा सधैं भोट बैंक बन्न बाध्य छन्। जहाँ अभाव छ, त्यही ठाउँ र समुदायलाई नेता र उम्मेदवारहरूले आश्वासन बाँड्छन्। सधैं कुनै न कुनै आस देखाउँछन् अनि भोट माग्छन्। जिते वा हारेपछि उनीहरूलाई त्यहाँका बासिन्दाको कुनै मतलब हुँदैन। जस्तो कि रूपन्देहीको मर्चवार क्षेत्र एउटा उदाहरण हो। राज्यबाट उपेक्षित यो सीमा भूगोल हो। भारतीय साँधको यो बस्तीले पारि भारतमा जे जस्तो सेवा र सुविधा देख्छ, स्वदेशमा त्यो पाउँदैन। वारिपारि रोटीबेटीको साइनो छ। त्यसैले दुईतिरका बासिन्दा संस्कृतिले पनि बाँधिएका छन्। नातापाताले जोडिएका छन्। छुट्ट्याएको केवल देशको भूगोलले अनि दुई देशका दुईथरी सेवा सुविधाले हो। सुविधाहरूमा नेपाल राज्यको नजरले यो ठाउँ भेटेको छैन। मर्चवारमा सिँचाइको समस्या छ। किसानले भनेका बेला मल पाउँदैनन्। सीमा भूगोलको पीडा बेग्लै छ। खरखाँचो टार्न भारतीय बजारकै भर पर्नुपर्छ। तर लुछीछिपी आउँदाजाँदा भारतीय प्रहरीबाट प्रताडित भइरहनुपर्छ। स्वदेशमा रोजगारीको मौका छैन। मजदुरी गर्न पनि भारतमै जानुपर्छ। नेपालबाट आएको भन्नेबित्तिकै श्रमशोषण भइहाल्छ। नेपाली हुनु हैसियत केवल मर्चवारवासीसँग नागरिकता छ। नेपाली माटोमै जन्मिए, हुर्किए, बसोबास छ। तर राज्यका सुविधा र सेवाबाट सधैं बञ्चित छ। पाँच वर्षमा एक पटक चुनाव आउँछ र आउँछन् नेताहरू पनि। त्यही बेला पीडा पोख्छन्। तर, जसै चुनाव सकिन्छ, कोही फर्केर जाँदैनन्। तिनका समस्या ज्यूँका त्यूँ रहन्छन्। यो वर्षाैंदेखिको पीडा हो। निर्वाचनमा मात्रै जनताका समस्या देख्ने र सम्बोधनको आस देखाउन राजनीतिकै कारण मर्चवारवासी पीडित हुनु परेको हो। मर्चवारवासी नेताका लागि केवल भोट भएका छन्, उनीहरूका लागि नेता केही न केही। तर, नागरिक भनेको एक थान मतदाता वा एक भोटमात्रै होइन। राजनीति भनेकै जनतामा केन्द्रित हुनुपर्छ। जनताको सेवामा केन्द्रित हुनुपर्छ। तर, सत्तामा पुग्ने र आफ्नै दुनो सोझ्याउने माध्यम जो राजनीति भइरहेको छ। राजनीति केवल चुनावदेखि चुनावसम्म फनफनी घुमेको छ। राजनीतिले न सीमान्त भूगोलका समस्या सल्टाउन सकेको छ न त अरू कुनै नागरिकको जनजीविकाको सवाल। त्यसैले नै राजनीतिप्रति नागरिकहरूको वितृष्णाको ग्राफ उकालिएको छ। मर्चवार समथर भूमि हो। जहाँ सडक निर्माण गर्न पहाडमा जस्तो, हिमालमा जस्तो कठिन हुँदैन। तै यो भूमिमा गतिलो सडक छैन। विद्यालयमा विद्यार्थीको पहुँच छैन। भर्ना भएका विद्यार्थीको निरन्तरता छैन। स्वास्थ्य सेवा भरपर्दाे छैन। यो ठाउँबाट निर्वाचन जितेकाहरू पहुँचवाला नै हुन्, जो पटकपटक मन्त्री पनि भइसकेका छन्। तर, मर्चवारले केही पाएन। मर्चवारवासीको जीवनस्तर उस्केन। यो केवल भोट बैंक भइरह्यो। नेताहरूले जनतालाई एक भोटमात्रै ठान्ने रवैयाको अन्त्य जरुरी छ। पाहुना नेता कति व्यहोर्नु गोरखाले ? गाउँ नफर्कने नेता नेतालाई भोटकै चिन्ता, पीडितलाई चोटै चोट चुनाव जित्ने मन्त्री भए, मुसहरका दुःख उस्तै सामाजिक विभेद र कुसंस्कार अन्त्य गर्नु पर्दैन, नेताज्यू ? ओझेलमा अडिएका सामाजिक मुद्दा भोट माग्दा मात्रै बाढीका कुरा जहाँ भोट लिन्छन्, हराउँछन् नेता"
भोट बैंकमा सीमित समुदाय,"जब जब चुनाव आउँछ, तब तब दलका नेताहरू गाउँबस्तीभित्र छिर्छन्। जहाँ जेभन्दा जो खुसी हुन्छन् भन्ने लाग्छ, त्यस्तै त्यस्तै आश्वासन बाँड्छन्। जस्तो कि भूमिहीन सुकुम्बासी बस्तीमा पसेर लालपुर्जाको आशा देखाइदिन्छन्। खानेपानी नभएको गाउँमा पानी ल्याइदिने वाचा गर्छन्। मोटर नपुगेको ठाउँमा सडक बनाउने कसम खान्छन्। खोलामा पुल हाल्नेदेखि लिएर सिँचाइ र बिजुली बत्तीसम्मका आश्वासन उम्मेदवारका मुखमै झुन्डिएका हुन्छन्। शिक्षा, स्वास्थ्य र रोजगारी पनि उनीहरू छुटाउँदैनन्। त्यस्तै आश्वासनकै भरमा चुनाव जितेपछि भने उनीहरू फर्केर जाँदैनन्। हुन पनि एउटा सांसद वा नेताले चाहेर न कसैले लालपुर्जा बाँड्न सक्छ न कसैलाई रोजगारी दिलाउन सक्छ। भूमिहीन सुकुम्बासीको समाधानका लागि सरकारले केन्द्रस्तरबाटै कदम चाल्नुपर्छ। नेपालका धेरै कुना कन्दराहरूका बासिन्दा सधैं भोट बैंक बन्न बाध्य छन्। जहाँ अभाव छ, त्यही ठाउँ र समुदायलाई नेता र उम्मेदवारहरूले आश्वासन बाँड्छन्। सधैं कुनै न कुनै आस देखाउँछन् अनि भोट माग्छन्। जिते वा हारेपछि उनीहरूलाई त्यहाँका बासिन्दाको कुनै मतलब हुँदैन। जस्तो कि रूपन्देहीको मर्चवार क्षेत्र एउटा उदाहरण हो। राज्यबाट उपेक्षित यो सीमा भूगोल हो। भारतीय साँधको यो बस्तीले पारि भारतमा जे जस्तो सेवा र सुविधा देख्छ, स्वदेशमा त्यो पाउँदैन। वारिपारि रोटीबेटीको साइनो छ। त्यसैले दुईतिरका बासिन्दा संस्कृतिले पनि बाँधिएका छन्। नातापाताले जोडिएका छन्। छुट्ट्याएको केवल देशको भूगोलले अनि दुई देशका दुईथरी सेवा सुविधाले हो। सुविधाहरूमा नेपाल राज्यको नजरले यो ठाउँ भेटेको छैन। मर्चवारमा सिँचाइको समस्या छ। किसानले भनेका बेला मल पाउँदैनन्। सीमा भूगोलको पीडा बेग्लै छ। खरखाँचो टार्न भारतीय बजारकै भर पर्नुपर्छ। तर लुछीछिपी आउँदाजाँदा भारतीय प्रहरीबाट प्रताडित भइरहनुपर्छ। स्वदेशमा रोजगारीको मौका छैन। मजदुरी गर्न पनि भारतमै जानुपर्छ। नेपालबाट आएको भन्नेबित्तिकै श्रमशोषण भइहाल्छ। नेपाली हुनु हैसियत केवल मर्चवारवासीसँग नागरिकता छ। नेपाली माटोमै जन्मिए, हुर्किए, बसोबास छ। तर राज्यका सुविधा र सेवाबाट सधैं बञ्चित छ। पाँच वर्षमा एक पटक चुनाव आउँछ र आउँछन् नेताहरू पनि। त्यही बेला पीडा पोख्छन्। तर, जसै चुनाव सकिन्छ, कोही फर्केर जाँदैनन्। तिनका समस्या ज्यूँका त्यूँ रहन्छन्। यो वर्षाैंदेखिको पीडा हो। निर्वाचनमा मात्रै जनताका समस्या देख्ने र सम्बोधनको आस देखाउन राजनीतिकै कारण मर्चवारवासी पीडित हुनु परेको हो। मर्चवारवासी नेताका लागि केवल भोट भएका छन्, उनीहरूका लागि नेता केही न केही। तर, नागरिक भनेको एक थान मतदाता वा एक भोटमात्रै होइन। राजनीति भनेकै जनतामा केन्द्रित हुनुपर्छ। जनताको सेवामा केन्द्रित हुनुपर्छ। तर, सत्तामा पुग्ने र आफ्नै दुनो सोझ्याउने माध्यम जो राजनीति भइरहेको छ। राजनीति केवल चुनावदेखि चुनावसम्म फनफनी घुमेको छ। राजनीतिले न सीमान्त भूगोलका समस्या सल्टाउन सकेको छ न त अरू कुनै नागरिकको जनजीविकाको सवाल। त्यसैले नै राजनीतिप्रति नागरिकहरूको वितृष्णाको ग्राफ उकालिएको छ। मर्चवार समथर भूमि हो। जहाँ सडक निर्माण गर्न पहाडमा जस्तो, हिमालमा जस्तो कठिन हुँदैन। तै यो भूमिमा गतिलो सडक छैन। विद्यालयमा विद्यार्थीको पहुँच छैन। भर्ना भएका विद्यार्थीको निरन्तरता छैन। स्वास्थ्य सेवा भरपर्दाे छैन। यो ठाउँबाट निर्वाचन जितेकाहरू पहुँचवाला नै हुन्, जो पटकपटक मन्त्री पनि भइसकेका छन्। तर, मर्चवारले केही पाएन। मर्चवारवासीको जीवनस्तर उस्केन। यो केवल भोट बैंक भइरह्यो। नेताहरूले जनतालाई एक भोटमात्रै ठान्ने रवैयाको अन्त्य जरुरी छ।"
बलियो राष्ट्रवादी शक्ति निर्माणका लागि एमालेसँग सहकार्य,"पञ्चायत कालदेखिका राजनीतिक खेलाडीका रूपमा चिनिन्छन् राप्रपा नेपालका अध्यक्ष कमल थापा। यसपटक उनी एमालेसँग सहकार्य गर्दै सूर्य चुनाव चिन्ह लिएर उम्मेदवार बनेका छन्। यस पटक मकवानपुर १ बाट प्रतिनिधिसभा सदस्य उम्मेदवार बनेका थापा पहिलो पटक २०३८ सालमा चुनाव लडेका थिए। मकवानपुरबाटै २०४३ को निर्वाचन जिते। २०४५ सालमा सूचना तथा सञ्चार राज्यमन्त्री भए। त्यसपछिका निर्वाचनमा असफलता बेहोर्दै आए पनि उनी सत्ताको वरिपरि घुमिरहे। २०४८ मा असफलतापछि उनले २०५१ मा मकवानपुरबाटै चुनाव जिते। २०५६ र २०६४ को निर्वाचनमा पनि असफलता हात परे पनि २०७० मा समानुपातिकबाट संविधानसभा सदस्य बने। २०७४ मा नेपाली कांग्रेससँगको सहकार्यमा उनी नेकपा एमालेबिरुद्ध मकवानपुर १ मै चुनाव लडे। यसपटक एमालेसँग मिलेर कांग्रेस नेतृत्वको गठबन्धनबिरुद्ध मैदानमा छन्। उनी मकवानपुरबाट नौं पटकमन्त्री र उपप्रधानमन्त्रीसमेत बने। चुनावी माहौल, एमालेसँगको सहकार्यलगायतका विषयमा अन्नपूर्ण पोस्ट्का कृष्ण सारु मगरले नेता थापासँग गरेको कुराकानी। तपाईंले मकवानपुरबाट धेरै पटक निर्वाचन लड्नुभयो। तर, थोरै पटक मात्र सफलता पाउनुभो। यो पटक कस्तो अपेक्षा गर्नुभएको छ ? यो पटक म राम्रो सम्भावना देखिरहेको छु। यसको मुख्य कारण भनेको बिगतमा मकवानपुरको विकासका लागि हामीले गरेको काम हो। हामीले हेटौंडालाई प्रदेशको राजधानी बनाउने, हेटौंडा धरान चतरा सडक निर्माण गर्ने कामले मकवानपुरबासीमा अत्यन्तै सकारात्मक प्रभाव परेको देखेको छु। अर्को कुरा मकवानपुरमा तीन दशकयता एमालेको एकछत्र राज हुँदै आयो। अहिले पनि एमाले मकवानपुरमा पहिलो पार्टी हो। अहिले मलाई एमालेको सहयोग प्राप्त भयो। मैले एमालेकै सूर्य चिन्ह लिएर प्रतिस्पर्धा गरेकाले अत्यन्तै सम्भावना देखेको छु। तपाईंले एमालेबाट टिकट लिँदा र निर्वाचन लड्दै गर्दा एमालेका धेरै नेता कार्यकर्ता असन्तुष्ट थिए। उनीहरूको साथ पाउनुभएको छ त ? करिबकरिब सतप्रतिशत असन्तुष्टि व्यवस्थापन भइसकेको महसुस गरेको छु। सुरुमा केही असन्तुष्टि थियो। एमालेको जिल्ला नेतृत्वले केही दिनभित्रै असन्तुष्टि समाधन गर्यो। अहिले एमालेको केन्द्रीय सदस्यदेखि बुथ तहका कार्यकर्तासम्म एकताबद्ध र संगठित भएर चुनावी अभियानमा लागिरहनुभएको छ। उहाँहरूले राष्ट्रिय राजनीतिमा देखा परेका ध्रुवीकरणलाई समेत मध्यनजर गर्दै सूर्य ध्वजाबहाक चिन्ह लिएका उम्मेदवारलाई कुनै पनि हालतमा जिताउनुपर्छ भनेर लागिपरेको मैले पाएको छु। जनताको घरदैलोमा व्यस्त हुनुहुन्छ, कस्तो प्रतिक्रिया पाउनुभएको छ ?अत्यन्त उत्साहजनक छ। हामीले मकवानपुरको विकास, शिक्षा, स्वास्थ्य, खानेपानी, यातायात, बिजुलीको क्षेत्रमा महत्वपूर्ण योगदान पुर्याएको मकवानपुरको जनतालाई राम्रोसँग थाहा छ। प्रदेशको राजधानी हेटौंडा बनाएको, धरान चतरा सडकलाई हेटौंडासम्म बनाएको, हेटौंडामा दोस्रो औद्योगिक क्षेत्र बनाउन पहल गरेको पनि जानकारी छ। यी बिभिन्न कारणले जनताको अत्यन्त उत्साहजनक रेस्पोन्स पाएको छु। राष्ट्रिय राजनीतिमा लामो समय रहेर पनि एउटा स्वच्छ छवि र इमान्दारिताका साथ हामीले काम गरिरहेका छौं। त्यसबाट पनि जनता प्रभावित भएका छन्। खासगरी केपी ओलीको नेतृत्वको सरकारमा म उपप्रधानमन्त्री थिए। त्यो बेलामा मधेसमा आगो बलिरहेको थियो। भारतले नाकाबन्दी लगाएको थियो। त्यो आन्दोलनलाई मत्थर बनाउनुका साथै राष्ट्रिय स्वाभिमानमा अलिकति पनि आँच आउन दिइन्। भारतीय आर्थिक नाकाबन्दी हटाउन मैले खेलेको भूमिकालाई मकवानपुरे जनताले गर्वका साथ आत्मसाथ गरेको पाएको छु। संयुक्त राष्ट्रसंघमा त्यसबेला मैले नेपालको राष्ट्रिय हित र स्वाभिमानको पक्षमा जुन सशक्त आवाज उठाएँ, त्यसले पनि सकारात्मक प्रभाव परेको छ। यसैगरी उत्तरतर्फका छमेकी राष्ट्र चीनसँग व्यापार, पारवहान, तेल, रेल, बिजुलीको क्षेत्रमा सम्बन्धको नयाँ खाका कोर्न सफल भएको छु। यी सबै कारणले गर्दा म जहाँ गएको छु, जनताले सहयोग गर्छु भनेका छन्। यसका अलवा मैले लामो समय मकवानपुरमा राजनीति गरेका कारण जनताकाबीच मलाई चिनाइराख्नु परेन। तपार्इंलाई चिनेका छौं, यो पटक सहयोग गर्छौं भनेका छन्। एउटा ठूलो पार्टीको अध्यक्ष। पार्टी सानो हुँदैहुँदै अहिले अर्को पार्टीको चुनाव चिन्ह लिएर उठ्नुपर्ने स्थिति आयो। कतै आफूलाई राजनीतिमा असफल हुँदै गएको जस्तो लाग्दैन ? नेपालको राष्ट्रिय राजनीतिमा देशी विदेशी शक्तिले राष्ट्रवादी शक्तिलाई कमजोर बनाउने षड्यन्त्र गरिरहेका छन्। त्यो षड्यन्त्रकै कारणले गर्दा मेरो पार्टी राप्रपा पनि क्षतविक्षद भएको छ। मैले राप्रपा नेपाललाई पुनर्जागृत गरेको अवस्था छ। यसैगरी राष्ट्रवादी शक्तिलाई कमजोर बनाउने षड्यन्त्रको वर्तमान अवस्थामा मुख्य निसानामा नेकपा एमाले छ। नेकपा एमालेले बिगतमा लिएको सशक्त राष्ट्रवादी अडानको कारण भारतले लगाएको आर्थिक नाकाबन्दीको बिरुद्धमा सशक्त रूपमा अडियो। यसै कारणले गर्दा र पछिल्लो कालखण्डमा यो नेपालको लिम्पीयाधुरा सहितको भूभाग समेटेर चुचे नक्सा बनाएको कारणले गर्दा नेकपा एमालेलाई पराजित गर्ने र कमजोर बनाउने प्रयास भइरहेको छ। अहिलेको अवस्थामा राष्ट्रवादी शक्तिको बलियो सम्बाहकका रूपमा नेकपा एमाले रहेको छ। यसरी राष्ट्रिय राजनीतिमा राष्ट्रवादी शक्तिलाई कमजोर बनाउने षड्यन्त्र भइरहेको हुँदा देशमा एउटा बलियो राष्ट्रवादी शक्ति निर्माण होस् भन्ने चाहन्छु। बलियो राष्ट्रवादी सरकार बनोस् भन्ने उद्देश्यले मैले नेकपा एमालेसँग सहकार्य गरेको छु। सहकार्य गरिसकेपछि नेपालको कानुनबमोजिम दुई वा दुईभन्दा बढी दल मिलेर चुनावमा जाँदा साझा चुनाव चिन्ह लिनसक्ने प्रावधान छ। मेरो पार्टीको चिन्ह गाई हो। निर्वाचन आयोग र सर्वोच्च अदालतले षड्यन्त्रपूर्वक बदनीयतपूर्वक हाम्रो पार्टीको चुनाव चिन्ह गाई दिएन। यो स्थितिमा तीर चुनाव चिन्ह लिनुपर्यो। यो चुनाव चिन्ह जनताले चिनेका पनि छैनन्, पहिलो पटक भोट हाल्दैछन्। यस्तो स्थितिमा अर्कोतर्फ नेकपा एमालेको लोकप्रिय चुनाव चिन्ह सूर्य रहेको छ। नेपालमा सबैभन्दा धेरै जनताले भोट हालेको चिन्ह सूर्य हो। एमालेलको भोट लिन मिल्छ भने चुनाव चिन्ह किन लिन मिल्दैन भनेर जित निश्चितताको लागि सूर्य चिन्ह लिएको हुँ। मुख्य रूपले राष्ट्रियताको संरक्षण, लोकतन्त्रको सुदृढीकरण र समग्र आर्थिक विकास र समृद्धिको एजेन्डामा हाम्रो साझा धारणा रहेको छ। यही नै सहकार्यको आधार हो। राप्रपाबाट अलग भएर राप्रपा नेपाल ब्युँताएर यहाँसम्म आइपुग्दा अरूलाई फस्ट म्यान स्वीकार गर्न नसक्ने नेताका रूपमा पनि तपाईंको आलोचना हुने गरेको छ। नेकपा एमालेसँग पार्टी एकतासम्मको पनि चर्चा छ। यो कत्तिको सम्भावना छ ? पहिलो कुरा के स्पष्ट पारौं भने राप्रपाको राष्ट्रिय अध्यक्षमा पराजित भएपछि राप्रपाबाट अलग भएको होइन। २०६३ सालपछिको राजनीतिक परिस्थितिपछिको प्रतिकूल अवस्थामा राजतन्त्र सहितको प्रजातन्त्रको एजेन्डा बोकेर हिँडे। तर, १५ वर्षको राजनीतिक अभ्यास, देशको धरातलीय यथार्थ र जनभावनालाई दृष्टिगत गर्दै यो १५ वर्षको बीचमा स्वयं राजाबाट भएका गलत व्यवहार, गतिविधि र प्रवृत्तिले मैले राजसंस्थाको एजेन्डा छाडेर लोकतन्त्रमा जाने निर्णय गरे। स्वाभाविक रूपमा राप्रपामा बस्नसक्ने स्थिति थिएन र राप्रपा नेपाल पुनर्जागृत गरेको हुँ। पार्टीको चुनाव हारेर होइन, महाधिवेशन सकिएको करिब चार महिनापछि त्यो पार्टीभित्र आफ्नो मान्यताहरू अघि बढाउन सक्ने स्थिति नदेखेपछि, मेरो विचार र एजेन्डाहरू अलपत्र पर्नसक्ने देखेपछि मैले अलग बाटो रोजेको हुँ। म अहिले पनि राप्रपा नेपालको अध्यक्ष छु। राप्रपा नेपाललाई देशको एउटा बहिलो राष्ट्रवादी शक्ति बनाउने सपना छ। त्यो सपनाप्रति म अहिले पनि प्रतिबद्ध छु। राजनीति तीव्र गतिले परिवर्तन भइरहेको छ। समीकरण फेरिरहेको छ। राजनीतिक ध्रुवीकरणमा आमूल परिवर्तन भइरहेको छ। भविष्यमा के हुन्छ भन्ने सकिन्न। मेरो अहिलको ध्यय भनेको एउटै मात्र छ, देशमा एउटा बलियो राष्ट्रवादी शक्ति निर्माण गर्नुपर्छ। त्यही बलियो राष्ट्रवादी शक्ति निर्माणको क्रममा नै मैले एमालेसँग सहकार्य गरेको हुँ। एमालेलाई साथ दिएको हुँ। म नेकपा एमालेका अध्यक्ष केपी ओलीको नेतृत्वमा राष्ट्रिय स्वाभिमानमा आधारित एउटा बलियो राष्ट्रवादी शक्ति निर्माण होस् भन्ने चहान्छु। त्यस कारणले गर्दा मेरो अहिलेको प्राथमिकता यही नै हो। एमालेको नेतृत्वमा सरकार बन्यो भने तपाईंको भूमिका के हुन्छ ? त्यति टाढाको कुरा सोचिहाल्ने विषय भएन। मैले अघि पनि भने। बिगत केही समययता बाह्य शक्तिको चलखेल र हस्तक्षेप बढेर गएको छ। नेपाल अन्तर्राष्ट्रिय महाशक्ति राष्ट्रहरूको रणनैतिक प्रतिस्पर्धास्थल बन्न सक्ने खतरा छ। देशभित्रका केही राजनीतिक दलका केही नेताहरूमा शक्तामा पुग्न र सत्तामा पुगेपछि टिकिरहन बाह्य शक्तिको सहयोग चाहिन्छ भन्ने आत्मसमर्पणवादी मानसिकता हावी भएको छ। यसर्थ राष्ट्रियताको संरक्षण र सम्बद्र्धनको निमित्त एउटा बहियो राष्ट्रवादी शक्ति वर्तमान समयको आवश्यकता हो। मेरो मान्यता यही हो, सोचाइ यही छ। त्यहीअनुसार आगामी दिनमा पनि म क्रियाशील रहन्छु। राजासँग तपाईंको कुरा मिलेपछि वा भनौं रिस मरेपछि फेरि कमल थापाले राजतन्त्रको एजेन्डा बोक्छ भन्नेहरू पनि छन् नि ? मैले राजसंस्थाको एजेन्डा छाडिसकेको छु। र, मलाई अहिले लोकतन्त्रमा विश्वास गरेर जनताको सर्वोच्चतामा विश्वास गरेर अघि बढ्दा खुसी नै लागिराखेको छ। मेरो निर्णयमा पुनर्विचार हुँदैन। निर्वाचनमा नयाँ पुस्ताको हस्तक्षेप बढ्दो छ। स्वतन्त्रको पनि लहर छ। यो पटक निर्वाचनमा स्वतन्त्र उम्मेदवारहरूको प्रभावलाई के भन्नुहुन्छ ? बहुदलीय प्रजातन्त्रमा सबैलाई चुनाव लड्ने स्वतन्त्रता हुन्छ। तर, आम चुनाव स्थानीय चुनाव जस्तो होइन। यो चुनावबाट केन्द्रमा र प्रदेशमा सरकार बनाउने दलको छनोट हुन्छ। अब स्वतन्त्र रूपमा उठेका व्यक्तिहरूले चुनाव जिते पनि सरकार बनाउने होइन। संसद्मा एउटा सामान्य भूमिकासम्म निर्वाह गर्न सक्छन्। एउटा सांसदले पाँच वर्षको अवधिमा संसद्मा बोल्ने मौका मुस्किलले दुई घण्टा मात्र पाउँछ। त्यसले के असर गर्न सक्छ र हेर्नुस्। न उसले सरकार बनाउन सक्छ। न एक्लो आवाजले नीति नियम बन्छ। संसदीय चुनावमा स्वतन्त्रको खासै केही महत्व रहन्छ जस्तो लाग्दैन। यहाँ ठूलो हाइट क्रियट गर्ने काम भएको छ। यसको कुनै अर्थ छैन। व्यक्तिगत रूपमा केही असल मान्छेहरू होलान्। तर, यसरी उठेर कसैले पनि सरकार बनाउने र नीति निर्माणमा सहयोग पुर्याउन सक्दैनन्। यो भ्रम निराकरण हुनुपर्छ जस्तो लाग्छ। हामीले अब ठीक बेठीक जे जस्तो भए पनि बहुदलीय प्रतिस्पर्धालाई अभ्यास गरिराखेका छौं। बहुदलीय प्रतिस्पर्धाको सुन्दरता भनेकै एउटा दल वा नेता असफल भयो भने जनताले अर्को दल र अर्को नेता छान्ने अवसर पाउँछ। बहुदीय प्रतिस्पर्धामा, संसदीय प्रजातन्त्रमा दलको असफलताको विकल्प स्वतन्त्र उम्मेदवार होइन। प्रजातन्त्रको विकल्प प्रजातन्त्र नै हो। दलको विकल्प दल नै हो। त्यस कारणले गर्दा मलाई लाग्छ, यो जुन किसिमको एउटा स्वतन्त्रहरूको पक्षमा वकालत भएको सुनिन्छ। यो संसदीय प्रजातन्त्रको मर्म र महत्व नै नबुझेको जस्तो लाग्छ मलाई। निर्वाचनपछि एमाले, कांग्रेस, माओवादी र राप्राको आकार कस्तो हुनसक्छ ? यो चुनावमा मुख्य रूपले दुई शक्तिको बीचमा प्रतिस्पर्धा हुँदैछ। एकातिर नेकपा एमाले र उसका केही सहयोगी दलहरू छन्। अर्कोतर्फ पाँच दलीय गठबन्धन रहेको छ। यी दुवै शक्तिहरूका आफ्ना फरक फरक प्रवृत्ति र प्राथमिकताहरू छन्। यसको साथसाथै अहिलेको अवस्थामा यी दुई शक्तिहरूले केही मूलभूत मान्यताहरूलाई प्रतिनिधित्व गर्छन्। मेरो आफ्नो विश्लेषणमा नेकपा एमाले र उसका सहयोगी दलहरू राष्ट्रियता पक्षधर हुन्। शान्ति, स्थायित्व र समृद्धिका पक्षधर हुन्। अर्कोतर्फ सत्तामा पुग्नका निमित्त बाह्य शक्तिलाई रिझाउनुपर्छ भन्ने आत्मसमर्पणवादी अस्थिरता र अराजकताको पक्षधर रहेको छ। यी दुइटाको बीचमा जनताले एउटा शक्तिलाई छान्नुपर्ने स्थिति छ। यसैगरी यो चुनावबाट जनताले दुईमध्ये एक सरकार छान्नुपर्नेछ। तेस्रोको कुनै विकल्प छैन। या त केपी ओलीको नेतृत्वमा राष्ट्रिय स्वाभिमानमा आधारित राष्ट्रवादी सरकार वा बाह्य शक्तिको अभिप्रेरणामा खडा भएको गठबन्धनको कठपुतली सरकार। यी दुइटा विकल्पमध्ये जनताले एउटालाई छान्नुपर्छ। नेपाली जनता र देशको वर्तमान परिस्थितिलाई दृष्टिगत गर्दै मलाई पूरा विश्वास छ कि बाह्य शक्तिको अभिप्रेरणमा खडा भएको गठबन्धनको कठपुतली सरकार जनताले रुचाउँदैनन्। र स्वाभाविमानी राष्ट्रवादी सरकारको पक्षमा जनताले पूर्ण बहुमत प्रदान गर्छन्। तपाईंकै पूर्वसहयात्री दीपकबहादुर सिंह राप्रपाबाट प्रतिस्पर्धामा हुनुहुन्छ। तपाईंलाई म अप्ठ्यारो पहाड चढ्दैछु भन्ने लाग्दैन ? स्थानीय चुनाव र संसदीय चुनावमा धेरै फरक हुन्छ। स्थानीय चुनावमा जनताले स्थानीय जनप्रतिनिधि छान्छन्। त्यहाँ धैरे स्थानीय विषय र मुद्दाले प्रभाव पार्छ। यो संसदीय चुनावमा राष्ट्रिय व्यक्तित्वको छनोट हुन्छ, नीति निर्माण गर्न सक्ने क्षमता र योग्यता भएका व्यक्तिहरू छानिन्छन्। त्यसैले यसलाई स्थानीय निर्वाचको मत परिणामको आधारमा तुलना गर्नु सायद उपयुक्त हँुदैन। त्यसैलाई पनि आधार मान्ने हो भने नेकपा एमाले अहिले पनि मकवानपुर जिल्लामा सबैभन्दा धेरे मत प्राप्त गरेको पार्टी हो। अब मैले त्यही पार्टीसँग सहकार्य गरेको छु। मेरो पार्टी र म आफ्नै पनि बलियो जनाधार छ। यो स्थितिमा हामीलाई जित्न त्यस्तो कठिनाइ हुन्छ जस्तो लाग्दैन। २०३८ सालदेखि २०७९ सम्म चुनावी दौडमा हुनुहुन्छ। तपाईं खेलाडी र साहित्यकार पनि। यो राजनीतिको खेलबाट संन्यास लिने बेला भयो जस्तो लाग्दैन ? मेरो शारीरिक र मानसिक दृष्टिकोणले त म अझै लामो समय काम गर्नसक्छु भन्ने लाग्छ। मैले राजनीतिक बिश्राम लिनेबारे सोचेको छैन। जीवनको अन्तिम घडीसम्म देश र जनताको लागि काम गरिराख्छु। तर, चुनावी राजनीतिको दृष्टिकोणबाट मेरो यो अन्तिम चुनाव हो। यसपछि म प्रत्यक्ष चुनावमा सहभागी हुन्न।"
भोट बैंकमा सीमित समुदाय,"जब जब चुनाव आउँछ, तब तब दलका नेताहरू गाउँबस्तीभित्र छिर्छन्। जहाँ जेभन्दा जो खुसी हुन्छन् भन्ने लाग्छ, त्यस्तै त्यस्तै आश्वासन बाँड्छन्। जस्तो कि भूमिहीन सुकुम्बासी बस्तीमा पसेर लालपुर्जाको आशा देखाइदिन्छन्। खानेपानी नभएको गाउँमा पानी ल्याइदिने वाचा गर्छन्। मोटर नपुगेको ठाउँमा सडक बनाउने कसम खान्छन्। खोलामा पुल हाल्नेदेखि लिएर सिँचाइ र बिजुली बत्तीसम्मका आश्वासन उम्मेदवारका मुखमै झुन्डिएका हुन्छन्। शिक्षा, स्वास्थ्य र रोजगारी पनि उनीहरू छुटाउँदैनन्। त्यस्तै आश्वासनकै भरमा चुनाव जितेपछि भने उनीहरू फर्केर जाँदैनन्। हुन पनि एउटा सांसद वा नेताले चाहेर न कसैले लालपुर्जा बाँड्न सक्छ न कसैलाई रोजगारी दिलाउन सक्छ। भूमिहीन सुकुम्बासीको समाधानका लागि सरकारले केन्द्रस्तरबाटै कदम चाल्नुपर्छ। नेपालका धेरै कुना कन्दराहरूका बासिन्दा सधैं भोट बैंक बन्न बाध्य छन्। जहाँ अभाव छ, त्यही ठाउँ र समुदायलाई नेता र उम्मेदवारहरूले आश्वासन बाँड्छन्। सधैं कुनै न कुनै आस देखाउँछन् अनि भोट माग्छन्। जिते वा हारेपछि उनीहरूलाई त्यहाँका बासिन्दाको कुनै मतलब हुँदैन। जस्तो कि रूपन्देहीको मर्चवार क्षेत्र एउटा उदाहरण हो। राज्यबाट उपेक्षित यो सीमा भूगोल हो। भारतीय साँधको यो बस्तीले पारि भारतमा जे जस्तो सेवा र सुविधा देख्छ, स्वदेशमा त्यो पाउँदैन। वारिपारि रोटीबेटीको साइनो छ। त्यसैले दुईतिरका बासिन्दा संस्कृतिले पनि बाँधिएका छन्। नातापाताले जोडिएका छन्। छुट्ट्याएको केवल देशको भूगोलले अनि दुई देशका दुईथरी सेवा सुविधाले हो। सुविधाहरूमा नेपाल राज्यको नजरले यो ठाउँ भेटेको छैन। मर्चवारमा सिँचाइको समस्या छ। किसानले भनेका बेला मल पाउँदैनन्। सीमा भूगोलको पीडा बेग्लै छ। खरखाँचो टार्न भारतीय बजारकै भर पर्नुपर्छ। तर लुछीछिपी आउँदाजाँदा भारतीय प्रहरीबाट प्रताडित भइरहनुपर्छ। स्वदेशमा रोजगारीको मौका छैन। मजदुरी गर्न पनि भारतमै जानुपर्छ। नेपालबाट आएको भन्नेबित्तिकै श्रमशोषण भइहाल्छ। नेपाली हुनु हैसियत केवल मर्चवारवासीसँग नागरिकता छ। नेपाली माटोमै जन्मिए, हुर्किए, बसोबास छ। तर राज्यका सुविधा र सेवाबाट सधैं बञ्चित छ। पाँच वर्षमा एक पटक चुनाव आउँछ र आउँछन् नेताहरू पनि। त्यही बेला पीडा पोख्छन्। तर, जसै चुनाव सकिन्छ, कोही फर्केर जाँदैनन्। तिनका समस्या ज्यूँका त्यूँ रहन्छन्। यो वर्षाैंदेखिको पीडा हो। निर्वाचनमा मात्रै जनताका समस्या देख्ने र सम्बोधनको आस देखाउन राजनीतिकै कारण मर्चवारवासी पीडित हुनु परेको हो। मर्चवारवासी नेताका लागि केवल भोट भएका छन्, उनीहरूका लागि नेता केही न केही। तर, नागरिक भनेको एक थान मतदाता वा एक भोटमात्रै होइन। राजनीति भनेकै जनतामा केन्द्रित हुनुपर्छ। जनताको सेवामा केन्द्रित हुनुपर्छ। तर, सत्तामा पुग्ने र आफ्नै दुनो सोझ्याउने माध्यम जो राजनीति भइरहेको छ। राजनीति केवल चुनावदेखि चुनावसम्म फनफनी घुमेको छ। राजनीतिले न सीमान्त भूगोलका समस्या सल्टाउन सकेको छ न त अरू कुनै नागरिकको जनजीविकाको सवाल। त्यसैले नै राजनीतिप्रति नागरिकहरूको वितृष्णाको ग्राफ उकालिएको छ। मर्चवार समथर भूमि हो। जहाँ सडक निर्माण गर्न पहाडमा जस्तो, हिमालमा जस्तो कठिन हुँदैन। तै यो भूमिमा गतिलो सडक छैन। विद्यालयमा विद्यार्थीको पहुँच छैन। भर्ना भएका विद्यार्थीको निरन्तरता छैन। स्वास्थ्य सेवा भरपर्दाे छैन। यो ठाउँबाट निर्वाचन जितेकाहरू पहुँचवाला नै हुन्, जो पटकपटक मन्त्री पनि भइसकेका छन्। तर, मर्चवारले केही पाएन। मर्चवारवासीको जीवनस्तर उस्केन। यो केवल भोट बैंक भइरह्यो। नेताहरूले जनतालाई एक भोटमात्रै ठान्ने रवैयाको अन्त्य जरुरी छ।"
गुल्मीमा प्रदीप र गोकर्ण दोहोरिएलान् ?,"गुल्मी : कालीगण्डकी गाउँपालिका२ अरवेनीका रेश्मीराज न्यौपानेले आफूले कल्पनासमेत गरेका थिएनन्। आफ्नो गाउँहुँदै अन्तर्राष्ट्रिय राजमार्ग आउँला भनेर। कुनै पनि राष्ट्रिय, अन्तर्राष्ट्रिय राजमार्गको पहुँचमा नभएको जिल्लालाई राजमार्गले जोड्ला भन्ने स्थानीयको आशाको विषय थिएन् तर अहिले उनको गाउँ अरवेनी हुँदै दुई देश जोड्ने कालीगण्डकी करिडोर निर्माणको काम धमाधम भइरहँदा उनी दङ्ग छन्। छिमेकी राष्ट्र भारतको सुनौलीदेखि चीनको कोरलानाका जोड्ने सबैभन्दा छोटो दूरीको राजमार्ग उनकै गाउँ हुँदै जान्छ। नेता प्रदीप ज्ञवाली राष्ट्रिय राजनीति र सत्ता पहुँचमा नभएको भए यो बाटो आउने सपना पनि गर्न सकिने थिएन, उनले भने, अझ चाइना र भारत पुग्ने बाटो आउँला भन्ने त हाम्रो सोचकै विषय भएन्। न्यौपानेका अनुसार सदरमुकाम तम्घास हिंडेर जानुपर्ने बाध्यता अरबेनीबासीलाई थियो। कालीगण्डकी करिडोरले गुल्मीका रुरु, सत्यवती र कालीगण्डकी गाउँपालिकाका नागरिकलाई प्रत्यक्ष लाभ पुगेको छ। उक्त करिडोरले गुल्मी छोएसँगै यस क्षेत्रका स्थानीयले विभिन्न व्यापार व्यवसायमा समेत लगानी गर्न थालेका छन्। स्थानीयको आर्जनसँग यस करिडोरले महत्वपूर्ण योगदान दिएको छ। कालीगण्डकी करिडोर गुल्मी हुँदै लैजानुपर्छ भनेर पहिलोपटक परिकल्पना गरेको गुल्मी क्षेत्र नम्बर १ का प्रतिनिधिसभा सदस्यका उम्मेदवार एवं पूर्वमन्त्री एमालेका पार्टी सचिव प्रदीपकुमार ज्ञवालीले चुनावी घरदैलोको क्रममा स्थानीयलाई सुनाए। सडक अभावले कालीगण्डकी र सत्यवतीका स्थानीयले भोगेको पीडा देखेर ज्ञवालीले कालीगण्डकी करिडोरलाई उक्त क्षेत्र हुँदै लैजान जोडबल गरेका थिए। कुनै समय गुल्मीको कर्णाली भनेर चिनिने अरवेनी, पूर्तिघाटका नागरिक सदरमुकाम तम्घास पुग्न तीन जिल्ला पार गरेर आउनुपरेको दृश्य आफ्नो आँखामा अझै पनि झलझली आउने गरेको ज्ञवालीले स्मरण गरे। यस क्षेत्रका नागरिक सडक बनेपछि अहिले तीन घण्टामै सदरमुकाम पुग्छन्। ज्ञवालीले विश्वका दुई ठूला अर्थतन्त्र देश चीन र भारतको पारवाहन मार्गका रूपमा नेपाललाई ठूलो लाभ पुग्ने बताएका छन्। कालीगण्डकी करिडोरलाई दुइटा महत्वपूर्ण सभ्यता बोकेका बौद्ध सभ्यता र हिन्दु सभ्यता जोड्ने सडकको रुपमा लिइएको छ। ज्ञवालीले उक्त सडकले लुम्बिनी, रुरुक्षेत्र, गलेश्वरधामलगायतका पर्यटकीय क्षेत्र जोड्ने बताए। मानसरोवर पुग्नका लागि सबैभन्दा सहज सडकका रुपमा रहेको कालीगण्डकी करिडोरले भविष्यमा गुल्मीका पर्यटकीय क्षेत्रमा विकास पुग्ने देखिन्छ। पहिलोपटक २०५७ सालमा सांसद भएपछि गुल्मीको हर्मिचौरमा करिडोरको शिलान्यास गरेका ज्ञवालीले सडक निर्माणका क्रममा धेरै उतारचढाव भोग्नु परेको विगत सुनाए। सशस्त्र द्वन्द्वमा यस करिडोरलाई पर्वत र स्याङजा हुँदै लैजाने गरी सम्झौता परिवर्तन भएको थियो तर, पुनः ज्ञवालीले २०६८ सालमा गुल्मी हुँदै करिडोरको काम अगाडि बढाउने कार्यमा पहल गरेका हुन्। करिडोरको सबैभन्दा अप्ठ्यारो भाग अरवेनी र हर्मिचौर खण्डको ट्रयाक खोल्न नेपाली सेनालाई जिम्मा दिएको थियो। अहिले यो करिडोरको सम्पूर्ण ट्रयाक सेनाले खोलेर सम्पन्न गरिसकेको छ। यो सडक अहिले सडक विभागले जिम्मा लिएर गुल्मी खण्डको १ अर्ब ८ करोडमा रिडिदेखि हर्मिचौरसम्म र ४ अर्ब ८ करोड लागतमा हर्मिचौरदेखि बाग्लुङसम्म पक्की गर्ने गरी काम सुरु भइरहेको छ। उक्त करिडोरमा गुल्मी खण्डको ८० किलोमिटर सडक पर्छ। ज्ञवालीले १२ वर्षभित्र सडक निर्माणको काम सकिएर भारतको सुनौलीदेखि चीनको कोरला नाकासम्म यातायातका साधन चल्ने बताए। यस्तै, गुल्मी छिचोल्दै निस्किएको अर्काे मार्ग हो मदन भण्डारी राष्ट्रिय राजमार्ग। यस राजमार्गले गुल्मीको पूर्वदेखि पश्चिम क्षेत्रलाई समेटेर प्यूठान, अर्घाखाँची जोडिएको छ। जिल्लाका रुरुक्षेत्र, छत्रकोट, गुल्मीदरवार गाउँपालिका, रेसुंगा नगरपालिका, इस्मा, मालिका र मदाने गाउँपालिका छिचोल्दै यो मार्ग निस्किएको छ। राजमार्गले गुल्मीको पूर्वी, मध्य र पश्चिमी भाग समेटेको छ। हाल यो राजमार्ग जिल्लाको मालिका गाउँपालिका८ सिमलटारीसम्म पक्की भइसकेको छ। सिमलटारीसौतामारे खण्ड कालोपत्रे गर्न बहुवर्षीय ठेक्का अन्तर्गत ३ अर्ब ४२ करोडको लागतमा काम भइरहेको छ। मालिका गाउँपालिका६ का निवर्तमान वडाध्यक्ष शोभाखर गिरीले मदन भण्डारी राजमार्गले गुल्मीको पश्चिमी क्षेत्रको अनुहारनै बदलिएको प्रतिक्रिया दिए। यो राजमार्गले धेरै परिवर्तन ल्याएको छ, उनले भने, हामी जिल्लाको दुर्गम क्षेत्रमा थियौं। पश्चिम जाने सडकनै थिएन। अहिले राजमार्गले सडक छेउमा बजारसमेत खुलेका छन्। पश्चिमी क्षेत्रका नागरिक सहजै अहिले यो राजमार्ग हुँदै व्यापार, उपचार र बुटवल काठमाडौं आउजाउँ गर्नसमेत अर्घाखाँची र प्युठान हुँदै जाने गर्छन्। राजमार्गको दायाँबायाँ पक्की घर निर्माण भएका छन्। होटल, मोटरसाइकल वर्कसप र बैंक खुलेका छन्। यो राजमार्ग शुरुमा चुरेको किनारै किनार निमार्ण गर्ने योजना बनेको थियो। तर गुल्मीका पूर्व मन्त्रीद्वय प्रदीप ज्ञवाली र गोकर्ण विष्टले चुरेको किनारै किनार निर्माण भएमा गुल्मीको अधिकांश भूभाग राष्ट्रिय राजमार्गविहीन बन्ने बुझेर पहाडी गाउँ हुँदै लैजाने निर्णायक क्षमता गरे। आफूले पहल नगरेको भए एक सय वर्ष पनि मदन भण्डारी राजमार्ग गुल्मी आउनेमा मुस्किल पर्ने गुल्मी क्षेत्र नम्बर २ का प्रतिनिधिसभा सदस्यका उम्मेदवार पूर्व मन्त्री गोकर्ण विष्ट स्मरण गर्छन्। मेरो जीवनको भन्दा बढी माया यो राजमार्गको छ, विष्टले भने, यो राजमार्ग ल्याउनका लागि गरेको संघर्ष र पहलका दुःख भन्न थोरै समयले पुग्दैन्। विष्टले राजमार्ग सञ्चालनमा आएपछि गुल्मी२ का जनताले सधैं भरी सम्झिनेसमेत बताए। पछि परेका वस्ती र क्षेत्रमा अहिले सडककै कारण चहलपहल बढेको विष्टको भनाइ छ। राजमार्ग छिटो निर्माणका लागि निरन्तर बजेट विनियोजनको पहल भइरहेको उनले जानकारी गराए। गुल्मी खण्डको काम लगभग केही वर्षमा निर्माण सम्पन्न हुने बताउँदै विष्टले आफ्नो निर्वाचन क्षेत्रका नागरिकको जीवन परिवर्तनका लागि कुनै कसुर बाँकी नराख्ने आश्वासन दिए। अहिले गुल्मेली प्रश्न गर्छन्, विकास प्रेमी ज्ञवाली र विष्ट यो निर्वाचनमा दोहोरिएलान् त ?"
चुनावमा किन बाहिरिन्छ अर्बौं रकम ?,"काठमाडौं : चुनाव आसपास तुलनात्मक रूपमा बैंकिङ प्रणालीबाट रकम बढी बाहिरिने गरेको छ। चुनावी खर्चले गर्दा पनि बैंक तथा वित्तीय संस्थाबाट सामान्यतया बढी रकम बाहिरिने गरेको बैंकरहरू बताउँछन्। २०७९ सुरु भएदेखि नै बैंकबाट रकम बाहिरिने क्रम बढ्यो। किनभने सरकारले गत वैशाख ३१ गते स्थानीय चुनाव गरेको थियो। सो बेला बैंकिङ प्रणालीबाट करिब साढे ५४ अर्ब रुपैयाँ बाहिरिको थियो। यद्यपि, अहिले निर्वाचन पनि नजिकिँदै छ। तर, भदौसम्मको प्राप्त तथ्यांकअनुसार भने चलनचल्तीमा ५० अर्ब रुपैयाँ रहेको छ। नेपाल राष्ट्र बैंकका प्रवक्ता डा गुणाकर भट्ट सामान्यतया चुनावका बेला चलनचल्तीमा रहेको मुद्रा बढ्ने बताउँछन्। अरू बेलाभन्दा चुनावमा खर्च बढी हुने भएकाले सामान्यतया प्रणालीबाट थप मुद्रा बाहिरिनु स्वाभाविक हो, उनले भने। तर, जुन हिसाबले बैंकिङ प्रणालीबाट बाहिरिएको छ सोभन्दा धेरै सम्भावित जनप्रतिनिधिहरूले खर्चेको देखिन्छ। सामान्यतया एउटा जनप्रतिनिधिले २७ लाखदेखि ३३ लाख रुपैयाँसम्म खर्च गर्न पाउँछ। यो निर्वाचन आयोगले तोकेको सीमा हो। तर, अनौपचारिक रूपमा योभन्दा पनि बढी खर्च भएको पाइन्छ। निर्वाचनमा करिब ६ हजार उम्मेदवारले उम्मेदवारी दर्ता गरेका छन्। प्रतिव्यक्ति ३३ लाख रुपैयाँसम्मको सीमाले कुल १९ अर्ब ८० लाख रुपैयाँ चुनावमा थप खर्च थपिने देखिन्छ। नेपाल राष्ट्र बैंकबाट भदौसम्ममा उपलब्ध तथ्यांकले ५० अर्ब हाराहारीमा बैंकिङ प्रणालीबाट रकम बाहिरिएको देखिन्छ। २०७४ वैशाख ३१ गते भएको पहिलो चरणको स्थानीय निर्वाचनताका करिब ४०४१ अर्ब रुपैयाँ बैंकिङ प्रणालीबाट बाहिरिएको थियो। यस्तै, २०७४ असार १४ गते भएको दोस्रो चरणको स्थानीय निर्वाचनका बेला पनि ४१ अर्ब ५९ करोड हाराहारीमा रकम बाहिरिएको थियो। यसपछिको २०७४ असोज २ गते भएको तेस्रो चरणको स्थानीय निर्वाचनमा बाहिरिने रकमको आकार बढेको देखिन्छ। सो अवधिसम्म बैंकिङ प्रणालीबाट ४६ अर्ब २२ करोड रुपैयाँ बाहिरएको थियो। यद्यपि सीमाभित्रैको हिसाब गर्दा यसैक्रममा अर्थविद् डा रामेश्वर खनाल चुनावमा बैंकिङ प्रणालीसँगै घरघरमा राखेको पैसा पनि बाहिरिने हुन्छ, त्यसैले गर्दा प्रणालीमा भएको भन्दा बढी देखिएको बताउँछन्। चुनावमा बैंकबाट मात्र नभई घरघरमा राखिएको रकम बाहिरिने बेला हो। घरबाट निस्किएको पैसाले प्रणालीभन्दा बढी खर्च भएको देखिन सक्छ, अन्नपूर्णसँग डा खनालले भने। उनका अनुसार मूलभूत रूपमा यस्तो बेला बैंकिङ प्रणालीमा तरलता कम हुन्छ। यद्यपि चुनाव सकिएको १५२० दिनपछि बैंकिङ प्रणालीमा रकम फर्केर आउँछ। चुनावका बेला गाउँगाउँमा प्रचार गर्नका लागि नगदै बोकेर जानुपर्छ। सबै ठाउँमा क्यूआर कोड, मोबाइल बैंकिङले काम गर्दैन, उनले थपे, यसकारण तरलता औपचारिक प्रणालीबाट अनौपचारिक प्रणालीमा जान्छ। चुनाव सकिएको तीन सातापछि औपचारिक प्रणालीमै फर्केर आउछ। चुनावी माहोलमै गाडधन बाहिरिने सरोकारवालाहरू औंल्याउँछन्। यद्यपि यसले घुमाएरै भए पनि औपचारिक प्रणालीमा रकम भित्रिने एउटा माध्यम भएको उनीहरू बताउँछन्। यस्तै, सिभिल बैंकका प्रमुख कार्यकारी निर्देशक बैंकिङ प्रणालीबाट चाडपर्व, चुनावी बेलामा पैसा बाहिरिने भएकाले यस्तो बेलामा बैंकको निक्षेप कम हुने बताउँछन्। यद्यपि खर्बौंको पोर्टफोलियो भएकोमा सामान्यतया बैंकिङ प्रणालीमा १०२० अर्ब रुपैयाँ घटबढ हुनुलाई सामान्य मान्नुपर्ने उनी बताउँछन्। तर, मासिक नै खर्बौं रुपैयाँ निक्षेप घटे त्यसलाई अस्वाभाविक मान्न सकिने उनको भनाइ छ। अहिले बैंकमा कुल निक्षेप ५१ खर्ब ६४ अर्ब रुपैयाँ रहेको छ। यसमध्ये ४५ खर्ब ४४ खर्ब रुपैयाँ वाणिज्य बैंकमा छ भने ६ खर्ब १९ अर्ब रुपैयाँ विकास बैंक र वित्त कम्पनीमा रहेको नेपाल राष्ट्र बैंकको तथ्यांकमा उल्लेख छ। यो कात्तिक २३ गतेसम्मको तथ्यांक हो। बैंक तथा वित्तीय संस्थाबाट सो अवधिसम्म ४७ खर्ब ५७ अर्ब रुपैयाँ कर्जा प्रवाह भएको छ।"
रुपन्देहीमा १३ मन्त्रीबीच प्रतिस्पर्धा,"बुटवल : रुपन्देहीमा प्रतिनिधिसभा र प्रदेशसभाको निर्वाचनमा १३ मन्त्री चुनावी मैदानमा उत्रिएका छन्। बहालवाला गृहमन्त्रीसहित १३ जना पूर्वमन्त्रीहरूको रोचक चुनावी प्रपिस्पर्धा हुने भएको हो। प्रतिस्पर्धी उम्मेदवारहरू राजनीतिक दलका प्रभावशाली नेताहरू हुन्। रुपन्देहीको क्षेत्र नम्बर १ मा दुई पूर्वकृषिमन्त्री प्रतिस्पर्धी छन्। पूर्वमन्त्री एवं एमाले सचिव छविलाल विश्वकर्मा र पूर्वमन्त्री एवं एमालेका पूर्वउपमहासचिव घनश्याम भुसाल आमनेसामने छन्। भुसाल चुनावअघि एमालेले टिकट नदिएको भन्दै स्वतन्त्र उम्मेदवारी दिएका हुन्। क्षेत्र नम्बर १ मा दुई समकक्षीको प्रतिस्पर्धाले निर्वाचन रोचक देखिएको छ। एमालेका उम्मेदवार विश्वकर्मालाई जनता समाजवादी पार्टी र राप्रपाले साथ दिएका छन्। भुसाललाई सत्ता गठबन्धनको समर्थन छ। क्षेत्र नम्बर १ को प्रदेश १ मा पूर्वमन्त्री अब्दुल रज्जाक चुनावी मैदानमा छन्। उनी संघीय सरकारको सिँचाइ मन्त्री भएका थिए। यसपटक मुख्यमन्त्री बन्ने योजनासहित उनी प्रदेशमा झरेका हुन्। उनको प्रतिस्पर्धामा एमालेका दधिराम न्यौपाने छन्। उनी पूर्वमाओवादी हुन्। रुपन्देही क्षेत्र नम्बर २ मा पूर्वउपप्रधान एवं अर्थमन्त्री विष्णु पौडेल एमालेबाट उम्मेदवार छन्। उनीविरुद्ध उभिएका सत्ता गठबन्धनका उम्मेदवारको उम्मेदवारी खारेज भए पनि पौडेल प्रतिस्पर्धीविहीन जस्तै छन्। पछिल्लो चरणमा सत्ता गठबन्धनले जनमुक्ति पार्टीका उम्मेदवार केशव सूर्यवंशीलाई समर्थन गरेका छन्। प्रदेशमा दुई पूर्वप्रदेशमन्त्री मैदानमा छन्। एमालेबाट पूर्वप्रदेश मन्त्री लीला गिरी क्षेत्र नम्बर २(१) मा उम्मेदवार छन्। उनको प्रतिस्पर्धी दीर्घबहादुर केसी छन्। उनी कांग्रेसबाट सत्ता गठबन्धनको उम्मेदवार बनेका हुन्। उनी पहिलोपटक राजनीतिमा देखिएका हुन्। बहालवाला गृहमन्त्रीसहित १३ जना पूर्वमन्त्रीहरूबीच प्रतिस्पर्धा क्षेत्र नम्बर २(२)मा एमालेबाट प्रदेशका पूर्वमन्त्री भोजप्रसाद श्रेष्ठ चुनावी मैदानमा छन्। उनका प्रतिस्पर्धीमा माओवादीबाट वामदेव क्षेत्री छन्। क्षेत्री प्रदेश योजना आयोगको उपाध्यक्षबाट राजीनामा दिएर संसद््मा उठेका हुन्। रुपन्देही क्षेत्र नम्बर ३ मा गृहमन्त्री बालकृष्ण खाँण उम्मेदवार छन्। उनको प्रतिस्पर्धामा एमालेराप्रपाजसपा गठबन्धनबाट पूर्वमन्त्री दीपक बोहोरा मैदानमा छन्। २०७४ को निर्वाचनमा कांग्रेस नेता खाँणले दीपक बोहोरालाई जिताउन आफू समानुपातिकमा बसेका थिए। कांग्रेसको साथ पाएका बोहोराले एमालेका घनश्याम भुसालसँग पराजित भएका थिए। अहिले खाँण र बोहोराको चुनावी प्रतिस्पर्धा रोचक मानिएको छ। नयाँ निर्वाचन क्षेत्र निर्माणपछि खाँण पहिलोपटक चुनावी मैदानमा उत्रिएका हुन्। प्रदेशतर्फ ३(१) बाट लोसपाका प्रदेश पूर्वमन्त्री सन्तोष पाण्डे प्रतिस्पर्धी छन्। उनी सत्ता गठबन्धनका उम्मेदवार हुन्। पार्टी छाडेर सरकारमा पुगेपछि उनको सांसद्् पद कार्यकाल अघि नै गुमेको थियो। उनको प्रतिस्पर्धामा जसपाका महेन्द्र यादव चुनावी मैदानमा छन्। यादव जसपाको प्रदेश अध्यक्ष हुन्। यादव र पाण्डे पहिले एकै दलमा थिए। रुपन्देही क्षेत्र नम्बर ४ मा पूर्वमन्त्री सर्बेन्द्र शुक्ला चुनावी मैदानमा छन्। लोसपाका वरिष्ठ उपाध्यक्ष शुक्लासहित क्षेत्र नम्बर ४ मा चार पक्षीय भिडन्त रहेको छ। मर्चवार क्षेत्रमा कांग्रेसबाट पूर्वसांसद प्रमोद शाह छन्। त्यस्तै, एमालेजसपाबाट पूर्वमन्त्री ओमप्रकाश यादव गुल्जारी प्रतिस्पर्धामा छन्। गुल्जारी निर्वाचनअघि एमालेबाट जसपामा प्रवेश गरेका थिए। क्षेत्र नम्बर ४ मा सिके राउतका भोपेन्द्र यादव चुनावी प्रतिस्पर्धी छन्। क्षेत्र नम्बर ४ (२) प्रदेशका बाहालवाला प्रदेश शिक्षामन्त्री उसिउद्दिन खाँ चुनावी प्रतिस्पर्धामा छन्। उनीसँगको प्रतिस्पर्धामा जसपाबाट राम अवतार यादव चुनावी मैदानमा छन्। रुपन्देही क्षेत्र नम्बर ५ मा पूर्वमन्त्री भरत शाह र एमालेका पूर्वमेयर वासुदेव घिमिरे प्रतिस्र्धामा छन्। शाह कांग्रेसबाट तेस्रोपटक चुनावी जितका लागि प्रतिस्पर्धा गर्दैछन्। एमालेका घिमिरे रुपन्देहीको तिलोत्तमा नगरपालिकाकाका पूर्वमेयर हुन्।"
कल सेन्टरमा प्रश्न : चुनाव चिह्न केके छन् ?,"काठमाडौं : प्रतिनिधि र प्रदेशसभाको निर्वाचनलाई लक्षित गरेर निर्वाचन आयोगले कल सेन्टर सुरु गर्यो। मतदाता शिक्षा र निर्वाचनसँग सम्बन्धित गुनासो र प्रश्नलाई समाधान गर्न सुरु भएको कल सेन्टरमा अन्य विषयभन्दा चुनाव चिह्न केके छन् भन्ने प्रश्न धेरै आउने गरेको आयोगका कर्मचारी बताउँछन्। निर्वाचन आयोगका सहायक प्रवक्ता कमल भट्टराई भन्छन्, चुनाव चिह्न र मतदाता नामावलीका प्रश्न धेरै आएका छन्। यी प्रश्नलाई हेर्दा मतदाता शिक्षा अझै धेरै दिन आवश्यक छ भन्ने देखिन्छ। तर, यो कल सेन्टर धेरै प्रभावकारी भएको हाम्रो बुझाइ छ। निर्वाचन लक्षित प्रश्न र गुनासा सोध्न सर्वसाधारणले आयोगले निःशुल्क उपलब्ध गराएको कल सेन्टरमा फोन गर्न सक्छन्। निर्वाचन आयोगका सहायक प्रवक्ता भट्टराईका अनुसार निर्वाचनसँग सम्बन्धित सूचनाहरू आम सर्वसाधारणसम्म पुर्याउन तथा मतदाता शिक्षालाई प्रभावकारी बनाउन कल सेन्टरको स्थापना गरिएको हो। निशुल्क टोल फ्रि नम्वर ११०२ मा फोन गरेर सर्वसाधारणले निर्वाचनसम्बन्धी सबै प्रश्न, गुनासा र जिज्ञासा राख्न सक्छन्। सर्वसाधारणको सजिलोका लागि आयोगले निःशुल्क टोल फ्रि नम्वरमा २४ सै घण्टा फोन गर्न सकिने व्यवस्था गरेको छ। यो फोनमा बिहान ९ बजेदेखि बेलुकी ७ बजेसम्म आयोगका कर्मचारीले प्रत्यक्ष फोन रिसिभ गरेर प्रश्नकर्ताको जवाफ दिन्छन् भने त्यसबाहेकको समयमा सोधिने प्रश्नहरू स्वतः रेकर्ड हुने व्यवस्था छ। राति आएका कल भ्वाइस मेलको रूपमा रेकर्ड भएर बस्छ। प्रश्न र जिज्ञासा छन् भने अर्को दिन आयोगका कर्मचारीले कल व्याक गरेर जवाफ दिन्छन्। सहायक प्रवक्ता भट्टराई भन्छन्, नागरिकलाई निःशुल्क सूचना पुर्याउनु राज्यको दायित्व सम्झेर कल सेन्टरको स्थापना गरिएको हो। यो हरेक निर्वाचनका बेला सञ्चालन गरिँदै आएको छ। कल सेन्टरमा फोन गरेर नागरिकले मतदानसम्बन्धी सम्पूर्ण जानकारी लिन सक्नेछन्। आयोगको कल सेन्टरका सुपरभाइजर मधु पुडाशैनीले विभिन्न प्रश्न र जिज्ञासासहित दैनिक १५० देखि ३ सयवटा कल आउने बताए। गत असोज २८ गते आयोगले निःशुल्क कल सेन्टरको स्थापना गरेको हो। यहाँ प्रायः उम्मेदवारले आचारसंहिता उल्लंघन गरेको जानकारी धेरै आउने गर्छ, पुडाशैनी भन्छन्, मतदान कसरी गर्ने, मतदाता नामावली कसरी हेर्ने ? सरकारी कर्मचारीले चुनाव प्रचार गरेको, जनप्रतिनिधिले भोट माग्दै हिँडेको जस्ता उजुरीहरूसमेत आउँछन्। उनका अनुसार प्रश्नकर्ताले मतगणना स्थलमा प्रवेश गर्न पाइन्छ ? भन्दै प्रश्न गर्छन्। साथै, विभिन्न दलका उम्मेदवारले पनि मतदान स्थलमा प्रवेश गर्न पाइन्छ ? चुनाव प्रचार गर्ने समय कुन हो ? लगायतका प्रश्न गर्ने गरेको बताए। त्यसैगरी अपांगता भएका व्यक्ति र किरियापुत्रीलाई मतदान स्थलमा के सुविधा छ भन्दै जिज्ञासा आउने गरेको उनले बताए।"
भारतलाई थप ४५ मेगावाट विद्युत् निर्यात गर्न स्वीकृति,"काठमाडौं : नेपाल विद्युत् प्राधिकरणले थप ४५ मेगावाट विद्युत् भारत निर्यातका लागि स्वीकृति पाएको छ। भारत सरकारको विद्युत् मन्त्रालयअन्तर्गतको केन्द्रीय विद्युत् प्राधिकरणले थप विद्युत् निर्यातका लागि प्राधिकरणलाई स्वीकृति दिएको प्रवक्ता सुरेश भट्टराईले जानकारी दिए। सोलु जलविद्युत्को २३५ मेगावाट र चिलिमे जलविद्युत्को २२१ मेगावाट बिजुली भारत निर्यात सुरु भएको छ। सोलु जलविद्युत्को बिजुली बेच्न भारतले गत शुक्रबार स्वीकृति दिएको थियो। यी दुई आयोजना थपिएपछि प्राधिकरणले करिब ४१० मेगावाट विद्युत् भारत निर्यात गर्न सक्नेछ। निर्यात भएको विद्युत् इन्डियन इनर्जी एक्सचेन्ज लिमिटेड आईएक्स)को डेअहेड बजारमा प्रतिस्पर्धामार्फत बिक्री हुँदै आएको छ। प्रतियुनिट ४ देखि साढे ५ भारतीय रुपैयाँ (६४ देखि ८८ नेपाली रुपैयाँ) सम्म डेअहेड बजारमा बिक्री भइरहेको प्राधिकरणले जानकारी दिएको छ। आईएक्समा २४ घण्टालाई १५१५ मिनेटको ९६ वटा बल्कमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक बल्कको मूल्य फरकफरक हुने गरेको छ। तर, अहिले करिब ३ सय मेगावाटको हाराहारीमा मात्र विद्युत् निर्यात गर्न सकिएको प्रवक्ता भट्टराईले जानकारी दिए। वर्षा सकिएसँगै विशेषत निजी प्रवद्र्धकको उत्पादन घट्न थालेकोले स्वीकृति पाए जति निर्यात गर्न नसकिने उनले बताए। निजी प्रवद्र्धकका आयोजना नदी प्रवाहमा आधारित भएकोले हिउँदयाममा खोलामा पानीको सतह घट्नेबित्तिकै उत्पादन पनि घट्छ। भट्टराईका अनुसार खोलामा पानीको मात्रा घट्न थालेसँगै करिब २० प्रतिशतले उत्पादनमा कटौती हुन सुरु गरिसकेको छ। प्रायः पूर्वी नेपालका आयोजनाहरूको विद्युत् उत्पादन क्षमतामा ह्रास आउन थालेको छ। हाल विद्युत्को आन्तरिक उच्च माग १५६९ मेगावाट छ भने जडित क्षमता २२ मेगावाटभन्दा बढी छ। जाडो सुरु भएसँगै उत्पादन घट्न थालेको र आन्तरिक माग बढ्न थालेकाले अहिले ३ सय मेगावाटको हाराहारीमा मात्र विद्युत् निर्यात भइरहेको प्रवक्ता भट्टराईले बताए। अहिलेको अवस्थामा दिनको ७२ सय मेगावाट आवरसम्म निर्यात गर्न सक्छौं, उनले भने। प्राधिकरणले गत भदौमा नै अतिरिक्त भएको वर्षायामको थप १११ मेगावाट विद्युत् डेअहेड बजारमा प्रतिस्पर्धामार्फत बिक्रीको प्रस्ताव गरेको थियो। ४२ मेगावाटको मिस्त्रीखोला, २४२ मेगावाटको लिखुखोला ए, २३५ मेगावाटको सोलुखोला, २२१ मेगावाटको चिलिमेको विद्युत् गृहबाट उत्पादित १११८ मेगावाट विद्युत् निर्यातको प्रस्ताव भारतीय प्राधिकरणमा पेस गरिएको थियो। जसमध्ये दुई आयोजनाले मात्र कात्तिकमा आएर स्वीकृति पाएका हुन्। प्राधिकरणले निजी क्षेत्रले निर्माण गरेका २९०४ मेगावाटको लिखुखोला ए, २५ मेगावाटको काबेली बी१, २२ मेगावाटको माईखोला, १४९ मेगावाटको हेवाखोला ए र १० मेगावाटको तल्लो मोदी१ जलविद्युत् गृहबाट उत्पादित १००९ मेगावाट विद्युत् निर्यातको प्रस्ताव पनि गरेको थियो। गत वर्षको कात्तिकमा पहिलो चरणमा प्राधिकरणको स्वामित्वमा नुवाकोटमा सञ्चालित २४ मेगावाटको त्रिशूली र १५ मेगावाटको देवीघाट विद्युत् गृहबाट उत्पादित ३९ मेगावाट विद्युत् भारतीय ऊर्जा एक्सचेन्जमा बिक्री सुरु भएको थियो।"
पैसाको प्रलोभनमा पार्लान नि !,"राजविराज : प्रतिनिधि र प्रदेशसभा सदस्य निर्वाचनको मतदान गर्ने दिन आउन मात्रै ६ दिन बाँकी छ। उम्मेदवारहरू मतदाताको घरघरमा मत माग्न पुगेका छन्। निर्वाचन आयोगले प्रचारप्रसार गर्न तोकेको समय सकिन ३ दिनमात्रै बाँकी छ। चुनावी गतिविधिलाई नजिकबाट नियालिरहेका विश्लेषक भन्छन्, पछिल्लो समय निर्वाचनमा मतदातालाई आफ्नो पक्षमा पार्न ठूला आश्वासन मात्रै होइन, पैसाको प्रलोभनमा पार्नेक्रम बढेको छ। दलका घोषणापत्रमा लेखिएका प्रतिबद्धताले भन्दा पैसा र प्रलोभनले मतदाता आकर्षित गर्ने क्रम बढेको बताउँछन् राजनीतिज्ञ एवं विश्लेषक डम्बर खतिवडा। भन्छन्, उम्मेदवारले विगतदेखि नै निर्णायक हुन पैसा र शक्तिको प्रयोग गर्छन्। मतदाता प्रभावित पार्छन्। यो क्रम नेपालमा अत्याधिक बढेको छ। चुनाव त्यसैले महँगो भएको छ। आयोगले प्रचारको समय कम दिएपछि उम्मेदवारहरू मतदातालाई प्रभाव पार्न जसरी पनि जित्ने रणनीति बनाउन लागेका छन्। अन्तिम अस्त्र प्रयोग गर्न उनीहरू गाउँगाउँमा कार्यकर्ता परिचालन गरेर मतदातालाई प्रभाव पार्ने, सत्ता, शक्ति र पैसाको प्रलोभन देखाएर आफ्नो पक्षमा पर्ने क्रम पनि प्रत्येक जिल्लामा उच्च छ। मौन अवधिमा यो क्रम अझै उच्च हुने मतदाता नै बताउँछन्। राजविराजका एक मतदाता भन्छन्, मौन अवधिमा रक्सी, मासु र पैसा बाँड्छन्। खाने कुरामा पनि यसअघि धेरै मतदाता विकेको देखेको छु। ४८ घण्टा मौन अवधी हुने भएकाले यो समय दिनमा भन्दा रातमा पैसा र प्रलोभनको प्रभाव मतदातामा बढी पार्ने क्रम छ। अन्य दलभन्दा सक्तामा रहेका दल र उम्मेदवार सत्ता र शक्तिको दुरुपयोग गरेर निर्वाचन आफ्नो पक्षमा पार्न लागेका हुन्छन्। प्रतिनिधि तथा प्रदेशसभाको मतदानको दिन नजिकिँदै जाँदा उम्मेदवारहरूको ध्यान नै अब पैसा बाँड्ने समय भयो भन्नेमा हुने एक उम्मेदवार नै ठट्यौली पारामा भन्छन्। मौसम नै यस्तै छ। चुनाव जित्न सबै अस्त्र प्रयोग गर्नुपर्छ, ती उम्मेदवार भन्छन्, चुनाव त्यसैले महँगो भएको छ। चुनावी सरगर्मी तातेको छ। उम्मेदवारको प्रतिस्पर्धाले तातेको वातावरणलाई शान्त पार्ने समयका रूपमा लिइन्छ मौन अवधि। तर, यही अवधिमा कानेखुसी प्रचारप्रसार हुन्छ। पैसाको चलखेलमा मतदातालाई प्रलोभनमा पारिन्छ। यो क्रम मौन अवधि अघि नै सुरु भएको भेटिएको छ। यसबाट मतदाता जोगिनुपर्छ। मौसममा चिसोपना बढ्दै गएको छ। राजनीतिमा भने राप बढ्दै छ। मतलाई आफ्नो पक्षमा पार्न आचारसंहिताको उल्लंघन पनि उत्तिकै हुने गरेको छ। उम्मेदवारहरू हरतरहले मतदाता प्रभावित पार्न सक्रिय देखिएका छन्। भारतीय नम्बर प्लेटका गाडीको र माइकिङको प्रयोग पनि बढ्दै गएको छ। राजनीतिक दल र उम्मेदवारहरू आफूलाई बलियो रूपमा प्रस्तुत गर्न तडकभडकमा उत्रिएका छन्। मतदाता केही सचेत भएकाले यसपटक उम्मेदवार बनेका दलका मुख्य नेता र राष्ट्रिय अध्यक्षसमेत आफ्नो निर्वाचन क्षेत्रमा चुनाव जित्न सबै अस्त्र प्रयोग गरेर केन्द्रित बनेका छन्। तर, मतदाता रिझाउन सबैभन्दा अन्तिममा प्रयोग हुने पैसाको अस्त्रले मत परिणाममा प्रभाव पार्ने गरेको बुद्धिजीवीहरूको भनाइ छ। बागमती प्रदेशको चितवनदेखि मधेस प्रदेश हुँदै प्रदेश१ को झापासम्म अन्नपूर्णको टिम पुग्दा त्यस क्षेत्रका मतदाता चुनावका बेला भोजभतेर र पैसाको चलखेललाई सामान्य नै मान्छन्। निर्वाचनको परिणाम आफ्नो पक्षमा बनाउन रक्सी, मासु र पैसा निर्णायक हुने विकट र पिछडिएको बस्तीका मतदाताहरू नै बताउँछन्। विगतमा विशेषतः सुकुमबासी, दलित, पिछडिएको क्षेत्रमा सबैभन्दा बढी यस्ता क्रियाकलाप हुने गरेको थियो। पछिल्ला निर्वाचनमा सचेत मतदातालाई त्यस्तै तरिकाले प्रलोभनमा पारिन थालेको चर्चा गाउँघरमा सुनिन्छ। राजनीतिक दल, नेताहरूप्रति बढेको वितृष्णाले पनि कार्यकर्ताहरूसमेत भोजभतेर, पैसाबिना प्रचारप्रसारमा समेत हिँड्न गह्रो मान्न थालेको गाउँका वृद्धवृद्धा बताउँछन्। चितवनको विकट माडी क्षेत्रमा निर्वाचनको अन्तिम घडीमा दलहरूले साम, दाम दण्डको प्रयोग गर्ने गरेको मतदाताहरू बताउँछन्। उम्मेदवारहरूले भोट तान्न जुनसुकै हतकण्डा अपनाउने यहाँका स्थानीयको तर्क छ। स्थानीय सुरज न्यौपाने चुनावको अघिल्लो रात बढी मात्रमा पैसाको चलखेल हुने बताउँछन्। भन्छन्, मतदातालाई प्रभाव पार्ने उच्च समय नै निर्वाचनको अघिल्लो रात हो। यो समय पैसाको चलखेल उच्च हुन्छ। धनुषाको विकट नगराइन नगरपालिका मुसहर बस्तीका बासिन्दालाई उम्मेदवारले रक्सी, मासु र थोरै पैसामा किन्ने गरेको स्थानीय बताउँछन्। नेताहरू भोट माग्न मात्रै आउँछन्, त्यसैले मतदाता पनि केही कुराको आशा गर्छन्, सप्तरीको राजगढ गाउँपालिका ५ का अशोक साह भन्छन्। धनाढ्य नभए उम्मेदवार बन्ने सम्भावना नै नहुने उनी बताउँछन्। धन खर्च गर्नेलाई मात्र दलहरूले उम्मेदवार बनाउनुको कारण पनि त्यही भएको उनको बुझाई छ। भन्छन्, यो बुझाई भेरो मात्रै होइन आम बुझाई हो। हिजोआज त टिकट लिन नै पैसा खर्च गर्ने चलन बढेको सिरहाको लहानका दिनेश देवको भनाइ छ। निर्वाचनको मिति नजिकिए पछि जनताले मुखै खोल्नुपर्दैन उम्मेदवार आफैं भोज गर्न तँछाडमछाड गर्दै हिँड्न थाल्छन्, उनले भने। सर्लाहीका बुधन साहका अनुसार निर्वाचनका बेला सबैभन्दा धेरै चल्ने भनेकै मासु र मदिराको हो। रातिको भोजमा मात्र नभई दिउँसोको भण्डारामा समेत पछिल्लो समय मदिरा अनिवार्य हुन थालेको छ। राजनीतिक दलका नेता, कार्यकर्ताहरू पनि भोजभतेर र रकम वितरण हुने गरेको गुनासो गर्छन्। तर, उम्मेदवारहरू एकले अर्कोलाई आरोप मात्रै लाउँछन्। सुगम र विकसित मानिएको सुनसरी १ अन्तर्गत धरानमा समेत मौन अवधीमा रक्सी, मासु र पैसाको चलखेल हुने गरेको स्थानीयले बताए। औपचारिक प्रचार सकिन लागेकापछि यस्ता क्रियाकलापमा रातारात हुने गरेका छन्। मौन अवधीमा सबैभन्दा बढी रक्सी, मासु र पैसा प्रलोभन दिएर भोट किन्ने गरेको भेटिन्छ। सुनसरी १ धरानमा भेटिएका मतदाता सुरेन्द्र लिम्बू पैसा नहुनेले त अब निर्वाचनमा लड्ने नसक्ने अवस्था आएको बताउँछन्। सुनसरी ३ अन्तर्गतको बर्जु गाउँपालिका ६ खोरियामा त्यहाँका मतदाताहरू रक्सी र पैसाको प्रलोभनमा मतदान गर्ने गरेकोे चर्चा गरिरहेको भेटिन्थे। गत स्थानीय निर्वाचनमा वडाध्यक्षको उम्मेदवार नै २४ वटा त खसी नै काटेको स्थानीय बताउँछन्। एक स्थानीय नाम नबताउने सर्तमा भन्छन्, निर्वाचनमा एउटा नेताले १६ करोड खर्च गर्छु भने गाउँमा चर्चा छ। त्यस मौन अवधिमा कालो प्लास्टिकमा एक किलो मासु, एक बोटल रक्सी र १ हजार रुपैयाँ मतदातालाई विगतका निर्वाचनदेखि नै बाडिने गरेको थियो। कतिपयले त १ हजार नक्कली नोटसमेत दिएर जनतालाई झुक्याउने गरेको पनि पाइएको छ। सुनसरी जस्तो सुगम जिल्लामा रहेको बर्जु गाउँपालिकाका सडक अहिलेसम्म कच्ची नै छन्। जनतालाई रक्सी, पैसा र मासु बाँडेपछि भोट पाइने भएकाले नेताहरूले गाउँको विकासमा ध्यान नदिएको स्थानीय केदार चौधरी बताउँछन्। उनले गरिब बस्तीमा पार्टीको घोषणापत्र र एजेन्डाका बारेमा कसैको चासो नहुने गरेको बताउँछन्। उम्मेदवारले मतदातालाई पैसा, मासु र रक्सीमा किन्छन्। जनतालाई घोषणापत्र र एजेन्डाको विषयमा केही मतलब हुँदैन, उनले भने, अनि कहाँ गाउँको विकास होस्। वर्षौंदेखि आफ्नो गाउँ जस्ताको तस्तैे छ। उनले जनताको आर्थिक अवस्था कमजोर भएकाले नेताहरू पैसा दिएर भोट किन्ने गरेको बताए। जनता गरिब छन्। खान लगाउनको समस्या छ। त्यसैले उनीहरू पैसामा किनिन्छन्, उनले भने, नेताहरूले उनीहरूको बानी पनि पारिसकेका छन्। जसले रक्सी र मासु खान दिन्छ, उसैलाई भोट दिन्छन्। विगतमा मधेस प्रदेश, लुम्बिनी र प्रदेश १ का तराईमा भोट पैसामा किनबेच हुने गरेको थियो। पछिल्लो समय देशभर नै यो विकृत बढेको छ। स्वयम् उम्मेदवारहरू पनि निर्वाचनमा रक्सी, मासु र पैसाको खोलो बग्ने गरेको स्वीकार्छन्। तर, जोसँग कुरा गर्दा पनि आफूले भने यसो नगर्ने गरेको भन्दै पन्छिन्। सुनसरी ३ का प्रतिनिधिसभातर्फका उम्मेदवार भगवती चौधरीले यो निर्वाचन क्षेत्रमा आफ्नो प्रतिपक्षी उम्मेदवारले रक्सी, मासु र पैसा बाँड्ने गरेको बताइन्। हाम्रो क्षेत्रमा प्रतिपक्षका उम्मेदवारले ३१ वर्षदेखि गरिबी, निमुखा जनतालाई पैसा, मासु र रक्सीमा किन्दै आएका छन्। यसले गर्दा आफ्नो क्षेत्र ३१ वर्षले पछि परेको छ, उनले भनिन्। सप्तरी २ का उम्मेदवार सिके राउत पनि पैसा र सत्ताको शक्तिको प्रयोग गरेर मतदाता प्रभावित पर्ने गरेको आरोप लगाउँछन्। जनमत पार्टीका अध्यक्ष सिके राउतले अन्य उम्मेदवारहरूले दैनिक ४५ वटा खसी काटेर भोजभतेर गर्ने गरेको आरोप लगाए। मतको खरिदबिक्रीले जनलहर मतपत्रमा परिणत गर्न समस्या हुने गरेको भन्दै राउतले यसपटक कडा निगरानी गरिरहेको र जनतालाई सचेत पार्ने काम भइरहेको बताए।जसपाका प्रवक्ता मनिष सुमनले सहरी क्षेत्रमा खरिदबिक्री असम्भव भए पनि ग्रामीण भेगमा रकमको चलखेल हुने गरेको बताए। सत्ता गठबन्धनबाट लोसपाका उम्मेदवार जयप्रकाश ठाकुरले आर्थिक चलखेल हुने गरेको र त्यसले असर गर्ने गरेको बताए। लोकतान्त्रिक अभ्याससँगै अधिकांश मतदाता सचेत बन्दै गएकाले उम्मेदवारबाट रकम लिए पनि मत इच्छाअनुसार खसाउने गरेको पनि उनले बताए।तस्बिर : दीपेन श्रेष्ठ प्रचारप्रसार, सभा, भेला, घरदैलो जति गरे पनि अन्तिम समयमा चुनाव प्रभावित पार्न आर्थिक चलखेल हुने गरेको सिरहा गोलबजार बस्ने रुपेश सदायले बताए। यसै कारण चुनावी नतिजा आकलन गर्न मतदातालाई असजिलो हुने गरेको उनको भनाइ छ। चुनावी नतिजालाई आर्थिकलगायत धेरै तवरले प्रभाव पार्ने भएकाले रातारात परिणाम फरक पर्ने गरेको राजविराजकी पुष्पा कर्णले बताइन्। यहाँ भेटी दिएर भोट सुरक्षित गर्नुपर्ने अवस्था छ, उनले भनिन्, उम्मेदवारहरूले जातीय समुदायका अगुवा, गाउँका मुखियामार्फत उनीहरूको पकड क्षेत्रको मत आफ्नो पक्षमा खसाल्न भेटी चढाउने गरेका छन्। चुनाव जित्न बेहिसाब पैसा खर्च गर्ने प्रवृत्तिले इमान्दार मानिसहरू निर्वाचित हुन सक्ने परिस्थिति नरहेको धनुषा जनकपुरधामका दीपक केसीले बताए। अधिवक्तासमेत रहेका केसीका अनुसार निर्वाचन प्रणाली परिवर्तन नभए यो प्रवृत्ति बढ्दै जाने चिन्ता व्यक्त गरे। राजनीतिक विश्लेषकहरू जनताले स्वविवेकले मतदाता गर्न नपाउने गरेको बताउँछन्। नेपालमा निर्वाचनको विकृत पक्ष बढेको राजनीतिक विश्लेषक तुलानारायण साह बताउँछन्। भन्छन्, भोजभतेर, खानपिन, रक्सी, मासुजस्ता कुराले निर्वाचन विकृत बन्दै गयो। तराई मधेसमा मात्रै नभएर यो विकृत देशभर नै रहेको छ। उनी अघि थप्छन्, अन्तिम घडीमा मतदातालाई पैसा बाँड्ने, रक्सी, मासुले प्रभावित पार्ने काम निर्वाचनमा ठूलो चुनौती बनेको छ। यो बढी मतदाता भएको स्थानमा बढी हुन्छ। तर, कम मतदाता भएका ठाउँ पनि यसबाट अछुतो छैनन्। उनले विगतका निर्वाचनमा समेत यस्ता विकृतहरू रहेको स्मरण गरे। गत निर्वाचनमा म दोखला पुगेको थिएँ, त्यहाँका सबै होटल राजनीतिक दलले लिएका रहेछन्, उनले भने। अर्का राजनीतिक विश्लेषक डा सुरेन्द्र लाभ निर्वाचनमा पैसा र शक्तिको प्रयोग हुने कुरा नेपालमा नौलो नभएको बताउँछन्। नेपालमा हँुदै आएका निर्वाचनमा पैसा, बाहुबलको प्रयोग विषय नयाँ होइन। यो हरेक निर्वाचनमा भइरहेको छ, उनले भने। उनले निर्वाचनमा हुने यस्ता विषय तोड्न आवश्यक रहेको बताए। निर्वाचन आयोग र दलहरूले जिम्मेवार ढंगबाट लाग्नुपर्ने उनको भनाइ छ। निर्वाचनमा पैसा र बाहुबलको प्रयोग देशभर हुने गरेको उनको भनाइ छ। पश्चिम नेपाल गएर भर्खरै र्फिर्कए डा लाभले भने, यो काम भोट दिनको आसपास धेरै हुन्छ। यो तराई पहाड जताजतै छ, पैसा र बाहुबलको प्रयोग देशभर छ। राजनीतिज्ञ एवं विश्लेषक डम्बर खतिवडा विगतदेखि नै पैसा र शक्तिको प्रयोग गरेर मतदाता प्रभावित गर्ने काम भएको बताउँछन्। उनले भने, पहिला कांग्रेस र एमालेका नेता केही इमान्दार थिए। पैसा पनि थिएन। २०३० वर्षमा उनीहरू धनी भए। उनले यो विकृति बढाउने जिम्मेवार दलहरू नै भएको बताए। दलहरूले लोभ देखाएर भोट किन्न नखोजे यो विकृति हुने थिएन, उनले भने। उनले निर्वाचन आयोगले पनि कडा अनुगमन गरेमा केही हदसम्म यस्ता विकृतिमा कमी आउने बताए। निर्वाचन आयोग रक्सी र पैसाको प्रलोभनमा भोट तलमाथि गर्नेको मनोनयनसमेत खारेज हुने बताउँछ। निर्वाचन आयुक्त रामप्रसाद भण्डारीले आयोगले निर्वाचनमा मदिराजन्य पदार्थको निषेध गरिसकेको बताए। उनले कतै यस्तो पाइएमा नियन्त्रण गर्ने बताए। आयोगले मदिराजन्य पदार्थ निषेध गरिसकेको छ। कतै यस्तो भेटिएमा जफत हुनेछ, उनले भने।"
सत्ता गठबन्धनले देश बनाउँदैन : ओली,"ललितबहादुर बुढा सुर्खेत, हिक्मतबहादुर नेपालीदैलेख, बिस्नप्रसाद न्यौपाने कालीकोट : नेकपा एमालेका अध्यक्ष केपी शर्मा ओलीले आगामी निर्वाचनपछि एमालेको एकल सरकार बन्ने दाबी गरेका छन्। एमालेको घोषणापत्र, राष्ट्रियताको सवालमा पार्टीले लिएको अडान र वर्तमान सत्ता गठबन्धनबाट असन्तुष्टी बढेका कारण एमालेप्रति जनताको आकर्षण बढेको उनको दाबी छ। ओलीले आइतबार कर्णालीका सुर्खेत, दैलेख र कालीकोटका गरी तीनवटा सभालाई सम्बोधन गरेका हुन्। सुर्खेतमा भएको सभामा अध्यक्ष ओलीले भने, सत्ता गठबन्धन स्वार्थका लागि बनेको हो। यो लामो समयसम्म टिक्दैन। चुनावपछि उनीहरू जनताबाट पराजित हुन्छन्। स्वार्थीहरूको सरकार अब देशमा सम्भव छैन। सत्ताका लागि सिद्धान्त नमिलेकाहरूको पनि गठबन्धन बनेको भन्दै उनले घोषणापत्रसमेत एउटै बनाउन नसक्नेले देश बनाउन नसक्ने टिप्पणी गरे। ओलीले भने, शेरबहादुर देउवाजी पाँचपटक प्रधानमन्त्री हुनुभो तर देशका लागि के गर्नु भो ? अब उहाँले देश बनाउनहुन्छ भन्ने विश्वास गर्न सकिन्न। माओवादी र प्रचण्डबाट त झन् कसरी देश बन्ला ? अहिले एमालेबिरुद्ध घेराबन्दीको प्रयास भइरहेको भन्दै ओलीले बरु मंसिरपछि एमालेको बहुमत आउने भएकाले प्रतिपक्ष दलको नेता को बन्ने भन्नेबारे टुंगो लगाउन प्रधानमन्त्री देउवा र माओवादी अध्यक्ष पुष्पकमल दाहाललाई चुनौती दिए। माधव नेपाल नेतृत्वको एकीकृत समाजवादी चुनावपछि अस्तित्वमा नरहने उनको दाबी छ। यस्तै, कालीकोटको रास्कोटमा भएको सभालाई सम्बोधन गर्दै एमाले अध्यक्ष ओलीले माओवादीका कारण देशमा अस्थिरता पैदा भएको बताए। जनयुद्धको नाममा दाहालले धेरै सहिद, घाइते र बेपत्ता बनाएको र अहिले उनीहरूलाई बिर्सिएको आरोप लगाउँदै ओलीले माओवादी अब देशमा नरहने जिकिर गरे। माओवादी परिवारवादमा फसेको र कांग्रेस माओवादीपथमा लागेको भन्दै ओलीले अब देश विकासको नेतृत्व गर्ने जिम्मेवारी एमालेको काँधमा आएको बताए। यसैबीच एमाले अध्यक्ष ओलीले कर्णालीको विकास र समृद्धिका लागि पनि एमालेले जित्नुपर्ने बताए। कर्णाली पिछडिएको छ। सडकहरू पनि राम्रा छैनन् ओलीले भने, एमालेकै पालामा मदन भण्डारी राजमार्ग सुरु भयो। हाम्रै नेतृत्वमा मध्यपहाडी राजमार्ग बनेको हो। अब कर्णाली करिडोर पनि हामी बनाउँछौं। कर्णालीको विकास गर्न पनि हाम्रो नेतृत्वमा सरकार चाहिन्छ। दैलेखको जम्बुकाँधमा भएको सभामा ओलीले पञ्चकोशी क्षेत्रमा रहेको पेट्रोलियम पदार्थको अन्वेषण एमाले नेतृत्वको सरकार हुँदा सुरु गरेको उल्लेख गर्दै भने, एमालेले पेट्रोलियम पदार्थ उत्खननको काम पूरा गर्छ। नेपाललाई चाहिने प्रयोग गर्छौ। बढी भएको विदेशमा बेच्छौं।"
अबको प्रधानमन्त्री राजेन्द्र लिङ्देन हुन् : राप्रपा नेता पौडेल,"विराटनगर : राष्ट्रिय प्रजातन्त्र पार्टी (राप्रपा)का नेता उद्धव पौडेलले अब मुलुकको प्रधानमन्त्री पार्टी अध्यक्ष राजेन्द्र लिङ्देन बन्ने दाबी गरेका छन्। पुराना शक्तिमा मतदाताको भरोसा टुटेको र नयाँ समूहसँग विश्वास पैदा भइनसकेको अवस्थामा आगामी निर्वाचनबाट पार्टीले चामत्कारिक परिणाम ल्याउने र पार्टी अध्यक्ष लिङ्देन मुलुकको प्रधानमन्त्री बन्ने उनको भनाइ छ। 'राप्रपाले शासकीय स्वरूप, शिक्षा, स्वास्थ्य, न्याय, रोजगारी सिर्जना, पूर्वाधार निर्माण, विकास, समृद्धि जस्ता विषयमा जनता सामु भरपर्दो विकल्पअगाडि सारेको छ। इतिहासको सम्मान, धर्म, संस्कृति, परम्पराको संरक्षण राप्रपाले गर्छ। जनताले एजेन्डा मन पराएका छन्,' राप्रपाको कार्यसम्पादन समितिका सदस्य पौडेलले भने। विराटनगरमा सोमबार पत्रकार सम्मेलनको आयोजना गर्दै उनले भने, 'यो निर्वाचनमा सिंगो देशले नै नेतृत्व परिवर्तन चाहिरहेको अवस्था छ। आम जनसमुदायले राजेन्द्र लिङ्देनको नेतृत्व देख्न चाहिरहेका छन्। स्वभाविक रूपमा राप्रपाले देशको नेतृत्व गर्ने अवस्था आउँदा पार्टीले राजेन्द्रलाई नै प्रधानमन्त्रीका रूपमा अगाडि बढाउँछ। अबको प्रधानमन्त्री राजेन्द्र लिङ्देन हुन्।' लिङ्देनले राप्रपाभित्र नेतृत्व परिवर्तनका लागि गरेको संघर्ष र सफलताबाट स्थानीय तहको निर्वाचन र आगामी निर्वाचनका लागि युवा उम्मेदवारीको आकर्षण बढेको उनको दाबी छ। यथास्थितिमा देशअगाडि बढ्न सक्दैन भन्ने निस्कर्ष निकालेर मुलुक बदल्न सम्भव छ भन्ने जागरणसहित राप्रपाले यो निर्वाचनलाई अवसरका रूपमा लिएको पौडेलले बताए। 'क्रान्ति, परिवर्तन र आन्दोलनका नाममा हामीले धेरै वर्ष खेर फाल्यौं। ३०४० वर्षअघि हामीसरह रहेका देश धेरैअगाडि बढिसके,' उनले भने, 'हामी अझै पनि गरिबी, पछौटेपन, रोग, भोक र अशिक्षासँग जुधिरहेका छौँ। आम मतदातालाई परिवर्तनका पक्षमा मतदान गर्न आह्वान गर्छौं।' उनले ठूला भनिने दल र नेताहरुको गलत नीति, गलत शैली र अकर्मण्यताका कारण वर्तमान राजनीतिप्रति वितृष्णा जागिरहेको बेला राप्रपामा नेतृत्व परिवर्तन भएपछि युवाहरु राजनीतिमा समाहित हुने लहर चलेको बताए। पौडेलले यसपटक प्रत्यक्षतर्फ २० सिटभन्दा बढी जित्ने र समानुपातिकमा राप्रपा पहिलो दल बन्ने दाबीसमेत गरे। 'आगामी संसदमा राप्रपा हस्तक्षेपकारी शक्तिको रूपमा आउने छ। राप्रपा सत्ता हैन, मुद्दा केन्द्रित बन्छ,' उनले भने, 'सरकारको नेतृत्व गर्ने अवसर आउँदा जनमतको सम्मान गर्दै राप्रपा सरकारमा जान्छ र नेतृत्व गर्छ। त्यही भएकाले उच्च मनोबलका साथ चुनावमा होमिएका छौँ।' राप्रपाले प्रतिनिधिसभातर्फ १४२ र प्रदेशसभातर्फ २८६ निर्वाचन क्षेत्रमा उम्मेदवारी दिएको छ। नेता पौडेल प्रतिनिधिसभातर्फ राप्रपाबाट समानुपातिक उम्मेदवार हुन्। विराटनगरमै जन्मिएका ६८ वर्षीय पौडेलले चलचित्र क्षेत्रमा निरन्तर ४ दशक विताए। नेपाली चलचित्र क्षेत्रको विकास, रोजगारी सिर्जनामा आफूले महत्वपूर्ण भूमिका निर्वाह गरेको र विगत १ दशकदेखि राजनीतिमा सक्रिय रहेको उनको भनाइ छ। पौडेल २०३९ सालमा विराटनगरको उपप्रधानपञ्च बनेका थिए।"
निर्वाचनमा खटिने सुरक्षाकर्मीलाई स्वास्थ्य सामग्री हस्तान्तरण,बागलुङ : आगामी मंसिर ४ गते हुने प्रतिनिधिसभा तथा प्रदेशसभा निर्वाचनमा खटिने महिला सुरक्षाकर्मीहरूलाई स्वास्थ्य सामग्री हस्तान्तरण गरिएको छ। निर्वाचनमा बागलुङ जिल्लाभर खटिने ३ सय २८ जना महिला म्यादी प्रहरी र नेपाल प्रहरीलाई सोमबार प्राथमिक उपचार बक्स र स्यानिटरी प्याड वितरण गरिएको हो। जिल्ला प्रहरी कार्यालय बागलुङ र अनौपचारिक क्षेत्र सेवा केन्द्र (इन्सेक) बागलुङको संयोजन र आदर्श सञ्चार सहकारी संस्था लिमिटेड र नर्वदा टेड्रसको सहयोगमा जिल्लामा निर्वाचनको सुरक्षामा खटिएका ६७ महिला प्रहरी र २ सय ६१ म्यादी प्रहरीलाई एकएक थान स्यानीटरी प्याड वितरण गरिएको जिल्ला प्रहरी कार्यालय बागलुङका प्रमुख प्रहरी उपरीक्षक (एसपी) दयानिधी ज्ञावलीले बताए। उनले प्राथमिक उपचारका लागि आवश्यक औषधि र स्वास्थ्य सामग्री प्रहरी कार्यालय र स्यानीटरी प्याट सहकारी र टेड्रसले उपलब्ध गराएको बताए। एसपी ज्ञावलीले जिल्लाको सबै निर्वाचन स्थलमा खटिएका महिला सुरक्षाकर्मीका लागि उक्त सामग्री हस्तान्तरण गरिएको बताए। 'सुरक्षामा खटिँदा महिला प्रहरीहरूलाई आदर्श सञ्चार सहकारी संस्था लिमिटेडकी अध्यक्ष हुमाकुमारी जिसी (अञ्जु)ले महिलाहरू निर्वाचनमा दुरदराजमा सुरक्षामा खटिएको समयमा महिला सुरक्षाकर्मीहरूलाई महिनावारी (रजस्वला) हुँदा हुनसक्ने समस्या समाधानका लागि स्यानिटरी प्याड सहयोग गरेको बताइन्। उनले सहकारीको सामाजिक उत्तरदायित्व अन्तर्गत प्रहरीसँगको सहकार्यमा स्यानिटरी प्याड वितरण गरिएको बताइन्।
भारतसहित विदेशका निर्वाचन प्रमुखहरू नेपाल आउँदै,"काठमाडौं : प्रमुख निर्वाचन आयुक्त दिनेश कुमार थपलियाले मंसिर ४ गते हुने प्रतिनिधिसभा र प्रदेशसभा निर्वाचनमा पर्यवेक्षणका लागि विदेशी आयुक्तहरू नेपाल आउने बताएका छन्। उनले केही एसियाली मुलुकका प्रमुख निर्वाचन आयुक्त र नेपालस्थित कूटनीतिक नियोगका प्रमुखहरूले 'वान डे' निर्वाचन पर्यवेक्षण गर्ने बताए। प्रमुख निर्वाचन आयुक्त थपलियाका अनुसार दक्षिण एसियाली मुलुक भारत, बंगलादेश, भुटान, श्रीलंका, पाकिस्तान र एसियाली मुलुक दक्षिण कोरियाका प्रमुख निर्वाचन आयुक्तहरू नेपाल आउने बताए। 'निर्वाचन आयोगहरूको संस्था छ। उक्त संस्था अतर्राष्ट्रिय र दक्षिण एसियाको मात्रै पनि छ। एकअर्काको देशमा हुने निर्वाचनको सुपरीक्षवेक्षण गर्न र नलेज सेयरिङ गर्न निमन्त्रा दिने प्रचलण रहेको छ। सोही प्रचलनअनुसार उहाँहरू नेपाल आउनुहुनेछ,' अन्नपूर्ण पोस्ट्सँगको कुराकानीमा उनले भने। उनले नेपालस्थित कूटनीतिक नियोगका प्रमुखहरूले पनि निर्वाचनको पर्यवेक्षण गर्ने बताए। 'परम्पराअनुसार नेपालस्थित कूटनीतिक नियोगका प्रमुखहरूले पनि आसन्न निर्वाचनको पर्यवेक्षण गर्नुहुन्छ। अष्ट्रेलियाको चाहिँ भारतबाट राजदूत आउने कुरा छ,' उनले भने। उनले निर्वाचनलाई कानुनअनुरुप र अरुको नजरमा वैद्यताका लागि अन्तर्राष्ट्रिय पर्यवक्षेकहरू बोलाउने चलन रहेको बताए। त्यसका लागि निर्वाचन आयोगले व्यवस्था मिलाउने उनको भनाइ छ। 'निर्वाचनलाई बाहिरको आँखाले पनि हेर भन्छ। उहाँहरूले नेपालको निर्वाचनलाई आफ्नो देशको निर्वाचनसँग दाँज्नुहुन्छ। फरक कुरा केके छन्? रिपोर्ट बनाउनुहुन्छ। केही कुरा सिक्नुहुन्छ। केही कुरा सिकाउनुहुन्छ,' उनले भने।"
गठबन्धनले जिते ६ महिना सरकार बन्दैन : केपी ओली,"चितवन : नेकपा एमाले अध्यक्ष केपी शर्मा ओलीले पाँच दलीय गठबन्धन मुलुकका लागि हितकारी नभएको बताएका छन्। गठबन्धनको सरकारका कारण देश घाटामा गएको उनले बताए। विकास निमार्णका काम ठप्प रहेको बताउँदै उनले गठबन्धनले जिते मुलुक संकटमा फस्ने बताए। नेकपा एमाले चितवनले आयोजना गरेको चुनावी सभालाई सम्बाधेन गर्दै अध्यक्ष ओलीले विकास र समृपद्धिको लागि एमाले सरकार अनिवार्य भएको बताए। एमाले सरकार एमालेको लागि चाहिएको होइन। एमाले त प्रतिपक्षमा बसेपनि केही फरक पर्दैन होला, उनले भने, एमाले त पाँच वर्ष प्रतिपक्षमा बस्छ। तर यो गठबन्धनले फेरि जित्ने हो भने देश बर्वाद पार्छ। एमालेले जित्नैपर्छ। सरकारमा जानैपर्छ। देशलाई एक लयमा लोकतन्त्र र विकासको मार्गमा अगाडि बढाउन एमाले सरकारको आवश्यकता रहेको उनले बताए। 'स्वार्थीहरूको झगडालु सरकारलाई देशका लागि सोच्ने फुर्सद नै मिल्दैन। आपसमा मिलाउँदा मिलाउँदै देशका लागि सोच्ने फुर्सद नै छैन, ओलीले भने, एमालेमात्रै देश कसरी बनाउने भन्ने सोचिरहेको छ। उनले पाँच दलीय गठबन्धन देशका लागि अभिसाप भएको बताए। ओलीले देशको स्थिरताका लागि अगाडि बढाउन सुदृढ राष्ट्रिय शक्ति चाहिने बताए। यस्तो टालाटुली जोडेर बनाएको कठपुतली सरकारबाट केही हुँदैन। अस्थिरता हुन्छ। स्वार्थको टकराव भइरहन्छ। फेरि सरकार बदल्ने खेल भइरहन्छ, उनले भने, गठबन्धनले जित्ने हो भने ६ महिना सरकार बन्दै बन्दैन। बन्यो भने टिक्दै टिक्दैन। आफ्नो भाषणको अधिकांश समय गठबन्धनको विरोधमा खर्चिएका उनले एमाले सरकारमा नभए विकास नहुने दाबी गरे। छुचुन्द्रोले आफूभन्दा ६ गुणा बढी तौल खाना खानैपर्छ। हरदम ऊ भोकै हुन्छ भोकै भएकाले थरथर काप्छ। यो गठबन्धन सरकार भनेको पनि यही हो। खानकै लागि बनेको हो, उनले भने। सत्ता गठबन्धनले भरतपुरको गेष्ट हाउस चौरमा चुनावीसभा गरको दुई दिनपछि एमालेले आज चुनावी सभा गरेको हो।"
बलियो राष्ट्रिय शक्ति बनाउन ओलीको आग्रह,"दुधौली(सिन्धुली) : नेकपा एमालेका अध्यक्ष केपी शर्मा ओलीले नेकपा एमालेलाई बलियो राष्ट्रिय शक्ति बनाउन आग्रह गरेका छन्। नेकपा एमाले निर्वाचन क्षेत्र नं १ निर्वाचन प्रचारप्रसार समितिले दुधौली बजारमा आयोजना गरेको बृहत् चुनाबी सभालाई सम्बोधन गर्दै उनले यस्तो बताएका हुन्। त्यस्तो शक्तिको बलियो स्थिर सरकार चाहिएको छ। सधैं स्वार्थको तानातान र खिचातानी गर्ने गठबन्धनका स्वार्थीको अखडा बनाउने होइन। खेलमैदान बनाउने होइन देशलाई। देशलाई विकासको अभियान हामी लाग्नु जरुरी छ। विभिन्न स्वार्थहरू जोडिएका स्वार्थीहरुको गठबन्धन नभइ एउटा राष्ट्रिय शक्ति चाहिएको छ, उनले भने। लोक कल्याणकारी राज्यको अवधारणाअनुरुप जनतालाई सेवा सुविधा पुर्याउन जेष्ठ नागरिकलाई हेर्ने कुरामा होस्। महिलालाई हेर्ने कुरामा होस् अथवा बालबालिका, किशोर किशोरी, युवा र मजदुर किसानहरूको सम्बन्धमा हामीले कसरी काम गर्छौं भन्ने कुराहरुमा यहाँहरुले देख्नु भएकै हामीले घोषणा पत्र जारी गरेका छौं। यस निर्वाचनमा यस निर्वाचनमा ४० वटा काम ग्यारेन्टी भनेका छौं, उनले भने। जसले देशको राष्ट्रियता, सार्वभौम सत्ता, स्वाधीनता, स्वतन्त्रता, भौगोलिक अखण्डता आदि कुराको रक्षा गर्न सक्छ, उनले भने, देशको राष्ट्रिय हितको रक्षा गर्नसक्छ र स्वाभिमानलाई माथि उठाउन सक्छ। त्यस्तो राष्ट्रिय शक्ति चाहिएको उनले बताए। देशलाई विकासको अभियान हाँक्नसक्ने राष्ट्रिय शक्ति पनि चाहिएको उनले बताए। मेचीदेखि महाकालीसम्म एउटै गन्तव्य, एउटै नीति, एउटै कार्यक्रम बोकेरे विभिन्न क्षेत्रका विकासका कार्य अगाडि बढाउनसक्ने सुदृढ राष्ट्रिय शक्ति चाहिएको उनको भनाइ छ।"
गाँजालाई वैधानिक बनाउनुपर्छ : राजेन्द्र लिङ्देन,"हेटौंडा : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले कानुन संशोधन गरी गाँजालाई वैधानिक गराउनुपर्ने बताएका छन्। मकवानपुरको हेटौंडामा आयोजित चुनावी सभालाई सम्बोधन गर्दै अध्यक्ष लिङ्देनले गाँजालाई वैधानिक बनाएर सदुपयोग गर्नुपर्ने भन्दै राज्यले त्यसतर्फ ध्यान दिनुपर्ने बताए। नयाँ ढंगले सोच्नुपर्यो। नयाँ सोचका साथ अघि बढ्नुपर्यो। मकवानपुरको पश्चिमी क्षेत्रमा हेर्नुहोस् त, गाँजा कसरी फस्टाएको छ। त्यसलाई वैधानिक गराउनुपर्यो, सदुपयोग गर्नुपर्यो, उनले भने। नेपालमा उत्पादित गाँजालाई अन्तर्राष्ट्रिय बजारमा निर्यात गर्नसके देशको अर्थतन्त्र बलियो हुने उनले दाबी गरे। जनताले राप्रपालाई सरकारको नेतृत्व सुम्पिएमा भ्रष्टाचार न्युनीकरण र बेरोजगारी समस्याको समाधान गरिछाड्ने उनले दाबी गरे। लिङ्देनले सांसद्हरु सबै समानुपातिक हुनुपर्ने, सांसद् मन्त्री बन्न नपाउने, प्रत्यक्ष निर्वाचित प्रधानमन्त्रीको व्यवस्था निर्माण गर्नुपर्ने स्थानीय र संघ सरकारलाई बलियो बनाएर प्रदेशसभा खारेज गर्नुपर्ने धारणा व्यक्त गरे। मुलुकमा ३६ हजारभन्दा बढी जनप्रतिनिधि रहेको बताउँदै उनले जनताले ऋणको भारी बोकेर अब जनप्रतिनिधिलाई तलब भत्ता खुवाउन नसक्ने उल्लेख गरे। स्वास्थ्य, शिक्षा र न्यायमा जनताको निशुल्क पहुँच हुनुपर्ने उनको भनाइ छ। निर्वाचनको बेला मतदाताहरुले भावनामा नबगी कुनै त्रास वा प्रलोभनमा नपरी राम्रा उम्मेदवारलाई चुन्न सकेमात्रै हामीले चाहेको जस्तो परिवर्तन सम्भव हुने लिङ्देनले बताए। जुनसुकै पार्टीमा बस्नुहोस्। हामी दल बदल्नुहोस् भन्दैनौं। यसपटक मात्र मत बदलौं। अहिले भोट माग्न आएको छु। अर्को पटक हामीले गरेको कामले नै तपाईंलाई भोट दिन मन लाग्नेछ, उनले भने। कार्यक्रममा मकवानपुर प्रतिनिधिसभा क्षेत्र नम्वर १ का दिपकबहादुर सिंह, अभिनेत्री मनिषा कोइरालाललगायत राप्रपाका नेताहरुले चुनावी सभालाई सम्बोधन गरेका थिए।"
"निर्वाचन आयोगमा १४९ उजुरी, ११६ स्पष्टीकरण","काठमाडौं : निर्वाचन आयोगले आगामी मङ्सिर ४ गते हुने प्रतिनिधिसभा र प्रदेशसभा सदस्यको निर्वाचनका लागि कडाइका साथ प्रस्तुत भई निर्वाचन आचारसंहिता, २०७९ कार्यान्वयनमा ल्याएको ४८औँ दिनसम्ममा डेढ सय उजुरी परेका छन्। आयोगबाट गठित केन्द्रीय निर्वाचन अनुगमन समितिले केन्द्र र जिल्लास्तरमा संयन्त्र बनाई आचारसंहिताको कार्यान्वयन गर्दै आएको छ। दल र राजनीतिक दल तथा सम्बन्धित पक्ष आफैं सचेत र संयमित भएकाले विगतका निर्वाचनको तुलनामा यस पटक कमै मात्रामा उल्लङ्घनका घटना देखिएका छन्। गत असोज १२ गतेदेखि उक्त आचारसंहिता कार्यान्वयनमा आएको थियो भने कात्तिक १७ देखि मङ्सिर १ गतेसम्म दल र उम्मेदवारले आमसभा, कोणसभा, जुलुस र सञ्चारमाध्यमका माध्यमबाट प्रचारप्रसारका लागि निर्धारण गरेको थियो। मङ्सिर १ गते राति १२ बजेदेखि मतदानको दिनसम्म निर्वाचन प्रचारप्रसार निषेध (स्थिर अवधि) मानिनेछ। निर्वाचन आयुक्त रामप्रसाद भण्डारीले निर्वाचनलाई स्वच्छ, स्वतन्त्र, निष्पक्ष एवं भयरहित बनाउन कडाइका साथ आचारसंहिता कार्यान्वयन गर्नेगराउने निर्णय गर्दै आएको र त्यसका अनुगमन नियमितरूपमा भइरहेको बताए। उनका अनुसार हालसम्म विभिन्न माध्यमबाट १४९ वटा उजुरी परेका आवश्यक चाँजबुझ गरी ११६ वटा स्पष्टीकरण सोधिएकामा नौवटा घटनामा कारबाही, सचेत र निर्देशनसमेत गरी निर्णय भइसकेको छ। केन्द्रीय निर्वाचन अनुगमन समितिका संयोजक भण्डारीले स्पष्टीकरण सोधिएकामध्ये ३५ वटा घटनामा निर्णयका लागि आवश्यक कागजात र फाइलहरू तयार भइसकेकाले चाँडै किनारा लगाइनेछ। यसबीचमा उक्त केन्द्रीय समितिको दुईवटा बैठक सम्पन्न भएका छन्। राजनीतिक दल तथा उम्मेदवारबाट हुन सक्ने निर्वाचन आचारसंहिता उल्लङ्घन तथा निर्वाचन खर्चको हदबमोजिम कार्यान्वयनका सम्बन्धमा आफ्ना स्थानीय संरचना परिचालन गरी सूक्ष्म अनुगमन गर्न र सोको विवरण आयोगमा उपलब्ध गराउन नेपाल प्रहरी र राष्ट्रिय अनुसन्धान विभागलाई आयोगले यसअघि निर्देशन दिइसकेको छ। आचारसंहिता विपरीत कार्य गर्ने सरकारी कर्मचारी, प्राध्यापक, शिक्षक तथा अन्य सम्बद्ध व्यक्तिलाई तत्काल विभागीय कारबाही गर्न सम्बन्धित कार्यालयका प्रमुखलाई निर्देशन दिइएको छ। विभिन्न मन्त्रालयका सचिवहरू र सुरक्षा निकायका प्रतिनिधि सहभागी समितिको आइतबारको बैठकले समितिको आजको बैठकले कसैलाई डर, त्रास, धाक, धम्की प्रलोभन दिनेजस्ता कार्य गरेको लगायतका क्रियाकलाप भएगरेको पाइएमा निगरानी राखी तत्काल जानकारी गराउने र कारबाही गर्नुपर्ने विषयमा कारबाही प्रारम्भ गर्न जिल्ला आचारसंहिता अनुगमन समिति, निर्वाचन अधिकृत र अनुगमन अधिकृतलाई निर्देशन दिएको छ। जिल्ला आचारसंहिता अनुगमन समितिले आफैँ स्पष्टीकरण र कारबाही गरेका विवरणहरू भने आयोगले तयार गरिसकेको छैन। आयोगले कडाइका साथ निर्वाचन आचारसंहिता कार्यान्वयन गर्न सबै जिल्लाका निर्वाचन आचारसंहिता अनुगमन अधिकृत (कोष तथा लेखा नियन्त्रक कार्यालयका प्रमुख) लाई निर्वाचन आचारसंहिता, २०७९ को दफा १३ को उपदफा (२) मा सो दफाको उपदफा (१) को खण्ड (ज) विपरीत कसैको निजी घरजग्गामा वा सार्वजनिक भवन, सार्वजनिक उद्यान, सडकका पोल वा कुनै पनि सार्वजनिक स्थानमा दलको झण्डा, दल वा उम्मेदवारको निर्वाचन चिह्न राखेमा सम्बन्धित निर्वाचन क्षेत्रको सम्बन्धित उम्मेदवारले राखेको मानी कारबाही हुने स्पष्ट व्यवस्था भएको स्मरण गराउँदै आएको छ। निर्वाचन आचारसंहिता तथा निर्वाचन (कसुर र सजाय) ऐन, २०७३ विपरीत त्यस्तो प्रचार सामग्री राखिएको, भित्तेलेखन गरिएको, तुलब्यानर टाँगिएको, डिजिटल डिस्प्ले गरिएको, पर्चा टाँसिएको अवस्थामा सम्बन्धित उम्मेदवारलाई स्पष्टीकरण सोधी २४ घण्टाभित्र त्यस्तो सामग्री हटाउन वा त्यस्तो स्थान दुरुस्त गर्न लगाउने र सो बमोजिम नगरेमा निजलाई निर्वाचन आयोग ऐन, २०७३ को दफा २३ को उपदफा (३) वा (४) बमोजिम जरिवाना गर्ने तथा उम्मेदवारी रद्द गर्ने कारबाही किन नगर्ने भनी स्पष्टीकरण सोधी कारबाहीका लागि सिफारिससाथ आयोगमा लेखी पठाउन पनि आयोगले निर्देशन दिएको छ। रासस"
घट्यो पेट्रोलियम पदार्थको खपत,"काठमाडौं : पछिल्लो समय पेट्रोलियम पदार्थको खपतमा कमी आउन थालेको छ। नेपाल आयल निगमले गत आर्थिक वर्षको तुलनामा चालु आवमा पेट्रोलियम पदार्थका खपतमा कम भएको जानकारी दिएको छ। यसअघि चाडपर्व तथा निर्वाचनका समयमा पेट्रोलियम पदार्थको खपतमा वृद्धि हुने भए पनि आसन्न निर्वाचन नजिकिए पनि पेट्रोलियम पदार्थको खपतमा वृद्धि हुन नसकेको निगमका प्रवक्ता विनितमणि उपाध्यायले जानकारी दिए। उनका अनुसार गत वर्षको कात्तिक महिनाको तुलनामा चालु वर्षको कात्तिक महिनामा पेट्रोल तथा डिजेलको खपतमा ठूलो परिमाणमा कमी आएको छ। २०७८ को कात्तिक २३ गतेसम्म (कात्तिक महिना) ६३ हजार ३१५ किलोलिटर पेट्रोल र एक लाख ३५ हजार आठ सय १२ किलोलिटर डिजेलको खपत भएको थियो। जबकी २०७९ को कात्तिक २३ गतेसम्म ४४ हजार पाँच सय १३ किलोलिटर पेट्रोल र ७८ हजार चार सय २६ किलोलिटर मात्रै डिजेल खपत भएको छ। तरलता अभाव तथा विकास निर्माणको सिजन नहुँदा निर्माणका काम ठप्प हुँदा, तेलको मूल्यमा वृद्धि, नेपाल र भारतको तुलनामा पछिल्लो समय नेपाली बजारमा तेलको मूल्य धेरै हुँदा खपत घटेको हो। ट्याङ्कर चालकले भारतमै तेल हाल्दा, सीमा नजिक हुनले भारतमै पेट्रोलियम पदार्थको खरिद गर्दा खपतमा कमी आएको हुनसक्ने निगमको अनुमान छ।"
"हजुरआमा संघ र नातिनी प्रदेशमा उम्मेदवार, एकसाथ मत माग्न घरदैलोमा","जोमसोम : मुस्ताङमा नातिनी र हजुरआमा सँगैसँगै जनतासँग मतमाग्न घरदैलो अभियानमा जुटेका छन्। मुस्ताङको वारागुङ मुक्तिक्षेत्र४ कागबेनी घर भएकी नातिनी २८ वर्षीया कर्म डोल्कर गुरुङ र उनकी ७० वर्षीया हजुआमा धोचिङ सँगैसँगै चुनाव प्रसारमा खटिएका छन्। कर्म राष्ट्रिय प्रजातन्त्र पार्टी नेपालको तर्फबाट मुस्ताङ जिल्ला प्रदेश 'ख'बाट उम्मेदवार बनेकी हुन्। उनकी हजुरआमा धोचिङ सोही पार्टीबाट प्रतिनिधिसभा समानुपातिकतर्फ बनेकी छिन्। दुवैले मत माग्दै घरदैलो अभियानलाई तीव्रता दिएका हुन्। 'म प्रदेशको प्रत्यक्षमा उठेको छु, हजुरआमा प्रतिनिधिसभाको समानुपातिक उम्मेदवार हुनुहुन्छ, उनले भनिन्, हामी दुवै सँगैसँगै घरदैलो गर्न हिँडेका छौं।' नातिनी ढोल्करले मुस्ताङको प्रदेश 'ख' अन्तर्गत वारागुङ मुक्तिक्षेत्रको प्राय सबै गाउँमा घरदैलो सम्पन्न गरेको र घरपझोङ गाउँपालिकामा पनि जनताको घरघरमा पुगेर मत माग्ने काम भइरहेको बताइन्। मुस्ताङमा चार राजनीतिक दलका ९ जना उम्मेदवारले प्रतिनिधि र प्रदेशसभामा चुनावी प्रतिस्पर्धा गर्दैछन्। राप्रपा नेपालकी प्रदेश 'ख' उम्मेदवार ढोल्कर प्रत्यक्षतर्फ मुस्ताङमै एक्ली महिला उम्मेदवार हुन्। जनताको घरदैलो अभियानमा व्यस्त रहेकी राप्रपा नेपालकी उम्मेदवार ढोल्करले मुस्ताङी जनताले महिलाहरूलाई उच्चसम्मान गर्दै आफ्नो मत जाहेर गर्ने विश्वास व्यक्त गरिन्। उनले देशको भविष्य निर्माण र जनताप्रतिको उत्तरदायित्व युवा पंक्तिको काँधमा आइपुगेका उल्लेख गर्दै मुस्ताङको पञ्च वर्षीय कार्ययोजना र रणनीतिको नयाँ भिजन बोकेर जनता समक्ष प्रस्तुत भएको बताइन्। हजुरआमा धोचिङले मुस्ताङमा मतदाताको घरदैलो जाँदा जनताबाट राम्रो प्रतिक्रिया आएको र जनताले राप्रपा नेपाललाई जिताउने दावी गरिन्। ढोल्कर ब्याचलर अफ साइन्स इन बटेनी विषयमा ब्याचलरसम्मको अध्ययन पूरा गरिसकेकी छिन्।"
देशको विकासका लागि शीर्ष नेता हार्नुपर्छ: डाकेसी (भिडियो),"काठमाडौं: प्राडा गोविन्द केसीले आगामी निर्वाचनलाई जिम्मेवारीपूवर्क अवसरका रुपमा प्रयोग गर्न आग्रह गरेका छन् । काठमाडौंमा पत्रकार सम्मेलन गर्दै केसीले यसअघिका निर्वाचनबाट राज्य सञ्चालनमा आएका शीर्ष दल असफल भइसकेको बताए । उनले अबको निर्वाचनलाई जिम्मेवारीपूवर्क अवसरका रुपमा प्रयोग गर्न आग्रह गरे । उनले अघिल्लो चुनावको जस्तो गल्ती नदोहोर्याउन आग्रह गर्दै अब वैदशिक रोजगारीमा रहने युवाको मताधिकार सुनिश्चित गर्न माग गरे । शीर्ष नेताले राजनीतिलाई भ्रष्टीकरण र अपराधीकरण गरेको केसीको आरोप छ। शीर्ष नेताले भ्रष्टाचार, अपराध, अक्षमता र तानाशाही प्रवृत्ति भएकालाई चुनावमा उम्मेदवार बनाएर इमान्दारिताको राजनीति गर्नेहरुलाई पाखा लगाएको केसीको भनाइ छ । पुरानै नेताका कारण देश विगत पाँच वर्षमा दशौँ वर्ष पछाडि धकेलिएको आरोप लगाए । नेताको गलत सोचाईले मुलुक भ्रष्टाचार र लुटतन्त्र संस्थागत भएर चरम सीमामा पुगेकाले नै आर्थिक प्रगति हुन नसकेको केसीले बताए । भिडियोसहित"
पैसाको राजनीति हावी हुँदै गएकोमा चिन्ता,"काठमाडौं : पैसाको राजनीति हावी हुँदै गएको भन्दै सरोकारवालाले चिन्ता व्यक्त गरेका छन्। काठमाडौं स्कुल अफ ल भक्तपुरले वर्तमान निर्वाचन प्रणालीलाई मितव्ययी र पारदर्शी बनाउन चाल्नुपर्ने कदमहरू विषयमा सोमबार राजधानीमा गरेको अन्तरक्रिया कार्यक्रममा सहभागी वक्ताहरूले अहिलेको मुख्य समस्या नै पैसावालहरूबाट राजनीतिक कसरी जोगाउने भन्ने चिन्ता रहेको बताए। टिकट पाउनदेखि जित्नसम्म पैसा चाहिने भएपछि पैसा नभएकाले उम्मेदबार हुनेसम्म कल्पना गर्न छोड्नुपर्ने भएकोले राजनीति पैसा भएका अपराधीहरूलाई सुम्पनुपर्ने अवस्था आएको उनीहरूको भनाइ थियो। पूर्व निर्वाचन आयुक्त भोजराज पोखरेलले निर्वाचन खर्चमा वृद्धि नै निर्वाचनको अहिलेको मुख्य चुनौती रहेको बताए। पैसाकै कारण निर्वाचन हार समेत हुनसक्ने भएकाले राजनीतिक दलहरूले चुनावमा पैसा खर्च गर्ने गरेको उनले जनाए। निर्वाचनमा उम्मेदवारहरूले दिएको खर्चको विवरण ९० प्रतिशतको झूट नै हुन्छ, उनले भने, उनीहरूले निर्वाचन आयोगले तोकेको सीमाभन्दा बढी नै खर्च गरेका हुन्छन्। पूर्व निर्वाचन आयुक्त पोखरेलले निर्वाचनमा नो भोटको व्यवस्था हुनुपर्ने पनि सुझाए। नो भोटको व्यवस्था भए जनताले पार्टीहरूले पैसावाल मानिसलाई मात्रै उम्मेदवारी बनाएमा नो भोट गर्न सकिने उनको भनाई थियो। यसले गर्दा राजनीतिक दललाई पैसावाल नभई इमान्दार उम्मेदवारी उठाउन दवाव पर्ने उनको भनाइ थियो। पूर्व अर्थ सचिव शिशिर ढुंगानाले निर्वाचनै पिच्छे निर्वाचन खर्च बढ्दै गएको भनी चिन्ता व्यक्त गरे। उनले यसले राजनीति र त्यसपछि लोकतन्त्रप्रति नै वितृष्णा जोगाउने चिन्ता रहेको उनले बताए। जसरी पनि चुनाव जित्न जति पनि पैसा खर्च गर्ने अनि चुनाव खर्चका लागि व्यापारी वा अन्यसँग पैसा चन्दा माग्दा जितेपछि जनताको होइन। चन्दावालको इच्छाअनुसार काम गर्नुपर्ने बाध्यता आइपर्ने उनको भनाइ थियो। यस हिसावले विजयी उम्मेदवार जनताप्रति नभई चन्दादाताको रुचि अनुसार काम गर्नुपर्ने बाध्य हुने उनले बताए। यही कारण चुनेर पठाउने जनतामा वितृष्णा पैदा हुने उनले बताए।"
कांग्रेस निर्वाचन परिचालन समितिमा दुई सदस्य थप,"काठमाडौं : नेपाली कांग्रेसका सभापति शेरबहादुर देउवाले प्रतिनिधिसभा र प्रदेशसभा सदस्यनिर्वाचन२०७९, केन्द्रीय परिचालन समितिमा दुई सदस्य थप गरेका छन्। सभापति देउवाले समितिमा चण्डेश्वर वैद्य, काठमाडौं र केशर रोकाय, सुर्खेतलाई नियुक्त गरेको पार्टीका मुख्य सचिव कृष्णप्रसाद पौडेलले आज जारी गरेको विज्ञप्तिमा उल्लेख छ। नेपाली कांग्रेसको विधान, २०१७ (संशोधन सहित) बमोजिम केन्द्रीय कार्यसमितिका सदस्य एवं पूर्वउपसभापति गोपालमान श्रेष्ठको संयोजकत्वमा गठन भएको समितिमा आज दुई सदस्य थप गरिएको हो।"
नुवाकोटको दुई मतदान केन्द्रमा महिला कर्मचारी मात्र,"नुवाकोट : आसन्न प्रतिनिधिसभा र प्रदेशसभा निर्वाचनको मिति नजिकिँदै जाँदा नुवाकोटमा निर्वाचनको तयारी अन्तिम चरणमा पुगेको छ। क्षेत्रमा रहेका निर्वाचन अधिकृतहरूको कार्यालयमा मतदान सामग्रीहरू पठाउने कार्य सकिएको छ। नुवाकोटमा एक मतदान केन्द्रमा मतदान अधिकृत, सहायक मतदान अधिकृत, सहायक कर्मचारी तथा सहयोगी कर्मचारीसमेत आठ जना कर्मचारी खटाइएको छ। नुवाकोटमा दुईवटा मतदान केन्द्र महिलामैत्री बनाइएको छ। दुवै क्षेत्रमा एकएक वटा मतदान केन्द्र छनौट गरी महिलामैत्री बनाइएको जिल्ला निर्वाचन अधिकारी जयप्रसाद गौतमले जानकारी दिए। क्षेत्र नं १ को पन्चकन्या गाउँपालिकाको इन्द्रायणी मावि 'क' तथा क्षेत्र नं २ को नुवाकोट आदर्श बहुमुखी क्याम्पस 'ख' मतदान केन्द्र महिलामैत्री बनाइएको छ। ती केन्द्रहरूमा मतदान अधिकृत, सहायक मतदान अधिकृत, सहायक कर्मचारी तथा सहयोगी कर्मचारीसमेत आठै जना कर्मचारी तथा सुरक्षाकर्मीहरूसमेत महिला नै खटाइएको छ। मतदानका लागि आवस्यक ५८ प्रकारका सामग्रीको प्याकिङ कार्य सम्पन्न भइसकेको छ। क्षेत्र नं १ को लागि खरानीटारस्थित निर्वाचन अधिकृतको कार्यालयमा मतदान सामग्रीहरू पठाइएको जिल्ला निर्वाचन अधिकारी जयप्रसाद गौतमले वताए।"
गठबन्धनले अर्थतन्त्र ध्वस्त पार्यो : ओली,"काठमाडौं : एमाले अध्यक्ष केपी शर्मा ओलीले गठबन्धन देशका लागि अभिसाप भएको बताएका छन् । चितवनमा आयोजित चुनावी सभालाई सम्बोधन गर्दै अध्यक्ष ओलीले गठबन्धन देश र जनताको लागि अभिसाप भएको बताएका हुन् । ओलीले भने, राणा शासन, राजतन्त्र जनताले फाले । गठबन्धन पनि जनताले फाल्छन् । यो गठबन्धन देशका लागि अभिसाप हो । ओलीले देशको अर्थतन्त्र ध्वस्त भएको बताए । ओलीले भने, 'बैंकसँग पैंसा छैन । व्याजदर बढेको बढ्यै छ । गठबन्धनले अर्थतन्त्र ध्वस्त पारेको छ । ओलीले एमालेसँग दुस्मनी गर्ने जुनसुकै पार्टी सिद्धिने बताए । ओलीले भने, एमालेले सुरु गर्ने हो अरुले कुरा गर्ने हो । जे काम गर्छ एमालेले गर्छ । अरुले त कुरा मात्रै गर्ने हो । ओलीले भने, गठबन्धनले गुण्डागर्दी गर्यो । गाडी तोडफोड गर्दै हिड्याँछन् । निर्वाचनमा सबैले शान्तिपूर्वक सहभागी हुने वातावरण हुनुपर्छ ।'"
महोत्तरी १ मा लक्ष्मीको उद्घोष माओवादी किल्ला तोड्छौं,"बर्दिबास : महोत्तरी१ मा नेकपा एमालेका प्रतिनिधिसभा सदस्य उम्मेदवार लक्ष्मी महतो खरोरूपमा प्रस्तुत हुने एक परिवर्तनको सम्बाहकका रूपमा परिचित छन्। क्रान्तिकारी स्वभावका उनी यहीँ क्षेत्रबाट दोस्रोपटक प्रतिनिधिसभाको उम्मेदवार बनेका हुन्। पूर्व प्रधानपञ्चसमेत रहेका महतोको उम्मेदवारीले लागातार तीनपटक चुनाव जितिसकेका माओवादी केन्द्रका नेता गिरिराजमणि पोखरेललाई पाँच दलीय गठबन्धनको बिँडो थाम्न हम्मे परेको छ। उनै महतोको भित्रि कथा धेरैलाई थाहा छैन। तत्कालीन निगौल गाविसमा ५८ वर्षीय महतो समान्य किसान परिवारमा जन्मिए। उनका बुबा रामचन्द्र महतो र आमा निर्सी देवी खेतीपाती गरेर गुजारा गर्थे। पाँच दाजुबहिनीमध्ये उनी साइला हुन्। उनलाई धेरैले ग्रामीण भेगमा मुखियाजी भनेर चिन्छन्। क्रान्तिकारी स्वभाव र मुखियाजीबाट महतो चिनिनुका कारण भने रोचक छन्। निगौलस्थित त्रिभुवन उच्च माध्यमिक विद्यालयमा कक्षा ५ सम्म उनी प्रथम स्थान ल्याउँथे। तर उनलाई सुरुमा धेरैले हेप्थे। शोषण गर्थे। १० कक्षामा पुग्दासम्म त्यसै कारण पढाइप्रति उनको रुची घट्यो। म कक्षामा पहिले आउँदा पनि पहिलो डेस्कमा बस्न दिँदैनथ्यो। शोषण गरिन्थ्यो। मेरो किताब पछाडि राखदिन्थ्यो। त्यसैका लागि झगडा पर्थ्यो, लडाइँ हुन्थ्यो। त्यहीँ लडाइँले मलाई क्रान्तिकारी बन्न मजबुर गर्यो, पुराना दिन सम्झिदै उनले भने। ८ कक्षामा पढ्दासम्म त राम्रो पढेर सरकारी जागिर खानुपर्ने सोच भए पनि विभेदले भने उनको त्यो सपना अधुरै रह्यो। उनले पढाई छोडेर खेतीपातीमै आमाबुबालाई सघाउन थाले। लडाकु स्वभाव हुनुका पछाडि महतोको अर्को कथा पनि छ। १२ वर्षकै उमेरमा उनी कुस्ती खेल्न सुरु गरेका थिए। त्यहीँ बेला मैले आफूभन्दा १० गुणा बढी तागत भएका पहलवानसित कुस्ती खेलेँ। मेरो खेल्ने तरिका केही फरक थियो। टाउकोमा टाउको बजारेर उनीहरूलाई हराउँथे। त्यहीँबाट मेरो आत्मबल बढ्यो र लडाकु स्वभावको भए, उनले भने, नेताजी सुवासचन्द्र बोसलाई म फलो गर्थे। टिभी च्यानलमा उनको विचार सिद्धान्त देखेर प्रभावित भएको थिएँ। ७ घण्टा साइकल चढेर भगत सिंह, सुकदेव सिंह, राजगुरुलगायतका क्रान्तिकारी नेताबारेमा बनेको फिल्म हेर्न सितामढी जान्थे। परिवारमा तीन छोरीको बिहेवारी र राम्रो पढाई लेखाई खेतीपातीले भविष्य राम्रो हुने सम्भावना देखेनन्। आर्थिकरूपले बलियो हुनुपर्छ भन्ने सोचका साथ अघि बढे। जनकपुरधामका मारवाडीबाट प्रभावित भएर व्यापार सुरु गरे। २०४९ सालमा आफ्नै गाउँ निगौलमा इट्टाभट्टा सञ्चालनमा ल्याए। त्यतिबेला पैसा नहुँदा पनि इमान्दारिता देखेर साथीभाइले आर्थिक सहयोग गरेका थिए। अढाई सय गरिब परिवारलाई रोजगारी उपलब्ध गराए। सुरुवाती दिनमा व्यापारमा घाटा लाग्यो। जग्गा बेचेर घाटा व्यवस्थापन गरे। कक्षा १० मै पढ्दा नेपाल विद्यार्थी संघ (नेविसंघ) मा आबद्ध भएका उनी विस्तारै राजनीतिमा पनि सक्रिय भए। गाउँ गाउँमा भइरहेको दमन शोषण हेर्न नसकेर राजीतिमा सक्रिय भएको उनले सुनाए। २०४८ सालको प्रजातान्त्रिक आन्दोलनमा उनले सक्रिय भूमिका निर्वाह पनि गरे। कांग्रेसमा सक्रिय हुँदाहुँदै २०५४ सालको स्थानीय निर्वाचनमा पनि टिकट पाएनन्। समर्थकले उनैलाई चुनाव लड्न दबाब दिए। गाउँमा विकास चाहिएको थियो। सडक बाटोको सबैभन्दा ठूलो समस्या थियो। समाजमा अन्याय र अत्याचार पनि उत्कर्षमा थियो। त्यसैले क्रान्तिकारी व्यक्तिलाई राजनीतिमा ल्याउनुपर्छ जनताको माग थियो, उनले भने, बच्चैदेखि मेरो स्वभाव बुझेकाहरूले मलाई जबर्जस्ती उम्मेदवारी दिन लगाए। सबैले भन्थे सुधार लक्ष्मीबाट मात्र सम्भव छ। त्यो बेला गाउँका नेताहरूले झगडा लगाएर गाउँमा पञ्चायती गर्थे। गरिब र उत्पीडितलाई विभेद् गर्यो। प्रशासनले त्यतीबेला पैसा खान्थे दुबैतर्फबाट पीडित थिए। खरो र सत्य बोल्ने हुँदा कांग्रेसले टिकट नदिएको उनी सम्झिन्छन्। यसले खरो र साँचो बोलदिन्छ। जो छलकपटक गर्छ उसैले मात्र राजनीति गर्न सक्छ नेताहरूको बुझाइ थियो। स्वतन्त्रबाट चुनाव लड्दा महतोले कांग्रेस, एमाले र राप्रपाका बलिया उम्मेदवारलाई हराए। बहुमत नहुँदा पनि गाविसमा उनले पाँच वर्षे कार्यकालमा ऐतिहासिक काम गरेको स्थानीयहरू बताउँछन्। २०५६ सालमा जिल्ला विकास समितिले जिल्लाको ७६ गाविसमध्ये निगौल उत्कृष्ट पालिका चुनिए। महतोको त्यो बेला न्याय र किसानका लागि गरेको कामको चर्चा अझै हुने गरेको छ। उनले भारतको पञ्जाब राज्यमाजस्तै कृषि सडकमा जोड दिए। झण्डै २० वटा कृषि सडक बनाए। त्यतिबेला उनले गरेको न्यायका कारण पनि उनी चर्चित थिए। न कसैसँग डराउँथे, न झुक्थे न बदनामीकै डर हुन्थ्यो। सत्य र न्ययायको अनुयायी बताउने महतोलाई त्यसै कारण क्रूर पनि कतिपयले भन्थे। त्यतिबेला गाविसमा शासन गर्दा राजाजस्तै मेरो नीति थियो। शान्ति सुरक्षा, न्याय र विकास प्राथमिकतामा थियो। न्याय गर्दा अलि क्रूर बन्नुपर्छ। आफ्नो, विरानो र ठूलोमान्छे ठानेर कसैलाई छुट दिइन्। त्यसैले केहीले मलाई तानाशाह पनि भन्न भ्याए, उनले थपे। त्यतिबेला भ्रष्टाचार रोक्न पनि जुक्ति लगाएका थिए। अग्रिम विकास गरेर उनले भ्रष्टाचारमा हदसम्म नियन्त्रण गरेका थिए। अग्रिम विकास निर्माणका काम गर्थे। पैसा नभएपछि बाँडफाडका लागि लडाइ हुने कुरै भएन। पहिल्यै उधारो काम गराउँथे बजेट आएपछि ती उधारो चुक्ता गर्थे। त्यसमै सबै पैसा खर्च हुन्थ्यो। अनि कसरी घुस खान्छ मान्छेले, महतोले थपे। पछि हुँदाहुँदै उनी दानका लागि पनि चर्चामा आइरहे। जो पढ्न चाहन्थे, उपचारमा समस्या हुन्थ्यो उनीहरूमध्ये कयौंलाई उधार गरेर पढाई र उपचार गराइदिएको उदाहरण छ। दान र इमान्दार राजनीतिका कारण उनको आयस्रोत कम हुँदै गयो। २०५८ सालतीर बैंकले उनको जग्गा नै लिलाम गर्यो। पछि उनका छोराले व्यवसाय सम्हाल्न थाले। उनले गरिब विपन्न र समाजलाई परेको बेला आर्थिक सहयोग गर्नबाट कहिल्यै पछि परेनन्। झण्डै डेढ दर्जन सार्वजनिक दलान, मन्दिर, विद्यालयलगायतका भौतिक संरचना निर्माणमा आर्थिक सहयोग गरेको विवरण रहेको उनका छोरा मनोजले सुनाए। हुँदाहुँदै २०७२ सालमा मधेसका एजेण्डासहित मधेस आन्दोलन भयो। उनी आन्दोलनमा दिनरात खटे। त्यसै क्रममा असई थमन विक हत्या प्रकरणमा उनको नाम पनि मुछियो। ती मुद्दा झुटो रहेको र राज्यले जबर्जस्ती फसाउन खोजेको महतोको दाबी छ। त्यसअघि महतोले २०७० सालको चुनावमा यहीँ क्षेत्रबाट आफ्नी श्रीमती राजकुमारी देवीलाई तत्कालीन सदभावना पार्टीबाट चुनाव लड्न सहयोग गरे। तर उनी पराजित भइन्। म जहिल्यै सत्यका लागि लडिरहन्छु। कहीँकतै मेरो हत्या भयो भने रामकुमारीले सत्यका लागि लड्नुपर्छ भनेर उनलाई चुनाव लडाए। झाँसीकी रानी सिरियल देखेपछि श्रीमतीलाई पनि राजनीतिमा आएर क्रान्ति गर्न मन लागेको थियो, उनले भने। त्यतिबेला पराजित भएकी राजकुमारी २०७४ सालको स्थानीय निर्वाचनमा गौशाला नगरपालिकाको उममेयरमा लडिन् तर दोस्रो पटक पराजय बेहोरिन्। गत स्थानीय तहको निर्वाचनमा भने उनका छोरा डा दीपेन्द्र महतो नगरपालिकाको मेयरमा विजयी भए। प्रतिनिधिसभा र प्रदेशसभाको निर्वाचन नजिकिएपछि लक्ष्मी उम्मेदवारी दिने तरखरमा थिए। महतोको लोकप्रियताकै कारण नेकपा एमालेले उनलाई टिकट दिएर उम्मेदवार बनाउन तयार भयो। मधेस केन्द्रित दलहरू विचारको राजनीति छोडिसकेपछि आफू एमाले प्रवेश गरेर यहाँका उत्पीडित र गरिब जनताका लागि उम्मेदवारी दिएको उनको भनाइ छ। गिरिराजमणि पोखरलेले १५ वर्ष यहाँबाट जितेर पटकपटक मन्त्री भए तर गरिबका लागि केही गर्न सकेनन्। हरहिसाब पनि दिएनन्। त्यसैले यहाँका जनताका लागि काम गर्न पार्टीले मलाई उम्मेदवार बनाएको छ, उनले थपे।"
सधैंको आश्वासन लालपुर्जा,"बागमती : पूर्वी मकवानपुरको प्रमुख व्यापारिक केन्द्र फापरबारी बजार सुनसान छ। एक दशकअघिसम्म यो बजारमा दैनिक हजारौंको भीड लाग्थ्यो। ललितपुर, सिन्धुली, काभ्रेका स्थानीय प्रत्येक दिन पूर्वक्षितिजबाट सूर्यको रातो किरणसँगै फापरबारी बजार झर्थे। तर, अहिले बजारको रौनकता घटेको छ। सिन्धुली, काभ्रे र ललितपुरका पूर्वी मकवानपुरसँग सिमाना जोडिएका गाउँबाट किनमेलका लागि फापरबारी बजार धाउनेहरू शून्यमा झरेका छन्। साबिक फापरबारी बजारकै स्थानीय पनि मदन भण्डारी लोकमार्ग बनेसँगै डेढ घण्टामा किनमेलको लागि हेटौंडा पुग्छन्। यो बजारमा आजभोलि दैनिक विभिन्न पार्टीका उम्मेदवारहरू पुग्छन्, मत माग्छन्। तर, स्थानीयमा उत्साह छैन। पटकपटक नेतृत्वको झुटो आश्वासनबाट लुटिएका स्थानीयहरू निराश छन्। दुई शताब्दी पुरानो बागमती गाउँपालिका६ स्थित फापरबारी बजारले आफ्नो पुरानौ रौनकता गुमाएको छ। विगत ४ दशकदेखि आफ्नै नेतृत्वबाट लुटिँदै आएका उनीहरूलाई निर्वाचनमा प्रत्येक उम्मेदवार दिने एउटै आश्वासन हो, लालपुर्जा। स्थानीयहरूलाई लालपुर्जासँगै बजारको रौनकता फर्काउने चिन्ता पनि थपिएको छ। लालपुर्जाको आसमा पटकपटक मतदान गरेका पुरानो पुस्ता पुर्खौंदेखि बसोबास गर्दै आएको जमिनको लालपुर्जा देख्न नपाई प्रकृतिको गतिसँग अघि बढिसके। नेताहरूको एजेण्डा फेरिएको छैन। निर्वाचित प्रतिनिधिहरूले उनीहरूको मतको गुन तिर्न सकेका छैनन्, बागमती गाउँपालिका६ का वडाध्यक्ष टेकबहादुर डिम्डुङले भने, हाम्रो मुख्य समस्या भनेको नै लालपुर्जा हो। बागमती र बकैयाका ७० प्रतिशत स्थानीयले वर्षौंदेखि हकभोक गर्दै आएको जमिनको लालपुर्जा छैन। म आएर यो बजारमा आएर ब्यापार गर्न थालेको नै तीन दशक भइसक्यो। तर, पनि अहिलेम्म नेताहरूले लालपुर्जा दिलाउन सकेको छैन, स्थानीय होटल व्यवसायी वीरबहादुर साहले भने, अहिले त बजारको रौनक पनि छैन। व्यापार नभएर धेरै व्यापारी विस्थापित भइसके। फापरबारी खोलामा बन्दै गरेको पक्की पुल निर्माण सम्पन्न भएपछि भने बजारको रौनकता फर्कने स्थानीयको अपेक्षा छ। बागमती९ बेतिनीस्थित लिती गाउँमा पनि प्रतिनिधिसभा र प्रदेशसभा सदस्यका उम्मेदवारहरूको पोस्टर र झण्डाले रंगिएको छ। गाउँबीचमा रहेको चौतारीमा दैनिकजसो एउटा पार्टीको कार्यक्रम टुट्दैन। देशमा शासन सत्ता फेरिएको छ। समय फेरिएको छ। वरपरको परिवेश फेरिएको छ। तर, उनीहरू चार दशकदेखि एउटै मुद्दासँग मत साटिरहेका छन्। यहाँका स्थानीयले चार दशकमा विभिन्न पार्टीका आधा दर्जन बढी सांसद चुने। बदलामा उनीहरूले हकभोग गर्दै आएको जमिनको लालपुर्जा मागेका थिए। उम्मेदवारहरू पुनः यो निर्वाचनका लागि लालपुर्जाको आस देखाउँदै मकवानपुरको बागमती र बकैयाका बस्तीमा डुलिरहेका छन्। अलेली बैंकबाट पैसा निकालेर काम गर्न पनि लालपुर्जा छैन, लितीका ६५ वर्षीय रामबहादुर जर्घा मगरले दुखेसो पोखे, लालपुर्जा नहेरी यो जुनी जाला जस्तो छ। लालपुर्जाका लागि दुई दशकदेखि बागमती६ फापरबारीका अम्बर लामा हेटौंडा धाइरहेका छन्। सुकुमबासी समस्या समाधान आयोगमा जग्गा दर्ताको निवेदन दिएका उनले बाजेको पालामा नापी भएको जग्गाको लालपुर्जा हालसम्म पनि निकाल्न नसकेको गुनासो गरे। दुई पालिकाको गरी करिब ५ हजार परिवारले नापी भएको जग्गाको लालपुर्जा नपाएको अनुमान छ। बागमती गाउँपालिकाले भने लालपुर्जा वितरणको काम थालेको जनाएको छ। हामीले गत वर्षमात्र चार परिवारलाई पुर्जा वितरण गरेर यो कामको थालनी गरिसकेका छौं। मेरो कार्यकालभित्र यो काम सकाउने लक्ष्य छ, बागमती गाउँपालिकाका अध्यक्ष सर्केस घलानले भने। डिना, थापा र सिंह मतदाता फकाउँदै प्रतिनिधिसभा मकवानपुर १ मा पर्ने यस क्षेत्रबाट वामलोकतान्त्रिक गठबन्धनबाट कांग्रेसकी सहमहामन्त्री महालक्ष्मी उपाध्याय डिना, नेकपा एमालेबाट राप्रपा नेपालका अध्यक्ष कमल थापा र राप्रपाबाट दीपकबहादुर सिंहसहित १० जना चुनावी प्रतिस्पर्धामा छन्। प्रदेशसभामा भने मकवानपुर १ (क) मा वामलोकतान्त्रिक गठबन्धनबाट माओवादी केन्द्रका प्रेमबहादुर पुलामी (छिन्तु) र एमालेबाट कमल विष्ट चुनावी मैदानमा छन्। उनीहरूले लालपुर्जा वितरण आफ्नो पहिला प्राथमिकता बताएका छन्। थापा २०३८ सालदेखि निर्वाचन लड्दै आएका छन्। उनले यसै क्षेत्रबाट २०५१ सालमा निर्वाचन जितेका थिए। तीनपटक निर्वाचन जितेका एमालेका कृष्ण दाहाल भने यो पटक निर्वाचनमा उम्मेदवार बनेनन्। डिना २०४८ सालबाट निर्वाचन लड्दै आएका छन्। सिंह २०५४ बाट निर्वाचन लड्दै आएका छन्।"
निर्वाचनमा खटिने मतदान अधिकृतलाई तालिम,"जाजरकोट : आगामी मंसिर ४ गते हुने प्रतिनिधिसभा तथा प्रदेशसभा सदस्यको निर्वाचनमा खटिने मतदान अधिकृत तथा सहायक मतदान अधिकृतलाई तालिम प्रदान गरिएको छ। निर्वाचनलाई निष्पक्ष तरिकाले सम्पन्न गर्न जिल्लामा एक सय ४३ मतदान अधिकृत र एक सय ४३ सहायक मतदान अधिकृतलाई एक दिने अभिमुखीकरण तालिम सञ्चालन गरिएको हो। निर्वाचन गराउने तरिका, निर्वाचनमा मतदान अधिकृत र सहायक मतदान अधिकृतको भूमिका लगायतका विषयमा मुख्य निर्वाचन अधिकृत केशव चपाईं, प्रमुख जिल्ला अधिकारी अञ्जन श्रेष्ठ र निमित्त जिल्ला निर्वाचन अधिकारी नवीन कठायतले प्रकाश पारेका थिए। शनिबार र आइतबार दुई दिन दुई समूहमा अभिमुखीकरण गरिएको हो। सात पालिका रहेको जाजरकोटमा एक सय ५३ मतदान केन्द्रमा एक हजार एक सय ४० कर्मचारी खटाइएको छ। निर्वाचनमा खटिने कर्मचारीलाई मंगलबार सामग्री बुझाइने छ। दुर्गम र विकटका निर्वाचनस्थल तर्फ बुधबार कर्मचारी पठाइने छ। सबै मतदान केन्द्रमा कार्तिक १ गते अनिवार्य रूपमा पुगि सक्नुपर्ने निमित्त जिल्ला निर्वाचन अधिकारी कठायतले बताए। निर्वाचनको सबै तयारी र कर्मचारी खटनपटनको काम समेत पूरा भएको मुख्य निर्वाचन अधिकृत चपाईंले बताए। जिल्लामा शान्ति सुरक्षा र निर्वाचन सुरक्षालाई मध्यनजर गरेर तीन किसिमको सुरक्षा व्यवस्था मिलाइएको प्रमुख जिल्ला अधिकारी श्रेष्ठले बताए। पहिलो घेरामा म्यादी प्रहरी र जनपद प्रहरी, दोस्रो घेरामा सशस्त्र प्रहरी र तेस्रो घेरामा नेपाली सेनालाई परिचालन गरिनेछ।"
स्याङ्जामा गठबन्धनका साझा प्रतिवद्धता,"स्याङ्जा : आसन्न निर्वाचन आउन ६ दिन बाँकी रहँदा स्याङ्जाका सत्ता गठबन्धनले साझा प्रतिवद्धता सार्वजनिक गरेका छन्। आगामी मङ्सिर ४ गते हुन लागिरहेको प्रतिनिधिसभा र प्रदेशसभा निर्वाचनलाई लक्षित गर्दै लोकतान्त्रिकवाम गठबन्धन स्याङ्जाका प्रमुखहरुले सामूहिक प्रतिबद्धता सार्वजनिक गरेका हुन्। नेपाली कांग्रेस, नेकपा माओवादी केन्द्र, नेकपा एकीकृत समाजवादी, राष्ट्रिय जनमोर्चा र नेपाल समाजवादी पार्टी स्याङ्जाका प्रमुखहरुसहितको बैठकले लोकतान्त्रिकवाम गठबन्धनकातर्फ साझा र सामूहिक प्रतिबद्धता गरेका हुन्। ग्रामीण क्षेत्रमा यातायातका पूर्वाधार गर्दै गुणस्तरीय पर्यटन ब्यावसाय विस्तार गर्ने, पर्यटनलाई समृद्धिको आधार बनाउने, कृषिमा आधुनिकीकरण तथा ब्यवसायीकरण गरी आत्मनिर्भर हुनुका साथै निर्यात गर्ने, जडिबुटीको ब्यवसायिक उत्पादन प्रशोधनमा जोड दिने, जनताको लगानी वृद्धि गरी ऊर्जा निर्यात गर्ने, शैक्षिक संस्थाहरको स्तरवृद्धि गरी बाहिरबाट समेत यहाँ उच्च शिक्षा हासिल गर्न आउने वातावरण निर्माण गर्ने, आधुनिक स्वास्थ्य सुविधा प्रत्येक पालिकामा पुर्याउने, खेलमैदान निर्माण गरी राष्ट्रिय तथा अन्तर्राष्ट्रिय खेलाडी उत्पादनमा जोड दिने रहेका छन्। त्यसैगरी सिद्धार्थ राजमार्गलाई दुई लेनमा स्तरोन्नतिका लागि पहल गर्ने, कालीगण्डकी, आँधीखोला, ज्याग्दीखोला, दरौंखोलामा आवश्यकताअनुसार हाइड्याम तथा करिडोरका लागि पहल गर्ने, स्याङ्जापोखरा सुरुङ मार्ग निर्माणका लागि पहल गर्ने, जिल्ला सदरमुकामबाट सबै पालिकाको केन्द्र जोड्ने सडकलाई बाह्रै महिना सञ्चालन हुनसक्ने गरी स्तरोन्नति गर्ने, पालिका केन्द्रलाई आर्थिक केन्द्रको रूपमा विकास गर्ने, गरिब तथा पिछडिएको वर्ग समुदायको उत्थानका लागि विशेष कार्यक्रम सञ्चालन गर्ने, महिला सशक्तिकरणका लागि महिला शिक्षा र रोजगारीमा जोड दिने प्रतिवद्धता छन्। दलित तथा जनजातिहरूलाई विशेष अवसर प्रदान गरी मूल प्रवाहीकरण गर्ने, ज्येष्ठ नागरिक, एकल महिला र अपाङ्गता भएका ब्यक्तिको जीवन सहज बनाउन विशेष ब्यवस्था गर्ने, बालबालिकाको चौतर्फी विकासमा जोड दिने, पिछडिएका स्थानहरूको विकासका लागि विशेष योजना कार्यान्वयनमा ल्याउने सामूहिक प्रण गरिएको संयुक्त विज्ञप्तिमा उल्लेख गरिएको छ। भ्रष्टाचारमुक्त तथा सुशासनयुक्त मानव विकास सूचाङ्कमा स्याङ्जालाई नमूना जिल्लाको रूपमा विकास गर्ने सङ्कल्पसहित लोकतान्त्रिकबाम गठबन्धन अगाडि बढेको विज्ञप्तिमा उल्लेख गरिएको छ। लोकतान्त्रिकवाम गठबन्धन सत्ता प्राप्तिका लागि नभई संविधानको रक्षा, जनताको बलिदानीपूर्ण संघर्षबाट प्राप्त गरेको समावेशी संघीय प्रजातान्त्रिक गणतनत्रको सुदृढीकरण, समावेशी, सहभागितात्मक तथा सन्तुलित विकास र गर्ने उल्लेख छ। स्याङ्जामा गठबन्धनको तर्फबाट प्रतिनिधिसभा तथा प्रदेशसभा सदस्यका लागि प्रस्तुत प्रत्यक्ष उम्मेदवारलाई पार्टी निर्णयअनुसार र समानुपातिकतर्फका उम्मेदवारलाई आआफ्नो पार्टीको चुनाव चिन्हमा मतदान गर्न पनि सामूहिक आह्वान गरिएको छ। नेपाली जनताको दशकौं लामो बलिदानीपूर्ण संघर्षबाट हासिल भएको उपलब्धीलाई संस्थागत गर्दै जनताको जीवनस्तर उकास्न, मुलुकको समृद्धिको यात्रालाई द्रूतता प्रदान गर्न र नेपालको शीर अन्तर्राष्ट्रिय जगतमा उचो राख्नका लागि पाँच दलीय गठबन्धन भएको जारी विज्ञप्तिमा उल्लेख छ।"
जिल्ला प्रशासन कार्यालय मकवानपुरले ५ दिन अत्यावश्यक सेवा मात्र प्रवाह गर्ने,"हेटौंडा : जिल्ला प्रशासन कार्यालय मकवानपुरले मंसिर १ देखि ५ गतेसम्म अत्यावश्यक बाहेकका अन्य सेवा प्रवाह नगर्ने जनाएको छ। आगामी मंसिर ४ गते हुने प्रतिनिधि सभा र प्रदेश सभाको निर्वाचनका लागि कार्यालयमा कार्यरत रहेका कर्मचारीहरू मतदान केन्द्रमा खटिएकाले अत्यावश्यक बाहेकका सेवा प्रवाह नहुने सहायक प्रमुख जिल्ला अधिकारी हरिदत्त कंडेलले जानकारी दिए। उनका अनुसार निर्वाचन अवधिभर शान्ति सुरक्षा तथा विपद् व्यवस्थापनलगायत अत्यावश्यक सेवा मात्रै प्रवाह गरिनेछ। त्यसबाहेक नागरिकता, राष्ट्रिय परिचयपत्र, पासपोर्ट र विभिन्न सिफारिस तथा अन्य सम्पूर्ण सेवाहरू प्रवाह नहुने जनाइएको छ। निर्वाचनलाई स्वच्छ, निस्पक्ष र भयरहित तवरबाट सम्पन्न गर्न आवश्यक सुरक्षाको प्रबन्ध मिलाइएको प्रमुख जिल्ला अधिकारी राजेन्द्रदेव पाण्डेले बताए। सामान्य, संवेदनशील र अति संवेदनशील मतदान केन्द्रको पहिचान गरी त्यहाँ आवश्यक सुरक्षाको प्रबन्ध मिलाइसकिएको उनले बताए। उनले निर्वाचनलाई कसरी निस्पक्ष बनाउने भन्ने सन्दर्भमा मुख्य निर्वाचन अधिकृत सुरक्षा निकायका प्रतिनिधिहरू, मतदान केन्द्रमा खटिने कर्मचारीहरू, नागरिक समाज, सञ्चार क्षेत्र र राजनीतिक दललगायतसँग छलफल तथा समन्वय भइरहेको बताए।"
प्रदीप पौडेलको घरदैलो अभियानमा जे देखियो (फोटोफिचर),काठमाडौं : काठमाडौं क्षेत्र नम्बर ५ बाट प्रतिनिधिसभा सदस्य पदमा उम्मेदवारी दिएका कांग्रेस नेता प्रदीप पौडेलले आफ्नो चुनावी प्रचारप्रसारलाई आक्रमक बनाएका छन्। टिकट पाएलगत्तै चुनावी प्रसारप्रसारमा लागेका नेता पौडेलले आफ्नो निर्वाचन क्षेत्रको विकास लागि नयाँ योजना अघि सारेका छन्। नेता पौडेलेले देश बनाउने नीतिको नेतृत्व अब काठमाडौं ५ ले गर्नुपर्ने धारणा राख्दै घरदैलो अभियानलाई तीव्र पारेका छन्। सत्ता गठबन्धनबाट उम्मेदवारी दिएका युवा नेता पौडेलले सोमबार लाजिम्पाटस्थित निल सरस्वति मन्दिरको दर्शन गर्दै सो क्षेत्रमा घरदैलो कार्यक्रममा निस्किए। प्रचारप्रसारको कार्यक्रम लिएर पौडेल बिहानदेखि बेलुकासम्म मतदातामाझ व्यस्त देखिन्छन् उनी नेता तथा कार्यकर्ताको साथमा मतदाताको घर घर पुगेर मत मागिरहेका छन्। आसन्न निर्वाचनमा उनको मुख्य प्रतिष्पर्धीका रुपमा एमालेबाट ईश्वर पोखरेल चुनावी मैदानमा छन्। पोखरेल २०७४ सालको प्रतिनिधिसभा निर्वाचनमा यही क्षेत्रबाट विजयी भएका थिए। उनले निकटतम प्रतिद्वन्द्वी नेपाली कांग्रेसका प्रकाशशरण महतभन्दा ९ हजार बढी मत ल्याएर विजय भएका थिए। पौडेल तनहुँमा नेकपा माओवादी केन्द्रकी आशा कोइरालासँग पराजित भएका थिए। यसपटकको निर्वाचनमा यो क्षेत्रबाट २८ उम्मेदवार प्रतिनिधिसभा सदस्यको भिडन्तमा छन्। १४ दलगत उम्मेदवार छन् भने १४ स्वतन्त्र उम्मेदवार चुनावी मैदानमा उत्रिएका छन्।
"कांग्रेसले निर्वाचन आयोगलाई भन्यो भोट माग्न पैंसा बाँडियो, अनुगमन गर्नुपर्यो","काठमाडौंः नेपाली कांग्रेसले निर्वाचन आचारसंहिता उल्लघंनका घटनाहरुको अनुगमन गर्न निर्वाचन आयोगलाई आग्रह गरेको छ । सोमबार पत्रकार सम्मेलन गर्दै कांग्रेस प्रवक्ता प्रकाशशरण महतले निर्वाचन आचारसंहिता उल्लघंनका घटनाहरुको अनुगमन गर्न आयोगलाई आग्रह गरे । महतले भने, एमालेबाट प्रलोभन दिने,संघ संस्थालाई प्रयोग गर्ने प्रवृत्ति भएको खबर पाएका छौं । निर्वाचन आचारसंहिता उल्लघंनका घटनाहरुको कडाइका साथ अनुगमन गर्नुहुन आयोगसमक्ष माग गर्छौं । महतले गफले मात्रै देश नबन्ने बताए । महतले भने, कुराले देश बन्दैन । देश बनाउन डेडिकेसन चाहिन्छ । महतले भने, केपी शर्मा ओलीजीले जस्तो हामी विपक्षीतर्फ खनिदैनौं । उदार छौं, धेरै आलोचनालाई पचाउँछौं । उनले देशमा विकासले गति नलिएको बताए । महतले देश बनाउन भिजनसहितको पार्टी आवश्यक हुने बताए।"
तोसिमा कार्कीको उम्मेदवारी कायम रहने,काठमाडौंः प्रतिनिधिसभा उम्मेदवार तोसिमा कार्कीको उम्मेदवारी कायम रहने भएको छ । सोमबार सर्वोच्च अदालतका न्यायाधीशद्वय ईश्वरप्रसाद खतिवडा र तिलप्रसाद श्रेष्ठको संयुक्त इजलासले यसअघि दिएको अन्तरिम आदेशलाई निरन्तरता दिएको हो । न्यायाधीश कुमार चुडालको एकल इजलासले तोसिमाविरुद्ध मुद्दाको सुनुवाइ गर्दै अन्तरिम आदेश दिएको थियो। नेपाल मेडिकल काउन्सिलको सदस्य रहँदा तोसिमाले नियमित पारिश्रमिक वा आर्थिक लाभ लिएको मान्न नसकिने अन्तरिम आदेशमा भनिएको थियो। राष्ट्रिय स्वतन्त्र पार्टीबाट ललितपुर३ का उम्मेदवार कार्कीको उम्मेदवारी कायम राख्ने सर्वोच्चको अन्तरिम आदेश खारेजीको माग गर्दै निर्वाचन आयोगले सर्वोच्च अदालतमा मुद्दा दायर गरेको थियो । कार्की लाभको पदमा कायमै रहेको भन्दै आयोगले उनको उम्मेदवारी खारेज गरिदिएपछि कार्कीले सर्वोच्चमा रिट दायर गरेकी थिइन् ।
कूटनीतिक नियोगहरूलाई निर्वाचन आयोगको ब्रिफिङ,"काठमाडौं : निर्वाचन आयोगले काठमाडौंस्थित कूटनीतिक निकायका प्रमुख तथा प्रतिनिधिहरूलाई मङ्सिर ४ गते हुने प्रतिनिधि तथा प्रदेशसभा निर्वाचनका बारेमा जानकारी गराएको छ। कार्यक्रममा प्रमुख निर्वाचन आयुक्त दिनेशकुमार थपलियाले निर्वाचनलाई स्वच्छ, स्वतन्त्र, निष्पक्ष, पारदर्शी, भयरहित बनाउन भएका तयारीबारे भनाइ राख्दै उक्त प्रयासमा अन्तर्राष्ट्रिय समुदायले पुर्याएको सहयोग र देखाएको सदायशताको प्रशंसा गरे। प्रमुख आयुक्त थपलियाले विगतका निर्वाचनका अनुभवले आगामी निर्वाचनमा थप सुधार गर्नको निमित्त सहयोग पुग्ने बताए। आयोगका आयुक्त, उच्च अधिकारी सहभागी कार्यक्रममा काठमाडौंस्थित २० भन्दा बढी कूटनीतिक निकायका प्रमुख तथा प्रतिनिधिका साथै प्रधानमन्त्री तथा मन्त्रिपरिषद्को कार्यालय, गृह मन्त्रालय र परराष्ट्र मन्त्रालयका प्रतिनिधिकोसमेत सहभागिता रहेको थियो। कार्यक्रममा आयोगका उपसचिव एवं योजना, अनुगमन तथा वैदेशिकसम्बन्ध शाखाका प्रमुख कमल भट्टराइले निर्वाचनसम्बन्धी विविध जानकारीको प्रस्तुतीकरण गरेका थिए।"
मोरङ ५ मा मण्डलको ह्याट्रिक रोक्ने यादवको प्रयास,"विराटनगर : १० वर्ष भगेलै एकटा रस्ता तक बनाक नै देलकै य, फेर एलै य भोट मागैला। मोरङको क्षेत्र नं ५ बाट प्रतिनिधिसभा सदस्य पदका उम्मेदवार राजकुमार यादव घरदैलोमा रहँदा विराटनगर१३ की निर्मला देवी पोद्वारले यसो भन्दै गीत गुनगुनाइरहेकी थिइन्। उनको यो भनाइले राजनीतिक दलप्रतिको उनको वितृष्णा स्पष्ट झल्किरहेको थियो। कटाक्षपूर्ण सो भनाइले राजनीतिक दलको पछिल्लो ५ वर्षको कार्य सम्पादनप्रति उनको असन्तुष्टि व्यक्त गरिरहेको थियो। नभन्दै प्रतिनिधिसभा सदस्य पदका उम्मेदवार यादव भोट माग्दै उनको घरदैलोमा आइपुगे। हात जोड्दै नम्र शैलीमा उनले सोधे, जसपा नेपालके तरफ से यी बेर यी क्षेत्रके उम्मेदवार उठल छियौं। भोट देबी कि नै? बच्चाबुच्ची सब छोटेछोटे छेलै। सोहो स पहिले स यी रस्ता खराब छै। पानी के निकास नै छै। बहुत के भोट देलियै। कहाँ किछो क देलिह?, ६४ वर्षीया पोद्वारले जवाफ फर्काउँदै भनिन्, बर्खा मे घरमे पानी घुसै छै। पानी जमै छै। खोई समाधान। भोट द क फाइदा? यी से पहिले जे जितके गेलौ, कि केलकौ नै केलकौ हमरा बढिया से मालुम छै। सेहे समस्या सबके समाधान के खातिर चुनाव मे उठर छियौ। तोहरे सबके बेटा छियौ, पोद्वारलाई आश्वस्त बनाउँदै यादवले भने, यी बेर छाता छाप मे मतदान कैरके काम करैके अवसर दे। गुनासो करैके मौका नै देबौ। यादवको आश्वासनप्रति विश्वस्त हुँदै निर्मलाले यसपटक छाता छापमा मतदान गर्ने प्रतिबद्धता जाहेर गरिन्। निर्मलाको प्रतिबद्धतामा सहमति जनाउँदै यादव अन्य मतदाताको घरदैलोमा भोट माग्न हुँइकिए। अगाडि अगाडि प्रतिनिधिसभा सदस्य पदका उम्मेदवार राजकुमार यादव र पछिपछि कार्यकर्तासहितका केही स्थानीय। ३ वटा सिटी सफारीमा जडान गरिएका साउण्ड बक्स र ती साउण्ड बक्समा छाता छापमा मतदानका निम्ति बजिरहेको मैथिली तथा भोजपुरी गीत। आइतबार बिहान करिब १० बजे घरदैलोका क्रममा क्षेत्र नं ५ को विराटनगर१३ स्थित सैनिक टोलमा देखिएको यो दृश्यले चुनाव नजिकिँदै गएको आभास दिलाइरहेको थियो। यसपटकको निर्वाचनमा मण्डल र यादवबीच पुनः एकपटक कडा प्रतिस्पर्धा हुने देखिन्छ। मण्डल पुनः एकपटक जित निकालेर ह्याट्रिक कायम गर्ने तयारीमा छन् भने यादव हारको बदला लिने दाउमा छन्। ६ संघीय र १२ प्रदेश निर्वाचन क्षेत्र रहेको मोरङमा क्षेत्र नं ५ बाट यसपटक पुनः जनता समाजवादी पार्टीका राजकुमार यादवले प्रतिनिधिसभा सदस्य पदमा उम्मेदवारी दिएका छन्। मोरङमा एमाले र जसपाको गठबन्धन छ। उनी गठबन्धनका साझा उम्मेदवार हुन्। दुईपटकसम्म सो क्षेत्रबाट पराजय व्यहोरेका जसपाका पुराना नेता यादवलाई गठबन्धनले पुनः एकपटक चान्स दिएको छ। नेकपा (माओवादी केन्द्र) का शिवकुमार मण्डलसँग २०७० को संविधानसभा र २०७४ को प्रतिनिधिसभामा थोरै मतान्तरले उनी पराजित भएका थिए। निरन्तर दुईपटकसम्म पराजय व्यहोरेका उनी पुनः एकपटक उनै मण्डलसँग प्रतिस्पर्धा गर्न लागिरहेका छन्। क्षेत्र नं ५ मा यसपटक संयुक्त लोकतान्त्रिक वाम गठबन्धनको तर्फबाट नेकपा माओवादी केन्द्रका शिवकुमार मण्डल प्रतिनिधिसभा सदस्य पदका उम्मेदवार छन्। यसपटकको निर्वाचनमा मण्डल र यादवबीच पुनः एकपटक कडा प्रतिस्पर्धा हुने देखिन्छ। मण्डल पुनः एकपटक जित निकालेर ह्याट्रिक कायम गर्ने तयारीमा छन् भने यादव हारको बदला लिने दाउमा छन्। एमालेबाट राजनीतिक सुरु गरेका यादव मधेस आन्दोलनको क्रममा मधेसी जनअधिकार फोरमसँग जोडिएर सक्रिय राजनीतिमा आएका हुन्। फोरममा जोडिएपछि उनी मधेस आन्दोलनको सखुवा गाविसको संयोजक भए। रंगेली केन्द्रित आन्दोलनमा उनको सक्रिय भूमिका थियो। दर्ता प्रक्रियापछि पार्टीले आधिकारिता प्राप्त गरेपछि उनी गाविसको अध्यक्ष बने। त्यसपछि क्षेत्र नं ४ को क्षेत्रीय सदस्य, क्षेत्रीय पदाधिकारी र मोरङ जिल्ला सदस्य हुँदै जिल्लाको सचिवालय सदस्यसमेत भएका यादव हालः जसपा नेपालको मोरङ जिल्ला अध्यक्षको जिम्मेवारीमा छन्। यसपटक पुनः चुनाव लड्दै गरेका यादव आफूलाई जनताको राम्रो सहानुभूति प्राप्त भएको बताउँछन्। घरदैलोमा प्राप्त जनताको प्रतिक्रियाले आफ्नो जित सुनिश्चित भइसकेको उनको भनाइ छ। यो गठबन्धनबाट जनतामा पनि राम्रो उत्साह छ। मुलुकको आवश्यकता अनुरुप नै यो गठबन्धन भएको हो, अन्नपूर्णसँग उनले भने, घरदैलोमा जनताले दिएको प्रतिक्रिया सकारात्मक छ। यो गठबन्धनले पनि राम्रो सन्देश प्रवाह गरिरहेको छ भन्ने कुरामा विश्वस्त छु। एमाले र जसपाको साझा उम्मेदवारको रूपमा पुनः एकपटक चुनावी ब्याटलमा उत्रिएका यादव आफूले निर्वाचन जितेपछि जनतालाई गुनासो गर्ने मौका नदिने बताउँछन्। शिक्षा, स्वास्थ्य, रोजगारी र कृषकको समस्या समाधान लगायतका विषयलाई उनले चुनावी एजेण्डा बनाएका छन्। यो क्षेत्र विशेषगरी कृषक वर्गहरूको बाहूल्यता रहेको क्षेत्र हो। यहाँ किसानहरु निकै पीडामा छन्। समयमा खाद्यमल र किटनाशक औषधि पाइँदैन, उनले भने, म जितेर गएपछि यो समस्याको दीर्घकालीन समाधान गर्छु। विराटनगरको वडा नं १३ देखि १८, जहदा गाउँपालिकाको १ देखि ७, धनपालथानको १ देखि ७ र रंगेलीको ४, ५, ६ र ७ नं वडा उनको निर्वाचन क्षेत्र हो। बिहान ६ बजेदेखि राति १ बजेसम्म हालः उनी जनताकै घरदैलोमा भेटिन्छन्। मधेसी र त्यसमा पनि कृषकहरूको बाहुल्यता रहेको यस क्षेत्रको समसामयिक विषयलाई उनले आफ्नो चुनावी एजेण्डा बनाएका छन्। विदेश पलायन भइरहेका युवाहरुका निम्ति रोजगारी सिर्जना र विराटनगर जुट मिल्स पुनः सञ्चालन र खेल क्षेत्रलाई विशेष प्राथमिकता लगायतका मुद्दालाई समेत यादवले आफ्नो प्रमुख प्रतिबद्धता बनाएका छन्। अन्य उम्मेदवारझैँ उनले पनि विराटनगर विमानस्थल विस्तारको विषयलाई आफ्नो चुनावी प्रतिबद्धता पत्रमा समेटेका छन्। यादव सँगसँगै पुनः एकपटक चुनाव जितेर ह्याट्रिक गर्ने प्रयासमा रहेका वाम लोकतान्त्रिक गठबन्धनका साझा उम्मेदवार माओवादीका मण्डललाई पनि अहिले भेटन असहज छैन। अहिले उनी जनताकै घरदैलोमा भेटिन्छन्। आइतबार उनको निर्वाचन क्षेत्र वडा नं १४ स्थित जतुवा पुग्दा उनले जनतासँग भोट मागिरहेका थिए। दिपेन भाइ! ए दिपेन भाइ! कता हो? को हो हँ? म खाना पकाउँदै छु, के थियो? भन्दै उनी घरभित्रबाटै चिच्याए। म तपाईँको क्षेत्रको प्रतिनिधिसभा सदस्य पदको उम्मेदवार शिवकुमार मण्डल हो। भोट माग्न आएँ है। आइतबार बिहान करिब ११ बजे विराटनगर१४ पुग्दा दिपेन भाइ अर्थात् दिपेन्द्र मण्डल खाना पकाउन व्यस्त थिए। बाहिर निस्किने बित्तिकै उनले उम्मेदवारलाई मज्जाले नियाले। अनि भने, ओहो शिवकुमार दाइ। के छ खबर? आराम हुनुहुन्छ? मेरो ठीक छ। भाइको के छ? कहिले फर्कियौ साउदीबाट?, मण्डलले पुनः प्रश्न तेर्स्याए। म पनि आरामै छु दाइ। हप्ता दिन भयो साउदीबाट फर्किएको। चुनावमा उठेको छु। सक्दो सहयोग गर्नुपर्छ है, मण्डलले भने। भन्नै पर्दैन नि दाइ। पछिल्लोपटकको चुनावमा भोट हाल्न पाएको थिइन। यसपटक पक्का, दिपेन्द्रले चुनावमा आवश्यक सहयोग गर्ने आश्वासन दिएपछि मण्डल अघि बढे। जनताको दुःख साट्ने र समस्या सम्बोधन गर्ने आश्वासनसहित घरदैलोमा व्यस्त रहेका मण्डलले जनताको जनजीविकासँग जोडिएका विषयहरुलाई प्रमुख एजेण्डा बनाएका छन्। आगामी मंसिर ४ हुने संसदीय निर्वाचनबाट स्थायी सरकार निर्माण गर्ने उनको प्रतिबद्धता छ। संविधान, लोकतन्त्र र राष्ट्रियतामाथि आएको संकट समाधानका निम्त्ति बनेको गठबन्धनलाई साथ लिएर चुनावी मैदानमा छु। पहिलो एजेण्डा पनि त्यही नै हो, आइतबार अन्नपूर्णसँग कुरा गर्दै उनले भने, त्यसपछि शिक्षा, स्वास्थ्य, बाटोघाटो, किसान र मजदुरका समस्याहरुलाई पनि मैले आफ्नो चुनावी एजेण्डाको रुपमा प्रस्तुत गरेको छु। विगतमा ३ तहको सरकारको समन्वय र सहकार्यबाट जुन किसिमको काम हुनुपर्थ्यो, त्यो भएन। जनताले त्यसप्रति प्रश्नचिन्ह खडा गरेका छन्। त्यसलाई स्वभाविक ठानेका छौं। त्यो अवस्था पुनः दोहोरिन नदिने अब स्थायी सरकार बनाउने प्रतिबद्धता हामीले व्यक्त गरेका छौं। प्रतिनिधिसभा सदस्य पदका निम्ति मोरङ क्षेत्र नं ५ बाट यसपटक भने ८ स्वतन्त्रसहित १६ जनाले उम्मेदवारी दिएका छन्।"
तोसिमा कार्कीविरुद्ध परेको रिटमाथि सुनुवाइ,काठमाडौं : प्रतिनिधि सभा उम्मेदवार तोसिमा कार्कीविरुद्ध सर्वोच्च अदालतमा परेको रिटमाथि सुनुवाइ सुरु भएको छ । राष्ट्रिय स्वतन्त्र पार्टीबाट ललितपुर३ का उम्मेदवार कार्कीविरूद्ध निर्वाचन आयोगले दर्ता गरेको मुद्दामा सुनुवाइ सुरू भएको हो । सोमबार न्यायाधीशद्वय ईश्वरप्रसाद खतिवडा र तिलप्रसाद श्रेष्ठको संयुक्त इजलासमा सुनुवाइ जारी छ । आयोगले तोसिमा कार्कीको उम्मेदवारी कायम राख्ने अन्तरिम आदेश खारेजीका लागि सर्वोच्च अदालतमा मुद्दा दायर गरेको थियो । कार्की लाभको पदमा कायमै रहेको भन्दै आयोगले उनको उम्मेदवारी खारेज गरिदिएपछि कार्कीले सर्वोच्चमा रिट दायर गरेकी थिइन् । न्यायाधीश कुमार चुडालको एकल इजलासले नेपाल मेडिकल काउन्सिलको सदस्य रहँदा नियमित पारिश्रमिक वा आर्थिक लाभ लिएको मान्न नसकिने अन्तरिम आदेश जारी गरेको थियो ।
मुलुकको व्यवस्था परिवर्तन गर्न नयाँ शक्तिको जित आवश्यक : लिङदेन,"मकवानपुर : राष्ट्रिय प्रजातन्त्र पार्टीका अध्यक्ष राजेन्द्रप्रसाद लिङ्देनले मुलुकको व्यवस्था परिवर्तन गर्न नयाँ शक्तिको जित आवश्यक रहेको बताएका छन्। सोमबार मकवानपुर क्षेत्र नं १ को पदमपोखरीमा आयोजित चुनावी सभालाई सम्बोधन गर्दै लिङ्देनले पुराना दलहरुका कारण मुलुकको व्यवस्था नै असफल भएको भन्दै अब मुलुकको व्यवस्था परिवर्तन गर्न नयाँ शक्तिको जित आवश्यक रहेको बताए। उनले ठूला भनिएका पार्टी तथा नेतालाई धेरै पटक विजयी बनाए पनि देशको अवस्था उही रहेकाले एकपटक राप्रपालाई मतदान गर्न आग्रह गरे। लिङ्देनले अहिलेसम्मका निर्वाचनमा ठिक पार्टी र ठिक नेता चुन्न नसकेकै कारण दुःख पाएको भन्दै यसपटक मतदाताहरु सचेत रहनुपर्ने धारणा राखे। उनले कांग्रेस, माओवादीभित्रका कार्यकर्ताले समेत राप्रपालाई मतदान गर्न आग्रह गरे। कार्यक्रममा अभिनेत्री मनिषा कोइरालाले वीपीको सिद्धान्तलाई सम्झेर आफूले राप्रपालाई समर्थन गरेको बताइन्। उनले लिङ्देनको नेतृत्वमा राप्रपाले राम्रोसँग देश र जनताको सेवा गर्ने विश्वास व्यक्त गरिन्। मुलुक अहिले अप्ठेरो अवस्थामा रहेकाले जनताले सचेत भएर देशको नेतृत्व चयन गर्नुपर्ने उनको भनाइ छ ।"
डडेल्धुरामा ४६ कैदीबन्दीले मतदान गर्ने,डडेल्धुरा : जिल्ला कारागार डडेल्धुराका ४६ कैदीबन्दीले मतदान गर्ने भएका छन्। मंसिर ४ गते हुने प्रतिनिधिसभा र प्रदेशसभा निर्वाचनमा कैदीबन्दीले कारगारमा नै रहेको मतदान स्थलबाट मतदान गर्न पाउने व्यवस्था गरिएको हो। विभिन्न मुद्दामा कैद भुक्तान गरिरहेका कैदीबन्दीमध्ये ४६ जनाले निर्वाचनमा मतदान गर्न पाउने छन्। ४४ पुरुष र दुई महिला गरी ४६ जनाले मतदान गर्न पाउने जिल्ला कारागार डडेल्धुराका जेलर जितेन्द्रप्रसाद ओझाले जानकारी दिए। कारागारमा १०१ पुरुष र ११ महिला गरी जम्मा ११२ जना कैदीबन्दी रहेका छन्। उनीहरूमध्ये मतदाता नामावलीमा नाम भएकाहरूले सामानुपातिकतर्फ मतदान गर्न पाउने जिल्ला निर्वाचन कार्यालयका निर्वाचन अधिकृत करुणाकर अवस्थीले जानकारी दिए। कैदीबन्दी लगायत कर्मचारीलाई मतदान गर्न जिल्ला कारागारमा मतदान केन्द्र तोकिएको छ। कर्मचारीहरूले पायक पर्ने मतदान केन्द्र एवं स्थलबाट मतदान गर्ने भए पनि कैदीबन्दीहरूको मतदान गर्न पाउने हक अन्तर्गत कारागारमा नै मतदान केन्द्र तोकिएको हो।
"कांग्रेसले भन्यो चुनावपछिको प्रधानमन्त्री देउवा नै हुन्, प्रचण्ड सकारात्मक छन्","काठमाडौं : नेपाली कांग्रेसले निर्वाचनपछि सरकारको नेतृत्व स्वभाविकरूपमा कांग्रेसले गर्ने बताएको छ। पार्टी कार्यालयमा सोमबार आयोजित पत्रकार सम्मेलनमा कांग्रेस प्रवक्ता प्रकाशशरण महतले सरकारको नेतृत्व कांग्रेसले गर्ने र प्रधानमन्त्री शेरबहादुर देृउवा हुने स्पष्ट पारे। १६५ सिटमध्ये ९१ एक्लैले लडेका छौं। यसबाट स्वभाविक नेतृत्व नेपाली कांग्रेसको हुन्छ। सरकारको नेतृत्व सभापतिज्यूले गर्नुहुन्छ, उनले भेन। उनले गठबन्धनमा माओवादी केन्द्रका अध्यक्ष पुष्पकमल दाहाल 'प्रचण्ड' पनि शेरबहादुर देउवाले सरकारको नेतृत्व लिने विषयमा सकारात्मक रहेको बताए।"
"कांग्रेसका वागी उम्मेदवार, समर्थक र प्रस्तावक पार्टी सदस्यबाटै निस्कासित","काठमाडौंः नेपाली कांग्रेसले आफ्नो पार्टीबाट वागी उम्मेदवारी दिएका उम्मेदवार, समर्थक र प्रस्तावकलाई कारबाही गरेको छ । कांग्रेस केन्द्रीय अनुशासन समितिले आधिकारिक उम्मेदवार र पार्टीले समर्थन गरेका उम्मेदवारविरुद्ध उम्मेदवार दिएका र त्यस्ता उम्मेदवारको प्रस्तावक वा समर्थकमा रहेका पाँचजनालाई कारबाही गरेको हो । कारबाही पर्नेमा महासमिति सदस्य हुम्लाका मंगलबहादुर शाही, क्रियाशील सदस्य बाराका धर्मेन्द्रप्रसाद यादव, महाधिवेशन प्रतिनिधि एवं जिल्ला सदस्य बाराका रविन्द्रप्रसाद यादव (रोशन), वीरेन्द्रप्रसाद यादव र बारा जिल्ला सदस्य रामएकवालप्रसाद यादव (शिल्पु) रहेका छन् । उनीहरुलाई पाँच वर्षका लागि सदस्यता समेत नरहने गरी पार्टीको अभिलेखबाट हटाइएको कांग्रेसले जनाएको छ ।"
गठबन्धनको खटपट र कांग्रेसको असन्तुष्टिले विनोद चौधरीलाई सकस,"परासी : गठबन्धनको खटपट र कांग्रसभित्रको असन्तुष्टिले अहिले अर्बपति विनोद चौधरी तनावमा छन्। पार्टीभित्रका असन्तुष्ट नेता मिलाउन हम्मेहम्मे परिरहेका बेला गठबन्धन घटक माओवादी केन्द्रबाट उम्मेदवारी दिएका प्रदेशसभा सदस्यको उम्मेदवारीले चौधरीलाई झन सकस थपेको छ। चौधरीले नेपाली कांग्रेसबाट नवलपरासी पश्चिमको क्षेत्र नं १ बाट प्रतिनिधिसभा सदस्य पदमा उम्मेदवारी दिएर चुनावी मैदानमा उत्रिएका छन्। त्यस क्षेत्रमा कांग्रेसका प्रभावशाली नेताका रुपमा मानिएका लुम्बिनी प्रदेशका पार्टी महामन्त्री विक्रम खनालले टिकट पाउने पक्कापक्की जस्तै थियो। तर चौधरीले पार्टी सभापति एंव प्रधानमन्त्री शेरबहादुर देउवाको बलमा टिकट हत्याउन सफल भएपछि खानाल पक्षका नेता कार्यकर्ता असन्तुष्ट छन्। हरेक दिन चौधरी घरदैलोसहित चुनावी प्रचार प्रसारमा जमेर लागेका छन्। तर चुनावी कार्यक्रममा खनाल देखिएका छैनन्। अहिलेसम्म भएका कार्यक्रमध्ये एक दिनमात्र खनाल चौधरीको चुनावी सभा पुगेका थिए। अन्य दिनमा भने खनाल विभिन्न काम देखाउँदै चुनावी कार्यक्रममा जानबाट पन्छिने गरेका छन्। पार्टीभित्रको असन्तुष्टिसँगै गठबन्धन घटकको माओवादी केन्द्रको असन्तुष्टले पनि चौधरीलाई चुनाव जित्नमा चुनौती थपेको विश्लेषण गरिएको छ। प्रदेशसभा निर्वाचन क्षेत्रको खमा माओवादी केन्द्रलाई दिएर चुनावमा जाने केन्द्रीय सहमति थियो। तर जिल्लामा माओवादी केन्द्रका रामानन्द यादवले उम्मदेवारी दिइसकेपछि कांग्रेसले पनि उम्मेदवारी दिएको छ। यसले गठबन्धनबीच खटपटको स्थिति छ। चौधरीले गठबन्धनबाट माओवादी केन्द्रका उम्मेदवारलाई लिएर भोट नमागे समर्थन फिर्ता लिने अर्को पक्षका नेताले चेतावनी दिएपछि चौधरी अहिले दोधारमा छन्। सोमबारसम्म आफूलाई समर्थन नगरे चौधरीलाई पनि समर्थन गर्न नसकिने माओवादी केन्द्रका प्रदेशसभा उम्मेदवार एंव जिल्ला संयोजक रामानन्द यादवले बताएका छन् माओवादी केन्द्रबाट उम्मेदवारी दिएका यादव पार्टीका जिल्ला संयोजक हुन्। माओवादीका एक पक्ष नेताले चौधरीलाई समर्थन गरेको विज्ञप्ती निकालेका छन्। तर गठबन्धनको सहमतिविपरीत चौधरीले कांग्रेसका उम्मेदवारलाई लिएर चुनावी कार्यक्रममा जाने गरेका छन्। चौधरीले गठबन्धनबाट माओवादी केन्द्रका उम्मेदवारलाई लिएर भोट नमागे समर्थन फिर्ता लिने अर्को पक्षका नेताले चेतावनी दिएपछि चौधरी अहिले दोधारमा छन्। सोमबारसम्म आफूलाई समर्थन नगरे चौधरीलाई पनि समर्थन गर्न नसकिने माओवादी केन्द्रका प्रदेशसभा उम्मेदवार एंव जिल्ला संयोजक रामानन्द यादवले बताएका छन्। त्यस क्षेत्रबाट चौधरीसँग जनता प्रगतिशिल पार्टी (जप्रपा) का अध्यक्ष हृदयेश त्रिपाठी एमालेसँगको तालमेलमा चुनावमा होमिएका छन्। त्रिपाठीलाई जसपाले पनि समर्थन गरेको छ। स्थानीय तह निर्वाचनको मत परिणामअनुसार एमाले, जसपा र जप्रपाको मत जोड्दा त्रिपाठीको पक्षमा ३४ हजार ९९९ रहेको छ। माओवादी केन्द्रबाहेक नेपाली कांग्रेससहितको गठबन्धनको मत जोड्दा चौधरीको पक्षमा ३१ हजार ७४१ रहेको छ। माओवादीको मत चौधरीको पक्षमा नआए त्रिपाठी ३ हजार २५८ मतले अघि छन्। त्यस क्षेत्रमा माओवादीको मत ५ हजार ३४९ छ। माओवादीको मत र असन्तुष्ट कांग्रेसको मत बिच्किए चौधरीलाई चुनाव जित्न सहज नभएको जिल्लाको राजनीति वृत्तमा विश्लेषण हुन थालेको छ। दुवै उम्मेदवारहरुको चुनावी प्रचार प्रसारलाई हेर्दा प्रतिस्पर्धा भने टक्कर भएर जाने मतदातामा चर्चा छ।"
यो गठबन्धन २० वर्षसम्म रहन्छः प्रचण्ड,"काठमाडौंः नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले गठबन्धनको एजेण्डा सुशासन, विकास र समृद्धि रहेको बताएका छन् । सोमबार लमजुङको राइनसमा आयोजित चुनावी सभामा बोल्दै प्रचण्डले यो देशलाई अघि लैजाने र जनताको अधिकारलाई सुनिश्चित गर्न गठबन्धनलाई जिताउनुपर्ने बताएका हुन् । प्रचण्डले भने, 'हामी सरकारमा छौं । गठबन्धनलाई जिताउँदा बलियो गठबन्धनको सरकार बन्छ । गठबन्धनको जित सुनिश्चित छ । सुशासन, विकास र समृद्धि नै गठबन्धनको एजेण्डा हो । प्रचण्डले केपी शर्मा ओली सत्तामा आएपछि लोकतन्त्र र संविधान च्यातिएको बताए । यो गठबन्धनलाई चुनावसम्म मात्रै नभइ संविधान, लोकतन्त्र र शान्तिमाथि जबसम्म चुनौती रहन्छ त्यतिबेलासम्म गठबन्धन रहिरहने बताए । प्रचण्डले भने,यो गठबन्धन १०, १५, २० वर्षसम्म रहिरहन्छ । चुनावपछि भत्किन्छ कि भनेर हल्ला फिजाइएको छ ।"
"गोरखामा मैले, तनहुँमा पौडेल र लमजुङमा गुरुङले जिते मनाङसम्मको विकास हुन्छ : प्रचण्ड","बेंसीसहर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले निर्वाचनपछि गठबन्धनको सरकार बन्ने वित्तिकै द्वन्द्वपीडितको मुद्दा सम्बोधन हुने बताएका छन्। लमजुङको राइनास नगरपालिकाको सातविसेमा सोमबार भएको गठबन्धन दलको चुनावी सभालाई सम्बोधन गर्दै अध्यक्ष प्रचण्डले युद्धपीडितका परिवारलाई राहत र परिपुरणका कार्यक्रमसहितको विधयेक पारित गर्ने विश्वास दिलाए । म यहाँहरुलाई पुरै विश्वासको साथ र गम्भीरताका साथ भन्न चाहन्छु । गठबन्धनको भावी सरकार बन्ने वित्तिकै पहिलो काम युद्ध पीडितको मुद्दा सम्बोधन हुनेछ,' प्रचण्डले भने, ' मैले भनेअनुसार सबैलाई समान व्यवहार गर्ने विधयेक पारित गरिनेछ । हिजोका घाउहरुलाई मलमपट्टी लगाउने, उनका परिवारलाई राहत, परिपुरणका कार्यक्रमसँगै सम्मान र परिचयपत्रको व्यवस्था गरिने उनले बताए । अध्यक्ष प्रचण्डले आफू गोरखामा, नेपाली कांग्रेसका वरिष्ठ नेता रामचन्द्र पौडेल तनहुँमा र लमजुङमा देव गुरुङले जितेर गोरखा, तनहुँ, लमजुङ र मनाङसम्मको विकासमा टेवा दिने बताए । सोहि कार्यक्रममा सम्बोधन गर्दै नेपाली कांग्रेसका वरिष्ठ नेता रामचन्द्र पौडेलले मुलुकमा राजनीतिक क्रान्ति पूरा भएकाले अबको बाटो विकास र सम्वृद्धिको हुनुपर्नेमा जोड दिए । उनले वर्तमान संविधानको रक्षा गर्दै यसकै आधारमा विकासको गति दिन गठबन्धन आवश्यक रहेको औंलाए । कार्यक्रममा प्रतिनिधिसभा सदस्य उम्मेदवार एवं माओवादी केन्द्रका महासचिव देवप्रसाद गुरुङले मध्यपहाडी र डुम्रे, बेंसीसहरहुँदै मनाङसम्मको सडक स्तरवृद्धि गरी जिल्लाको विकासलाई अघि बढाउने प्रतिवद्धता जनाए । प्रदेशसभा सदस्य उम्मेदवार एवं नेपाली कांग्रेसका जिल्ला सभापति डा टकराज गुरुङले जिल्लाको विकास निर्माणलाई गति दिन गठबन्धनको विजय हुन आवश्यक रहको औंल्याए।"
लमजुङमा देव गुरुङ र पृथ्वीसुब्बालाई स्वतन्त्रका धर्म केसीको चुनौती,"बेंसीसहर : लमजुङमा नेकपा एमाले र माओवादी केन्द्रका हेबीवेटनेताको भिडन्तमा राष्ट्रिय स्वतन्त्र पार्टीका उम्मेदवार चुनौती बनेर उभिएका छन् । पुराना पार्टीका केही परम्परागत मतदातालाई आफूतिर आकर्षण गर्दै घण्टीचुनाव चिन्हका स्वतन्त्र पार्टीका उम्मेदवार धर्म केसी ठूला पार्टीका उम्मेदारप्रति चुनौती बनेका हुन् । गत स्थानीय तहको मतपरिणाम हेर्दा जिल्लामा सत्ता गठबन्धन र एमालेको मत बराबरीको हाराहारीमा छ । एकमात्र प्रतिनिधिसभा क्षेत्र रहेको लमजुङमा सत्ता गठबन्धनबाट नेकपा (माओवादी केन्द्र) का महासचिव देवप्रसाद गुरुङ र नेकपा (एमाले) बाट उपमहासचिव पृथ्वीसुब्बा गुरुङ प्रतिष्प्रधामा छन् । यी दुई नेतासँगै अन्य साना पार्टी र स्वतन्त्रबाट थप ७ जना उम्मेदवार प्रतिष्पर्धामा छन्। जनता समाजवादी पार्टीका नरेन्द्रबहादुर गुरुङ र नेपाली कांग्रेस (वीपी) का उम्मेदवार डा लक्ष्मीकान्त पौडेलले देवप्रसाद गुरुङलाई समर्थन गरिसकेका छन् । राप्रपा, राप्रपा नेपाल, नेमाकिपासहितका ७ उम्मेदवार अझै कायमै छन् । यीमध्ये रवि लामिछाने नेतृत्वको राष्ट्रिय स्वतन्त्र पार्टीका उम्मेदवार धर्म केसीले प्राप्त गर्ने मतले भने गुरुङद्वयको भविष्य निर्धारण गर्ने मतदाताहरुको बुझाइ छ । देव गुरुङलाई चुनाव जित्न गठबन्धन दलको सबै मत सुरक्षित गर्नुपर्ने हुन्छ । गठबन्धनमध्ये कांग्रेसको मात्र सबै मत ट्रान्सफरहुन नसके गुरुङका लागि खतराको संकेत हुनसक्छ । एमालेका पृथ्वीसुब्बालाई पनि एमालेको सबै मत सुरक्षित गर्न नसके उस्तै खतरा छ । ०७४ को निर्वाचनमा पनि स्वतन्त्र र साना दलका उम्मेदवार थिए । त्यतिबेला चर्चामा रहेको विवेकशिल साझा पार्टीका उम्मेदवार निर्देश सिलवालले ६ सय १८ मात्र मत ल्याए । त्यतिबेलाका चर्चित स्वतन्त्र उम्मेदवार द्वारिकाप्रसाद मिश्रले ७ सय ३२ मत ल्याए । चुनावको अन्तिम समयमा उम्मेदवारी फिर्ता लिएका जनसमाजवादी पार्टीका निराजन कुंवरले १ हजार ४ सय ६ मत ल्याएका थिए । यीमध्ये अहिले कुंवर देव गुरुङतिर र मिश्र पृथ्वीसुब्बातिर लागेका छन् । सिलवाल काठमाडौं६ मा स्वतन्त्र उठेका छन् । अघिल्लो चुनावभन्दा यसपटक स्वतन्त्र र नयाँ अनुहारप्रति मतदाताले चासो राखेको पाइन्छ । त्यसैले स्वतन्त्र पार्टीका केसीले ठूला दलले अपेक्षा गरेभन्दा बढी मत ल्याउने मतदाताहरुको बुझाइ छ । उनले आफ्नो प्रचारलाई पनि तीव्र बनाउँदै लगेका छन् । उनको वरिपरी देखिएको भीडले पनि परम्परागत पार्टीको मत काट्ने अनुमान लगाउन सकिन्छ । विशेषगरी कांग्रेस र एमालेभित्र असन्तुष्ट रहेकाहरुको मत केसीले लैजाने अनुमान छ । चार नगरपालिका र चार गाउँपालिका रहेको यस जिल्लामा गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए । स्थानीय चुनावपछि २ हजार ६५ मतदाता नयाँ थपिएका छन् । विशेषगरी कांग्रेसभित्र रहेका द्वन्द्वपीडित र असन्तुष्ट समूह केसीको पक्ष खुलेको देखिन्छ । एमालेमा पनि पटकपटक एउटै नेता ? भन्ने केही मतदाताको मन केसीतिरै छ । भलै उनले कांग्रेस या एमाले कसको मत बढी काट्छन, यसले गुरुङद्धयको भविष्य निर्धारण गर्ने अनुमान छ । चुनाव प्रचारको क्रममा मतदाताले पुराना दलबाट मत परिवर्तन गर्ने आश्वासन पाएको छु,' केसीले भने, सबै पालिकाका गाउँमा घुम्दा उत्साहित छु । उनी उत्साहित बनेपनि यसैपटक ठूला दलका उम्मेदवार लडाउने सम्भावना देखिदैन, बरु चुनौती भने बन्नेछन् । देव गुरुङलाई चुनाव जित्न गठबन्धन दलको सबै मत सुरक्षित गर्नुपर्ने हुन्छ । गठबन्धनमध्ये कांग्रेसको मात्र सबै मत ट्रान्सफरहुन नसके गुरुङका लागि खतराको संकेत हुनसक्छ । एमालेका पृथ्वीसुब्बालाई पनि एमालेको सबै मत सुरक्षित गर्न नसके उस्तै खतरा छ । यी दुवै जोखिमकाबीच आफ्नो कुनै संगठन नै नभएका स्वतन्त्रका केसीको मत काट्ने संकेतले गुरुङद्धयलाई चुनौती थपिको छ । चार नगरपालिका र चार गाउँपालिका रहेको यस जिल्लामा गत स्थानीय तह निर्वाचनमा एक लाख ३१ हजार चार सय ९४ मतदाता रहेका थिए । स्थानीय चुनावपछि २ हजार ६५ मतदाता नयाँ थपिएका छन् । प्रतिनिधिसभा सदस्य निर्वाचनमा राष्ट्रिय स्वतन्त्र पार्टीका धर्मराज केसीसहित राष्ट्रिय प्रजातन्त्र पार्टीका बालचन्द्र श्रेष्ठ, राष्ट्रिय प्रजातन्त्र पार्टी नेपालका टकबहादुर गुरुङ, आमूल परिवर्तन मसिहा पार्टी नेपालका नन्दजङ्ग गुरुङ, नेपाल मजदुर किसान पार्टीका राजेन्द्रप्रसाद प्रजापति, मङ्गोल नेसनल अर्गनाइजेसनका विकास गुरुङ, र स्वतन्त्र उम्मेदवार चन्दन बस्यालले प्रतिस्पर्धा गर्दैछन् ।"
रुपन्देहीमा १३ मन्त्रीबीच प्रतिस्पर्धा,"बुटवल : रुपन्देहीमा प्रतिनिधिसभा र प्रदेशसभाको निर्वाचनमा १३ मन्त्री चुनावी मैदानमा उत्रिएका छन्। बहालवाला गृहमन्त्रीसहित १३ जना पूर्वमन्त्रीहरूको रोचक चुनावी प्रपिस्पर्धा हुने भएको हो। प्रतिस्पर्धी उम्मेदवारहरू राजनीतिक दलका प्रभावशाली नेताहरू हुन्। रुपन्देहीको क्षेत्र नम्बर १ मा दुई पूर्वकृषिमन्त्री प्रतिस्पर्धी छन्। पूर्वमन्त्री एवं एमाले सचिव छविलाल विश्वकर्मा र पूर्वमन्त्री एवं एमालेका पूर्वउपमहासचिव घनश्याम भुसाल आमनेसामने छन्। भुसाल चुनावअघि एमालेले टिकट नदिएको भन्दै स्वतन्त्र उम्मेदवारी दिएका हुन्। क्षेत्र नम्बर १ मा दुई समकक्षीको प्रतिस्पर्धाले निर्वाचन रोचक देखिएको छ। एमालेका उम्मेदवार विश्वकर्मालाई जनता समाजवादी पार्टी र राप्रपाले साथ दिएका छन्। भुसाललाई सत्ता गठबन्धनको समर्थन छ। क्षेत्र नम्बर १ को प्रदेश १ मा पूर्वमन्त्री अब्दुल रज्जाक चुनावी मैदानमा छन्। उनी संघीय सरकारको सिँचाइ मन्त्री भएका थिए। यसपटक मुख्यमन्त्री बन्ने योजनासहित उनी प्रदेशमा झरेका हुन्। उनको प्रतिस्पर्धामा एमालेका दधिराम न्यौपाने छन्। उनी पूर्वमाओवादी हुन्। रुपन्देही क्षेत्र नम्बर २ मा पूर्वउपप्रधान एवं अर्थमन्त्री विष्णु पौडेल एमालेबाट उम्मेदवार छन्। उनीविरुद्ध उभिएका सत्ता गठबन्धनका उम्मेदवारको उम्मेदवारी खारेज भए पनि पौडेल प्रतिस्पर्धीविहीन जस्तै छन्। पछिल्लो चरणमा सत्ता गठबन्धनले जनमुक्ति पार्टीका उम्मेदवार केशव सूर्यवंशीलाई समर्थन गरेका छन्। प्रदेशमा दुई पूर्वप्रदेशमन्त्री मैदानमा छन्। एमालेबाट पूर्वप्रदेश मन्त्री लीला गिरी क्षेत्र नम्बर २(१) मा उम्मेदवार छन्। उनको प्रतिस्पर्धी दीर्घबहादुर केसी छन्। उनी कांग्रेसबाट सत्ता गठबन्धनको उम्मेदवार बनेका हुन्। उनी पहिलोपटक राजनीतिमा देखिएका हुन्। बहालवाला गृहमन्त्रीसहित १३ जना पूर्वमन्त्रीहरूबीच प्रतिस्पर्धा क्षेत्र नम्बर २(२)मा एमालेबाट प्रदेशका पूर्वमन्त्री भोजप्रसाद श्रेष्ठ चुनावी मैदानमा छन्। उनका प्रतिस्पर्धीमा माओवादीबाट वामदेव क्षेत्री छन्। क्षेत्री प्रदेश योजना आयोगको उपाध्यक्षबाट राजीनामा दिएर संसद््मा उठेका हुन्। रुपन्देही क्षेत्र नम्बर ३ मा गृहमन्त्री बालकृष्ण खाँण उम्मेदवार छन्। उनको प्रतिस्पर्धामा एमालेराप्रपाजसपा गठबन्धनबाट पूर्वमन्त्री दीपक बोहोरा मैदानमा छन्। २०७४ को निर्वाचनमा कांग्रेस नेता खाँणले दीपक बोहोरालाई जिताउन आफू समानुपातिकमा बसेका थिए। कांग्रेसको साथ पाएका बोहोराले एमालेका घनश्याम भुसालसँग पराजित भएका थिए। अहिले खाँण र बोहोराको चुनावी प्रतिस्पर्धा रोचक मानिएको छ। नयाँ निर्वाचन क्षेत्र निर्माणपछि खाँण पहिलोपटक चुनावी मैदानमा उत्रिएका हुन्। प्रदेशतर्फ ३(१) बाट लोसपाका प्रदेश पूर्वमन्त्री सन्तोष पाण्डे प्रतिस्पर्धी छन्। उनी सत्ता गठबन्धनका उम्मेदवार हुन्। पार्टी छाडेर सरकारमा पुगेपछि उनको सांसद्् पद कार्यकाल अघि नै गुमेको थियो। उनको प्रतिस्पर्धामा जसपाका महेन्द्र यादव चुनावी मैदानमा छन्। यादव जसपाको प्रदेश अध्यक्ष हुन्। यादव र पाण्डे पहिले एकै दलमा थिए। रुपन्देही क्षेत्र नम्बर ४ मा पूर्वमन्त्री सर्बेन्द्र शुक्ला चुनावी मैदानमा छन्। लोसपाका वरिष्ठ उपाध्यक्ष शुक्लासहित क्षेत्र नम्बर ४ मा चार पक्षीय भिडन्त रहेको छ। मर्चवार क्षेत्रमा कांग्रेसबाट पूर्वसांसद प्रमोद शाह छन्। त्यस्तै, एमालेजसपाबाट पूर्वमन्त्री ओमप्रकाश यादव गुल्जारी प्रतिस्पर्धामा छन्। गुल्जारी निर्वाचनअघि एमालेबाट जसपामा प्रवेश गरेका थिए। क्षेत्र नम्बर ४ मा सिके राउतका भोपेन्द्र यादव चुनावी प्रतिस्पर्धी छन्। क्षेत्र नम्बर ४ (२) प्रदेशका बाहालवाला प्रदेश शिक्षामन्त्री उसिउद्दिन खाँ चुनावी प्रतिस्पर्धामा छन्। उनीसँगको प्रतिस्पर्धामा जसपाबाट राम अवतार यादव चुनावी मैदानमा छन्। रुपन्देही क्षेत्र नम्बर ५ मा पूर्वमन्त्री भरत शाह र एमालेका पूर्वमेयर वासुदेव घिमिरे प्रतिस्र्धामा छन्। शाह कांग्रेसबाट तेस्रोपटक चुनावी जितका लागि प्रतिस्पर्धा गर्दैछन्। एमालेका घिमिरे रुपन्देहीको तिलोत्तमा नगरपालिकाकाका पूर्वमेयर हुन्।"
ओलीले आज चितवन र सिन्धुलीको चुनावी सभालाई सम्बोधन गर्ने,"काठमाडौं : प्रमुख प्रतिपक्षी दल एमालेका अध्यक्ष केपी शर्मा ओली आसन्न प्रतिनिधि तथा प्रदेशसभा निर्वाचनका लागि चुनावी प्रचारप्रसारमा देश दौडाहामा छन् । पार्टी विभाजन पछि क्षति कम गर्न दसौं महाधिवेशन लगत्तैबाट एमाले अध्यक्ष केपी शर्मा ओली पार्टी प्रवेश गराउने बहानामा देश दौडाहामा लागेका थिए। पूर्वप्रधानमन्त्री ओलीले आज चितवन र सिन्धुलीको दुधौलीमा आयोजना गरिएको आमसभालाई सम्बोधन गर्ने कार्यतालिका रहेको छ। चितवनको कार्यक्रमलाई सम्बोधन गरेर सिन्धुली जाने एमाले सचिवालयले जनाएको छ। ओलीले आइतबार कर्णालीका कालीकोट, दैलेख र सुर्खेतमा त्यसैगरी, शनिबार सुदूरपश्चिमका डोटी र कैलालीका तीनवटा चुनावी सभालाई सम्बोधन गरेका थिए। एमालेमाथि चौतर्फी प्रहार भएको भन्दै उनी जिल्लाका चुनावी सभामा पुगेका हुन्। ओलीले देशको राष्ट्रियता, स्वाधीनता, स्वतन्त्रता र स्वाभिमानको रक्षा गर्दै समृद्ध नेपाल, सुखी नेपालीको राष्ट्रिय आकांक्षा पूरा गर्न नेकपा (एमाले) लाई मतदात गरी विजयी बनाउन आग्रह गर्दै आएका छन्। एमालेविरुद्ध सत्तारुढ दलले गठबन्धन गरेका छन्। प्रतिपक्षमा रहेको एमालेले केहि स्थानमा जसपा र राप्रपासँग तालमेल गरेको छ। निर्वाचन आउन अब ६ दिन मात्र बाँकी रहेको छ।"
दुर्गममा पुग्दै कर्मचारी र निर्वाचन सामग्री,"संखुवासभा : प्रतिनिधिसभामा एक र प्रदेशसभामा दुई निर्वाचन क्षेत्र रहेको संखुवासभामा मतदान केन्द्रमा कर्मचारी जान सुरु गरेका छन्। आइतबारबाट मुख्य निर्वाचन अधिकृतको कार्यालय संखुवासभाले मतदान सामग्रीसहित कर्मचारी मतदान केन्द्रमा पठाउन सुरु गरेको मुख्य निर्वाचन अधिकृत टेकनाथ गौतमले बताए। जिल्लाको सबैभन्दा दुर्गम र विकट भोटखोला गाउँपालिकाको दूधपोखरी आधारभूत विद्यालय थुदाम, हिमालय आधारभूत विद्यालय किमाथाङ््का र ज्योति आधारभूत विद्यालय रिदाकमा मतदान सामग्रीसहित कर्मचारी, निर्वाचन सामग्री र सुरक्षाकर्मी पठाइएको मुख्य निर्वाचन अधिकृत गौतमले बताए। थुदाम, किमाथांका र रिदाक मतदान केन्द्रहरूमा पुग्न सदरमुकामबाट चारदेखि पाँच दिन लाग्ने मुख्य निर्वाचन अधिकृत गौतमले बताए। भोटखोला गाउँपालिकासम्म पुग्न एक दिन गाडी र बाँकी पैदल हिँड्नुपर्ने भएकाले आवश्यक कपडा, औषधी, खानपिनलगायतका सामग्री आफैं लिएर जानुपर्ने बाध्यता छ। भोटखोला क्षेत्रमा फोन समस्या हुन सक्ने र निर्वाचनको अवधिमा समस्या आए तत्काल कुनै माध्यमबाट भए सम्पर्क गर्न मतदान अधिकृतलाई मुख्य निर्वाचन अधिकृत गौतमले निर्देशन दिए।"
विदेशीको प्रेरणामा बनेको गठबन्धनभन्दा ओली नेतृत्वको सरकार देशको हितमा : कमल थापा,"काठमाडौं : राप्रपा नेपालका अध्यक्ष कमल थापाले केपी शर्मा ओली नेतृत्वको सरकार देशको हितमा हुने बताएका छन्। सोमबार फेसबुकमार्फत उनले भारतले नाकाबन्दी गर्दा त्यसको विरुद्ध डटेर लड्ने र चुच्चे नक्सा बनाउने नेता ओली देशको हितमा भएको बताएका हुन्। थापाले विदेशीको प्रेरणामा बनेको गठबन्धन देशको हितमा नहुने प्रष्ट पारे। थापाले भनेका छन्, कसैलाई तितो लाग्ला तर, भारतले नाकाबन्दी गर्दा त्यसको विरोधमा बोल्न डराउने नेताहरु भन्दा त्यसको विरुद्ध डटेर लडने, विदेशीले कब्जा गरेको लिम्पियाधुरा बिर्सने नेताहरु भन्दा चुच्चे नक्सा बनाउने  र विदेशीको प्रेरणामा बनेको गठबन्धनभन्दा ओली नेतृत्वको सरकार देशको हितमा हुन्छ। थापाले यसपटक उनी एमालेसँग सहकार्य गर्दै सूर्य चुनाव चिन्ह लिएर उम्मेदवार बनेका छन्। यसपटक एमालेसँग मिलेर कांग्रेस नेतृत्वको गठबन्धनबिरुद्ध मैदानमा छन्। भारतीय आर्थिक नाकाबन्दी हटाउन आफूले खेलेको भूमिकालाई मकवानपुरे जनताले गर्वका साथ आत्मसाथ गरेको पाएको उनको भनाई छ। नेपालको राष्ट्रिय राजनीतिमा देशी विदेशी शक्तिले राष्ट्रवादी शक्तिलाई कमजोर बनाउने षड्यन्त्र गरिरहेका छन्। त्यो षड्यन्त्रकै कारणले गर्दा मेरो पार्टी राप्रपा पनि क्षतविक्षद भएको छ। मैले राप्रपा नेपाललाई पुनर्जागृत गरेको अवस्था छ। यसैगरी राष्ट्रवादी शक्तिलाई कमजोर बनाउने षड्यन्त्रको वर्तमान अवस्थामा मुख्य निसानामा नेकपा एमाले छ। नेकपा एमालेले बिगतमा लिएको सशक्त राष्ट्रवादी अडानको कारण भारतले लगाएको आर्थिक नाकाबन्दीको बिरुद्धमा सशक्त रूपमा अडियो। यसै कारणले गर्दा र पछिल्लो कालखण्डमा यो नेपालको लिम्पीयाधुरा सहितको भूभाग समेटेर चुचे नक्सा बनाएको कारणले गर्दा नेकपा एमालेलाई पराजित गर्ने र कमजोर बनाउने प्रयास भइरहेको छ।उनले अन्नपूर्ण पोस्ट्सँग भने, अहिलेको अवस्थामा राष्ट्रवादी शक्तिको बलियो सम्बाहकका रूपमा नेकपा एमाले रहेको छ। यसरी राष्ट्रिय राजनीतिमा राष्ट्रवादी शक्तिलाई कमजोर बनाउने षड्यन्त्र भइरहेको हुँदा देशमा एउटा बलियो राष्ट्रवादी शक्ति निर्माण होस् भन्ने चाहन्छु। बलियो राष्ट्रवादी सरकार बनोस् भन्ने उद्देश्यले मैले नेकपा एमालेसँग सहकार्य गरेको छु।"
विकासमा भन्दा पैसा बाँड्न ध्यान,"सुनसरी : सुनसरी जस्तो सुगम जिल्लामा रहेको बर्जु गाउँपालिकाका सडक अहिलेसम्म कच्ची नै छन्। जनतालाई रक्सी, पैसा र मासु बाँडेपछि भोट पाइने भएकाले नेताहरूले गाउँको विकासमा ध्यान नदिएको स्थानीय केदार चौधरी बताउँछन्। उनले गरिब बस्तीमा पार्टीको घोषणापत्र र एजेन्डाका बारेमा कसैको चासो नहुने गरेको बताउँछन्। उम्मेदवारले मतदातालाई पैसा, मासु र रक्सीमा किन्छन्। जनतालाई घोषणापत्र र एजेन्डाको विषयमा केही मतलब हुँदैन, उनले भने, अनि कहाँ गाउँको विकास होस्। वर्षौंदेखि आफ्नो गाउँ जस्ताको तस्तैे छ। उनले जनताको आर्थिक अवस्था कमजोर भएकाले नेताहरू पैसा दिएर भोट किन्ने गरेको बताए। जनता गरिब छन्। खान लगाउनको समस्या छ। त्यसैले उनीहरू पैसामा किनिन्छन्, उनले भने, नेताहरूले उनीहरूको बानी पनि पारिसकेका छन्। जसले रक्सी र मासु खान दिन्छ, उसैलाई भोट दिन्छन्। विगतमा मधेस प्रदेश, लुम्बिनी र प्रदेश १ का तराईमा भोट पैसामा किनबेच हुने गरेको थियो। पछिल्लो समय देशभर नै यो विकृत बढेको छ। स्वयम् उम्मेदवारहरू पनि निर्वाचनमा रक्सी, मासु र पैसाको खोलो बग्ने गरेको स्वीकार्छन्। तर, जोसँग कुरा गर्दा पनि आफूले भने यसो नगर्ने गरेको भन्दै पन्छिन्। सुनसरी ३ का प्रतिनिधिसभातर्फका उम्मेदवार भगवती चौधरीले यो निर्वाचन क्षेत्रमा आफ्नो प्रतिपक्षी उम्मेदवारले रक्सी, मासु र पैसा बाँड्ने गरेको बताइन्। हाम्रो क्षेत्रमा प्रतिपक्षका उम्मेदवारले ३१ वर्षदेखि गरिबी, निमुखा जनतालाई पैसा, मासु र रक्सीमा किन्दै आएका छन्। यसले गर्दा आफ्नो क्षेत्र ३१ वर्षले पछि परेको छ, उनले भनिन्। सप्तरी २ का उम्मेदवार सिके राउत पनि पैसा र सत्ताको शक्तिको प्रयोग गरेर मतदाता प्रभावित पर्ने गरेको आरोप लगाउँछन्। जनमत पार्टीका अध्यक्ष सिके राउतले अन्य उम्मेदवारहरूले दैनिक ४५ वटा खसी काटेर भोजभतेर गर्ने गरेको आरोप लगाए। मतको खरिदबिक्रीले जनलहर मतपत्रमा परिणत गर्न समस्या हुने गरेको भन्दै राउतले यसपटक कडा निगरानी गरिरहेको र जनतालाई सचेत पार्ने काम भइरहेको बताए।जसपाका प्रवक्ता मनिष सुमनले सहरी क्षेत्रमा खरिदबिक्री असम्भव भए पनि ग्रामीण भेगमा रकमको चलखेल हुने गरेको बताए। सत्ता गठबन्धनबाट लोसपाका उम्मेदवार जयप्रकाश ठाकुरले आर्थिक चलखेल हुने गरेको र त्यसले असर गर्ने गरेको बताए। लोकतान्त्रिक अभ्याससँगै अधिकांश मतदाता सचेत बन्दै गएकाले उम्मेदवारबाट रकम लिए पनि मत इच्छाअनुसार खसाउने गरेको पनि उनले बताए। प्रचारप्रसार, सभा, भेला, घरदैलो जति गरे पनि अन्तिम समयमा चुनाव प्रभावित पार्न आर्थिक चलखेल हुने गरेको सिरहा गोलबजार बस्ने रुपेश सदायले बताए। यसै कारण चुनावी नतिजा आकलन गर्न मतदातालाई असजिलो हुने गरेको उनको भनाइ छ। चुनावी नतिजालाई आर्थिकलगायत धेरै तवरले प्रभाव पार्ने भएकाले रातारात परिणाम फरक पर्ने गरेको राजविराजकी पुष्पा कर्णले बताइन्। यहाँ भेटी दिएर भोट सुरक्षित गर्नुपर्ने अवस्था छ, उनले भनिन्, उम्मेदवारहरूले जातीय समुदायका अगुवा, गाउँका मुखियामार्फत उनीहरूको पकड क्षेत्रको मत आफ्नो पक्षमा खसाल्न भेटी चढाउने गरेका छन्। चुनाव जित्न बेहिसाब पैसा खर्च गर्ने प्रवृत्तिले इमान्दार मानिसहरू निर्वाचित हुन सक्ने परिस्थिति नरहेको धनुषा जनकपुरधामका दीपक केसीले बताए। अधिवक्तासमेत रहेका केसीका अनुसार निर्वाचन प्रणाली परिवर्तन नभए यो प्रवृत्ति बढ्दै जाने चिन्ता व्यक्त गरे। राजनीतिक विश्लेषकहरू जनताले स्वविवेकले मतदाता गर्न नपाउने गरेको बताउँछन्। नेपालमा निर्वाचनको विकृत पक्ष बढेको राजनीतिक विश्लेषक तुलानारायण साह बताउँछन्। भन्छन्, भोजभतेर, खानपिन, रक्सी, मासुजस्ता कुराले निर्वाचन विकृत बन्दै गयो। तराई मधेसमा मात्रै नभएर यो विकृत देशभर नै रहेको छ। उनी अघि थप्छन्, अन्तिम घडीमा मतदातालाई पैसा बाँड्ने, रक्सी, मासुले प्रभावित पार्ने काम निर्वाचनमा ठूलो चुनौती बनेको छ। यो बढी मतदाता भएको स्थानमा बढी हुन्छ। तर, कम मतदाता भएका ठाउँ पनि यसबाट अछुतो छैनन्। उनले विगतका निर्वाचनमा समेत यस्ता विकृतहरू रहेको स्मरण गरे। गत निर्वाचनमा म दोखला पुगेको थिएँ, त्यहाँका सबै होटल राजनीतिक दलले लिएका रहेछन्, उनले भने। अर्का राजनीतिक विश्लेषक डा सुरेन्द्र लाभ निर्वाचनमा पैसा र शक्तिको प्रयोग हुने कुरा नेपालमा नौलो नभएको बताउँछन्। नेपालमा हँुदै आएका निर्वाचनमा पैसा, बाहुबलको प्रयोग विषय नयाँ होइन। यो हरेक निर्वाचनमा भइरहेको छ, उनले भने। उनले निर्वाचनमा हुने यस्ता विषय तोड्न आवश्यक रहेको बताए। निर्वाचन आयोग र दलहरूले जिम्मेवार ढंगबाट लाग्नुपर्ने उनको भनाइ छ। निर्वाचनमा पैसा र बाहुबलको प्रयोग देशभर हुने गरेको उनको भनाइ छ। पश्चिम नेपाल गएर भर्खरै र्फिर्कए डा लाभले भने, यो काम भोट दिनको आसपास धेरै हुन्छ। यो तराई पहाड जताजतै छ, पैसा र बाहुबलको प्रयोग देशभर छ। राजनीतिज्ञ एवं विश्लेषक डम्बर खतिवडा विगतदेखि नै पैसा र शक्तिको प्रयोग गरेर मतदाता प्रभावित गर्ने काम भएको बताउँछन्। उनले भने, पहिला कांग्रेस र एमालेका नेता केही इमान्दार थिए। पैसा पनि थिएन। २०३० वर्षमा उनीहरू धनी भए। उनले यो विकृति बढाउने जिम्मेवार दलहरू नै भएको बताए। दलहरूले लोभ देखाएर भोट किन्न नखोजे यो विकृति हुने थिएन, उनले भने। उनले निर्वाचन आयोगले पनि कडा अनुगमन गरेमा केही हदसम्म यस्ता विकृतिमा कमी आउने बताए। निर्वाचन आयोग रक्सी र पैसाको प्रलोभनमा भोट तलमाथि गर्नेको मनोनयनसमेत खारेज हुने बताउँछ। निर्वाचन आयुक्त रामप्रसाद भण्डारीले आयोगले निर्वाचनमा मदिराजन्य पदार्थको निषेध गरिसकेको बताए। उनले कतै यस्तो पाइएमा नियन्त्रण गर्ने बताए। आयोगले मदिराजन्य पदार्थ निषेध गरिसकेको छ। कतै यस्तो भेटिएमा जफत हुनेछ, उनले भने।"
गुल्मीमा प्रदीप र गोकर्ण दोहोरिएलान् ?,"गुल्मी : कालीगण्डकी गाउँपालिका२ अरवेनीका रेश्मीराज न्यौपानेले आफूले कल्पनासमेत गरेका थिएनन्। आफ्नो गाउँहुँदै अन्तर्राष्ट्रिय राजमार्ग आउँला भनेर। कुनै पनि राष्ट्रिय, अन्तर्राष्ट्रिय राजमार्गको पहुँचमा नभएको जिल्लालाई राजमार्गले जोड्ला भन्ने स्थानीयको आशाको विषय थिएन् तर अहिले उनको गाउँ अरवेनी हुँदै दुई देश जोड्ने कालीगण्डकी करिडोर निर्माणको काम धमाधम भइरहँदा उनी दङ्ग छन्। छिमेकी राष्ट्र भारतको सुनौलीदेखि चीनको कोरलानाका जोड्ने सबैभन्दा छोटो दूरीको राजमार्ग उनकै गाउँ हुँदै जान्छ। नेता प्रदीप ज्ञवाली राष्ट्रिय राजनीति र सत्ता पहुँचमा नभएको भए यो बाटो आउने सपना पनि गर्न सकिने थिएन, उनले भने, अझ चाइना र भारत पुग्ने बाटो आउँला भन्ने त हाम्रो सोचकै विषय भएन्। न्यौपानेका अनुसार सदरमुकाम तम्घास हिंडेर जानुपर्ने बाध्यता अरबेनीबासीलाई थियो। कालीगण्डकी करिडोरले गुल्मीका रुरु, सत्यवती र कालीगण्डकी गाउँपालिकाका नागरिकलाई प्रत्यक्ष लाभ पुगेको छ। उक्त करिडोरले गुल्मी छोएसँगै यस क्षेत्रका स्थानीयले विभिन्न व्यापार व्यवसायमा समेत लगानी गर्न थालेका छन्। स्थानीयको आर्जनसँग यस करिडोरले महत्वपूर्ण योगदान दिएको छ। कालीगण्डकी करिडोर गुल्मी हुँदै लैजानुपर्छ भनेर पहिलोपटक परिकल्पना गरेको गुल्मी क्षेत्र नम्बर १ का प्रतिनिधिसभा सदस्यका उम्मेदवार एवं पूर्वमन्त्री एमालेका पार्टी सचिव प्रदीपकुमार ज्ञवालीले चुनावी घरदैलोको क्रममा स्थानीयलाई सुनाए। सडक अभावले कालीगण्डकी र सत्यवतीका स्थानीयले भोगेको पीडा देखेर ज्ञवालीले कालीगण्डकी करिडोरलाई उक्त क्षेत्र हुँदै लैजान जोडबल गरेका थिए। कुनै समय गुल्मीको कर्णाली भनेर चिनिने अरवेनी, पूर्तिघाटका नागरिक सदरमुकाम तम्घास पुग्न तीन जिल्ला पार गरेर आउनुपरेको दृश्य आफ्नो आँखामा अझै पनि झलझली आउने गरेको ज्ञवालीले स्मरण गरे। यस क्षेत्रका नागरिक सडक बनेपछि अहिले तीन घण्टामै सदरमुकाम पुग्छन्। ज्ञवालीले विश्वका दुई ठूला अर्थतन्त्र देश चीन र भारतको पारवाहन मार्गका रूपमा नेपाललाई ठूलो लाभ पुग्ने बताएका छन्। कालीगण्डकी करिडोरलाई दुइटा महत्वपूर्ण सभ्यता बोकेका बौद्ध सभ्यता र हिन्दु सभ्यता जोड्ने सडकको रुपमा लिइएको छ। ज्ञवालीले उक्त सडकले लुम्बिनी, रुरुक्षेत्र, गलेश्वरधामलगायतका पर्यटकीय क्षेत्र जोड्ने बताए। मानसरोवर पुग्नका लागि सबैभन्दा सहज सडकका रुपमा रहेको कालीगण्डकी करिडोरले भविष्यमा गुल्मीका पर्यटकीय क्षेत्रमा विकास पुग्ने देखिन्छ। पहिलोपटक २०५७ सालमा सांसद भएपछि गुल्मीको हर्मिचौरमा करिडोरको शिलान्यास गरेका ज्ञवालीले सडक निर्माणका क्रममा धेरै उतारचढाव भोग्नु परेको विगत सुनाए। सशस्त्र द्वन्द्वमा यस करिडोरलाई पर्वत र स्याङजा हुँदै लैजाने गरी सम्झौता परिवर्तन भएको थियो तर, पुनः ज्ञवालीले २०६८ सालमा गुल्मी हुँदै करिडोरको काम अगाडि बढाउने कार्यमा पहल गरेका हुन्। करिडोरको सबैभन्दा अप्ठ्यारो भाग अरवेनी र हर्मिचौर खण्डको ट्रयाक खोल्न नेपाली सेनालाई जिम्मा दिएको थियो। अहिले यो करिडोरको सम्पूर्ण ट्रयाक सेनाले खोलेर सम्पन्न गरिसकेको छ। यो सडक अहिले सडक विभागले जिम्मा लिएर गुल्मी खण्डको १ अर्ब ८ करोडमा रिडिदेखि हर्मिचौरसम्म र ४ अर्ब ८ करोड लागतमा हर्मिचौरदेखि बाग्लुङसम्म पक्की गर्ने गरी काम सुरु भइरहेको छ। उक्त करिडोरमा गुल्मी खण्डको ८० किलोमिटर सडक पर्छ। ज्ञवालीले १२ वर्षभित्र सडक निर्माणको काम सकिएर भारतको सुनौलीदेखि चीनको कोरला नाकासम्म यातायातका साधन चल्ने बताए। यस्तै, गुल्मी छिचोल्दै निस्किएको अर्काे मार्ग हो मदन भण्डारी राष्ट्रिय राजमार्ग। यस राजमार्गले गुल्मीको पूर्वदेखि पश्चिम क्षेत्रलाई समेटेर प्यूठान, अर्घाखाँची जोडिएको छ। जिल्लाका रुरुक्षेत्र, छत्रकोट, गुल्मीदरवार गाउँपालिका, रेसुंगा नगरपालिका, इस्मा, मालिका र मदाने गाउँपालिका छिचोल्दै यो मार्ग निस्किएको छ। राजमार्गले गुल्मीको पूर्वी, मध्य र पश्चिमी भाग समेटेको छ। हाल यो राजमार्ग जिल्लाको मालिका गाउँपालिका८ सिमलटारीसम्म पक्की भइसकेको छ। सिमलटारीसौतामारे खण्ड कालोपत्रे गर्न बहुवर्षीय ठेक्का अन्तर्गत ३ अर्ब ४२ करोडको लागतमा काम भइरहेको छ। मालिका गाउँपालिका६ का निवर्तमान वडाध्यक्ष शोभाखर गिरीले मदन भण्डारी राजमार्गले गुल्मीको पश्चिमी क्षेत्रको अनुहारनै बदलिएको प्रतिक्रिया दिए। यो राजमार्गले धेरै परिवर्तन ल्याएको छ, उनले भने, हामी जिल्लाको दुर्गम क्षेत्रमा थियौं। पश्चिम जाने सडकनै थिएन। अहिले राजमार्गले सडक छेउमा बजारसमेत खुलेका छन्। पश्चिमी क्षेत्रका नागरिक सहजै अहिले यो राजमार्ग हुँदै व्यापार, उपचार र बुटवल काठमाडौं आउजाउँ गर्नसमेत अर्घाखाँची र प्युठान हुँदै जाने गर्छन्। राजमार्गको दायाँबायाँ पक्की घर निर्माण भएका छन्। होटल, मोटरसाइकल वर्कसप र बैंक खुलेका छन्। यो राजमार्ग शुरुमा चुरेको किनारै किनार निमार्ण गर्ने योजना बनेको थियो। तर गुल्मीका पूर्व मन्त्रीद्वय प्रदीप ज्ञवाली र गोकर्ण विष्टले चुरेको किनारै किनार निर्माण भएमा गुल्मीको अधिकांश भूभाग राष्ट्रिय राजमार्गविहीन बन्ने बुझेर पहाडी गाउँ हुँदै लैजाने निर्णायक क्षमता गरे। आफूले पहल नगरेको भए एक सय वर्ष पनि मदन भण्डारी राजमार्ग गुल्मी आउनेमा मुस्किल पर्ने गुल्मी क्षेत्र नम्बर २ का प्रतिनिधिसभा सदस्यका उम्मेदवार पूर्व मन्त्री गोकर्ण विष्ट स्मरण गर्छन्। मेरो जीवनको भन्दा बढी माया यो राजमार्गको छ, विष्टले भने, यो राजमार्ग ल्याउनका लागि गरेको संघर्ष र पहलका दुःख भन्न थोरै समयले पुग्दैन्। विष्टले राजमार्ग सञ्चालनमा आएपछि गुल्मी२ का जनताले सधैं भरी सम्झिनेसमेत बताए। पछि परेका वस्ती र क्षेत्रमा अहिले सडककै कारण चहलपहल बढेको विष्टको भनाइ छ। राजमार्ग छिटो निर्माणका लागि निरन्तर बजेट विनियोजनको पहल भइरहेको उनले जानकारी गराए। गुल्मी खण्डको काम लगभग केही वर्षमा निर्माण सम्पन्न हुने बताउँदै विष्टले आफ्नो निर्वाचन क्षेत्रका नागरिकको जीवन परिवर्तनका लागि कुनै कसुर बाँकी नराख्ने आश्वासन दिए। अहिले गुल्मेली प्रश्न गर्छन्, विकास प्रेमी ज्ञवाली र विष्ट यो निर्वाचनमा दोहोरिएलान् त ?"
मुस्ताङमा विप्लवका दुई कार्यकर्ता पक्राउ,"जोमसोम : नेत्रविक्रम चन्द नेतृत्वको नेकपा (विप्लव) समूहका दुई कार्यकर्तालाई मुस्ताङ प्रहरीले नियन्त्रणमा लिएको छ । निर्वाचन विरोधि गतिविधि गरेको भन्दै विप्लवका दुई कार्यकर्तालाई मुस्ताङको घरपझोङ गाउँपालिका१ छैरोबाट नियन्त्रणमा लिएको जिल्ला प्रहरी कार्यालय मुस्ताङले जनाएको छ । मंसिर ४ गते हुने प्रतिनिधि र प्रदेशसभा निर्वाचन बहिष्कार गरौं, निर्वाचन खारेज गर लगायतका निर्वाचन विरोधी सन्देश प्रवाह गर्ने,पर्चा पम्प्लेट टाँस्ने र भित्ते लेखन गर्दै हिँडिरहेको अवस्थामा नेकपा विप्लव समूहका मुस्ताङ जिल्ला इञ्चार्ज शुशिला विक र प्रकाश विकलाई जिल्ला प्रहरी कार्यालयले नियन्त्रणमा लिएको मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए ।"
संसदीय निर्वाचन : कर्णालीमा १४ हजार सुरक्षाकर्मी परिचालन,"सुर्खेत : मङ्सिर ४ गते हुने प्रदेश र प्रतिनिधिसभा निर्वाचनमा कर्णाली प्रदेशभर १४ हजारभन्दा बढी सुरक्षाकर्मी परिचालन गरिएको छ। निर्वाचनलाई दृष्टिगत गर्दै प्रदेशमा १४ हजार आठ सय सात जना सुरक्षा जनशक्ति परिचालन गरिएको कर्णाली प्रदेश प्रहरी कार्यालयले जनाएको छ। कार्यालयका वरिष्ठ प्रहरी उपरीक्षक एवं प्रवक्ता माधवप्रसाद श्रेष्ठका अनुसार निर्वाचनलाई निष्पक्ष, भयरहित बनाउन मतदानस्थलमा पाँच हजार सात सय २९ जना नेपाल प्रहरी र नौ हजार ७८ जना म्यादी प्रहरी गरी १४ हजार आठ सय सात जना सुरक्षाकर्मी खटाइएको हो। प्रहरीबाट मतदानस्थल रहेको वडा क्षेत्रमा पैदल गस्ती हुने छ। प्रवक्ता श्रेष्ठले भने, 'प्रत्येक नगरपालिका तथा गाउँपालिकामा सिनियर प्रहरी अधिकृतको कमाण्डमा गाडी मोबाइल गस्ती र रिजर्भ टोलीसमेतको व्यवस्था गरी सुरक्षा प्रबन्ध मिलाइएको छ। निर्वाचनलाई शान्तिपूर्ण बनाउन लागिपरेका छौँ।' प्रदेश कमाण्ड पोष्टबाट प्रदेशस्तरीय निर्वाचन सुरक्षा बैठकबाट निर्णय भई हुम्ला, डोल्पालगायतका जिल्लामा हिमपात र भौगोलिक विकटताका कारण निर्वाचनस्थलमा निर्वाचन सामग्री र निर्वाचनपश्चात् मतपेटिका ढुवानीको लागि हेलिकप्टरको व्यवस्था मिलाएको उनको भनाई छ। उनले भने, 'माथिल्लो कर्णालीका जिल्लामा अब हिमपात पनि सुरु भइसकेको छ, यस्तो अवस्थामा हामीले मतपेटिका ढुवानी तथा अन्य सामग्री ओसारपसारको लागि हेलिकप्टरको प्रबन्ध पनि गरेका छौँ।' कर्णालीमा सुरक्षाका दृष्टिकोणले दुई सयभन्दा धेरै मतदानस्थल अति संवेदनशील मानिएका छन्। प्रदेशसभार प्रतिनिधिसभाको निर्वाचनका लागि दुई सय ६७ वटा मतदानस्थल अति संवेदनशील रहेका हुन्। आगामी प्रतिनिधिसभा र प्रदेशसभा निर्वाचनका लागि कर्णालीमा आवश्यक तयारीलाई तीव्र पारिएको छ। प्रदेशका विभिन्न जिल्लास्थित निर्वाचन कार्यालय निर्वाचन पूर्वका काममा जुटेका छन्। कर्णालीमा १० लाखभन्दा धेरै मतदाता रहेका छन्।"
सत्ता गठबन्धनले देश बनाउँदैन : ओली,"ललितबहादुर बुढा सुर्खेत, हिक्मतबहादुर नेपालीदैलेख, बिस्नप्रसाद न्यौपाने कालीकोट : नेकपा एमालेका अध्यक्ष केपी शर्मा ओलीले आगामी निर्वाचनपछि एमालेको एकल सरकार बन्ने दाबी गरेका छन्। एमालेको घोषणापत्र, राष्ट्रियताको सवालमा पार्टीले लिएको अडान र वर्तमान सत्ता गठबन्धनबाट असन्तुष्टी बढेका कारण एमालेप्रति जनताको आकर्षण बढेको उनको दाबी छ। ओलीले आइतबार कर्णालीका सुर्खेत, दैलेख र कालीकोटका गरी तीनवटा सभालाई सम्बोधन गरेका हुन्। सुर्खेतमा भएको सभामा अध्यक्ष ओलीले भने, सत्ता गठबन्धन स्वार्थका लागि बनेको हो। यो लामो समयसम्म टिक्दैन। चुनावपछि उनीहरू जनताबाट पराजित हुन्छन्। स्वार्थीहरूको सरकार अब देशमा सम्भव छैन। सत्ताका लागि सिद्धान्त नमिलेकाहरूको पनि गठबन्धन बनेको भन्दै उनले घोषणापत्रसमेत एउटै बनाउन नसक्नेले देश बनाउन नसक्ने टिप्पणी गरे। ओलीले भने, शेरबहादुर देउवाजी पाँचपटक प्रधानमन्त्री हुनुभो तर देशका लागि के गर्नु भो ? अब उहाँले देश बनाउनहुन्छ भन्ने विश्वास गर्न सकिन्न। माओवादी र प्रचण्डबाट त झन् कसरी देश बन्ला ? अहिले एमालेबिरुद्ध घेराबन्दीको प्रयास भइरहेको भन्दै ओलीले बरु मंसिरपछि एमालेको बहुमत आउने भएकाले प्रतिपक्ष दलको नेता को बन्ने भन्नेबारे टुंगो लगाउन प्रधानमन्त्री देउवा र माओवादी अध्यक्ष पुष्पकमल दाहाललाई चुनौती दिए। माधव नेपाल नेतृत्वको एकीकृत समाजवादी चुनावपछि अस्तित्वमा नरहने उनको दाबी छ। यस्तै, कालीकोटको रास्कोटमा भएको सभालाई सम्बोधन गर्दै एमाले अध्यक्ष ओलीले माओवादीका कारण देशमा अस्थिरता पैदा भएको बताए। जनयुद्धको नाममा दाहालले धेरै सहिद, घाइते र बेपत्ता बनाएको र अहिले उनीहरूलाई बिर्सिएको आरोप लगाउँदै ओलीले माओवादी अब देशमा नरहने जिकिर गरे। माओवादी परिवारवादमा फसेको र कांग्रेस माओवादीपथमा लागेको भन्दै ओलीले अब देश विकासको नेतृत्व गर्ने जिम्मेवारी एमालेको काँधमा आएको बताए। यसैबीच एमाले अध्यक्ष ओलीले कर्णालीको विकास र समृद्धिका लागि पनि एमालेले जित्नुपर्ने बताए। कर्णाली पिछडिएको छ। सडकहरू पनि राम्रा छैनन् ओलीले भने, एमालेकै पालामा मदन भण्डारी राजमार्ग सुरु भयो। हाम्रै नेतृत्वमा मध्यपहाडी राजमार्ग बनेको हो। अब कर्णाली करिडोर पनि हामी बनाउँछौं। कर्णालीको विकास गर्न पनि हाम्रो नेतृत्वमा सरकार चाहिन्छ। दैलेखको जम्बुकाँधमा भएको सभामा ओलीले पञ्चकोशी क्षेत्रमा रहेको पेट्रोलियम पदार्थको अन्वेषण एमाले नेतृत्वको सरकार हुँदा सुरु गरेको उल्लेख गर्दै भने, एमालेले पेट्रोलियम पदार्थ उत्खननको काम पूरा गर्छ। नेपाललाई चाहिने प्रयोग गर्छौ। बढी भएको विदेशमा बेच्छौं।"
गुमेको भूमि फिर्ता ल्याउने कुरा गर्दा प्रधानमन्त्री देउवाको चित्त दुख्यो : ओली,"सुर्खेत : नेकपा (एमाले) का अध्यक्ष केपी शर्मा ओलीले देशको गुमेको भूमि फिर्ता ल्याउने कुरा गर्दा प्रधानमन्त्री शेरबहादुर देउवाको चित्त दुःखेको टिप्पणी गरेका छन्। आइतबार सुर्खेतको वीरेन्द्रनगरमा आयोजित विशाल जनसभालाई सम्बोधन गर्दै अध्यक्ष ओलीले वार्तामार्फत देशको गुमेको भूमि एमालेको सरकारले फिर्ता ल्याउने स्पष्ट पारेका हुन्। उनले देश बनाउने सङ्कल्प गरेको एमालेले आसन्न निर्वाचनमा बहुमतका साथ विजय प्राप्त गरी सरकार बनाउने बताए। ओलीले देश बनाउने राष्ट्रिय शक्ति एमालेबाहेक अरू कोही हुन नसक्ने स्पष्ट पारे। एमालेलाई घेराबन्दी गर्न खोजिरहेका छन् तर मैले भन्ने गरेको छु, स्याल सयवटा भए पनि एउटा सिंहलाई घेराबन्दी गर्न सक्दैनन्। समृद्ध नेपाल, सुखी नेपालीराष्ट्रिय सङ्कल्प पूरा गर्न देशमा सुदृढ राष्ट्रिय शक्ति आवश्यक परेको भन्दै अध्यक्ष ओलीले त्यो शक्ति एमाले रहेको बताए।उनले गठबन्धन सरकार देशको विकासका लागि नभई स्वार्थका लागि बनेको आरोप लगाए। अध्यक्ष ओलीले आगामी निर्वाचनपछि एमालेले बहुमतको सरकार बनाउने र काँग्रेस दोस्रो भई प्रमुख प्रतिपक्षमा बस्ने भएकाले आफैं तेस्रो शक्ति हुन्छौं भनेका प्रचण्डले सरकार गठनका लागि विचौलियाको भूमिका नपाउने प्रष्ट पारे। देशको स्वाभिमान जोगाउने पार्टी एमाले मात्रै भएको बताउँदै अध्यक्ष ओलीले भन्नुभयो, देशीविदेशी शक्ति मिलेर एमालेका विरुद्ध गठबन्धन र षड्यन्त्र गरिरहेका छन्। एमालेलाई घेराबन्दी गर्न खोजिरहेका छन् तर मैले भन्ने गरेको छु, स्याल सयवटा भए पनि एउटा सिंहलाई घेराबन्दी गर्न सक्दैनन्। उनले गठबन्धनको कुनै लक्ष्य नभएको र एउटै घोषणापत्र ल्याउन नसक्नेले देशको विकास गर्छु भन्ने भ्रममा नपर्न मतदातालाई आग्रह गरे।"
"कार्यकर्ता कुटेको भन्दै दार्चुलामा सत्तागठबन्धनले गर्यो सडक अवरुद्ध, एमालेको चुनावी सभामा गएकाहरु बाटोमै रोकिए",दार्चुला : नेकपा एमालेका कार्यकर्ताले आफ्ना कार्यकर्तालाई कुटपिट गरेको भन्दै दार्चुलामा सत्तागठबन्धनमा आवद्ध दलका कार्यकर्ताले आइतबार रातिदेखि सडक बन्द गराएका छन्। गठबन्धनका कार्यकर्ताले गोकुलेश्वर खार खलंगा सडकको धुलीगडा क्षेत्रमा सडक अवरुद्ध गरेको प्रहरीले जनाएको छ । नौगाड गाउँपालिका६ खेडमा प्रचारप्रसारमा खटिएको गठबन्धन र नौगाडको जामिरमा आमसभामा गइरहेका एमाले कायकर्ताबीच आइतबार झडप भएको थियो । गठबन्धनका कार्यकर्ताले झडपमा संलग्न एमाले कार्यकर्तालाई पक्राउ नगरेसम्म सडक नखुलाउने बताएका छन्। सयौं कार्यकर्तालाई गठबन्धनले धुलीगडा खेडा क्षेत्रमा भेला गराएर सडक बन्द गराएको नौगाड एमाले गाउँपालिका अध्यक्ष जनकसिंह ठगुन्नाले बताए । उनका अनुसार सडक अवरुद्ध हुँदा नौगाडमा भएको चुनावी सभामा गएका एमाले कार्यकर्ता तथा स्थानीय घर फर्कन पाएका छैनन्। प्रमुख जिल्ला अधिकारी दीर्घराज उपाध्यायले सुरक्षा बैठक राखेर सडक खुलाउने प्रयास भइरहेको बताए। एमालेको चुनावी सभामा गएका कलाकारसहितका कार्यकर्ताहरु होपरीगाड जामिर क्षेत्रमै रोकिएका छन्। नेकपा माओवादी दार्चुलाका नेता खडकसिंह धामीले घरमै बसिरहेका सर्वसाधारण नागरिकलाई समेत एमाले कार्यकर्ताले कुटपिट गरेको आरोप लगाए। वडा नम्बर ६ बाट चुनावी सभामा जाने क्रममा एमालेका कार्यकर्ताले गाडी तथा सर्वसाधारणलाई रोकेपछि झडपको स्थिति आएको थियो।
कल सेन्टरमा प्रश्न : चुनाव चिह्न केके छन् ?,"काठमाडौं : प्रतिनिधि र प्रदेशसभाको निर्वाचनलाई लक्षित गरेर निर्वाचन आयोगले कल सेन्टर सुरु गर्यो। मतदाता शिक्षा र निर्वाचनसँग सम्बन्धित गुनासो र प्रश्नलाई समाधान गर्न सुरु भएको कल सेन्टरमा अन्य विषयभन्दा चुनाव चिह्न केके छन् भन्ने प्रश्न धेरै आउने गरेको आयोगका कर्मचारी बताउँछन्। निर्वाचन आयोगका सहायक प्रवक्ता कमल भट्टराई भन्छन्, चुनाव चिह्न र मतदाता नामावलीका प्रश्न धेरै आएका छन्। यी प्रश्नलाई हेर्दा मतदाता शिक्षा अझै धेरै दिन आवश्यक छ भन्ने देखिन्छ। तर, यो कल सेन्टर धेरै प्रभावकारी भएको हाम्रो बुझाइ छ। निर्वाचन लक्षित प्रश्न र गुनासा सोध्न सर्वसाधारणले आयोगले निःशुल्क उपलब्ध गराएको कल सेन्टरमा फोन गर्न सक्छन्। निर्वाचन आयोगका सहायक प्रवक्ता भट्टराईका अनुसार निर्वाचनसँग सम्बन्धित सूचनाहरू आम सर्वसाधारणसम्म पुर्याउन तथा मतदाता शिक्षालाई प्रभावकारी बनाउन कल सेन्टरको स्थापना गरिएको हो। निशुल्क टोल फ्रि नम्वर ११०२ मा फोन गरेर सर्वसाधारणले निर्वाचनसम्बन्धी सबै प्रश्न, गुनासा र जिज्ञासा राख्न सक्छन्। सर्वसाधारणको सजिलोका लागि आयोगले निःशुल्क टोल फ्रि नम्वरमा २४ सै घण्टा फोन गर्न सकिने व्यवस्था गरेको छ। यो फोनमा बिहान ९ बजेदेखि बेलुकी ७ बजेसम्म आयोगका कर्मचारीले प्रत्यक्ष फोन रिसिभ गरेर प्रश्नकर्ताको जवाफ दिन्छन् भने त्यसबाहेकको समयमा सोधिने प्रश्नहरू स्वतः रेकर्ड हुने व्यवस्था छ। राति आएका कल भ्वाइस मेलको रूपमा रेकर्ड भएर बस्छ। प्रश्न र जिज्ञासा छन् भने अर्को दिन आयोगका कर्मचारीले कल व्याक गरेर जवाफ दिन्छन्। सहायक प्रवक्ता भट्टराई भन्छन्, नागरिकलाई निःशुल्क सूचना पुर्याउनु राज्यको दायित्व सम्झेर कल सेन्टरको स्थापना गरिएको हो। यो हरेक निर्वाचनका बेला सञ्चालन गरिँदै आएको छ। कल सेन्टरमा फोन गरेर नागरिकले मतदानसम्बन्धी सम्पूर्ण जानकारी लिन सक्नेछन्। आयोगको कल सेन्टरका सुपरभाइजर मधु पुडाशैनीले विभिन्न प्रश्न र जिज्ञासासहित दैनिक १५० देखि ३ सयवटा कल आउने बताए। गत असोज २८ गते आयोगले निःशुल्क कल सेन्टरको स्थापना गरेको हो। यहाँ प्रायः उम्मेदवारले आचारसंहिता उल्लंघन गरेको जानकारी धेरै आउने गर्छ, पुडाशैनी भन्छन्, मतदान कसरी गर्ने, मतदाता नामावली कसरी हेर्ने ? सरकारी कर्मचारीले चुनाव प्रचार गरेको, जनप्रतिनिधिले भोट माग्दै हिँडेको जस्ता उजुरीहरूसमेत आउँछन्। उनका अनुसार प्रश्नकर्ताले मतगणना स्थलमा प्रवेश गर्न पाइन्छ ? भन्दै प्रश्न गर्छन्। साथै, विभिन्न दलका उम्मेदवारले पनि मतदान स्थलमा प्रवेश गर्न पाइन्छ ? चुनाव प्रचार गर्ने समय कुन हो ? लगायतका प्रश्न गर्ने गरेको बताए। त्यसैगरी अपांगता भएका व्यक्ति र किरियापुत्रीलाई मतदान स्थलमा के सुविधा छ भन्दै जिज्ञासा आउने गरेको उनले बताए।"
पैसाको प्रलोभनमा पार्लान नि !,"राजविराज : प्रतिनिधि र प्रदेशसभा सदस्य निर्वाचनको मतदान गर्ने दिन आउन मात्रै ६ दिन बाँकी छ। उम्मेदवारहरू मतदाताको घरघरमा मत माग्न पुगेका छन्। निर्वाचन आयोगले प्रचारप्रसार गर्न तोकेको समय सकिन ३ दिनमात्रै बाँकी छ। चुनावी गतिविधिलाई नजिकबाट नियालिरहेका विश्लेषक भन्छन्, पछिल्लो समय निर्वाचनमा मतदातालाई आफ्नो पक्षमा पार्न ठूला आश्वासन मात्रै होइन, पैसाको प्रलोभनमा पार्नेक्रम बढेको छ। दलका घोषणापत्रमा लेखिएका प्रतिबद्धताले भन्दा पैसा र प्रलोभनले मतदाता आकर्षित गर्ने क्रम बढेको बताउँछन् राजनीतिज्ञ एवं विश्लेषक डम्बर खतिवडा। भन्छन्, उम्मेदवारले विगतदेखि नै निर्णायक हुन पैसा र शक्तिको प्रयोग गर्छन्। मतदाता प्रभावित पार्छन्। यो क्रम नेपालमा अत्याधिक बढेको छ। चुनाव त्यसैले महँगो भएको छ। आयोगले प्रचारको समय कम दिएपछि उम्मेदवारहरू मतदातालाई प्रभाव पार्न जसरी पनि जित्ने रणनीति बनाउन लागेका छन्। अन्तिम अस्त्र प्रयोग गर्न उनीहरू गाउँगाउँमा कार्यकर्ता परिचालन गरेर मतदातालाई प्रभाव पार्ने, सत्ता, शक्ति र पैसाको प्रलोभन देखाएर आफ्नो पक्षमा पर्ने क्रम पनि प्रत्येक जिल्लामा उच्च छ। मौन अवधिमा यो क्रम अझै उच्च हुने मतदाता नै बताउँछन्। राजविराजका एक मतदाता भन्छन्, मौन अवधिमा रक्सी, मासु र पैसा बाँड्छन्। खाने कुरामा पनि यसअघि धेरै मतदाता विकेको देखेको छु। ४८ घण्टा मौन अवधी हुने भएकाले यो समय दिनमा भन्दा रातमा पैसा र प्रलोभनको प्रभाव मतदातामा बढी पार्ने क्रम छ। अन्य दलभन्दा सक्तामा रहेका दल र उम्मेदवार सत्ता र शक्तिको दुरुपयोग गरेर निर्वाचन आफ्नो पक्षमा पार्न लागेका हुन्छन्। प्रतिनिधि तथा प्रदेशसभाको मतदानको दिन नजिकिँदै जाँदा उम्मेदवारहरूको ध्यान नै अब पैसा बाँड्ने समय भयो भन्नेमा हुने एक उम्मेदवार नै ठट्यौली पारामा भन्छन्। मौसम नै यस्तै छ। चुनाव जित्न सबै अस्त्र प्रयोग गर्नुपर्छ, ती उम्मेदवार भन्छन्, चुनाव त्यसैले महँगो भएको छ। चुनावी सरगर्मी तातेको छ। उम्मेदवारको प्रतिस्पर्धाले तातेको वातावरणलाई शान्त पार्ने समयका रूपमा लिइन्छ मौन अवधि। तर, यही अवधिमा कानेखुसी प्रचारप्रसार हुन्छ। पैसाको चलखेलमा मतदातालाई प्रलोभनमा पारिन्छ। यो क्रम मौन अवधि अघि नै सुरु भएको भेटिएको छ। यसबाट मतदाता जोगिनुपर्छ। मौसममा चिसोपना बढ्दै गएको छ। राजनीतिमा भने राप बढ्दै छ। मतलाई आफ्नो पक्षमा पार्न आचारसंहिताको उल्लंघन पनि उत्तिकै हुने गरेको छ। उम्मेदवारहरू हरतरहले मतदाता प्रभावित पार्न सक्रिय देखिएका छन्। भारतीय नम्बर प्लेटका गाडीको र माइकिङको प्रयोग पनि बढ्दै गएको छ। राजनीतिक दल र उम्मेदवारहरू आफूलाई बलियो रूपमा प्रस्तुत गर्न तडकभडकमा उत्रिएका छन्। मतदाता केही सचेत भएकाले यसपटक उम्मेदवार बनेका दलका मुख्य नेता र राष्ट्रिय अध्यक्षसमेत आफ्नो निर्वाचन क्षेत्रमा चुनाव जित्न सबै अस्त्र प्रयोग गरेर केन्द्रित बनेका छन्। तर, मतदाता रिझाउन सबैभन्दा अन्तिममा प्रयोग हुने पैसाको अस्त्रले मत परिणाममा प्रभाव पार्ने गरेको बुद्धिजीवीहरूको भनाइ छ। बागमती प्रदेशको चितवनदेखि मधेस प्रदेश हुँदै प्रदेश१ को झापासम्म अन्नपूर्णको टिम पुग्दा त्यस क्षेत्रका मतदाता चुनावका बेला भोजभतेर र पैसाको चलखेललाई सामान्य नै मान्छन्। निर्वाचनको परिणाम आफ्नो पक्षमा बनाउन रक्सी, मासु र पैसा निर्णायक हुने विकट र पिछडिएको बस्तीका मतदाताहरू नै बताउँछन्। विगतमा विशेषतः सुकुमबासी, दलित, पिछडिएको क्षेत्रमा सबैभन्दा बढी यस्ता क्रियाकलाप हुने गरेको थियो। पछिल्ला निर्वाचनमा सचेत मतदातालाई त्यस्तै तरिकाले प्रलोभनमा पारिन थालेको चर्चा गाउँघरमा सुनिन्छ। राजनीतिक दल, नेताहरूप्रति बढेको वितृष्णाले पनि कार्यकर्ताहरूसमेत भोजभतेर, पैसाबिना प्रचारप्रसारमा समेत हिँड्न गह्रो मान्न थालेको गाउँका वृद्धवृद्धा बताउँछन्। चितवनको विकट माडी क्षेत्रमा निर्वाचनको अन्तिम घडीमा दलहरूले साम, दाम दण्डको प्रयोग गर्ने गरेको मतदाताहरू बताउँछन्। उम्मेदवारहरूले भोट तान्न जुनसुकै हतकण्डा अपनाउने यहाँका स्थानीयको तर्क छ। स्थानीय सुरज न्यौपाने चुनावको अघिल्लो रात बढी मात्रमा पैसाको चलखेल हुने बताउँछन्। भन्छन्, मतदातालाई प्रभाव पार्ने उच्च समय नै निर्वाचनको अघिल्लो रात हो। यो समय पैसाको चलखेल उच्च हुन्छ। धनुषाको विकट नगराइन नगरपालिका मुसहर बस्तीका बासिन्दालाई उम्मेदवारले रक्सी, मासु र थोरै पैसामा किन्ने गरेको स्थानीय बताउँछन्। नेताहरू भोट माग्न मात्रै आउँछन्, त्यसैले मतदाता पनि केही कुराको आशा गर्छन्, सप्तरीको राजगढ गाउँपालिका ५ का अशोक साह भन्छन्। धनाढ्य नभए उम्मेदवार बन्ने सम्भावना नै नहुने उनी बताउँछन्। धन खर्च गर्नेलाई मात्र दलहरूले उम्मेदवार बनाउनुको कारण पनि त्यही भएको उनको बुझाई छ। भन्छन्, यो बुझाई भेरो मात्रै होइन आम बुझाई हो। हिजोआज त टिकट लिन नै पैसा खर्च गर्ने चलन बढेको सिरहाको लहानका दिनेश देवको भनाइ छ। निर्वाचनको मिति नजिकिए पछि जनताले मुखै खोल्नुपर्दैन उम्मेदवार आफैं भोज गर्न तँछाडमछाड गर्दै हिँड्न थाल्छन्, उनले भने। सर्लाहीका बुधन साहका अनुसार निर्वाचनका बेला सबैभन्दा धेरै चल्ने भनेकै मासु र मदिराको हो। रातिको भोजमा मात्र नभई दिउँसोको भण्डारामा समेत पछिल्लो समय मदिरा अनिवार्य हुन थालेको छ। राजनीतिक दलका नेता, कार्यकर्ताहरू पनि भोजभतेर र रकम वितरण हुने गरेको गुनासो गर्छन्। तर, उम्मेदवारहरू एकले अर्कोलाई आरोप मात्रै लाउँछन्। सुगम र विकसित मानिएको सुनसरी १ अन्तर्गत धरानमा समेत मौन अवधीमा रक्सी, मासु र पैसाको चलखेल हुने गरेको स्थानीयले बताए। औपचारिक प्रचार सकिन लागेकापछि यस्ता क्रियाकलापमा रातारात हुने गरेका छन्। मौन अवधीमा सबैभन्दा बढी रक्सी, मासु र पैसा प्रलोभन दिएर भोट किन्ने गरेको भेटिन्छ। सुनसरी १ धरानमा भेटिएका मतदाता सुरेन्द्र लिम्बू पैसा नहुनेले त अब निर्वाचनमा लड्ने नसक्ने अवस्था आएको बताउँछन्। सुनसरी ३ अन्तर्गतको बर्जु गाउँपालिका ६ खोरियामा त्यहाँका मतदाताहरू रक्सी र पैसाको प्रलोभनमा मतदान गर्ने गरेकोे चर्चा गरिरहेको भेटिन्थे। गत स्थानीय निर्वाचनमा वडाध्यक्षको उम्मेदवार नै २४ वटा त खसी नै काटेको स्थानीय बताउँछन्। एक स्थानीय नाम नबताउने सर्तमा भन्छन्, निर्वाचनमा एउटा नेताले १६ करोड खर्च गर्छु भने गाउँमा चर्चा छ। त्यस मौन अवधिमा कालो प्लास्टिकमा एक किलो मासु, एक बोटल रक्सी र १ हजार रुपैयाँ मतदातालाई विगतका निर्वाचनदेखि नै बाडिने गरेको थियो। कतिपयले त १ हजार नक्कली नोटसमेत दिएर जनतालाई झुक्याउने गरेको पनि पाइएको छ। सुनसरी जस्तो सुगम जिल्लामा रहेको बर्जु गाउँपालिकाका सडक अहिलेसम्म कच्ची नै छन्। जनतालाई रक्सी, पैसा र मासु बाँडेपछि भोट पाइने भएकाले नेताहरूले गाउँको विकासमा ध्यान नदिएको स्थानीय केदार चौधरी बताउँछन्। उनले गरिब बस्तीमा पार्टीको घोषणापत्र र एजेन्डाका बारेमा कसैको चासो नहुने गरेको बताउँछन्। उम्मेदवारले मतदातालाई पैसा, मासु र रक्सीमा किन्छन्। जनतालाई घोषणापत्र र एजेन्डाको विषयमा केही मतलब हुँदैन, उनले भने, अनि कहाँ गाउँको विकास होस्। वर्षौंदेखि आफ्नो गाउँ जस्ताको तस्तैे छ। उनले जनताको आर्थिक अवस्था कमजोर भएकाले नेताहरू पैसा दिएर भोट किन्ने गरेको बताए। जनता गरिब छन्। खान लगाउनको समस्या छ। त्यसैले उनीहरू पैसामा किनिन्छन्, उनले भने, नेताहरूले उनीहरूको बानी पनि पारिसकेका छन्। जसले रक्सी र मासु खान दिन्छ, उसैलाई भोट दिन्छन्। विगतमा मधेस प्रदेश, लुम्बिनी र प्रदेश १ का तराईमा भोट पैसामा किनबेच हुने गरेको थियो। पछिल्लो समय देशभर नै यो विकृत बढेको छ। स्वयम् उम्मेदवारहरू पनि निर्वाचनमा रक्सी, मासु र पैसाको खोलो बग्ने गरेको स्वीकार्छन्। तर, जोसँग कुरा गर्दा पनि आफूले भने यसो नगर्ने गरेको भन्दै पन्छिन्। सुनसरी ३ का प्रतिनिधिसभातर्फका उम्मेदवार भगवती चौधरीले यो निर्वाचन क्षेत्रमा आफ्नो प्रतिपक्षी उम्मेदवारले रक्सी, मासु र पैसा बाँड्ने गरेको बताइन्। हाम्रो क्षेत्रमा प्रतिपक्षका उम्मेदवारले ३१ वर्षदेखि गरिबी, निमुखा जनतालाई पैसा, मासु र रक्सीमा किन्दै आएका छन्। यसले गर्दा आफ्नो क्षेत्र ३१ वर्षले पछि परेको छ, उनले भनिन्। सप्तरी २ का उम्मेदवार सिके राउत पनि पैसा र सत्ताको शक्तिको प्रयोग गरेर मतदाता प्रभावित पर्ने गरेको आरोप लगाउँछन्। जनमत पार्टीका अध्यक्ष सिके राउतले अन्य उम्मेदवारहरूले दैनिक ४५ वटा खसी काटेर भोजभतेर गर्ने गरेको आरोप लगाए। मतको खरिदबिक्रीले जनलहर मतपत्रमा परिणत गर्न समस्या हुने गरेको भन्दै राउतले यसपटक कडा निगरानी गरिरहेको र जनतालाई सचेत पार्ने काम भइरहेको बताए।जसपाका प्रवक्ता मनिष सुमनले सहरी क्षेत्रमा खरिदबिक्री असम्भव भए पनि ग्रामीण भेगमा रकमको चलखेल हुने गरेको बताए। सत्ता गठबन्धनबाट लोसपाका उम्मेदवार जयप्रकाश ठाकुरले आर्थिक चलखेल हुने गरेको र त्यसले असर गर्ने गरेको बताए। लोकतान्त्रिक अभ्याससँगै अधिकांश मतदाता सचेत बन्दै गएकाले उम्मेदवारबाट रकम लिए पनि मत इच्छाअनुसार खसाउने गरेको पनि उनले बताए।तस्बिर : दीपेन श्रेष्ठ प्रचारप्रसार, सभा, भेला, घरदैलो जति गरे पनि अन्तिम समयमा चुनाव प्रभावित पार्न आर्थिक चलखेल हुने गरेको सिरहा गोलबजार बस्ने रुपेश सदायले बताए। यसै कारण चुनावी नतिजा आकलन गर्न मतदातालाई असजिलो हुने गरेको उनको भनाइ छ। चुनावी नतिजालाई आर्थिकलगायत धेरै तवरले प्रभाव पार्ने भएकाले रातारात परिणाम फरक पर्ने गरेको राजविराजकी पुष्पा कर्णले बताइन्। यहाँ भेटी दिएर भोट सुरक्षित गर्नुपर्ने अवस्था छ, उनले भनिन्, उम्मेदवारहरूले जातीय समुदायका अगुवा, गाउँका मुखियामार्फत उनीहरूको पकड क्षेत्रको मत आफ्नो पक्षमा खसाल्न भेटी चढाउने गरेका छन्। चुनाव जित्न बेहिसाब पैसा खर्च गर्ने प्रवृत्तिले इमान्दार मानिसहरू निर्वाचित हुन सक्ने परिस्थिति नरहेको धनुषा जनकपुरधामका दीपक केसीले बताए। अधिवक्तासमेत रहेका केसीका अनुसार निर्वाचन प्रणाली परिवर्तन नभए यो प्रवृत्ति बढ्दै जाने चिन्ता व्यक्त गरे। राजनीतिक विश्लेषकहरू जनताले स्वविवेकले मतदाता गर्न नपाउने गरेको बताउँछन्। नेपालमा निर्वाचनको विकृत पक्ष बढेको राजनीतिक विश्लेषक तुलानारायण साह बताउँछन्। भन्छन्, भोजभतेर, खानपिन, रक्सी, मासुजस्ता कुराले निर्वाचन विकृत बन्दै गयो। तराई मधेसमा मात्रै नभएर यो विकृत देशभर नै रहेको छ। उनी अघि थप्छन्, अन्तिम घडीमा मतदातालाई पैसा बाँड्ने, रक्सी, मासुले प्रभावित पार्ने काम निर्वाचनमा ठूलो चुनौती बनेको छ। यो बढी मतदाता भएको स्थानमा बढी हुन्छ। तर, कम मतदाता भएका ठाउँ पनि यसबाट अछुतो छैनन्। उनले विगतका निर्वाचनमा समेत यस्ता विकृतहरू रहेको स्मरण गरे। गत निर्वाचनमा म दोखला पुगेको थिएँ, त्यहाँका सबै होटल राजनीतिक दलले लिएका रहेछन्, उनले भने। अर्का राजनीतिक विश्लेषक डा सुरेन्द्र लाभ निर्वाचनमा पैसा र शक्तिको प्रयोग हुने कुरा नेपालमा नौलो नभएको बताउँछन्। नेपालमा हँुदै आएका निर्वाचनमा पैसा, बाहुबलको प्रयोग विषय नयाँ होइन। यो हरेक निर्वाचनमा भइरहेको छ, उनले भने। उनले निर्वाचनमा हुने यस्ता विषय तोड्न आवश्यक रहेको बताए। निर्वाचन आयोग र दलहरूले जिम्मेवार ढंगबाट लाग्नुपर्ने उनको भनाइ छ। निर्वाचनमा पैसा र बाहुबलको प्रयोग देशभर हुने गरेको उनको भनाइ छ। पश्चिम नेपाल गएर भर्खरै र्फिर्कए डा लाभले भने, यो काम भोट दिनको आसपास धेरै हुन्छ। यो तराई पहाड जताजतै छ, पैसा र बाहुबलको प्रयोग देशभर छ। राजनीतिज्ञ एवं विश्लेषक डम्बर खतिवडा विगतदेखि नै पैसा र शक्तिको प्रयोग गरेर मतदाता प्रभावित गर्ने काम भएको बताउँछन्। उनले भने, पहिला कांग्रेस र एमालेका नेता केही इमान्दार थिए। पैसा पनि थिएन। २०३० वर्षमा उनीहरू धनी भए। उनले यो विकृति बढाउने जिम्मेवार दलहरू नै भएको बताए। दलहरूले लोभ देखाएर भोट किन्न नखोजे यो विकृति हुने थिएन, उनले भने। उनले निर्वाचन आयोगले पनि कडा अनुगमन गरेमा केही हदसम्म यस्ता विकृतिमा कमी आउने बताए। निर्वाचन आयोग रक्सी र पैसाको प्रलोभनमा भोट तलमाथि गर्नेको मनोनयनसमेत खारेज हुने बताउँछ। निर्वाचन आयुक्त रामप्रसाद भण्डारीले आयोगले निर्वाचनमा मदिराजन्य पदार्थको निषेध गरिसकेको बताए। उनले कतै यस्तो पाइएमा नियन्त्रण गर्ने बताए। आयोगले मदिराजन्य पदार्थ निषेध गरिसकेको छ। कतै यस्तो भेटिएमा जफत हुनेछ, उनले भने।"
एमाले गण्डकी प्रदेश सदस्य काफ्लेमाथि आक्रमण,"गोरखा : नेकपा एमालेको भातृसंगठन युवा संघ नेपालका कार्यकर्ताहरूले एमालेकै गण्डकी प्रदेश कमिटी सदस्य हरि काफ्लेमाथि आक्रमण गरेका छन्। पालुङटार नगरपालिका७ च्याङलीस्थित म्याङ्गो रिर्सोटमा आइतबार राति साढे ११ बजे युवा संघका टोलीले आक्रमण गरेको हो। आक्रमणबाट घाइते भएका काफ्लेको टाउकोमा सात वटा टाँका लगाइएको छ। घाइते काफ्लेलाई तनहुँको डुम्रेस्थित स्वास्थ्य संस्थामा प्राथमिक उपचार गरी थप उपचारका लागि काठमाडौं लगिएको प्रहरीले जनाएको छ। घटनामा होटलको टेबुल, कुर्सी तोडफोड भएका छन्। आक्रमणमा संलग्न रहेको अरोपमा प्रहरीले ब्यास ११ पोल्याङ तनहुँका अजित पन्त र तनहुँकै राम सापकोटालाई नियन्त्रणमा लिएको प्रहरीले जनाएको छ। घटनामा संलग्न चारै जना युवा संघ तनहुँका हुन्। दुई जना पक्राउ परेका र बाँकी दुई जनाको खोजी कार्य भइरहेको जिल्ला प्रहरी कार्यालय गोरखाले जनाएको छ।"
चुनावले नछोएको लहरेनी गाउँ,"गलेश्वर : म्याग्दी जिल्लाको सदरमुकाम बेनीबजार नजिकै पर्ने नगरपालिकाभित्रकै एउटा गाउँमा न त चुनावको रौनक छ, न उम्मेदवार भोट माग्न नै पुगेका छन्। बेनी नगरपालिका३ मा पर्ने लहरेनी गाउँका २८ जना मतदातालाई चुनावको बारेमा केही पनि थाहा छैन। लहरेनी गाउँका टीकामाया विकलाई मङ्सिर ४ गते हुने निर्वाचनले छोएको छैन। अघिल्ला निर्वाचनमा पनि खासै चासो नदेखाउनु भएकी उनलाई यो निर्वाचन र उम्मेदवारप्रति कुनै आशा नै छैन। विकलाई मात्र हैन, लहरेनी गाउँका अन्य मतदातालाई पनि उस्तै छ। दलितको बसोबास रहेको यो गाउँबेनी बजारबाट एक घण्टाको पैदलयात्रापछि पुग्न सकिन्छ। अघिल्ला निर्वाचनमा निर्वाचन नजिकिँदै गर्दा उम्मेदवार भोट माग्न आउँथे तर यो वर्ष यहाँका मतदातालाई निर्वाचनको वास्तै छैन। जंगलको बीचमा रहेको यो वस्ती दुर्गम छ। यहाँसम्म यातायातका साधन पुग्न नसक्ने भएकाले उम्मेदवार पैदलभोट माग्न नआएका स्थानीय डेकबहादुर विकले बताए। यहाँका मतदातालाई निर्वाचन र उम्मेदवारप्रति वितृष्णा हुनुको कारण एउटै छ, नेताले चुनावको बेला विभिन्न वाचा गर्ने तर जितेर गएपछि बेवास्ता गर्ने इतिहास। चुनाव जितेर गएपछि जनता सामु गरेका वाचा भुल्ने गरेको विकको गुनासो छ। गाउँमा बिजुलीको समस्या छ। पानी दुःख सुख पुगेकै छ। तर गाउँमा रोजगार, स्वास्थ्य, शिक्षाको अवस्था नाजुक छ। बेरोजगारीकै कारण गाउँका युवा कि गाउँबाहिर छन् कि देश बाहिर। जीविकोपार्जनसँग जोडिएका काम गरी गाउँमै रोजगारी सिर्जना तथा भएको सडकको स्तरोन्नति गर्न, स्वास्थ्य, शिक्षाको सहज पहुँच गराउन स्थानीयको माग छ। 'स्थानीयस्तरमै रोजगारीको अवसर हुनुपर्यो, स्वास्थ्य, शिक्षाको पहुँच हुनुपर्यो,' स्थानीय शेरबहादुर विकले भने। पूरा गर्नसक्ने वाचाहरू मात्र गर्न र दुःख, सुखमा साथ दिन स्थानीय कालिका विकको सुझाव छ। यो समस्या लहरेनीगाउँको मात्र हैन, म्याग्दीका अधिकांश ग्रामीण क्षेत्रको हो। राजनीतिक खिचातानी, धेरै आश्वासन देखाउने काम केही नगर्ने, भएको सामान्य काममा जस लिने होडले राजनीतिक दल र तिनका नेताप्रतिको वितृष्णा बढ्दो स्थानीयको बोलीमा सुन्न सकिन्छ। जसको असर अरु बेलाकम देखिए पनि चुनावमा प्रत्यक्ष रूपमा देखिन थालेको छ। आउँदो निर्वाचनका लागि उम्मेदवारहरूले प्रचारप्रसारलाई तीव्र बनाएका छन्। टोलटोलमा पुगेर भेला तथा घरदैलो गर्दै चुनावी भोट मागि रहेका छन्। तर गाउँ बस्तीमा भने चुनावको खासै रौनक देखिँदैन।"
आयोगको श्रेणी घटुवाप्रति पूर्वआयुक्तहरूको ध्यानाकर्षण,"काठमाडौं : राष्ट्रिय मानव अधिकार आयोगका पूर्वआयुक्तहरूले आयोगको श्रेणी घटुवा भएकोप्रति ध्यानाकर्षण भएको जनाउँदै आयोगका अध्यक्ष तथा सदस्यहरूलाई तत्काल मार्ग प्रशस्त गर्न माग गरेका छन्। पूर्वआयुक्तहरूले आइतबारप्रेस विज्ञप्ति जारी गर्दै आयोगको अन्तर्राष्ट्रियस्तरलाई 'क' श्रेणीबाट 'ख' श्रेणीमा झार्न भएको निर्णयप्रति ध्यानाकर्षण जनाउँदै अध्यक्ष तथा सदस्यलाई मार्ग प्रशस्त गर्न माग गरेका हुन्। 'स्थापनाकालदेखि आयोगको स्वायत्तता, स्वतन्त्रता, तटस्थता, जनआस्था, गरीमा र कार्यक्षमता समेतलाई मध्यनजर गर्दै आयोगको अन्तर्राष्ट्रियस्तरलाई 'क' श्रेणीमा नै कायम राखी राष्ट्रिय र अन्तर्राष्ट्रिय मञ्चमा आयोगको विश्वसनीयता र नेपाल राष्ट्रको प्रतिष्ठा उच्च कायम राखिरहनुपर्छ', विज्ञप्तिमा भनिएको छ, 'हाल राष्ट्रिय मानव अधिकार आयोगमा कार्यरत अध्यक्ष तथा सबै सदस्यहरूलाई तत्कालै मार्ग प्रशस्त गर्न र आयोगलाई 'क' श्रेणीमा कायम राखिरहन आवश्यक सबै कार्य गर्न नेपाल सरकार, नागरिक समाजसहित सम्बद्ध सबैलाई हामी आह्वान गर्दछौँ।' राष्ट्रिय मानव अधिकार संस्थाहरूको अन्तर्राष्ट्रिय सञ्जालको स्तर निर्धारणसम्बन्धी उपसमिति जेनेभाले पेरिस सिद्धान्तको विश्वव्यापी मान्यताअनुसार राष्ट्रिय मानव अधिकार आयोगहरूमा हुने नियुक्ति बारेको आधार तय गर्ने हुनाले सोबमोजिम मूल्याङकन, अनुगमन गर्ने गर्दछ। विज्ञप्तिमा भनिएको छ, 'नेपाल राष्ट्रिय मानव अधिकार आयोगमा नियुक्ति भएका हालका पदाधिकारीहरूको वैधानिकता र उनीहरूको कार्यदक्षता समेतमाथि प्रश्न उठाउँदै नेपालको राष्ट्रिय मानव अधिकार आयोगलाई 'क' श्रेणीबाट 'ख' श्रेणीमा झार्ने गरी हालै गरेको निर्णयप्रति हाम्रो गम्भीर ध्यानाकर्षण भएको छ।' नेपालका मानव अधिकारवादीको अथक प्रयासबाट आयोग स्थापनाकाल (सन् २०००) देखि निरन्तर स्वायत्त, स्वतन्त्र, निष्पक्ष, तटस्थरूपमा कार्य सम्पादन गरी अविछिन्न र प्रभावकारीरूपमा अन्तर्राष्ट्रिय मञ्चमा निरन्तर 'क' श्रेणीमा रहँदै आएको आयोगलाई 'ख' श्रेणीमा झार्न भएको सिफारिसबाट नेपालको मानव अधिकारप्रतिको अन्तर्राष्ट्रिय प्रतिबद्धतामा गम्भीर प्रश्न खडा भएको पूर्वआयुक्तहरूको ठहर छ। अन्तर्राष्ट्रिय मञ्चमा आयोग निरन्तर 'क' श्रेणीमा कायम रहेको, नेपाल सन् २०१७ र सन् २०२० मा संयुक्त राष्ट्रसङ्घीय मानव अधिकार परिषद् निर्वाचित भई हाल क्रियाशील रहिरहेको अवस्थामा यस्तो सिफारिस आउनुलाई आयोगका हालका पदाधिकारीहरूको नियुक्तिमा भएको असंवैधानिक, अपारदर्शी र विवादास्पद नियुक्ति प्रक्रिया नै रहेको र यसले समग्र राष्ट्रको प्रतिष्ठामा पार्न सक्ने प्रभावप्रति चिन्तित तुल्याएको उल्लेख छ। रासस"
खुकुरी प्रहार गरेर आमाछोरीको हत्या,नुवाकोट : नुवाकोटको पुर्वी भेगमा रहेको बालकुमारीमा आमाछोरीको विभत्स हत्या भएको छ। हत्या गर्ने युवक फरार छन्। जिल्लाको दुप्चेस्वर गाउँपालिका५ बालकुमारीको भंगेरिमा सोमबार बेलुकी खुकुरी प्रहार गरी आमा छोरीको विभत्स रूपमा हत्या भएको जिल्ला प्रहरी कार्यालय नुवाकोटले जनाएको छ। स्थानीय २० वर्षीया सम्झना खतिवडा र उनकी चार वर्षिया छोरी कृष्टिना खतिवडाको धारिलो हतियार प्रहार गरी हत्या भएको प्रहरी नायव उपरीक्षक रुपक खड्काले जानकारी दिए। उनका अनुसार दुर्गममा भएकाले घटनास्थल पुग्न प्रहरी चौकी टाढा रहेका कारण प्रहरीलाई समय लागेको थियो। प्रहरीले घटनास्थल घेरा हालेर अनुसन्धान सुरु गरेको छ। हत्या गर्ने स्थानीय युवकको खोजी भइरहेको स्थानीयको भनाइ छ। छिमेकी २० वर्षीय पुष्कल तामाङले धारिलो हतियार प्रहार गरी हत्या गरेको वडाध्यक्ष मैते तामाङले बताए। वडाध्यक्ष तामाङका अनुसार दिउँसोदेखि नै युवक पुष्कल तामाङले हातमा खुकुरी बोकेर मान्छे मार्छु भन्दै हिँडेको स्थानीयले देखेका थिए। घटनालगत्तै युवक पुष्कल गाउँबाट फरार रहेका कारण प्रहरी तथा गाउँलेले उनको खोजी गरिरहेका छन्। उनका श्रीमान गाउँमा मेला गएका बेला हत्या भएको स्थानीयवासीले बताए। स्थानीयवासीका अनुसार गाउँमा असामाजिक व्यवहार गर्ने तामाङ सुधार केन्द्रमा राखिएका थिए। घरमा कोही नभएको र श्रीमान् छिमेकीको धान भित्राउने मेलामा गएको मौका छोपी स्थानीय पुस्कल तामाङले आमाछोरीको वित्भस हत्या गरेको स्थानीयको भनाइ छ। आमाछोरी दुवैको गर्धनमा धारिलो हतियार प्रहार गरिएको देखिएको छ। मृतकमध्ये आमाको शव घरको आँगनमा र छोरीको शव घरको मूल ढोका अगाडि भेटिएको हो। छोरीको शव घुँडा मारेर बसेको र अगाडि किताव पढ्न बसेको अवस्थामा घटना घटेको पाइएको स्थानीयको भनाइ छ। हत्या भएको घर एकान्तमा रहेको छ। सो घर वरपर एक सय मिटरसम्म अरू घर नरहेको र एकान्ते अवस्थामा रहेको घरमा पुगेर तामाङले खुकुरी प्रहार गरी आमाछोरीको विभत्स हत्या गरेको प्रहरीले जनाएको छ।
तेस्रोलिङ्गीलाई बन्दसूचीबाट हटाउने निर्णय कार्यान्वयन नगर्न आदेश,"काठमाडौं : सर्वोच्च अदालतले लैङ्गिक पहिचान फरक परेका कारण तेस्रोलिङ्गीलाई समानुपातिकतर्फको बन्दसूचीबाट नाम हटाउने निर्णय हटाउने निर्णय कार्यान्वयन नगर्न अन्तरिम आदेश गरेको छ। न्यायाधीश डा आनन्दमोहन भट्टराईको एकल इजलासले आज निर्वाचन आयोगको उक्त निर्णय कार्यान्वयन नगर्न अन्तरिम आदेश गरेको छ। आदेशम भनिएको छ, 'लैङ्गिक तथा अल्पसङ्ख्यकले मानसिक पीडा भोग्नुपर्ने अवस्था समेतलाई मध्यनजर गर्दा सो कार्य तत्काल रोक्नु आवश्यक देखिँदा अन्य कुरामा पछि ठहरेबमोजिम हुने गरी हाल निवेदनको नाम प्रनिनिधिसभाको समानुपातिकतर्फको बन्दसूचीबाट हटाउनेसम्बन्धी निर्णय र पत्राचारसमेत कार्यान्वयन नगरी बन्दसूचीमा यथावत् राख्नू।' आयोगले बन्दसूची र नागरिकतामा लैङ्गिक पहिचान फरक परेका प्रतिनिधिसभाका १७ र प्रदेशसभाका २० गरी ३७ जना उम्मेदवारको नाम समानुपातिकतर्फको बन्दसूचीबाट हटाएको थियो। नेकपा (एकीकृत समाजवादी)ले तेस्रोलिङ्गी पहिचानमा नागरिकता लिएकी डिलु बुदुजा नाम बन्दसूचीमा राखेको थियो। आयोगले बन्दसूचीबाट नाम हटाउने निर्णयविरुद्ध उक्त पार्टीले सर्वोच्च अदालतमा रिट निवेदन दायर गरेको थियो। रिट निवेदनमा गैरकानुनीरूपमा बन्दसूचीबाट उम्मेदवारी हटाउने निर्णय प्राकृतिक न्यायको सिद्धान्त विपरीत भएकाले आयोगको निर्णय कार्यान्वयन नगर्न अन्तरिम आदेशको माग गरिएको थियो।"
"मंगलबार दिउँसो देशका तीन प्रदेशमा वर्षा हुने, कर्णालीसहित विभिन्न स्थानमा हिमपात","काठमाडौं : मंगलबार दिउँसो देशका तीनवटा प्रदेशमा वर्षा हुने भएको छ। जल तथा मौसम विज्ञान विभागअन्तर्गत रहेको मौसम पूर्वानुमान महाशाखाका अनुसार प्रदेश नं १, गण्डकी प्रदेश र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। देशको कर्णाली प्रदेशको हिमाली भूभागका थोरै स्थानहरूमा र बाँकी हिमाली भूभागको एकदूई स्थानमा हल्का हिमपातको सम्भावना रहेको छ। रातको समयमा भने प्रदेश नं १ र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको विभागले जनाएको छ। साथै सुदूरपश्चिम, कर्णाली, गण्डकी र प्रदेश नं १ का हिमाली भूभागका एक वा दुई स्थानमा हल्का हिमपातको सम्भावना रहेको छ।"
नक्कली सुन धितो राखी बैंकबाट २४ लाख कर्जा लिने व्यक्ति पक्राउ,"काठमाडौं : नक्कली सुन धितो राखी कर्जा लिई ठगी गर्ने एक जनालाई जिल्ला प्रहरी कास्कीबाट खटिएको प्रहरी टोलीले पक्राउ गरेको छ। विभिन्न मितिमा नक्कली सुनका गरगहना बैंकमा धितो राखेर ठग्दै आएका पर्वत कुश्मा नगरपालिका३ स्थायी घर भई हाल पोखरा महानगरपालिका१८ सराङकोट बस्ने २५ वर्षीय अभिषेक सुनारलाई पक्राउ गरिएको कास्की प्रहरीका प्रवक्ता सुन्दर तिवारीले जानकारी दिए। तिवारीका अनुसार सुनारले धितोमा राखेर कर्जा लिएको र लामो समयसम्म कर्जाको ब्याज तथा साँवा बुझाउन नआएका कारण शङ्का लागि जाँच गर्दा कमसल सुन प्रयोग गरी तयार गरिएको गरगहना रहेको खुलासा भएको थियो। अनुसन्धानका क्रममा निजले धितोमा राखेका गरगहना नेपाल सुनचाँदी व्यवसायी सङ्घ कास्कीमा जाँचका लागि पठाइएको र कमसल सुन प्रयोग गरी बनाइएको गहना भन्ने पुष्टि भएपछि प्रहरीले सुनारलाई पक्राउ गरेको हो। सुनारले पोखरा१७ बिरौटास्थित रहेको राष्ट्रिय वाणिज्य बैंक लिमिटेड र पोखरा८ पृथ्वीचोकको राष्ट्रिय वाणिज्य बैंक लिमिटेडबाट २४ लाख पाँच हजार रुपैयाँ कर्जा लिएका थिए। सुनारलाई कास्की जिल्ला अदालतबाट ठगी, आपराधिक विश्वासघात तथा आपराधिक लाभसम्बन्धी कसुरमा दिन पाँच म्याद थप गरी अनुसन्धान प्रक्रिया अगाडि बढाइएको प्रवक्ता तिवारीले जानकारी दिए।"
हाइटेन्सन लाइन अवरोध गर्ने रुखका हाँगा हटाउन थाल्यो महानगर,काठमाडौः काठमाडौं महानगरपालिकाले विद्युत प्राधिकरणबाट सभा गृहहुँदै पद्मोदय मोडसम्म हाइटेन्सन लाइन (उच्च भोल्टेज ट्रान्समिसन लाइन) मा अवरोध गर्ने रुखका हाँगा हटाउन थालिएको छ । विद्युत प्राधिकरणको अनुरोधपछि प्राधिकरणसँगै सहकार्य गरेर महानगरको जुद्ध बारुण यन्त्र कार्यालयले हाँगा हटाउन जनशक्ति र उपकरण परिचालन गरेको हो । हाइटेन्सन लाइनमा रुखका हाँगाले छोएर विद्युत अवरोध भएको प्राधिकरणबाट अनुरोध आएपछि काम सुरु गरेको महानगरले जनाएको छ। बारुण यन्त्र कार्यालय काठमाडौंका प्रमुख एवं नगर प्रहरी निरीक्षक प्रकाश पण्डितका अनुसार जोखिमपूर्ण हाँगाहरु काटेर हटाउन थालिएको हो । काटिएका हाँगाहरु वातावरण तथा कृषि विभागका गाडी प्रयोग गरेर व्यवस्थापन गरिएको छ ।
धारिलो हतियार प्रहार गरेर मामाको हत्या,"विराटनगर : मोरङको उर्लाबारी नगरपालिका८ का एक जना युवकले धारिलो हतियार बाम्फोक (दाउ) प्रहार गरेर आफ्नै मामाको हत्या गरेका छन् । मोरङ प्रहरीका प्रवक्ता डीएसपी दीपक श्रेष्ठका अनुसार उर्लाबारी८ का २२ वर्षीय सुजन पाँचकोटीले बाम्फोकले हानेर मामा ४२ वर्षीय काजी महराको हत्या गरेका हुन् । महराको घर मोरङको पथरीशनिश्चरे नगरपालिका१ हो । प्रहरीका अनुसार महरा ५ दिनदेखि उर्लाबारीस्थित बहिनी कल्पना पाँचकोटीको घरमा बस्दै आएका थिए । खाना खाएर सुतेका उनीमाथि भान्जा (बहिनीका छोरा) सुजनले आइतबार राति ११:४० बजेतिर बाम्फोकले टाउकोमा प्रहार गरेको डीएसपी श्रेष्ठले जानकारी दिए । निद्रामा बाम्फोक प्रहार हुँदा घाइते भएका महरालाई उपचारका लागि मदन भण्डारी अस्पताल तथा ट्रमा सेन्टर मंगलबारेमा लगिएको थियो । उपचारकै क्रममा सोमबार बिहानका राति १ बजेतिर उनको मृत्यु भएको र शव पोस्टमार्टमका लागि सोही अस्पतालमा राखिएको प्रहरीले जनाएको छ । मामाको हत्यामा संलग्न सुजनलाई इलाका प्रहरी कार्यालय उर्लाबारीका प्रहरी निरीक्षक मिलन थापा नेतृत्वको टोलीले घटनामा प्रयोग गरिएको हतियारसहित पक्राउ गरेर अनुसन्धान थालेको छ । हत्याको कारण खुलेको छैन । हत्या नै गर्नुपर्ने त्यस्तो कुनै कारण देखिँदैन, डीएसपी श्रेष्ठले भने, उनीहरुबीचमा कुनै पुरानो रिसईबी रहेको वा कुनै विवाद भएको पनि पाइएन । अनुसन्धानपछि घटनाको वास्तविकता पत्ता लाग्ने जानकारी उनले दिए ।"
भूकम्पले सुदूरपश्चिमा सयौं घरमा क्षति,"धनगढी : खप्तड राष्ट्रिय निकुञ्ज क्षेत्रलाई केन्द्रबिन्दु बनाएर गत २२ कात्तिकमा गएको ६६ म्याग्निच्युड भूकम्पको धक्काबाट सुदूरपश्चिममा विभिन्न जिल्लामा सयौं घरमा क्षति पुगेको छ। बहुउद्देश्यीय विकास समाज डडेल्धुराले गरेको प्रारम्भिक अध्ययनमा प्रदेशका सबै जिल्लाका घरमा क्षति पुगेको संस्थाका परियोजना संयोजक शिवराज पाठकले जानकारी दिए। भूकम्पले डोटीको पूर्वीचौकी गाउँपालिका३ गैरागाउँमा घर भत्किँदा च्यापिएर ६ जनाको मृत्यु भएको छ। मृत्यु हुनेमा ४ जना बालबालिका छन्। ७ जना घाइते भएका छन्। डोटीमा ४६ घर पूर्ण क्षति भएका छन्। सो गाउँका दर्जन जति घरहरू पूर्णरूपमा भत्किनुका साथै सयौं घरहरू बस्नै नहुने गरी चर्केका छन्। करिब एक सय घरमा क्षति पुगेकोे छ भने दुई दर्जन बढी घरहरू पुर्णतया नष्ट भएका छन्। घर भत्किँदा च्यापिएर केही पशु चौपाया पनि मरेका छन्। बझाङको थलारा गाउँपालिकामा ५ र छबिसपाथिभेरा गाउँपालिकामा १ गरी ६ घर पूर्णरूपमा क्षति पुर्याएको छ। ३८ घरमा आंशिक क्षति भएको जिल्ला प्रहरी कार्यालय बझाङले जनाएको छ। त्यस्तै, थलारा गाउँपालिकाको सिरेटामै २५, केदारस्युँ गाउँपालिकामा ४, खप्तडछान्ना गाउँपालिकामा ९ वटा घरमा आंशिक क्षति पुगेको छ। यस्तै जिल्ला कारागार बझाङको भवनमा समेत आंशिक क्षति पुगेको छ। अछामका पनि केही घरहरू भत्केका छन्। साँफेबगर नगरपालिका १४ पातलकोट भास्कुन गाउँका अधिकांश घरहरू चर्केर बस्नै नमिल्ने छन्। ९३ घरधुरीमध्ये अधिकांश चर्केका छन्। डडेल्धुरामा पनि अमरगडी नगरपालिका १ र ३ का दुुई घर भत्केका छन्। बाजुराको खप्तड छेडे दह गाउँपालिका, बूढी गंगा, नगरपालिका लगायतका १४ घरका छाना पूर्ण रुपमा भत्किएका छन्। बैतडीमा भूकम्पका कारण पाटन नगरपालिकाको कृषि शाखा भवन चर्किएको छ।"
एमालेको विकल्प अरु राजनीतिक शक्ति हुँदैनन् : ईश्वर पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले एमाले नेतृत्वमा आए मुलुकलाई सहि दिशा र गन्तव्यमा पुराउन सकिने बताए। सोमबारका काठमाडौंमा आयोजित पार्टी प्रवेश कार्यक्रममा पोखरेलले मुलुकको राष्ट्रियता र विकास तथा समृद्धिका लागि एमालेले काम गरेको भन्दै अब एमाले नेतृत्वमा आए मुलुकलाई सहि दिशा र गन्तव्यमा पुर्याउन सक्ने बताएका छन्। उनले अहिले सिद्धान्तहिन, उद्देश्यविहीन र गन्तव्यहीन गठबन्धन एकातिर र मुलुकको राष्ट्रियताको रक्षा गर्ने एमाले अर्कोतिर रहेकाले एमालेले नेतृत्व गरेको राजनीतिक ध्रुवको वरिपरि गोलबन्द हुनुपर्ने बेला आएको जिकिर गरे। पोखरेलले अब नेकपा एमालेको विकल्प अरु राजनीतिक शक्तिहरु हुन नसक्ने बताए। त्यस्तै, पोखरेलले पार्टीमा प्रवेश गरेकाहरुको राजनीतिक र सांगठानिक जीवनको सुनिश्चितता एमालेले गर्ने धारणा राखे।"
महिला नेतृत्वमा दाङका ६१ मतदान केन्द्र,"दाङ : दाङका तीन निर्वाचन क्षेत्रमा ४ सय ६५ मतदान केन्द्र रहेका छन्। क्षेत्र नम्बर १ मा २४, क्षेत्र नम्बर २ मा १७ र क्षेत्र नम्बर ३ मा २० मतदान केन्द्रमा महिलालाई जिम्मेवारी दिइएको हो। क्षेत्र नम्बर १ मा १ सय ५२, क्षेत्र नम्बर २ मा १ सय ४६ र क्षेत्र नम्बर ३ मा १ सय ६७ मतदान केन्द्र रहेको लुम्बिनी प्रदेश निर्वाचन कार्यालय दाङका निर्वाचन अधिकारी नारायण भण्डारीले बताए। त्यस्तै जिल्लामा १ सय ५३ मतदानस्थल छन्। जिल्लाका तीन निर्वाचन क्षेत्रमा मात्रै तीन हजार आठ सय बढी कर्मचारी खटिएका छन् भने पाँच हजार सुरक्षाकर्मी परिचालन गरिएको छ।"
"मतदाता भन्छन् दुई चारजना आउँछन्, फकाउँछन्,अहिलेसम्म उम्मेदवार देख्न पाएका छैनौं","जोमसोम : आगामी मङ्सिर ४ गते प्रदेश तथा प्रतिनिधिसभा निर्वाचन नजिकिँदै छ । गाउँदेखि सहर र बस्तीबस्तीमा चुनावी सरगर्मी बढेको छ । उम्मेदवारहरु मत माग्न मतदाताको घरघर पुग्न थालेका छन्। तर, मुस्ताङको दुर्गम बस्ती साङ्ताका स्थानीयलाई भने यसको रौनकले छुन सकेको छैन। यहाँ बस्ने अधिकांश स्थानीयलाई चुनावको मितिबारे जानकारी समेत छैन। मुस्ताङको सबैभन्दा विकट र दुर्गम बस्ती हो साङ्ता गाउँ । यो गाउँ मुस्ताङको वारागुङ मुक्तिक्षेत्र५ मा पर्छ । दुर्गम बस्ती साङ्ता गाउँसहित फल्याक र धाकार्जुङ गाउँ वारागुङ मुक्तिक्षेत्र५ मै पर्छन् । तर, एउटै वडामा जोडिएका साङ्ता गाउँसँग फल्याक र धाकार्जुङ गाउँ करिब ३० किमी टाढा छ । २०४० को दशकअघि पत्ता लागेको यो गाउँमा करिब १३ घरधुरीको बसोबास छ। दुई ठूला पहाड र बीचमा खाल्डो परेको भूगोलको सानो पाखोमा साङ्ता गाउँ अवस्थित छ । यहाँ करिब ५०६० जनसंख्या रहेपनि मंसिर ४ गते हुने प्रतिनिधि र प्रदेशसभा निर्वाचनमा जम्मा ३४ जनाले मतदान गर्नेछन् । सीमित क्षेत्रफलमा कृषि कर्म र पशुपालनमा आश्रित रहेका साङ्तेलीलाई चुनाव आएको पत्तै हुँदैन । किनकी यो गाउँ मुस्ताङकै एक गुमनाम बस्तीको रुपमा परिचित छ । मुस्ताङ सदरमुकाम जोमसोमदेखि झन्डै ४० किमी पश्चिमतर्फ रहेको यो गाउँ छिमेकी जिल्ला डोल्पा र मुस्ताङको सीमावर्ती क्षेत्रमा पर्छ । बर्सेनि सामान्य खेतीपाती र पशुपालन व्यवसाय गरी जिविकोपार्जन गर्दै आइरहेका साङ्तेली समुदायको जीवनमा कहिल्यै खुसीको बहार आउन सकेको छैन। गाउँका केही बालबालिकालाई विदेशी संघसंस्थाले पढाइदिने गरेको र केही गुम्बा स्कुलमा पढ्दै गरेका छन् । कतिपयलाई स्कुल पढाएर बालबालिकालाई शिक्षित बनाउनुपर्छ भन्ने समेत ज्ञान नहुँदा त्यहाँ विद्यार्थीको उपस्थित न्यून भएको हो । मुस्ताङ डोल्पा सीमानामा पर्ने यो गाउँ हुँदै फाट्टफुट्ट उपल्लो डोल्पाली र केही विदेशी पर्यटकले ट्रेकिङ गर्ने गर्छन् । उपल्लो डोल्पाका मानिस जोमसोमबाट खाद्यान्न र अतिआवश्यक सामग्री घोडाखच्चडमा बोकाएर यही गाउँहुँदै यात्रा गर्छन् । कहिलेकाहीँ आकलझुकल विदेशी पनि देखिन्छन् । तर, यो गाउँमा कहिल्यै सरकारको उपस्थित हुँदैन । त्यतिमा मात्र होइन स्थानीय सरकारको उपस्थित पनि त्यति देखिदैन। संघीयतापछि सरकारले मुस्ताङ डोल्पा सडकमार्ग विस्तार गर्दै गइरहेकाले जेनतेन साङ्ता गाउँसम्म कच्ची सडक पुग्न सकेको छ । यद्यपी गाउँमा कच्ची सडक पनि साङ्ता गाउँको समस्या ज्यूँकात्यूँ नै छन् । गाउँमा १ देखि ५ कक्षासम्मको स्कुल भएपनि अहिले त्यहाँ विद्यार्थी नहुँदा ३ कक्षासम्म मात्रै पढाइ हुनेगर्छ। स्कुलमा पनि जम्म २४ जना मात्र विद्यार्थी हुन्छन् । गाउँका केही बालबालिकालाई विदेशी संघसंस्थाले पढाइदिने गरेको र केही गुम्बा स्कुलमा पढ्दै गरेका छन् । कतिपयलाई स्कुल पढाएर बालबालिकालाई शिक्षित बनाउनुपर्छ भन्ने समेत ज्ञान नहुँदा त्यहाँ विद्यार्थीको उपस्थित न्यून भएको हो । उपल्लो मुस्ताङको उत्तरी कोरलानाकाका सीमावर्ती गाउँहरुमा सडक,विद्युत,सञ्चार,शिक्षा र स्वास्थ्यलगायतको पहुँच विस्तार भइसक्दा पनि साङ्ता गाउँमा न त विद्युत पुगेको छ न त सञ्चारको भरपर्दो व्यवस्था छ । गाउँका १३ घरधुरीमध्ये २३ परिवारले सीडीएमए टेलिफोन जडान गरेका छन् । विद्युत ,इन्टरनेटको सुविधा नहुँदा सूचना र अन्य गतिविधिको भेउसम्म पनि पाउँदैनन् यहाँका स्थानीय। बिजुली नहुँदा कसैको घरमा पनि टेलिभिजन छैन । गाउँमा स्वास्थ्य चौकी पनि छैन। दु:ख बिमार पर्दा सिटामोल खान समेत पाइदैन। मुस्ताङ फल्याक गाउँबाट झन्डै ४५ मिटरको कच्चि सडकमार्ग हुँदै साङ्ता पुग्न सकिन्छ । तर,यो सडकमा कार्तिक अगावै हिउँ जमेर सडक अवरुद्ध हुन्छ । सडकमा सार्वजनिक सवारी चल्दैन, मालसामान ढुवानी गर्दा जोमसोमबाट ट्याक्टरमा लोड गरेर साङ्ता पुर्याइन्छ। संघीयतापछि मुलुकमा गणतन्त्र आयो,लोकतन्त्र आयो ,संघीयता आयो तर साङ्ता गाउँको मुहार अहिलेसम्म फेरिन सकेको छैन। प्रतिनिधिसभा र प्रदेशसभा निर्वाचन आउन एक हप्ता मात्र बाँकी छ तर, अहिलेसम्म साङ्ता गाउँमा कुनै उम्मेदवार भोट माग्न नआएको स्थानीय बताउँछन्। चुनाव आउँदा मात्र पार्टी, नेता र उम्मेदवारले साङ्ता गाउँ सम्झन्छन् । साङ्तेलीहरु सोझा छन्, आफ्ना माग स्पष्ट खुलेर राख्न सक्दैनन् । यसैले दलका नेताहरुले उनीहरुको भोट पैसासँग सौदा गर्छन् । चुनावपछि भोट माग्न आउने नेता र उम्मेदवार कहिल्यै गाउँ नर्फकिने गरेको स्थानीय ङिमा गुरुङले बताए ।चुनाव आउँदा बिजुली,टेलिफोन,इन्टरनेट, शौचालय र स्वास्थ्य चौकी स्थापना गर्छु भन्ने उम्मेदवार चुनावपछि कहिल्यै साङ्ता गाउँ आउँदैनन् । ' यसपटक पनि मंसिर ४ गते हुने प्रतिनिधिसभा र प्रदेशसभा निर्वाचन आउन एक हप्ता मात्र बाँकी छ तर, अहिलेसम्म साङ्ता गाउँमा कुनै उम्मेदवार भोट माग्न नआएको स्थानीय ङिमा गुरुङले उल्लेख गरे ।अहिलेसम्म भोट माग्न कोही आएका छैनन्,आउँछन् होला,स्थानीय ङिमाले भने,भोट हाल्ने एकदिन अघि मात्र दुईचारजना आउँछन् भोट हाल्न फकाउँछन्, कांग्रेस एमाले पार्टी भन्छन् खोइ, हामीलाई केही थाहा हुँदैन, को राम्रो को नराम्रो ।' साङ्ता गाउँका स्थानीयहरु बर्खायामको गर्मी महिनामा सडक छेउको बस्ती र हिउँदयामको जाडोमा नजिकै पारी पट्टीको घोक भन्ने स्थानमा पुग्छन् । गर्मी बढेपछि बैशाखमा फेरि साविककै स्थानमा आइपुग्छन् । तर,पछिल्लो समय पशुपालन व्यवसाय नगर्नेहरु हिउँदयाम लागेपछि जोमसोम ,फल्याक आउन थालेका छन् । साङ्तासँगै एउटै वडामा परेको फल्याकका स्थानीय अर्जुन गुरुङले पहिलापहिला साङ्ताको पारी पट्टी बस्ने गरेका स्थानीयहरु १२ वर्ष भयो जोमसोम र फल्याकमा आइ बस्ने गरेको बताए । म पनि त्यही गाउँको हुँ,तर त्यहाँ केही सम्भावना देखिन ,त्यसैले फल्याक गाउँमा आएर बसोबास गरेको छु,' उनले भने । अहिले साङ्ता गाउँमा १३ घरधुरीले बसोबास गरेपनि हिउँदयामको चिसो बढेसँगै अधिकांश जामसोम आसपास झरिसकेकाले गाउँ रित्तै छ । एक हप्ता अघि मतदान केन्द्र निरीक्षण गर्न पुगेका सिडिओसहितको टोलीले साङ्ता जाने सडकको हिउँ पन्छ्यायो । तर, फेरि त्यहाँ अहिले २३ स्थानमा हिउँ जमेर सडक अवरुद्ध बनेको स्थानीय गुरुङले जानकारी दिए । उचाइको सडक भएकाले दिनदिनै हिउँ थुप्रिन्छ, त्यहाँ पुगेर मतदान गराउन पनि समस्या छ ,'उनले भने,' चिसो बढेको र चुनावको मितिमा हिमपात भइदियो भने चुनाव गराउनै मुस्किल पर्छ।'"
डेंगु नियन्त्रणमा बेवास्ता,"जाजरकोट : देशभर डेंगुको संक्रमण फैलिरहेका बेला जाजरकोटमा डेंगु नियन्त्रणमा बेवास्ता गरिएको छ। डेंगुको संक्रमण बढी रहँदा स्थानीय सरकारले सचेतनाका कार्यक्रम सञ्चालन नगरेको जनगुनासो बढेको छ। डेंगु नियन्त्रणमा स्थानीय तहले वेवास्ता गरेका छन्। स्वास्थ्य संस्थामा पर्याप्त मात्रामा किट नभएको र जनचेतनाको अभावका कारण बिरामी भए पनि स्थानीयहरू जाँच गराउन स्वास्थ्य संस्था नजाने गरेको नलगाड नगरपालिका२ का वडाध्यक्ष पूर्णबहादुर खड्काले बताए। जाजरकोटमा डेंगु संक्रमण धेरै नफैलिएकाले पनि स्थानीय तहले पूर्वतयारीका लागि खासै पहल गरेका छैनन्। जिल्लाका माथिल्लो भेगमा लामखुट्टे नै पाइँदैन। तल्लोे भेगमा लामखुट्टे पाइए पनि संक्रमण नबढेको भन्दै पूर्वतयारीमा लापरबाही गरिएको छ। स्वास्थ्य सेवा कार्यालय जाजरकोटले पूर्वतयारी र जनचेतनामुलक कार्यक्रम सञ्चालन गरेका कारण जिल्लामा डेंगुको संक्रमण धेरै फैलन नपाएको दाबी गरेको छ। कार्यालय प्रमुख नवराज कँडेलले जनचेतना, किट परीक्षण र औषधी उपचारको व्यवस्था गरेका कारण जिल्लामा संक्रमण धेरै फैलन नदिएको बताए। डेंगुका लक्ष्यण देखिएका बिरामीलाई जिल्ला अस्पताल पठाउन र जनचेतनाका कार्यक्रम सञ्चालन गर्न सबै स्वास्थ्य संस्थालाई निर्देशन दिइएको उनले बताए। उनले जिल्लामा लामखुट्टेका लार्भा नष्ट अभियान र खाल्डाखुल्डी पुर्ने कार्य समेत गरिएको बताए। जिल्ला अस्पताल जाजरकोटमा परीक्षण गरिएकामध्ये अहिलेसम्म २१ जनामा डेंगु पोजिटिभ देखिएको छ। केही निको भैसकेको र केही उपचारमै रहेको स्वास्थ्य सेवा कार्यालय प्रमुख कँडेलले बताए। पालिकामा कति परीक्षण भयो र कति संक्रमण भयो भन्ने बारे अझै रिपोर्ट आइनपुगेको उनले बताए। घर छेउछाउमा थुप्रिएको फोहोर, खोल्सा खोल्सीमा जम्मा हुने पानी लगायतका कारण बढेका लामखुट्टेको टोकाइ, सचेतनाको अभाव लगायतका कारण डेंगुका बिरामी फेला पर्न थालेको जिल्ला अस्पतालका मेडिकल अधिकृत डा औशरसिंह राठौरले बताए।"
"रामेछापका बस्नेतको ललितपुरमा हत्या, ६ जना पक्राउ",काठमाडौं : रामेछापका एक जना निर्माण व्यवसायीको हत्याको आरोपमा ६ जना पक्राउ परेका छन्। मन्थली नगरपालिका १० चनखुका ३९ वर्षीय राजन बस्नेतको ललितपुरको नख्खुमा कुटपीटबाट हत्या भएको हो। आफन्तले जाहेरी दिएपछि बस्नेतको हत्याको आशंकामा ६ जनालाई नियन्त्रणमा लिइएको ललितपुर प्रहरी परिसरका प्रवक्ता सिद्दिविक्रम शाहले जानकारी दिए। शाहका अनुसार आइतबार बिहान विष्णुदेवी मन्दिरमा पूजा गर्न जाँदा स्थानीयले छट्पटाइरहेको देखेपछि प्रहरीलाई खबर गरेका थिए। घटनाको अनुसन्धान भइरहेको उनले बताए। बस्नेत निर्माण व्यवसायीको काम गर्दै आएका थिए। उनको शवको पाटन अस्पतालमा पोस्टमार्टमका लागि लगिएको छ। बस्नेतका दुई छोरा रहेका छन्। श्रीमती केहि समय अगाडि विदेश गएकी थिइन्।
नतिजा फेरबदल र प्रश्नपत्र 'आउट' गर्ने विश्वविद्यालयका डीनविरुद्ध मुद्दा,"काठमाडौं : विश्वविद्यालयकै पदाधिकारीबाट नतिजा फेरबदल र प्रश्नपत्र आउट हुने गरेको पाइएको छ। मध्यपश्चिमाञ्चल विश्वविद्यालय सुर्खेतका सहायक डीन एवं परीक्षा समितिका संयोजक कमलेश डिसी र अंग्रेजी विषयका विज्ञ एवं सहप्राध्यापक डा विनय कुमार दासले परिणाम फेरबदल गरी भ्रष्टाचार गरेको पाइएको हो। यी दुइले प्रश्नपत्रको गोपनीयता भंग एवं परीक्षाको परिणाम फेरबदल गरी भ्रष्टाचार गरेको सम्बन्धी विशेष अदालतमा मुद्दा दायर भएको अख्तियार दुरुपयोग अनुसन्धान आयोगले जनाएको छ। मध्यपश्चिमाञ्चल विश्वविद्यालय मानविकी र सामाजिक शास्त्र संकाय डिनको कार्यालयले २०७७ माघ १९ गते छलकपटपूर्ण तरिकाले सूचना निकालिएको, विभिन्न विषयका आंशिक तथा करार उपप्राध्यापक पदमा विज्ञापन गर्दा सबै विषयका लागि न्यूनतम योग्यता एउटै विषय (कानूनमा स्नातकोत्तर गरी न्यूनतम ५० प्रतिशत ल्याएको) मात्र राखिएको उजुरी परेको थियो। यस्तै, विज्ञको छनौट तथा लिखित र मौखिक परीक्षामा मिलेमतो गरी छनौट प्रक्रिया सम्पन्न गरिएको र लिखित परीक्षाको कपिमा अकं थपघट गरिएको भन्ने उजुरी परेको थियो। अंग्रेजी विषयका विज्ञ विनय कुमार दासले उत्तरपुस्तिका जाँच गर्ने क्रममा अकं प्रदान गर्दा अनुत्तीर्ण हुने प्रकृतिको उम्मेदवारलाई उत्तीर्ण गराएको र उत्तीर्ण हुने प्रकृतिको उम्मेदवारको उत्तरपुस्तिकामा दिएको अकंलाई पटकपटक केरमेट गरी (घटाएर) अनुत्तीर्ण गरे गराएको देखिएको पाइएको छ। यस्तै, दासले अन्तर्वार्ताका क्रममा अन्तर्वार्ता अगावै सहभागी उम्मेदवारहरूका उत्तरपुस्तिका माग गरी सम्बन्धित परीक्षार्थीको सिम्बोल नम्बर राखी संकेत गरी उम्मेदवारको पहिचान गरी प्राप्ताकंका आधारमा अन्तर्वार्तामा अकं प्रदान गर्ने योजना बनाई सोही बमोजिम अकं प्रदान गर्न पहिले दिएको अकं केरमेट गरी बदनियतपूर्वक उत्तीर्णलाई अनुत्तीर्ण र अनुत्तीर्णलाई उत्तीर्ण गरेको र उत्तीर्ण हुन सक्नेलाई वैकल्पिक उम्मेदवार बनाई परीक्षाको परिणामलाई फेरबदल गरेको पाइएको छ। परीक्षा समितिका संयोजक सहायक डीन कमलेश डिसीले अंग्रेजी विषयको स्क्रीयूटीनी बोर्डको तर्फबाट उत्तरपुस्तिका सम्परीक्षणको जिम्मेवारी प्राप्त भएकोमा विज्ञबाट पटकपटक दिएको अकं केरमेट गरी संशोधन गरिएकोमा समेत अनदेखा गरी स्वीकार गरेको अख्तियारले जनाएको छ। अख्तियारले जारी गरेको विज्ञप्तीमा भनिएको छ, 'कमलेश डिसीले अन्तर्वार्तामा छनौट समितिको संयोजकका रूपमा सहभागी हुँदा विज्ञले अन्तर्वार्ताका क्रममा उत्तरपुस्तिका माग गर्दा उपलब्ध गराएको, उम्मेदवार पहिचानका लागि सिम्बोल नम्बर लेखी केरमेट गर्न सहमति जनाएको र अंग्रेजी विषयको अन्तर्वार्ताको अकंसमेत नजोडी नतिजा प्रकाशन गर्ने प्रयोजनका लागि बैठक पुस्तिकामा टाँस गरी परीक्षाको परिमाण फेदबदल गरे गराएको समेत देखिँदा निज मध्यपश्चिमाञ्चल विश्वविद्यालय, सुर्खेतका सहायक डीन एवं परीक्षा समितिका संयोजक डिसीलाई भ्रष्टाचार निवारण ऐन, २०५९ को दफा १३ बमोजिमको कसुरमा सजाय गर्न मागदावी लिइएको छ।'"
"नदीमा डुबेर बालिकाको मृत्यु, एक जना बेपत्ता","दाङ : दाङको लमही४ सेमरहवामा राप्ती नदीमा डुबेर एक बालिकाको मृत्यु भएको छ। अर्का एक बालक डुबेर बेपत्ता भएका छन्। मृत्यु हुनेमा लमही४ का अंकिता चौधरी रहेको जिल्ला प्रहरी कार्यालय दाङले जानकारी दिएको छ। शनिबार साथीहरूसँग नुहाउन गएकी ती बालिका डुबेर बेपत्ता भएकी थिइन्। बेपत्ता बालिकालाई खोजी गर्दै जादा बगेको स्थानदेखि करिब ४५ किलोमिटरको दूरीमा शव बगिरहेको अवस्थामा स्थानीय र प्रहरीले फेला पारेका हुन्। त्यस्तै दाङको देउखुरीमा एक बालक नुहाउने क्रममा राप्ती नदीमा डुबेर बेपत्ता भएका छन्। बेपत्ता हुनेमा गढवा गाउँपालिका१ बड्हराका रामगोपालका छोरा १६ वर्षीय निश्चल यादव रहेको जिल्ला प्रहरी कार्यालय दाङका डीएसपी राजन गौतमले जानकारी दिए। शनिबार मध्यान्न १२:१५ बजेको समयमा बड्हरा झोलुङगे पुल नजिक राप्ती नदीमा नुहाउने क्रममा ती बालक बेपत्ता भएको प्रहरीले बताएको छ। बालक नदीमा डुबेर बेपत्ता भएपछि कपडा धुन गएका महिलाहरूले प्रहरीलाई खबर गरेका थिए। खबर पाएलगत्तै नेपाल प्रहरी, सशस्त्र प्रहरी र नेपाली सेनाको टोलीले डुंगाबाट खोजी गरे पनि अहिलेसम्म ती बालक फेला नपरेको र खोजी कार्य जारी रहेको डीएसपी गौतमले बताए। बेपत्ता बालक गढवाको बुद्धज्योती मावि कक्षा १० मा अध्ययनरत हुन्।"
चुनावकै दिन सुकुम्वासी बस्ती हटाउने सरकारको तयारी,"काठमाडौं : आगामी मंसिर ४ गते हुने प्रतिनिधिसभा तथा राष्ट्रियसभा निर्वाचनका दिन सुकुम्वासी बस्ती हटाउने सरकारले तयारी गरेको छ। अधिकार सम्पन्न बागमती सभ्यता एकीकृत विकास समितिले नदी तथा खोला किनारा लगायतका विभिन्न स्थानमा रहेका सुकुम्वासी वस्ती हटाउन लागेको हो। बस्ती हटाउने सरकारी निर्णयसँगै पीडितहरू मर्कामा परेका छन्। उनीहरूले आफूहरूलाई उठिवास लगाउन खोजे त्यसको प्रतिकार गर्ने समेत बताएका छन्। समितिले संकलन गरेको प्रारम्भिक तथ्याकंअनुसार काठमाडौँका २० वटा वडाका २७ स्थानमा सुकुम्वासी बस्ती छन्। समितिको तथ्याकंअनुसार तीन हजार ४९६ घरधुरी रहेका छन्। पीडितहरूले विकल्पविना सुकुम्वासी बस्ती हटाउन नहुने बताएका छन्। उनीहरूले सुरक्षित ठाउँ पाए स्थानान्तरण हुन तयार रहेको भन्दै विकल्पै नदिई हटाउन खोजिए सैह्य नहुने बताएका हुन्। समितिले १० दिनभित्र सुकुम्वासी बस्ती खाली गर्न भनेको थियो। सूचना अनुसार आगामी मंसिर ४ गते समयावधि सकिँदैछ। सुकुम्वासी बस्तीमा बस्दै आएका शान्तिनगर दीर्घशान्ती टोलका रमेश तामाङले भने, 'सरकारले हामीलाई विना विकल्प उठिबास लगाउन खोज्यो भने कुनैपनि हालतमा मान्दैनौं। हाम्रो मुख्य माग भनेको कित वैकल्पिक व्यवस्था हुनुपर्यो कि त हचुवाको भरमा हामीलाई विचल्ली पार्नु भएन।' बाग्मती सहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। २०५७ सालदेखि गैरीगाउँस्थित सुकुम्वासी बस्तीमा सीता थापा बस्दै आएकी छन्। जीवन धान्नै कठिन भएपछि तनहुँबाट उनी बाग्मती किनारमा आएर बसेकी थिइन्। 'वर्ष दिन काम गर्दा ६ महिना खान नपुग्ने हामी गाउँबाट पेट पाल्न काठमाडौं पसेका थियौं', उनी भन्छिन्, 'श्रीमान् ज्याला मजदुरी गर्नुहुन्छ। म सानो पसल गरेर खान्छु।' थापाले अहिले बसेको ठाउँमा सरकारले व्यवस्थित गरिदिए आफूहरूको राम्रो हुने बताउँछिन्। 'लालपुर्जा दिएर यहाँको बस्तीलाई यही व्यवस्थित गरिदिनु पर्छ। गरिखाने ठाउँमा हाम्रो व्यवस्थापन गर्नुपर्छ। यहाँबाट चोभारको डाँडामा थुपारिदिए भने के काम?', उनी थप्छिन्। गैरीगाउँमै बसोबास भयो भने धनीमानीका घरमा भाँडा मोलेर पनि सुकुमबासीले गरिखाने उनको बुझाइ छ। 'अन्तै टाढा लगेर राख्यो भने के खाने ? एक कोठा किन नहोस्, जहाँ बसेका छौं, त्यही बस्न दिनुपर्छ', उनी सरकारसँग आस गर्छिन्। गैरीगाउँस्थित बाग्मती किनारमा बस्दै आएकी रामकुमारी श्रेष्ठ एकल महिला हुन्। २०४५ सालमा रामेछापबाट काठमाडौं आएकी थिइन्, श्रीमानसँगै। पाँच वर्षअघि उनका पति खसे। 'गाउँमा केही छैन हाम्रो। काम गरेर खान नपुगेर सहरमा आयौं। सात जनाको परिवार छ', उनी भन्छिन्, 'सरकारले अन्त सारिदियो भने कमाएर खान गाह्रो छ।' बाग्मती सहितका नदीकिनारमा रहेको बस्तीलाई व्यवस्थित गर्न सहरी विकास मन्त्रालयले २०७८ फागुन १६ गते समिति गठन गरेको थियो। समितिले नदी किनारामा अनधिकृत रूपमा निर्माण भएका घर टहरा तथा निर्माण सामग्री र सवारी साधनहरू हटाउन १० दिन समय दिएको जनाएको थियो। 'काठमाडौं उपत्यका भित्रका बागमती र यसका सहायक नदी किनाराहरूमा तोकिएको मापदण्डभित्र अनाधिकृत रूपले बनाइएका घरटहराहरू तथा थुपारिएका निर्माण सामग्री र सवारी साधनहरूका कारण नदीको दुवै किनारातर्फको सौन्दर्यीकरण कार्यमा गम्भीर अवरोध पर्न गएको हुँदा पटकपटक सार्वजनिक सूचना मार्फत सूचित गर्दा पनि उक्त सूचनाको वेवास्ता गरी हालसम्म पनि नदीको दायाँ बायाँ किनारा खाली गरेको नपाइएको हुँदा सूचना मिति २०७९ मङ्सिर ४ गतेसम्म अनिवार्य रूपमा त्यस्ता घरटहराहरू तथा थुपारिएका निर्माण सामग्री र सवारी साधनहरू हटाउनु हुन सम्बन्धित सबैमा जानकारी गराइन्छ', सूचनामा भनिएको छ।"
बजार क्षेत्रका अव्यवस्थित तार र पोल हटाउँदै बागलुङ नगर,"बागलुङ : बागलुङको सदरमुकाम बागलुङ बजार क्षेत्रमा रहेका अव्यवस्थित तार र पुराना विद्युतका पोललाई हटाउन सुरु गरिएको छ। बागलुङ नगरपालिकाले बजार क्षेत्रको सौन्दर्यका लागि नेपाल विद्युत् प्राधिकरण, नेपाल टेलिकमको सहकार्यमा पुराना तार र जीर्ण अवस्थामा रहेका तथा प्रयोगविहीन विद्युतका पोल हटाउने अभियान सुरु गरेको हो। बजारको सडक नै अवरोध हुने गरी गाडिएका पोलहरूका कारण ट्राफिक व्यवस्थापनमा समेत समस्या हुँदै आएको र बजारको सौन्दर्यमा समेत असर गरेकाले जीर्ण तथा प्रयोगविहीन पोल र अव्यवस्थित तारहरू हटाउन सुरु गरेको बागलुङ नगरपालिका२ का वडा सदस्य तथा पोल तथा तार व्यवस्थापन एवं बजार व्यवस्थापन समितिका संयोजक अर्जुन घिमिरेले बताए। उनले पहिलो चरणमा बजारका मुख्य सडकहरूमा रहेका ११० वटा पोलहरू हटाइने बताए। 'बजारको सौन्दर्यमा जीर्ण तथा प्रयोगविहीन पोलहरू र अव्यवस्थित तारहरूले समस्या पैदा गरेको छ,' वडा सदस्य घिमिरेले भने,'पहिलो चरणमा (एक महिनाभित्र) नगरपालिकाको वडा नम्बर १, २, ३ र ४ मा रहेको बजार क्षेत्रका ११० वटा पोलहरू हटाउन लागिएको हो।' नगरपालिकाले गतवर्ष पनि बजार क्षेत्रका केही अव्यवस्थित पोलहरू हटाएपनि बीचमा काम रोकेको थियो। यस पटक बजारमा पोल तथा तारहरू विस्थापित गर्नका लागि बागलुङ नगरपालिकाको संयोजकत्वमा नेपाल टेलिकम, विद्युत् प्राधिकरण, केवल तथा इन्टरनेट सेवा प्रदायक कम्पनी लगायतको समिति गठन गरी अव्यवस्थित पोलहरूको छनौट गरी हटाउन सुरु गरिएको संयोजक घिमिरेले बताए। बागलुङमा विद्युत प्राधिकरणले नाङ्गो तार विस्थापित गरी नयाँ पोलहरूमा कभर सहितको एबीसी तार राखेपछि पुराना पोलहरू विद्युत् प्रसारणका हिसाबले प्रयोगविहीन भएको थियो। तर इन्टरनेट तथा केबलका तारहरू नहटाउँदा जीर्ण बनेका पोलका कारण बजार क्षेत्रको सौन्दर्य कुरूप बन्दै गएको थियो। बागलुङमा नेपाल टेलिकमले समेत फाइबर नेट सञ्चालन गरेर अव्यवस्थित तारहरूलाई प्रतिस्थापन गरिसकेपनि निजी इन्टरनेट कम्पनीहरूका तारले पुराना पोलहरू हटाउन सकिएको थिएन। निजी इन्टरनेट कम्पनीका तारहरूलाई पनि व्यवस्थित गराउन निर्देशन दिएर पुराना पोलहरू हटाएको संयोजक घिमिरेले बताए। उनले विद्युत कार्यालय, नेपाल टेलिकम र निजी इन्टरनेट कम्पनीसँग सहकार्य गरेर नै पुराना पोलहरू हटाइरहेको बताए। 'विद्युत कार्यालयले नाङ्गो तारलाई प्रतिस्थापन गरेपछि नयाँ पोल राखेको थियो,' संयोजक घिमिरेले भने, 'नेपाल टेलिकमले पनि फाइबर नेट जडान गरेर पुराना टार हटायो तर निजी इन्टरनेट कम्पनीले पुरानै तारबाटै सेवा प्रदान गरिरहेका कारण पोलहरू अव्यवस्थित गरिरहेका थिए त्यसैले हामीले हटाउन लागेका हौं।' संयोजक घिमिरेले बजार क्षेत्रमा ४, ५ सय अव्यवस्थित पोलहरू रहेकाले विस्तारै सबै विस्थापन गर्ने योजना रहेको बताए। उनले पोल हटाउनका लागि विद्युत कार्यालय, नेपाल टेलिकम र निजी इन्टरनेट कम्पनीले प्राविधिक सहयोग गरेको र अन्य खर्च नगरपालिकाले व्यहोर्ने बताए। 'पुराना पोलहरू हटाउँदा निजी इन्टरनेट कम्पनीले आफ्ना तारहरू नयाँ पोलमा सार्नुपर्छ,' संयोजक घिमिरेले भने, 'तारहरू व्यवस्थित नगरेर सडकमै छाडेमा हामीले काटिदिनेछौं।' बजारमा अव्यवस्थित तथा जीर्ण पोलका कारण बजारमा ट्राफिक जाम समेत हुँदै आएको थियो।"
दाङमा बेवारिसे शव फेला,दाङ : दाङमा बेवारिसे अवस्थामा एक जनाको शव फेला परेका छ। घोराही उपमहानगरपालिका१४ बीपी चोकस्थित प्रतिक्षालयमा नामथर नखुलेको मधेसी मूलको जस्तो देखिने एक पुरुषको मृत अवस्थामा शव फेला परेको जिल्ला प्रहरी कार्यालय दाङले जानकारी दिएको छ। उक्त शव राप्ती स्वास्थ्य विज्ञान प्रतिष्ठानमा राखिएको छ। शव पहिचान गर्ने ब्यक्तिले जिल्ला प्रहरी कार्यालय दाङमा सम्पर्क गर्न प्रहरीले अनुरोध गरेको छ। घटनाको विषयमा थप अनुसन्धान भइरहेको प्रहरीले जनाएको छ।
सडक बालबालिकालाई जन्मदर्ता बनाउनै सास्ती,"काठमाडौं : जितु केसी (नाम परिवर्तन) जन्म काठमाडौंमै भएको हो। सानैमा छाडेर गएकोले बुबाको बारेमा उनलाई जानकारी छैन। आमाले परिश्रम गरेर उनलाई हुकाइन्। उनी कक्षा ४ सम्म पढेका छन्। सानैदेखि घर नजाने, सडकमै रमाउने उनी आमा क्यान्सरले बितेपछि सडक नै उनको घर बन्यो। उनी बालबालिकाको क्षेत्रमा काम गर्ने संस्था साथसाथको सम्पर्कमा पुगे। त्यहाँ प्लम्बरको काम सिके। अहिले मासिक १२ हजार कमाउँछन्। तर, जन्मदर्ता नभएका कारण उनले नागरिकता भने बनाउन पाएका छैनन्। यसले उनलाई अन्य काम गर्न समस्या भएको सुनाए। बैंक खाता खोल्नेदेखि अन्य जुनसुकै कामका लागि नागरिकता आवश्यक पर्छ। बाबुआमाको आधिकारिक कागजपत्र नहुँदा उनले जन्मदर्ता बनाउन पाएका छैनन्। सानैमा आमाबुवा गुमाएकी आशा राई (नाम परिवर्तन) दिदीसँग बस्छिन्। उनको आमाको तीनवटा विवाह भएको हो। उनी माइलो बुवाबाट जन्मेकी हुन्। अत्यधिक जाँड, रक्सी र नसा सेवनले आमाको मृत्यु भयो। उनी एक्ली भइन्। उनले पनि सानैदेखि डेन्ड्राइट, जाँड, रक्सी खान थालिन्। यसले गर्दा उनको बाल्यकाल सडकमै बित्यो। पछि एउटा होस्टेलमा बसी ८ कक्षासम्म पढिन्। तर जन्मदर्ता नभएकै कारण बीचैमा पढाइ छाड्नुपर्यो। सडकमा जीवन बिताइरहेका बालबालिकालाई जन्मदर्ता बनाउन कठीन भएका यी केही उदाहरण मात्र हुन्। जन्मदर्ता पाउनु बालबालिकाको मौलिक अधिकार हो। बालबालिकासम्बन्धी ऐनले उक्त अधिकार सुनिश्चित गरेको छ। तर, कानुनी पहिचान दिने जन्मदर्ता बनाउनबाट यस्ता थुप्रै सडक बालबालिका आज पनि वञ्चित छन्। अधिवक्ता सुष्मा गौतमका अनुसार अनाथ बालबालिका तथा बुवाआमामध्ये एक जना मात्रै भएका बालबालिकाले कानुनअनुसार जन्मदर्ता बनाउन पाउने कानुन छ। तर, जसको बुवाआमा छैन वा बुवाआमा पत्ता नलागेका सडक बालबालिकाको हकमा गाउँपालिका वा नगरपालिकाका मेयर वा वडाध्यक्षले आफ्नो नामबाट जन्मदर्ता बनाइदिन सक्ने कानुनी व्यवस्था छ। संयुक्त परिवारको हकमा अरू सदस्यले सिफारिस गर्दा पनि जन्मदर्ता पाउने व्यवस्था छ। तर, व्यवहारमा प्रक्रियालाई निकै झन्झटिलो बनाइदिने प्रवृत्ति रहेको अधिवक्ता गौतमले बताइन्। बालबालिकाको जन्मदर्ताका विषयमा विगत दुई दशकभन्दा लामो समयदेखि काम गर्दै आएको संस्था साथसाथका अनुसार हाल संस्थाको सम्पर्कमा आएका ५४० बालबालिकामध्ये जम्मा १७४ जनाको मात्र जन्मदर्ता बनाउन सफल भएको छ। कुनै पनि कानुनी कागजात नभएका बालबालिकाको संख्या भने १०५ छ। बुवाआमा पत्ता नलागेका सडक बालबालिकाको हकमा गाउँपालिका वा नगरपालिकाका मेयर वा वडाध्यक्षले आफ्नो नामबाट जन्मदर्ता बनाइदिन सक्ने कानुनी व्यवस्था छ। संस्थाका कार्यकारी निर्देशक विश्व वज्राचार्यका अनुसार सडकमा बस्ने बालबालिकाका बुवाआमा नभएका वा भएकाको पनि आमा वा बुवाले दुईतीन जनासँग विवाह गर्ने हुनाले कानुनी कागज पुर्याउनै गाह्रो पर्छ। यसले गर्दा जन्मदर्ता बनाउन समस्या पर्छ। कानुनअनुसार वुबा अथवा आमाले जन्मदर्ता बनाउन पाउनुपर्ने व्यवस्था छ। तर, व्यवहारमा त्यो देखिँदैन। बुवाको त्यहाँअनुहार नै देखाउनुपर्ने, आमा मात्रै गएर नहुने जस्ता समस्या छन्, उनले भने। बुवाआमाको नागरिकता, विवाह दर्ता, बसाइसराइको कागतपत्र अथवा मृत्यु भएको छ भने मृत्युदर्ता जस्ता सबै काजपत्र पूरा भए मात्रै पञ्जीकरण विभागमा कुनै समस्या आउँदैन। तर, अनाथ भाइबहिनीहरूको सन्दर्भमा यस्ता कानुनी कागजपत्र पुर्याउन नसकिने हुँदा समस्या आउने गरेको उनको भनाइ छ। नेपालमा जन्मिएको बच्चालाई नेपालकै कानुनअनुसार जन्मदर्ता दिने व्यवस्था भए पनि कतिपय बालबालिकालाई यो भारतीय हो भन्दै जन्मदर्ता दिन झुलाउने गरेको उनले गुनासो गरे। पञ्जीकरण विभागका निर्देशक सागरमणि पाठकले कुनै पनि बालबालिका अनाथ हो भन्ने प्रमाणित भयो भने त्यसको आधारमा जन्मदर्ता बनाउन कुनै कठिनाइ नहुने बताए। यसका लागि सम्बन्धित वडाध्यक्ष त्यसको सूचक हुनुपर्ने उनको भनाइ छ। तर भयो के भने अनाथ भन्ने बालबालिकाको बुवा छैन भन्ने। अनि कागजी प्रक्रियामा नलेखिदिने भएका कारण पनि समस्या परेकै छ। एकैचोटी १५ वर्ष पुगेपछि आउने र अनाथ हो भन्ने त्यो कठिनाइ छ, उनले भने, तत्काल कुनै मान्छे अनाथ हो भन्ने हिसाबको भयो भने उसलाई पालनपोषण गर्ने मान्छे कानुनबमोजिम अदालतले संरक्षक तोक्न सक्छ। कुनै मान्छेले बाटोमा भेट्टाएर घरमा ल्याइ यसको बाबु पनि छैन, आमा पनि छैन भन्ने हिसाबले आयो भने त्यो कानुनी दायराभन्दा बाहिरको हुने भएकाले कठिनाई पर्छ। अहिले घटना दर्ता अनलाइन पद्धतिबाट नै हुन्छ। विभागका अनुसार ४० लाख घटना अनलाइन प्रणालीमा दर्ता भएका छन्। जन्मदर्तासम्बन्धी झन्डै २१ लाख दर्ता भएका छन्। आमाबुवाको नागरिकता र अस्पतालको कागजपत्र भएमा जन्मदर्ता बनाइन कुनै कठिनाइ नपर्ने गरेको काठमाडौं महानगर२५ का अध्यक्ष राजेश डंगोलले बताए। अन्यको हकमा वडालाई अधिकार नभएको बताउँदै उनले भने, यस्ता कागजपत्र जुटाउन नसक्ने बालबालिकाको हकमा के गर्ने भनेर एकपटक बैठकमा कुरा उठ्दा मेयर सापले महानगरले समाधान गर्ने बताउनुभएको थियो। जन्मदर्ता पाएपछि मात्र बालबालिकालाई भविष्यमा नागरिकता प्राप्त गर्न सहज हुन्छ। उनीहरूले राज्यबाट दिने सेवासुविधा लिन सक्छन्।"
