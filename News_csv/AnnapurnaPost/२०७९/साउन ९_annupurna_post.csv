शीर्षक,विवरण
मुक्तककार बस्ताकोटीको 'विसंगत बस्ती' विमोचन,"काठमाडौं : अमेरिकाको नर्थ क्यारोलाइनामा डा ऋषि बस्ताकोटीद्वारा लिखित मुक्तक संग्रह 'विसंगत बस्ती' को विमोचन गरिएको छ। भानु जयन्तीको अवसरमा क्यारोलाइनस्थित केरी सहरमा आयोजना भएको साहित्यिक कार्यक्रममा पुस्तकको विमोचन गरिएको हो। नर्थ क्यारोलाइना नेपाली साहित्य समाजका सल्लाहकार ई इश्वर देवकोटा, डा नारायण राजभण्डारी, नगेन्द्र न्यौपाने, नर्थ क्यारोलाइना नेपाली साहित्य समाजका अध्यक्ष नम्रता गुरागाई, नेपाल सेन्टर अफ नर्थ क्यारोलाइनाका अध्यक्ष आरपी पौडेल र मुक्तककार बस्ताकोटीले सामूहिक रूपमा पुस्तकको विमोचन गरेका हुन्। कार्यक्रममा देवकोटाले मुक्तककारको परिचय प्रस्तुत गर्दै बस्ताकोटीको साहित्यिक तथा सामाजिक योगदानको चर्चा गरेका थिए। साहित्यकार गुरागाईंले विमोचित पुस्तकको समीक्षा गरेकी थिइन्। डा अच्युत शर्मा र कल्पना घिमिरेले मुक्तककारलाई शुभकामना व्यक्त गर्दै संग्रहभित्रबाट छानिएका मुक्तकहरु बाचन गरेका थिए। डा बस्ताकोटीको दोस्रो साहित्यिक कृति 'विसंगत बस्ती' बिएन पुस्तक संसारले हालसालै बजारमा ल्याएको हो।"
हजयात्रा व्यवस्थापनमा भएको खर्चको अनुसन्धान गर्न समितिको निर्देशन,"काठमाडौं : प्रतिनिधिसभा अन्तर्गतको महिला तथा सामाजिक समितिले हजयात्रा व्यवस्थापनमा भएको खर्चको विषयमा अनुसन्धान गर्न अख्तियारलाई निर्देशन दिएको छ। सिंहदरबारमा सोमबार बसेको समिति बैठकले हजयाता व्यवस्थापनका सम्बन्धमा भएको खर्च लगाएतको विषयमा भएको भनिएको अनियमितामाथि अनुसन्धान गरि निष्कर्षमा पुग्न अख्तियारलाई निर्देशन दिएको हो। बैठकले हजयात्रा व्यवस्थापनामा मुस्लिम आयोगको नेतृत्वदायी भूमिका नरहनुको कारण समितिलाई उपलब्ध गराउन पनि आयोगलाई निर्देशन दिएको छ। आयोगलाई उपलव्ध गराएको बजेट अपेक्षा अनुरुप नभएपनि प्राप्त उपलब्धी जनअपेक्षित नरहेको समितिको ठहर रहेको समिति सभापति निरुदेवी पालले बताए। उनले समस्या समाधानमा उपलव्ध बजेटको व्यवस्थापन र उपलब्धीमा समितिको गम्भीर चासो रहेको उल्लेख गरिन्। उनले आयोगको रणनीतकि कार्ययोजनाले मूतरुप लिन नसकेको भन्दै मुस्लिम समुदायको समग्र हकहित अभिवृद्धिको लागि नीतिगत, कानूनी सिफारिसमा बढी केन्द्रित भई कार्यसम्पादन गर्न गराउन पनि आयोगलाई निर्देशन दिइन्। बैठकमा मुस्लिम आयोगका अध्यक्ष समिम मियाँ अन्सारीले प्रयाप्त बजेटका कारण कार्यसम्पादनमा समस्या भएको बताएकी थिइन्। उनले आफू सेवा सुविधाका लागि मात्र आयोगमा नभएको भन्दै प्रभावकारी कामका लागि सरकारले स्रोत साधन युक्त बनाउनुपर्ने तर्क गरिन्। बैठकमा समिति सदस्यहरूले मुस्लिम आयोगलाई क्रियाशील बनाउनुपर्नेमा जोड दिएका थिए।"
रसुवागढीको आईपीयोमा आवेदन दिने अवधि २१ दिन थप,"रसुवा : रसुवागढी हाइड्रोपावर कम्पनी लिमिटेडले गएको असार १३ गतेदेखि निष्कासन गरेको आईपीयोमा मागअनुसारको आवेदन नपरेपछि पुनः समय थप गरिएको छ। कम्पनीले असार १३ गतेदेखि २७ गतेसम्मको समयसीमा राखेर आईपीयो निष्कासन गरेको थियो। सो अवधिमा मागअनुसारको आवेदन नपरेमा साउन १० गतेसम्म समय थप गर्न सकिने व्यवस्था थियो। साउन १० गतेसम्म पनि मागअनुसारको आवेदन नपर्ने देखिएपछि कम्पनीले आवेदन दिने अवधि २१ दिन थप गरेको हो। अब साउन ३१ गतेसम्म आवेदन दिन सकिने छ। कम्पनीको अनुसार आइतबार साँझसम्म २७ हजार ७०८ आवेदकले ५२ लाख ७१ हजार ५७० कित्ताको लागि आवेदन दिएका छन्। आवदेकबाट ५२ करोड ७१ लाख ५७ हजार रुपैयाँ संकलन भएको छ। आईपीयोमा मागअनुसारको आवेदन नपरेपछि समय थप गरिएको थियो। कम्पनीले असार १३ गतेदेखि २७ गतेसम्मको समयसीमा राखेर आईपीयो निष्कासन गरेको थियो। सो अवधिमा मागअनुसारको आवेदन नपरेका कारण साउन १० गतेसम्म समय थप गर्न सकिने व्यवस्था थियो। अब फेरि २१ दिन म्याद थप्ने तयारी गरिएको छ। कम्पनीले आयोजना प्रभावित क्षेत्रका स्थानीयबासीका लागि ६८ लाख ४२ हजार १०० कित्ता सेयर निष्कासन गरेको छ। आईपीयोमा न्यूनतम १० कित्ता र अधिकतम ७०० कित्तासम्म आवेदन दिन सकिने छ। यसमा बिक्री प्रबन्धकको काम सिदार्थ क्यापिटलले गरिरहेको छ। कम्पनीले गोसाइँकुण्ड गाउँपालिका१ थुमन र वडा नम्बर २ टिमुरेलाई अति प्रभावित, प्रसारण लाइनबाट प्रभावित हुने आमाछोदिङ्मो गाउँपालिका४ गोल्जुङ, वडा नम्बर ५ चिलिमे, गोसाइँकुण्ड गाउँपालिका४ लाङटाङ, ५ स्याफ्रु र ६ धुन्चेलाई प्रभावित तथा बाँकीलाई सामान्य प्रभावित गरी तीन भागमा वर्गीकरण गरिएको छ। निष्कासन गरिएको १० प्रतिशत सेयरमा अति प्रभावित, प्रभावित र सामान्यलाई क्रमशः ४५:१५:१ अनुपातमा सेयर बाँडफाँड गरिएको कम्पनीले जनाएको छ। आईपीयोमा नेपाल धितोपत्र बोर्डबाट स्वीकृत प्राप्त सम्पूर्ण सिआस्बा सदस्य बैंक तथा वित्तीय संस्था र तीनका शाखा कार्यालयबाट आवेदन दिन सकिने छ। विश्वव्यापी फैलिएको कोरोना भाइरस (कोभिड१९) को कारण लामो समयसम्म सेयर निष्कासन प्रक्रिया रोकिएको थियो। कम्पनीले रसुवाको गोसाइँकुण्ड गाउँपालिका२, टिमुरेमा १११ मेगावट क्षमताको रसुवागढी जलविद्युत् आयोजना निर्माण गरिरहेको छ। यसको ८३ प्रतिशत काम सकिएको छ। स्थानीयका लागि नेपालमा पहिलो पटक चिलिमे हाइड्रोपावर कम्पनीले सेयर निष्कासन गरेको थियो।"
नेपाल उद्योग परिसंघको १९ औं वार्षिक साधारण सभा सम्पन्न,"काठमाडौं : नेपाल उद्योग परिसंघको १९ औं वार्षिक साधारण सभा आइतबार सम्पन्न भएको छ। प्रधानमन्त्री शेरबहादुर देउवाले उद्घाटन गरेको साधारण सभामा उद्योग, वाणिज्य तथा आपूर्ति मन्त्री दिलेन्द्रप्रसाद बडू, सञ्चार तथा सूचना प्रविधि मन्त्री ज्ञानेन्द्र बहादुर कार्की, राज्यमन्त्री उमेश श्रेष्ठ, परिसंघका अध्यक्ष एमिरेट्स सांसद विनोद चौधरीलगायत प्रतिष्ठित, उच्च सरकारी अधिकारीहरू, प्रतिष्ठित उद्योगी व्यवसायीहरुलगायत सहभागी भएका थिए। परिसंघले तयार गरेको चालु आर्थिक वर्षको बजेटमा समावेश भएका विषयवस्तुहरूको प्रभावकारी कार्यान्वयन गर्न बजेट कार्यान्वयन योजना प्रधानमन्त्रीबाट सार्वजनिक गरिएको छ। साधारण सभामा परिसंघका पूर्व अध्यक्ष हरिभक्त शर्मा सीएनआई प्रेसिडेन्टस् अवार्डबाट सम्मानित भएका छन्। परिसंघले निर्यात प्रवर्द्धनमा योगदान पुर्याएवापत गणपति वनस्पति र रिलाइन्स स्पिनिङ मिल्सलाई सीएनआई एक्सपोर्ट अवार्डबाट सम्मान गरिएको थियो। परिसंघको राष्ट्रिय परिषद् सदस्य छायाँ शर्मा, परिसंघको राजश्व समिति, परिसंघ प्रदेश १ तथा परिसंघको युवा उद्यमी मञ्चलाई समेत सम्मान गरिएको थियो।"
मौद्रिक नीति सकारात्मक : महासंघ,"काठमाडौं : नेपाल घरेलु तथा साना उद्योग महासंघले स्वदेशी वस्तुको प्रवद्र्धनका लागि कर्जालाई उत्पादनशील क्षेत्रमा लगाउन केन्द्रित भएको भन्दै मौद्रिक नीति २०७९८० को स्वागत गरेको छ। महासंघले लामो समयदेखि स्वदेशी वस्तुको प्रवद्र्धन र विकासका लागि बहस पैरवी गर्दै आएको छ। स्वदेशी वस्तुको प्रवद्र्धन र विकासका लागि बहस पैरवी गर्दै आएको परिप्रेक्ष्यमा महासंघको माग सम्बोधन हुने गरी स्वदेशी वस्तुको प्रवद्र्धनका लागि कर्जालाई उत्पादनशील क्षेत्रमा लगाउने विशेषता लिएको मौद्रिक नीति २०७९८० लाई सकारात्मक रूपमा लिएको महासंघले जनाएको छ। कोभिड१९ महामारीबाट प्रभावित लघु, घरेलु, साना उद्यम र उत्पादनशील क्षेत्रलाई प्राथमिकता दिई सहुलियत दरमा प्रदान गरिँदै आएको पुनरकर्जा तथा सहुलियतपूर्ण कर्जा कार्यक्रमलाई निरन्तरता दिनु मौद्रिक नीतिका सकारात्मक पक्ष भएको महासंघका अध्यक्ष उमेश प्रसाद सिंहले बताए। लघु, घरेलु तथा साना र मध्यम उद्यमहरूको लागि कर्जा पहुँच बढाई कर्जाको अधिकेन्द्रीकरण क्रमशः कम गर्नेतर्फ मौद्रिक नीतिले जोड दिनु, बैंक तथा वित्तीय संस्थाबाट अधिकतम पाँच करोडसम्म कर्जा उपयोग गरेका उद्यम व्यवसायहरूले २०७९ असार मसान्तसम्म तिर्नुपर्ने कर्जाको साँवा तथा ब्याज २०७९ असोज मसान्तसम्म भुक्तानी गरेमा पेनाल ब्याज लिन नपाउने व्यवस्था गरिनु मौद्रिक नीतिको राम्रो पक्ष भएको अध्यक्ष सिंहको भनाइ छ। बैंक तथा वित्तीय संस्थाले खाद्यान्न उत्पादन, पशुपंक्षी, मत्स्यपालन, निर्यातजन्य र शतप्रतिशत स्वदेशी कच्चा पदार्थमा आधारीत उत्पादनमूलक उद्योगका लागि दुई करोडसम्मको कर्जा प्रवाह गर्दा आधार दरमा अधिकतम दुई प्रतिशत बिन्दुसम्म प्रिमियम थप गरी ब्याजदर निर्धारण गरिनु जस्ता व्यवस्थाले स्वदेशी उद्योगको प्रवद्र्धन र विकासमा सहयोग पुग्ने देखिएको महासंघको ठहर छ। मूल्य र बाह्य क्षेत्र स्थायित्व कायम राख्दै समष्टिगत आर्थिक स्थायित्व प्रवद्र्धन गर्ने र वित्तीय साधनलाई उत्पादनशील क्षेत्रमा प्रवाह गराई उत्पादकत्व अभिवृद्धि मार्फत आयात प्रतिस्थापन गर्दै निर्यात अभिवृद्धि गरी आर्थिक वृद्धिलाई सहयोग पुर्याउने कार्यदिशा सहितको आर्थिक वर्ष २०७९८० को मौद्रिक नीतिले विगतको मौद्रिक नीतिले अवलम्बन गरेका सकारात्मक व्यवस्थालाई निरन्तरता दिनु स्वागतयोग्य भएको महासंघले जनाएको छ। समग्रमा मौद्रिक नीति ठिकै भएपनि कोभिड पीडित उद्योगको पक्षमा ब्याज छुट लगायत जुन रूपमा सम्बोधन हुने अपेक्षा गरिएको थियो त्यसो हुन नसकेकोमा पीडित उद्योगीहरू केही निराश भएको भन्दै महासंघले यसतर्फ सम्बन्धित पक्षको ध्यानाकर्षण गराएको छ।"
"कल सेन्टरमा चिनियाँको बिगबिगी, एप्सबाट ऋण, अनुसन्धान गर्न प्रहरीलाई सकस","काठमाडौं : काठमाडौंको तिनकुनेस्थित कल सेन्टरबाट एक चिनियाँ सहित ३५ जना पक्राउ परेका छन्। सोमबार स्काइ वल्र्ड कल सेन्टरमा प्रहरीले छापा मार्ने क्रममा १ जना चिनियाँ, केही भारतीय र नेपाली सहित ३५ जनालाई पक्राउ गरेको हो। जिल्ला प्रहरी कार्यालय काठमाडौंका प्रवक्ता दिनेशराज मैनालीका अनुसार अवैध गतिविधि र कारोबार भएको आशंकामा छापा मारिएको हो। कल सेन्टरमा चिनियाँ लगानी रहेको प्रहरीको अनुमान छ।दुई वर्षदेखि सञ्चालनमा आएको यो कल सेन्टरमा २ हजार युवायुवतीले काम गर्दे आएका थिए। दुई महिना अघि महाराजगन्जको एक घरबाट अवैध काममा संलग्न २२ चिनियाँलाई पक्राउ गरिएको थियो। प्रहरीका अनुसार यो सेन्टरमार्फत एक एप्लिकेसन प्रयोग गरी चर्को व्याँजदरमा भारतीय नागरिकलाई ऋण दिने गरेको खुलेको छ। वैद्य अर्गनाइजेसनको घर भाडामा लिएर कल सेन्टर सञ्चालनमा छ। कल सेन्टर सञ्चालनमा रहेको घर उद्योग वाणिज्य महासंघका पूर्वअध्यक्ष सुरज वैद्यको हो। कल सेन्टरमा भएका ल्यापटप, कम्युटर लगायत कागजात पनि प्रहरीले बरामद गरेको छ। कल सेन्टरमा प्रहरीले छापा मार्दा कल सेन्टर परिसर तनावग्रस्त थियो। त्यहाँ काम गर्ने युवायुवतीहरू रुँदै कार्यालय बाहिर निस्किएका थिए। केही युवायुवती प्रहरीसँग झगडा गर्दे गरेको देखिन्थ्यो। पछिल्लो समय नेपालमा कल सेन्टरको नाममा अवैध कारोबार हुने गरेका छन्। नेपालमा बसेर अवैध काम गर्ने गिरोह सक्रिय भएको प्रहरी अनुसन्धानले देखाउछ। आइतबार पनि रुपन्देहीको जानकीनगरमा व्यु स्काई विजनेस सोलुसन प्रालीमा प्रहरीले छापा मारेको थियो। जानकीनगरबाट कल सेन्टरका ९ जना प्रक्राउ गरिएको थियो। जसमा एक भारतीय पनि छन्। यसरी हुन्छ अवैध कारोबार पछिल्लो समय कल सेन्टरबाट धमाधम चिनियाँहरू पक्राउ पर्न थालेपछि चिनियाँ लगानीकर्ताले भारतीय नागरिकलाई कम्पनी सञ्चालनमा प्रयोग गर्न थालेका छन्। कल सेन्टरमा कार्यरत कर्मचारीका अनुसार हिन्दी भाषामा निपूर्ण भएकाहरूले मात्र त्यहाँ रोजगार पाउने गरेका छन्। कल सेन्टरबाट भारतीय नागरिकहरूलाई ऋण उपलब्ध गराउने र त्यहाँ कार्यरत कर्मचारीले ऋण रिकोभरीको काम गर्दै आएका छन्। सुरुमा भारतीय नागरिकहरूले प्रयोग गर्ने मोबाइलमा सामूहिक रूपमा ऋणको बारेमा म्यासेज पठाउने र भारतीयहरूलाई ऋण लिन आग्रह गर्ने गर्दछन्। ऋण लिन तयार भएकाहरूको तस्बिर सहित सबै विवरण कल सेन्टरले प्रयोग गरेको एप्समा रेकर्ड हुन्छ। उनीहरूलाई सशर्त ऋण उपलब्ध गराइन्छ। निश्चित समयपछि ऋण फिर्ता माग्न थालिन्छ र ऋण फिर्ता नगर्नेहरूलाई उसको तस्बिर दुरुपयोग गरी विभिन्न धम्कीहरू दिइन्छ। यी सबै कामका लागि कल सेन्टरमा काम गर्ने कर्मचारी खटिन्छन। ऋण दिनका लागि चिनियाँ एप्स प्रयोग गरिन्छ। जसको सर्भर मकाउ, हङकङ र चीनमा रहेको छ। सर्भर बाहिर भएका कारण यस विषयको अनुसन्धान नेपाल प्रहरीको पहुँचभन्दा बाहिर छ। अन्नपूर्णसँग प्रहरीका एक अधिकारीले भने, 'कल सेन्टरबाट मान्छेहरू पक्राउ गर्ने छाड्ने काम चलिनै रहेको छ, कल सेन्टरबाट हुने अवैध कारोबार अनुसन्धान गर्न हामीलाई चुनौति भइरहेको छ।'"
नर्सरीबाट मनग्ये आम्दानी,"उदयपुर : हातमा सिप भए व्यापार गर्नकै लागि ठुलो लगानी र बैंकको ऋण ताक्नु पर्दैन्। केवल मेहनत र लगानशीलता भए पुग्छ भन्ने उदाहरणका पात्र हुन् उदयपुरको कटारी नगरपालिका४ का बिनु लामा र शंकर तामाङको जोडी। मासिक ५० हजार कमाउन उनीहरूलाई न बैंकको ऋण चाहिएको छ न कुनै समूह, सहकारी र साहुको। चार वर्षअघि १० हजार रुपैयाँबाट कटारी नगरपालिका ४ बसपार्क छेउमा सुरु गरेको फलफुलको नर्सरीबाट लामा जोडी खर्च कटाएर वार्षिक ६ लाख सहजै कमाउँछन्। मासिक ५० हजार कमाउनैका लागि प्रचण्ड घाम र वैदेशिक रोजगार जानु परेको छैन्। प्लाष्टिक टनेलभित्रको सितलतामा रमाउँदै काम गर्दै उनीहरूको व्यापार व्यवसाय चलिरहेको छ। त्यसैबाट उनीहरूको ५ जनाको परिवार र दुई जना कर्मचारी पालिँदै आएका छन्। शंकरले श्रीमती बिनुको नाममा फलफुल नर्सरी सुरु गरेका हुन्। सुरुसुरुमा बिक्री नहुने हो कि भन्नेमा शंका लागेर कुनै पनि निकायमा दर्ता नै नगरी चलाएको उनी बताउँछन्। 'हिम्मतकासाथ सुरु गरेको व्यापार सबैको साथसहयोगले खासै समस्या आएन, उनी भन्छन् 'त्यो १० हजार लगानी डुबेको भए केही सोच्नै पर्दथ्यो होला, तर मेरो भाग्यमा यहीं व्यापार लेखेकोरछ प्रतिफल राम्रो दियो।' श्रीमती बिनु भन्छिन्, 'विदेश गएपनि यहीं हो कमाउने, वरु स्वदेशमै थोरै कमाउ परिवारसँग बसौँ भन्ने मेरो सोचाइ रह्यो अन्ततः श्रीमानलेसमेत साथ दिनुभयो।' श्रीमान भन्दा पनि आफ्नै योजनाले नर्सरी खेती सुरु गरेको उनी बताउँछिन्। 'वलिभ नर्सरीको नाम दिइएको उनीहरूको नर्सरीमा अहिले स्वदेशी र विदेशी गरी एक सय बढी प्रजातिका बोटविरुवा रहेका छन्। उनीहरूको नर्सरीमा यतिबेला सितारा, हेमिस्कस, रन्जन, लालुपाते, जापनिज सेरिज, गुलमर, जामुन, मुसन्डा, बोन्साई, स्याउ, नासपाती, बाह्रमासे कागती, मेवा, लिचि, आँप लगायतका बिरुवा छन्। जसको मूल्य १० रुपैयाँदेखि ३ हजासम्म छ। मासिक १० हजारमा दुई कठ्ठा जग्गा लिजमा लिएर सुरु गरेको उनीहरूको व्यवासाय प्रर्वद्धनका लागि पछिल्लो समय कृषि ज्ञान केन्द्र उदयपुर र कटारी नगरपालिकाले साथ दिएको छ। गत वर्ष कृषि ज्ञान केन्द्रले अनुदान स्वरुप एक लाख ५० हजार उपलब्ध गराएपछि बिनुले दुई जनालाई रोजगार दिएर व्यापारलाई थप प्रभावकारी बनाएकी हुन्। कृषि ज्ञान केन्द्रका प्रमुख महेश चौधरी भन्छन्, 'शंकर र बिनुको मेहनत र लगनशिलता देखेर हामी सबै प्रभावित भयौं, व्यवसायिक दृष्टिकोणबाट हेर्दा केही गर्छन जस्तो लाग्यो, त्यसैले थोरै भएपनि कार्यालयबाट सहयोग गरेका हौं। अहिलेको अवस्थामा नर्सरी हेर्दा साच्चै नै लोभलाग्दो बनाएको छ।' 'हामी सानाभन्दा साना किसानलाई प्रोत्साहन गर्न चाहान्छौं,' उनले भनिन्, 'कृषि पेसालाई वलियो र समृद्ध बनाउने आधार भनेकै साना किसान लगानी कार्यक्रम हो। त्यसैले पालिकाले नीति बनाएर अघि बढ्छौं। उत्पादित बिरुवा उदयपुर, सिन्धुली, खोटाङ, ओखलढुंगा, सोलु, जनकपुर, सिरहा, सप्तरी, काठमाडौं लगायतका ठाउँमा पुग्ने गरेको बिनु बताउँछिन्।"
मोटरसाइकलको ठक्करबाट एक जनाको मृत्यु,कैलाली : धनगढी उपमहानगरपालिका२ पुरानो भन्सार रोडमा आज मोटरसाइकलको ठक्करबाट एक जनाको मृत्यु भएको छ। मृत्यु हुनेमा धनगढी उपमहानगरपालिका२ बस्ने अन्दाजी ५५ वर्षीय नेत्रप्रसाद पन्त रहेको प्रहरीले जनाएको छ। जिल्ला प्रहरी कार्यालय कैलालीका अनुसार धनगढी उपमहानगरपालिका३ का २२ वर्षीय सौजन खड्काले चलाएको से ३ प ९९० नंको मोटरसाइकलले पैदलयात्री पन्तलाई ठक्कर दिएको थियो। घाइते पन्तको उपचारका क्रममा माया मेट्रो अस्पतालमा आज साँझ मृत्यु भएको प्रहरीले जनाएको छ। मोटरसाइकल चालक खड्का र पछाडि सवार बैतडी दशरथचन्द८ बस्ने २२ वर्षीय रामचन्द्र शर्मालाई नियन्त्रणमा लिई थप अनुसन्धान भइरहेको जिल्ला प्रहरी कार्यालय कैलालीका प्रहरी नायव उपरीक्षक वेदप्रकाश जोशीले जानकारी दिए।
काठमाडौंमा 'टोखामी अटो हब' सञ्चालन,"काठमाडौं : जगदम्बा मोटर्सले काठमाडौंमा 'टोखामी अटो हब' सञ्चालनमा ल्याएको छ। नेपालमा टिभिएस टु ह्विलर्सको एकमात्र वितरक जगदम्बा मोटर्सले काठमाडौंको टोखा३, स्थुलिमा पूर्ण सुविधासहितको नयाँ शोरुम टोखामी अटो हब सञ्चालनमा ल्याएको हो। ग्राहकहरूलाई टिभिएस मोटरसाइकल तथा स्कूटरको बिक्री, सेवा र स्पेयर पार्ट्स सहज रूपमा उपलब्ध गराउने उद्देश्यका साथ मिडिया र टिभिएसका प्रतिनिधिहरू बीच टोखामा नयाँ शोरुम सुरु गरिएको हो। टोखाको नयाँ शोरुममा बोल्दै जगदम्बा मोटर्सका उपाध्यक्ष दीपक रौनियारले भने, 'टिभिएसमा ग्राहकहरूलाई अझ राम्रो सेवा प्रदान गर्न हामी सधैं प्रयासरत छौं। ग्राहकहरूलाई थप प्रभावकारी र छिटोछरितो रूपमा सेवा दिन नयाँ सुविधाहरू थपिएको छ। टिभिएसले निरन्तर रूपमा आफ्ना ग्राहकहरूको सुविधा र गुणस्तरीय सेवामा ध्यान दिईरहेको छ।' जगदम्बा मोटर्स प्रालि टिभिएसको एक मात्र आधिकारिक वितरक हो। नेपालभर १३२ भन्दा बढी डिलरहरूको बलियो राष्ट्रव्यापी वितरण सञ्जालको साथ टिभिएसले बजारमा आफ्नो बलियो पकड कायम राख्न र आफ्ना ग्राहकहरूको मनमा आफूलाई स्थान बनाउन सक्षम भएको छ। आज टिभिएस उच्च गुणस्तरका उत्पादनहरू, सुलभ बिक्रीपछि सेवा र देशभरका उपभोक्ताहरूका लागि स्पेयर पार्ट्सको उपलब्धताका कारण नेपालमा सबैभन्दा बढी रुचाइएको दुईपाङ्ग्रे ब्रान्ड बनेको छ।"
भारतीय राजदूतले गरे मनकामनाको पूजा,"गोरखा : नेपालका लागि नवनियुक्त भारतीय राजदूत नवीन श्रीवास्तवले मनकामनाको पूजा गरेका छन्। सोमबार बिहान साँढे ११ बजे गोरखाको मनकामना मन्दिर पुगेर उनले पूजा गरेका स्थानीय भीमबहादुर थापाले जानकारी दिए। 'बिहान साँढे ११ बजे आइपुग्नु भएको थियो, एक बजेतिर फर्कनु भयो', उनले भने। राजदूत श्रीवास्तवलाई मनकामनामा उद्योग वाणिज्य संघ, लायन्स क्लव, मनकामना जीर्णोद्वार समिति, मनकामना क्षेत्र विकास समिति, राजनीतिक दल, जनप्रतिनिधि र भारतीय भूपू सैनिक संघका प्रमुख तथा प्रतिनिधिहरुले स्वागत गरेका थिए। राजदूत श्रीवास्तवले पूजा सकेपछि केहीबेर सामाजिक संघसंस्थाका प्रमुख तथा प्रतिनिधिहरुसँग अन्तरक्रिया गरेका थिए। 'अन्तरक्रियाको क्रममा हामीले आँबुखैरेनीदेखि मनकामना मन्दिरसम्मको पक्की मोटरबाटो निर्माणका लागि माग राख्यौँ', स्थानीय दिनेश जोशीले भने, 'यसअघि भारतीय राजदूतावासबाट बनेको हेल्थपोष्ट अहिले जीर्ण भइसकेको छ, त्यसैले त्यसलाई पुनर्निर्माण गर्न, एम्बुलेन्स र हेल्थापोस्टका लागि विभिन्न उपकरणहरु पनि उपलब्ध गराइदिन माग राख्यौँ।' साथै मनकामना माविको भवन निर्माण गरिदिन पनि माग गरेको उनले बताए। 'एम्बुलेन्स र स्वास्थ्य चौकी भवन निर्माणका लागि चाहिँ वचन दिनुभयो। अरु सहयोगका लागि पछि खबर गर्छौँ भन्नु भयो', जोशीले भने।"
"बढ्यो कोरोना ग्राफ : प्रत्येक घण्टा १७ नयाँ संक्रमित थपिदै, ९ परीक्षण गर्दा १ जनामा संक्रमण","काठमाडौंः कोरोना संक्रमणदर उकालो लाग्दो क्रममा रहेको छ । प्रत्येक घण्टा थप १७ जनामा कोरोना संक्रमण देखिने गरेको छ । स्वास्थ्य तथा जनसंख्या मन्त्रालयको पछिल्लो एक हप्ताको कोरोना तथ्यांक नियाल्दा प्रत्येक घण्टामा थप १७ जनामा कोरोना संक्रमण देखिएको हो। गत मंगलबारदेखि सोमबारसम्म मात्रै थप २८ सय ८९ जनामा कोरोना देखिएको छ । यस्तै, प्रत्येक ९ जनामा कोरोना परीक्षण गर्दा एकजनामा संक्रमण देखिएको छ । गत मंगलबार ३३ सय ५७ जनाको कोरोना परीक्षण गर्दा ३५७ जनामा कोरोना संक्रमण पुष्टि भएको थियो । यस्तै, गत बुधबार ३९ सय ८१ जनामा कोरोना परीक्षण गर्दा ३९१, बिहीबार ३५ सय ६९ जनाको परीक्षण गर्दा ४३५ जनामा संक्रमण पुष्टि भएको थियो । स्वास्थ्य मन्त्रालयका अनुसार गत शुक्रबार ३८ सय ३८ जनाको कोरोना परीक्षण गर्दा ४५६, शनिबार २९ सय ९६ जनाको परीक्षण गर्दा ३३५ जनामा संक्रमण देखिएको थियो । यस्तै, आइतबार ३८ सय ८८ जनाको कोरोना परीक्षणका क्रममा ३४७ जना संक्रमित थपिएका थिए । आज ४८ सय जनाको कोरोना परीक्षण गर्दा ५६८ जनामा संक्रमण पुष्टि भएको छ । केहि दिनयता सक्रिय संक्रमितको संख्या पनि बढ्दो क्रममा रहेको छ । गत मंगलबार १९८२ सक्रिय संक्रमित रहेकोमा आजसम्म ३५ सय ३४ जना सक्रिय संक्रमित रहेका छन् । स्वास्थ्य मन्त्रालयले संक्रमणदर बढ्दै गएको भन्दै मास्कको समूचित प्रयोग, भौतिक दुरी कायम र व्यक्तिगत सरसफाईमा विशेष ध्यान दिन अपिल गरेको छ ।"
"प्रचण्डवामदेव भेट, कम्युनिष्ट मोर्चा बनाएर चुनाव लड्नेबारे छलफल",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकता राष्ट्रिय अभियानका संयोजक वामदेव गौतमवीच छलफल भएको छ। प्रचण्ड र गौतमवीच आसन्न प्रतिनिधि र प्रदेश सभा निर्वाचनमा कम्युनिष्टहरूको संभावित चुनावी एकताको विषयमा छलफल भएको छ। प्रचण्डले भर्खरै सम्पन्न आफ्नो भारत भ्रमणका बेला भएका बैठक र त्यसको सन्देश समेत गौतमलाई सुनाएका थिए। दुई नेताबीच आसन्न निर्वाचनमा कम्युनिष्टहरूको मोर्चा बनाएर अघि बढने विषयमा छलफल भएको स्रोतले बताएको छ।
ज्योति विकास बैंकको 'ज्योति भिडियो बैंकिङ' सार्वजनिक,"काठमाडौं : ज्योति विकास बैंकले 'ज्योति भिडियो बैंकिङ' सार्वजनिक गरेको छ। १४ औं वार्षिकोत्सवको अवसरमा बैंकले सोमबार 'ज्योति भिडियो बैंकिङ' सार्वजनिक गरेको हो। यसअन्तर्गत पहिलो चरणमा अनलाइनबाटै खाता खोल्न सकिने र तत्काल खाता सञ्चालन गर्न सकिने सेवा सहितको भिडियो केवाइसी सार्वजनिक गरेको हो। यसपश्चात् देश तथा विदेशमा रहेका नेपालीहरूले पनि अनलाइनबाट खाता खोली सञ्चालनमा ल्याउन सक्नेछन्। बैंकले सञ्चालक समितिका सदस्य, भूतपूर्व सञ्चालकहरू, कर्मचारी र ग्राहकहरूको उपस्थितिमा कमलपोखरीस्थित केन्द्रीय कार्यालयमा सोमबार वार्षिकोत्सव मनाएको छ। कार्यक्रममा बैंकका संस्थापक अध्यक्ष तथा सेयरधनी ध्रुव कुमार उप्रेती र संस्थापक सेयरधनी तथा भूतपूर्व अध्यक्ष ध्रुव राज भट्टराईको पनि उपस्थिति रहेको थियो। वार्षिकोत्सवको अवसरमा बैंकले रक्तदान कार्यक्रम समेत आयोजना गरेको छ। जसमा कर्मचारी, ग्राहक र अन्य सर्वसाधारणले रक्तदान गरेका छन्। सोही अवसरमा बैंकमा १० वर्ष निरन्तर कार्यरत रही योगदान दिएका कर्मचारीहरूलाई पनि सम्मान गरिएको छ। सञ्चालक समितिका अध्यक्ष हरि चन्द्र खड्का तथा प्रमुख कार्यकारी अधिकृत चन्द्र भट्टले संयुक्त रूपमा कर्मचारीहरूलाई पदक तथा कदरपत्र प्रदान गरेका थिए। समारोहमा बैंकले संस्थागत सामाजिक उत्तरदायित्व प्रयोजनार्थ स्थापना गरेको 'हाम्रो विकास प्रवर्द्धन कोष' मार्फत राधा पौडेल फाउन्डेसनसँग 'मर्यादित महिनावारी' सचेतनामा आधारित परियोजनाहरूमा सहकार्यका लागि सम्झौता गरेको छ। बैंकका प्रमुख कार्यकारी अधिकृत चन्द्र भट्ट तथा राधा पौडेल फाउन्डेसनकी संस्थापक राधा पौडेलले सम्झौता पत्रमा हस्ताक्षर गरेका छन्। बैंकले प्रारम्भिक चरणमा संस्थागत सामाजिक उत्तरदायित्व अन्तर्गत पाँच लाख रूपैयाँ सहयोगको प्रतिबद्धता गरेको छ। कार्यक्रममा अध्यक्ष हरि चन्द्र खड्काले मन्तव्य प्रस्तुत गर्दै बैंकको १४ वर्षको यात्रालाई सफल र फराकिलो बनाउन योगदान दिने सम्पूर्णलाई कृतज्ञता ज्ञापन गर्दै अबको यात्रामा पनि सोही अनुरूपको सहयोग प्रदान गर्न आह्वान गरे। अध्यक्ष खड्काले आगामी दिनहरूमा पनि अझ गुणस्तरीय बैंकिङ्ग सेवा दिंदै थप उत्कृष्ट सुविधाहरू प्रदान गर्ने प्रतिबद्धता व्यक्त गरे। कार्यक्रममा बैंकका प्रमुख कार्यकारी अधिकृत चन्द्र भट्टले बैंकले आफ्नो मूल उद्देश्य, दूर दृष्टि, ध्येय र मूल्य मान्यताहरूको अधिनमा रही बैंकलाई सुदृढ, सशक्त र जीवन्त संस्थामा विकसित गर्दै समस्त नागरिकको जीवनमा समृद्धि ल्याउन निरन्तर लाग्ने प्रतिबद्धता व्यक्त गरेका छन्। वार्षिकोत्सवको अवसरमा बैंकले काठमाडौं महानगरपालिका१५, डल्लुस्थित बैंकको ११९ औं शाखाको औपचारिक उद्घाटन पनि गरेको छ। बैंकका पुर्व अध्यक्ष तथा बैंकका संस्थापक सेयरधनी ध्रव कुमार उप्रेती र बैंकका अध्यक्ष हरि चन्द्र खड्काले शाखाको संयुक्त रूपमा उद्घाटन गरेका थिए। बैंकिङ्ग पहुँच थप विस्तार गर्दै आफ्ना सेवाहरू सहज रूपमा ग्राहकसमक्ष पुर्याउने उद्देश्यले बैंकले नयाँ शाखा सञ्चालनमा ल्याएको हो। डल्लु शाखा उद्घाटनपश्चात् उपत्यका र उपत्यकाबाहिर गरि ज्योति विकास बैंकको ११९ वटा शाखा कार्यालय, ३ वटा विस्तारित काउन्टर तथा ६५ वटा एटीएम पुगेको छ।"
सखुवाको काठसहित मारुती भ्यान नियन्त्रण,झापा : अवैध सखुवाको काठसहित एउटा मारुती भ्यान प्रहरीले नियन्त्रणमा लिएको छ। प्रहरी चौकी माईधार र गैँडे सामुदायिक वनका कर्मचारीको संयुक्त टोलीले सोमबार बिहान पौने ६ बजे शिवसताक्षी १० बाट ४० क्युफिट काठसहित नियन्त्रणमा लिएको हो। मे १ च ११६४ नम्बरको मारुती भ्यान नियन्त्रणमा लिएको प्रहरी कार्यालय झापाका डिएसपी वसन्त पाठकले जानकारी दिए। गैँडे सामुदायिक वनबाट काठ तस्करी भइरहेको प्रहरीलाई सूचना आएको थियो। सोही सूचनाको आधारमा संयुक्त टोलीले भ्यानमा लोड गरी काठ ल्याउँदै गर्दा बाटैबाट बरामद गरेको डिएसपी पाठकले बताए। टोली पुग्दा काठ तस्कर समूह भागिसकेका थिए। यता भ्यान र काठ आवश्यक कारबाहीको लागि गैँडे सामुदायिक वन कार्यालयलाई बुझाएको प्रहरीले जनाएको छ।
"राष्ट्रपति, पूर्वप्रधानमन्त्री र कयौं नेताहरु पढेको क्याम्पस खण्डहरमा परिणत हुँदै","विराटनगर : रुखै रुखबीचमा ठूल्ठूला भवन, घाँसे मैदानमा परिणत भएको फराकिलो कम्पाउण्ड, जालो लागेका कोठा, लेउ पलाएका झ्यालढोका अनि बाहिरी पत्र उप्किएका पर्खालहरु। झट्ट हेर्दा कुनै परम्परागत दरबारजस्तो। भत्किनै आँटेका संरचना, आकार बिग्रिसकेका दलान, कसैको आडभरोसा मागेजस्तो निर्जीव संरचना र ती संरचना अगाडि छलफल गरिरहेका युवाहरुको एक हुल। अनि त्यही हुलबाट आएको आश्चर्य र अपेक्षा मिश्रित एउटा प्रश्न अब यसको अस्तित्व के हुन्छ? यो कुनै चलचित्र वा नाट्य रुपान्तरणका निम्त्ति तयार पारिएको दृश्य होइन्। न यो कुनै संग्रहालय नै हो। यो दृश्य हो, प्रदेश १ को राजधानी विराटनगरस्थित महेन्द्र मोरङ आदर्श बहुमुखी क्याम्पसको। जहाँ वर्तमान राष्ट्रपति विद्यादेवी भण्डारीदेखि पूर्व प्रधानमन्त्री माधव कुमार नेपाल, केन्द्रीय नेताहरु विजयकुमार गच्छदार, शेखर कोइराला, महेश आचार्य, विराटनगरका पूर्वमेयर रमेशचन्द्र पौडेल, भीम पराजुली र उपमेयर भुराज राईलगायतले उच्च शिक्षा लिएका थिए। यही क्याम्पसले राज्यका निम्त्ति दक्ष प्रशासक, कुशल व्यवस्थापक, डाक्टर, इन्जिनियर र उद्योगपतिलगायत जनशक्ति उत्पादन गरेको थियो। तर, त्रिभुवन विश्वविद्यालयको सबैभन्दा पुरानो आङ्गिक क्याम्पसको रुपमा रहेको महेन्द्र मोरङ पछिल्लो समय खण्डहरको रुपमा परिणत हुँदै गएको छ। विकासको बाधक बनेको विद्यार्थी राजनीति र जीर्ण भौतिक संरचना लगायतले पछिल्लो समय क्याम्पसलाई कुरुप बनाउँदै लगेको छ। ६७ वर्षअघि विसं २०१२ सालमा मोरङ इन्टरमिडिएट कलेजको रुपमा स्थापना भएको महेन्द्र मोरङका संरचनाहरु पुराना भएसँगै हाल जीर्ण र पठनपाठनका निम्त्ति जोखिमयुक्त बनेका छन्। २०७२ सालको महाभूकम्पले समेत यसलाई नराम्ररी क्षति पुर्याएको छ। तर, भौतिक संरचना निमार्णका लागि राष्ट्रपतिबाट वर्षेनि दिइने भनिएको ५ करोड बजेटसमेत क्याम्पसले सदुपयोग गर्न नसक्दा परिणाम आज एउटा इतिहास आँखै अगाडि ढल्ने अवस्थामा पुगेको छ। जीर्णोद्वार गर्नुपर्ने अवस्थामा पुगेको महेन्द्र मोरङको मूल भवन, ज्ञान भवन र दक्षिणपट्टिको भवनमा स्नातक तथा स्नातकोत्तरका विभिन्न विषयको पठनपाठन हुन्छ। व्यवस्थापन, मानविकी, शिक्षाशास्त्र र विज्ञानका विभिन्न विषयको अध्ययन अध्यापन हुने क्याम्पसमा १० हजार बढी विद्यार्थीहरु रहेको तथ्याङ्क छ। तर, ०७२ सालको महाभूकम्प पश्चात् पनि नयाँ संरचना नथपिँदा हालः एउटै कक्षामा अटाई नअटाई कक्षा सञ्चालन गर्नुपरेको क्याम्पस प्रशासन बताउँछ। विसं २०१८ सालपछि थप नयाँ संरचना निमार्ण हुन नसक्दा कक्षाकोठाको अभावमा अहिले विद्यार्थीहरुको पठनपाठन नै प्रभावित बनेको क्याम्पस प्रमुख बाबुराम तिमल्सिनाको भनाइ छ। २०१८ सालपछि क्याम्पसमा नयाँ संरचना निमार्णको कार्य भएको छैन। सबैभन्दा बढी अप्ठयारोमा व्यवस्थापन संकायतर्फ बीबीएसका विद्यार्थीहरु छन, उनी भन्छन्, बीबीएस प्रथम वर्षमा मात्रै १२ सय बढी विद्यार्थीहरुले नयाँ भर्ना लिएका छन्। सयसय जना राख्दा पनि कम्तीमा १२ वटा कोठा चाहियो। तर, त्यो छैन। विगतमा थोरै विद्यार्थी हुँदा पनि त्यही संरचना थियो। आज विद्यार्थी संख्या थपिँदा पनि त्यही संरचना छ। विद्यार्थी खप्टीखप्टी बस्नुपर्ने अवस्था छ। २०७५ पुस १९ गते राष्ट्रपति विद्यादेवी भण्डारीले महेन्द्र मोरङको पूर्वाधार निमार्णका लागि पाँच वर्षसम्म वर्षेनि ५ करोड रुपैयाँ बजेट उपलब्ध गराउने घोषणा गरेकी थिइन्। दोस्रो पटक राष्ट्रपतिको जिम्मेवारी पाएकी भण्डारीलाई अभिनन्दन गर्न क्याम्पसले परिसरभित्रै बलियो सुरक्षा प्रबन्धका साथ एक औपचारिक कार्यक्रमको आयोजना गरेको थियो। सोही कार्यक्रममा बोल्दै राष्ट्रपति भण्डारीले सो घोषणा गरेकी हुन्। राष्ट्रपतिको घोषणापश्चात् पर्याप्त कक्षाकोठाको अभावमा विद्यार्थीहरुको पठनपाठन प्रभावित भइरहेको विषयलाई दृष्टिगत गर्दै क्याम्पसले २०७७ सालमा नयाँ शैक्षिक तथा प्रशासनिक भवन निमार्णका लागि प्रक्रिया अघि बढायो। क्याम्पस परिसरभित्र भवन निमार्ण लगायतका विषयमा आवश्यक छलफल र सहमति जुटाउन २०७७ माघ ६, ७ र ११ गते पहिलोपटक क्याम्पस प्रमुख बाबुराम तिमल्सिनाको अध्यक्षतामा ३ छुट्टाछुट्टै बैठक बस्यो। माघ ६ गते क्याम्पसको स्थायी कमिटी, ७ गते क्याम्पस स्तरीय विद्यार्थी संगठन र ११ गते वैचारिक संगठनहरुको बैठक बस्यो। तीनवटै बैठकले क्याम्पसको आन्तरिक स्रोत र विश्वविद्यालय अनुदान आयोगबाट प्राप्त हुने अनुदान रकमबाट कुल ३ करोड ५० लाखको बजेटमा पुस्तकालयको दक्षिणपूर्वको जग्गामा ३ तले संरचनासहितको २४ कोठे शैक्षिक तथा प्रशासनिक भवन निमार्ण गर्ने निर्णय गर्यो। बैठकले प्रस्तावित नक्साअनुसार निमार्ण कार्य अघि बढाउन भवन निमार्ण परिसरभित्र पर्ने विभिन्न जातका रुखहरु कटान गर्ने, अर्को ठाउँमा दोब्बर संख्यामा वृक्षरोपण गर्ने र कटान गरिएका रुखहरु डेक्स, बेन्च र दराज बनाउने लगायतका कार्यमा प्रयोग गर्ने निर्णयसमेत गर्यो। तर, हालः सोही निर्णयबमोजिम निमार्ण कार्य अघि बढाउन खोज्दा सिमित प्राध्यापकहरुले अवरोध सिर्जना गर्न खोजेको विद्यार्थी संगठनहरुको भनाइ छ। सीमित प्राध्यापकहरुको अवरोधका कारण भवन निमार्णको प्रक्रिया अघि बढ्न सकेको छैन। डोजर खन्न आउँछ। तर, उहाँहरुले रोक लाइदिनुहुन्छ, नेवि संघका सभापति जसवन्त पौडेल भन्छन्, अहिले एउटै बेञ्चमा ५ देखि ६ जना खाँदिएर बस्नुपर्ने अवस्था छ। बस्न पाइँदैन भनेर कतिपय विद्यार्थीहरु त क्याम्पस नै आउँदैनन्। त्यसको जिम्मेवारी कसले लिने? भवन निमार्णमा सिर्जना भएको अवरोधका कारण विद्यार्थीहरुको पठनपाठनमा नकारात्मक असर पुगिरहेको महेन्द्र मोरङका सहायक क्याम्पस प्रमुख शिवनारायण चौधरी बताउँछन्। अब नयाँ भर्ना हुने विद्यार्थीहरुलाई अहिलेको संरचनाले धान्न नसक्ने उनको भनाइ छ। फुल फेजमा पठनपाठनका निम्त्ति बीबीएसमा २४ वटा कक्षाकोठा चाहिन्छ। तर, अहिले १० वटा कोठामात्र छन्। विज्ञान भवनको ८ वटा कक्षाकोठा प्रयोगमा ल्याएर पढाइरहेका छौं, उनी भन्छन्, तर, अब नयाँ भर्ना हुने विद्यार्थीहरुलाई कहाँ पढाउने भन्ने विषय चिन्ताजनक छ। पुस्तकालय छेउको १५ हजार स्क्वायर फिटको क्षेत्रफलमा शैक्षिक तथा प्रशासनिक भवन निमार्ण गर्ने सहमति जुटेपछि क्याम्पसले ३५ दिने सूचना निकाल्दै काठमाडौंको पुल्चोकस्थित हिमगुण कन्सल्टलाई जिम्मेवारी दिएर भवन निमार्णको डिजाइनसमेत तयार पारिसकेको छ। स्वीकृत डिजाइनबमोजिम रुख कटान गर्नेलगायतका कार्यहरु सम्पन्न भइसकेको छ। २०७८ चैत २८ गते निमार्ण सम्पन्न गर्नेगरी गत साउन १८ गते नै क्याम्पस प्रशासन र शिवाको सराउद्दीन जेभीबीच भवन निमार्णको करार सम्झौता समेत भइसकेको छ। ८० लाख धरौटी राखेर क्याम्पसले निमार्ण कार्य अघि बढाउन ठेकेदार कम्पनीलाई ३४ लाख रुपैयाँ अग्रिम भुक्तानीसमेत गरिसकेको छ। तर, प्राध्यापकहरुको अवरोधका कारण ठेकेदार कम्पनीले निमार्ण स्थलको माटोसमेत खन्न पाएको छैन। भवन निमार्णका लागि अर्को उपयुक्त स्थानको छनौट गर्नुपर्ने तथा क्याम्पस प्रमुखले श्वेतपत्र जारी गर्नुपर्ने प्राध्यापक संघको माग छ। पुस्तकालय छेउमा भवन निमार्ण गर्दा यसले पुस्तकालयमा पढ्न आउने विद्यार्थीहरुलाई पनि बाधा पुग्ने प्राध्यापकहरु बताउँछन्। भवन निमार्णका लागि ठाउँको छनौट उपयुक्त भएन। बन्नुपर्ने संरचना ठूलो छ। तर, ठाउँ सानो छ, त्रिवि प्राध्यापक संघका सभापति डा प्रमोद खेरबार भन्छन्, यहाँ ५७ करोडको भवन निमार्ण हुनसक्ने स्थिति छैन। अन्यत्र सार्नुपर्छ। क्याम्पससँग २२ बिगाहा जग्गा छ। यो योजनालाई अन्यत्र सार्नुपर्छ भन्ने हाम्रो सल्लाह दिएका हो, त्रिवि प्राध्यापक संघका पूर्वसभापति डा विमल कण्ठ भन्छन्, छलफल गरेर बनाउनुपर्छ भन्ने हाम्रो माग हो। अन्यथा प्राध्यापक संघको तर्फबाट यसअघि पनि अवरोध थिएन। अहिले पनि छैन। भवन निमार्णको विषयमा विद्यार्थी संगठनहरु पनि दुई भागमा विभाजित छन्। नेपाली कांग्रेस निकट नेवि संघ, नेकपा (एकीकृत समाजवादी) निकट अनेरास्ववियु र नेकपा एमाले निकट अनेरास्ववियु पुस्तकालय छेउकै जग्गामा भवन निमार्ण हुनुपर्ने पक्षमा छ। तर, नेकपा (माओवादी केन्द्र) निकट अनेरास्ववियु (क्रान्तिकारी) र जसपा निकट समाजवादी विद्यार्थी युनियन विश्वविद्यालयको मापदण्ड अनुरुप भवन निमार्ण गर्नुपर्ने पक्षमा छ। पुस्तकालय छेउमा निमार्ण गर्न खोजिएको भवनप्रति उनीहरुको विरोध छ। अनेरास्ववियु (क्रान्तिकारी) का केन्द्रीय सदस्य अभिमन्यु यादव भवन निमार्णको नाममा क्याम्पस प्रमुखद्वारा कमिशनको खेल भइरहेको बताउँछन्। उनी भन्छन्, भवन निमार्णका लागि आएको रकम बैंकमा राखिएको छ। तर, त्यसको ब्याज कहाँकसरी प्रयोग भइरहेको छ? त्यसको हिसाबकिताब खोइ? किन क्याम्पसले श्वेतपत्र जारी गर्दैन? भवन निमार्णमा अवरोध सिर्जना भएपछि हालः क्याम्पसले निमार्ण कम्पनीलाई दिएको भुक्तानी फिर्ता ल्याउने पहल सुरु गरेको छ। निमार्ण कम्पनीलाई कालो सूचीमा राखरे रकम फिर्ता ल्याउने कार्य भइरहेको क्याम्पसले जनाएको छ। क्याम्पसका अनुसार भवन निमार्णका लागि राष्ट्रपतिबाट दिइने भनिएको ५ करोडमध्ये ३ करोड रुपैयाँ मात्र क्याम्पसलाई प्राप्त भएको छ। थप २ करोड विश्वविद्यालयले निकासा गरेको छैन। प्राप्त ३ करोड रुपैयाँ पनि सिद्धार्थ बैंकको विराटनगर शाखामा सुरक्षित रहेको क्याम्पस प्रशासनले जनाएको छ।"
राप्रपा नेपाललाई गाई चुनाव चिह्न प्रदान नगर्ने निर्णय तत्काल कार्यान्वयन नगर्न सर्वोच्चको अन्तरिम आदेश,"काठमाडौं : सर्वोच्च अदालतले कमल थापा अध्यक्ष रहेको राष्ट्रिय प्रजातन्त्र पार्टी नेपाललाई गाई चुनाव चिह्न प्रदान नगर्ने निर्णय तत्काल कार्यान्वयन नगर्न निर्वाचन आयोगका नाममा अन्तरिम आदेश गरेको छ। न्यायाधीशद्वय डा आनन्दमोहन भट्टराई र डा कुमार चुँडालको संयुक्त इजलासले आइतबार उक्त गाई चुनाव चिह्न अन्य कुनै दललाई पनि प्रदान नगर्नु र निर्वाचन आयोगको निर्णय पनि कार्यान्वयन नगरी यथास्थितिमा राख्नु भनी अन्तरिम आदेश गरेको हो। 'निर्वाचन चिह्नको विषयमा आयोगसमक्ष कसैले विवाद गरेको भन्ने पनि निर्णयबाट खुल्न आएको पाइएन,' आदेशमा भनिएको छ, 'निर्वाचन चिह्न राजनीतिक दलको पहिचानसँग जोडिएको विषयसमेत भएबाट निवेदकलाई पुग्नसक्ने हानीसमेतलाई दृष्टिगत गरी प्रस्तुत रिट निवेदनको अन्तिम टुंगो नलागेसम्म निवेदकले माग गरेको निर्वाचन चिह्न अन्य कुनै दललाई प्रदान नगर्नू।' आदेशमा आयोगको गत असार २७ को निर्णय हालः कार्यान्वयन नगर्नसमेत भनिएको छ। साथै, निर्वाचन आयोगलाई सात दिनभित्र लिखित जवाफ पेस गर्न भनिएको छ। निर्वाचन आयोगले देशको राष्ट्रिय जनावर र हिन्दु धर्मसँग जोडिएको उल्लेख गर्दै उक्त पार्टीलाई गाई चुनाव चिह्न दिन अस्वीकार गरेको थियो। आयोगको उक्त निर्णयविरुद्धमा थापाले सर्वोच्च अदालतमा रिट निवेदन दायर गरेका थिए।"
विश्वका १६४ देशबाट आउँछन् नेपालमा मालसामान,काठमाडौं : आर्थिक वर्ष २०७८७९ मा विश्वका १६४ देशबाट नेपालले विभिन्न माल वस्तु आयात गरेको पाइएको छ । भन्सार विभागले सोमबार सार्वजनिक गरेको गत आवको तथ्याङ्कअनुसार नेपालमा ती देशबाट १९ खर्ब २० अर्बभन्दा बढीको सामान आयात भएको हो । तथ्याङ्कअनुसार उक्त अवधिमा सबैभन्दा धेरै आयात भारतबाट भएको छ । एक वर्षको अवधिमा नेपालले भारतबाट मात्रै १२ खर्ब १५ करोड २७ लाखभन्दा बढीको सामान आयात गरेको थियो । १२ खर्बभन्दा बढीको सामान आयात हुँदा एक खर्ब ५५ अर्ब २२ करोड ३० लाख बराबरको सामान निर्यात भएको थियो । नेपालले भारतसँग मात्रै दश खर्ब ४४ अर्ब ९३ करोड ४ लाखभन्दा बढीको व्यापार घाटा व्यहोरेको थियो । भारतपछि ठूलो मात्रामा आयात चीनबाट भएको छ । एक वर्षको अवधिमा चीनबाट दुई खर्ब ६४ अर्ब ७८ करोड ३७ लाख बराबरको आयात भएको र ८० करोड ८७ लाख ५४ हजार बराबरको मात्र सामान निर्यात हुँदा चीनसँग दुई खर्ब ६३ अर्ब ९७ करोड ४९ लाख बराबरको व्यापार घाटा भएको थियो । आयातसँगै निर्यात पनि वृद्धि भएको थियो । भन्सार विभागले सार्वजनिक गरेको गत आर्थिक वर्षको तथ्याङ्कअनुसार विदेशी वस्तुको आयातसँगै स्वदेशी वस्तुको निर्यातमा वृद्धि भएको थियो । आव २०७८७९ मा नेपालले दुई खर्ब ३० करोड ९६ लाख बराबरको स्वदेशी वस्तु निर्यात गरेको थियो । अघिल्लो आर्थिक वर्ष नेपालले एक खर्ब ४१ अर्ब १२ करोड ४० लाख बराबरको निर्यात गरेको थियो । विभागका अनुसार अघिल्लो आर्थिक वर्षको तुलनामा आयात २४ दशमलव ७२ र निर्यात ४१ दशमलव ७४ प्रतिशतले वृद्धि भएको छ । बढ्यो व्यापार घाटा आयातको तुलनामा न्यून मात्रामा निर्यात हुँदा नेपालको व्यापार घाटामा वृद्धि भएको छ । अघिल्लो आर्थिक वर्षको तुलनामा गत आर्थिक वर्ष २३ प्रतिशतले व्यापार घाटा वृद्धि भएको हो । विभागका अनुसार गत आर्थिक वर्ष मुलुकको व्यापार घाटा १७ खर्ब २० अर्ब ४१ करोड ७३ लाख पुगेको थियो । अघिल्लो आर्थिक वर्ष २०७७७८ मा व्यापार घाटा १३ खर्ब ९८ अर्ब ७१ करोड २९ लाख बराबर थियो। एक वर्षको अवधिमा नेपालले २१ खर्ब २० अर्ब ४७ करोड ९३ लाख बराबरको वैदेशिक व्यापार गरेको थियो । यो अघिल्लो आर्थिक वर्षको तुलनामा २६ दशमलव १५ प्रतिशतले बढी हो । अघिल्लो आर्थिक वर्ष नेपालले १६ खर्ब ८० अर्ब ९६ करोड ११ लाख बराबरको वैदेशिक व्यापार गरेको थियो ।
माल्दिभ्सविरुद्ध नेपालको सानदार जित (फोटो फिचर),काठमाडौं : साफ यु२० च्याम्पियनसिपमा नेपाल विजयी भएको छ। भारतको भ वनेश्वरस्थित कालिंगा रंगशालामा भएको उद्घाटन खेलमा नेपालले सुखद सुरुवात गरेको हो। पहिलो खेलमा नेपालले माल्दिभ्सलाई ४० गोलले पराजित गरेको हो। नेपालका लागि दिपेश गुरुङले पहिलो गोल गरेका थिए। उनले ४१ मिनेटमा गोल गरेका थिए। त्यस्तै सुगम सुवालले ५८ मिनेटमा दोस्रो गोल गरे भने तेस्रो गोल ६१ मिनेटमा कृतिश रत्न छुन्जुले गरे। उनले पेनाल्टीमार्फत् गोल गरेका हुन्। त्यस्तै मनग्य नकर्मी चौथो गोल गर्दै नेपालको जित सुनिश्चित गरेका थिए। नेपालले दोस्रो खेल बुधबार श्रीलंकासँग खेल्नेछ भने तेस्रो खेल भारतसँग ३१ जुलाईमा खेल्ने छ।
ललितपुरको यी सडक अबदेखि 'वनवे',काठमाडौं : ललितपुरको एकान्तकुना र नख्खु दोबाटो क्षेत्रका सडक 'वनवे' (एकतर्फी) बनाइएको छ। बढ्दो दुर्घटनालाई मध्यनजर गर्दै ललितपुर महानगरपालिकाले त्यस क्षेत्रका केही सडक वनवे बनाएको हो। ललितपुर महानगरका प्रमुख चिरीबाबु मर्हजनका अनुसार नख्खुपुलतर्फबाट आउने चारपाङ्ग्रे सवारी साधनहरु पेट्रोल पम्प हुँदै एकान्तकुनातर्फ २७९ मिटर निषेध गरिएको छ भने भनिमण्डल चोकबाट आउने चारपाङ्ग्रेस सवारी साधनलाई नख्खुचोकतर्फ आउने २५२ मिटर निषेध गरिएको छ। बिहान ८ बजेदेखि बेलुका ८ बजेसम्म उक्त सडकहरु एकतर्फी सञ्चालन हुने महानगरले जनाएको छ।
"थप ५६८ जनामा कोरोना पुष्टि,सक्रिय संक्रमितको संख्या ३५ सय नाघ्यो","काठमाडौं : थप ५६८ जनामा कोरोना भाइरस संक्रमण पुष्टि भएको छ। पछिल्लो २४ घन्टामा परीक्षण भएका ४८०० नमूनामध्ये ५६८ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालय पुष्टि गरेको हो। मन्त्रालयका अनुसार पीसीआरबाट ३०८४ र एन्टिजेन विधिबाट १७१६ नमूनाको परीक्षण भएको थियो। जसमध्ये पीसीआरबाट ४५३ र एन्टिजेनबाट ११५ जनामा संक्रमण पुष्टि भएको हो। आज कोरोनाबाट थप १ जनाको मृत्यु भएको छ। हाल कोरोना सक्रिय संक्रमितको संख्या ३५३४ पुगेको मन्त्रालयले जनाएको छ। पछिल्लो २४ घन्टामा ६३ हजार ३७२ जनाले कोरोनाविरुद्धको खोप लगाएका छन्। कोरोना संक्रमण बढ्दै गएपछि स्वास्थ्य मन्त्रालयले अनिवार्य मास्क लगाउन,भौतिक दुरी कायम गर्न र सरसफाईमा विशेष ध्यान आग्रह गरेको छ।"
प्रधानमन्त्री सहभागी कार्यक्रममा नागरिकता विधेयक खारेज गर भन्दै नाराबाजी,"काठमाडौं : प्रधानमन्त्री शेरबहादुर देउवा सहभागी एक कार्यक्रममा नागरिकता विधेयक खारेजीको माग गर्दै एक हुलले नाराबाजी गरेको छ। सोमबार कमलादिस्थित प्रज्ञाभवनमा राष्ट्रिय विभूति भीमसेन थापा स्मृति प्रतिष्ठानको कार्यक्रममा नागरिकता विधेयक खारेज गर, एमसीसी मुर्दाबाद,देउवा मुर्दाबाद,राष्ट्रियताको रक्षा गरौं भन्दै होहल्ला भएको छ। उद्घोषकले प्रधानमन्त्री देउवालाई मन्तव्य दिन बोलाएपछि केही व्यक्तिले नाराबाजी गरे। कार्यक्रम स्थलमा नाराबाजी हुन थालेपछि सुरक्षाकर्मीले प्रधानमन्त्री देउवालाई सुरक्षित तवरले मन्तव्य स्थानसम्म पुर्याएका छन्। अहिले प्रधानमन्त्री देउवा कार्यक्रमलाई सम्बोधन गरिरहेका छन्। प्रहरीले नाराबाजी गर्नेहरुलाई कार्यक्रमस्थल बाहिर निकालेको छ।"
थासाङले करार सेवाका ३२ कर्मचारीको म्याद थप गरेन,"जोमसोम : हिमाली जिल्ला मुस्ताङको थासाङ गाउँपालिकाले करार सेवामा कार्यरत ३२ जना कर्मचारीको म्याद थप नगर्ने भएको छ। स्थानीय सरकार सञ्चालन ऐन २०७४ अन्तर्गत भर्ना भएका ३२ जना कर्मचारीको म्याद थप नभएको थासाङ गाउँपालिकाले जनाएको छ। गाउँपालिकाले अनावश्यक आर्थिक खर्च कटौती गरी विकास योजनामा बजेट परिचालन गर्ने र गाउँपालिकालाई आवश्यकता परेको खण्डमा मात्रै करार सेवामा कर्मचारी नियुक्त गर्नेछ। हाल थासाङमा ४२ जना स्थायी कर्मचारी छन्। यसका अलावा संघप्रदेश र स्थानीय तहको श्रोतबाट करारमा भर्ना गरिएका ३२ जना करार सेवाका कर्मचारी रुष्ट बनेका छन्। पालिकाले ५ वटै वडा कार्यालयका कार्यालय सहयोगी, स्वास्थ्य संस्था र गाउँपालिकामा कार्यरत १३ जना कार्यालय सहयोगीको म्याद थप गरेको छैन। स्वास्थ्य शाखामा कार्यरत चौथो र पाँचौ तहका गरी ४ जना, कृषि र पशु शाखातर्फका गरी ४ जना प्राविधिक, आईटी अफिसर १ जना, एम्बुलेन्स चालक १ जना र लघु उद्यम विकास सहजकर्ता(मेडपा)मा चौथो दर्जाका सहजकर्ताको म्याद असारमा नै सकिएको थियो। पालिकाले यही साउन महिनामा पशु शाखातर्फ २ जना स्थायी प्राविधिक कर्मचारी थप गरेको छ। करार सेवाका लागि बजेट तोकिएर नआएको वित्तीय समानीकरणको रकम गाउँपालिकाअन्तर्गत हुने भएकाले बढ्दो व्ययभार कर्म गर्न करार सेवाका कर्मचारीको म्याद थप नभएको गाउँपालिकाका सूचना अधिकारी लालप्रसाद पौडेलले जानकारी दिए। गत असार ३२ गते बसेको कार्यपालिका बैठकले करारका कर्मचारीलाई पुनः नियुक्ती गर्ने विषयमा निर्णय नभएकाले करारका कर्मचारीको म्याद स्वतः समाप्त भएको गाउँपालिकाले जनाएको छ । करार अवधि सकिएका ३२ जना कर्मचारीले गत असार ३१ गते गाउँपालिकाका प्रमुख प्रशासकीय अधिकृत नगेन्द्र सुवेदीलाई ज्ञापनपत्र बुझाएका छन्।"
एम्बुलेन्स नहुँदा दुर्गमका बिरामी मर्कामा,"ओखलढुंगा : जिल्लाका स्थानीय तहमा एम्बुलेन्स सेवा प्रभावकारी हुन सकेका छैनन्। एम्बुलेन्स सेवा प्रभावकारी नहुँदा उपचारका लागि विरामीले महंगोमा सवारी रिजर्भ गर्न बाध्य छन्। स्थानीय सरकारले स्वास्थ्य संस्थामा औषधी, दक्ष स्वास्थ्यकर्मी तथा एम्बुलेन्स व्यवस्थापनमा भन्दा अन्य खरिद र निर्माणमा ध्यान दिँदा स्वास्थ्य जस्तो सम्वेदनशील विषय ओझेलमा परेको छ। जिल्लाको खिजीदेम्वा गाउँपालिका३ की धनमाया भुजेललाई प्रसूतिको समस्या हुँदा २३ हजारमा गाडी रिजर्भ गरेर जिल्ला बाहिर जानुपर्यो। गाउँपालिकाको एम्बुलेन्स नभएपछि उनले अर्को सवारी रिजर्भ गरेकी हुन्। खिजीदेम्वाले पाँच वर्ष पहिले खरिद गरेको एम्बुलेन्स बिग्रेर थन्किएपछि उनीजस्ता सेवाग्राही महंगोमा गाडी रिजर्भ गर्न बाध्य छन्। गाउँपालिकाका स्वास्थ्य शाखा प्रमुख इन्द्र गौतमले पालिकाका एम्बुलेन्स बिग्रेपछि मर्मत नभएको बताए। उनले ८९ महिनादेखि बिग्रेर बसेपछि नयाँ किन्ने प्रक्रिया सुरु गरिएको बताए। मर्मत गरेर सञ्चालन गर्न नसकिने भएकाले नागरिकले एम्बुलेन्स सेवा नपाएको उनको भनाइ छ। मर्मत भन्दा पालिकाले नयाँ खरिद गर्न चासो दिँदा नागरिकले एम्बुलेन्स सेवा पाउन नसकेका हुन्। गाउँपालिकाको नीति तथा कार्यक्रममा स्वास्थ्य सेवा प्रवाह तथा प्रसूति सेवाका लागि बजेट तथा कार्यक्रम प्राथमिकतामा राख्ने उल्लेख भएपनि निर्वाचनपछि आएका जनप्रतिनिधीहरुले कार्यान्वयनमा चासो दिएका छैनन्। एम्बुलेन्स जस्तो सम्वेदनशील सवारी मर्मत नगरेर स्थानीय सरकारले नागरिकको उपचारमा खेलवाड गरेको स्थानीय सुदीप सुनुवार बताउँछन्। पालिका भने मर्मभन्दा नयाँ खरिदमा कमिसन आउने भएपछि २ वर्ष चलाएको एम्बुलेन्स थन्क्याएर नयाँ खरिदको प्रक्रियामा लागेको छ।"
म्याजिक भ्यानमा आगलागी हुँदा १३ लाख ५० हजारको क्षति,उदयपुर : उदयपुरको बेल्टारमा गुडिरहेको म्याजिक भ्यानमा आगलागी हुँदा १३ लाख भन्दा बढीको क्षति भएको छ। आगलागीबाट १३ लाख ५० हजारको क्षति भएको छ। सदरमुकाम गाईघाटबाट मदन भण्डारी लोकमार्ग हुँदै सुनसरीको इटहरीतर्फ जाँदै गरेको प्र०२००२ च ५०२१ नम्बरको म्याजिक भ्यानमा आगलागी भएको जिल्ला प्रहरी कार्यालयका प्रहरी निरीक्षक मोहन थापाले बताए। जिल्लाको चौदण्डिगढी नगरपालिका६ बेल्टारमा अचानक आगलागी हुँदा गाडीसहित गाडीभित्र रहेको ५० काटुन थुक्पा जलेर नष्ट भएको प्रहरीले जनाएको छ। सवारी धनी मोतिराम थापाले म्याजिक भ्यानबाट थुक्पाको व्यापार गर्दै आएको बताए। उनले गुडिरहेको गाडीमा कसरी आगलागी भयो भन्नेबारे जानकारी नभएको बताए।
भारतको बथनाहादेखि विराटनगरको बुधनगरसम्म कार्गो रेल सञ्चालनको तयारी,"विराटनगर : भारतको बथनाहाबाट मोरङको विराटनगर१८ स्थित बुधनगरसम्मको कार्गो रेल सञ्चालनको सम्पूर्ण तयारी पूरा भएको छ। बथनाहादेखि मोरङको कटहरीसम्मको कुल १८६ किलोमिटरमध्ये बुधनगरसम्मको ८ किलोमिटरमा कार्गो रेल सञ्चालनको तयारी पूरा भएको हो। अबको केहीदिनभित्रै नेपालभारत कार्गो रेल सञ्चालनमा आउने भारतीय रेलवेले जनाएको छ। रेल सञ्चालनका लागि आइतबार बिहान रेलको परीक्षण समेत गरिएको छ। रेलवे विभाग कटिहारका डिभिजल म्यानेजर एसकेचौधरी स्वयंमले रेलको परीक्षण गरेका हुन्। उद्योग संगठन मोरङले आइतबार सञ्चालन गरेको रेल सञ्चालनको सम्बन्धमा आवश्यक छलफल कार्यक्रममा सहभागी हुन भारतीय रेलवे विभागका टोली उक्त रेल चढेरै नेपाल आएका हुन्। उद्योग संगठनले भारत र नेपालको रेलवे विभाग, स्थानीय प्रशासन, विराटनगर महानगरपालिका र भन्सार कार्यालयका प्रतिनिधिसँग छलफल गरेको थियो। छलफलमा विराटनगरदेखि बथनाहासम्मको मालवाहक रेल अविलम्ब सञ्चालनमा ल्याउने सहमति भएको उद्योग संगठन मोरङका अध्यक्ष सुयेश प्याकुरेलले बताए। भारतको मिरगञ्ज पुलमा आएको अवरोधका कारण मालवाहक सवारीसाधनको रुट परिवर्तन गर्नु परेको छ। यस कारण व्ययभार थपिएकाले मालवाहक रेल सञ्चालनमा आएपछि राहत पुग्ने उद्योगी व्यावसायीहरुले बताएका छन्। नेपाल र भारत सरकारबीच प्राविधिक र प्रशासनिक प्रक्रिया पूरा भएको १० देखि १५ दिनमा कार्गो रेल सञ्चालनमा ल्याउन सकिने भारतीय पक्षले जनाएको छ। भारतको बथनाहादेखि विराटनगर१८ स्थित नयाँ भन्सार हुँदै मोरङको कटहरीसम्मको कुल १८६ किलोमिटर रेलमार्गको निमार्ण कार्य २०६८ सालमा सुरु गरिएको थियो। भारतको बथनाहाबाट नेपाली सीमासम्मको ८ किलोमिटर र सीमादेखि कटहरी अन्तिम स्टेशनसम्मको १० किलोमिटरमा लिक बिछ्याएर रेल सञ्चालन गर्ने योजना थियो। तर १० किलोमिटरमध्ये ३ किलोमिटरमा जारी मुआब्जा विवादका कारण हाल पूर्ण क्षमतामा रेल सञ्चालन गर्न सक्ने स्थिति छैन्। प्रारम्भिक चरणमा बथनाहादेखि विराटनगरको बुधनगरसम्म कुनै बाधा अवरोध नरहेका कारण कार्गो रेल सञ्चालनको तयारी गरिएको जनाइएको छ।"
'अर्ना सङ कन्टेस्ट २०२२' सुरु,"काठमाडौं : 'अर्ना सङ कन्टेस्ट २०२२' सुरु भएको छ। यही साउन ८ गतेदेखि ओरिजिनल गीतहरुको क्षेत्रमा नेपालकै सबैभन्दा ठूलो सङ कन्टेस्ट सुरु भएको हो। विगत दुई वर्षदेखि आयोजना गर्दै आएको अर्ना बियरले देशका कयौं गायक, संगीतकार तथा गीतकारहरुलाई आफ्नो कला प्रदर्शन गर्न एक पृथक मन्च प्रदान गरेको छ। कन्टेस्टमा सहभागी हुन् इच्छुकले आफूले बनाएको ओरिजिनल गीतको अडियो फाइल अर्नाको फेसबुक पेज वा अर्नाको वेवसाइटमा पठाउन सक्नेछन्। यसमा १० लाख पुरस्कार राशी रहेको छ। कन्टेस्टमा सहभागी हुन भदौ १५ गते भित्र आफ्नो गीत पठाइ सक्नुपर्नेछ।"
"धरहरा निर्माण कम्पनीलाई मन्त्रीले झपारे, पेनाल्टी तिराउने चेतावनी","काठमाडौं : सहरी विकास मन्त्री मेटमणि चौधरीले धरहरा बनाइरहेका कम्पनीका ठेकेदारलाई झपारेका छन्। अनुगमन तथा निरीक्षणका लागि सोमबार सुन्धारा पुगेका मन्त्री चौधरीले आफ्नो इज्जतको ख्याल गर्न आग्रह गरेका थिए। आयोजना निर्देशक कोषनाथ अधिकारीबाट धरहरा निर्माण आयोजनाको प्रगति विवरण सुनिसकेपछि उनले भने, चारपटक म्याद थप भइसकेछ। अब कति पटक थप्नुपर्ने? पैसामात्रै कमाउन खोजेजस्तो नगर्नुस्। आफ्नो इज्जतको पनि ख्याल गर्नुस्। उनले निर्माण पूरा नहुँदै उद्घाटन गर्न दिएको भन्दै आपत्तिसमेत जनाए। 'आधामात्र काम हुँदा पनि तत्कालीन प्रधानमन्त्रीलाई उद्घाटनका लागि किन हौस्याउनुभयो? मैले पनि त्यस्तै काम गर्न थाले भने रोक्नुपर्ने दायित्व तपाईँहरुको होइन र?, उनले सचिवलाई इंगित गर्दै भने। मन्त्रीको जवाफपछि सचिव डा रेमशप्रसाद सिंहले समयसीमामै काम सकाउन आग्रह गरेका थिए। 'यसपटक समयमै काम सकाउनुस्। नत्र पेनाल्टीसमेत हुनसक्छ, उनले ठेकेदार कम्पनीका प्रतिनिधिलाई भने। कूल ३ अर्ब ४८ करोड १६ लाख ९१ हजार २३८ रुपैयाँ ४६ पैसा (भ्याटसहित)को लागतमा दुई वर्षमा सक्नेगरी सम्झौता भएको थियो। चार पटक म्याद थप भइसकेको यस परियोजनाको अन्तिम मिति ०७९ असोज मसान्त रहेको छ। हालसम्म भौतिक निर्माणतर्फ ७५ प्रतिशत र वित्तियतर्फ करिब ६६ प्रतिशत काम सम्पन्न भएको छ। धरहराको निर्माण जीआइइटीसीरमन जेभीले गरिरहेको छ।"
"स्थानीय तहमा मनपरि खर्च जनप्रतिनिधिको दोहोरो सुविधा, सशर्तबाट कर्मचारीलाई थप भत्ता","ओखलढुंगाः स्थानीय तहका जनप्रतिनिधि र कर्मचारीले कानुन मिचेर मनपरि बजेट खर्च गरेका छन्। जनप्रतिनिधिहरूले अनुगमन र सुविधामा दोहोरो भुक्तानी लिएका छन् भने कर्मचारीले स्थानीय स्रोतले नधान्दा सशर्त अनुदानबाट कटौति गरेर अतिरिक्त सुविधा दामासाहीले बाँडेका छन्। यसरी दोहोरो सुविधा लिनेमा जिल्लाको सुनकोसी गाउँपालिका अगाडि देखिएको छ। गाउँपालिका अध्यक्षदेखि कार्यालय सहयोगसम्मले लिएको दोहोरो सुविधामा महालेखा परीक्षकको कार्यालयले प्रश्न मात्र उठाएको छैन, असुल उपर गरेर संचित कोषमा दाखिला गर्न निर्देशन समेत दिएको छ। महालेखाको प्रतिवेदन२०७८ मा गाउँपालिका अध्यक्ष रुद्रप्रसाद अधिकारीले आर्थिक वर्ष २०७६०७७ मा सवारी साधनका अतिरिक्त थप सुविधा लिएको भन्दै असुल गर्न भनेको हो। गाउँ तथा नगर सभाका सदस्यहरूको सुविधा सम्बन्धी ऐन २०७५ मा गाउँपालिका अध्यक्षलाई सवारी साधन उपलब्ध नभएमा मासिक १० हजार यातायात खर्च पाउने व्यवस्था छ। तर उनले सवारी साधन सुविधा सहित मासिक १० हजार थप सुविधा समेत लिएको पाइएको छ। उनलाई १ लाख २० हजार रकम फिर्ता गर्न महालेखाले भनेको छ। त्यस्तै सो ऐनमा मासिक अनुगमनवापत १० हजार भत्ता पाउने व्यवस्था छ। यो सुविधा लिएपछि अनुगमनवापत थप २ चरणमा २० हजार भुक्तानी लिएकाले सो रकम समेत असुलउपर गर्न भनिएको छ। त्यस्तै उपाध्यक्ष दुर्गा कुमारी तामाङले अनुगमनमा मासिक सुविधा लिएपछि थप १० हजार समेत बुझेकाले सो रकम पनि असुलउपर गर्न भनेको छ। प्रमुख प्रशासकीय अधिकृत रामकुमार कार्कीले एउटै अनुगमनका लागि एकै मितिमा दुई पटक भ्रमण आदेश स्वीकृत गरि अनुगमन भत्ता लिएको पाइएको छ। यसरी लिएको भत्तामध्ये १० हजार असुल उपर गर्न महालेखाले प्रतिवेदनमा उल्लेख गरेको छ। कानुन मिचेर भत्ता लिन कर्मचारीहरू पनि सुनकोसीमा अगाडि देखिएका छन्। कर्मचारीहरूले सशर्त अनुदान स्वास्थ्य तर्फ अनुदानबाट कर्मचारी प्रोत्साहन भन्दै ६ लाख १८ हजार १ सय ३३ रुपैयाँ दामासाहीले बाँडेका छन्। सशर्त तर्फको अनुदान नै बाँडेर खाएपछि महालेखाले सो रकम असुलउपर गर्न भनेको छ। यसरी अनुदानको रकम बाँडेर लिनेमा शिक्षा शाखाका प्रमुख विवेक तामाङ पनि अगाडि देखिएका छन्। उनले ७४ हजार बुझेका छन्। त्यस्तै प्रमुख प्रशासकीय अधिकृत रामकुमार कार्कीले ७१ हजार, लेखा अधिकत रेश्मा राईले ७१ हजार, योजना शाखा प्रमुख सन्तोष राईले ५५ हजार ८ सय बुझेका छन्। उनीहरूसहित १३ जना कर्मचारीले सशर्तको अनुदान मिलीभगतमा बाँडेर झ्वाम पारेका हुन्। यसका अतिरिक्त पालिकाले १९ लाख ८९ हजार १४० रुपैंया भ्रमण तथा अनुगमनमा थप खर्च गरेको छ। महालेखाका आधार र प्रमाण विनै भ्रमण तथा अनुगमनमा भत्ता लिएको भन्दै प्रश्न उठाएको छ। प्रतिवेदनमा सार्वजनिक खरिद ऐन मिचेर मनपरि खरिद गर्ने देखि कानुन मिचेर योजनामा बढी भुक्तानी दिएका विषयलाई प्रश्न उठाएको छ। नियम मिचेर भुक्तानी दिने र बढी भुक्तानी दिएर पालिकाको बजेट सक्ने कार्य बढी रहनु कमिशनको खेल भएको स्थानीय नवराज खड्का बताउँछन्। यस्ता विषयमा अख्तियारले छानविन गर्नु पर्ने उनको भनाइ छ। पालिकाले कोभिड १९ नियन्त्रणमा गरेको खर्चमा समेत अनियमितता भएको भन्दै प्रतिवेदनमा प्रश्न उठाइएको छ।"
"प्रदेश १ बाट फरार भएका १ हजार ७ सय पक्राउ, सुनसरीबाट मात्रै ८ सय ५६ जना","विराटनगर : प्रदेश १ बाट एक वर्षमा विभिन्न अपराधमा संलग्न एक हजार सात सय ३८ जना अपराधी पक्राउ परेका छन्। अदालतले दोषी ठहर गरे पनि कैद तथा जरिवाना भुक्तान नगरिकन फरार रहेकाहरु धमाधम पक्राउ पर्न थालेका हुन्। जघन्यदेखि सामान्य प्रकृतिका अपराधमा संलग्न भएर लामो समयदेखि फरार रहेकालाई पक्राउ गर्न प्रहरीले विशेष अभियान चलाएको छ। अभियानबाट आर्थिक वर्ष २०७८०७९ मा उल्लेख्य सफलता प्राप्त भएको प्रदेश १ प्रहरी कार्यालय विराटनगरले जनाएको छ। विगतको भन्दा उल्लेख्य सफलता प्राप्त गरेर प्रहरीले प्रतिवादी पक्राउमा ऐतिहासिक रेकर्ड कायम गरेको छ। प्रदेश १ प्रहरीका प्रवक्ता एसपी नवीनराज राईका अनुसार एक वर्षमा एक हजार जना फौजदारी र सात सय ३८ जना देवानी मुद्दाका गरेर एक हजार सात सय ३८ जना फरार प्रतिवादीलाई पक्राउ गरिएको छ। प्रतिवादी पक्राउ गरेर नौ सय ६६ वर्ष चार महिना एक सय ५४ दिन कैद र आठ करोड सात लाख ४७ लाख छ सय ७५ रूपैयाँ जरिवाना असुल गरिएको उनले बताए। आर्थिक वर्ष २०७६०७७ मा प्रदेशभरिबाट नौ सय ७० जना पक्राउ पर्दा तीन सय ९३ वर्ष कैद र दुई करोड ५३ लाख दुई हजार तीन सय ५० रूपैयाँ जरिवाना असुल भएको थियो। आर्थिक वर्ष २०७७०७८ मा सात सय ४३ जना फरार अपराधी पक्राउ परेका थिए। सात सय ३५ वर्ष कैद र चार करोड ४३ लाख ५८ हजार नौ सय २७ रूपैयाँ जरिवाना असुल गरिएको थियो। विगत वर्षको तुलनामा आर्थिक वर्ष २०७८०७९ मा प्रहरीले दोब्बरभन्दा बढी फरार प्रतिवादीलाई पक्राउ गरेको छ। प्रदेशका १४ जिल्लामध्ये सबैभन्दा धेरै सुनसरीबाट पक्राउ परेका छन्। प्रदेशभरिका एक हजार सात सय ३८ जनामध्ये लगभग आधा सुनसरीबाट पक्राउ परेका हुन्। एक वर्षमा आठ सय ५६ जनालाई पक्राउ गरिएको सुनसरी प्रहरी प्रमुख एसपी सञ्जयसिंह थापाले जानकारी दिए। प्रतिवादीलाई पक्राउ गरिँदा एक सय ९५ वर्ष आठ महिना पाँच दिन कैद र एक करोड २६ लाख ४९ हजार पाँच सय ४० रूपैयाँ जरिवाना असुल भएको उनको भनाइ छ। एसपी थापाले कर्तव्य ज्यान, अपहरण तथा शरीर बन्धक, जबरजस्ती करणी, डाँकाजस्ता जघन्य अपराधका फरारलाई पक्राउ गरिएको बताए। 'जघन्य अपराध गरेर अढाई दशकदेखि फरार बनेकाहरु पक्राउ परेका छन्। अदालतले दोषी ठहर गरे पनि कैद तथा जरिवाना भुक्तान नगरिकन भागिरहेका थिए,' उनले भने, 'अदालतको फैसला कार्यान्वयनलाई प्राथमिकतामा राखेर फरार पक्राउ विशेष अभियान चलाइएको छ। भागिरहेका अरु पनि ढिलोचाँडो कानुनी दायरामा आउँछन्।' प्रदेश १ को मात्रै हैन, गम्भीर अपराधमा संलग्न फरार पक्राउमा सुनसरी प्रहरी मुलुकभरमै अगाडि रहेको सर्वोच्च अदालतको फैसला कार्यान्वयन शाखाको अभिलेखमा उल्लेख छ। फरार पक्राउमा उत्कृष्ट सुनसरी प्रहरी अदालतबाट सम्मानितसमेत भइसकेको छ। सुनसरी अदालतले २०७८ चैत ७ गते सम्मान गरेको थियो। विशेष कार्यक्रममार्फत न्यायाधीश कैलाशप्रसाद सुवेदीले एसपी थापालाई सम्मान पत्र प्रदान गरेका हुन्। प्रदेश १ मा सुनसरीपछि धेरै प्रतिवादी मोरङबाट पक्राउ परेका छन्। एक वर्षको अवधिमा दुई सय ८९ जनालाई पक्राउ गरिएको मोरङ प्रहरी प्रमुख एसपी शान्तिराज कोइरालाले बताए। उनका अनुसार फरारलाई पक्राउ गरेर दुई सय ४१ वर्ष एक महिना २७ दिन कैद र एक करोड ३३ लाख १२ हजार छ सय ६१ रूपैयाँ जरिवाना असुल गरिएको छ। अपराधमा संलग्न भएर वर्षौदेखि भागिरहेकालाई पक्राउ गर्न विशेष टोली खटाइएको एसपी कोइरालाको भनाइ छ। झापाबाट दुई सय २४ जना प्रतिवादी पक्राउ परेका छन्। एक सय ६८ वर्ष पाँच महिना ११ दिन कैद र दुई करोड ५३ लाख ८० हजार पाँच सय ४० हजार रूपैयाँ जरिवाना असुल भएको झापा प्रहरीका प्रवक्ता डीएसपी बसन्त पाठकले जानकारी दिए। प्रदेश प्रहरी कार्यालय विराटनगरको अनुसन्धान समूह (रिट)ले ७४ जनालाई पक्राउ गर्दा एक सय ४८ वर्ष पाँच महिना २० दिन कैद र एक करोड ६९ लाख ८२ हजार पाँच सय ८९ रूपैयाँ जरिवाना असुल भएको छ। अन्य जिल्लाहरु पाँचथरबाट ७८, उदयपुरबाट ५७, संखुवासभाबाट ४०, तेह्रथुम, इलाम र ताप्लेजुङबाट २३२३, धनकुटा र सोलुखुम्बुबाट १७१७, भोजपुरबाट आठ, ओखलढुंगाबाट छ र खोटाङबाट तीन जना पक्राउ परेको प्रदेश प्रहरी कार्यालय विराटनगरले जनाएको छ। प्रदेश १ प्रहरी प्रमुख डीआईजी सुदीप गिरीले विगतका अपराधमा संलग्न फरार अपराधीलाई पक्राउ गर्न फैसला कार्यान्वयनलाई प्राथमिकतामा राखेर विशेष अभियान चलाइएको जानकारी दिए। 'अदालतबाट दोषी ठहर भए पनि अपराधमा संलग्न ठूलो संख्याका व्यक्तिहरु फरार छन्,' उनले भने, 'अदालतबाट पूर्ण विवरण लिएर सजाय तोकिएका व्यक्तिलाई पक्राउ गर्ने गरिन्छ।' प्रतिवादी पक्राउसँगै कैद र जरिवाना असुलीमा उल्लेख्य सफलता मिलेको गिरी बताउँछन्। 'फरार धमाधम पक्राउ पर्न थालेपछि अपराध गरेर भागे पनि कानुनले छाड्दैनभन्ने सन्देश प्रवाह भएको छ। अपराधीलाई पक्राउ गरेर प्रहरीले अपराध न्यूनीकरणमा भूमिका खेल्दा कानुन र प्रहरीको काम कारबाहीप्रति सर्वसाधारणको भरोसा बढेको छ,' उनले भने, 'अपराधबाट पीडित भएकाले न्यायको महसुस गर्न पाएका छन्। समग्र शान्ति सुरक्षाको अवस्थालाई मजवुत बनाउन तथा अपराध नियन्त्रण र अनुसन्धानमा पनि मद्धत पुगेको छ।' अपराधमा संलग्न कारबाहीको दायरामा नआउँदा कानुन कार्यान्वयनमा चुनौती थपिनुका साथै पीडितले न्यायको अनुभूति गर्न नपाएको तथा विधिको शासनको उपहास भएको उनको भनाइ छ। 'प्रहरी फरारी केन्द्रित बन्दा कानुनको नजरबाट उम्किन सकिँदैन भन्ने सन्देश गएको छ,' डीआईजी गिरीले भने, 'अपराधमा संलग्नले कानुनले तोकेको सजाय पाउनु पर्छ भनेर प्रहरी सक्रियता बढाइएको छ।' कतिपयको भने नाम, थर र वतन स्पष्ट नहुँदा पक्राउमा समस्या हुने गरेको उनको अनुभव छ। 'अपराध गरेपछि प्रहरीले पक्राउ गर्न नसक्दा कतिपय सुरुमै फरार बनेका पनि हुन्छन्,' गिरीले भने, 'कतिपय अदालतले साधारण तारेख वा धरौटीमा छाड्ने र मुद्दाको किनारा लगाउँदा दोषी ठहर गरेपछि फरार बन्ने गरेका छन्।' पक्राउ गरेर प्रहरीले बुझाएपछि प्रतिवादीलाई अदालतले कैद सजाय भुक्तानका लागि करागार चलान गर्छ। जरिवाना गरिएकासँग भने त्यसवापतको रकम असुल्छ।"
वैवाहिक अंगिकृत नागरिकतामा एकीकृत समाजवादीको ढुलमुले नीति,"काठमाडौं : राष्ट्रिय सभाको बैठकमा वैवाहिक अंगिकृत नागरिकताको सन्दर्भमा नेकपा (एकीकृत समाजवादी)ले ढुलमुले नीति अपनाएको छ। सरकारमा सहभागि रहेको दल एकीकृत समाजवादीले अंगिकृत नागरिकताको प्रावधानलाई विरोध वा समर्थन गर्न नसकेको हो। प्रतिनिधि सभामा एमालेले संशोधन प्रस्ताव राखेर विरोध गरेपनि बहुमतले नेपाल नागरिकता ऐन, २०६३ (पहिलो संशोधन), विधेयक पास भएको छ। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गरेको थियो। नेकपा (एकीकृत समाजवादी)का महासचिव एवम् राष्ट्रियसभाका सांसद डा बेदुराम भुसालले नागरिकता ऐनमा आएका प्रावधान सकरात्मक रहेको बताए। सोमबार राष्ट्रिय सभामा उनले विधेयकमा आएका प्रावधान संविधान अनुकुल नै आएको बताए। वैवाहिक अंगिकृत नागरिकता प्राप्त गर्ने सन्दर्भमा संविधानले भनेको प्रक्रिया कानुनले तोक्ने हो। उनले भने, त्यो प्रकिया पनि तोकेर जाने हिसाबले यो ऐनमा सुधार हुनुपर्छ नै, त्यसको आवश्यकता छ। आगामी दिनमा अंगिकृत नागरिकताको सवालमा स्पष्ट पारेर जान्छौं भन्ने गृहमन्त्रीको प्रतिबद्धतासहित विधेयकलाई अगाडि बढाउनु पर्ने उनको भनाई छ। नागरिकता विधेयकमा अहिले विवाद रहेको विषयलाई अगाडि नबढाऔं र जेमा हाम्रो सहमति भएको छ, सहमतिका विषयलाई मात्रै भएपनि अगाडि बढाएर कमसेकम पनि संविधानअनुसार स्पष्टता उल्लेख गरिएका नागरिकले नागरिकता पाउन सकुन् भन्ने हिसाबले जाउँ भन्ने समझदारीका साथ यो विधेयक ल्याइएको छ। यो सकरात्मक छ यसलाई अगाडि बढाएर जाऔं। भुसालले थपे,आगामी दिनमा हाम्रा बीचमा जुन विवादको विषय छ वैवाहिक अंगिकृत नागरिकता प्राप्त गर्ने सन्दर्भमा, त्यसलाई आगामी दिनमा हामीले स्पष्ट पारेर जान्छौं भन्ने प्रतिबद्धताका साथ विधेयकलाई अगाडि बढाउनु उपयुक्त हुन्छ। त्यसरी नै जाउँ भन्ने अनुरोध गर्न चाहन्छु। नेकपा माओवादी केन्द्रका नेता नारायणकाजी श्रेष्ठले फास्ट ट्र्याक विधिबाट विधेयक पारित गर्नु गलत भएको टिप्पणी गरेका छन्। सोमबार राष्ट्रिय सभामा उनले प्रतिनिधि सभाले समितिमा विधेयक नपठाई नेपाल नागरिकता ऐन, २०६३ (पहिलो संशोधन), विधेयक पास गरेकोप्रति आपत्ति जनाए। श्रेष्ठले वैवाहिक अंगिकृत नागरिकताको विषयमा ७ वर्ष बनाउने प्रावधान हटाइनुपर्ने कुनै कारण नभएको धारणा राखे। उनले सात वर्ष वैवाहिक अंगिकृत नागरिकता महिलालाई दिने जो प्रावधान थियो, त्यो हटाउनुपर्ने कुनै कारण थिएन जो राज्य व्यवस्था समितिले पास गरेको छ त्यसमा पनि विचार पुर्याइएन। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित गरिएको छ। प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थपेस गरेपनि विपक्षीले राखेका प्रस्ताव अस्वीकृत भए। सत्तापक्षको बहुमतबाट विधेयक पारित गरियो। जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए। विपक्षी एमालेसहित केही साना दलले विधेयकको विपक्षमा मत दिएका थिए। अधिकांश सांसदको माग : वैवाहिक अंगिकृत नागरिकताको समयावधि तोक्नैपर्छ संसदबाट नागरिकता विधेयक बहुमतले पारित जन्मसिद्धका सन्तानलाई अब वंशजको नागरिकता संसदबाट पारित भएको नागरिकता विधेयक आपत्तिजनक छ, राष्ट्रियसभाले फिर्ता गरोस् : पूर्व मुख्यसचिव पौडेल वैवाहिक अंगिकृत नागरिकतामा ७ वर्ष प्रावधान हटाउनु गलत : श्रेष्ठ नागरिकता विधेयकमा सरकारले बलमिच्याइँ गर्यो : बिमला पौडेल"
नवलपरासी कोभिड१९ विरुद्धको पूर्ण खोप सुनिश्चित भएको जिल्ला घोषणा,परासी : नवलपरासी जिल्ला कोभिड१९ विरुद्धको पूर्ण खोप सुनिश्चित भएको जिल्ला घोषणा भएको छ। कोभिड१९ विरुद्धको खोप सञ्चालन तथा व्यवस्थापन सम्बन्धी जिल्ला समन्वय समितिको सोमबार बसेको बैठकले जिल्लालाई कोभिड१९ विरुद्धको पूर्ण खोप सुनिश्चित भएको जिल्ला घोषणा गरेको हो। कोभिड१९ विरुद्धको खोप सुनिश्चित जिल्ला भएको घोषणा गर्दै समितिका संयोजक एंवम् प्रमुख जिल्ला अधिकारी श्रवणकुमार पोखरेले ७ वटै पालिकामा रहेका १२ वर्षभन्दा माथिका सबै नागरिकहरूले खोपको मात्र पूरा गरेपछि जिल्लालाई पूर्ण खोप जिल्ला घोषणा गरिएको बताए। जिल्लामा ३ नगरपालिका र ४ गाउँपालिका छन्। साउन ५ गतेभित्र सबै पालिकालाई पूर्ण खोप सुनिश्चित घोषणा गरेपछि सोमबारबाट जिल्ला नै पूर्ण खोप सुनिश्चित जिल्ला भएको हो। घोषणाका लागि पूरा गर्नुपर्ने सबै प्रकृयाहरू पूरा गरेको भन्दै लुम्बिनी प्रदेश स्वास्थ्य निर्देशानलयले प्रमाणित गरेपछि जिल्लालाई पूर्ण खोप सुनिश्चित जिल्ला घोषणा गरिएको हो। जिल्लामा कोभिडविरुद्धको पहिलो श्रृङ्खलाको दोस्रो मात्रा सबै नागरिकहरूले पूरा गरेको स्वास्थ्य कार्यालयका प्रमुख ओम प्रकाश पंथीले बताए। ९९ प्रतिशतले पहिलो मात्रा र ९७ प्रतिशतले दोस्रो मात्राको खोप लगाएको स्वास्थ्य कार्यालयले जनाएको छ। यसैबीच नियमित खोपतर्फ पनि सोमबार नै जिल्लालाई पूर्ण खोप दिगोपना सुनिश्चित भएको घोषणा गरिएको छ। जन्मेदेखि १५ महिनाका बालबालिकाहरूले लगाउने १३ प्रकारका सबै खोप लगाएपछि जिल्ला समन्वय समितिका प्रमुख भगवती यादवले जिल्लालाई पूर्ण खोप दिगोपना सुनिश्चित भएको जिल्ला घोषणा गरेका हुन्। नियमित खोपतर्फ पूर्ण खोप दिगोपना सुनिश्चित भएको घोषणा गरिएको नवलपरासी भने नेपालमा पहिलो होइन। यसअघि अन्य जिल्लाहरू नियमित खोपमा पूर्ण खोप घोषणा भइसकेको स्वास्थ्य कार्यालयले जनाएको छ। १६ देखि २३ महिनाका बालबालिकाहरूले खोप पाएनपाएको बारे गरिएको सर्वेक्षणमा १५ महिनासम्मका बालबालिकाहरूले पूरा खोप लगाएको पाइएपछि पूर्ण खोप दिगोपना सुनिश्चित भएको घोषणा गरिएको हो। नियमिततर्फ ति उमेर समूहका कुल ४ हजार ८ सय ७ जना सबै बालबालिकाले खोप लगाएको स्वास्थ्य कार्यालयले जनाएको छ। तस्बिर : कोभिड१९ विरुद्धको पूर्ण खोप सुनिश्चित भएको जिल्ला घोषणा गर्न बसेको कोभिड१९ विरुद्धको खोप सञ्चालन तथा व्यवस्थापन सम्बन्धी जिल्ला समन्वय समितिका पदाधिकारी एंव सदस्यहरू। हरि शर्माअन्नपूर्ण
गोरखामा २४८ औँ भीमसेन थापा जयन्ती मनाइयो,"गोरखा : नेपालका प्रथम प्रधानमन्त्री भीमसेन थापाको जन्मस्थान गोरखामा २४८ औँ भीमसेन जयन्ती मनाइएको छ। गोरखा नगरपालिका४ पिपलथोकस्थित भीमसेन स्मृति उद्यानमा निर्मित पूर्ण कदको शालिकमा माल्यार्पण गरी भीमसेन जयन्ती समारोह मनाइएको हो। राष्ट्रिय विभूति भीमसेन थापा प्रतिष्ठानले आयोजना गरेको सो समारोहमा गण्डकी प्रदेशका पूर्व मन्त्री तथा सांसद लेखबहादुर थापा, जिल्ला समन्वय समितिका प्रमुख मोहन थापा, गोरखा नगरपालिकाका मेयर कृष्ण रानालगायतले माल्यार्पण गरेका थिए। कार्यक्रममा बोल्दै सांसद थापाले इतिहास ऐतिहासिक कालखण्डमा योगदान दिनेहरुबाट सिक्न नसक्नेहरु बाँचेर पनि मरेतुल्य हुने बताए। 'इतिहासका योद्धाहरु सबै सम्मानित हुँदैनन्', उनले भने, 'जस्तो जंगबहादुर। तर जसले राष्ट्र र जनताका पक्षमा योगदान दिएका छन्, तिनलाई बिर्सेर बाँच्नु बाँचे पनि मर्नुसरह हो। जस्तो भीमसेन थापा।' ३१ बर्ष मुख्तियारी चलाएका भीमसेन थापाले इष्ट इण्डिया कम्पनीको विस्तावादबाट मुलुक जोगाउन गरेको योगदान, दरबारको भाँडभैलोका बीच पनि मुलुकमा सुधारको काम गर्न पुर्याएको योगदान, सैन्य सुधार, निजामती कर्मचारी व्यवस्था, सामाजिक कार्यमा पुर्याएको योगदानको चर्चा गरेका थिए। साथै गोरखा नगरपालिकाका मेयर राना मगरले भीमसेन थापाको योगदानको उच्च कदर गर्दै नगरपालिकाले भीमसेन स्मृति उद्यान निर्माण गरेको उल्लेख गरे। साथै सो उद्यानमार्फत पर्यटन प्रवद्र्धनमा जोड दिने बताए। राष्ट्रिय विभूति भीमसेन थापाको उत्थान तथा भीमसेन थापा स्मृति उद्यान निर्माणमा स्थानीय अर्जुन प्रताप राणा लगायतका टोलीले गरेको कार्यको प्रसंसा गरेका थिए। भीमसेन थापाको पुख्र्यौली थलो बोर्लाङमा पनि विभिन्न कार्यक्रम गरी भीमसेन जयन्ती मनाइएको छ। उनको पुख्र्यौली घर भएको ठाउँ भीमसेन थापा गाउँपालिका ८ मा औपचारिक कार्यक्रम गरी जयन्ती मनाइँदै गरेको प्रमुख प्रशासकीय अधिकृत चित्र अधिकारीले जानकारी दिए। त्यहाँ भीमसेन थापा बोर्लाङ प्रतिष्ठानको आयोजना तथा भीमसेन थापा गाउँ पालिकाको समन्वयमा कार्यक्रम आयोजना गरिएको छ। प्रमुख प्रशासकीय अधिकृत अधिकारीका अनुसार भीमसेन जयन्तीको अवसरमा सो गाउँपालिकामा सार्वजनिक विदा आव्हान गरिएको छ। पृथ्वीनारायण शाहले सञ्चालन गरेका राष्ट्रिय एकता महाअभियानमा योगदान पुर्याएका सानुकाजी अमरसिँह थापाका छोरा भीमसेन थापा नेपालका राष्ट्रिय विभूति हुन्। उनले रणबहादुर शाहको शासन कालमा काजीबाट मुख्तियारी सम्हालेका थिए। मुख्तियार रहेकै बेला दरबारिया भाँडभैलोकै बीच उनलाई षड्यन्त्रमुलक रुपमा कैद सजायँ दिइएको थियो। कैदमा रहँदा पनि विभिन्न अपमान गरेपछि उनले सेरिएर आत्महत्या गरेको इतिहासमा उल्लेख छ। नौ दिनको चरम यातनापछि मृत्यू भएका उनको टाउको लगेर इष्ट इण्डिया कम्पनीले लण्डनको संग्रहालयमा अहिले पनि सुरक्षित राखेको बताइन्छ।"
"चर्चमा कोरियन स्वास्थ्यकर्मीको शिविर, उपचार अघिपछि ५ मिनेट प्रार्थना","जोमसोम : मुस्ताङको घरपझोङ गाउँपालिका५ ठिनीको क्रिश्चियन चर्चमा आइतबारदेखि दुईदिने चौथो स्वास्थ्य अकुपञ्चर शिविर सुरु भएको छ। नयाँ आशा मण्डली जोमसोमको आयोजनामा करिब १२ जना कोरियन चिकित्सक तथा स्वास्थ्यकर्मीहरूको प्राविधिक सहयोगमा प्राकृतिक चिकित्सा पद्धतिको स्वास्थ्य अकुपञ्चर शिविर सञ्चालन गरिएको हो। नसा सम्बन्धी, हाड जोर्नी, माइग्रेन, स्ट्रोक, नसाको कारण पिसाबमा हुने समस्या, अनिन्द्रा, बाथ, महिनावारीको बेला लाग्ने रोग र मोटोपना लगायत रोग निको पार्ने उद्देश्यले स्वास्थ्य शिविर आयोजना भएको नयाँ आशा मण्डली चर्चका पास्टर मंगल विकले जानकारी दिए। उनका अनुसार प्राकृतिक अकुपञ्चर रोग हेर्ने कोरियन चिकित्सक किमयुङ ओकेसहित १२ जना कोरियन टोली स्वास्थ्य शिविरका लागि शुक्रबार मुस्ताङ आएका हुन्। उनीहरूसँग केही नेपाली स्वास्थ्य स्वंयसेवक टोली समेत छन्। नयाँ आशा मण्डली चर्चको आयोजनामा भएको स्वास्थ्य शिविरमा कोरियन स्वास्थ्यकर्मीहरूको प्राविधिक सहयोग र निःशुल्क औषधि वितरण गरिएको बताइएको छ। यसमा सबै खर्च कोरियन टोली नै गर्नेछ। चर्चमा उपचार गर्न आउने बिरामीलाई खाजा र खानाको व्यवस्था समेत गरिएको पास्टर विकले बताए। यसअघि आयोजक टोलीले घरपझोङ गाउँपालिकासँग शिविर सञ्चालनका लागि लिखित अनुमति लिएको थियो। शिविरको ब्यानरमा चौथो अकुपञ्चर स्वास्थ्य शिविर लेखिएको छ भने त्यसपछि ब्यानरको तल भागमा क्रिश्चियन धर्मको श्लोगन उल्लेख गरिएको छ। कोरियन स्वास्थ्यकर्मी तथा चिकित्सक सम्मिलित चौथो अकुपञ्चर शिविरमा झन्डै ५ सय भन्दा बढी बिरामी लाभान्वित भएको पास्टर विकले बताए। शिविरमा बिहान १० बजेबाट बेलुकी ५ बजेसम्म उपचार हुने छ। शिविरमा विभिन्न समस्याले आएका बिरामीको उपचार गर्नुअघि र उपचार सकिने बेलामा कोरियन चिकित्सक तथा स्वास्थ्यकर्मीले क्रिश्चियन धर्मको ५ मिनेट प्रार्थना गर्ने गरेको पाइएको छ। चिनियाँ पद्धतिको रूपमा चिनिने अकुपञ्चर पछिल्लो समय नेपालमा पनि भित्रिएको हो। अकु भनेको सियो र पञ्चर भनेको सियोले खोपेर रोग निदान गर्ने भन्ने बुझिन्छ। यसप्रकारको विधिबाट उपचार गर्दा कुनै एन्टिवायोटिक औषधि प्रयोग गर्न पर्दैन। जसले गर्दा बिरामीलाई एकदमै कम साइड इफेक्ट गर्छ। यस पद्धतिबाट उपचार गर्दा एकजना व्यक्तिलाई आधा घण्टादेखि ४५ मिनेटको समय लाग्छ। नयाँ आशा मण्डली चर्चका पास्टर विकले चर्चमा स्वास्थ्य शिविर सञ्चालन भएपनि यो विशुद्ध स्वास्थ्य शिविर भएको दावी गरे। 'हामीले विरामीलाई नशा र हाडजोर्नी सम्वन्धि समस्या भएकालाई उपचार गरेका छौं,' उनले भने, 'यो कुनै धर्म प्रचार गर्न बाहाना होइन।' 'हामीले दिएको स्वास्थ्य सेवामा ५ वटै तहका विभिन्न रोगका बिरामी आएर सेवा लिएका छन्। उनीहरूले उपयुक्त स्वास्थ्य परामर्श पनि दिने गरिएको छ', उनले भने।"
तीनकुनेस्थित कल सेन्टरमा प्रहरीको छापा,काठमाडौं : तीनकुने गैह्रीगाउँस्थित स्काइ वर्ल्ड कल सेन्टरमा प्रहरीले छापा मारेको छ। प्रहरीले अवैध गतिविधि गरेको आशंकामा छापा मारेको हो। यहाँ दुई हजार बढी युवायुवतीहरु काम गर्दै आएको पाइएको छ। प्रहरीले छापा मारेपछि ती युवायुवती बाहिर निस्केका छन्। व्यवस्थापन पक्षसँग प्रहरीले अहिले सोधपुछ गरिरहेको छ। कल सेन्टरले भारतीय नागरिकलाई ऋण दिँदै आएको थियो। वैद्य अर्गनाइजेसनको घर भाडामा लिएर कल सेन्टर सञ्चालनमा छ। कल सेन्टर सञ्चालनमा रहेको घर उद्योग वाणिज्य महासंघका पूर्वअध्यक्ष सुरज वैद्यको हो। आइतबार भैरहवाको तिलोत्तमा नगरपालिका२ जानकीनगरस्थित रहेको ब्लु स्काइ विजनेश सोलुसन प्रालि नामक कल सेन्टरमा प्रहरीले छापा मारेको थियो। छापा मार्नेक्रममा प्रहरीले एकजना भारतीयसहित ९ जना 'टिम लिडरहरू'लाई पक्राउ गरेको थियो।
चुरापोते बजारमा साउने रौनक (तस्बिर),"काठमाडौं : साउन महिना सुरु भएसँगै बजारमा हरिया चुरा, मेहेन्दी र पोतेको व्यापार ह्वात्तै बढेको छ। काठमाडौंको व्यापारी केन्द्रका रुपमा परिचित न्युरोड, असन, विशाल बजार, बागबजारलगायत अन्य चोकमा हरियो चुरा, पोते र मेहन्दी व्यापारीलाई भ्याइनभ्याइ छ। अघिपछि खासै व्यापार नभएपनि साउन लागेसँगै भने यस्ता सामग्रीले बजार पिट्ने गर्छन्। हामीकहाँ साउन महिनाभर महिलाहरुले हरियो, पहेलो, रातो रंगका पहिरनका साथै चुरापोते, मेहन्दी लगाउने चलन छ। जसले गर्दा यस्ता श्रृंगारका सामानको व्यापार बढेको हो। हिजोआज ठूला सपिङ मलदेखि फुटपाथसम्म यस्तै सामग्री किनमेल गर्ने महिलाको भीडभाड देखिन्छ। उनीहरु सामान किनमेलसँगै मेहन्दी लगाउन पनि उत्तिकै व्यस्त देखिन्छन् साउन महिनाको सोमबारको दिन हिन्दुधर्मालम्बीहरूले विशेष मनाउने गर्छन् । यस दिन महिलाहरु भगवान् शिवको व्रत बस्छन् । यो महिनाको हरेक सोमबार अविवाहित महिलाहरु' राम्रो वर पाऊ' भनि र विवाहित महिलाहरु श्रीमानको आयु लामो होस् भनी शिवको आराधान गर्ने गर्दछन्। साउने सोमबारका दिन भगवान् शिवको आराधना गरेर व्रत बसे इच्छाएको कुरा पूरा हुने जनविश्वास छ ।"
अनागरिक भएर कुनैपनि व्यक्ति बस्नु हुँदैन : वामदेव गौतम,"काठमाडौं : सांसद वामदेव गौतमले अनागरिक भएर कुनै पनि व्यक्ति बस्न नहुने बताएका छन्। सोमबार राष्ट्रियसभामा दफाबार छलफलका लागि पेश भएको नेपाल नागरिकता (पहिलो संशोधन ) विधेयक, २०७९ माथि छलफलमा भाग लिँदै सांसद गौतमले नागरिकता नभएको व्यक्ति संसारमा कोही पनि नभएको बताए। 'अनागरिक भएर कुनै पनि व्यक्ति बस्नु हुँदैन। यो अन्तर्राष्ट्रिय मान्यता पनि हो,'उनले भने,'समयसीमा पुगेका सबै नागरिकले नागरिकता पाउनुपर्छ।' सांसद गौतमले २०४७ सालको संविधानमा नागरिकता परित्याग गरेपछि वैवाहिक अंगिकृत नागरिकता प्राप्त गर्ने व्यवस्था भएको बताए। उनले त्यसबेलाको संविधानअनुसार वैवाहिक अंगिकृत नागरिकताको विषयमा जटिल समस्या उत्पन्न हुन नदिन आफूले पहल गरेको स्मरण गरे। उनले १४ वर्षसम्म नागरिकता नदिने व्यवस्थाले आमाले जन्माएको छोराछोरी जन्मसिद्ध हुने तर आमा अनागरिक भएर बस्नुपर्ने अवस्था रहेको बताए। 'तराईमा आधा महिलाहरु भारततिर गएर विवाह गर्छन्। आधा महिला विवाह गएर श्रीमान नेपाल लिएर आउँछन्। १४ वर्षसम्म नागरिकता नदिने व्यवस्थाले आमाले जन्माएको छोरा जन्मसिद्ध हुन्छ। तर १४ वर्षसम्म आमा अनागरिक भएर 'बस्नुपर्छ,' यो समस्या सम्बोधन गर्न नयाँ विधेयक आएको छ। यसले समाधान गर्छ।' उनले नयाँ विधेयकमा केही सच्याउनुपर्ने विषय भएकाले सच्याउन समेत माग गरे।"
पेट्रोलियम पदार्थको आयातमै बाहिरियो तीन खर्ब २० अर्ब,"काठमाडौंः बढ्दो मूल्य वृद्धि र खपतका कारण एक वर्षको अवधिमा पेट्रोलियम पदार्थको आयातमा मात्रै ठूलो परिमाणमा नेपाली मुद्रा बाहिरिएको छ । एक विवरणअनुसार एक वर्षको अवधिमा सवा तीन खर्ब बढी नेपाली रुपैयाँ बाहिरिएको छ । भन्सार विभागले सोमबार सार्वजनिक गरेको गत आव २०७८७९ को तथ्यांकअनुसार नेपालले भारतबाट तीन खर्ब २० अर्ब ३२ करोड ७४ लाख ६५ हजार बराबरको पेट्रोलियम पदार्थको आयात गरेको हो । तथ्याङ्कअनुसार एक वर्षको अवधिमा सबैभन्दा बढि डिजेल आयातमा नेपाली रुपैयाँ बाहिरिएको पाइएको एक वर्षको अवधिमा नेपालले एक खर्ब ६८ अर्ब २३ करोड ३२ लाख बढिको डिजेल मात्रै आयात गरेको हो । ७१ अर्ब ३८ करोड ८२ लाख ८८ हजार बराबरको डिजेल, ६५ अर्ब ५५ करोड नौ लाख बराबरको खाना पकाउने एलपी ग्यास र १५ अर्ब १५ करोड ४९ लाख बराबरको हवाई इन्धन आयात भएको छ । एक वर्षको अवधिमा एक खर्ब १३ अर्ब बराबरको भटमास, पाम र सूर्यमुखीको कच्चा तेल, ५२ अर्ब बराबरको मोबाइल र ल्यापटप, ४८ अर्बको सुनचाँदी र रु ७३ अर्बभन्दा बढीको खाद्यान्न आयात भएको छ। नेपालबाट सबैभन्दा धेरै भटमासको प्रशोधित तेलको निर्यात भएको छ । एक वर्षको अवधिमा ४८ अर्ब १२ करोड बराबरको प्रशोधित भटमासको तेल, ४१ अर्ब ६४ करोड बराबरको प्रशोधित पाम तेल, १० अर्ब १४ करोड बराबरको सेन्थेटिक यार्न, सात अर्ब ७१ करोड बराबरको उनीका सामग्री तथा पाँच अर्ब ७६ करोड बराबरका तयारी कपडाको निर्यात भएको छ ।"
करौडौं मूल्यको खाद्यान्न आयात हुनु लज्जास्पद : सभामुख,"काठमाडौं : सभामुख अग्निप्रसाद सापकोटाले कृषिप्रधान देशमा दुई खर्बभन्दा बढिको खाद्यान्न आयात हुनु लज्जास्पद र चिन्ताजनक विषय भएको बताएका छन्। गन्तव्य परिवारद्वारा सोमबार काठमाडौंमा आयोजित 'घर एक उद्यमशिल सदस्य अभियान' को शुभारम्भ गर्दै सभामुख सापकोटाले कृषिप्रधान देशमा आन्तरिक उत्पादन बढाउनुपर्नेमा दुई खर्ब ५० करोडको खाद्यान्न आयात हुनु लज्जास्पद र चिन्ताजनक भएको भन्दै युवाहरुलाई स्वदेशमा नै परिचालन गरि उत्पादन वृद्धिमा ध्यान दिनुपर्ने बताए। नेपालका युवाहरु विदेशका हरेक निकायमा रहेको भन्दै उनीहरुलाई स्वदेशमै परिचालन गर्दै मुलुकको आर्थिक विकासमा ध्यान केन्द्रीत गर्नुपर्ने उनले बताए। सभाभुख सापकोटाले गुन्द्रुक, जनैलगायत पछिल्लो समय खरानी समेत विदेशबाट ल्याउनुपर्ने अवस्था अन्त्य गरेरै छाड्नुपर्ने धारणा राखे। उनले युवाहरुको आवाजलाई राष्ट्रले धेरै राम्रोसँग बुलन्द गरिरहेको र त्यसको संकेत काठमाडौं र धरानमा देखिन थालेको जिकिर गरे। युवाहरुको भावनालाई बुझ्न नसके मुलुक अझै पछि पर्ने उनको भनाइ ।"
"राष्ट्रिय सभामा नागरिकता विधेयक, २०७९ माथि विचार गरियोस् भन्ने प्रस्ताव स्वीकृत","काठमाडौं : नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव स्वीकृत भएको छ । राष्ट्रिय सभाको सोमबार बसेको दोस्रो बैठकले प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव सर्वसम्मतिले स्वीकृत गरेको हो । प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि संशोधन राख्न चाहने माननीयहरुले राष्ट्रिय सभा नियमावली २०७५ को नियम १०६ बमोजिम राष्ट्रिय सभा अन्तर्गतको विधेयक शाखामा संशोधन प्रस्ताव दर्ता गराउन सक्नेछन् । राष्ट्रिय सभाको अर्को बैठक २०७९ साउन १२ गते बिहीबार बिहान ११ बजे बस्नेछ । प्रतिनिधि सभाको बैठकमा विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए।"
संसदीय समितिले माग्यो काठमाडौंतराईमधेश द्रुतमार्ग सडक आयोजनाको कार्यतालिका,काठमाडौं : संसदीय समितिले काठमाडौंमधेश फास्ट ट्रयाक आयोजनाको आर्थिक वर्ष ०७९०८० को कार्यतालिका माग गरेको छ । संसदको विकास तथा प्रविधि समितिले आर्थिक वर्ष ०७९०८० को ठोस कार्यतालिका तत्काल बनाई कार्यान्वयनमा ल्याउन र सो कार्यतालिका यथाशिघ्र समितिलाई उपलब्ध गराउन माग गरेको हो । आयोजनाको लागत बढ्न नदिई निर्धारित समयमा गुणस्तरीय रुपमा काम सम्पन्न गर्ने विश्वसनीय आधार सहितको आव ०७९०८० को ठोस कार्यतालिका तत्काल बनाई कार्यान्वयनमा ल्याउन भनेको छ । २०८१ साल मंसिर महिनासम्ममा सम्पन्न हुने भनिएको बहुप्रतिक्षित एशियन हाइवे मापदण्डको राष्ट्रिय गौरवको काठमाडौंतराईमधेश द्रुतमार्ग आयोजनाको आव ०७८०७९ सम्ममा भएको २११८ प्रतिशतको समष्टिगत प्रगति र आयोजनाको पूर्वनिर्धारित कार्यतालिका बमोजिम हालसम्म ठेक्का व्यवस्थापनका कार्यहरु हुन सकेको छैन । आयोजना निर्धारित समयमा सम्पन्न हुने विषयमा विश्वस्त हुने अवस्था नरहेको समितिको निष्कर्ष छ ।
"सेयर बजारमा हरियाली : २१ सय विन्दुमाथि नेप्से, ४ अर्ब बढीको कारोबार","काठमाडौं : सेयर कारोबारको दोस्रो दिन सोमबार नेप्से परिसूचक ५४४५ अंकले बढेको छ। नेप्से ५४४५ अंकले बढेर २१३२९६ विन्दुमा पुगेको छ। दोहोरो अंकले बढेको सेयर बजारमा आइतबारको तुलनामा कारोबार रकम पनि वृद्धि भएको छ। नेप्सेसँगै कारोबार रकम बढेपछि लगानीकर्ताहरु खुसी भएका छन्। मौद्रिक नीति सार्वजनिक पछिको पहिलो कारोबार दिन आइतबार सेयर बजारमा हरियाली छाएको थियो। मौद्रिक नीतिले सेयर बजारमा सकारात्मक प्रभाव छोडेपछि बजार अब लयमा फर्किने आशमा लगानीकर्ता रहेका छन्। आज ४ अर्ब बढीको सेयर कारोबार भयो। आइतबार २ अर्ब ७३ करोड बराबरको कारोबार भएको थियो। यसदिन २१४ कम्पनीको ९९ लाख १४ हजार ४८ कित्ता सेयर ४ अर्ब १० करोड ६८ लाख १८ हजार ९४१ रुपैयाँमा खरिदबिक्री भयो। कारोबारमा आएका १३ वटै समूहको सूचक उकालो लागेको छ। फाइनान्स समूहको सूचक सर्वाधिक ७९ प्रतिशतले बढ्दा डेभलपमेन्ट समूहको ५ प्रतिशतले बढ्यो। यस्तै मनु एन्ड प्रो र माइक्रो फाइनान्स समूहको ३ प्रतिशत बढीले सूचक उकालो लाग्यो। ट्रेडिङ, होटल्स एन्ड टुरिजम,लाइफ इन्स्योरेन्स र इन्भेस्टमेन्ट समूहको सूचक २ प्रतिशत बढिले बढ्दा बैंकिङ र नन लाइफ इन्स्योरेन्स समूहको १ प्रतिशत बढिले बढ्यो। कारोबार रकमका आधारमा शिवम् सिमेन्ट अग्रस्थानमा रह्यो। सो कम्पनीको १५ करोड बढीको सेयर खरिदबिक्री भयो। यसदिन १० कम्पनीको सेयर सकारात्मक सर्किट लेभलमा कारोबार भयो भने १० कम्पनी बढीको ९ प्रतिशत बढिले मूल्य बढ्यो।"
"प्रदेश १ मा आत्महत्याको अवस्था विकराल, वर्ष दिनमा १४८९ घटना","विराटनगर : प्रदेश १ मा आत्महत्याको अवस्था विकराल एवं भयावह बनेर गएको छ। आर्थिक वर्ष २०७८०७९ मा मात्रै आत्महत्याका एक हजार चार सय ८९ वटा घटना भएका छन्। प्रहरीको तथ्यांकअनुसार झुण्डिएर, विष सेवन गरेर, हामफालेर, औजार एवं हतियार प्रहार गरेर र आगो लगाएर व्यक्तिले आत्महत्या गरेको पाइएको छ। डोरीको प्रयोगमार्फत झुण्डिएर गरेको आत्महत्या ९० प्रतिशत छ। एक वर्षको अवधिमा डोरीको प्रयोग गरेर एक हजार तीन सय ३६ वटा आत्महत्याका घटना भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार प्रदेशका १४ जिल्लामध्ये सबैभन्दा धेरै झापा र मोरङमा घटना भएका छन्। झापामा ३१४ र मोरङमा पनि ३१४ वटा आत्महत्याका घटना भएको राईले बताए। उनका अनुसार सबैभन्दा कम तेह्रथुममा २३ वटा घटना छन्। त्यसबाहेक सुनसरीमा २१२, इलाममा १२८, उदयपुरमा ९४, खोटाङमा ६७, पाँचथरमा ५७, ओखलढुंगामा ५४, भोजपुरमा ५१, धनकुटामा ४९, सोलुखुम्बुमा ४७, संखुवासभामा ४४ र ताप्लेजुङमा ३५ वटा आत्महत्याका घटना भएको राईले बताए। उनका अनुसार अन्य अपराधको तुलनामा आत्महत्यासँग सम्बन्धित घटना धेरै छन्। एक वर्षको अवधिमा प्रदेशमा विभिन्न अपराधसँग सम्बन्धित आठ हजार ५५ वटा मुद्दा दर्ता भएका छन्। जसमा आत्महत्यासँग सम्बन्धित एक हजार चार सय ८९ वटा रहेको राईको भनाइ छ। प्रदेश १ प्रहरी प्रमुख डीआईजी सुदीप गिरीले पछिल्लो समय आत्महत्याको अवस्था विकराल बनेर गएको बताए। 'आत्महत्या गरेर मान्छेले अमूल्य जीवन त्यत्तिकै खेर फालिरहेको छ,' गिरीले भने, 'यो भयावह अवस्थालाई न्यूनीकरण गर्न प्रदेश सरकारसँग समन्वय गरेर विशेष अभियान सञ्चालन गर्ने योजना छ।' समुदायप्रहरी साझेदारी लगायत प्रहरीका अन्य काम कारबाही र गतिविधिलाई पनि अभियानसँग जोडेर आत्महत्याविरुद्ध जनचेतनामूलक कार्यक्रम गरिने उनले बताए। मनोपरामर्शको माध्यमबाट आत्महत्याविरुद्ध जतिसक्दो चाँडो कार्यक्रम सुरु गरिने उनका भनाइ छ। 'आत्महत्याको भयावह अवस्थाले सबैलाई झस्काएको छ। अति नै गम्भीर र चिन्तित बनाएको छ। सुन्दर जीवन मान्छेले अनाहाकमा खेल फ्यालिरहेका छन्,' डीआईजी गिरीले भने, 'यसमा सबैको चासो बढेको छ। मिहीन ढंगले अध्ययन गरी गहिराइसम्म पुगेर कारण पत्ता लगाउँदै नियन्त्रणको उपाय अवलम्बन गरिने छ। सुन्दर जीवन सदुपयोग गर्ने बाटोतर्फ मान्छेलाई डोहोर्याउनुपर्ने अवस्था आएको देखिन्छ।' आत्महत्या रोक्न घरपरिवार र साथीभाइको भूमिका पनि उत्तिकै महत्वपूर्ण हुने उनी बताउँछन्। 'मान्छे विभिन्न कारणले डिप्रेशनमा जान्छ,' गिरीले भने, 'आफूलाई सम्हाल्न नसक्दा जीवन सामाप्त गर्नुबाहेक अरु विकल्प देख्दैन।' उनका अनुसार जीवनको सफलता र असफलता थाहै नभएका ९१० वर्षका बच्चाले पनि आत्महत्या गरेको देखिन्छ। 'आत्महत्या समस्याको समाधान हैन भनेर जीवनको महत्व सबैमा बुझाउन सक्नुपर्छ। कोही डिप्रेशनमा जाँदा घरपरिवार र साथीभाइको सहयोग चाहिन्छ,' उनले भने, 'व्यक्तिमा समस्या देखिए घरपरिवार र साथीभाइ मिलेर समाधान गर्नतर्फ लाग्नुपर्छ। मनोचिकित्सकबाट काउन्सिलिङ गराउनुपर्छ।' जीवनबाट हार बेहोर्नु पर्दा सोच्नसक्ने क्षमता क्षीण हुँदै गएर फस्ट्रेसन र डिप्रेशनमा जाँदा मानिसले अकाल मृत्यु रोज्ने गरेको गिरीको भनाइ छ। उनका अनुसार असफलता, पारिवारिक सम्बन्धमा खटपट, गरिबी, बरोजगारी, पारिवारिक माया ममताको कमी महसुस लगायतले आत्महत्या बढाएको अनुसन्धानबाट खुलेको छ। समाजशास्त्री डिल्ली प्रसाईं खस्कँदै गएको सामाजिक तथा पारिवारिक नियन्त्रण प्रणाली, कमजोर मूल्य मान्यता तथा दर्शन आत्महत्याको जड रहेको बताउँछन्। 'आत्महत्याको अवस्था भयावह बनेर गएको छ। कारण विविध हुनसक्छन्,' उनले भने, 'घटना वा परिस्थिति सामान्य देखिन्छ। तर मान्छे आत्महत्यासम्म पुगिसकेको हुन्छ।' आर्थिक, पारिवारिक, सामाजिक र मनोवैज्ञानिक विचलनसँग जुध्न नसक्दा मान्छेले स्वेच्छिक मृत्युका रूपमा आत्महत्याको बाटो रोज्ने क्रम बढ्नु दुर्भाग्यपूर्ण भएको प्रसाईंको भनाइ छ। सामाजिक सञ्जालको बढ्दो प्रयोग, सूचनाको पहुँच विस्तार पनि कारक हुनसक्ने उनको ठम्याइ छ। सकारात्मक सोचको विकास गराएर प्रत्येक व्यक्तिको मनोवल दह्रो बनाउन सकियो भने नियन्त्रणमा मद्धत पुग्ने उनले बताए। भने, 'सोच्न सक्ने क्षमताको विकास गराएर सबैको मनोवल दह्रो बनाउँदै जीवनको महत्व बुझाउनतर्फ ध्यान दिन जरुरी छ।' कोसी अस्पताल विराटनगरका मनोचिकित्सक डा प्रभात चालिसे आत्महत्या बढ्नुमा मनोसामाजिक समस्या, मदिरा तथा लागुऔषधको कुलत, पारिवारिक र सामाजिक वातावरण जिम्मेवार रहेको बताउँछन्। मनोरोगको पहिचान र उपचारको कमीले मान्छे डिप्रेशनमा गएर यस्तो अवस्था आउने गरेको उनको भनाइ छ। बेलैमा समस्याको पहिचान र उपचार गर्न सकियो भने आत्महत्यालाई ९० प्रतिशतसम्म कम गर्न सकिने डा चालिसेको भनाइ छ। आफ्नै जीवन समाप्त गर्ने घटना कम गर्न व्यक्तिको समस्याको पहिचान, मनोपरामर्शकर्ताबाट काउन्सिलिङ, जनशक्ति र स्रोतको उचित व्यवस्थापन गरेर आत्महत्याविरुद्ध जनचेतनामूलक कार्यक्रम सञ्चालन, मानिसलाई हेय एवं घृणाको दृष्टिकोणले हेर्ने परिपाटीको अन्त्य, सबैमा सकारात्मक सोचको विकास आवश्यक रहेको उनको सुझाव छ। 'डिप्रेशन, कुलत र अन्य मनोसामाजिक समस्याका कारण आत्महत्या बढेको विश्वकै विभिन्न अध्ययनबाट पुष्टि हुन्छ,' उनले भने, 'मानिसबाटै सिर्जित यस्ता समस्याको अन्त्य र सकारात्मक सोचको विकासले आत्महत्या रोकथाममा मद्धत पुग्छ।' मानिसको व्यवहारमा परिवर्तन ल्याएर स्वास्थ्य जीवन शैली अपनाउँदै सामाजिक जीवनलाई सुन्दर बनाउनतर्फ लाग्नुपर्ने उनको सुझाव छ। 'खानपिनमा पनि ध्यान दिनुपर्छ। आफ्नो र परिवार तथा साथीभाइका लागि समय निकाल्नुपर्छ। सामाजिक जीवनलाई उत्कृष्ट बनाउनेतर्फ लाग्नुपर्छ,' डा चालिसे भन्छन्, 'मान्छे आत्महत्यासम्म पुग्नु एउटा रोग हो। ठूलो समस्या हो। बेलैमा पहिचान गर्न सक्नुपर्छ।' आत्महत्या गर्ने चरणमा पुगेको व्यक्तिले अरु बेलाको भन्दा फरक व्यवहार देखाउने र उसमा डिप्रेशनको लक्षण देखिने हुँदा बेलैमा उपचार एवं मनोपरामर्शमा ध्यान दिनुपर्ने उनको भनाइ छ।"
रूखको दुःख,"दुई यात्रीहरू एक दिन एउटा ग्र्याबेल बाटोमा पैदल यात्रा गरिरहेका थिए। त्यो सडकको आसपासमा कतै पनि कुनै रूख थिएनन्। समय गर्मीको थियो। त्यसैले पैदलयात्रीले शीतलता खोज्नु स्वाभाविक नै थियो। ग्रीष्म ऋतु यौवनमा थियो। पोल्ने घाम लागिरहेको थियो। यात्रीहरूले घामबाट बच्नका लागि यताउता दृष्टि हाल्न थाले। अचानक उनीहरूले केही पर ठूलाठूला पात र हाँगाहरू भएको एउटा ठूलो र सुन्दर वृक्ष देखे। त्यो रूख एउटा छाता जसरी फैलिएको थियो र जसको छायाँ निकै व्यापक रूपमा फैलिएको थियो। अतः दुवै यात्री त्यही रूखतर्फ गए। रूखको तल पुगेर तिनले आफ्नो समान भुइँमा राखे। रूखको शीतल छायाँमा बसेर सुखको श्वास लिए। उनीहरूले केही समयसम्म त्यही विश्राम गरेर आफूलाई सहज पार्ने निर्णय गरे। केहीबेरको थकानपछि एक यात्रीले अर्कोलाई भन्यो, यो रूख त व्यर्थ छ, किनकि यसमा त कुनै फल नै लाग्दैन। यात्रीको शब्द सुनेर रूखलाई निकै दुःख लाग्यो। रूखले क्रोधित हुँदै उसलाई भन्यो, ए कृतघ्न ! तँ पोल्ने घामबाट बच्नका लागि मेरो शीतल छायाँमा विश्राम गरिरहेको छस्। उल्टै मलाई नै व्यर्थ भनिरहेको छस् ? तिमीभन्दा अधिक दुष्टजीव पनि यस धर्तीमा पाइन्छ र ? जाओ र आफ्नो बाटो लाग। नैतिक शिक्षा : कृतघ्न नबन्नुहोस्। कृतघ्नता सधैं अपमानको कारण बन्छ।"
दराज महाबचत बजार अभियान सुरु,"काठमाडौं : नेपालको अग्रणी अनलाइन बजार दराजले दराज महाबचत बजार अभियान सुरु गरेको छ। यो अभियान यही साउन ८ गतेबाट सुरु भएको हो। ग्राहकहरुलाई दराजमा किनमेल गर्दा थप बचत गर्ने अवसर प्रदान गर्नु यसको मुख्य उद्देश्य रहेको छ। अभियानमा ६०५ सम्म छुट, अनलाइन प्रिपेमेन्टमा १५०० सम्मको छुट, ७००० सम्मको भाउचर, निःशुल्क शिपिंग र बम्पर उपहारमा टर्की उड्ने निःशुल्क टिकट जित्ने मौका रहेको छ। अनलाइन प्रिपेमेन्ट छुटको सन्दर्भमा दराजका ग्राहकहरूले डेबिट कार्डबाट प्रिपेमेन्ट गरेमा १०५ (अधिकतम १०००रुपैयाँ) र क्रेडिट कार्डबाट प्रिपेमेन्ट गरेमा १२५ (अधिकतम १५०० रुपैयाँ) सम्मको छुट प्राप्त गर्न सक्नेछन्। नेपाल इन्भेष्टमेन्ट बैंक लिमिटेड, सानिमा बैंक, माछापुच्छ्रे बैंक, एभरेष्ट बैंक, बैंक अफ काठमाण्डू, नेपाल बैंक, मुक्तिनाथ विकास बैंक, ज्योति विकास बैंक र एनसीसी बैंकका कार्डवाहकहरूले यी छुटको लाभ लिन सक्नेछन्। यसबाहेक आफ्नो इसेवा वालेट मार्फत भुक्तानी गर्ने ग्राहकहरूले सीमित अवधिको लागि १०५ (अधिकतम रु १०००) सम्मको छुट प्राप्त गर्न सक्नेछन्। दराज महाबचत बजारमा लोकप्रिय खेल एक रुपैयाँ गेम पनि रहेको छ। जसमार्फत ग्राहकहरुले १ रुपैयामा पुरस्कार जित्ने मौका पाउने छन्। निउ क्लासिक हेल्मेट, हाईग्राउन्ड एडभेन्चर र प्रोआर्ट आर्टको सामग्री यसमा समावेश गरिएको छ। स्पष्ट गर्नको लागि ग्राहकले एक पुरस्कारको लागि मात्र खेल्न सक्नेछन्। सहभागी हुनको लागि ग्राहकहरूले अनलाइन प्रिपेमेन्ट मार्फत १ रुपैयाँ प्रिपे गर्नुपर्छ। प्रस्ताव समाप्त भएपछि सबै सहभागीहरूलाई रकम फिर्ता गरिनेछ। दराज महाबचत बजार अभियानमा प्रमुख राष्ट्रिय तथा अन्तर्राष्ट्रिय ब्रान्डहरूमा विशेष डिल र छुटहरू रहनेछ। ग्राहकहरूले आफ्नो मनपर्ने ब्रान्डहरूबाट ६०५ सम्म छुट पाउने छन्। अभियानका लागि डायमण्ड पार्टनर्स एप्पल, फिलिप्स, अमायरा फेसन हाउस र निउ रहेका छन्। प्लेटिनम पार्टनर्समा एर्के, सिजी डिजिटल, कोंका, मसला बिड्स, लोत्टो र किउ एण्ड यु फर्निचर रहेका छ भने र अन्तमा, गोल्ड पार्टनरहरूमा काडेन्स नेपाल, जुआस, कन्भर्स, आङ्कर, रोहतो मेन्थोलाटम, बियर्डो, जीन्सवेस्ट र लियोन ब्यूटी रहेका छन्। अभियानका अतिरिक्त हाइलाइटहरूमा एड टु कार्ट, हट सेवर्स, शेक शेक, फलो एण्ड विन, र दराज जेम्स समावेश छन्।"
भारतमा थप १६ हजार बढीमा कोरोना सङ्क्रमण पुष्टि,नयाँ दिल्ली : पछिल्लो २४ घण्टामा भारतमा थप १६ हजार आठ सय ६६ जना कोरोना संक्रमण पुष्टि भएको छ। देशका विभिन्न भागमा १६ हजार आठ सय ६६ जनामा कोभिड१९ सङ्क्रमण पुष्टि भएको केन्द्रीय स्वास्थ्य तथा परिवार कल्याण मन्त्रालयले जनाएको छ । भारतमा लगातार तीन दिनसम्म सङ्क्रमितको सङ्ख्या २१ हजारभन्दा माथि पुगेको थियो । आइतबार २० हजार बढीमा संक्रमण पुष्टि भएको थियो भने आज १६ हजार ८ सय ६६ जना सङ्क्रमित थपिएका छन्। हाल भारतमा कोरोना सङ्क्रमितको सङ्ख्या चार करोड ३८ लाख ८८ हजार पुगेको छ। तीमध्ये एक लाख ५२ हजार दुई सय सक्रिय सङ्क्रमित छन् । सोही अवधिमा १८ हजार एक सय ४८ सङ्क्रमणमुक्त भएका छन् । योसँगै कोरोनाबाट सङ्क्रमणमुक्त हुनेको सङ्ख्या चार करोड ३२ लाख २८ हजार पाँच भन्दा बढी पुगेको छ । मन्त्रालयले जारी गरेको पछिल्लो विवरणअनुसार कोरोना सङ्क्रमणबाट ४१ जनाको मृत्यु भएको छ । यसैसँगै कोरोनाबाट पाँच लाख २६ हजार ७४ जनाको मृत्यु भएको छ । महामारी सुरु भएयता ८६ करोड ९० लाखभन्दा बढीको परीक्षण गरिएको छ । सन् २०२१ को जनवरी १६ देखि देशभर कोभिड१९ विरुद्ध खोप अभियान जारी छ । सोहीक्रममा हालसम्म दुई अर्ब ९१ लाख मात्राभन्दा बढी खोप लगाइएको छ ।
वैवाहिक अंगिकृत नागरिकतामा ७ वर्ष प्रावधान हटाउनु गलत : श्रेष्ठ,"काठमाडौं : नेकपा माओवादी केन्द्रका नेता नारायणकाजी श्रेष्ठले फास्ट ट्र्याक विधिबाट विधेयक पारित गर्नु गलत भएको टिप्पणी गरेका छन्। सोमबार राष्ट्रिय सभामा उनले प्रतिनिधि सभाले समितिमा विधेयक नपठाई नेपाल नागरिकता ऐन, २०६३ (पहिलो संशोधन), विधेयक पास गरेकोप्रति आपत्ति जनाएका हुन्। उनले यसरी विधेयक प्रस्तुत गर्नु नहुने तर्क गरे। सरकारले राज्य व्यवस्था समितिको प्रतिवेदनअनुसार विधेयक फिर्ता गरेर अल्पमतको विचार लागु हुने गरी कानुन व्यवस्था गर्न विधेयक प्रस्तुत गर्ने यो चलन चलायौं भने लोकतन्त्र अत्यन्त कमजोर हुन्छ। श्रेष्ठले वैवाहिक अंगिकृत नागरिकताको विषयमा ७ वर्ष बनाउने प्रावधान हटाइनुपर्ने कुनै कारण नभएको धारणा राखे। उनले सात वर्ष वैवाहिक अंगिकृत नागरिकता महिलालाई दिने जो प्रावधान थियो, त्यो हटाउनुपर्ने कुनै कारण थिएन जो राज्य व्यवस्था समितिले पास गरेको छ त्यसमा पनि विचार पुर्याइएन। उनले नेपाली महिलाले कुनै विदेशी पुरुष बिहे गरेको अवस्थामा कुनै प्रावधान नै नराख्ने कुरा गलत भएको बताए। उनले यसबारेमा पनि प्रावधान राखेर क्राइट यरिया तोक्नुपर्ने बताए। श्रेष्ठले बाबुको पहिचान नभएको तर आमाले स्वघोषणामा छोराछोरीलाई नागरिकता दिने विषय समावेश हुनु ठिक भएको बताए। सांसदहरुले गठबन्धनका नाममा सत्ता र कुर्सीसँग लेनदेन गरेर विधेयक पास गरेको भन्दै असन्तुष्ट जनाएका छन्। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाइ दुई हप्तामै फास्ट ट्र्याकविधिबाट विधेयक पारित गरिएको छ। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थ पेस गरियो। विपक्षीले राखेका प्रस्ताव अस्वीकृत भए। सत्तापक्षको बहुमतबाट विधेयक पारित गरियो। जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए। विपक्षी एमालेसहित केही साना दलले विधेयकको विपक्षमा मत दिएका थिए। संसदबाट नागरिकता विधेयक बहुमतले पारित जन्मसिद्धका सन्तानलाई अब वंशजको नागरिकता"
संसदले प्रधानमन्त्री चुन्ने व्यवस्था मुलुक सुहाउँदो छैन : प्रचण्ड,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डले संसदले प्रधानमन्त्री चुन्ने व्यवस्था मुलुक सुहाउँदो नभएको दाबी गरेका छन्। कम्युनिष्ट संस्थापक नरबहादुर कर्माचार्यको नवौं स्मृति दिवसका अवसरमा सोमबार पार्टी मुख्यालय कोटेश्वर पेरिसडाँडामा आयोजित कार्यक्रममा उनले शासन प्रणालीका दृष्टिकोणले संसदले प्रधानमन्त्री चुन्ने व्यवस्था मुलुक सुहाउँदो नभएको बताएका हुन्। प्रचण्डले करोडौं खर्चिएर सांसद भएपछि मन्त्री र मन्त्री भएपछि लगानी उठाउन भ्रष्टाचार गर्ने गरिएको उल्लेख गरे। उनले भने,सांसद हुने बेलामा करोडौं खर्च गरेर सांसद किन हुन्छन् त मान्छे भन्दा सांसद नभई मन्त्री हुन पाइँदैन। सांसद नभई प्रधानमन्त्री हुन पाइँदैन। मन्त्री र प्रधानमन्त्री हुनका लागि करोडौं खर्च गर्नुपर्ने भयो। मन्त्री भइसकेपछि लगानी उठाउनुपर्यो। त्यत्रो लगानी गरेको छ। भनेपछि भ्रष्टाचार संस्थागत हुने कारण हाम्रो निर्वाचन प्रणालीभत्रि अन्तर्निहीत छ। प्रचण्डले आफूहरुले संविधान लेखनकै क्रममा यस्तो निर्वाचन प्रणाली र शासकीय स्वरुपले जनताले खोजेको नपाउने उल्लेख गरेको बताए। उनले भने,हामीले यो हुँदेन है यो सिस्टमबाट जनताले पाउनुपर्ने चिज पाउँदैनन् भनेर संविधानमै नोट आफ डिसेन्टलेखेका छौं। माओवादी पार्टीसँग मात्र राजनीतिक र नैतिक रुपले बोल्ने आधार छ। उनले वर्तमान शासकीय प्रणाली र निर्वाचन प्रणाली परिर्वतन गर्न जनतालाई अपिल गरेर आन्दोलनमा उत्रनुपर्ने अवस्थासमेत आउन सक्ने धारणा राखे। प्रचण्डले पार्टीका गाउँपालिका अध्यक्षले चुनाव जित्न १० करोडसम्म खर्च गरेको रिपोर्टिङ आफूकहाँ आएको सुनाए ।साथीहरुले रिपोर्ट सुनाउनु भएको छ गाउँपालिकाको अध्यक्षमा १० करोड खर्च गरेर जितेको देखियो। एउटा गाउँपालिकाको अध्यक्षले १० करोड खर्च गर्छ भने प्रदेश र संघको चुनावमा उनीहरुले ५० औं करोड खर्च गर्ने भए। अर्बतिर जाने भयो, प्रचण्डले भने, श्रमजिवी जनताले र क्रान्तिकारीहरुले चुनाव लडेर जितेर आउने भन्ने कुरा सपनाजस्तो हुने भयो। चर्चित चुनवाङ बैठकको दस्तावेजमा माओवादी हाबी भए लोकतान्त्रिक गणतन्त्रलाई जनताको गणतन्त्रमा विकास गर्दै समाजवाद स्थापना गर्ने र अरु हाबी भए बुर्जुवा र पुँजीवादी गणतन्त्रमा रुपान्तरण हुने स्पष्ट लेखिएको भन्दै प्रचण्डले देश अहिले त्यही अवस्थामा आइपुगेको बताए। प्रचण्डले भने,कहिले काहीं के लेखिए छ त भनेर त्यो पढ्ने पनि गर्छु। त्यहाँ लेखिएको छ, क्रान्तिकारीहरुले मेहनत गरेर जाँदा त्यो गणतन्त्रलाई बिस्तारै जनताको गणतन्त्र र समाजवादी गणतन्त्रतिर लान सकिन्छ। हामीले सकेनौं भने त्यो बुर्जुवा गणतन्त्र हुने खतरा पनि छ भनेर लेखिएको छ। हाजको दिनमा हेर्ने हो भने राजनीति त्यसको वरिपरि घुमिरहेको छ। प्रदेश र संघको निर्वाचनमा विचार र मुद्दा मिल्नेसँग सहकार्य गर्नुपर्छ : प्रचण्ड"
नागरिकता विधेयकमा सरकारले बलमिच्याइँ गर्यो : बिमला पौडेल,"काठमाडौं : सांसद डा बिमला पौडेले नागरिकताजस्तो संवेदनशील विषयमा सरकारले बलमिच्याइँ गरेको आरोप लगाएकी छन्। सोमबार राष्ट्रियसभामा नेपाल नागरिकता 'पहिलो संशोधन' विधेयध, २०७९ माथि छलफलमा भाग लिँदै सांसद पौडेलले नागरिकता विधेयकलाई हतारमा ल्याएर संसदको अवमूल्यन गरेको भन्दै आपत्ती जनाइन्। 'नागरिकताजस्तो संवेदनशील विषयमा सरकारले बलमिच्याइँ गरेको छ। ससद्को अवमूल्यन गरेको छ। सांसदको स्वविवेक निर्णय गर्ने कुरा पनि अवमूल्यन गरेको छ,'उनले भनिन्,' गठबन्धनका नेताहरुको बलमिच्याइँ देखिएको छ।यो प्रकियामा मेरो पूरै असहमत छ।' साढे ६ लाखभन्दा बढी नागरिक नागरिकताविहीन रहेको भन्दै सांसद पौडेलले तिनीहरुले जसरी पनि नागरिकता पाउनुपर्ने बताइन्। उनले सरकारले मौका छोपेर केही डर लाग्दा प्रावधानहरु ल्याएको बताइन्। नागरिकता संशोधन विधेयकमा एकल आमाका सन्तानलाई नागरिकता दिइने प्रावधानको भने उनले स्वागत गरिन्। उनले भनिन्,' नागरिकता संशोधन विधेयकमा एकल आमाका सन्तानलाई नागरिकता दिइने जुन प्रावधान आएको छ। त्यो सही छ। त्यो सही भएका कारणले यो विधेयक फिर्ता गर्नका लागि अप्ठ्यारो भएको छ।' सार्क मुलुकका हरेक देशमा वैवाहिक अंगिकृत नागरिकताको समयसीमा रहेको भन्दै उनले वैवाहित अंगीकृत नागरिकताको प्रावधानमा समयसीमा किन नराखेको भन्दै प्रश्न गरिन्। उनले भनिन,' सार्क मुलु्कमा हेर्ने हो भने भारत, अफगानिस्थान, श्रीलंकामा वैवाहिक अंगिकृत नागरिकता ७ वर्षमा पाइन्छ। पाकिस्तानमा ५ वर्ष, माल्दिभ्समा १२ र बंगलादेशमा २ वर्षमा पाइने व्यवस्था छ। नेपालमा आउने वित्तिकै ।' 'किन यस्तो प्रावधान राखियो। ७ वर्ष प्रतिनिधिसभाले भन्दा भन्दै यो सरकारले कसको इन्टरेस्टमा गर्यो यहाँ यसबारे प्रष्ट पारिनुपर्छ। छोराले विवाह गरी ल्याएको विदेश बुहारीले आउने वित्तिकै पाउँछ छोरीले विदेशसँग विवाह गर्यो भने कहिल्यै पाउँदैन। यो प्रावधान राखेको छैन,'उनले भनिन् नागरिक विधेयकमा लैंगिक विभेद र पितृसत्ताको बल मिच्याइँ स्पष्ट देखिएको उनको भनाइ छ।"
"नागरिकता खुकुलो बनाउन खोजेको होइन, व्यवस्थित गर्न खोजिएको हो : गृहमन्त्री","काठमाडौं : गृहमन्त्री बालकृष्ण खाणले वैवाहिक अंगीकृत नागरिकताको सवालमा अहिलेपनि सहमति जुटाउने प्रयत्न भइरहेको बताएका छन्। राष्ट्रिय सभामा नेपाल नागरिकता पहिलो संसोधन विधेयक २०७९ माथि सैद्धान्तिक छलफलमा उठेका प्रश्नको जवाफ दिँदै गृहमन्त्री खाँणले वैवाहिक अंगीकृत नागरिकताको विषयमा सहमति जुटाउन अहिलेपनि प्रयास भइरहेको बताएका हुन्। वैवाहिक अंगीकृत नागरिकताको विषयमा सहमति हुन सकेन। असहमतिका बाबजुत २२ महिनापछि संसदमा प्रतिवेदन पेश गरियो। यसमा सहमति जुटाउने प्रयत्न भइरहेको छ। उनले भने, प्रतिनिधि सभा नभएको अवस्थामा सरकारले अध्यादेश ल्यायो। अध्यादेशमा वैवाहिक अंगीकृतबारे बोलिएको थिएन। सर्वोच्च अदालतले नरोक्दासम्म केहिले नागरिकता प्राप्त गर्नुभयो। सर्वोच्चले अध्यादेश रोकेपछि फेरि यो प्रक्रिया अघि बढेको हो। उनले लाखौं युवाहरुले नागरिकता नपाएको दाबी गरे। खाँणले भने, नागरिकता प्राप्त गर्न खुकुलो बनाउन खोजेको होइन। व्यवस्थित ढंगले नागरिकता दिन खोजेको हो। राष्ट्रिय सभाको दोस्रो बैठकले प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव सर्वसम्मतिले स्वीकृत गरेको छ। वैवाहिक अंगिकृत नागरिकतामा ७ वर्ष प्रावधान हटाउनु गलत : श्रेष्ठ नागरिकता विधेयकमा सरकारले बलमिच्याइँ गर्यो : बिमला पौडेल वैवाहिक अंगिकृत नागरिकतामा एकीकृत समाजवादीको ढुलमुले नीति"
सिन्धुपाल्चोकमा ४७ रेक्टर स्केलको भूकम्प,काठमाडौं : सिन्धुपाल्चोकमा सोमबार बिहानै भूकम्पको धक्का महसुस गरिएको छ । राष्ट्रिय भूकम्प मापन केन्द्रका अनुसार बिहान ६ :०७ बजेमा सिन्धुपाल्चोक हेलम्बुइचोकको आसपास केन्द्रबिन्दु भएर ४७ रेक्टर स्केलको भूकम्प गएको हो। स्थानीयवासीले भूकम्पको धक्का महसुस गरेको बताएका छन्। भूकम्प गएलगत्तै स्थानीय बाहिर निस्किएका थिए। आसपासका जिल्लामा पनि भूकम्पको धक्का महसुस भएको स्थानीयले जनाएका छन्।
चितवनमा श्रीमतीको हत्या गरेर भाग्न खोज्दा श्रीमानको पनि मृत्यु,चितवन : चितवनमा श्रीमानले श्रीमतीलाई खुकुरी प्रहार गरी हत्या गरेका छन्। भरतपुर महानगरपालिका १० रमाइलो चोकका ४३ वर्षीय आइतबार राती सवा दश बजे कृष्णप्रसाद आचार्यले आफ्नै श्रीमती ३५ वर्षीय रुष्मा आचार्य घिमिरेलाई खुकुरी प्रहार गरी हत्या गरेका हुन्। गम्भीर घाइते भएकी रुश्माको उपचारको क्रममा पुरानो मेडिकल कलेजमा मृत्यु भएको हो। खुकुरी प्रहार गरेर भाग्ने क्रममा घरको तीन तला माथिबाट हाम फाल्दा घाइते भएका कृष्णप्रसादको पनि उपचारको क्रममा नयाँ मेडिकल कलेजमा मृत्यु भएको हो।
मौद्रिक नीति कार्यान्वयनमा सहकार्य आवश्यक : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले अर्थतन्त्रलाई सही दिशामा ल्याउनका लागि निजी क्षेत्रसँग सहकार्य गरेर अघि बढ्ने बताएका छन्। आर्थिक परिसूचकहरू नकारात्मक भइरहेको बेलामा बजेट तथा सोही अनुरूपको कसिलो मौद्रिक नीति कार्यान्वयनका लागि सहकार्य आवश्यक भएको बताएका हुन्। नेपाल उद्योग परिसंघ (सीएनआई) को १९औं वार्षिक साधारणसभालाई सम्बोधन गर्दै प्रधानमन्त्री तथा अर्थमन्त्रीसमेत रहेका देउवाले मौद्रिक नीतिले कृषि तथा उत्पादनमूलक उद्योगलाई प्रोत्साहन गरेकोले त्यसतर्फ लगानी बढाउन र विदेशी वस्तु तथा सेवालाई विस्थापित गर्न स्वदेशी कच्चा पदार्थको प्रयोग गरी उत्पादनमा जोड दिन उद्योगीहरूलाई आग्रह गरे। उद्योगी व्यवसायीहरूका समस्यालाई सम्बोधन गर्न सरकारले हरप्रयास गर्दै आएकाले दिगो आर्थिक विकासका लागि सहकार्य गरेर अघि बढ्ने प्रतिबद्धता प्रधानमन्त्रीको थियो। १९औं वार्षिक साधारणसभालाई स्वागत गर्दै सीएनआईका अध्यक्ष विष्णु अग्रवालले आर्थिक समृद्धि हासिल गर्नका लागि सरकार र निजी क्षेत्र मिलेर अघि बढ्नुपर्ने बताए। उपयुक्त वातावरण भएमा निजी क्षेत्र लगानी विस्तार, उद्योग स्थापना, रोजगारी सिर्जना गर्न, बढीभन्दा बढी राजस्व तिर्न पनि तत्पर रहेको बताए। कार्यक्रममा सीएनआईको वेभसाइट र एप पनि सार्वजनिक गरिएको थियो। साधारणसभामा उद्योग, वाणिज्य तथा आपूर्ति मन्त्री दिलेन्द्रप्रसाद बडू, सञ्चार तथा सूचना प्रविधि मन्त्री ज्ञानेन्द्रबहादुर कार्की, राज्यमन्त्री उमेश श्रेष्ठ, परिसंघका अध्यक्ष विनोद चौधरीलगायत उच्च सरकारी अधिकारीहरू तथा उद्योगी व्यवसायीहरूको सहभागिता थियो।"
२०२३२०३३ भ्रमण दशक वर्ष,"काठमाडौं : सरकारले पर्यटन क्षेत्र पुनरुत्थान कार्यक्रम सार्वजनिक गरेको छ। कोभिड१९ का कारण खस्किँदो पर्यटन क्षेत्रलाई लयमा फर्काउन र दिगो विकासका लागि उक्त कार्ययोजना ल्याइएको जनाएको छ। आइतबार संस्कृति, पर्यटन तथा नागरिक उड्डयन मन्त्रालयले ७३ बुँदे कार्ययोजनासहितको नेपालको पर्यटन क्षेत्र पुनरुत्थान कार्ययोजना२०७९ स्वीकृत गरी घोषणा गरेको हो। कार्ययोजनाले बुँदासँगै मुख्य जिम्मेवार निकाय, सहयोगी निकाय र अवधिसमेत निर्धारण गरेको छ। मन्त्रालयले निजी क्षेत्रसँगको सहकार्यमा कार्ययोजनालाई कार्यान्वयन गर्ने जनाएको छ। पर्यटन पुनरुत्थानका लागि २०२३२०३३ सम्मलाई नेपाल भ्रमण दशक वर्षको रूपमा मनाइने मन्त्रालयको तयारी छ। यसअघि २०२० लाई भ्रमण वर्षको रूपमा घोषणा गरेलगत्तै कोभिड महामारीका कारण रद्द गर्नु परेको थियो। यस्तै, सन् २०२१२०३० लाई भ्रमण दशकको रूपमा सिफारिस गरे पनि मन्त्रिपरिषद्ले अस्वीकार गरेको थियो। पर्यटन क्षेत्रको दिगो विकासका लागि भ्रमण वर्षभन्दा पनि भ्रमण दशक आवश्यक भएको भन्दै भ्रमण दशक कार्यक्रमलाई अघि सारिएको बताइएको छ। चालू वर्ष पूर्वतयारीको काम गर्ने र आगामी वर्ष मन्त्रिपरिषद्बाट नै घोषणा गरी भ्रमण दशकको सुरुवात गर्ने योजना पर्यटन मन्त्रालयको छ। पर्यटन क्षेत्रको विकास तथा पुनरुत्थानका लागि आवश्यक कानुनहरूको परिमार्जन गर्दै सरल प्रक्रिया अपनाइने उक्त कार्ययोजनामा उल्लेख छ। कोभिड१९ पछिको नेपाल मस्ट ह्यापेनिङ डेस्टिनेसनको रूपमा रहेको उल्लेख गर्दै आगामी १ महिनाभित्र बजारीकरणको अभियान सुरु गर्ने जनाइएको छ। क्लिन नेपाल ग्रिन नेपालको अवधारणाअन्तर्गत प्रदेश सरकार, स्थानीय तह, नागरिक समाज एवं निजी क्षेत्रसँग सहकार्य गर्दै महत्वपूर्ण पर्यटकीय स्थलहरूमा सरसफाइ अभियान एक महिनाभित्र सुरु गरी निरन्तरता दिइने भएको छ। काठमाडौं उपत्यकाभित्र सम्पदा मार्ग निर्माण, रात्रिकालीन सम्पदा यात्राको सुरुवात, हप अन हप अफ सिटी बस सञ्चालनजस्ता कार्यलाई अघि सारेको छ। उक्त कार्ययोजनामा पर्यटकको नेपाल बसाइलाई थप सुरक्षित बनाउन क्राइसिस म्यानेजमेन्ट युनिट एक महिनाभित्र स्थापना गरी सञ्चालन गर्ने, उपयुक्त पर्यटकीय क्षेत्रमा हिल स्टेसनको विकासका लागि सम्भाव्यता अध्ययन गर्ने, गैरआवासीय नेपाली संघको नेतृत्वमा एक नेपाली एक विदेशी साथी नेपाल पठाई अभियानलाई सञ्चालन गर्नेजस्ता कार्यक्रमहरू छन्। हिमाल आरोहणका लागि थप हिमचुलीहरूको आगामी ६ महिनाभित्र आरोहण खुल्ला गरिने भएको छ। हाल ५ हजारदेखि ८ हजार मिटरभन्दा माथि ४ सय १४ हिमाल आरोहणको अनुमति खुल्ला गरिएको छ। नेपालका १ हजार ३ सय १० हिमाल आरोहण गर्न योग्य छन्। त्यसमा ८ हजार मिटरभन्दा अग्ला ८ वटा नेपालमा छन्। पर्यटन क्षेत्र आम्दानीको मुख्य हिस्सा हिमाल आरोहणबापतको रोयल्टी दस्तुरबाट उठ्ने गर्छ । पर्यटन प्रबद्र्धनका लागि ७३ बुँदे कार्ययोजना सार्वजनिक २०२३२०३३ सम्मलाई नेपाल भ्रमण दशक वर्षको रूपमा मनाइने मन्त्रालयको तयारी नेपालको पदयात्रा तथा पर्वतारोहणलाई थप सुरक्षित, भरपर्दो र व्यवस्थित बनाउन जीपीएस ट्र्याकिङ सिस्टम तीन महिनाभित्र कार्यान्वयनमा ल्याइने भएको छ। क्षेत्रीय पर्यटनलाई प्रवर्द्धन गर्दै भारतीय र बंगलादेशी नागरिकमा लोकप्रिय गन्तव्यका रूपमा रहेका चितवन, पोखरालगायतका गन्तव्यलाई सेरेमोनियल डेस्टिनेसनका रूपमा विकास गर्न सोसँग सम्बन्धित हवाई तथा स्थल यातायात सेवाको अन्तरआबद्धता र सञ्जालीकरणको अभिवृद्धि गरिने भएको छ। भारत, बंगलादेश, चीन तथा वान स्टप डेस्टिनेसन लक्षित पर्यटन बजारमा प्रभावकारी बजारीकरण गरिने उल्लेख छ। उड्डयन क्षेत्रलाई बलियो बनाउँदै प्रमुख पर्यटक बजारबाट हवाई उडान सञ्चालनका लागि पहल गरिने भएको छ। गत जेठ २ गतेबाट सञ्चालनमा आएको गौतमबुद्ध अन्तर्राष्ट्रिय विमानस्थल र निर्माणाधीन पोखरा अन्तर्राष्ट्रिय विमानस्थलमा हुने अन्तर्राष्ट्रिय उडानमा लाग्ने ल्यान्डिङ, पार्किङ, नेभिगेसनमा लाग्ने सेवा शुल्कमा हाललाई शतप्रतिशत छुट दिइने, ग्राउन्ड ह्यान्डिलिङ चार्जमा निश्चित प्रतिसम्म छुट दिइने भएको छ। यस्तै चार्टर्ड फ्लाइटलाई प्रोत्साहन गर्ने ट्रान्जिट कार्गोका लागि आवश्यक कानुनी व्यवस्थाको पहल गर्ने बताइएको छ। त्रिभुवन विमानस्थलमा सबै खाले यात्रुलाई आवश्यक पर्ने सुविधा प्रदान गरिने बताइएको छ। राष्ट्रिय ध्वजावाहक नेपाल वायुसेवा निगमले बजार व्यवस्थापनको रणनीति बनाउने, निगमको टिकटलाई अनलाइन बिक्रीमा लैजाने, निगमले गर्ने ग्राउन्ड ह्यान्डिलिङलाई थप व्यवस्थित गर्ने उक्त कार्ययोजनामा उल्लेख गरिएको छ। आन्तरिक पर्यटन प्रवर्द्धनसम्बन्धी नीति तथा कार्ययोजना तयार गर्ने, पहिले देश अनि विदेश अभियान सञ्चालन गर्ने, पर्यटन मन्त्रालयअन्तर्गत कार्यरत कर्मचारीहरूलाई पर्यटन काजको व्यवस्था गरिने भएको छ। अघिल्लो आर्थिक वर्षको बजेटमा काज बिदालाई उल्लेख गरेको भए पनि चालू बजेटमा भने समावेश भएको पाइँदैन। मन्त्रालयले यसअघि पनि सरकारी कर्मचारीलाई काज बिदाको सम्बन्धमा मस्यौदा तयार गरी अर्थ मन्त्रालय पठाएको थियो। तर, आर्थिक भार पर्ने भन्दै अर्थबाट अस्वीकृत भएको स्रोतले बतायो। पर्यटन प्रवर्द्धनका लागि प्रशिक्षित जनशक्ति, विदेशी नियोगमा पर्यटन क्षेत्रको सम्पर्क व्यक्ति, पर्यटनस्थल तथा मार्गहरूमा शौचालयको व्यवस्था, इनबाउन्ड टुरिष्ट भिजिटर्स मेडिकल इन्स्योरेन्स निर्देशिक स्वीकृत गरी कार्यान्वयन गरिने बताइएको छ। नेपालमा यूएन डब्लूटीओ एसिया प्यासिफिक क्षेत्रको उच्चस्तरीय टुरिजम समिट आयोजना गरिनेलगायतका कार्ययोजना समावेश भएको छ। नेपालको पर्यटन क्षेत्रको पुनरुत्थान, विकास र प्रवर्द्धन गर्न तत्कालीन, मध्यकालीन र दीर्घकालीन योजनाहरू अघि सारिएको पर्यटनमन्त्री जीवनराम श्रेष्ठले बताए। गत असार १३ गते पर्यटनमन्त्रीको जिम्मेवारी सम्हालेका मन्त्री श्रेष्ठले पहिलो निर्णय नै उक्त कार्ययोजना तयारका लागि निर्देशन दिएको बताए। मन्त्रालयका निमित्त सचिव बुद्धिसागर लामिछानेले पनि ७३ बुँदे कार्ययोजना सबैसँगको छलफलपछि ल्याएको बताए।"
प्रदेश र संघको निर्वाचनमा विचार र मुद्दा मिल्नेसँग सहकार्य गर्नुपर्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले विचार र मुद्दा मिल्नेहरुसँग सहकार्य गरेर गठबन्धनलाई बलियो बनाउने बताएका छन्। नेकपाका संस्थापक नरबहादुर कर्माचार्यको नवौँ स्मृति दिवसको अवसरमा सोमबार पेरिसडाँडामा आयोजित कार्यक्रममा विचार मिल्नेहरुको बीच सहकार्य गर्नुपर्ने धारणा राखेका हुन्। उनले प्रदेश र संघको निर्वाचनमा भएकाले उनीहरुसँग सहकार्य हुने धारणा राखे। गठबन्धनभित्र पनि सबैलाई न्याय होस्, तालमेल होस् भनेर कोसिस भइरहेको छ। प्रचण्डले वर्तमान निर्वाचन प्रणालीले गणतन्त्र नै खतरामा पर्ने टिप्पणी गरे। श्रमजीवि जनताले निर्वाचन जितेर आउने भनेको सपना जस्तो देखिएकाले दलाल पूँजीपतिहरु आउने खतरा दिनप्रतिदिन बढिरहेको उनको भनाई छ। उनले गाउँपालिकाको अध्यक्षमा चुनाव जित्नका लागि १० करोडसम्म खर्च गरेर जितेर आएकाले प्रदेश र संघको निर्वाचन जित्न करोड, अरबौं खर्च हुने बताए। मन्त्री हुन सांसद हुनुपर्ने भएकाले सांसद हुँदा खर्च गर्ने, मन्त्री र प्रधानमन्त्री हुन पनि करोडौं खर्च गर्नुपर्ने बताउँदै प्रचण्डले मन्त्री भएपछि लगानी उठाउने गरेकाले भ्रष्टाचार संस्थागत भएकोसमेत बताए। उनले अहिले निर्वाचन प्रणाली खतरामा पर्यो भनेर आन्दोलन नगरे यो निर्वाचन प्रणालीले देशलाई कहाँ लैजान्छ भन्न नसकिने समेत बताए। उनले अहिले निर्वाचन प्रणाली खतरामा पर्यो भनेर आन्दोलन नगरे यो निर्वाचन प्रणालीले देशलाई कहाँ लैजान्छ भन्न नसकिने समेत बताए। प्रचण्डले यस विषयमा राजनीतिक दलभित्र पनि छलफल गर्नु आवश्यक रहेको स्पष्ट पारे।"
पाल्पामा बस दुर्घटना : मृत्यु भएका ६ जनाको शव पहिचान,"पाल्पा : पाल्पामा आइतबार भएको बस दुर्घटनामा मृत्यु हुने सबैको शव पहिचान भएको छ। बाग्लुङको बुर्तिवाङबाट रुपन्देहीको बुटवललाई छुटेको लु १ ख ५९५२ नम्बरको बस पाल्पाको रिव्दीकोट गाउँपालिका२ लघुवामा आइतबार अपरान्ह साढे ४ बजे दुर्घटना हुँदा ६ जनाको घटनास्थलमा मृत्यु भएको थियो। दुर्घटनामा गुल्मी चन्द्रकोट गाउँपालिका वडा नं  ८ का १५ वर्षीय प्रवेश काफ्ले, गुल्मी मुसिकोट नगरपालिका वडा नं ७ का ४० वर्षीय लालबहादुर राना कुमाल, रुपन्देही देवदह नगरपालिका वडा नं ७ की ८७ वर्षिया डिलसरी कामी, कपिलवस्तु बाणगंगा नगरपालिका वडा नं २ का ४५ वर्षीय यज्ञ बहादुर सोमै, नवलपरासी बर्दघाट नगरपालिका वडा नं ५ की २४ वर्षीया पूर्णिमा कामी र बाग्लुङ बडिगार्ड गाउँपालिका वडा नं १० की ५५ वर्षीया यमकली थापाको मृत्यु भएको जिल्ला प्रहरी कार्यालय पाल्पाका डीएसपी एवं सूचना अधिकारी विरेन्द्र थापाले जानकारी दिए। दुर्घटनामा परी घाइते भई तानसेनको मिसन अस्पतालमा उपचारत १६ जनामध्ये ८ जनाको डिस्चार्ज भएका छन् भने अब ८ जनाको उपचार भइरहेको छ। घाइतेमध्ये अस्पतालमा उपचारत म्याग्दी रुमा गाउँपालिका वडा नं ४ की ३९ वर्षीया सुमित्रा रोका, रुपन्देही देवदह नगरपालिका वडा नं ७ का खड्कबहादुर विकको अवस्था गम्भीर रहेको प्रहरीले जनाएको छ। बस सडकको डिल भाँसिएर दुर्घटना भएको हो।"
"धान रोप्न हिँडेका ३ किशोरीको शव रूखमा, घटना शंकास्पद","झापा : कचनकवल५ दल्ले गाउँ झापाकी १७ वर्षीया कल्पना कुमारी गणेश नजिकैको चिया बगानमा काम गर्थिन्। घरको आर्थिक अवस्था कमजोर थियो। परिवारको गुजरा चलाउन बुबालाई मदत गर्थिन्। शनिबारको दिन बगानमा काम गर्न जानुपर्दैन, बिदा हुन्छ। खाना खाएर दिउँसो १२ बजे छिमेकी साथी १६ वर्षीया करिना र १७ वर्षीया अञ्जलीसँग निस्किइन्। तीनै जना मिल्ने साथी हुन्। सँगै चिया बगानमा काम गर्थे। साथीकोमा धान रोप्न जाने भनेर शनिबार घरबाट निस्किएकी कल्पना रातिसम्म घरमा फर्किनन्। बुबा वीरबल गणेश भन्छन्, घरमा दिदीलाई धानरोप्न जान्छु भनेर छोरी निस्किएकी रहिछ। तर, फर्केर आइन्। शनिबार घरबाट हिँडेका तीनै जना चिया बगान बीचमा रहेको बयरको एउटै रूखमा झुन्डिएको अवस्थामा मृत भेटिए। आफैंले दैनिक काम गर्ने बगानमा उनीहरूको मृत शरीर भेटियो। जिल्ला प्रहरी कार्यालय झापाका प्रहरीका प्रवक्ता प्रहरी नायव उपरीक्षक (डीएसपी) वसन्त पाठक प्रहरी भन्छ, घटना शंकास्पद छ। दल्ले गाउँ शोकमा डुबेको छ। शनिबारबाटै हराएका उनीहरूको शव आइतबार बिहान साढे ७ बजे चिया बगानमा काम गर्न गएका मजदुरहरूले भेटेका थिए। तीनै जना झुन्डिएको अवस्थामा देखेपछि आपूहरूलाई खबर गरेको कल्पनाका बुबा वीरबल बताउँछन्। म भारतको ठाकुरगन्ज गएको थिए। बेलुका ६ बजे घर फर्के, उनले भने, घरमा आएर छोरी खोज्दा अर्की छोरीले बहिनी आएकै छैन भनिन्। छोरी राति घर नफर्किएपछि कल्पनाका बुबा वीरबल खोज्नलाई पञ्चमको घर नै पुगेका थिए। पञ्चमले पनि बिहान १० बजे घरबाट निस्किएकी छोरी अझै आइपुगेकी छैन भन्ने जवाफ दिनुभयो। कहाँ गई, मलाई पनि थाहा भएन भन्नुभयो, उनले घटना सुनाए। घरभित्र चार्जमा राखेको दिदीको फोन लिएर कल्पना गएकी रहिछन्। कल गर्दा रातभर रिङ जान्थ्यो। तर फोन उठेन, दिदी पुष्पाले भनिन्। दल्लेगाउँ नजिकैको सुनकोसी चिया बगानसँगै बगेको झिङ खोलाको किनारमा रहेको बयरको एउटै रूखमा तीन जनाको शव भेटिएको थियो। मृत्यु हुनेमा कचनकवल५ निवासी पञ्चम गणेशकी १६ वर्षीया छोरी करिना, पुवालु गणेशकी १७ वर्षीया छोरी अञ्जली र वीरबल गणेशकी १७ वर्षीया छोरी कल्पना कुमारी हुन्। अञ्जली र कल्पना एउटै हाँगामा र करिना अर्को हाँगामा झुन्डिएको अवस्थामा फेला परेका थिए। करिनाले नयाँ प्लास्टिकको डोरी, अञ्जलीले बाख्रा बाँध्ने किल्लासहितको प्लास्टिकको डोरी र कल्पनाले आधा प्लास्टिकको डोरी र गम्छा प्रयोग गरेको पाइएको छ। करिनाको खुट्टा पानीमा डुबेको थियो भने अञ्जली र कल्पनाको खुट्टा पानीमाथि थियो। घटनास्थलको प्रकृति हेर्दा घटना शंकास्पद देखिएको प्रत्यक्षदर्शी बताउँछन्। सामूहिक आत्महत्या गरेजस्तो देखिए पनि घटनालाई प्रहरीले शंकास्पद भनेको छ। खोला किनारको बयरको रूख, रूखमुनि मान्छे डुबाउने १० फिट गहिरो पानी, तीन जनाले झुन्डिनलाई एउटै रूखको हाँगा प्रयोग गर्नु तथा एकैपटक रूखमा झुन्डिने सोच बनाउनुलाई शंकास्पद मानिएको स्थानीय पनि बताउँछन्। प्रहरी पनि घटना सामूहिक आत्महत्या वा हत्या हो भन्ने निष्कर्षमा अझै पुगेको छैन। प्रारम्भिक अनुसन्धानले आत्महत्याजस्तो देखिएको डीएसपी पाठकको भनाइ छ। घटनास्थलमा त्यस्तो कुनै शंकास्पद वस्तु फेला परेको छैन, उनले भने, मृतकहरूले लगाएको लुगा खोलेर हेर्दा कसैको शरीरमा त्यस्तो कुनै चोटपटक देखिएन। शवलाई पोस्टमार्टमका लागि बीपी कोइराला स्वास्थ्य विज्ञान प्रतिष्ठान, धरान पठाएको बताउँदै उनले भने, चिकित्सकले दिने पोस्टमार्टमको रिपोर्ट र मृतक करिना र कल्पनासँग फेला परेको दुईवटा मोबाइल फोन नै घटनाको ठोस प्रमाण हो। दुईवटै फोन लक रहेकाले फोरेन्सिक टेस्टका लागि काठमाडौं पठाइने उनले बताए। तीनै जनाले एकै पटक एउटै ठाउँमा कसरी सामूहिक आत्महत्या गर्न सक्छन्, त्यो पनि रहस्यमय छ, उनले थपे। उनीहरू लामो समयदेखि सुनकोसी चिया बगानमा काम गर्थे। लक्ष्मीप्रसाद देवकोटा माविमा कक्षा ७ पढ्दापढ््दै विद्यालय छाडेकी कल्पनासँग आफ्नो फोन छैन। घरकी कान्छी छोरीसमेत रहेकी उनी बेलाबेला दिदीको फोन चलाउँथिन्। घरमा कसैसँग झैझगडा र कुनै केटा साथीसँग नजिक नरहेको परिवारको भनाइ छ। कल्पना र अञ्जलीभन्दा करिना अलि चलाख थिइन्। घरकी जेठी छोरीसमेत रहेकी करिनाले पनि लक्ष्मीप्रसाद देवकोटा माविमा कक्षा ७ पढ्दापढ्दै विद्यालय छाडिन्। घरको आर्थिक अवस्था कमजोर भएकोले बुबालाई सघाउन उनले चिया बगानमा काम सुरु गरिन्। करिनासँग आफ्नै फोन थियो। बहिनी करिना लामो समय फोनमा कुराकानी गर्थिन, दाजु राजन गणेशले भने, करिनाको कुनै केटोसँग प्रेम थियोजस्तो लाग्छ, उनले भने, कुन केटासँग प्रेम थियो, त्यो हामीलाई थाह भएन। बहिनीसहित अन्य दुई जना पनि सँगै झुन्डिएको अवस्थामा भेटिनु सम्झिँदा पनि विश्वास लाग्दैन। घटना शंकास्पद देखिन्छ, उनले भने। गाउँमा चार महिनाअघि विवाहित महिलाले पनि झुन्डिएर आत्महत्या गरेकी थिइन्। त्यो घटना सुन्दै करिना भयभीत हुन्थिन्, यति हुँदाहुँदै करिना कसरी झुन्डिन सक्छिन्, छिमेकी जयकुमार गणेशले थपे। कचनकवल५ पाठमारी घर भएकी अञ्जली फुपू वैशाखी गणेशको घरमा बस्दै आएकी थिइन्। फुपूको घरनजिकै चिया बगान रहेकाले त्यहाँ बसेर उनलाई काम गर्न सहज भएको थियो। त्यही भएर अञ्जली आफ्नो घर छाडेर फुपूकोमा आएर बसिन्। उनको पनि परिवारको आर्थिक अवस्था कमजोर भएकोले उनले पनि पढाइ छाडेर काम गर्न थालिन्। बुबा पुवालु भारतको सिक्किममा काम गर्छन्। छोरीको घटना सुनेपछि घरमा आएका छन्। अञ्जली मोबाइल बोक्दिनन्। घटनास्थलमा उनीसँग फोन फेला परेको थिएन। अञ्जली साथीहरूकै फोनबाटै कुराकानी गर्थिन्। तीन जना सामूहिक रूपमा झुन्डिएकाले गाउँ पूरै शोकमा डुबेको स्थानीय धीरजकुमार गणेशले बताए। घटना आत्महत्याभन्दा पनि हत्याजस्तो देखिएको उनको भनाइ छ। घटनास्थलमा धेरै मान्छे हिँड््डुल गरेको खुट्टाको छाप देखिन्छ, उनले भने, त्यहाँ तीन जना मात्रै होइन, अरू मान्छे पनि गएका हुनसक्छ। रूखको तल पानीको गहिरो दह छ। यदि आत्महत्या नै भए पनि तीनै जनाको एउटै विचार कसरी आउँछन् होला ? चढ्नै नसक्ने रूखमा तिनीहरू कसरी चढे होलान् ? अनेक शंका गाउँवासीको मनमा उब्जिएको छ, उनले थपे।"
तस्करी गरेर भारत लैजाँदै गरेको मदिरा बरामद,"विराटनगर : तस्करी गरेर नेपालबाट भारततिर लैजाँदै गरेको मदिरा मोरङ प्रहरीले बरामद गरेको छ । रातको समयमा ट्याक्टरमा लोड गरेर सिमावर्ती नाकाहुँदै भारतको जोगवनीतिर लैजाँदै गरेको मदिरा मोरङको जहदा गाउँपालिका१ बाट आइतबार राति १० बजेतिर प्रहरीले नियन्त्रणमा लिएको हो । अवैध मदिरा ओसारपसारमा प्रयोग गरिएको को १ त ५९१३ नम्बरको ट्याक्टरलाई पनि नियन्त्रणमा लिइएको मोरङ प्रहरीका डीएसपी राजन कार्कीले जानकारी दिए । प्रहरीलाई देख्नासाथ ट्याक्टर छाडेर चालक भने फरार भएको कार्कीले बताए । चालकको खोजी भइरहेको उनको भनाइ छ । उनका अनुसार दिलवाले ब्राण्डको एक सय ५० कार्टुन अवैध मदिरा बरामद गरिएको छ । बरामद मदिरा एक लाख ३५ हजार मूल्य बराबरको रहेको कार्कीले बताए । मदिरा आवश्यक कारबाहीका लागि विराटनगर भन्सार कार्यालयमा बुझाइने जानकारी उनले दिए । भारतको बिहारमा मदिराको ओसारपसार, बिक्री र सेवनलाई पूर्ण रूपमा प्रतिबन्ध लगाइएको छ । तर विभिन्न नाकाको प्रयोग गर्दै नेपालबाट तस्करी गरेर भारत लैजाने गरिएको छ । दुई देशीय सुरक्षा बैठकमा भारतीय सुरक्षाकर्मीले मदिराको अवैध ओसारपसार रोकिदिन नेपाली सुरक्षाकर्मीलाई आग्रह गर्ने गरेका छन् । भारतबाट नेपालतिर हुने लागुऔषधको ओसारपसार नियन्त्रणमा सहयोग गर्न नेपाल प्रहरीले आग्रह गर्दा भारतीय प्रहरीले मदिराको मुद्दा उठाउने गरेको छ । मोरङ प्रहरी प्रमुख एसपी शान्तिराज कोइरालाले नेपालबाट भारततिर भइरहेको मदिराको तस्करी नियन्त्रणका लागि प्रहरी सक्रियता बढाइएको जानकारी दिए । 'नेपालभारत सीमा क्षेत्रमा खटिएका सुरक्षाकर्मीलाई छलेर मदिरा भारत कटाउने गरिएको पाइयो,' कोइरालाले भने, 'नियन्त्रणका लागि विशेष टोली परिचालन गरेर कडाइ गर्न थालिएको छ ।'"
एनआरएनको लगानी सकस होइन सहज,"नेपाली विश्वका लगभग सबै देश पुगेका छन्। एकातिर संसारका अधिकांश देशमा नेपाली पुगेर नेपाल चिनाएका छन्। अर्कोतिर स्वदेश छोडेर धेरै टाढा पुगेपछि उनीहरूमा स्वतः राष्ट्रप्रेम बढ्छ, त्यसैले नेपालको विकासका लागि केही गरुँ भन्ने भाव पलाउँछ। त्यसैले पनि विभिन्न कारणले देश छोड्न बाध्य भएका नेपालीहरू नेपालसँग जोडिन चाहेका हुन्छन्। राष्ट्र निर्माणमा योगदान दिन चाहेका हुन्छन्। चाहना र आवश्यकता हुँदैमा फेरि त्यो पूरा हुन्छ भन्ने हुँदैन। यसका लागि सही वातावरण हुनुपर्छ। विदेशिएका नेपालीले स्वदेशको विकास गर्छु भने पनि सरकारले त्यो वातावरण नबनाइदिँदा परिस्थिति असहज भएको छ। एक पटकका लागि नेपाली सधैंका नेपाली अभियानका साथ साथ संसारभर छरिएका नेपाली एक सूत्रमा बाँधिएका छन्। ८४ भन्दा बढी देशमा गैरआवासीय नेपाली संघको सञ्जाल विस्तार भएको छ। व्यक्तिगतरूपमा गैरआवासीयहरूले नेपालमा राम्रै लगानी गरेका छन्। उल्लेखनीय परोपकारी काम पनि गरेका छन्। भूकम्प, कोरोनालगायत राष्ट्रिय विपत्तिका बेला सहयोगीका हातहरू अघि सारेर नेपालीको मन जित्न सफल भएका पनि छन्। तर, विगत तीन वर्षदेखि संगठितरूपमा नेपालमा लगानी भित्र्याउन प्रयास गरेको पाइन्छ। तर पनि सफल हुन सकेका छैनन्। १० अर्बको एनआरएनए डेपलपमेन्ट फन्ड कम्पनी पनि स्थापना भएको छ। नेपालको पूर्वाधार विकासमा योगदान गर्न फन्ड स्थापना गरिएको थियो। यद्यपि, सरकारले सहजीकरण गर्न नसक्दा गैरआवासीयहरूले लगानी गर्न सकेका छैनन्। हालसम्म ८० करोड मात्रै जम्मा भएको छ। रेमिट्यान्सबाहेक अन्य लगानीमा सरकारको चासो नहुँदा गैरआवासीयहरू आजित भइसकेका छन्। विदेशमा बस्ने नेपालीलाई पनि नेपालीसरह मान्यता दिनुपर्ने उनीहरूको माग छ। तर, सरकारले उनीहरूलाई विदेशी नागरिकसरह लगानीको सीमा तोकेका कारण लगानी ल्याउन सकेका छैनन्। सरकारले गैरआवासीयलाई लक्षित गरी पाँच करोडको सीमालाई दुई करोडमा झारेको छ। यस्तो प्रावधानले पनि लगानी आउनेमा सुनिश्चित हुन सकिँदैन। विदेशमा बस्ने नेपालीलाई नेपालीसरह नै मान्यता दिएर लगानी गर्ने वातावरण बनाउन सरकारले ध्यान सोहीअनुसार कानुनी प्रावधान मिलाउनु पर्छ। सीमा नै नरहने व्यवस्था गर्न सके झनै राम्रो हुनेछ। यसतर्फ सरकारले ध्यान दिनैपर्छ। रेमिट्यान्ससमेत सदुपयोग हुन नसकिरहेको वर्तमान अवस्थामा फन्डमार्फत वैदेशिक रोजगारीमा रहेका नेपालीको पैसा उत्पादनशील क्षेत्रमा लगाउन सकिने आधार खडा हुने सम्भावना देखिन्न। राष्ट्रिय पुँजीले मात्र देशको सम्पूर्ण भौतिक पूर्वाधार विकास हुन सक्दैन। विदेशी लगानी पनि ल्याउनुपर्ने बाध्यता छ। गैरआवासीयले गन्तव्य देशमा सस्तो ब्याजमा बैंकमा रकम जम्मा गरिरहेका छन्। त्यस्तो पैसा नेपालमा ल्याएर लगानी गर्न सके देशमा रोजगारी बढ्नुका साथै व्यापारघाटा कम हुने अपेक्षा गर्न सकिन्छ। तरलता अभावका कारण विदेशी मुद्रा सञ्चिति पनि घट्दै गइरहेको छ। यस्तो अवस्थामा गैरआवासीयहरूले नेपाली बैंकमा डलर सञ्चिती गर्ने अवस्था हुनु सबैका लागि खुसीकै कुरो हो। त्यस्तो व्यवस्था मिलाउन सरकारसँग उनीहरूले त अनुरोध नै गरेका छन्। तर, सरकारले प्रक्रिया सहज बनाउन सकिरहेको छैन। त्यसैले पनि डलर नेपालका बैंकहरूको खातामा जम्मा हुन सकस छ। ८० लाखभन्दा बढी नेपाली विदेशमा छन्। तर, उनीहरूलाई सरकारले वेवास्ता गर्दै आएको छ। गैरआवासीयबाट लगानीका साथै ज्ञान, सीप, क्षमता र अनुभव नेपालमा ल्याउन सहज वातावरण बनाउन नसक्नु नेपालकै लागि बिडम्वना हो। नेपालको कानुनी झन्झटका कारण विदेशी लगानी पनि प्रतिवद्धताअनुसार आउन सकिरहेको छैन। सरकारले कानुनी तथा प्रक्रिया सुधार गर्न कन्जुस्याइँ गरिरहेको देखिन्छ। एकल विन्दु सेवा केन्द्र प्रभावकारीरूपमा सञ्चालन हुन सकेको छैन। रेमिट्यान्समै सरकार निर्भर छ। श्रमिकको क्षमता विकास गर्न, उनीहरूलाई दक्ष बनाउन सरकारले ध्यान दिएको देखिँदैन। विदेशबाट फर्केर आएका व्यक्ति स्वदेशमा अवसर नपाएर फेरि वैदेशिक रोजगारीमा जानुपर्ने वाध्यता हटेको छैन। सरकारले यस्ता युवालाई स्वदेशमै रोजगारी दिने योजना पनि ल्याउनुपर्छ। विदेशमा बस्ने नेपालीको सामाजिक सुरक्षाका विषयमा सरकारले प्राथमिकता दिनैपर्छ। रेमिट्यान्स सदुपयोग गर्न आकर्षक प्याकेज ल्याउनुका साथै लगानीका अवसर सिर्जना गर्न सरकारको तत्काल ध्यान जानुपर्छ। नागरिकता विधेयक पारित भएसँगै विदेशमा बस्ने नेपाली उत्साहित भएका छन्। उनीहरूको उत्साहलाई क्यासमा बदल्न पनि सरकारले लगानीका वातावरण सहज गर्नुपर्छ। साथै डलरमा खाता खोल्न लचिलो व्यवस्था ल्याउन ढिलाइ गर्न हुन्न। दोस्रो पुस्तालाई समेत नेपालसँग जोडेर नेपालप्रतिको दायित्व अझ बढाउन सरकारले ध्यान दिनुको विकल्प अब छैन। वर्षौैंदेखि गैरआवासीयहरूले उठाएको माग सम्बोधन भएकाले अब राष्ट्र निर्माणमा विशेष कदम चाल्न कसैले कुनै सम्झौता गर्नु हुँदैन।"
कैदीबन्दीलाई विवाह र प्रजनन अधिकार,"काठमाडौं : प्रतिनिधिसभाबाट कारागार विधेयक पारित भएको छ। प्रतिनिधिसभाको आइतबारको बैठकमा कारागारसम्बन्धी कानुनलाई संशोधन र एकीकरण गर्न बनेको विधेयक २०७८ सर्वसम्मतिले पारित भएको हो। जसमा कारागारमा बन्दीका रूपमा रहेका वैध दम्पतीले प्रजनन अधिकार पाउने भएका छन्। दम्पत्तीलाई संरक्षण गर्ने प्रयोजनका लागि तोकिएबमोजिम भेटघाट गर्ने अनुमति दिनुपर्नेछ। प्रजनन अधिकार संरक्षणसम्बन्धी अन्य व्यवस्था तोकिएबमोजिम हुनेछ, पारित विधेयकको दफा २३ मा उल्लेख छ।पारित विधेयकको दफा २८ मा कैदीबन्दीको विवाह दर्तासम्बन्धी व्यवस्था छ। जसमा, एउटै कारागारमा रहेका पुरुष र महिला बन्दी वा कारागारमा रहेको बन्दीसँग सर्वसाधारण पुरुष वा महिलाले विवाह गर्न चाहेमा विवाह दर्ताका लागि कारागार प्रशासक समक्ष निवेदन दिनुपर्नेछ। प्रचलित कानुनबमोजिम कैदीबन्दीको विवाह दर्ता हुन सक्ने भनी सम्बन्धित निकायले कारागार कार्यालयलाई लेखी पठाएमा कारागार प्रशासकले विवाह दर्ता गर्ने दिन सम्बन्धित बन्दीलाई सुरक्षाकर्मी साथ लगाई विवाह दर्ता गर्न जाने अनुमति दिनुपर्ने प्रावधानसमेत विधेयकमा समेटिएको छ। यसैगरी, विधेयकमा कारागार प्रशासकले गर्भवती वा सुत्केरी बन्दीलाई बसोबास, खानपान र स्वास्थ्य परीक्षणको सम्बन्धमा विशेष व्यवस्था राखिएको छ। उपचारका लागि गर्भवती बन्दी कारागार बाहिर बस्न चाहे सुत्केरी भएको ६० दिन पूरा भएको भोलिपल्ट कारागार फर्किन पाउनेगरी कारागार प्रशासनले अनुमति दिनुपर्ने प्रस्ताव पनि विधेयकमा छ। विधेयकमा खुला कारागारमा रहेका कैदीलाई नेपाल सरकार, प्रदेश सरकार मातहत सञ्चालित विकास आयोजना वा कार्यक्रममा काम गर्न लगाउन सकिने, स्वयंसेवकका रूपमा काम लगाउन सकिनेलगायतका प्रावधान समेटिएका छन्। कैदीबन्दीलाई काम लगाउने र काम लगाउँदा सरकारले तोकेको न्यूनतम तलब दिनुपर्नेलगायतका व्यवस्था समेटिएको छ। यसैगरी पारित विधेयकमा खुला कारागारको अवधारणा लागू गर्ने प्रावधान समेटेको छ। खुला कारागार भन्नाले कैदीले तोकिएको समयमा आफूलाई राखिएको ठाउँभन्दा बाहिरसमेत गई कुनै काम गर्न पाउने गरी नेपाल सरकारले तोकेको ठाउँ सम्झनुपर्छ भनेर परिभाषामा समेटिएको छ। कैद अवधिको दुईतिहाई अवधि भुक्तान गरिसकेको र राम्रो आचरण भएको कैदीलाई कारागार प्रशासकले खुला कारागारमा राख्न सकिने व्यवस्था छ। विधेयकमा संघीय सरकार र प्रदेश सरकार मातहत रहने गरी दुई किसिमको कारागारको व्यवस्था छ। विधेयकको दफा ५ मा कारागारको स्थापनासम्बन्धी व्यवस्था छ। जहाँ नेपाल सरकारले आवश्यकताअनुसार कारागारको स्थापना गर्न सक्ने भनिएको छ। प्रतिनिधिसभाबाट पारित यस विधेयक राष्ट्रियसभाले पनि पारित राष्ट्रपतिले प्रमाणीकरण गरेपछि ऐनका रूपमा लागू हुनेछ।"
बजेटको स्वामित्व लिन किन हच्किए उच्च अधिकारी ?,"काठमाडौं : यसपालि बजेट बनाउँदा करका दर निर्धारणमा राजस्व व्यवस्थापन महाशाखा प्रमुख भूपाल बरालको हस्ताक्षर खाली छ। संसदीय विशेष समितिले बयानका क्रममा सहसचिव बरालसँग यसबारे जिज्ञासा राखेको थियो। समितिका एक सदस्यका अनुसार, उनले प्रस्टै भने, राजस्व र कर निर्धारणमा मलाई सहभागी गराइएन। त्यसकारण हस्ताक्षर नगरेको हुँ। बरालले मात्र होइन, राजस्व सचिव कृष्णहरि पुष्करले पनि त्यसमा हस्ताक्षर गरेका छैनन्। समितिसामु उनको बयान पनि उस्तैउस्तै थियो। उनले बजेटमा हस्ताक्षर नगरेको बयानमा स्वयं जानकारी दिए। तर, समितिले खासै चासो दिएन। स्रोत भन्छ, थप जिज्ञासासम्म राखेन। राजस्व प्राप्त हुने करभन्सार दर निर्धारणमा राजस्व सचिव र राजस्व व्यवस्थापन महाशाखा प्रमुखको मुख्य भूमिका हुन्छ। तर, उनीहरूले नै यसमा हस्ताक्षर किन गरेनन् ? सहभागी गराइएन भन्नुको अर्थ के हो ? उसो भए कसले बनायो त बजेट ? कोको सहभागी भए ? पूर्वनासु रघुनाथ घिमिरे भन्थे वा लेखेर दिन्थे, अर्थका कर्मचारी टाइप गर्दै मिलाउँथे। मिलाउनेमा मुख्य रूपमा उपसचिव (भन्सार विभागका निर्देशक) मनिराम पौडेल परिचालित थिए। त्यसमा उपसचिवहरू गोपाल खत्री, शरद निरौलालगायतले सहजीकरण गरेका थिए। त्यहाँ सहभागी एक अधिकारीका अनुसार उच्च अधिकारीहरूले अर्थ सचिव मधु मरासिनीको बैठक कक्षमा बसेर ती दृश्य अवलोकन गरेका थिए। तत्कालीन अर्थमन्त्री जनार्दन शर्माले अनधिकृत व्यक्तिलाई राति पहुँच दिई बजेटमा करका दर परिवर्तन गरेको विषयमाथि संसदीय विशेष समितिले छानबिन गरिरहेको छ। बजेट निर्माणका क्रममा जेठ १४ गते मध्यरातिपछि अर्थकै पूर्वनायव सुब्बा रघुनाथ घिमिरे र सीए साप भनिएका अर्का व्यक्ति त्यहाँ लगिएका थिए। तिनकै चाहनाअनुसार बजेटमा राजस्व, कर र भन्सारका दर निर्धारण गरिएको थियो। यसबारे अन्नपूर्ण पोस्ट्ले जेठ ३० मा समाचार प्रकाशन गरेको थियो। उक्त घटनाको सर्वत्र विरोध भएपछि असार २२ गते संसदीय समिति बनाइएको हो। त्यससँगै तत्कालीन अर्थमन्त्री शर्माले राजीनामा दिएका थिए। समितिसँगको बयानमा मन्त्रालयका कर्मचारीले बाहिरिया व्यक्तिको प्रवेशलाई प्रत्यक्षतः स्वीकारेका छैनन्। तर, उच्च अधिकारीहरूको बयानले बजेट आफूले नबनाएको छर्लंग देखिन्छ। फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। प्रतिस्थापन विधेयक तयारीका क्रममा २०७८ भदौ २४ गते मध्यरातिपछि अर्थ मन्त्रालयमा आएका पूर्वनासु रघुनाथ घिमिरेले बाहिर तयार (केरमेट) गरी ल्याएको भन्सार दर लेखिएको कागज। बजेट बनाउन बसेका अर्थका उच्च अधिकारीलाई उनले उक्त कागज थमाएर मिलाउन दबाब दिएका थिए। कागजको पुछारमा नेपाली र अंग्रेजी भाषामा त्यहाँका अधिकारीले लेखेको टिप्पणी। उनै घिमिरे उसरी नै गत जेठ १४ गते राति पनि बजेट हेरफेर गर्न परिचालित थिए। बजेट लेखनमा राजस्व व्यवस्थापन महाशाखा प्रमुख बरालसहित बजेट तथा कार्यक्रम महाशाखा प्रमुख चक्रबहादुर बुढा, आर्थिक नीति तथा विश्लेषण महाशाखा प्रमुख महेश आचार्य, वित्तीय संघीयता समन्वय महाशाखाका प्रमुख बाबुराम सुवेदी र अन्तर्राष्ट्रिय आर्थिक समन्वय महाशाखाका प्रमुख ईश्वरीप्रसाद अर्यालको समिति बनेको थियो। तर, अन्तिम घडी बराललाई किनारा लगाइएको स्रोतले जानकारी दियो। सीसीटीभी फुटेज कसरी मेटियो ? अर्थ मन्त्रालय सम्पूर्ण सार्वजनिक निकायलाई आर्थिक जोहो गर्ने मूल अड्डा हो। गृह मन्त्रालयको निर्देशिकाअनुसार ३ महिनासम्म सीसीटीभी फुटेज सुरक्षित राख्नैपर्छ। तर, अर्थले १३ दिनभन्दा बढी रहने क्षमताको सीसीटीभी आफूसँग नरहेको जनाएको छ। अरूलाई पैसा उपलब्ध गराउने अर्थकै १३ दिन मात्रै रहन्छ भने अरूको कति दिन रहला ? अर्थका एक उच्च कर्मचारी भन्छन्, उसो भए सरकारको यो निर्देशिकाको के काम ? तर, त्यस्तो होइन। अर्थसँग कुनै दिन हटाउनै नपर्ने (अनलिमिटेड) क्षमताको सीसीटीभी छ। मेटियो भनेर मेटाइएको हो। समितिले माग्दा अर्थले असार १५ यताको मात्र फुटेज दिएको थियो। त्यसअघिको रिट्राइभ गर्न सक्ने राष्ट्रियअन्तर्राष्ट्रिय विज्ञका प्रस्ताव अस्वीकार गर्दै संसदीय समितिले प्रहरीको विधि विज्ञान प्रयोगशालामा पठाएको छ। क्षमता थाहा छैन भन्नु अक्षम्य फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। फौजदारी कानुनको सिद्धान्तविपरीत अर्थमन्त्री जनार्दन शर्माले सीसीटीभी फुटेजको क्षमताबारे अनविज्ञता जनाएका छन्। आफूले दायित्व वहन गर्नुपर्ने विषयमा अनविज्ञता व्यक्त गरी अकर्मण्यता देखाएको कानुनका जानकारहरू बताउँछन्। सीसीटीभी जडान तथा सञ्चालनसम्बन्धी कार्यविधि, २०७२ अनुसार तीन महिनासम्म सीसीटीभी फुटेज सुरक्षित राख्नुपर्छ। कार्यविधिविपरीत सीसीटीभी क्यामरा जडान वा सञ्चालन भए गरेको पाइएमा विद्युतीय (इलेक्ट्रोनिक) कारोबार ऐन,२०६३ बमोजिम कारबाही हुने व्यवस्था छ। कानुनकै अवज्ञा गरेका अर्थमन्त्री शर्मा र अर्थ मन्त्रालयका जिम्मेवार अधिकारीहरू विधि र प्रक्रियाप्रति उत्तरदायी नभएको उनीहरूको टिप्पणी छ। संसदीय छानबिन विशेष समितिसमक्ष बिहीबार बयान दिँदै अर्थ मन्त्री शर्माले प्राविधिक विषयमा आफूलाई केही थाहा नहुने बताएका थिए। सीसीटीभी फुटेजको स्टोरेज के छ, कति दिनमा डिलिट हुन्छ भन्ने बारेमा मलाई थाहा हुने कुरा भएन, मन्त्री शर्माको बयान उदृत गर्दै समितिका एक सदस्यले भने। पूर्वमहान्यायाधिवक्ता रमेश बडालले कानुनतः तीन महिनाको सीसीटीभी फुटेज उपलब्ध गराउने जिम्मेवारी अर्थ मन्त्रालय र तत्कालीन अर्थमन्त्री शर्माको भएको बताए। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन, पूर्वमहान्यायाधिवक्ता बडालले भने, अर्थ मन्त्रालय वा अर्थ मन्त्रीले पेस नगरेको अवस्थामा उनीहरूविरुद्ध नै प्रमाण लाग्ने हुन्छ। सर्वोच्च अदालतले समेत कानुनको अनभिज्ञता क्षम्य नहुने सिद्धान्त प्रतिपादन गरेको छ। कोही व्यक्तिले मान्छे मारेपछि मलाई त कानुन थाहा थिएन भनेर छुट पाउने कुरै हुँदैन, उनले भने, सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन। सर्वोच्च अदालतका पूर्वन्यायाधीश बलराम केसी यसबारे समितिले जडान गर्ने व्यक्ति र उत्पादक कम्पनीको नेपालस्थित एजेन्टसँग सोधपुछ गर्न सुझाव दिन्छन्। अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभीको फुटेज मेट्न सकिन्छ वा सकिँदैन भन्नेबारे पनि आपूर्तिकर्ता र प्राविधिकसँग सोधपुछ गर्नुपर्छ। यसबाट धेरै तथ्य खुल्छ, उनले भने। अर्थ मन्त्रालयले २०७० सालमा सीसीटीभी खरिद गरेको हो। अर्थ मन्त्रालय र अर्थमन्त्रीको भनाइ सुन्दा प्रणाली (सिस्टम) नै फेल भए झैं लागिरहेका एक पूर्वप्रधान न्यायाधीशले बताए। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ, ती प्रधानन्यायाधीशले भने, त्यसको जवाफदेहिता कसले लिने ? यसैबीच, समितिले जेठ १४ र १५ गतेका सिंहदरबारको प्रवेशद्वारको सीसीटीभी फुटेज आइतबार मागेको छ। समितिका सचिव सुरेन्द्र अर्यालले सिंहदरबारको पश्चिम र दक्षिण गेटको सीसीटीभी माग गरिएको बताए। प्रहरी प्रयोगशालाको छानबिन प्रतिवेदन आउन अझै समय लाग्ने देखिएपछि समितिले सिंहदरबारको दक्षिण र पूर्वी प्रवेशद्वारका सीसीटीभी फुटेज मगाइएको उनले बताए। मन्त्रीको पत्रकार सम्मेलन किन रोके कर्मचारीले ? बजेट निर्माणमा अनधिकृतको प्रवेशबारे अन्नपूर्ण पोस्ट्मा समाचार आएपछि उक्त कार्यको सर्वत्र विरोध भयो। अर्थमन्त्रीको राजीनामा संसद् र बाहिर माग्न थालियो। त्यस क्रममा तत्कालीन अर्थमन्त्री शर्माले सफाइ दिन भन्दै पत्रकार सम्मेलनको तयारी गरेका थिए। तर, अर्थसचिव मधुकुमार मरासिनी बिदामा बसे। अरू कर्मचारीको भागाभाग भयो । सचिव, सहसचिवले साक्षी बस्दैनौं भनेपछि पत्रकार सम्मेलन हुन सकेन। बाध्य भएर शर्माले राजीनामा दिनुपरेको थियो, अर्थका उच्च अधिकारी सुनाउँछन्। मन्त्रीको क्रियाकलापविरुद्ध उत्रिएका कर्मचारी दबाबका सामु यतिबेला भने समर्पण गर्न पुगेका छन्। फेरि फर्कने भय अर्थमन्त्री शर्माले राजीनामा दिए पनि प्रधामन्त्री शेरबहादुर देउवाले त्यो जिम्मेवारी आफैंले लिएका छन्। राजीनामाको दिन माओवादी नेता वर्षमान पुनले अर्थमन्त्री शर्मा निर्दोष सावित भई साविक पदमा फर्किने आशयको अभिव्यक्ति दिएका थिए। अन्तिम दिन कार्यालय छाडेर भागाभाग गरेका अर्थका कर्मचारीहरूमा एक फरक भय छ, पुनः शर्मा फर्कने। त्यही कारण बयानका कसैले निर्धक्क बोल्न सकेनन्, सम्बद्ध कर्मचारीहरू लाचारी व्यक्त गर्छन्। अर्कातिर तथ्य खोल्न चाहनेका लागि समितिले वातावरण नै नबनाइदिएको स्वयं कर्मचारीहरू बताउँछन्। समितिले तथ्य कुरा राख्ने वातावरण नै बनाएन, हामीले तथ्य कुरा गर्दा निसाना परिने भयो, त कसरी आफ्नो खुट्टा आफैं बन्चरो हाल्ने ? अर्थका एक अधिकारी भन्छन्, सहसचिवसँगै राखेर तल्लो तहका कर्मचारीको सामूहिक बयान लिइयो। जसले गर्दा उनीहरूले यथार्थ कुरामा बोल्न सकेनन्। पहिला सचिवबाट बयान लिँदै आउनुपर्ने तल्ला तहका कर्मचारीबाट सुरु गर्दा पनि समस्या भयो। त्यसमाथि तल्लो तहका कर्मचारीसँग सामूहिक बयान लिइयो। यथार्थ कुरा भन्ने स्थिति कसैलाई भएन। समिति छानबिनमा भन्दा पनि बयानको औपचारिकतामा अल्झियो। अनुसन्धानमा विज्ञ खोइ ? समितिका सदस्य अर्थसम्बन्धी कमै जानकार छन्। विज्ञहरू भन्छन्, उनीहरूले सुरुवातमा सम्बन्धित क्षेत्रमा विज्ञ राखेर छानबिन अगाडि बढाउनु पर्थ्यो। तर, न अर्थका जानकारलाई छानबिनमा लिइयो न सूचना प्रविधिसम्बन्धी जानकारलाई नै। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन। सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन ।  रमेश बडाल, पूर्वमहान्यायाधिवक्ता अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ। त्यसको जवाफदेहिता कसले लिने ?  बलराम केसी, पूर्वन्यायाधीश, सर्वोच्च अदालत बाहिरबाटै ल्याइएको थियो तयारी दर पूर्वनासु घिमिरेको प्रवेश यस बजेटमा मात्र होइन, २०७८ भदौ २५ मा ल्याइएको प्रतिस्थापन विधेयक तयारीका क्रममा पनि भएको थियो। त्यस क्रममा उनले दिएर करका दर हेरफेर गरेको कागजात मन्त्रालयका उच्च अधिकारीले अन्नपूर्ण पोस्ट्लाई उपलब्ध गराएका छन्। त्यो उनकै हस्ताक्षर पनि हुन सक्छ। बाहिरबाट कसैले लेखेर पठाएको पनि हुन सक्छ, ती अधिकारीले भने, न अर्थका अधिकारीको हो, न त हामीले चाहेकै हो। ती अधिकारीका अनुसार त्यही कागज हातमा पूर्वनासु घिमिरे मिलाउन भन्थे, कर्मचारी टाइप गर्थे। यसपालि पनि ठ्याक्कै त्यस्तै भएको छ, उनले भने, बरु प्रतिस्थापनमा हामीले हेरफेरमा कतिपय अडान राख्न सक्यौं। यसपालि निरीह हुनुपर्यो। जसोजसो रघुनाथ, उसैउसै बजेट ! टिपोटअनुसार भन्सारतर्फ उपशीर्षक ७२०१ मा पर्ने पिग, ढिक्का वा अन्य प्रारम्भिक रूपका पिग आइरन र स्पाइजेलेसनमा ५ प्रतिशतबाट १० प्रतिशत प्रस्ताव दर गरिएको छ। उपशीर्षक ७२०३१० र ७२०३९० मा पर्ने कच्चा फलाम र मिहिन रेशा भएका अन्य स्पोन्जी फलाम, उपशीर्षक ७२०४ मा पर्ने रद्दी फलाम ५ बाट १०, उपशीर्षक ७२०४५००० इँट अकारको (इनगट) पुन : पगालिने पत्रु १० बाट ५ गर्ने कि, उपशीर्षक ७२१०४१०० मा पर्ने कर्कटपाता २० वाट ३० बनाउने भन्ने उनले दिएका थिए। उपशीर्षक ७२१३९११० मा पर्ने ८ मिमि नाघेको बस्तुहरू भन्सार दर ५ वटा १० बनाउन उनले लिखित सुझाएका थिए। यो उपशीर्षक चाहिँ अर्थका कर्मचारीले इन्कार गरिदिए। यस्तो टिप्पणी लेखे, सिन६ मा ५ बाट १० गर्र्दा साप्टा लागिराखेको छ, अर्थ छैन। के छ कानुनी व्यवस्था ? सीसीटीभी जडान तथा सञ्चालनसम्बन्धी कार्यविधि, २०७२ ३ (५) सीसीटीभीबाट खिचेका दृश्यहरू कम्तीमा ३ महिनासम्म सुरक्षित रहने गरी राख्नुपर्छ। केकति हुन्छ सजाय ? विद्युतीय (इलेक्ट्रोनिक) कारोबार ऐन, २०६३ ४६ कम्प्युटर र सूचना प्रणालीमा क्षति पुर्याउने : कुनै व्यक्तिले कुनै संस्थालाई गलत तरिकाले हानि नोक्सानी पुर्याउने मनसाय राखी जानीजानी कम्प्युटर सम्पदामा रहेको कुनै सूचनालाई कुनै पनि व्यहोराबाट नष्ट गरेमा, क्षति पुर्याएमा, मेटाएमा, हेरफेर गरेमा, काम नलाग्ने बनाएमा वा त्यस्तो सूचनाको मूल्य र प्रयोगको महत्वलाई ह्रास गराएमा वा हानिकारक प्रभाव पारेमा वा कसैलाई त्यस्तो काम गर्न लगाएमा निजलाई दुई लाख रुपैयाँसम्म जरिबाना वा तीन वर्षसम्म कैद वा दुवै सजाय हुनेछ। ५७ संगठित संस्थाले गरेको कसूर : (१) यस ऐनबमोजिम कसूर ठहर्ने कुनै कुरा संठित संस्थाले गरेमा सो कसूर गर्दाका बखत सो संठित संस्थाको सञ्चालनको लागि प्रमुख रूपमा जिम्मेवार व्यक्तिले सो कसूर गरेको मानिनेछ।  सुरेन्द्र काफ्लेदिनेश गौतमममता थापा अर्थमन्त्री जनार्दन शर्माको अनर्थ कदम साढे ७ अर्ब सिध्याउन अर्थमन्त्रीको चलखेल पूर्वनासु घिमिरेले चलाएका थिए प्रतिस्थापन विधेयक पनि राजस्वका दरमा चलखेलले स्वदेशी उद्योग धराशायी राजस्व न्यायाधिकरणमा अर्बौंको धरौटी चलखेल अर्थ मन्त्रालयले भन्यो करको दर हेरफेर गरेको दिनको सीसीटीभी फुटेज मेटियो अर्थ मन्त्रालयले मेट्यो सीसीटीभी फुटेज अर्थमन्त्रीज्यू, सीसीटीभी फुटेज गायब गर्ने को हो ? (फोटोफिचर) सीसीटीभी फुटेज मेटाउने अर्थमन्त्रालयका अन्य व्यक्तिलाई पनि कारवाही गर्नुपर्छ : योगेश भट्टराई अर्थमन्त्री जनार्दन शर्माले दिए राजीनामा काण्डै काण्ड मच्चाएर बाहिरिए अर्थमन्त्री अन्ततः अर्थमन्त्री जनार्दन शर्माको बहिर्गमन आयात बन्देजमा फेरि चलखेल बजेट चलखेल प्रकरण : जेठको सीसीटीभी माग्दा दिए असारको, बयान लिँदै समिति अर्थको सीसीटीभी फुटेज मेटिएको छानविन समितिको निष्कर्ष, सिस्टममै नभेटिएपछि रिकभरको प्रक्रिया सुरु छानविन समितिले पूर्वअर्थमन्त्री जनार्दन शर्मासँग लियो बयान, सीसीटीभी फुटेजमा प्रहरीको रिपोर्ट कुर्दै पूर्वअर्थमन्त्रीले के दिए बयान ?"
घरभित्र जलिरहेको अवस्थामा भेटियो वृद्धाको शव,विराटनगर : आफ्नै घरभित्र जलेर मृत्यु भएको अवस्थामा विराटनगरमा आइतबार साँझ एक जना वृद्धा महिलाको शव भेटिएको छ। विराटनगर महानगरपालिका९ की ६७ वर्षीया अमराउदेवी कोठारीको शव घरको कोठाभित्र फेला परेको मोरङ प्रहरीका डीएसपी राजन कार्कीले जानकारी दिए। उनका अनुसार आगोले जलेर वृद्धाको मृत्यु भएको खबर साँझ ७:३० बजेतिर प्रहरीले प्राप्त गरेको हो। वृद्धाका पति विजयसिंह कोठारीले प्रहरीलाई घटनाको जानकारी गराएका हुन्। विजयले आफू कामको शिलशीलामा बाहिर रहेको र घर पुगेपछि घटना थाहा पाएको बताएका छन्। प्रहरीका अनुसार घटना भएका बेला बुहारीलगायतका परिवारका अन्य सदस्य घरको माथिल्लो तलामा रहेका थिए। घरको माथिल्लो तलामा रहेकाहरुले घटनाका बारेमा थाहा नपाएको प्रहरीलाई बताएका छन्। कोठाको चुक्कुल भित्रबाट लगाएको र आगोले जलेको अवस्थामा वृद्धाको शव भेटिएको प्रहरीले जनाएको छ। कोठा बन्द गरेर वृद्धा आफैँले शरीरमा मट्टितेल छर्किर आगो लगाएको हुनसक्ने प्रहरीको अनुमान छ। शवनजिकै मट्टितेलको ग्यालेन पनि भेटिएको छ। आगोले शरीर पूर्ण रूपले जलेको छ। शवलाई पोस्टमार्टमका लागि कोसी अस्पताल लगिएको डीएसपी कार्कीले जानकारी दिए। घटनाका बारेमा विभिन्न कोणबाट अनुसन्धान सुरु गरिएको उनको भनाइ छ।
वित्तीय संघीयताका तगारा,"सरकारका तहबीच अधिकारको बाँडफाँटअनुसार जिम्मेवारी निर्वाह गर्न साधनस्रोतको आवश्यकता पर्छ। संघीय प्रणालीमा सरकारका तहबीच अधिकारका साथै वित्तीय शक्ति र जिम्मेवारीको पनि बाँडफाँट गरिएको हुन्छ। जसमा राजस्व स्रोत उठाउने, उठेको राजस्व खर्च गर्ने र यससम्बन्धी प्रशासन तथा नियमन गर्नेजस्ता विषय पर्छन्। संघीय एकाइबीच आआफ्नो जिम्मेवारीअनुसार कार्यसम्पादन गर्न वित्तीय स्रोतसाधनको व्यवस्थापन गर्नुपर्ने भएकाले वित्तीय संघीयतालाई संघीय प्रणालीमा आत्माको रूपमा बुझ्ने गरिन्छ। वित्तीय संघीयताका आधार स्तम्भ वित्तीय संघीयताका चार आधार स्तम्भ हुन्छन्। यी आधार स्तम्भअन्तर्गत सरकारका विभिन्न तहबीच कार्यजिम्मेवारीखर्चको बाँडफाँट, राजस्व अधिकारको बाँडफाँट, वित्तीय हस्तान्तरण र सार्वजनिक ऋणको उपयोग र नियमन पर्छन्। कार्यजिम्मेवारीको बाँडफाँटमा कुन काम कुन तहको सरकारले गर्ने हो र यसका लागि आवश्यक खर्चको व्यवस्थापन कसले गर्ने भन्ने प्रष्ट हुनुपर्छ। राजस्व अधिकारमा राजस्वका आधार दर र दायरा निर्धारण, राजस्व उठाउने र खर्च गर्ने अधिकारको बाँडफाँट हुन्छ। मुलुकका सबै क्षेत्रमा नागरिकलाई न्यूनतम सेवासुविधा समान रूपमा प्राप्त गर्न देखिने वित्तीय असमानता हटाउनुपर्छ। यसका लागि माथिल्लो तहका सरकारले अन्य तहका सरकारलाई वित्तीय हस्तान्तरण गर्नुपर्छ। तहगत सरकारको खर्चको जिम्मेवारी र वित्तीय स्रोतबीच दूरी घटाउन घाटा बजेट पूर्तिका लागि ऋण परिचालन गर्नुपर्ने हुन्छ। संवैधानिक व्यवस्था नेपालको संविधानले वित्तीय संघीयताका उपरोक्त चारवटै स्तम्भलाई समाहित गरेको छ। संघ, प्रदेश र स्थानीय तहको अधिकार क्षेत्र निर्धारण भएको छ। तीनै तहका सरकारले अधिकार क्षेत्रभित्रको विषयमा कर लगाउन र ती स्रोतबाट राजस्व उठाउने अधिकार प्राप्त गरेका छन्। नेपाल सरकारले संकलन गरेको राजस्व संघ, प्रदेश र स्थानीय तहलाई न्यायोचित वितरण गर्नुपर्ने व्यवस्था गरेको छ। सोहीअनुसार नेपाल सरकारले प्रदेश र स्थानीय तहलाई र प्रदेशले स्थानीय तहलाई समानीकरण, ससर्त, समपूरक र विशेष अनुदान दिनुपर्ने व्यवस्था गरेको छ। राजस्व स्रोतको न्यायोचित वितरणका लागि प्रदेश र स्थानीय तहले प्राप्त गर्ने वित्तीय हस्तान्तरणको परिणाम राष्ट्रिय प्राकृतिक स्रोत तथा वित्त आयोगको सिफारिसबमोजिम हुने व्यवस्था छ। प्रदेश र स्थानीय तहले नेपाल सरकारको स्वीकृतिमा आन्तरिक ऋण प्राप्त गर्न सक्ने व्यवस्था छ। प्रयास संघीय प्रणाली अवलम्बन भएको करिब सात वर्षको अवधिमा वित्तीय संघीयताका महत्त्वपूर्ण आधारशीलाहरू स्थापित भएका छन्। यस अवधिमा तीनै तहका सरकारले कर तथा सेवाशुल्कलगायतका राजस्व अधिकारको प्रयोग गरेका छन्। वित्तीय संघीयताको संस्थागत आधार प्रदान गर्ने संवैधानिक अंगको रूपमा रहेको राष्ट्रिय प्राकृतिक स्रोत तथा वित्तीय आयोगले अनुदान, वित्तीय हस्तान्तरण, राजस्व बाँडफाँट, आन्तरिक ऋणजस्ता विषयमा आधार, मापदण्ड स्थापना गरेको छ। समानीकरण, ससर्त, समपूरक र विशेष अनुदान, राजस्व बाँडफाँट (प्राकृतिक स्रोतको आयसमेत) प्रणाली सुचारु भएको छ। नेपाल सरकारले प्रदेश र स्थानीय तहलाई संघीय बजेटको करिब एक तिहाइ रकम वित्तीय हस्तान्तरण गरेको छ। तीनै तहका सरकारले संविधानले प्रदान गरेको अधिकारको दायराभित्र रही आआफ्नो कानुनअनुसार आर्थिकवित्तीय अधिकारको प्रयोग गरेका छन्। समस्या यसका बाबजुद वित्तीय संघीयताका कार्यान्वयनमा समस्या र अवरोधहरू कम छैनन्। वित्तीय संघीयता कार्यान्वयनको प्रमुख जिम्मेवारी बोकेको संवैधानिक निकाय राष्ट्रिय प्राकृतिक स्रोत तथा वित्त आयोगको संघ, प्रदेश र स्थानीय सरकारबीच राजस्व बाँडफाँट गर्ने विस्तृत आधार र ढाँचा निर्धारण गर्ने संवैधानिक अधिकार संकुचन हुनेगरी कानुन बनेका छन्। संविधानमा करसम्बन्धी एकल अधिकार एकभन्दा बढी तहमा दोहोरिएका छन्। प्रदेशको राजस्व अधिकार अत्यन्त संकुचित छ। नेपाल सरकारले संकलन गरेको राजस्व बाँडफाँटमा न्यायोचित वितरणभन्दा संघीय तहको अनुग्रह झल्कने गरेको छ। जिम्मेवारी र वित्ताीय शक्तिको बाँडफाँटबीच सन्तुलन आवश्यक हुन्छ। वित्तीय संघीयताको सफल कार्यान्वयनका लागि खर्च व्यवस्थासहितको कार्यजिम्मेवारी दिनु उचित हुन्छ। सरकारका तहगत कार्यजिम्मेवारी र स्रोतबीच तादात्म्यताको अभाव छ। स्रोत संघमा तर जिम्मेवारी प्रदेश र स्थानीय तहमा छ। त्यसैले कार्यजिम्मेवारीअनुसार स्रोतसाधन हस्तान्तरण हुन सकेको छैन। अनुदान र खर्च आवश्यकताबीच तादात्म्यता छैन। प्रदेशले स्थानीय तहलाई वित्तीय हस्तान्तरण गर्दा शर्तैशर्तका भारी बोकाउने गरेको छ। कतिपय स्थानीय तहले प्रदेशलाई राजस्व बाँडफाँट गर्न आनाकारी गरेका छन्। संघ, प्रदेश र स्थानीय तहको कर, वित्तीय साझेदारी, नयाँ स्रोतको पहिचान, वित्तीय समस्या समाधानलगायतका अन्तरसरकारी वित्त व्यवस्थापनका विषयमा परामर्श तथा समन्वय गर्न गठित अन्तरसरकारी वित्त परिषद् खासै प्रभावकारी हुन सकेको छैन। पुँजीगत खर्च व्यवस्थापनमा सार्वजनिक ऋणको परिचालन वित्तीय संघीयताको एक स्थापित अभ्यास हो। स्थानीय र प्रदेश तहले आन्तरिक ऋण उठाउन प्रयोग गर्ने मौद्रिक औजार तयार भइनसकेको र यसको व्यवस्थापन तथा उपयोगसम्बन्धी संघीय कानुन बन्न सकेको छैन। हाल स्थानीय तहहरूले नेपाल सरकार र नगर विकास कोषबाट मात्र ऋण प्राप्त गर्न सक्छन्। वित्तीय हस्तान्तरणको आकार र सूचकमा पनि सन्तोष गर्ने अवस्था छैन। संविधानले कार्यजिम्मेवारीहरू प्रदेश र स्थानीय तहमा हस्तान्तरण गरे पनि महत्त्वपूर्ण राजस्व स्रोतहरू संघमै रहेको छ। प्रदेशको एकल कर अधिकारमा नेपालको सन्दर्भमा अत्यन्त कठिन कृषि आयमा कर मात्र छ। नेपाल सरकारले वित्तीय हस्तान्तरणमा सन्तुलन कायम गर्न सकेको छैन। नेपाल सरकारले प्रदान गर्ने वित्तीय अनुदानमा समानीकरणको हिस्सा बढी हुनुपर्नेमा ससर्त अनुदानमा बढी भार दिएको छ। विगत चार वर्षमा छुट्ट्याइएको पौने चार खर्ब अनुदानमा ५४ प्रतिशतभन्दा बढी हिस्सा ससर्त अनुदानकै छ। संघीय सरकारले अन्य तहको क्षेत्राधिकारमा पनि स्वार्थ अनुकूलका ससाना आयोजनामा विनियोजन गर्ने परिपाटी बढाएको छ। समानीकरण अनुदान जुन प्रदेश र स्थानीय तहले आफ्नो विकास योजनाका प्राथमिकताअनुसार स्वायत्त ढंगले प्रयोग गर्न सक्छन्, त्यसको हिस्सा ४२ प्रतिशत मात्र छ। समानीकरण अनुदानको मात्रा न्यून हुनु भनेको प्रदेश र स्थानीय तहको वित्तीय स्वनिर्णयको संकुचन हुनु हो। यस्तै परियोजनामा आधारित हुने समपूरक र विशेष अनुदानको हिस्सा क्रमशः १६२ र १६३ प्रतिशत छ। समानीकरण अनुदानको सूचकमा मानव विकास सूचकांक, आर्थिक सामाजिक असमानता, पूर्वाधार विकासको अवस्था, राजस्वको अवस्था र खर्च आवश्यकता र राजस्व क्षमताजस्ता सूचक छन्। राजस्व बाँडफाँटमा जनसंख्या, क्षेत्रफल र विशेष अवस्थाबाहेकका अरू अनुदानसूचक नै दोहोरिएकाले सन्तुलन मिल्न नसकेको भनी असन्तुष्टि व्यक्त हुने गरेका छन्। प्रदेश र स्थानीय तहका सरकारहरू संविधानप्रदत्त राजस्व अधिकारको उपयोग गरी स्रोतको जगेर्ना, खर्चक्षमता अभिवृद्धि र स्रोतको कुशलतम उपयोगमा सुधार गर्न सकिरहेका छैनन्। प्रदेश र स्थानीय सरकारहरू आम्दानी बढाउने प्रयत्नभन्दा संघीय अनुदानप्रति बढी लालायित देखिन्छन्। यसले परनिर्भरता बढ्नुका साथै संघीय तह हावी हुने हुन्छ। कुनै स्थानीय तह कर लगाउनै नमान्ने कोही जथाभावी कर लगाउन उद्देलित हुने प्रवृत्ति छ। चुनौती संघीयता प्रणालीमा अधिकारको विभाजनअनुसार स्रोतसाधनको वितरणमा राजनीतिक प्रतिबद्धता स्थापित गर्नु चुनौतीपूर्ण देखिन्छ। स्रोत हस्तान्तरणभन्दा स्रोतसाधन केन्द्रीकृत गरी अन्य तहका सरकारको कामसमेत आफैंले सम्पादन गर्ने प्रवृत्ति हट्न सकेको छैन। उच्च नेतृत्वमा संघीयता तहगत सरकारबीच राज्यशक्तिको विभाजनभन्दा विकेन्द्रीकरणका रूपमा बुझ्ने प्रवृत्ति हावी छ। वित्तीय संघीयताको दोस्रो चुनौती भनेको कर तथा राजस्वका विषयमा सरकारका तहबीच सन्तुलन, प्रष्टता र अन्तरतह सहयोग नै हो। प्रदेश तहको राजस्व स्रोत अत्यन्त संकुचित छ, खर्च आवश्यकताका लागि संघप्रति अतिनिर्भर बन्ने अवस्था विद्यमान छ। तेस्रो महत्त्वपूर्ण चुनौती सार्वजनिक खर्चको उत्पादकत्व हो। सबै तहका सरकारमा वितरणमुखी विनियोजन, चालू खर्चको उच्च विस्तार र सार्वजनिक वित्तीय उत्तरदायित्वको कमजोर अवस्था छ। यसमा सुधार गरी सार्वजनिक खर्चको विनियोजन दक्षता र उत्पादकत्व बढाउनुपर्ने देखिन्छ। सार्वजनिक सेवा र आर्थिक योगदान नदिने अनावश्यक खर्च कटौती गर्दै सार्वजनिक खर्चको विवेकीकरण गर्न हिचकिचाउन नहुने अवस्था छ। सुधारका पक्ष संघीयताको सफलतामा वित्तीय संघीयताको अंश निकै भारी हुने गर्छ। वित्तीय हस्तान्तरणलाई तहगत खर्च आवश्यकता र राजस्व क्षमतासँग तादात्म्य कायम गर्नुपर्छ। खासगरी प्रदेशलाई कराधिकार निकै साँघुरो छ। प्रदेशलाई आयका नयाँ क्षेत्रहरू प्रदान गर्न र स्थानीय तहलाई आन्तरिक स्रोत जगेर्नामा जोड दिन आवश्यक छ। वित्तीय हस्तान्तरण, खासगरी समानीकरण अनुदान वितरणमा खर्च आवश्यकता र राजस्व क्षमताअनुसार गर्नुपर्ने संवैधानिक प्रावधान छन्। यसका लागि संविधान र कानुनअनुसार प्रदेश र स्थानीय तहलाई सिर्जना गरेको खर्चको दायित्वको यकिन गर्नुपर्छ। यस्तै, प्रदेश र स्थानीय तहलाई प्राप्त राजस्व अधिकारअनुसार सम्भाव्य राजस्वको आकलन गरी वित्तीय अन्तरको विस्तृत अध्ययन गर्ने र कार्यान्वयनमा ल्याउनु पर्ने हुन्छ। राजस्व क्षमता प्रदेशगत र स्थानीय तहअनुसार नै फरकफरक हुन्छ। यसको व्यवस्थित अध्ययन गरी कार्यान्वयनमा ल्याउन निकै मेहनत र प्रयास आवश्यक हुन्छ। नेपाल सरकारले प्रदान गर्ने वित्तीय हस्तान्तरण र राजस्व बाँडफाँटको रकम सुशासनसँग पनि जोडिन्छ। प्रदेश र स्थानीय तहले अनिवार्यरूपमा सम्पादन गर्नुपर्ने काम र स्रोतको परिचालन एवं खर्च उत्पादकत्वसँग जोडिएमा मात्रै राज्यकोषको उचित उपयोग हुन सक्छ। बजेट नै पास नगर्ने स्थानीय तहहरू पनि छन्। अतः कार्यसम्पादनमा आधारित वित्तीय हस्तान्तरण प्रणाली अवलम्बन गर्नु आवश्यक देखिन्छ। स्रोतसाधनको सीमितताका परिवेशमा विनियोजनको कुशल उपयोग आवश्यक हुन्छ। तीनै तहका सरकारहरू बजेट खर्चमा कमजोर देखिएका छन्। स्थानीय तहको खर्चको अनुपातमा बेरुजुको आकार पाँच प्रतिशतको बिन्दुभन्दा माथि छ। अतः विनियोजन कुशलता र खर्चको प्रभावकारिता बढाउनै पर्नेछ। वित्तीय हस्तान्तरणमा समानीकरण अनुदानको हिस्सा पनि बढाउँदै जानुपर्छ। प्रदेश र स्थानीय तहको क्षेत्राधिकारका विषयमा केन्द्रीय निर्णय हावी हुने किसिमले संविधान र कानुनले नचिनेका विभिन्न नामका साझेदारीमूलक कार्यक्रमभन्दा संविधानअनुसार वित्तीय अनुदानबाटै वित्तीय हस्तान्तरण गर्नु उपयुक्त हुन्छ। निष्कर्ष जिम्मेवारी र वित्तीय शक्तिको बाँडफाँटबीच सन्तुलन आवश्यक हुन्छ। वित्तीय संघीयताको सफल कार्यान्वयनका लागि खर्च व्यवस्थासहितको कार्यजिम्मेवारी दिनु उचित हुन्छ। कार्यजिम्मेवारीका आधारमा स्रोतसाधनको व्यवस्था र सोहीअनुसार कार्यसम्पादन गर्ने क्षमताको विकास आवश्यक हुन्छ।  भट्टराई नेपाल सरकारका पूर्वसचिव हुन् ।"
निकुञ्ज क्षेत्रमा अतिक्रमण गरी घर बनाएको आरोपमा पक्राउ,सोलुखुम्बु : सगरमाथा राष्ट्रिय निकुञ्ज क्षेत्रमा अतिक्रमण गरी पक्की संरचना निर्माण गरेको आरोपमा एक युवक पक्राउ परेका छन् । पक्राउ पर्नेमा खुम्बु पासाङ ल्हामु गाउँपालिका २ का ३१ वर्षीय दावा छिरिङ शेर्पा रहेको निकुञ्जको कार्यालय नाम्चे सोलुखुम्बुले जनाएको छ । सोही वडाको मेरापिक क्षेत्रमा निकुञ्जको भूभाग अतिक्रमण गरी पक्की घर बनाउँदै गर्दा शेर्पा पक्राउ परेको निकुञ्जका सूचना अधिकारी विष्णु रोकायले जानकारी दिए । उनका अनुसार निकुञ्ज क्षेत्रमा पक्की संरचना निर्माण गर्दै छ भन्ने स्थानीयले दिएको सूचनाको आधारमा कार्यालयबाट खटिएको गस्ति टोलीले शेर्पालाई पक्राउ गरिएको हो । उनलाई निकुञ्जको सुधार गृहमा राखेर अनुसन्धान सुरु गरिएको कार्यालयले जनाएको छ । विसं २०३२ मा स्थापना भएको निकुञ्ज एक हजार एक सय ४८ वर्ग किमी क्षेत्रफलमा फैलिएको छ । विश्वको सर्वोच्च शिखर सगरमाथा अवस्थित यस निकुञ्जलाई सन् १९७९ देखि विश्व सम्पदा सूचीमा सूचीकृत गरिएको हो ।
पहिरोले पुरिएर अछाममा एकै परिवारका ३ जनाको मृत्यु,"अछाम : पहिरोले घर पुरिएर अछाममा ३ जनाको मृत्यु भएको छ। तुर्माखाँद गाउँपालिका२ भुलुका अमर विष्टको घर पुरिँदा सुतिरहेका ३ जनाको मृत्यु भएको हो। उनका भाइ विरेन्द्र विष्ट ,छोरा संविधान विष्ट र बुहारी हरिकला विष्टको घटनास्थलमै मृत्यु भएको अछामका डीएसपी नारायण डागीले जानकारी दिए। उनका अनुसार काकी नैना विष्ट गम्भीर घाइते भएकी छन्। अहिले स्थानीय जनप्रतिनिधि, प्रहरीको सक्रियता उद्धारको काम भइरहेको प्रहरीले जनाएको छ। निरन्तर परेको पानीसँगै राति १ बजेतिर पहिरो जाँदा घर पुरिएको वडा सदस्य दिपेन्द्र कामीले बताए।"
एनआरएनको लगानी सकस होइन सहज,"नेपाली विश्वका लगभग सबै देश पुगेका छन्। एकातिर संसारका अधिकांश देशमा नेपाली पुगेर नेपाल चिनाएका छन्। अर्कोतिर स्वदेश छोडेर धेरै टाढा पुगेपछि उनीहरूमा स्वतः राष्ट्रप्रेम बढ्छ, त्यसैले नेपालको विकासका लागि केही गरुँ भन्ने भाव पलाउँछ। त्यसैले पनि विभिन्न कारणले देश छोड्न बाध्य भएका नेपालीहरू नेपालसँग जोडिन चाहेका हुन्छन्। राष्ट्र निर्माणमा योगदान दिन चाहेका हुन्छन्। चाहना र आवश्यकता हुँदैमा फेरि त्यो पूरा हुन्छ भन्ने हुँदैन। यसका लागि सही वातावरण हुनुपर्छ। विदेशिएका नेपालीले स्वदेशको विकास गर्छु भने पनि सरकारले त्यो वातावरण नबनाइदिँदा परिस्थिति असहज भएको छ। व्यक्तिगतरूपमा गैरआवासीयहरूले नेपालमा राम्रै लगानी गरेका छन्। उल्लेखनीय परोपकारी काम पनि गरेका छन्। भूकम्प, कोरोनालगायत राष्ट्रिय विपत्तिका बेला सहयोगीका हातहरू अघि सारेर नेपालीको मन जित्न सफल भएका पनि छन्। तर, विगत तीन वर्षदेखि संगठितरूपमा नेपालमा लगानी भित्र्याउन प्रयास गरेको पाइन्छ। तर पनि सफल हुन सकेका छैनन्। १० अर्बको एनआरएनए डेपलपमेन्ट फन्ड कम्पनी पनि स्थापना भएको छ। नेपालको पूर्वाधार विकासमा योगदान गर्न फन्ड स्थापना गरिएको थियो। यद्यपि, सरकारले सहजीकरण गर्न नसक्दा गैरआवासीयहरूले लगानी गर्न सकेका छैनन्। हालसम्म ८० करोड मात्रै जम्मा भएको छ। रेमिट्यान्सबाहेक अन्य लगानीमा सरकारको चासो नहुँदा गैरआवासीयहरू आजित भइसकेका छन्। विदेशमा बस्ने नेपालीलाई पनि नेपालीसरह मान्यता दिनुपर्ने उनीहरूको माग छ। तर, सरकारले उनीहरूलाई विदेशी नागरिकसरह लगानीको सीमा तोकेका कारण लगानी ल्याउन सकेका छैनन्। सरकारले गैरआवासीयलाई लक्षित गरी पाँच करोडको सीमालाई दुई करोडमा झारेको छ। यस्तो प्रावधानले पनि लगानी आउनेमा सुनिश्चित हुन सकिँदैन। विदेशमा बस्ने नेपालीलाई नेपालीसरह नै मान्यता दिएर लगानी गर्ने वातावरण बनाउन सरकारले ध्यान सोहीअनुसार कानुनी प्रावधान मिलाउनु पर्छ। सीमा नै नरहने व्यवस्था गर्न सके झनै राम्रो हुनेछ। यसतर्फ सरकारले ध्यान दिनैपर्छ। रेमिट्यान्ससमेत सदुपयोग हुन नसकिरहेको वर्तमान अवस्थामा फन्डमार्फत वैदेशिक रोजगारीमा रहेका नेपालीको पैसा उत्पादनशील क्षेत्रमा लगाउन सकिने आधार खडा हुने सम्भावना देखिन्न। राष्ट्रिय पुँजीले मात्र देशको सम्पूर्ण भौतिक पूर्वाधार विकास हुन सक्दैन। विदेशी लगानी पनि ल्याउनुपर्ने बाध्यता छ। गैरआवासीयले गन्तव्य देशमा सस्तो ब्याजमा बैंकमा रकम जम्मा गरिरहेका छन्। त्यस्तो पैसा नेपालमा ल्याएर लगानी गर्न सके देशमा रोजगारी बढ्नुका साथै व्यापारघाटा कम हुने अपेक्षा गर्न सकिन्छ। तरलता अभावका कारण विदेशी मुद्रा सञ्चिति पनि घट्दै गइरहेको छ। यस्तो अवस्थामा गैरआवासीयहरूले नेपाली बैंकमा डलर सञ्चिती गर्ने अवस्था हुनु सबैका लागि खुसीकै कुरो हो। त्यस्तो व्यवस्था मिलाउन सरकारसँग उनीहरूले त अनुरोध नै गरेका छन्। तर, सरकारले प्रक्रिया सहज बनाउन सकिरहेको छैन। त्यसैले पनि डलर नेपालका बैंकहरूको खातामा जम्मा हुन सकस छ। ८० लाखभन्दा बढी नेपाली विदेशमा छन्। तर, उनीहरूलाई सरकारले वेवास्ता गर्दै आएको छ। गैरआवासीयबाट लगानीका साथै ज्ञान, सीप, क्षमता र अनुभव नेपालमा ल्याउन सहज वातावरण बनाउन नसक्नु नेपालकै लागि बिडम्वना हो। नेपालको कानुनी झन्झटका कारण विदेशी लगानी पनि प्रतिवद्धताअनुसार आउन सकिरहेको छैन। सरकारले कानुनी तथा प्रक्रिया सुधार गर्न कन्जुस्याइँ गरिरहेको देखिन्छ। एकल विन्दु सेवा केन्द्र प्रभावकारीरूपमा सञ्चालन हुन सकेको छैन। रेमिट्यान्समै सरकार निर्भर छ। श्रमिकको क्षमता विकास गर्न, उनीहरूलाई दक्ष बनाउन सरकारले ध्यान दिएको देखिँदैन। विदेशबाट फर्केर आएका व्यक्ति स्वदेशमा अवसर नपाएर फेरि वैदेशिक रोजगारीमा जानुपर्ने वाध्यता हटेको छैन। सरकारले यस्ता युवालाई स्वदेशमै रोजगारी दिने योजना पनि ल्याउनुपर्छ। विदेशमा बस्ने नेपालीको सामाजिक सुरक्षाका विषयमा सरकारले प्राथमिकता दिनैपर्छ। रेमिट्यान्स सदुपयोग गर्न आकर्षक प्याकेज ल्याउनुका साथै लगानीका अवसर सिर्जना गर्न सरकारको तत्काल ध्यान जानुपर्छ। नागरिकता विधेयक पारित भएसँगै विदेशमा बस्ने नेपाली उत्साहित भएका छन्। उनीहरूको उत्साहलाई क्यासमा बदल्न पनि सरकारले लगानीका वातावरण सहज गर्नुपर्छ। साथै डलरमा खाता खोल्न लचिलो व्यवस्था ल्याउन ढिलाइ गर्न हुन्न। दोस्रो पुस्तालाई समेत नेपालसँग जोडेर नेपालप्रतिको दायित्व अझ बढाउन सरकारले ध्यान दिनुको विकल्प अब छैन। वर्षौैंदेखि गैरआवासीयहरूले उठाएको माग सम्बोधन भएकाले अब राष्ट्र निर्माणमा विशेष कदम चाल्न कसैले कुनै सम्झौता गर्नु हुँदैन।"
एनआरएनको लगानी सकस होइन सहज,"नेपाली विश्वका लगभग सबै देश पुगेका छन्। एकातिर संसारका अधिकांश देशमा नेपाली पुगेर नेपाल चिनाएका छन्। अर्कोतिर स्वदेश छोडेर धेरै टाढा पुगेपछि उनीहरूमा स्वतः राष्ट्रप्रेम बढ्छ, त्यसैले नेपालको विकासका लागि केही गरुँ भन्ने भाव पलाउँछ। त्यसैले पनि विभिन्न कारणले देश छोड्न बाध्य भएका नेपालीहरू नेपालसँग जोडिन चाहेका हुन्छन्। राष्ट्र निर्माणमा योगदान दिन चाहेका हुन्छन्। चाहना र आवश्यकता हुँदैमा फेरि त्यो पूरा हुन्छ भन्ने हुँदैन। यसका लागि सही वातावरण हुनुपर्छ। विदेशिएका नेपालीले स्वदेशको विकास गर्छु भने पनि सरकारले त्यो वातावरण नबनाइदिँदा परिस्थिति असहज भएको छ। व्यक्तिगतरूपमा गैरआवासीयहरूले नेपालमा राम्रै लगानी गरेका छन्। उल्लेखनीय परोपकारी काम पनि गरेका छन्। भूकम्प, कोरोनालगायत राष्ट्रिय विपत्तिका बेला सहयोगीका हातहरू अघि सारेर नेपालीको मन जित्न सफल भएका पनि छन्। तर, विगत तीन वर्षदेखि संगठितरूपमा नेपालमा लगानी भित्र्याउन प्रयास गरेको पाइन्छ। तर पनि सफल हुन सकेका छैनन्। १० अर्बको एनआरएनए डेपलपमेन्ट फन्ड कम्पनी पनि स्थापना भएको छ। नेपालको पूर्वाधार विकासमा योगदान गर्न फन्ड स्थापना गरिएको थियो। यद्यपि, सरकारले सहजीकरण गर्न नसक्दा गैरआवासीयहरूले लगानी गर्न सकेका छैनन्। हालसम्म ८० करोड मात्रै जम्मा भएको छ। रेमिट्यान्सबाहेक अन्य लगानीमा सरकारको चासो नहुँदा गैरआवासीयहरू आजित भइसकेका छन्। विदेशमा बस्ने नेपालीलाई पनि नेपालीसरह मान्यता दिनुपर्ने उनीहरूको माग छ। तर, सरकारले उनीहरूलाई विदेशी नागरिकसरह लगानीको सीमा तोकेका कारण लगानी ल्याउन सकेका छैनन्। सरकारले गैरआवासीयलाई लक्षित गरी पाँच करोडको सीमालाई दुई करोडमा झारेको छ। यस्तो प्रावधानले पनि लगानी आउनेमा सुनिश्चित हुन सकिँदैन। विदेशमा बस्ने नेपालीलाई नेपालीसरह नै मान्यता दिएर लगानी गर्ने वातावरण बनाउन सरकारले ध्यान सोहीअनुसार कानुनी प्रावधान मिलाउनु पर्छ। सीमा नै नरहने व्यवस्था गर्न सके झनै राम्रो हुनेछ। यसतर्फ सरकारले ध्यान दिनैपर्छ। रेमिट्यान्ससमेत सदुपयोग हुन नसकिरहेको वर्तमान अवस्थामा फन्डमार्फत वैदेशिक रोजगारीमा रहेका नेपालीको पैसा उत्पादनशील क्षेत्रमा लगाउन सकिने आधार खडा हुने सम्भावना देखिन्न। राष्ट्रिय पुँजीले मात्र देशको सम्पूर्ण भौतिक पूर्वाधार विकास हुन सक्दैन। विदेशी लगानी पनि ल्याउनुपर्ने बाध्यता छ। गैरआवासीयले गन्तव्य देशमा सस्तो ब्याजमा बैंकमा रकम जम्मा गरिरहेका छन्। त्यस्तो पैसा नेपालमा ल्याएर लगानी गर्न सके देशमा रोजगारी बढ्नुका साथै व्यापारघाटा कम हुने अपेक्षा गर्न सकिन्छ। तरलता अभावका कारण विदेशी मुद्रा सञ्चिति पनि घट्दै गइरहेको छ। यस्तो अवस्थामा गैरआवासीयहरूले नेपाली बैंकमा डलर सञ्चिती गर्ने अवस्था हुनु सबैका लागि खुसीकै कुरो हो। त्यस्तो व्यवस्था मिलाउन सरकारसँग उनीहरूले त अनुरोध नै गरेका छन्। तर, सरकारले प्रक्रिया सहज बनाउन सकिरहेको छैन। त्यसैले पनि डलर नेपालका बैंकहरूको खातामा जम्मा हुन सकस छ। ८० लाखभन्दा बढी नेपाली विदेशमा छन्। तर, उनीहरूलाई सरकारले वेवास्ता गर्दै आएको छ। गैरआवासीयबाट लगानीका साथै ज्ञान, सीप, क्षमता र अनुभव नेपालमा ल्याउन सहज वातावरण बनाउन नसक्नु नेपालकै लागि बिडम्वना हो। नेपालको कानुनी झन्झटका कारण विदेशी लगानी पनि प्रतिवद्धताअनुसार आउन सकिरहेको छैन। सरकारले कानुनी तथा प्रक्रिया सुधार गर्न कन्जुस्याइँ गरिरहेको देखिन्छ। एकल विन्दु सेवा केन्द्र प्रभावकारीरूपमा सञ्चालन हुन सकेको छैन। रेमिट्यान्समै सरकार निर्भर छ। श्रमिकको क्षमता विकास गर्न, उनीहरूलाई दक्ष बनाउन सरकारले ध्यान दिएको देखिँदैन। विदेशबाट फर्केर आएका व्यक्ति स्वदेशमा अवसर नपाएर फेरि वैदेशिक रोजगारीमा जानुपर्ने वाध्यता हटेको छैन। सरकारले यस्ता युवालाई स्वदेशमै रोजगारी दिने योजना पनि ल्याउनुपर्छ। विदेशमा बस्ने नेपालीको सामाजिक सुरक्षाका विषयमा सरकारले प्राथमिकता दिनैपर्छ। रेमिट्यान्स सदुपयोग गर्न आकर्षक प्याकेज ल्याउनुका साथै लगानीका अवसर सिर्जना गर्न सरकारको तत्काल ध्यान जानुपर्छ। नागरिकता विधेयक पारित भएसँगै विदेशमा बस्ने नेपाली उत्साहित भएका छन्। उनीहरूको उत्साहलाई क्यासमा बदल्न पनि सरकारले लगानीका वातावरण सहज गर्नुपर्छ। साथै डलरमा खाता खोल्न लचिलो व्यवस्था ल्याउन ढिलाइ गर्न हुन्न। दोस्रो पुस्तालाई समेत नेपालसँग जोडेर नेपालप्रतिको दायित्व अझ बढाउन सरकारले ध्यान दिनुको विकल्प अब छैन। वर्षौैंदेखि गैरआवासीयहरूले उठाएको माग सम्बोधन भएकाले अब राष्ट्र निर्माणमा विशेष कदम चाल्न कसैले कुनै सम्झौता गर्नु हुँदैन।"
"धान रोप्न हिँडेका ३ किशोरीको शव रूखमा, घटना शंकास्पद","झापा : कचनकवल५ दल्ले गाउँ झापाकी १७ वर्षीया कल्पना कुमारी गणेश नजिकैको चिया बगानमा काम गर्थिन्। घरको आर्थिक अवस्था कमजोर थियो। परिवारको गुजरा चलाउन बुबालाई मदत गर्थिन्। शनिबारको दिन बगानमा काम गर्न जानुपर्दैन, बिदा हुन्छ। खाना खाएर दिउँसो १२ बजे छिमेकी साथी १६ वर्षीया करिना र १७ वर्षीया अञ्जलीसँग निस्किइन्। तीनै जना मिल्ने साथी हुन्। सँगै चिया बगानमा काम गर्थे। साथीकोमा धान रोप्न जाने भनेर शनिबार घरबाट निस्किएकी कल्पना रातिसम्म घरमा फर्किनन्। बुबा वीरबल गणेश भन्छन्, घरमा दिदीलाई धानरोप्न जान्छु भनेर छोरी निस्किएकी रहिछ। तर, फर्केर आइन्। शनिबार घरबाट हिँडेका तीनै जना चिया बगान बीचमा रहेको बयरको एउटै रूखमा झुन्डिएको अवस्थामा मृत भेटिए। आफैंले दैनिक काम गर्ने बगानमा उनीहरूको मृत शरीर भेटियो। जिल्ला प्रहरी कार्यालय झापाका प्रहरीका प्रवक्ता प्रहरी नायव उपरीक्षक (डीएसपी) वसन्त पाठक प्रहरी भन्छ, घटना शंकास्पद छ। दल्ले गाउँ शोकमा डुबेको छ। शनिबारबाटै हराएका उनीहरूको शव आइतबार बिहान साढे ७ बजे चिया बगानमा काम गर्न गएका मजदुरहरूले भेटेका थिए। तीनै जना झुन्डिएको अवस्थामा देखेपछि आपूहरूलाई खबर गरेको कल्पनाका बुबा वीरबल बताउँछन्। म भारतको ठाकुरगन्ज गएको थिए। बेलुका ६ बजे घर फर्के, उनले भने, घरमा आएर छोरी खोज्दा अर्की छोरीले बहिनी आएकै छैन भनिन्। छोरी राति घर नफर्किएपछि कल्पनाका बुबा वीरबल खोज्नलाई पञ्चमको घर नै पुगेका थिए। पञ्चमले पनि बिहान १० बजे घरबाट निस्किएकी छोरी अझै आइपुगेकी छैन भन्ने जवाफ दिनुभयो। कहाँ गई, मलाई पनि थाहा भएन भन्नुभयो, उनले घटना सुनाए। घरभित्र चार्जमा राखेको दिदीको फोन लिएर कल्पना गएकी रहिछन्। कल गर्दा रातभर रिङ जान्थ्यो। तर फोन उठेन, दिदी पुष्पाले भनिन्। दल्लेगाउँ नजिकैको सुनकोसी चिया बगानसँगै बगेको झिङ खोलाको किनारमा रहेको बयरको एउटै रूखमा तीन जनाको शव भेटिएको थियो। मृत्यु हुनेमा कचनकवल५ निवासी पञ्चम गणेशकी १६ वर्षीया छोरी करिना, पुवालु गणेशकी १७ वर्षीया छोरी अञ्जली र वीरबल गणेशकी १७ वर्षीया छोरी कल्पना कुमारी हुन्। अञ्जली र कल्पना एउटै हाँगामा र करिना अर्को हाँगामा झुन्डिएको अवस्थामा फेला परेका थिए। करिनाले नयाँ प्लास्टिकको डोरी, अञ्जलीले बाख्रा बाँध्ने किल्लासहितको प्लास्टिकको डोरी र कल्पनाले आधा प्लास्टिकको डोरी र गम्छा प्रयोग गरेको पाइएको छ। करिनाको खुट्टा पानीमा डुबेको थियो भने अञ्जली र कल्पनाको खुट्टा पानीमाथि थियो। घटनास्थलको प्रकृति हेर्दा घटना शंकास्पद देखिएको प्रत्यक्षदर्शी बताउँछन्। सामूहिक आत्महत्या गरेजस्तो देखिए पनि घटनालाई प्रहरीले शंकास्पद भनेको छ। खोला किनारको बयरको रूख, रूखमुनि मान्छे डुबाउने १० फिट गहिरो पानी, तीन जनाले झुन्डिनलाई एउटै रूखको हाँगा प्रयोग गर्नु तथा एकैपटक रूखमा झुन्डिने सोच बनाउनुलाई शंकास्पद मानिएको स्थानीय पनि बताउँछन्। प्रहरी पनि घटना सामूहिक आत्महत्या वा हत्या हो भन्ने निष्कर्षमा अझै पुगेको छैन। प्रारम्भिक अनुसन्धानले आत्महत्याजस्तो देखिएको डीएसपी पाठकको भनाइ छ। घटनास्थलमा त्यस्तो कुनै शंकास्पद वस्तु फेला परेको छैन, उनले भने, मृतकहरूले लगाएको लुगा खोलेर हेर्दा कसैको शरीरमा त्यस्तो कुनै चोटपटक देखिएन। शवलाई पोस्टमार्टमका लागि बीपी कोइराला स्वास्थ्य विज्ञान प्रतिष्ठान, धरान पठाएको बताउँदै उनले भने, चिकित्सकले दिने पोस्टमार्टमको रिपोर्ट र मृतक करिना र कल्पनासँग फेला परेको दुईवटा मोबाइल फोन नै घटनाको ठोस प्रमाण हो। दुईवटै फोन लक रहेकाले फोरेन्सिक टेस्टका लागि काठमाडौं पठाइने उनले बताए। तीनै जनाले एकै पटक एउटै ठाउँमा कसरी सामूहिक आत्महत्या गर्न सक्छन्, त्यो पनि रहस्यमय छ, उनले थपे। उनीहरू लामो समयदेखि सुनकोसी चिया बगानमा काम गर्थे। लक्ष्मीप्रसाद देवकोटा माविमा कक्षा ७ पढ्दापढ््दै विद्यालय छाडेकी कल्पनासँग आफ्नो फोन छैन। घरकी कान्छी छोरीसमेत रहेकी उनी बेलाबेला दिदीको फोन चलाउँथिन्। घरमा कसैसँग झैझगडा र कुनै केटा साथीसँग नजिक नरहेको परिवारको भनाइ छ। कल्पना र अञ्जलीभन्दा करिना अलि चलाख थिइन्। घरकी जेठी छोरीसमेत रहेकी करिनाले पनि लक्ष्मीप्रसाद देवकोटा माविमा कक्षा ७ पढ्दापढ्दै विद्यालय छाडिन्। घरको आर्थिक अवस्था कमजोर भएकोले बुबालाई सघाउन उनले चिया बगानमा काम सुरु गरिन्। करिनासँग आफ्नै फोन थियो। बहिनी करिना लामो समय फोनमा कुराकानी गर्थिन, दाजु राजन गणेशले भने, करिनाको कुनै केटोसँग प्रेम थियोजस्तो लाग्छ, उनले भने, कुन केटासँग प्रेम थियो, त्यो हामीलाई थाह भएन। बहिनीसहित अन्य दुई जना पनि सँगै झुन्डिएको अवस्थामा भेटिनु सम्झिँदा पनि विश्वास लाग्दैन। घटना शंकास्पद देखिन्छ, उनले भने। गाउँमा चार महिनाअघि विवाहित महिलाले पनि झुन्डिएर आत्महत्या गरेकी थिइन्। त्यो घटना सुन्दै करिना भयभीत हुन्थिन्, यति हुँदाहुँदै करिना कसरी झुन्डिन सक्छिन्, छिमेकी जयकुमार गणेशले थपे। कचनकवल५ पाठमारी घर भएकी अञ्जली फुपू वैशाखी गणेशको घरमा बस्दै आएकी थिइन्। फुपूको घरनजिकै चिया बगान रहेकाले त्यहाँ बसेर उनलाई काम गर्न सहज भएको थियो। त्यही भएर अञ्जली आफ्नो घर छाडेर फुपूकोमा आएर बसिन्। उनको पनि परिवारको आर्थिक अवस्था कमजोर भएकोले उनले पनि पढाइ छाडेर काम गर्न थालिन्। बुबा पुवालु भारतको सिक्किममा काम गर्छन्। छोरीको घटना सुनेपछि घरमा आएका छन्। अञ्जली मोबाइल बोक्दिनन्। घटनास्थलमा उनीसँग फोन फेला परेको थिएन। अञ्जली साथीहरूकै फोनबाटै कुराकानी गर्थिन्। तीन जना सामूहिक रूपमा झुन्डिएकाले गाउँ पूरै शोकमा डुबेको स्थानीय धीरजकुमार गणेशले बताए। घटना आत्महत्याभन्दा पनि हत्याजस्तो देखिएको उनको भनाइ छ। घटनास्थलमा धेरै मान्छे हिँड््डुल गरेको खुट्टाको छाप देखिन्छ, उनले भने, त्यहाँ तीन जना मात्रै होइन, अरू मान्छे पनि गएका हुनसक्छ। रूखको तल पानीको गहिरो दह छ। यदि आत्महत्या नै भए पनि तीनै जनाको एउटै विचार कसरी आउँछन् होला ? चढ्नै नसक्ने रूखमा तिनीहरू कसरी चढे होलान् ? अनेक शंका गाउँवासीको मनमा उब्जिएको छ, उनले थपे।"
२०२३२०३३ भ्रमण दशक वर्ष,"काठमाडौं : सरकारले पर्यटन क्षेत्र पुनरुत्थान कार्यक्रम सार्वजनिक गरेको छ। कोभिड१९ का कारण खस्किँदो पर्यटन क्षेत्रलाई लयमा फर्काउन र दिगो विकासका लागि उक्त कार्ययोजना ल्याइएको जनाएको छ। आइतबार संस्कृति, पर्यटन तथा नागरिक उड्डयन मन्त्रालयले ७३ बुँदे कार्ययोजनासहितको नेपालको पर्यटन क्षेत्र पुनरुत्थान कार्ययोजना२०७९ स्वीकृत गरी घोषणा गरेको हो। कार्ययोजनाले बुँदासँगै मुख्य जिम्मेवार निकाय, सहयोगी निकाय र अवधिसमेत निर्धारण गरेको छ। मन्त्रालयले निजी क्षेत्रसँगको सहकार्यमा कार्ययोजनालाई कार्यान्वयन गर्ने जनाएको छ। पर्यटन पुनरुत्थानका लागि २०२३२०३३ सम्मलाई नेपाल भ्रमण दशक वर्षको रूपमा मनाइने मन्त्रालयको तयारी छ। यसअघि २०२० लाई भ्रमण वर्षको रूपमा घोषणा गरेलगत्तै कोभिड महामारीका कारण रद्द गर्नु परेको थियो। यस्तै, सन् २०२१२०३० लाई भ्रमण दशकको रूपमा सिफारिस गरे पनि मन्त्रिपरिषद्ले अस्वीकार गरेको थियो। पर्यटन क्षेत्रको दिगो विकासका लागि भ्रमण वर्षभन्दा पनि भ्रमण दशक आवश्यक भएको भन्दै भ्रमण दशक कार्यक्रमलाई अघि सारिएको बताइएको छ। चालू वर्ष पूर्वतयारीको काम गर्ने र आगामी वर्ष मन्त्रिपरिषद्बाट नै घोषणा गरी भ्रमण दशकको सुरुवात गर्ने योजना पर्यटन मन्त्रालयको छ। पर्यटन क्षेत्रको विकास तथा पुनरुत्थानका लागि आवश्यक कानुनहरूको परिमार्जन गर्दै सरल प्रक्रिया अपनाइने उक्त कार्ययोजनामा उल्लेख छ। कोभिड१९ पछिको नेपाल मस्ट ह्यापेनिङ डेस्टिनेसनको रूपमा रहेको उल्लेख गर्दै आगामी १ महिनाभित्र बजारीकरणको अभियान सुरु गर्ने जनाइएको छ। क्लिन नेपाल ग्रिन नेपालको अवधारणाअन्तर्गत प्रदेश सरकार, स्थानीय तह, नागरिक समाज एवं निजी क्षेत्रसँग सहकार्य गर्दै महत्वपूर्ण पर्यटकीय स्थलहरूमा सरसफाइ अभियान एक महिनाभित्र सुरु गरी निरन्तरता दिइने भएको छ। काठमाडौं उपत्यकाभित्र सम्पदा मार्ग निर्माण, रात्रिकालीन सम्पदा यात्राको सुरुवात, हप अन हप अफ सिटी बस सञ्चालनजस्ता कार्यलाई अघि सारेको छ। उक्त कार्ययोजनामा पर्यटकको नेपाल बसाइलाई थप सुरक्षित बनाउन क्राइसिस म्यानेजमेन्ट युनिट एक महिनाभित्र स्थापना गरी सञ्चालन गर्ने, उपयुक्त पर्यटकीय क्षेत्रमा हिल स्टेसनको विकासका लागि सम्भाव्यता अध्ययन गर्ने, गैरआवासीय नेपाली संघको नेतृत्वमा एक नेपाली एक विदेशी साथी नेपाल पठाई अभियानलाई सञ्चालन गर्नेजस्ता कार्यक्रमहरू छन्। हिमाल आरोहणका लागि थप हिमचुलीहरूको आगामी ६ महिनाभित्र आरोहण खुल्ला गरिने भएको छ। हाल ५ हजारदेखि ८ हजार मिटरभन्दा माथि ४ सय १४ हिमाल आरोहणको अनुमति खुल्ला गरिएको छ। नेपालका १ हजार ३ सय १० हिमाल आरोहण गर्न योग्य छन्। त्यसमा ८ हजार मिटरभन्दा अग्ला ८ वटा नेपालमा छन्। पर्यटन क्षेत्र आम्दानीको मुख्य हिस्सा हिमाल आरोहणबापतको रोयल्टी दस्तुरबाट उठ्ने गर्छ । नेपालको पदयात्रा तथा पर्वतारोहणलाई थप सुरक्षित, भरपर्दो र व्यवस्थित बनाउन जीपीएस ट्र्याकिङ सिस्टम तीन महिनाभित्र कार्यान्वयनमा ल्याइने भएको छ। क्षेत्रीय पर्यटनलाई प्रवर्द्धन गर्दै भारतीय र बंगलादेशी नागरिकमा लोकप्रिय गन्तव्यका रूपमा रहेका चितवन, पोखरालगायतका गन्तव्यलाई सेरेमोनियल डेस्टिनेसनका रूपमा विकास गर्न सोसँग सम्बन्धित हवाई तथा स्थल यातायात सेवाको अन्तरआबद्धता र सञ्जालीकरणको अभिवृद्धि गरिने भएको छ। भारत, बंगलादेश, चीन तथा वान स्टप डेस्टिनेसन लक्षित पर्यटन बजारमा प्रभावकारी बजारीकरण गरिने उल्लेख छ। उड्डयन क्षेत्रलाई बलियो बनाउँदै प्रमुख पर्यटक बजारबाट हवाई उडान सञ्चालनका लागि पहल गरिने भएको छ। गत जेठ २ गतेबाट सञ्चालनमा आएको गौतमबुद्ध अन्तर्राष्ट्रिय विमानस्थल र निर्माणाधीन पोखरा अन्तर्राष्ट्रिय विमानस्थलमा हुने अन्तर्राष्ट्रिय उडानमा लाग्ने ल्यान्डिङ, पार्किङ, नेभिगेसनमा लाग्ने सेवा शुल्कमा हाललाई शतप्रतिशत छुट दिइने, ग्राउन्ड ह्यान्डिलिङ चार्जमा निश्चित प्रतिसम्म छुट दिइने भएको छ। यस्तै चार्टर्ड फ्लाइटलाई प्रोत्साहन गर्ने ट्रान्जिट कार्गोका लागि आवश्यक कानुनी व्यवस्थाको पहल गर्ने बताइएको छ। त्रिभुवन विमानस्थलमा सबै खाले यात्रुलाई आवश्यक पर्ने सुविधा प्रदान गरिने बताइएको छ। राष्ट्रिय ध्वजावाहक नेपाल वायुसेवा निगमले बजार व्यवस्थापनको रणनीति बनाउने, निगमको टिकटलाई अनलाइन बिक्रीमा लैजाने, निगमले गर्ने ग्राउन्ड ह्यान्डिलिङलाई थप व्यवस्थित गर्ने उक्त कार्ययोजनामा उल्लेख गरिएको छ। आन्तरिक पर्यटन प्रवर्द्धनसम्बन्धी नीति तथा कार्ययोजना तयार गर्ने, पहिले देश अनि विदेश अभियान सञ्चालन गर्ने, पर्यटन मन्त्रालयअन्तर्गत कार्यरत कर्मचारीहरूलाई पर्यटन काजको व्यवस्था गरिने भएको छ। अघिल्लो आर्थिक वर्षको बजेटमा काज बिदालाई उल्लेख गरेको भए पनि चालू बजेटमा भने समावेश भएको पाइँदैन। मन्त्रालयले यसअघि पनि सरकारी कर्मचारीलाई काज बिदाको सम्बन्धमा मस्यौदा तयार गरी अर्थ मन्त्रालय पठाएको थियो। तर, आर्थिक भार पर्ने भन्दै अर्थबाट अस्वीकृत भएको स्रोतले बतायो। पर्यटन प्रवर्द्धनका लागि प्रशिक्षित जनशक्ति, विदेशी नियोगमा पर्यटन क्षेत्रको सम्पर्क व्यक्ति, पर्यटनस्थल तथा मार्गहरूमा शौचालयको व्यवस्था, इनबाउन्ड टुरिष्ट भिजिटर्स मेडिकल इन्स्योरेन्स निर्देशिक स्वीकृत गरी कार्यान्वयन गरिने बताइएको छ। नेपालमा यूएन डब्लूटीओ एसिया प्यासिफिक क्षेत्रको उच्चस्तरीय टुरिजम समिट आयोजना गरिनेलगायतका कार्ययोजना समावेश भएको छ। नेपालको पर्यटन क्षेत्रको पुनरुत्थान, विकास र प्रवर्द्धन गर्न तत्कालीन, मध्यकालीन र दीर्घकालीन योजनाहरू अघि सारिएको पर्यटनमन्त्री जीवनराम श्रेष्ठले बताए। गत असार १३ गते पर्यटनमन्त्रीको जिम्मेवारी सम्हालेका मन्त्री श्रेष्ठले पहिलो निर्णय नै उक्त कार्ययोजना तयारका लागि निर्देशन दिएको बताए। मन्त्रालयका निमित्त सचिव बुद्धिसागर लामिछानेले पनि ७३ बुँदे कार्ययोजना सबैसँगको छलफलपछि ल्याएको बताए।"
बजेटको स्वामित्व लिन किन हच्किए उच्च अधिकारी ?,"काठमाडौं : यसपालि बजेट बनाउँदा करका दर निर्धारणमा राजस्व व्यवस्थापन महाशाखा प्रमुख भूपाल बरालको हस्ताक्षर खाली छ। संसदीय विशेष समितिले बयानका क्रममा सहसचिव बरालसँग यसबारे जिज्ञासा राखेको थियो। समितिका एक सदस्यका अनुसार, उनले प्रस्टै भने, राजस्व र कर निर्धारणमा मलाई सहभागी गराइएन। त्यसकारण हस्ताक्षर नगरेको हुँ। बरालले मात्र होइन, राजस्व सचिव कृष्णहरि पुष्करले पनि त्यसमा हस्ताक्षर गरेका छैनन्। समितिसामु उनको बयान पनि उस्तैउस्तै थियो। उनले बजेटमा हस्ताक्षर नगरेको बयानमा स्वयं जानकारी दिए। तर, समितिले खासै चासो दिएन। स्रोत भन्छ, थप जिज्ञासासम्म राखेन। राजस्व प्राप्त हुने करभन्सार दर निर्धारणमा राजस्व सचिव र राजस्व व्यवस्थापन महाशाखा प्रमुखको मुख्य भूमिका हुन्छ। तर, उनीहरूले नै यसमा हस्ताक्षर किन गरेनन् ? सहभागी गराइएन भन्नुको अर्थ के हो ? उसो भए कसले बनायो त बजेट ? कोको सहभागी भए ? पूर्वनासु रघुनाथ घिमिरे भन्थे वा लेखेर दिन्थे, अर्थका कर्मचारी टाइप गर्दै मिलाउँथे। मिलाउनेमा मुख्य रूपमा उपसचिव (भन्सार विभागका निर्देशक) मनिराम पौडेल परिचालित थिए। त्यसमा उपसचिवहरू गोपाल खत्री, शरद निरौलालगायतले सहजीकरण गरेका थिए। त्यहाँ सहभागी एक अधिकारीका अनुसार उच्च अधिकारीहरूले अर्थ सचिव मधु मरासिनीको बैठक कक्षमा बसेर ती दृश्य अवलोकन गरेका थिए। तत्कालीन अर्थमन्त्री जनार्दन शर्माले अनधिकृत व्यक्तिलाई राति पहुँच दिई बजेटमा करका दर परिवर्तन गरेको विषयमाथि संसदीय विशेष समितिले छानबिन गरिरहेको छ। बजेट निर्माणका क्रममा जेठ १४ गते मध्यरातिपछि अर्थकै पूर्वनायव सुब्बा रघुनाथ घिमिरे र सीए साप भनिएका अर्का व्यक्ति त्यहाँ लगिएका थिए। तिनकै चाहनाअनुसार बजेटमा राजस्व, कर र भन्सारका दर निर्धारण गरिएको थियो। यसबारे अन्नपूर्ण पोस्ट्ले जेठ ३० मा समाचार प्रकाशन गरेको थियो। उक्त घटनाको सर्वत्र विरोध भएपछि असार २२ गते संसदीय समिति बनाइएको हो। त्यससँगै तत्कालीन अर्थमन्त्री शर्माले राजीनामा दिएका थिए। समितिसँगको बयानमा मन्त्रालयका कर्मचारीले बाहिरिया व्यक्तिको प्रवेशलाई प्रत्यक्षतः स्वीकारेका छैनन्। तर, उच्च अधिकारीहरूको बयानले बजेट आफूले नबनाएको छर्लंग देखिन्छ। फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। प्रतिस्थापन विधेयक तयारीका क्रममा २०७८ भदौ २४ गते मध्यरातिपछि अर्थ मन्त्रालयमा आएका पूर्वनासु रघुनाथ घिमिरेले बाहिर तयार (केरमेट) गरी ल्याएको भन्सार दर लेखिएको कागज। बजेट बनाउन बसेका अर्थका उच्च अधिकारीलाई उनले उक्त कागज थमाएर मिलाउन दबाब दिएका थिए। कागजको पुछारमा नेपाली र अंग्रेजी भाषामा त्यहाँका अधिकारीले लेखेको टिप्पणी। उनै घिमिरे उसरी नै गत जेठ १४ गते राति पनि बजेट हेरफेर गर्न परिचालित थिए। बजेट लेखनमा राजस्व व्यवस्थापन महाशाखा प्रमुख बरालसहित बजेट तथा कार्यक्रम महाशाखा प्रमुख चक्रबहादुर बुढा, आर्थिक नीति तथा विश्लेषण महाशाखा प्रमुख महेश आचार्य, वित्तीय संघीयता समन्वय महाशाखाका प्रमुख बाबुराम सुवेदी र अन्तर्राष्ट्रिय आर्थिक समन्वय महाशाखाका प्रमुख ईश्वरीप्रसाद अर्यालको समिति बनेको थियो। तर, अन्तिम घडी बराललाई किनारा लगाइएको स्रोतले जानकारी दियो। अर्थ मन्त्रालय सम्पूर्ण सार्वजनिक निकायलाई आर्थिक जोहो गर्ने मूल अड्डा हो। गृह मन्त्रालयको निर्देशिकाअनुसार ३ महिनासम्म सीसीटीभी फुटेज सुरक्षित राख्नैपर्छ। तर, अर्थले १३ दिनभन्दा बढी रहने क्षमताको सीसीटीभी आफूसँग नरहेको जनाएको छ। अरूलाई पैसा उपलब्ध गराउने अर्थकै १३ दिन मात्रै रहन्छ भने अरूको कति दिन रहला ? अर्थका एक उच्च कर्मचारी भन्छन्, उसो भए सरकारको यो निर्देशिकाको के काम ? तर, त्यस्तो होइन। अर्थसँग कुनै दिन हटाउनै नपर्ने (अनलिमिटेड) क्षमताको सीसीटीभी छ। मेटियो भनेर मेटाइएको हो। समितिले माग्दा अर्थले असार १५ यताको मात्र फुटेज दिएको थियो। त्यसअघिको रिट्राइभ गर्न सक्ने राष्ट्रियअन्तर्राष्ट्रिय विज्ञका प्रस्ताव अस्वीकार गर्दै संसदीय समितिले प्रहरीको विधि विज्ञान प्रयोगशालामा पठाएको छ। फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। फौजदारी कानुनको सिद्धान्तविपरीत अर्थमन्त्री जनार्दन शर्माले सीसीटीभी फुटेजको क्षमताबारे अनविज्ञता जनाएका छन्। आफूले दायित्व वहन गर्नुपर्ने विषयमा अनविज्ञता व्यक्त गरी अकर्मण्यता देखाएको कानुनका जानकारहरू बताउँछन्। सीसीटीभी जडान तथा सञ्चालनसम्बन्धी कार्यविधि, २०७२ अनुसार तीन महिनासम्म सीसीटीभी फुटेज सुरक्षित राख्नुपर्छ। कार्यविधिविपरीत सीसीटीभी क्यामरा जडान वा सञ्चालन भए गरेको पाइएमा विद्युतीय (इलेक्ट्रोनिक) कारोबार ऐन,२०६३ बमोजिम कारबाही हुने व्यवस्था छ। कानुनकै अवज्ञा गरेका अर्थमन्त्री शर्मा र अर्थ मन्त्रालयका जिम्मेवार अधिकारीहरू विधि र प्रक्रियाप्रति उत्तरदायी नभएको उनीहरूको टिप्पणी छ। संसदीय छानबिन विशेष समितिसमक्ष बिहीबार बयान दिँदै अर्थ मन्त्री शर्माले प्राविधिक विषयमा आफूलाई केही थाहा नहुने बताएका थिए। सीसीटीभी फुटेजको स्टोरेज के छ, कति दिनमा डिलिट हुन्छ भन्ने बारेमा मलाई थाहा हुने कुरा भएन, मन्त्री शर्माको बयान उदृत गर्दै समितिका एक सदस्यले भने। पूर्वमहान्यायाधिवक्ता रमेश बडालले कानुनतः तीन महिनाको सीसीटीभी फुटेज उपलब्ध गराउने जिम्मेवारी अर्थ मन्त्रालय र तत्कालीन अर्थमन्त्री शर्माको भएको बताए। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन, पूर्वमहान्यायाधिवक्ता बडालले भने, अर्थ मन्त्रालय वा अर्थ मन्त्रीले पेस नगरेको अवस्थामा उनीहरूविरुद्ध नै प्रमाण लाग्ने हुन्छ। सर्वोच्च अदालतले समेत कानुनको अनभिज्ञता क्षम्य नहुने सिद्धान्त प्रतिपादन गरेको छ। कोही व्यक्तिले मान्छे मारेपछि मलाई त कानुन थाहा थिएन भनेर छुट पाउने कुरै हुँदैन, उनले भने, सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन। सर्वोच्च अदालतका पूर्वन्यायाधीश बलराम केसी यसबारे समितिले जडान गर्ने व्यक्ति र उत्पादक कम्पनीको नेपालस्थित एजेन्टसँग सोधपुछ गर्न सुझाव दिन्छन्। अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभीको फुटेज मेट्न सकिन्छ वा सकिँदैन भन्नेबारे पनि आपूर्तिकर्ता र प्राविधिकसँग सोधपुछ गर्नुपर्छ। यसबाट धेरै तथ्य खुल्छ, उनले भने। अर्थ मन्त्रालयले २०७० सालमा सीसीटीभी खरिद गरेको हो। अर्थ मन्त्रालय र अर्थमन्त्रीको भनाइ सुन्दा प्रणाली (सिस्टम) नै फेल भए झैं लागिरहेका एक पूर्वप्रधान न्यायाधीशले बताए। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ, ती प्रधानन्यायाधीशले भने, त्यसको जवाफदेहिता कसले लिने ? यसैबीच, समितिले जेठ १४ र १५ गतेका सिंहदरबारको प्रवेशद्वारको सीसीटीभी फुटेज आइतबार मागेको छ। समितिका सचिव सुरेन्द्र अर्यालले सिंहदरबारको पश्चिम र दक्षिण गेटको सीसीटीभी माग गरिएको बताए। प्रहरी प्रयोगशालाको छानबिन प्रतिवेदन आउन अझै समय लाग्ने देखिएपछि समितिले सिंहदरबारको दक्षिण र पूर्वी प्रवेशद्वारका सीसीटीभी फुटेज मगाइएको उनले बताए। मन्त्रीको पत्रकार सम्मेलन किन रोके कर्मचारीले ? बजेट निर्माणमा अनधिकृतको प्रवेशबारे अन्नपूर्ण पोस्ट्मा समाचार आएपछि उक्त कार्यको सर्वत्र विरोध भयो। अर्थमन्त्रीको राजीनामा संसद् र बाहिर माग्न थालियो। त्यस क्रममा तत्कालीन अर्थमन्त्री शर्माले सफाइ दिन भन्दै पत्रकार सम्मेलनको तयारी गरेका थिए। तर, अर्थसचिव मधुकुमार मरासिनी बिदामा बसे। अरू कर्मचारीको भागाभाग भयो । सचिव, सहसचिवले साक्षी बस्दैनौं भनेपछि पत्रकार सम्मेलन हुन सकेन। बाध्य भएर शर्माले राजीनामा दिनुपरेको थियो, अर्थका उच्च अधिकारी सुनाउँछन्। मन्त्रीको क्रियाकलापविरुद्ध उत्रिएका कर्मचारी दबाबका सामु यतिबेला भने समर्पण गर्न पुगेका छन्। अर्थमन्त्री शर्माले राजीनामा दिए पनि प्रधामन्त्री शेरबहादुर देउवाले त्यो जिम्मेवारी आफैंले लिएका छन्। राजीनामाको दिन माओवादी नेता वर्षमान पुनले अर्थमन्त्री शर्मा निर्दोष सावित भई साविक पदमा फर्किने आशयको अभिव्यक्ति दिएका थिए। अन्तिम दिन कार्यालय छाडेर भागाभाग गरेका अर्थका कर्मचारीहरूमा एक फरक भय छ, पुनः शर्मा फर्कने। त्यही कारण बयानका कसैले निर्धक्क बोल्न सकेनन्, सम्बद्ध कर्मचारीहरू लाचारी व्यक्त गर्छन्। अर्कातिर तथ्य खोल्न चाहनेका लागि समितिले वातावरण नै नबनाइदिएको स्वयं कर्मचारीहरू बताउँछन्। समितिले तथ्य कुरा राख्ने वातावरण नै बनाएन, हामीले तथ्य कुरा गर्दा निसाना परिने भयो, त कसरी आफ्नो खुट्टा आफैं बन्चरो हाल्ने ? अर्थका एक अधिकारी भन्छन्, सहसचिवसँगै राखेर तल्लो तहका कर्मचारीको सामूहिक बयान लिइयो। जसले गर्दा उनीहरूले यथार्थ कुरामा बोल्न सकेनन्। पहिला सचिवबाट बयान लिँदै आउनुपर्ने तल्ला तहका कर्मचारीबाट सुरु गर्दा पनि समस्या भयो। त्यसमाथि तल्लो तहका कर्मचारीसँग सामूहिक बयान लिइयो। यथार्थ कुरा भन्ने स्थिति कसैलाई भएन। समिति छानबिनमा भन्दा पनि बयानको औपचारिकतामा अल्झियो। समितिका सदस्य अर्थसम्बन्धी कमै जानकार छन्। विज्ञहरू भन्छन्, उनीहरूले सुरुवातमा सम्बन्धित क्षेत्रमा विज्ञ राखेर छानबिन अगाडि बढाउनु पर्थ्यो। तर, न अर्थका जानकारलाई छानबिनमा लिइयो न सूचना प्रविधिसम्बन्धी जानकारलाई नै। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन। सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन । रमेश बडाल, पूर्वमहान्यायाधिवक्ता अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ। त्यसको जवाफदेहिता कसले लिने ? बलराम केसी, पूर्वन्यायाधीश, सर्वोच्च अदालत पूर्वनासु घिमिरेको प्रवेश यस बजेटमा मात्र होइन, २०७८ भदौ २५ मा ल्याइएको प्रतिस्थापन विधेयक तयारीका क्रममा पनि भएको थियो। त्यस क्रममा उनले दिएर करका दर हेरफेर गरेको कागजात मन्त्रालयका उच्च अधिकारीले अन्नपूर्ण पोस्ट्लाई उपलब्ध गराएका छन्। त्यो उनकै हस्ताक्षर पनि हुन सक्छ। बाहिरबाट कसैले लेखेर पठाएको पनि हुन सक्छ, ती अधिकारीले भने, न अर्थका अधिकारीको हो, न त हामीले चाहेकै हो। ती अधिकारीका अनुसार त्यही कागज हातमा पूर्वनासु घिमिरे मिलाउन भन्थे, कर्मचारी टाइप गर्थे। यसपालि पनि ठ्याक्कै त्यस्तै भएको छ, उनले भने, बरु प्रतिस्थापनमा हामीले हेरफेरमा कतिपय अडान राख्न सक्यौं। यसपालि निरीह हुनुपर्यो। जसोजसो रघुनाथ, उसैउसै बजेट ! टिपोटअनुसार भन्सारतर्फ उपशीर्षक ७२०१ मा पर्ने पिग, ढिक्का वा अन्य प्रारम्भिक रूपका पिग आइरन र स्पाइजेलेसनमा ५ प्रतिशतबाट १० प्रतिशत प्रस्ताव दर गरिएको छ। उपशीर्षक ७२०३१० र ७२०३९० मा पर्ने कच्चा फलाम र मिहिन रेशा भएका अन्य स्पोन्जी फलाम, उपशीर्षक ७२०४ मा पर्ने रद्दी फलाम ५ बाट १०, उपशीर्षक ७२०४५००० इँट अकारको (इनगट) पुन : पगालिने पत्रु १० बाट ५ गर्ने कि, उपशीर्षक ७२१०४१०० मा पर्ने कर्कटपाता २० वाट ३० बनाउने भन्ने उनले दिएका थिए। उपशीर्षक ७२१३९११० मा पर्ने ८ मिमि नाघेको बस्तुहरू भन्सार दर ५ वटा १० बनाउन उनले लिखित सुझाएका थिए। यो उपशीर्षक चाहिँ अर्थका कर्मचारीले इन्कार गरिदिए। यस्तो टिप्पणी लेखे, सिन६ मा ५ बाट १० गर्र्दा साप्टा लागिराखेको छ, अर्थ छैन।  सुरेन्द्र काफ्लेदिनेश गौतमममता थापा"
कैदीबन्दीलाई विवाह र प्रजनन अधिकार,"काठमाडौं : प्रतिनिधिसभाबाट कारागार विधेयक पारित भएको छ। प्रतिनिधिसभाको आइतबारको बैठकमा कारागारसम्बन्धी कानुनलाई संशोधन र एकीकरण गर्न बनेको विधेयक २०७८ सर्वसम्मतिले पारित भएको हो। जसमा कारागारमा बन्दीका रूपमा रहेका वैध दम्पतीले प्रजनन अधिकार पाउने भएका छन्। दम्पत्तीलाई संरक्षण गर्ने प्रयोजनका लागि तोकिएबमोजिम भेटघाट गर्ने अनुमति दिनुपर्नेछ। प्रजनन अधिकार संरक्षणसम्बन्धी अन्य व्यवस्था तोकिएबमोजिम हुनेछ, पारित विधेयकको दफा २३ मा उल्लेख छ।पारित विधेयकको दफा २८ मा कैदीबन्दीको विवाह दर्तासम्बन्धी व्यवस्था छ। जसमा, एउटै कारागारमा रहेका पुरुष र महिला बन्दी वा कारागारमा रहेको बन्दीसँग सर्वसाधारण पुरुष वा महिलाले विवाह गर्न चाहेमा विवाह दर्ताका लागि कारागार प्रशासक समक्ष निवेदन दिनुपर्नेछ। प्रचलित कानुनबमोजिम कैदीबन्दीको विवाह दर्ता हुन सक्ने भनी सम्बन्धित निकायले कारागार कार्यालयलाई लेखी पठाएमा कारागार प्रशासकले विवाह दर्ता गर्ने दिन सम्बन्धित बन्दीलाई सुरक्षाकर्मी साथ लगाई विवाह दर्ता गर्न जाने अनुमति दिनुपर्ने प्रावधानसमेत विधेयकमा समेटिएको छ। यसैगरी, विधेयकमा कारागार प्रशासकले गर्भवती वा सुत्केरी बन्दीलाई बसोबास, खानपान र स्वास्थ्य परीक्षणको सम्बन्धमा विशेष व्यवस्था राखिएको छ। उपचारका लागि गर्भवती बन्दी कारागार बाहिर बस्न चाहे सुत्केरी भएको ६० दिन पूरा भएको भोलिपल्ट कारागार फर्किन पाउनेगरी कारागार प्रशासनले अनुमति दिनुपर्ने प्रस्ताव पनि विधेयकमा छ। विधेयकमा खुला कारागारमा रहेका कैदीलाई नेपाल सरकार, प्रदेश सरकार मातहत सञ्चालित विकास आयोजना वा कार्यक्रममा काम गर्न लगाउन सकिने, स्वयंसेवकका रूपमा काम लगाउन सकिनेलगायतका प्रावधान समेटिएका छन्। कैदीबन्दीलाई काम लगाउने र काम लगाउँदा सरकारले तोकेको न्यूनतम तलब दिनुपर्नेलगायतका व्यवस्था समेटिएको छ। यसैगरी पारित विधेयकमा खुला कारागारको अवधारणा लागू गर्ने प्रावधान समेटेको छ। खुला कारागार भन्नाले कैदीले तोकिएको समयमा आफूलाई राखिएको ठाउँभन्दा बाहिरसमेत गई कुनै काम गर्न पाउने गरी नेपाल सरकारले तोकेको ठाउँ सम्झनुपर्छ भनेर परिभाषामा समेटिएको छ। कैद अवधिको दुईतिहाई अवधि भुक्तान गरिसकेको र राम्रो आचरण भएको कैदीलाई कारागार प्रशासकले खुला कारागारमा राख्न सकिने व्यवस्था छ। विधेयकमा संघीय सरकार र प्रदेश सरकार मातहत रहने गरी दुई किसिमको कारागारको व्यवस्था छ। विधेयकको दफा ५ मा कारागारको स्थापनासम्बन्धी व्यवस्था छ। जहाँ नेपाल सरकारले आवश्यकताअनुसार कारागारको स्थापना गर्न सक्ने भनिएको छ। प्रतिनिधिसभाबाट पारित यस विधेयक राष्ट्रियसभाले पनि पारित राष्ट्रपतिले प्रमाणीकरण गरेपछि ऐनका रूपमा लागू हुनेछ।"
वित्तीय संघीयताका तगारा,"सरकारका तहबीच अधिकारको बाँडफाँटअनुसार जिम्मेवारी निर्वाह गर्न साधनस्रोतको आवश्यकता पर्छ। संघीय प्रणालीमा सरकारका तहबीच अधिकारका साथै वित्तीय शक्ति र जिम्मेवारीको पनि बाँडफाँट गरिएको हुन्छ। जसमा राजस्व स्रोत उठाउने, उठेको राजस्व खर्च गर्ने र यससम्बन्धी प्रशासन तथा नियमन गर्नेजस्ता विषय पर्छन्। संघीय एकाइबीच आआफ्नो जिम्मेवारीअनुसार कार्यसम्पादन गर्न वित्तीय स्रोतसाधनको व्यवस्थापन गर्नुपर्ने भएकाले वित्तीय संघीयतालाई संघीय प्रणालीमा आत्माको रूपमा बुझ्ने गरिन्छ। वित्तीय संघीयताका चार आधार स्तम्भ हुन्छन्। यी आधार स्तम्भअन्तर्गत सरकारका विभिन्न तहबीच कार्यजिम्मेवारीखर्चको बाँडफाँट, राजस्व अधिकारको बाँडफाँट, वित्तीय हस्तान्तरण र सार्वजनिक ऋणको उपयोग र नियमन पर्छन्। कार्यजिम्मेवारीको बाँडफाँटमा कुन काम कुन तहको सरकारले गर्ने हो र यसका लागि आवश्यक खर्चको व्यवस्थापन कसले गर्ने भन्ने प्रष्ट हुनुपर्छ। राजस्व अधिकारमा राजस्वका आधार दर र दायरा निर्धारण, राजस्व उठाउने र खर्च गर्ने अधिकारको बाँडफाँट हुन्छ। मुलुकका सबै क्षेत्रमा नागरिकलाई न्यूनतम सेवासुविधा समान रूपमा प्राप्त गर्न देखिने वित्तीय असमानता हटाउनुपर्छ। यसका लागि माथिल्लो तहका सरकारले अन्य तहका सरकारलाई वित्तीय हस्तान्तरण गर्नुपर्छ। तहगत सरकारको खर्चको जिम्मेवारी र वित्तीय स्रोतबीच दूरी घटाउन घाटा बजेट पूर्तिका लागि ऋण परिचालन गर्नुपर्ने हुन्छ। नेपालको संविधानले वित्तीय संघीयताका उपरोक्त चारवटै स्तम्भलाई समाहित गरेको छ। संघ, प्रदेश र स्थानीय तहको अधिकार क्षेत्र निर्धारण भएको छ। तीनै तहका सरकारले अधिकार क्षेत्रभित्रको विषयमा कर लगाउन र ती स्रोतबाट राजस्व उठाउने अधिकार प्राप्त गरेका छन्। नेपाल सरकारले संकलन गरेको राजस्व संघ, प्रदेश र स्थानीय तहलाई न्यायोचित वितरण गर्नुपर्ने व्यवस्था गरेको छ। सोहीअनुसार नेपाल सरकारले प्रदेश र स्थानीय तहलाई र प्रदेशले स्थानीय तहलाई समानीकरण, ससर्त, समपूरक र विशेष अनुदान दिनुपर्ने व्यवस्था गरेको छ। राजस्व स्रोतको न्यायोचित वितरणका लागि प्रदेश र स्थानीय तहले प्राप्त गर्ने वित्तीय हस्तान्तरणको परिणाम राष्ट्रिय प्राकृतिक स्रोत तथा वित्त आयोगको सिफारिसबमोजिम हुने व्यवस्था छ। प्रदेश र स्थानीय तहले नेपाल सरकारको स्वीकृतिमा आन्तरिक ऋण प्राप्त गर्न सक्ने व्यवस्था छ। संघीय प्रणाली अवलम्बन भएको करिब सात वर्षको अवधिमा वित्तीय संघीयताका महत्त्वपूर्ण आधारशीलाहरू स्थापित भएका छन्। यस अवधिमा तीनै तहका सरकारले कर तथा सेवाशुल्कलगायतका राजस्व अधिकारको प्रयोग गरेका छन्। वित्तीय संघीयताको संस्थागत आधार प्रदान गर्ने संवैधानिक अंगको रूपमा रहेको राष्ट्रिय प्राकृतिक स्रोत तथा वित्तीय आयोगले अनुदान, वित्तीय हस्तान्तरण, राजस्व बाँडफाँट, आन्तरिक ऋणजस्ता विषयमा आधार, मापदण्ड स्थापना गरेको छ। समानीकरण, ससर्त, समपूरक र विशेष अनुदान, राजस्व बाँडफाँट (प्राकृतिक स्रोतको आयसमेत) प्रणाली सुचारु भएको छ। नेपाल सरकारले प्रदेश र स्थानीय तहलाई संघीय बजेटको करिब एक तिहाइ रकम वित्तीय हस्तान्तरण गरेको छ। तीनै तहका सरकारले संविधानले प्रदान गरेको अधिकारको दायराभित्र रही आआफ्नो कानुनअनुसार आर्थिकवित्तीय अधिकारको प्रयोग गरेका छन्। यसका बाबजुद वित्तीय संघीयताका कार्यान्वयनमा समस्या र अवरोधहरू कम छैनन्। वित्तीय संघीयता कार्यान्वयनको प्रमुख जिम्मेवारी बोकेको संवैधानिक निकाय राष्ट्रिय प्राकृतिक स्रोत तथा वित्त आयोगको संघ, प्रदेश र स्थानीय सरकारबीच राजस्व बाँडफाँट गर्ने विस्तृत आधार र ढाँचा निर्धारण गर्ने संवैधानिक अधिकार संकुचन हुनेगरी कानुन बनेका छन्। संविधानमा करसम्बन्धी एकल अधिकार एकभन्दा बढी तहमा दोहोरिएका छन्। प्रदेशको राजस्व अधिकार अत्यन्त संकुचित छ। नेपाल सरकारले संकलन गरेको राजस्व बाँडफाँटमा न्यायोचित वितरणभन्दा संघीय तहको अनुग्रह झल्कने गरेको छ।जिम्मेवारी र वित्ताीय शक्तिको बाँडफाँटबीच सन्तुलन आवश्यक हुन्छ। वित्तीय संघीयताको सफल कार्यान्वयनका लागि खर्च व्यवस्थासहितको कार्यजिम्मेवारी दिनु उचित हुन्छ। सरकारका तहगत कार्यजिम्मेवारी र स्रोतबीच तादात्म्यताको अभाव छ। स्रोत संघमा तर जिम्मेवारी प्रदेश र स्थानीय तहमा छ। त्यसैले कार्यजिम्मेवारीअनुसार स्रोतसाधन हस्तान्तरण हुन सकेको छैन। अनुदान र खर्च आवश्यकताबीच तादात्म्यता छैन। प्रदेशले स्थानीय तहलाई वित्तीय हस्तान्तरण गर्दा शर्तैशर्तका भारी बोकाउने गरेको छ। कतिपय स्थानीय तहले प्रदेशलाई राजस्व बाँडफाँट गर्न आनाकारी गरेका छन्। संघ, प्रदेश र स्थानीय तहको कर, वित्तीय साझेदारी, नयाँ स्रोतको पहिचान, वित्तीय समस्या समाधानलगायतका अन्तरसरकारी वित्त व्यवस्थापनका विषयमा परामर्श तथा समन्वय गर्न गठित अन्तरसरकारी वित्त परिषद् खासै प्रभावकारी हुन सकेको छैन। पुँजीगत खर्च व्यवस्थापनमा सार्वजनिक ऋणको परिचालन वित्तीय संघीयताको एक स्थापित अभ्यास हो। स्थानीय र प्रदेश तहले आन्तरिक ऋण उठाउन प्रयोग गर्ने मौद्रिक औजार तयार भइनसकेको र यसको व्यवस्थापन तथा उपयोगसम्बन्धी संघीय कानुन बन्न सकेको छैन। हाल स्थानीय तहहरूले नेपाल सरकार र नगर विकास कोषबाट मात्र ऋण प्राप्त गर्न सक्छन्। वित्तीय हस्तान्तरणको आकार र सूचकमा पनि सन्तोष गर्ने अवस्था छैन। संविधानले कार्यजिम्मेवारीहरू प्रदेश र स्थानीय तहमा हस्तान्तरण गरे पनि महत्त्वपूर्ण राजस्व स्रोतहरू संघमै रहेको छ। प्रदेशको एकल कर अधिकारमा नेपालको सन्दर्भमा अत्यन्त कठिन कृषि आयमा कर मात्र छ। नेपाल सरकारले वित्तीय हस्तान्तरणमा सन्तुलन कायम गर्न सकेको छैन। नेपाल सरकारले प्रदान गर्ने वित्तीय अनुदानमा समानीकरणको हिस्सा बढी हुनुपर्नेमा ससर्त अनुदानमा बढी भार दिएको छ। विगत चार वर्षमा छुट्ट्याइएको पौने चार खर्ब अनुदानमा ५४ प्रतिशतभन्दा बढी हिस्सा ससर्त अनुदानकै छ। संघीय सरकारले अन्य तहको क्षेत्राधिकारमा पनि स्वार्थ अनुकूलका ससाना आयोजनामा विनियोजन गर्ने परिपाटी बढाएको छ। समानीकरण अनुदान जुन प्रदेश र स्थानीय तहले आफ्नो विकास योजनाका प्राथमिकताअनुसार स्वायत्त ढंगले प्रयोग गर्न सक्छन्, त्यसको हिस्सा ४२ प्रतिशत मात्र छ। समानीकरण अनुदानको मात्रा न्यून हुनु भनेको प्रदेश र स्थानीय तहको वित्तीय स्वनिर्णयको संकुचन हुनु हो। यस्तै परियोजनामा आधारित हुने समपूरक र विशेष अनुदानको हिस्सा क्रमशः १६२ र १६३ प्रतिशत छ। समानीकरण अनुदानको सूचकमा मानव विकास सूचकांक, आर्थिक सामाजिक असमानता, पूर्वाधार विकासको अवस्था, राजस्वको अवस्था र खर्च आवश्यकता र राजस्व क्षमताजस्ता सूचक छन्। राजस्व बाँडफाँटमा जनसंख्या, क्षेत्रफल र विशेष अवस्थाबाहेकका अरू अनुदानसूचक नै दोहोरिएकाले सन्तुलन मिल्न नसकेको भनी असन्तुष्टि व्यक्त हुने गरेका छन्। प्रदेश र स्थानीय तहका सरकारहरू संविधानप्रदत्त राजस्व अधिकारको उपयोग गरी स्रोतको जगेर्ना, खर्चक्षमता अभिवृद्धि र स्रोतको कुशलतम उपयोगमा सुधार गर्न सकिरहेका छैनन्। प्रदेश र स्थानीय सरकारहरू आम्दानी बढाउने प्रयत्नभन्दा संघीय अनुदानप्रति बढी लालायित देखिन्छन्। यसले परनिर्भरता बढ्नुका साथै संघीय तह हावी हुने हुन्छ। कुनै स्थानीय तह कर लगाउनै नमान्ने कोही जथाभावी कर लगाउन उद्देलित हुने प्रवृत्ति छ। संघीयता प्रणालीमा अधिकारको विभाजनअनुसार स्रोतसाधनको वितरणमा राजनीतिक प्रतिबद्धता स्थापित गर्नु चुनौतीपूर्ण देखिन्छ। स्रोत हस्तान्तरणभन्दा स्रोतसाधन केन्द्रीकृत गरी अन्य तहका सरकारको कामसमेत आफैंले सम्पादन गर्ने प्रवृत्ति हट्न सकेको छैन। उच्च नेतृत्वमा संघीयता तहगत सरकारबीच राज्यशक्तिको विभाजनभन्दा विकेन्द्रीकरणका रूपमा बुझ्ने प्रवृत्ति हावी छ। वित्तीय संघीयताको दोस्रो चुनौती भनेको कर तथा राजस्वका विषयमा सरकारका तहबीच सन्तुलन, प्रष्टता र अन्तरतह सहयोग नै हो। प्रदेश तहको राजस्व स्रोत अत्यन्त संकुचित छ, खर्च आवश्यकताका लागि संघप्रति अतिनिर्भर बन्ने अवस्था विद्यमान छ। तेस्रो महत्त्वपूर्ण चुनौती सार्वजनिक खर्चको उत्पादकत्व हो। सबै तहका सरकारमा वितरणमुखी विनियोजन, चालू खर्चको उच्च विस्तार र सार्वजनिक वित्तीय उत्तरदायित्वको कमजोर अवस्था छ। यसमा सुधार गरी सार्वजनिक खर्चको विनियोजन दक्षता र उत्पादकत्व बढाउनुपर्ने देखिन्छ। सार्वजनिक सेवा र आर्थिक योगदान नदिने अनावश्यक खर्च कटौती गर्दै सार्वजनिक खर्चको विवेकीकरण गर्न हिचकिचाउन नहुने अवस्था छ। संघीयताको सफलतामा वित्तीय संघीयताको अंश निकै भारी हुने गर्छ। वित्तीय हस्तान्तरणलाई तहगत खर्च आवश्यकता र राजस्व क्षमतासँग तादात्म्य कायम गर्नुपर्छ। खासगरी प्रदेशलाई कराधिकार निकै साँघुरो छ। प्रदेशलाई आयका नयाँ क्षेत्रहरू प्रदान गर्न र स्थानीय तहलाई आन्तरिक स्रोत जगेर्नामा जोड दिन आवश्यक छ। वित्तीय हस्तान्तरण, खासगरी समानीकरण अनुदान वितरणमा खर्च आवश्यकता र राजस्व क्षमताअनुसार गर्नुपर्ने संवैधानिक प्रावधान छन्। यसका लागि संविधान र कानुनअनुसार प्रदेश र स्थानीय तहलाई सिर्जना गरेको खर्चको दायित्वको यकिन गर्नुपर्छ। यस्तै, प्रदेश र स्थानीय तहलाई प्राप्त राजस्व अधिकारअनुसार सम्भाव्य राजस्वको आकलन गरी वित्तीय अन्तरको विस्तृत अध्ययन गर्ने र कार्यान्वयनमा ल्याउनु पर्ने हुन्छ। राजस्व क्षमता प्रदेशगत र स्थानीय तहअनुसार नै फरकफरक हुन्छ। यसको व्यवस्थित अध्ययन गरी कार्यान्वयनमा ल्याउन निकै मेहनत र प्रयास आवश्यक हुन्छ। नेपाल सरकारले प्रदान गर्ने वित्तीय हस्तान्तरण र राजस्व बाँडफाँटको रकम सुशासनसँग पनि जोडिन्छ। प्रदेश र स्थानीय तहले अनिवार्यरूपमा सम्पादन गर्नुपर्ने काम र स्रोतको परिचालन एवं खर्च उत्पादकत्वसँग जोडिएमा मात्रै राज्यकोषको उचित उपयोग हुन सक्छ। बजेट नै पास नगर्ने स्थानीय तहहरू पनि छन्। अतः कार्यसम्पादनमा आधारित वित्तीय हस्तान्तरण प्रणाली अवलम्बन गर्नु आवश्यक देखिन्छ। स्रोतसाधनको सीमितताका परिवेशमा विनियोजनको कुशल उपयोग आवश्यक हुन्छ। तीनै तहका सरकारहरू बजेट खर्चमा कमजोर देखिएका छन्। स्थानीय तहको खर्चको अनुपातमा बेरुजुको आकार पाँच प्रतिशतको बिन्दुभन्दा माथि छ। अतः विनियोजन कुशलता र खर्चको प्रभावकारिता बढाउनै पर्नेछ। वित्तीय हस्तान्तरणमा समानीकरण अनुदानको हिस्सा पनि बढाउँदै जानुपर्छ। प्रदेश र स्थानीय तहको क्षेत्राधिकारका विषयमा केन्द्रीय निर्णय हावी हुने किसिमले संविधान र कानुनले नचिनेका विभिन्न नामका साझेदारीमूलक कार्यक्रमभन्दा संविधानअनुसार वित्तीय अनुदानबाटै वित्तीय हस्तान्तरण गर्नु उपयुक्त हुन्छ। जिम्मेवारी र वित्तीय शक्तिको बाँडफाँटबीच सन्तुलन आवश्यक हुन्छ। वित्तीय संघीयताको सफल कार्यान्वयनका लागि खर्च व्यवस्थासहितको कार्यजिम्मेवारी दिनु उचित हुन्छ। कार्यजिम्मेवारीका आधारमा स्रोतसाधनको व्यवस्था र सोहीअनुसार कार्यसम्पादन गर्ने क्षमताको विकास आवश्यक हुन्छ।  भट्टराई नेपाल सरकारका पूर्वसचिव हुन् ।"
वैवाहिक अंगिकृत नागरिकतामा ७ वर्ष प्रावधान हटाउनु गलत : श्रेष्ठ,"काठमाडौं : नेकपा माओवादी केन्द्रका नेता नारायणकाजी श्रेष्ठले फास्ट ट्र्याक विधिबाट विधेयक पारित गर्नु गलत भएको टिप्पणी गरेका छन्। सोमबार राष्ट्रिय सभामा उनले प्रतिनिधि सभाले समितिमा विधेयक नपठाई नेपाल नागरिकता ऐन, २०६३ (पहिलो संशोधन), विधेयक पास गरेकोप्रति आपत्ति जनाएका हुन्। उनले यसरी विधेयक प्रस्तुत गर्नु नहुने तर्क गरे। सरकारले राज्य व्यवस्था समितिको प्रतिवेदनअनुसार विधेयक फिर्ता गरेर अल्पमतको विचार लागु हुने गरी कानुन व्यवस्था गर्न विधेयक प्रस्तुत गर्ने यो चलन चलायौं भने लोकतन्त्र अत्यन्त कमजोर हुन्छ। श्रेष्ठले वैवाहिक अंगिकृत नागरिकताको विषयमा ७ वर्ष बनाउने प्रावधान हटाइनुपर्ने कुनै कारण नभएको धारणा राखे। उनले सात वर्ष वैवाहिक अंगिकृत नागरिकता महिलालाई दिने जो प्रावधान थियो, त्यो हटाउनुपर्ने कुनै कारण थिएन जो राज्य व्यवस्था समितिले पास गरेको छ त्यसमा पनि विचार पुर्याइएन। उनले नेपाली महिलाले कुनै विदेशी पुरुष बिहे गरेको अवस्थामा कुनै प्रावधान नै नराख्ने कुरा गलत भएको बताए। उनले यसबारेमा पनि प्रावधान राखेर क्राइट यरिया तोक्नुपर्ने बताए। श्रेष्ठले बाबुको पहिचान नभएको तर आमाले स्वघोषणामा छोराछोरीलाई नागरिकता दिने विषय समावेश हुनु ठिक भएको बताए। सांसदहरुले गठबन्धनका नाममा सत्ता र कुर्सीसँग लेनदेन गरेर विधेयक पास गरेको भन्दै असन्तुष्ट जनाएका छन्। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाइ दुई हप्तामै फास्ट ट्र्याकविधिबाट विधेयक पारित गरिएको छ। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गर्यो। प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थ पेस गरियो। विपक्षीले राखेका प्रस्ताव अस्वीकृत भए। सत्तापक्षको बहुमतबाट विधेयक पारित गरियो। जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए। विपक्षी एमालेसहित केही साना दलले विधेयकको विपक्षमा मत दिएका थिए।"
संसदीय समितिले माग्यो काठमाडौंतराईमधेश द्रुतमार्ग सडक आयोजनाको कार्यतालिका,काठमाडौं : संसदीय समितिले काठमाडौंमधेश फास्ट ट्रयाक आयोजनाको आर्थिक वर्ष ०७९०८० को कार्यतालिका माग गरेको छ । संसदको विकास तथा प्रविधि समितिले आर्थिक वर्ष ०७९०८० को ठोस कार्यतालिका तत्काल बनाई कार्यान्वयनमा ल्याउन र सो कार्यतालिका यथाशिघ्र समितिलाई उपलब्ध गराउन माग गरेको हो । आयोजनाको लागत बढ्न नदिई निर्धारित समयमा गुणस्तरीय रुपमा काम सम्पन्न गर्ने विश्वसनीय आधार सहितको आव ०७९०८० को ठोस कार्यतालिका तत्काल बनाई कार्यान्वयनमा ल्याउन भनेको छ । २०८१ साल मंसिर महिनासम्ममा सम्पन्न हुने भनिएको बहुप्रतिक्षित एशियन हाइवे मापदण्डको राष्ट्रिय गौरवको काठमाडौंतराईमधेश द्रुतमार्ग आयोजनाको आव ०७८०७९ सम्ममा भएको २११८ प्रतिशतको समष्टिगत प्रगति र आयोजनाको पूर्वनिर्धारित कार्यतालिका बमोजिम हालसम्म ठेक्का व्यवस्थापनका कार्यहरु हुन सकेको छैन । आयोजना निर्धारित समयमा सम्पन्न हुने विषयमा विश्वस्त हुने अवस्था नरहेको समितिको निष्कर्ष छ ।
"राष्ट्रिय सभामा नागरिकता विधेयक, २०७९ माथि विचार गरियोस् भन्ने प्रस्ताव स्वीकृत","काठमाडौं : नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव स्वीकृत भएको छ । राष्ट्रिय सभाको सोमबार बसेको दोस्रो बैठकले प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव सर्वसम्मतिले स्वीकृत गरेको हो । प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि संशोधन राख्न चाहने माननीयहरुले राष्ट्रिय सभा नियमावली २०७५ को नियम १०६ बमोजिम राष्ट्रिय सभा अन्तर्गतको विधेयक शाखामा संशोधन प्रस्ताव दर्ता गराउन सक्नेछन् । राष्ट्रिय सभाको अर्को बैठक २०७९ साउन १२ गते बिहीबार बिहान ११ बजे बस्नेछ । प्रतिनिधि सभाको बैठकमा विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए।"
नागरिकता विधेयकमा सरकारले बलमिच्याइँ गर्यो : बिमला पौडेल,"काठमाडौं : सांसद डा बिमला पौडेले नागरिकताजस्तो संवेदनशील विषयमा सरकारले बलमिच्याइँ गरेको आरोप लगाएकी छन्। सोमबार राष्ट्रियसभामा नेपाल नागरिकता 'पहिलो संशोधन' विधेयध, २०७९ माथि छलफलमा भाग लिँदै सांसद पौडेलले नागरिकता विधेयकलाई हतारमा ल्याएर संसदको अवमूल्यन गरेको भन्दै आपत्ती जनाइन्। 'नागरिकताजस्तो संवेदनशील विषयमा सरकारले बलमिच्याइँ गरेको छ। ससद्को अवमूल्यन गरेको छ। सांसदको स्वविवेक निर्णय गर्ने कुरा पनि अवमूल्यन गरेको छ,'उनले भनिन्,' गठबन्धनका नेताहरुको बलमिच्याइँ देखिएको छ।यो प्रकियामा मेरो पूरै असहमत छ।' साढे ६ लाखभन्दा बढी नागरिक नागरिकताविहीन रहेको भन्दै सांसद पौडेलले तिनीहरुले जसरी पनि नागरिकता पाउनुपर्ने बताइन्। उनले सरकारले मौका छोपेर केही डर लाग्दा प्रावधानहरु ल्याएको बताइन्। नागरिकता संशोधन विधेयकमा एकल आमाका सन्तानलाई नागरिकता दिइने प्रावधानको भने उनले स्वागत गरिन्। उनले भनिन्,' नागरिकता संशोधन विधेयकमा एकल आमाका सन्तानलाई नागरिकता दिइने जुन प्रावधान आएको छ। त्यो सही छ। त्यो सही भएका कारणले यो विधेयक फिर्ता गर्नका लागि अप्ठ्यारो भएको छ।' सार्क मुलुकका हरेक देशमा वैवाहिक अंगिकृत नागरिकताको समयसीमा रहेको भन्दै उनले वैवाहित अंगीकृत नागरिकताको प्रावधानमा समयसीमा किन नराखेको भन्दै प्रश्न गरिन्। उनले भनिन,' सार्क मुलु्कमा हेर्ने हो भने भारत, अफगानिस्थान, श्रीलंकामा वैवाहिक अंगिकृत नागरिकता ७ वर्षमा पाइन्छ। पाकिस्तानमा ५ वर्ष, माल्दिभ्समा १२ र बंगलादेशमा २ वर्षमा पाइने व्यवस्था छ। नेपालमा आउने वित्तिकै ।' 'किन यस्तो प्रावधान राखियो। ७ वर्ष प्रतिनिधिसभाले भन्दा भन्दै यो सरकारले कसको इन्टरेस्टमा गर्यो यहाँ यसबारे प्रष्ट पारिनुपर्छ। छोराले विवाह गरी ल्याएको विदेश बुहारीले आउने वित्तिकै पाउँछ छोरीले विदेशसँग विवाह गर्यो भने कहिल्यै पाउँदैन। यो प्रावधान राखेको छैन,'उनले भनिन् नागरिक विधेयकमा लैंगिक विभेद र पितृसत्ताको बल मिच्याइँ स्पष्ट देखिएको उनको भनाइ छ।"
राप्रपा नेपाललाई गाई चुनाव चिह्न प्रदान नगर्ने निर्णय तत्काल कार्यान्वयन नगर्न सर्वोच्चको अन्तरिम आदेश,"काठमाडौं : सर्वोच्च अदालतले कमल थापा अध्यक्ष रहेको राष्ट्रिय प्रजातन्त्र पार्टी नेपाललाई गाई चुनाव चिह्न प्रदान नगर्ने निर्णय तत्काल कार्यान्वयन नगर्न निर्वाचन आयोगका नाममा अन्तरिम आदेश गरेको छ। न्यायाधीशद्वय डा आनन्दमोहन भट्टराई र डा कुमार चुँडालको संयुक्त इजलासले आइतबार उक्त गाई चुनाव चिह्न अन्य कुनै दललाई पनि प्रदान नगर्नु र निर्वाचन आयोगको निर्णय पनि कार्यान्वयन नगरी यथास्थितिमा राख्नु भनी अन्तरिम आदेश गरेको हो। 'निर्वाचन चिह्नको विषयमा आयोगसमक्ष कसैले विवाद गरेको भन्ने पनि निर्णयबाट खुल्न आएको पाइएन,' आदेशमा भनिएको छ, 'निर्वाचन चिह्न राजनीतिक दलको पहिचानसँग जोडिएको विषयसमेत भएबाट निवेदकलाई पुग्नसक्ने हानीसमेतलाई दृष्टिगत गरी प्रस्तुत रिट निवेदनको अन्तिम टुंगो नलागेसम्म निवेदकले माग गरेको निर्वाचन चिह्न अन्य कुनै दललाई प्रदान नगर्नू।' आदेशमा आयोगको गत असार २७ को निर्णय हालः कार्यान्वयन नगर्नसमेत भनिएको छ। साथै, निर्वाचन आयोगलाई सात दिनभित्र लिखित जवाफ पेस गर्न भनिएको छ। निर्वाचन आयोगले देशको राष्ट्रिय जनावर र हिन्दु धर्मसँग जोडिएको उल्लेख गर्दै उक्त पार्टीलाई गाई चुनाव चिह्न दिन अस्वीकार गरेको थियो। आयोगको उक्त निर्णयविरुद्धमा थापाले सर्वोच्च अदालतमा रिट निवेदन दायर गरेका थिए।"
अनागरिक भएर कुनैपनि व्यक्ति बस्नु हुँदैन : वामदेव गौतम,"काठमाडौं : सांसद वामदेव गौतमले अनागरिक भएर कुनै पनि व्यक्ति बस्न नहुने बताएका छन्। सोमबार राष्ट्रियसभामा दफाबार छलफलका लागि पेश भएको नेपाल नागरिकता (पहिलो संशोधन ) विधेयक, २०७९ माथि छलफलमा भाग लिँदै सांसद गौतमले नागरिकता नभएको व्यक्ति संसारमा कोही पनि नभएको बताए। 'अनागरिक भएर कुनै पनि व्यक्ति बस्नु हुँदैन। यो अन्तर्राष्ट्रिय मान्यता पनि हो,'उनले भने,'समयसीमा पुगेका सबै नागरिकले नागरिकता पाउनुपर्छ।' सांसद गौतमले २०४७ सालको संविधानमा नागरिकता परित्याग गरेपछि वैवाहिक अंगिकृत नागरिकता प्राप्त गर्ने व्यवस्था भएको बताए। उनले त्यसबेलाको संविधानअनुसार वैवाहिक अंगिकृत नागरिकताको विषयमा जटिल समस्या उत्पन्न हुन नदिन आफूले पहल गरेको स्मरण गरे। उनले १४ वर्षसम्म नागरिकता नदिने व्यवस्थाले आमाले जन्माएको छोराछोरी जन्मसिद्ध हुने तर आमा अनागरिक भएर बस्नुपर्ने अवस्था रहेको बताए। 'तराईमा आधा महिलाहरु भारततिर गएर विवाह गर्छन्। आधा महिला विवाह गएर श्रीमान नेपाल लिएर आउँछन्। १४ वर्षसम्म नागरिकता नदिने व्यवस्थाले आमाले जन्माएको छोरा जन्मसिद्ध हुन्छ। तर १४ वर्षसम्म आमा अनागरिक भएर 'बस्नुपर्छ,' यो समस्या सम्बोधन गर्न नयाँ विधेयक आएको छ। यसले समाधान गर्छ।' उनले नयाँ विधेयकमा केही सच्याउनुपर्ने विषय भएकाले सच्याउन समेत माग गरे।"
"प्रचण्डवामदेव भेट, कम्युनिष्ट मोर्चा बनाएर चुनाव लड्नेबारे छलफल",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एकता राष्ट्रिय अभियानका संयोजक वामदेव गौतमवीच छलफल भएको छ। प्रचण्ड र गौतमवीच आसन्न प्रतिनिधि र प्रदेश सभा निर्वाचनमा कम्युनिष्टहरूको संभावित चुनावी एकताको विषयमा छलफल भएको छ। प्रचण्डले भर्खरै सम्पन्न आफ्नो भारत भ्रमणका बेला भएका बैठक र त्यसको सन्देश समेत गौतमलाई सुनाएका थिए। दुई नेताबीच आसन्न निर्वाचनमा कम्युनिष्टहरूको मोर्चा बनाएर अघि बढने विषयमा छलफल भएको स्रोतले बताएको छ।
हजयात्रा व्यवस्थापनमा भएको खर्चको अनुसन्धान गर्न समितिको निर्देशन,"काठमाडौं : प्रतिनिधिसभा अन्तर्गतको महिला तथा सामाजिक समितिले हजयात्रा व्यवस्थापनमा भएको खर्चको विषयमा अनुसन्धान गर्न अख्तियारलाई निर्देशन दिएको छ। सिंहदरबारमा सोमबार बसेको समिति बैठकले हजयाता व्यवस्थापनका सम्बन्धमा भएको खर्च लगाएतको विषयमा भएको भनिएको अनियमितामाथि अनुसन्धान गरि निष्कर्षमा पुग्न अख्तियारलाई निर्देशन दिएको हो। बैठकले हजयात्रा व्यवस्थापनामा मुस्लिम आयोगको नेतृत्वदायी भूमिका नरहनुको कारण समितिलाई उपलब्ध गराउन पनि आयोगलाई निर्देशन दिएको छ। आयोगलाई उपलव्ध गराएको बजेट अपेक्षा अनुरुप नभएपनि प्राप्त उपलब्धी जनअपेक्षित नरहेको समितिको ठहर रहेको समिति सभापति निरुदेवी पालले बताए। उनले समस्या समाधानमा उपलव्ध बजेटको व्यवस्थापन र उपलब्धीमा समितिको गम्भीर चासो रहेको उल्लेख गरिन्। उनले आयोगको रणनीतकि कार्ययोजनाले मूतरुप लिन नसकेको भन्दै मुस्लिम समुदायको समग्र हकहित अभिवृद्धिको लागि नीतिगत, कानूनी सिफारिसमा बढी केन्द्रित भई कार्यसम्पादन गर्न गराउन पनि आयोगलाई निर्देशन दिइन्। बैठकमा मुस्लिम आयोगका अध्यक्ष समिम मियाँ अन्सारीले प्रयाप्त बजेटका कारण कार्यसम्पादनमा समस्या भएको बताएकी थिइन्। उनले आफू सेवा सुविधाका लागि मात्र आयोगमा नभएको भन्दै प्रभावकारी कामका लागि सरकारले स्रोत साधन युक्त बनाउनुपर्ने तर्क गरिन्। बैठकमा समिति सदस्यहरूले मुस्लिम आयोगलाई क्रियाशील बनाउनुपर्नेमा जोड दिएका थिए।"
प्रदेश र संघको निर्वाचनमा विचार र मुद्दा मिल्नेसँग सहकार्य गर्नुपर्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले विचार र मुद्दा मिल्नेहरुसँग सहकार्य गरेर गठबन्धनलाई बलियो बनाउने बताएका छन्। नेकपाका संस्थापक नरबहादुर कर्माचार्यको नवौँ स्मृति दिवसको अवसरमा सोमबार पेरिसडाँडामा आयोजित कार्यक्रममा विचार मिल्नेहरुको बीच सहकार्य गर्नुपर्ने धारणा राखेका हुन्। उनले प्रदेश र संघको निर्वाचनमा भएकाले उनीहरुसँग सहकार्य हुने धारणा राखे। गठबन्धनभित्र पनि सबैलाई न्याय होस्, तालमेल होस् भनेर कोसिस भइरहेको छ। प्रचण्डले वर्तमान निर्वाचन प्रणालीले गणतन्त्र नै खतरामा पर्ने टिप्पणी गरे। श्रमजीवि जनताले निर्वाचन जितेर आउने भनेको सपना जस्तो देखिएकाले दलाल पूँजीपतिहरु आउने खतरा दिनप्रतिदिन बढिरहेको उनको भनाई छ। उनले गाउँपालिकाको अध्यक्षमा चुनाव जित्नका लागि १० करोडसम्म खर्च गरेर जितेर आएकाले प्रदेश र संघको निर्वाचन जित्न करोड, अरबौं खर्च हुने बताए। मन्त्री हुन सांसद हुनुपर्ने भएकाले सांसद हुँदा खर्च गर्ने, मन्त्री र प्रधानमन्त्री हुन पनि करोडौं खर्च गर्नुपर्ने बताउँदै प्रचण्डले मन्त्री भएपछि लगानी उठाउने गरेकाले भ्रष्टाचार संस्थागत भएकोसमेत बताए। उनले अहिले निर्वाचन प्रणाली खतरामा पर्यो भनेर आन्दोलन नगरे यो निर्वाचन प्रणालीले देशलाई कहाँ लैजान्छ भन्न नसकिने समेत बताए। उनले अहिले निर्वाचन प्रणाली खतरामा पर्यो भनेर आन्दोलन नगरे यो निर्वाचन प्रणालीले देशलाई कहाँ लैजान्छ भन्न नसकिने समेत बताए। प्रचण्डले यस विषयमा राजनीतिक दलभित्र पनि छलफल गर्नु आवश्यक रहेको स्पष्ट पारे।"
"नागरिकता खुकुलो बनाउन खोजेको होइन, व्यवस्थित गर्न खोजिएको हो : गृहमन्त्री","काठमाडौं : गृहमन्त्री बालकृष्ण खाणले वैवाहिक अंगीकृत नागरिकताको सवालमा अहिलेपनि सहमति जुटाउने प्रयत्न भइरहेको बताएका छन्। राष्ट्रिय सभामा नेपाल नागरिकता पहिलो संसोधन विधेयक २०७९ माथि सैद्धान्तिक छलफलमा उठेका प्रश्नको जवाफ दिँदै गृहमन्त्री खाँणले वैवाहिक अंगीकृत नागरिकताको विषयमा सहमति जुटाउन अहिलेपनि प्रयास भइरहेको बताएका हुन्। वैवाहिक अंगीकृत नागरिकताको विषयमा सहमति हुन सकेन। असहमतिका बाबजुत २२ महिनापछि संसदमा प्रतिवेदन पेश गरियो। यसमा सहमति जुटाउने प्रयत्न भइरहेको छ। उनले भने, प्रतिनिधि सभा नभएको अवस्थामा सरकारले अध्यादेश ल्यायो। अध्यादेशमा वैवाहिक अंगीकृतबारे बोलिएको थिएन। सर्वोच्च अदालतले नरोक्दासम्म केहिले नागरिकता प्राप्त गर्नुभयो। सर्वोच्चले अध्यादेश रोकेपछि फेरि यो प्रक्रिया अघि बढेको हो। उनले लाखौं युवाहरुले नागरिकता नपाएको दाबी गरे। खाँणले भने, नागरिकता प्राप्त गर्न खुकुलो बनाउन खोजेको होइन। व्यवस्थित ढंगले नागरिकता दिन खोजेको हो। राष्ट्रिय सभाको दोस्रो बैठकले प्रतिनिधि सभाबाट सन्देशसहित प्राप्त नेपाल नागरिकता (पहिलो संशोधन) विधेयक, २०७९ माथि विचार गरियोस् भन्ने प्रस्ताव सर्वसम्मतिले स्वीकृत गरेको छ।"
करौडौं मूल्यको खाद्यान्न आयात हुनु लज्जास्पद : सभामुख,"काठमाडौं : सभामुख अग्निप्रसाद सापकोटाले कृषिप्रधान देशमा दुई खर्बभन्दा बढिको खाद्यान्न आयात हुनु लज्जास्पद र चिन्ताजनक विषय भएको बताएका छन्। गन्तव्य परिवारद्वारा सोमबार काठमाडौंमा आयोजित 'घर एक उद्यमशिल सदस्य अभियान' को शुभारम्भ गर्दै सभामुख सापकोटाले कृषिप्रधान देशमा आन्तरिक उत्पादन बढाउनुपर्नेमा दुई खर्ब ५० करोडको खाद्यान्न आयात हुनु लज्जास्पद र चिन्ताजनक भएको भन्दै युवाहरुलाई स्वदेशमा नै परिचालन गरि उत्पादन वृद्धिमा ध्यान दिनुपर्ने बताए। नेपालका युवाहरु विदेशका हरेक निकायमा रहेको भन्दै उनीहरुलाई स्वदेशमै परिचालन गर्दै मुलुकको आर्थिक विकासमा ध्यान केन्द्रीत गर्नुपर्ने उनले बताए। सभाभुख सापकोटाले गुन्द्रुक, जनैलगायत पछिल्लो समय खरानी समेत विदेशबाट ल्याउनुपर्ने अवस्था अन्त्य गरेरै छाड्नुपर्ने धारणा राखे। उनले युवाहरुको आवाजलाई राष्ट्रले धेरै राम्रोसँग बुलन्द गरिरहेको र त्यसको संकेत काठमाडौं र धरानमा देखिन थालेको जिकिर गरे। युवाहरुको भावनालाई बुझ्न नसके मुलुक अझै पछि पर्ने उनको भनाइ ।"
प्रधानमन्त्री सहभागी कार्यक्रममा नागरिकता विधेयक खारेज गर भन्दै नाराबाजी,"काठमाडौं : प्रधानमन्त्री शेरबहादुर देउवा सहभागी एक कार्यक्रममा नागरिकता विधेयक खारेजीको माग गर्दै एक हुलले नाराबाजी गरेको छ। सोमबार कमलादिस्थित प्रज्ञाभवनमा राष्ट्रिय विभूति भीमसेन थापा स्मृति प्रतिष्ठानको कार्यक्रममा नागरिकता विधेयक खारेज गर, एमसीसी मुर्दाबाद,देउवा मुर्दाबाद,राष्ट्रियताको रक्षा गरौं भन्दै होहल्ला भएको छ। उद्घोषकले प्रधानमन्त्री देउवालाई मन्तव्य दिन बोलाएपछि केही व्यक्तिले नाराबाजी गरे। कार्यक्रम स्थलमा नाराबाजी हुन थालेपछि सुरक्षाकर्मीले प्रधानमन्त्री देउवालाई सुरक्षित तवरले मन्तव्य स्थानसम्म पुर्याएका छन्। अहिले प्रधानमन्त्री देउवा कार्यक्रमलाई सम्बोधन गरिरहेका छन्। प्रहरीले नाराबाजी गर्नेहरुलाई कार्यक्रमस्थल बाहिर निकालेको छ।"
"धरहरा निर्माण कम्पनीलाई मन्त्रीले झपारे, पेनाल्टी तिराउने चेतावनी","काठमाडौं : सहरी विकास मन्त्री मेटमणि चौधरीले धरहरा बनाइरहेका कम्पनीका ठेकेदारलाई झपारेका छन्। अनुगमन तथा निरीक्षणका लागि सोमबार सुन्धारा पुगेका मन्त्री चौधरीले आफ्नो इज्जतको ख्याल गर्न आग्रह गरेका थिए। आयोजना निर्देशक कोषनाथ अधिकारीबाट धरहरा निर्माण आयोजनाको प्रगति विवरण सुनिसकेपछि उनले भने, चारपटक म्याद थप भइसकेछ। अब कति पटक थप्नुपर्ने? पैसामात्रै कमाउन खोजेजस्तो नगर्नुस्। आफ्नो इज्जतको पनि ख्याल गर्नुस्। उनले निर्माण पूरा नहुँदै उद्घाटन गर्न दिएको भन्दै आपत्तिसमेत जनाए। 'आधामात्र काम हुँदा पनि तत्कालीन प्रधानमन्त्रीलाई उद्घाटनका लागि किन हौस्याउनुभयो? मैले पनि त्यस्तै काम गर्न थाले भने रोक्नुपर्ने दायित्व तपाईँहरुको होइन र?, उनले सचिवलाई इंगित गर्दै भने। मन्त्रीको जवाफपछि सचिव डा रेमशप्रसाद सिंहले समयसीमामै काम सकाउन आग्रह गरेका थिए। 'यसपटक समयमै काम सकाउनुस्। नत्र पेनाल्टीसमेत हुनसक्छ, उनले ठेकेदार कम्पनीका प्रतिनिधिलाई भने। कूल ३ अर्ब ४८ करोड १६ लाख ९१ हजार २३८ रुपैयाँ ४६ पैसा (भ्याटसहित)को लागतमा दुई वर्षमा सक्नेगरी सम्झौता भएको थियो। चार पटक म्याद थप भइसकेको यस परियोजनाको अन्तिम मिति ०७९ असोज मसान्त रहेको छ। हालसम्म भौतिक निर्माणतर्फ ७५ प्रतिशत र वित्तियतर्फ करिब ६६ प्रतिशत काम सम्पन्न भएको छ। धरहराको निर्माण जीआइइटीसीरमन जेभीले गरिरहेको छ।"
वैवाहिक अंगिकृत नागरिकतामा एकीकृत समाजवादीको ढुलमुले नीति,"काठमाडौं : राष्ट्रिय सभाको बैठकमा वैवाहिक अंगिकृत नागरिकताको सन्दर्भमा नेकपा (एकीकृत समाजवादी)ले ढुलमुले नीति अपनाएको छ। सरकारमा सहभागि रहेको दल एकीकृत समाजवादीले अंगिकृत नागरिकताको प्रावधानलाई विरोध वा समर्थन गर्न नसकेको हो। प्रतिनिधि सभामा एमालेले संशोधन प्रस्ताव राखेर विरोध गरेपनि बहुमतले नेपाल नागरिकता ऐन, २०६३ (पहिलो संशोधन), विधेयक पास भएको छ। विषयगत समितिमा विधेयक पठाइ छलफल गर्नुपर्ने र वैवाहिक अंगीकृत नागरिकतामा समयसीमा राख्नुपर्ने विपक्षी एमालेको मागलाई सरकारले अस्वीकार गरेको थियो। नेकपा (एकीकृत समाजवादी)का महासचिव एवम् राष्ट्रियसभाका सांसद डा बेदुराम भुसालले नागरिकता ऐनमा आएका प्रावधान सकरात्मक रहेको बताए। सोमबार राष्ट्रिय सभामा उनले विधेयकमा आएका प्रावधान संविधान अनुकुल नै आएको बताए। वैवाहिक अंगिकृत नागरिकता प्राप्त गर्ने सन्दर्भमा संविधानले भनेको प्रक्रिया कानुनले तोक्ने हो। उनले भने, त्यो प्रकिया पनि तोकेर जाने हिसाबले यो ऐनमा सुधार हुनुपर्छ नै, त्यसको आवश्यकता छ। आगामी दिनमा अंगिकृत नागरिकताको सवालमा स्पष्ट पारेर जान्छौं भन्ने गृहमन्त्रीको प्रतिबद्धतासहित विधेयकलाई अगाडि बढाउनु पर्ने उनको भनाई छ। नागरिकता विधेयकमा अहिले विवाद रहेको विषयलाई अगाडि नबढाऔं र जेमा हाम्रो सहमति भएको छ, सहमतिका विषयलाई मात्रै भएपनि अगाडि बढाएर कमसेकम पनि संविधानअनुसार स्पष्टता उल्लेख गरिएका नागरिकले नागरिकता पाउन सकुन् भन्ने हिसाबले जाउँ भन्ने समझदारीका साथ यो विधेयक ल्याइएको छ। यो सकरात्मक छ यसलाई अगाडि बढाएर जाऔं। भुसालले थपे,आगामी दिनमा हाम्रा बीचमा जुन विवादको विषय छ वैवाहिक अंगिकृत नागरिकता प्राप्त गर्ने सन्दर्भमा, त्यसलाई आगामी दिनमा हामीले स्पष्ट पारेर जान्छौं भन्ने प्रतिबद्धताका साथ विधेयकलाई अगाडि बढाउनु उपयुक्त हुन्छ। त्यसरी नै जाउँ भन्ने अनुरोध गर्न चाहन्छु। नेकपा माओवादी केन्द्रका नेता नारायणकाजी श्रेष्ठले फास्ट ट्र्याक विधिबाट विधेयक पारित गर्नु गलत भएको टिप्पणी गरेका छन्। सोमबार राष्ट्रिय सभामा उनले प्रतिनिधि सभाले समितिमा विधेयक नपठाई नेपाल नागरिकता ऐन, २०६३ (पहिलो संशोधन), विधेयक पास गरेकोप्रति आपत्ति जनाए। श्रेष्ठले वैवाहिक अंगिकृत नागरिकताको विषयमा ७ वर्ष बनाउने प्रावधान हटाइनुपर्ने कुनै कारण नभएको धारणा राखे। उनले सात वर्ष वैवाहिक अंगिकृत नागरिकता महिलालाई दिने जो प्रावधान थियो, त्यो हटाउनुपर्ने कुनै कारण थिएन जो राज्य व्यवस्था समितिले पास गरेको छ त्यसमा पनि विचार पुर्याइएन। अघिल्लो सरकारले दर्ता गरेको विधेयक फिर्ता लिई सरकारले असार २४ गते नागरिकता ऐनमा संशोधन विधेयक दर्ता गरेको थियो। विषयगत समितिमा पनि नपठाइ दुई हप्तामै फास्ट ट्र्याक विधिबाट विधेयक पारित गरिएको छ। प्रतिनिधिसभाको पूर्ण बैठकमै विधेयकमाथि परेका संशोधन प्रस्तावलाई निर्णयार्थपेस गरेपनि विपक्षीले राखेका प्रस्ताव अस्वीकृत भए। सत्तापक्षको बहुमतबाट विधेयक पारित गरियो। जबकी सत्तापक्ष र विपक्षी दलका ४५ जना सांसदले ९४ वटा विषयमा संशोधन प्रस्ताव राखेका थिए। विपक्षी एमालेसहित केही साना दलले विधेयकको विपक्षमा मत दिएका थिए।"
बजेटको स्वामित्व लिन किन हच्किए उच्च अधिकारी ?,"काठमाडौं : यसपालि बजेट बनाउँदा करका दर निर्धारणमा राजस्व व्यवस्थापन महाशाखा प्रमुख भूपाल बरालको हस्ताक्षर खाली छ। संसदीय विशेष समितिले बयानका क्रममा सहसचिव बरालसँग यसबारे जिज्ञासा राखेको थियो। समितिका एक सदस्यका अनुसार, उनले प्रस्टै भने, राजस्व र कर निर्धारणमा मलाई सहभागी गराइएन। त्यसकारण हस्ताक्षर नगरेको हुँ। बरालले मात्र होइन, राजस्व सचिव कृष्णहरि पुष्करले पनि त्यसमा हस्ताक्षर गरेका छैनन्। समितिसामु उनको बयान पनि उस्तैउस्तै थियो। उनले बजेटमा हस्ताक्षर नगरेको बयानमा स्वयं जानकारी दिए। तर, समितिले खासै चासो दिएन। स्रोत भन्छ, थप जिज्ञासासम्म राखेन। राजस्व प्राप्त हुने करभन्सार दर निर्धारणमा राजस्व सचिव र राजस्व व्यवस्थापन महाशाखा प्रमुखको मुख्य भूमिका हुन्छ। तर, उनीहरूले नै यसमा हस्ताक्षर किन गरेनन् ? सहभागी गराइएन भन्नुको अर्थ के हो ? उसो भए कसले बनायो त बजेट ? कोको सहभागी भए ? पूर्वनासु रघुनाथ घिमिरे भन्थे वा लेखेर दिन्थे, अर्थका कर्मचारी टाइप गर्दै मिलाउँथे। मिलाउनेमा मुख्य रूपमा उपसचिव (भन्सार विभागका निर्देशक) मनिराम पौडेल परिचालित थिए। त्यसमा उपसचिवहरू गोपाल खत्री, शरद निरौलालगायतले सहजीकरण गरेका थिए। त्यहाँ सहभागी एक अधिकारीका अनुसार उच्च अधिकारीहरूले अर्थ सचिव मधु मरासिनीको बैठक कक्षमा बसेर ती दृश्य अवलोकन गरेका थिए। तत्कालीन अर्थमन्त्री जनार्दन शर्माले अनधिकृत व्यक्तिलाई राति पहुँच दिई बजेटमा करका दर परिवर्तन गरेको विषयमाथि संसदीय विशेष समितिले छानबिन गरिरहेको छ। बजेट निर्माणका क्रममा जेठ १४ गते मध्यरातिपछि अर्थकै पूर्वनायव सुब्बा रघुनाथ घिमिरे र सीए साप भनिएका अर्का व्यक्ति त्यहाँ लगिएका थिए। तिनकै चाहनाअनुसार बजेटमा राजस्व, कर र भन्सारका दर निर्धारण गरिएको थियो। यसबारे अन्नपूर्ण पोस्ट्ले जेठ ३० मा समाचार प्रकाशन गरेको थियो। उक्त घटनाको सर्वत्र विरोध भएपछि असार २२ गते संसदीय समिति बनाइएको हो। त्यससँगै तत्कालीन अर्थमन्त्री शर्माले राजीनामा दिएका थिए। समितिसँगको बयानमा मन्त्रालयका कर्मचारीले बाहिरिया व्यक्तिको प्रवेशलाई प्रत्यक्षतः स्वीकारेका छैनन्। तर, उच्च अधिकारीहरूको बयानले बजेट आफूले नबनाएको छर्लंग देखिन्छ। फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। प्रतिस्थापन विधेयक तयारीका क्रममा २०७८ भदौ २४ गते मध्यरातिपछि अर्थ मन्त्रालयमा आएका पूर्वनासु रघुनाथ घिमिरेले बाहिर तयार (केरमेट) गरी ल्याएको भन्सार दर लेखिएको कागज। बजेट बनाउन बसेका अर्थका उच्च अधिकारीलाई उनले उक्त कागज थमाएर मिलाउन दबाब दिएका थिए। कागजको पुछारमा नेपाली र अंग्रेजी भाषामा त्यहाँका अधिकारीले लेखेको टिप्पणी। उनै घिमिरे उसरी नै गत जेठ १४ गते राति पनि बजेट हेरफेर गर्न परिचालित थिए। बजेट लेखनमा राजस्व व्यवस्थापन महाशाखा प्रमुख बरालसहित बजेट तथा कार्यक्रम महाशाखा प्रमुख चक्रबहादुर बुढा, आर्थिक नीति तथा विश्लेषण महाशाखा प्रमुख महेश आचार्य, वित्तीय संघीयता समन्वय महाशाखाका प्रमुख बाबुराम सुवेदी र अन्तर्राष्ट्रिय आर्थिक समन्वय महाशाखाका प्रमुख ईश्वरीप्रसाद अर्यालको समिति बनेको थियो। तर, अन्तिम घडी बराललाई किनारा लगाइएको स्रोतले जानकारी दियो। अर्थ मन्त्रालय सम्पूर्ण सार्वजनिक निकायलाई आर्थिक जोहो गर्ने मूल अड्डा हो। गृह मन्त्रालयको निर्देशिकाअनुसार ३ महिनासम्म सीसीटीभी फुटेज सुरक्षित राख्नैपर्छ। तर, अर्थले १३ दिनभन्दा बढी रहने क्षमताको सीसीटीभी आफूसँग नरहेको जनाएको छ। अरूलाई पैसा उपलब्ध गराउने अर्थकै १३ दिन मात्रै रहन्छ भने अरूको कति दिन रहला ? अर्थका एक उच्च कर्मचारी भन्छन्, उसो भए सरकारको यो निर्देशिकाको के काम ? तर, त्यस्तो होइन। अर्थसँग कुनै दिन हटाउनै नपर्ने (अनलिमिटेड) क्षमताको सीसीटीभी छ। मेटियो भनेर मेटाइएको हो। समितिले माग्दा अर्थले असार १५ यताको मात्र फुटेज दिएको थियो। त्यसअघिको रिट्राइभ गर्न सक्ने राष्ट्रियअन्तर्राष्ट्रिय विज्ञका प्रस्ताव अस्वीकार गर्दै संसदीय समितिले प्रहरीको विधि विज्ञान प्रयोगशालामा पठाएको छ। फौजदारी कानुनको सर्वमान्य सिद्धान्तले भन्छ, कानुनको अनविज्ञता क्षम्य हुँदैन। फौजदारी कानुनको यस सिद्धान्तअनुसार, सबैले नियम, कानुन जानेको र बुझेको हुनुपर्छ। कुनै व्यक्ति वा निकायले कानुन नबुझेर, नजानेर वा थाहा नपाएर गलत काम गरेमा छुट पाउँदैन। फौजदारी कानुनको सिद्धान्तविपरीत अर्थमन्त्री जनार्दन शर्माले सीसीटीभी फुटेजको क्षमताबारे अनविज्ञता जनाएका छन्। आफूले दायित्व वहन गर्नुपर्ने विषयमा अनविज्ञता व्यक्त गरी अकर्मण्यता देखाएको कानुनका जानकारहरू बताउँछन्। सीसीटीभी जडान तथा सञ्चालनसम्बन्धी कार्यविधि, २०७२ अनुसार तीन महिनासम्म सीसीटीभी फुटेज सुरक्षित राख्नुपर्छ। कार्यविधिविपरीत सीसीटीभी क्यामरा जडान वा सञ्चालन भए गरेको पाइएमा विद्युतीय (इलेक्ट्रोनिक) कारोबार ऐन,२०६३ बमोजिम कारबाही हुने व्यवस्था छ। कानुनकै अवज्ञा गरेका अर्थमन्त्री शर्मा र अर्थ मन्त्रालयका जिम्मेवार अधिकारीहरू विधि र प्रक्रियाप्रति उत्तरदायी नभएको उनीहरूको टिप्पणी छ। संसदीय छानबिन विशेष समितिसमक्ष बिहीबार बयान दिँदै अर्थ मन्त्री शर्माले प्राविधिक विषयमा आफूलाई केही थाहा नहुने बताएका थिए। सीसीटीभी फुटेजको स्टोरेज के छ, कति दिनमा डिलिट हुन्छ भन्ने बारेमा मलाई थाहा हुने कुरा भएन, मन्त्री शर्माको बयान उदृत गर्दै समितिका एक सदस्यले भने। पूर्वमहान्यायाधिवक्ता रमेश बडालले कानुनतः तीन महिनाको सीसीटीभी फुटेज उपलब्ध गराउने जिम्मेवारी अर्थ मन्त्रालय र तत्कालीन अर्थमन्त्री शर्माको भएको बताए। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन, पूर्वमहान्यायाधिवक्ता बडालले भने, अर्थ मन्त्रालय वा अर्थ मन्त्रीले पेस नगरेको अवस्थामा उनीहरूविरुद्ध नै प्रमाण लाग्ने हुन्छ। सर्वोच्च अदालतले समेत कानुनको अनभिज्ञता क्षम्य नहुने सिद्धान्त प्रतिपादन गरेको छ। कोही व्यक्तिले मान्छे मारेपछि मलाई त कानुन थाहा थिएन भनेर छुट पाउने कुरै हुँदैन, उनले भने, सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन। सर्वोच्च अदालतका पूर्वन्यायाधीश बलराम केसी यसबारे समितिले जडान गर्ने व्यक्ति र उत्पादक कम्पनीको नेपालस्थित एजेन्टसँग सोधपुछ गर्न सुझाव दिन्छन्। अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभीको फुटेज मेट्न सकिन्छ वा सकिँदैन भन्नेबारे पनि आपूर्तिकर्ता र प्राविधिकसँग सोधपुछ गर्नुपर्छ। यसबाट धेरै तथ्य खुल्छ, उनले भने। अर्थ मन्त्रालयले २०७० सालमा सीसीटीभी खरिद गरेको हो। अर्थ मन्त्रालय र अर्थमन्त्रीको भनाइ सुन्दा प्रणाली (सिस्टम) नै फेल भए झैं लागिरहेका एक पूर्वप्रधान न्यायाधीशले बताए। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ, ती प्रधानन्यायाधीशले भने, त्यसको जवाफदेहिता कसले लिने ? यसैबीच, समितिले जेठ १४ र १५ गतेका सिंहदरबारको प्रवेशद्वारको सीसीटीभी फुटेज आइतबार मागेको छ। समितिका सचिव सुरेन्द्र अर्यालले सिंहदरबारको पश्चिम र दक्षिण गेटको सीसीटीभी माग गरिएको बताए। प्रहरी प्रयोगशालाको छानबिन प्रतिवेदन आउन अझै समय लाग्ने देखिएपछि समितिले सिंहदरबारको दक्षिण र पूर्वी प्रवेशद्वारका सीसीटीभी फुटेज मगाइएको उनले बताए। मन्त्रीको पत्रकार सम्मेलन किन रोके कर्मचारीले ? बजेट निर्माणमा अनधिकृतको प्रवेशबारे अन्नपूर्ण पोस्ट्मा समाचार आएपछि उक्त कार्यको सर्वत्र विरोध भयो। अर्थमन्त्रीको राजीनामा संसद् र बाहिर माग्न थालियो। त्यस क्रममा तत्कालीन अर्थमन्त्री शर्माले सफाइ दिन भन्दै पत्रकार सम्मेलनको तयारी गरेका थिए। तर, अर्थसचिव मधुकुमार मरासिनी बिदामा बसे। अरू कर्मचारीको भागाभाग भयो । सचिव, सहसचिवले साक्षी बस्दैनौं भनेपछि पत्रकार सम्मेलन हुन सकेन। बाध्य भएर शर्माले राजीनामा दिनुपरेको थियो, अर्थका उच्च अधिकारी सुनाउँछन्। मन्त्रीको क्रियाकलापविरुद्ध उत्रिएका कर्मचारी दबाबका सामु यतिबेला भने समर्पण गर्न पुगेका छन्। अर्थमन्त्री शर्माले राजीनामा दिए पनि प्रधामन्त्री शेरबहादुर देउवाले त्यो जिम्मेवारी आफैंले लिएका छन्। राजीनामाको दिन माओवादी नेता वर्षमान पुनले अर्थमन्त्री शर्मा निर्दोष सावित भई साविक पदमा फर्किने आशयको अभिव्यक्ति दिएका थिए। अन्तिम दिन कार्यालय छाडेर भागाभाग गरेका अर्थका कर्मचारीहरूमा एक फरक भय छ, पुनः शर्मा फर्कने। त्यही कारण बयानका कसैले निर्धक्क बोल्न सकेनन्, सम्बद्ध कर्मचारीहरू लाचारी व्यक्त गर्छन्। अर्कातिर तथ्य खोल्न चाहनेका लागि समितिले वातावरण नै नबनाइदिएको स्वयं कर्मचारीहरू बताउँछन्। समितिले तथ्य कुरा राख्ने वातावरण नै बनाएन, हामीले तथ्य कुरा गर्दा निसाना परिने भयो, त कसरी आफ्नो खुट्टा आफैं बन्चरो हाल्ने ? अर्थका एक अधिकारी भन्छन्, सहसचिवसँगै राखेर तल्लो तहका कर्मचारीको सामूहिक बयान लिइयो। जसले गर्दा उनीहरूले यथार्थ कुरामा बोल्न सकेनन्। पहिला सचिवबाट बयान लिँदै आउनुपर्ने तल्ला तहका कर्मचारीबाट सुरु गर्दा पनि समस्या भयो। त्यसमाथि तल्लो तहका कर्मचारीसँग सामूहिक बयान लिइयो। यथार्थ कुरा भन्ने स्थिति कसैलाई भएन। समिति छानबिनमा भन्दा पनि बयानको औपचारिकतामा अल्झियो। समितिका सदस्य अर्थसम्बन्धी कमै जानकार छन्। विज्ञहरू भन्छन्, उनीहरूले सुरुवातमा सम्बन्धित क्षेत्रमा विज्ञ राखेर छानबिन अगाडि बढाउनु पर्थ्यो। तर, न अर्थका जानकारलाई छानबिनमा लिइयो न सूचना प्रविधिसम्बन्धी जानकारलाई नै। सामान्य जनतालाई कानुनको अनभिज्ञता क्षम्य नहुने तर अर्थमन्त्री वा अर्थ मन्त्रालयका कर्मचारीलाई क्षम्य हुने भन्ने हुँदैन। सीसीटीभीको क्षमता नभई जानीजानी लुकाइएको हो। यो व्यवस्था अर्थ मन्त्रालयले थाहा पाएन वा अर्थ मन्त्रीले थाहा पाउनुभएन भनेर विश्वास गर्नै सकिँदैन । रमेश बडाल, पूर्वमहान्यायाधिवक्ता अर्थ मन्त्रालय र आपूर्तिकर्ता कम्पनीबीच सम्झौता वा समझदारी हुँदा कति अवधिको क्षमता रहने गरी सम्झौता समझदारी भएको थियो। त्यसबारे पनि समितिले जानकारी लिनुपर्छ। सीसीटीभी सुरक्षित राख्नुपर्ने विषयमा कोही पनि जिम्मेवार छैन भने त्यो सिस्टम फेल भएको रूपमा बुझ्नुपर्छ। त्यसको जवाफदेहिता कसले लिने ? बलराम केसी, पूर्वन्यायाधीश, सर्वोच्च अदालत पूर्वनासु घिमिरेको प्रवेश यस बजेटमा मात्र होइन, २०७८ भदौ २५ मा ल्याइएको प्रतिस्थापन विधेयक तयारीका क्रममा पनि भएको थियो। त्यस क्रममा उनले दिएर करका दर हेरफेर गरेको कागजात मन्त्रालयका उच्च अधिकारीले अन्नपूर्ण पोस्ट्लाई उपलब्ध गराएका छन्। त्यो उनकै हस्ताक्षर पनि हुन सक्छ। बाहिरबाट कसैले लेखेर पठाएको पनि हुन सक्छ, ती अधिकारीले भने, न अर्थका अधिकारीको हो, न त हामीले चाहेकै हो। ती अधिकारीका अनुसार त्यही कागज हातमा पूर्वनासु घिमिरे मिलाउन भन्थे, कर्मचारी टाइप गर्थे। यसपालि पनि ठ्याक्कै त्यस्तै भएको छ, उनले भने, बरु प्रतिस्थापनमा हामीले हेरफेरमा कतिपय अडान राख्न सक्यौं। यसपालि निरीह हुनुपर्यो। जसोजसो रघुनाथ, उसैउसै बजेट ! टिपोटअनुसार भन्सारतर्फ उपशीर्षक ७२०१ मा पर्ने पिग, ढिक्का वा अन्य प्रारम्भिक रूपका पिग आइरन र स्पाइजेलेसनमा ५ प्रतिशतबाट १० प्रतिशत प्रस्ताव दर गरिएको छ। उपशीर्षक ७२०३१० र ७२०३९० मा पर्ने कच्चा फलाम र मिहिन रेशा भएका अन्य स्पोन्जी फलाम, उपशीर्षक ७२०४ मा पर्ने रद्दी फलाम ५ बाट १०, उपशीर्षक ७२०४५००० इँट अकारको (इनगट) पुन : पगालिने पत्रु १० बाट ५ गर्ने कि, उपशीर्षक ७२१०४१०० मा पर्ने कर्कटपाता २० वाट ३० बनाउने भन्ने उनले दिएका थिए। उपशीर्षक ७२१३९११० मा पर्ने ८ मिमि नाघेको बस्तुहरू भन्सार दर ५ वटा १० बनाउन उनले लिखित सुझाएका थिए। यो उपशीर्षक चाहिँ अर्थका कर्मचारीले इन्कार गरिदिए। यस्तो टिप्पणी लेखे, सिन६ मा ५ बाट १० गर्र्दा साप्टा लागिराखेको छ, अर्थ छैन।  सुरेन्द्र काफ्लेदिनेश गौतमममता थापा"
कैदीबन्दीलाई विवाह र प्रजनन अधिकार,"काठमाडौं : प्रतिनिधिसभाबाट कारागार विधेयक पारित भएको छ। प्रतिनिधिसभाको आइतबारको बैठकमा कारागारसम्बन्धी कानुनलाई संशोधन र एकीकरण गर्न बनेको विधेयक २०७८ सर्वसम्मतिले पारित भएको हो। जसमा कारागारमा बन्दीका रूपमा रहेका वैध दम्पतीले प्रजनन अधिकार पाउने भएका छन्। दम्पत्तीलाई संरक्षण गर्ने प्रयोजनका लागि तोकिएबमोजिम भेटघाट गर्ने अनुमति दिनुपर्नेछ। प्रजनन अधिकार संरक्षणसम्बन्धी अन्य व्यवस्था तोकिएबमोजिम हुनेछ, पारित विधेयकको दफा २३ मा उल्लेख छ।पारित विधेयकको दफा २८ मा कैदीबन्दीको विवाह दर्तासम्बन्धी व्यवस्था छ। जसमा, एउटै कारागारमा रहेका पुरुष र महिला बन्दी वा कारागारमा रहेको बन्दीसँग सर्वसाधारण पुरुष वा महिलाले विवाह गर्न चाहेमा विवाह दर्ताका लागि कारागार प्रशासक समक्ष निवेदन दिनुपर्नेछ। प्रचलित कानुनबमोजिम कैदीबन्दीको विवाह दर्ता हुन सक्ने भनी सम्बन्धित निकायले कारागार कार्यालयलाई लेखी पठाएमा कारागार प्रशासकले विवाह दर्ता गर्ने दिन सम्बन्धित बन्दीलाई सुरक्षाकर्मी साथ लगाई विवाह दर्ता गर्न जाने अनुमति दिनुपर्ने प्रावधानसमेत विधेयकमा समेटिएको छ। यसैगरी, विधेयकमा कारागार प्रशासकले गर्भवती वा सुत्केरी बन्दीलाई बसोबास, खानपान र स्वास्थ्य परीक्षणको सम्बन्धमा विशेष व्यवस्था राखिएको छ। उपचारका लागि गर्भवती बन्दी कारागार बाहिर बस्न चाहे सुत्केरी भएको ६० दिन पूरा भएको भोलिपल्ट कारागार फर्किन पाउनेगरी कारागार प्रशासनले अनुमति दिनुपर्ने प्रस्ताव पनि विधेयकमा छ। विधेयकमा खुला कारागारमा रहेका कैदीलाई नेपाल सरकार, प्रदेश सरकार मातहत सञ्चालित विकास आयोजना वा कार्यक्रममा काम गर्न लगाउन सकिने, स्वयंसेवकका रूपमा काम लगाउन सकिनेलगायतका प्रावधान समेटिएका छन्। कैदीबन्दीलाई काम लगाउने र काम लगाउँदा सरकारले तोकेको न्यूनतम तलब दिनुपर्नेलगायतका व्यवस्था समेटिएको छ। यसैगरी पारित विधेयकमा खुला कारागारको अवधारणा लागू गर्ने प्रावधान समेटेको छ। खुला कारागार भन्नाले कैदीले तोकिएको समयमा आफूलाई राखिएको ठाउँभन्दा बाहिरसमेत गई कुनै काम गर्न पाउने गरी नेपाल सरकारले तोकेको ठाउँ सम्झनुपर्छ भनेर परिभाषामा समेटिएको छ। कैद अवधिको दुईतिहाई अवधि भुक्तान गरिसकेको र राम्रो आचरण भएको कैदीलाई कारागार प्रशासकले खुला कारागारमा राख्न सकिने व्यवस्था छ। विधेयकमा संघीय सरकार र प्रदेश सरकार मातहत रहने गरी दुई किसिमको कारागारको व्यवस्था छ। विधेयकको दफा ५ मा कारागारको स्थापनासम्बन्धी व्यवस्था छ। जहाँ नेपाल सरकारले आवश्यकताअनुसार कारागारको स्थापना गर्न सक्ने भनिएको छ। प्रतिनिधिसभाबाट पारित यस विधेयक राष्ट्रियसभाले पनि पारित राष्ट्रपतिले प्रमाणीकरण गरेपछि ऐनका रूपमा लागू हुनेछ।"
"स्थानीय तहमा मनपरि खर्च जनप्रतिनिधिको दोहोरो सुविधा, सशर्तबाट कर्मचारीलाई थप भत्ता","ओखलढुंगाः स्थानीय तहका जनप्रतिनिधि र कर्मचारीले कानुन मिचेर मनपरि बजेट खर्च गरेका छन्। जनप्रतिनिधिहरूले अनुगमन र सुविधामा दोहोरो भुक्तानी लिएका छन् भने कर्मचारीले स्थानीय स्रोतले नधान्दा सशर्त अनुदानबाट कटौति गरेर अतिरिक्त सुविधा दामासाहीले बाँडेका छन्। यसरी दोहोरो सुविधा लिनेमा जिल्लाको सुनकोसी गाउँपालिका अगाडि देखिएको छ। गाउँपालिका अध्यक्षदेखि कार्यालय सहयोगसम्मले लिएको दोहोरो सुविधामा महालेखा परीक्षकको कार्यालयले प्रश्न मात्र उठाएको छैन, असुल उपर गरेर संचित कोषमा दाखिला गर्न निर्देशन समेत दिएको छ। महालेखाको प्रतिवेदन२०७८ मा गाउँपालिका अध्यक्ष रुद्रप्रसाद अधिकारीले आर्थिक वर्ष २०७६०७७ मा सवारी साधनका अतिरिक्त थप सुविधा लिएको भन्दै असुल गर्न भनेको हो। गाउँ तथा नगर सभाका सदस्यहरूको सुविधा सम्बन्धी ऐन २०७५ मा गाउँपालिका अध्यक्षलाई सवारी साधन उपलब्ध नभएमा मासिक १० हजार यातायात खर्च पाउने व्यवस्था छ। तर उनले सवारी साधन सुविधा सहित मासिक १० हजार थप सुविधा समेत लिएको पाइएको छ। उनलाई १ लाख २० हजार रकम फिर्ता गर्न महालेखाले भनेको छ। त्यस्तै सो ऐनमा मासिक अनुगमनवापत १० हजार भत्ता पाउने व्यवस्था छ। यो सुविधा लिएपछि अनुगमनवापत थप २ चरणमा २० हजार भुक्तानी लिएकाले सो रकम समेत असुलउपर गर्न भनिएको छ। त्यस्तै उपाध्यक्ष दुर्गा कुमारी तामाङले अनुगमनमा मासिक सुविधा लिएपछि थप १० हजार समेत बुझेकाले सो रकम पनि असुलउपर गर्न भनेको छ। प्रमुख प्रशासकीय अधिकृत रामकुमार कार्कीले एउटै अनुगमनका लागि एकै मितिमा दुई पटक भ्रमण आदेश स्वीकृत गरि अनुगमन भत्ता लिएको पाइएको छ। यसरी लिएको भत्तामध्ये १० हजार असुल उपर गर्न महालेखाले प्रतिवेदनमा उल्लेख गरेको छ। कानुन मिचेर भत्ता लिन कर्मचारीहरू पनि सुनकोसीमा अगाडि देखिएका छन्। कर्मचारीहरूले सशर्त अनुदान स्वास्थ्य तर्फ अनुदानबाट कर्मचारी प्रोत्साहन भन्दै ६ लाख १८ हजार १ सय ३३ रुपैयाँ दामासाहीले बाँडेका छन्। सशर्त तर्फको अनुदान नै बाँडेर खाएपछि महालेखाले सो रकम असुलउपर गर्न भनेको छ। यसरी अनुदानको रकम बाँडेर लिनेमा शिक्षा शाखाका प्रमुख विवेक तामाङ पनि अगाडि देखिएका छन्। उनले ७४ हजार बुझेका छन्। त्यस्तै प्रमुख प्रशासकीय अधिकृत रामकुमार कार्कीले ७१ हजार, लेखा अधिकत रेश्मा राईले ७१ हजार, योजना शाखा प्रमुख सन्तोष राईले ५५ हजार ८ सय बुझेका छन्। उनीहरूसहित १३ जना कर्मचारीले सशर्तको अनुदान मिलीभगतमा बाँडेर झ्वाम पारेका हुन्। यसका अतिरिक्त पालिकाले १९ लाख ८९ हजार १४० रुपैंया भ्रमण तथा अनुगमनमा थप खर्च गरेको छ। महालेखाका आधार र प्रमाण विनै भ्रमण तथा अनुगमनमा भत्ता लिएको भन्दै प्रश्न उठाएको छ। प्रतिवेदनमा सार्वजनिक खरिद ऐन मिचेर मनपरि खरिद गर्ने देखि कानुन मिचेर योजनामा बढी भुक्तानी दिएका विषयलाई प्रश्न उठाएको छ। नियम मिचेर भुक्तानी दिने र बढी भुक्तानी दिएर पालिकाको बजेट सक्ने कार्य बढी रहनु कमिशनको खेल भएको स्थानीय नवराज खड्का बताउँछन्। यस्ता विषयमा अख्तियारले छानविन गर्नु पर्ने उनको भनाइ छ। पालिकाले कोभिड १९ नियन्त्रणमा गरेको खर्चमा समेत अनियमितता भएको भन्दै प्रतिवेदनमा प्रश्न उठाइएको छ।"
"प्रदेश १ बाट फरार भएका १ हजार ७ सय पक्राउ, सुनसरीबाट मात्रै ८ सय ५६ जना","विराटनगर : प्रदेश १ बाट एक वर्षमा विभिन्न अपराधमा संलग्न एक हजार सात सय ३८ जना अपराधी पक्राउ परेका छन्। अदालतले दोषी ठहर गरे पनि कैद तथा जरिवाना भुक्तान नगरिकन फरार रहेकाहरु धमाधम पक्राउ पर्न थालेका हुन्। जघन्यदेखि सामान्य प्रकृतिका अपराधमा संलग्न भएर लामो समयदेखि फरार रहेकालाई पक्राउ गर्न प्रहरीले विशेष अभियान चलाएको छ। अभियानबाट आर्थिक वर्ष २०७८०७९ मा उल्लेख्य सफलता प्राप्त भएको प्रदेश १ प्रहरी कार्यालय विराटनगरले जनाएको छ। विगतको भन्दा उल्लेख्य सफलता प्राप्त गरेर प्रहरीले प्रतिवादी पक्राउमा ऐतिहासिक रेकर्ड कायम गरेको छ। प्रदेश १ प्रहरीका प्रवक्ता एसपी नवीनराज राईका अनुसार एक वर्षमा एक हजार जना फौजदारी र सात सय ३८ जना देवानी मुद्दाका गरेर एक हजार सात सय ३८ जना फरार प्रतिवादीलाई पक्राउ गरिएको छ। प्रतिवादी पक्राउ गरेर नौ सय ६६ वर्ष चार महिना एक सय ५४ दिन कैद र आठ करोड सात लाख ४७ लाख छ सय ७५ रूपैयाँ जरिवाना असुल गरिएको उनले बताए। आर्थिक वर्ष २०७६०७७ मा प्रदेशभरिबाट नौ सय ७० जना पक्राउ पर्दा तीन सय ९३ वर्ष कैद र दुई करोड ५३ लाख दुई हजार तीन सय ५० रूपैयाँ जरिवाना असुल भएको थियो। आर्थिक वर्ष २०७७०७८ मा सात सय ४३ जना फरार अपराधी पक्राउ परेका थिए। सात सय ३५ वर्ष कैद र चार करोड ४३ लाख ५८ हजार नौ सय २७ रूपैयाँ जरिवाना असुल गरिएको थियो। विगत वर्षको तुलनामा आर्थिक वर्ष २०७८०७९ मा प्रहरीले दोब्बरभन्दा बढी फरार प्रतिवादीलाई पक्राउ गरेको छ। प्रदेशका १४ जिल्लामध्ये सबैभन्दा धेरै सुनसरीबाट पक्राउ परेका छन्। प्रदेशभरिका एक हजार सात सय ३८ जनामध्ये लगभग आधा सुनसरीबाट पक्राउ परेका हुन्। एक वर्षमा आठ सय ५६ जनालाई पक्राउ गरिएको सुनसरी प्रहरी प्रमुख एसपी सञ्जयसिंह थापाले जानकारी दिए। प्रतिवादीलाई पक्राउ गरिँदा एक सय ९५ वर्ष आठ महिना पाँच दिन कैद र एक करोड २६ लाख ४९ हजार पाँच सय ४० रूपैयाँ जरिवाना असुल भएको उनको भनाइ छ। एसपी थापाले कर्तव्य ज्यान, अपहरण तथा शरीर बन्धक, जबरजस्ती करणी, डाँकाजस्ता जघन्य अपराधका फरारलाई पक्राउ गरिएको बताए। 'जघन्य अपराध गरेर अढाई दशकदेखि फरार बनेकाहरु पक्राउ परेका छन्। अदालतले दोषी ठहर गरे पनि कैद तथा जरिवाना भुक्तान नगरिकन भागिरहेका थिए,' उनले भने, 'अदालतको फैसला कार्यान्वयनलाई प्राथमिकतामा राखेर फरार पक्राउ विशेष अभियान चलाइएको छ। भागिरहेका अरु पनि ढिलोचाँडो कानुनी दायरामा आउँछन्।' प्रदेश १ को मात्रै हैन, गम्भीर अपराधमा संलग्न फरार पक्राउमा सुनसरी प्रहरी मुलुकभरमै अगाडि रहेको सर्वोच्च अदालतको फैसला कार्यान्वयन शाखाको अभिलेखमा उल्लेख छ। फरार पक्राउमा उत्कृष्ट सुनसरी प्रहरी अदालतबाट सम्मानितसमेत भइसकेको छ। सुनसरी अदालतले २०७८ चैत ७ गते सम्मान गरेको थियो। विशेष कार्यक्रममार्फत न्यायाधीश कैलाशप्रसाद सुवेदीले एसपी थापालाई सम्मान पत्र प्रदान गरेका हुन्। प्रदेश १ मा सुनसरीपछि धेरै प्रतिवादी मोरङबाट पक्राउ परेका छन्। एक वर्षको अवधिमा दुई सय ८९ जनालाई पक्राउ गरिएको मोरङ प्रहरी प्रमुख एसपी शान्तिराज कोइरालाले बताए। उनका अनुसार फरारलाई पक्राउ गरेर दुई सय ४१ वर्ष एक महिना २७ दिन कैद र एक करोड ३३ लाख १२ हजार छ सय ६१ रूपैयाँ जरिवाना असुल गरिएको छ। अपराधमा संलग्न भएर वर्षौदेखि भागिरहेकालाई पक्राउ गर्न विशेष टोली खटाइएको एसपी कोइरालाको भनाइ छ। झापाबाट दुई सय २४ जना प्रतिवादी पक्राउ परेका छन्। एक सय ६८ वर्ष पाँच महिना ११ दिन कैद र दुई करोड ५३ लाख ८० हजार पाँच सय ४० हजार रूपैयाँ जरिवाना असुल भएको झापा प्रहरीका प्रवक्ता डीएसपी बसन्त पाठकले जानकारी दिए। प्रदेश प्रहरी कार्यालय विराटनगरको अनुसन्धान समूह (रिट)ले ७४ जनालाई पक्राउ गर्दा एक सय ४८ वर्ष पाँच महिना २० दिन कैद र एक करोड ६९ लाख ८२ हजार पाँच सय ८९ रूपैयाँ जरिवाना असुल भएको छ। अन्य जिल्लाहरु पाँचथरबाट ७८, उदयपुरबाट ५७, संखुवासभाबाट ४०, तेह्रथुम, इलाम र ताप्लेजुङबाट २३२३, धनकुटा र सोलुखुम्बुबाट १७१७, भोजपुरबाट आठ, ओखलढुंगाबाट छ र खोटाङबाट तीन जना पक्राउ परेको प्रदेश प्रहरी कार्यालय विराटनगरले जनाएको छ। प्रदेश १ प्रहरी प्रमुख डीआईजी सुदीप गिरीले विगतका अपराधमा संलग्न फरार अपराधीलाई पक्राउ गर्न फैसला कार्यान्वयनलाई प्राथमिकतामा राखेर विशेष अभियान चलाइएको जानकारी दिए। 'अदालतबाट दोषी ठहर भए पनि अपराधमा संलग्न ठूलो संख्याका व्यक्तिहरु फरार छन्,' उनले भने, 'अदालतबाट पूर्ण विवरण लिएर सजाय तोकिएका व्यक्तिलाई पक्राउ गर्ने गरिन्छ।' प्रतिवादी पक्राउसँगै कैद र जरिवाना असुलीमा उल्लेख्य सफलता मिलेको गिरी बताउँछन्। 'फरार धमाधम पक्राउ पर्न थालेपछि अपराध गरेर भागे पनि कानुनले छाड्दैनभन्ने सन्देश प्रवाह भएको छ। अपराधीलाई पक्राउ गरेर प्रहरीले अपराध न्यूनीकरणमा भूमिका खेल्दा कानुन र प्रहरीको काम कारबाहीप्रति सर्वसाधारणको भरोसा बढेको छ,' उनले भने, 'अपराधबाट पीडित भएकाले न्यायको महसुस गर्न पाएका छन्। समग्र शान्ति सुरक्षाको अवस्थालाई मजवुत बनाउन तथा अपराध नियन्त्रण र अनुसन्धानमा पनि मद्धत पुगेको छ।' अपराधमा संलग्न कारबाहीको दायरामा नआउँदा कानुन कार्यान्वयनमा चुनौती थपिनुका साथै पीडितले न्यायको अनुभूति गर्न नपाएको तथा विधिको शासनको उपहास भएको उनको भनाइ छ। 'प्रहरी फरारी केन्द्रित बन्दा कानुनको नजरबाट उम्किन सकिँदैन भन्ने सन्देश गएको छ,' डीआईजी गिरीले भने, 'अपराधमा संलग्नले कानुनले तोकेको सजाय पाउनु पर्छ भनेर प्रहरी सक्रियता बढाइएको छ।' कतिपयको भने नाम, थर र वतन स्पष्ट नहुँदा पक्राउमा समस्या हुने गरेको उनको अनुभव छ। 'अपराध गरेपछि प्रहरीले पक्राउ गर्न नसक्दा कतिपय सुरुमै फरार बनेका पनि हुन्छन्,' गिरीले भने, 'कतिपय अदालतले साधारण तारेख वा धरौटीमा छाड्ने र मुद्दाको किनारा लगाउँदा दोषी ठहर गरेपछि फरार बन्ने गरेका छन्।' पक्राउ गरेर प्रहरीले बुझाएपछि प्रतिवादीलाई अदालतले कैद सजाय भुक्तानका लागि करागार चलान गर्छ। जरिवाना गरिएकासँग भने त्यसवापतको रकम असुल्छ।"
थासाङले करार सेवाका ३२ कर्मचारीको म्याद थप गरेन,"जोमसोम : हिमाली जिल्ला मुस्ताङको थासाङ गाउँपालिकाले करार सेवामा कार्यरत ३२ जना कर्मचारीको म्याद थप नगर्ने भएको छ। स्थानीय सरकार सञ्चालन ऐन २०७४ अन्तर्गत भर्ना भएका ३२ जना कर्मचारीको म्याद थप नभएको थासाङ गाउँपालिकाले जनाएको छ। गाउँपालिकाले अनावश्यक आर्थिक खर्च कटौती गरी विकास योजनामा बजेट परिचालन गर्ने र गाउँपालिकालाई आवश्यकता परेको खण्डमा मात्रै करार सेवामा कर्मचारी नियुक्त गर्नेछ। हाल थासाङमा ४२ जना स्थायी कर्मचारी छन्। यसका अलावा संघप्रदेश र स्थानीय तहको श्रोतबाट करारमा भर्ना गरिएका ३२ जना करार सेवाका कर्मचारी रुष्ट बनेका छन्। पालिकाले ५ वटै वडा कार्यालयका कार्यालय सहयोगी, स्वास्थ्य संस्था र गाउँपालिकामा कार्यरत १३ जना कार्यालय सहयोगीको म्याद थप गरेको छैन। स्वास्थ्य शाखामा कार्यरत चौथो र पाँचौ तहका गरी ४ जना, कृषि र पशु शाखातर्फका गरी ४ जना प्राविधिक, आईटी अफिसर १ जना, एम्बुलेन्स चालक १ जना र लघु उद्यम विकास सहजकर्ता(मेडपा)मा चौथो दर्जाका सहजकर्ताको म्याद असारमा नै सकिएको थियो। पालिकाले यही साउन महिनामा पशु शाखातर्फ २ जना स्थायी प्राविधिक कर्मचारी थप गरेको छ। करार सेवाका लागि बजेट तोकिएर नआएको वित्तीय समानीकरणको रकम गाउँपालिकाअन्तर्गत हुने भएकाले बढ्दो व्ययभार कर्म गर्न करार सेवाका कर्मचारीको म्याद थप नभएको गाउँपालिकाका सूचना अधिकारी लालप्रसाद पौडेलले जानकारी दिए। गत असार ३२ गते बसेको कार्यपालिका बैठकले करारका कर्मचारीलाई पुनः नियुक्ती गर्ने विषयमा निर्णय नभएकाले करारका कर्मचारीको म्याद स्वतः समाप्त भएको गाउँपालिकाले जनाएको छ । करार अवधि सकिएका ३२ जना कर्मचारीले गत असार ३१ गते गाउँपालिकाका प्रमुख प्रशासकीय अधिकृत नगेन्द्र सुवेदीलाई ज्ञापनपत्र बुझाएका छन्।"
"कल सेन्टरमा चिनियाँको बिगबिगी, एप्सबाट ऋण, अनुसन्धान गर्न प्रहरीलाई सकस","काठमाडौं : काठमाडौंको तिनकुनेस्थित कल सेन्टरबाट एक चिनियाँ सहित ३५ जना पक्राउ परेका छन्। सोमबार स्काइ वल्र्ड कल सेन्टरमा प्रहरीले छापा मार्ने क्रममा १ जना चिनियाँ, केही भारतीय र नेपाली सहित ३५ जनालाई पक्राउ गरेको हो। जिल्ला प्रहरी कार्यालय काठमाडौंका प्रवक्ता दिनेशराज मैनालीका अनुसार अवैध गतिविधि र कारोबार भएको आशंकामा छापा मारिएको हो। कल सेन्टरमा चिनियाँ लगानी रहेको प्रहरीको अनुमान छ।दुई वर्षदेखि सञ्चालनमा आएको यो कल सेन्टरमा २ हजार युवायुवतीले काम गर्दे आएका थिए। दुई महिना अघि महाराजगन्जको एक घरबाट अवैध काममा संलग्न २२ चिनियाँलाई पक्राउ गरिएको थियो। प्रहरीका अनुसार यो सेन्टरमार्फत एक एप्लिकेसन प्रयोग गरी चर्को व्याँजदरमा भारतीय नागरिकलाई ऋण दिने गरेको खुलेको छ। वैद्य अर्गनाइजेसनको घर भाडामा लिएर कल सेन्टर सञ्चालनमा छ। कल सेन्टर सञ्चालनमा रहेको घर उद्योग वाणिज्य महासंघका पूर्वअध्यक्ष सुरज वैद्यको हो। कल सेन्टरमा भएका ल्यापटप, कम्युटर लगायत कागजात पनि प्रहरीले बरामद गरेको छ। कल सेन्टरमा प्रहरीले छापा मार्दा कल सेन्टर परिसर तनावग्रस्त थियो। त्यहाँ काम गर्ने युवायुवतीहरू रुँदै कार्यालय बाहिर निस्किएका थिए। केही युवायुवती प्रहरीसँग झगडा गर्दे गरेको देखिन्थ्यो। पछिल्लो समय नेपालमा कल सेन्टरको नाममा अवैध कारोबार हुने गरेका छन्। नेपालमा बसेर अवैध काम गर्ने गिरोह सक्रिय भएको प्रहरी अनुसन्धानले देखाउछ। आइतबार पनि रुपन्देहीको जानकीनगरमा व्यु स्काई विजनेस सोलुसन प्रालीमा प्रहरीले छापा मारेको थियो। जानकीनगरबाट कल सेन्टरका ९ जना प्रक्राउ गरिएको थियो। जसमा एक भारतीय पनि छन्। यसरी हुन्छ अवैध कारोबार पछिल्लो समय कल सेन्टरबाट धमाधम चिनियाँहरू पक्राउ पर्न थालेपछि चिनियाँ लगानीकर्ताले भारतीय नागरिकलाई कम्पनी सञ्चालनमा प्रयोग गर्न थालेका छन्। कल सेन्टरमा कार्यरत कर्मचारीका अनुसार हिन्दी भाषामा निपूर्ण भएकाहरूले मात्र त्यहाँ रोजगार पाउने गरेका छन्। कल सेन्टरबाट भारतीय नागरिकहरूलाई ऋण उपलब्ध गराउने र त्यहाँ कार्यरत कर्मचारीले ऋण रिकोभरीको काम गर्दै आएका छन्। सुरुमा भारतीय नागरिकहरूले प्रयोग गर्ने मोबाइलमा सामूहिक रूपमा ऋणको बारेमा म्यासेज पठाउने र भारतीयहरूलाई ऋण लिन आग्रह गर्ने गर्दछन्। ऋण लिन तयार भएकाहरूको तस्बिर सहित सबै विवरण कल सेन्टरले प्रयोग गरेको एप्समा रेकर्ड हुन्छ। उनीहरूलाई सशर्त ऋण उपलब्ध गराइन्छ। निश्चित समयपछि ऋण फिर्ता माग्न थालिन्छ र ऋण फिर्ता नगर्नेहरूलाई उसको तस्बिर दुरुपयोग गरी विभिन्न धम्कीहरू दिइन्छ। यी सबै कामका लागि कल सेन्टरमा काम गर्ने कर्मचारी खटिन्छन। ऋण दिनका लागि चिनियाँ एप्स प्रयोग गरिन्छ। जसको सर्भर मकाउ, हङकङ र चीनमा रहेको छ। सर्भर बाहिर भएका कारण यस विषयको अनुसन्धान नेपाल प्रहरीको पहुँचभन्दा बाहिर छ। अन्नपूर्णसँग प्रहरीका एक अधिकारीले भने, 'कल सेन्टरबाट मान्छेहरू पक्राउ गर्ने छाड्ने काम चलिनै रहेको छ, कल सेन्टरबाट हुने अवैध कारोबार अनुसन्धान गर्न हामीलाई चुनौति भइरहेको छ।'"
मोटरसाइकलको ठक्करबाट एक जनाको मृत्यु,कैलाली : धनगढी उपमहानगरपालिका२ पुरानो भन्सार रोडमा आज मोटरसाइकलको ठक्करबाट एक जनाको मृत्यु भएको छ। मृत्यु हुनेमा धनगढी उपमहानगरपालिका२ बस्ने अन्दाजी ५५ वर्षीय नेत्रप्रसाद पन्त रहेको प्रहरीले जनाएको छ। जिल्ला प्रहरी कार्यालय कैलालीका अनुसार धनगढी उपमहानगरपालिका३ का २२ वर्षीय सौजन खड्काले चलाएको से ३ प ९९० नंको मोटरसाइकलले पैदलयात्री पन्तलाई ठक्कर दिएको थियो। घाइते पन्तको उपचारका क्रममा माया मेट्रो अस्पतालमा आज साँझ मृत्यु भएको प्रहरीले जनाएको छ। मोटरसाइकल चालक खड्का र पछाडि सवार बैतडी दशरथचन्द८ बस्ने २२ वर्षीय रामचन्द्र शर्मालाई नियन्त्रणमा लिई थप अनुसन्धान भइरहेको जिल्ला प्रहरी कार्यालय कैलालीका प्रहरी नायव उपरीक्षक वेदप्रकाश जोशीले जानकारी दिए।
भारतीय राजदूतले गरे मनकामनाको पूजा,"गोरखा : नेपालका लागि नवनियुक्त भारतीय राजदूत नवीन श्रीवास्तवले मनकामनाको पूजा गरेका छन्। सोमबार बिहान साँढे ११ बजे गोरखाको मनकामना मन्दिर पुगेर उनले पूजा गरेका स्थानीय भीमबहादुर थापाले जानकारी दिए। 'बिहान साँढे ११ बजे आइपुग्नु भएको थियो, एक बजेतिर फर्कनु भयो', उनले भने। राजदूत श्रीवास्तवलाई मनकामनामा उद्योग वाणिज्य संघ, लायन्स क्लव, मनकामना जीर्णोद्वार समिति, मनकामना क्षेत्र विकास समिति, राजनीतिक दल, जनप्रतिनिधि र भारतीय भूपू सैनिक संघका प्रमुख तथा प्रतिनिधिहरुले स्वागत गरेका थिए। राजदूत श्रीवास्तवले पूजा सकेपछि केहीबेर सामाजिक संघसंस्थाका प्रमुख तथा प्रतिनिधिहरुसँग अन्तरक्रिया गरेका थिए। 'अन्तरक्रियाको क्रममा हामीले आँबुखैरेनीदेखि मनकामना मन्दिरसम्मको पक्की मोटरबाटो निर्माणका लागि माग राख्यौँ', स्थानीय दिनेश जोशीले भने, 'यसअघि भारतीय राजदूतावासबाट बनेको हेल्थपोष्ट अहिले जीर्ण भइसकेको छ, त्यसैले त्यसलाई पुनर्निर्माण गर्न, एम्बुलेन्स र हेल्थापोस्टका लागि विभिन्न उपकरणहरु पनि उपलब्ध गराइदिन माग राख्यौँ।' साथै मनकामना माविको भवन निर्माण गरिदिन पनि माग गरेको उनले बताए। 'एम्बुलेन्स र स्वास्थ्य चौकी भवन निर्माणका लागि चाहिँ वचन दिनुभयो। अरु सहयोगका लागि पछि खबर गर्छौँ भन्नु भयो', जोशीले भने।"
सखुवाको काठसहित मारुती भ्यान नियन्त्रण,झापा : अवैध सखुवाको काठसहित एउटा मारुती भ्यान प्रहरीले नियन्त्रणमा लिएको छ। प्रहरी चौकी माईधार र गैँडे सामुदायिक वनका कर्मचारीको संयुक्त टोलीले सोमबार बिहान पौने ६ बजे शिवसताक्षी १० बाट ४० क्युफिट काठसहित नियन्त्रणमा लिएको हो। मे १ च ११६४ नम्बरको मारुती भ्यान नियन्त्रणमा लिएको प्रहरी कार्यालय झापाका डिएसपी वसन्त पाठकले जानकारी दिए। गैँडे सामुदायिक वनबाट काठ तस्करी भइरहेको प्रहरीलाई सूचना आएको थियो। सोही सूचनाको आधारमा संयुक्त टोलीले भ्यानमा लोड गरी काठ ल्याउँदै गर्दा बाटैबाट बरामद गरेको डिएसपी पाठकले बताए। टोली पुग्दा काठ तस्कर समूह भागिसकेका थिए। यता भ्यान र काठ आवश्यक कारबाहीको लागि गैँडे सामुदायिक वन कार्यालयलाई बुझाएको प्रहरीले जनाएको छ।
रूखको दुःख,"दुई यात्रीहरू एक दिन एउटा ग्र्याबेल बाटोमा पैदल यात्रा गरिरहेका थिए। त्यो सडकको आसपासमा कतै पनि कुनै रूख थिएनन्। समय गर्मीको थियो। त्यसैले पैदलयात्रीले शीतलता खोज्नु स्वाभाविक नै थियो। ग्रीष्म ऋतु यौवनमा थियो। पोल्ने घाम लागिरहेको थियो। यात्रीहरूले घामबाट बच्नका लागि यताउता दृष्टि हाल्न थाले। अचानक उनीहरूले केही पर ठूलाठूला पात र हाँगाहरू भएको एउटा ठूलो र सुन्दर वृक्ष देखे। त्यो रूख एउटा छाता जसरी फैलिएको थियो र जसको छायाँ निकै व्यापक रूपमा फैलिएको थियो। अतः दुवै यात्री त्यही रूखतर्फ गए। रूखको तल पुगेर तिनले आफ्नो समान भुइँमा राखे। रूखको शीतल छायाँमा बसेर सुखको श्वास लिए। उनीहरूले केही समयसम्म त्यही विश्राम गरेर आफूलाई सहज पार्ने निर्णय गरे। केहीबेरको थकानपछि एक यात्रीले अर्कोलाई भन्यो, यो रूख त व्यर्थ छ, किनकि यसमा त कुनै फल नै लाग्दैन। यात्रीको शब्द सुनेर रूखलाई निकै दुःख लाग्यो। रूखले क्रोधित हुँदै उसलाई भन्यो, ए कृतघ्न ! तँ पोल्ने घामबाट बच्नका लागि मेरो शीतल छायाँमा विश्राम गरिरहेको छस्। उल्टै मलाई नै व्यर्थ भनिरहेको छस् ? तिमीभन्दा अधिक दुष्टजीव पनि यस धर्तीमा पाइन्छ र ? जाओ र आफ्नो बाटो लाग। नैतिक शिक्षा : कृतघ्न नबन्नुहोस्। कृतघ्नता सधैं अपमानको कारण बन्छ।"
पाल्पामा बस दुर्घटना : मृत्यु भएका ६ जनाको शव पहिचान,"पाल्पा : पाल्पामा आइतबार भएको बस दुर्घटनामा मृत्यु हुने सबैको शव पहिचान भएको छ। बाग्लुङको बुर्तिवाङबाट रुपन्देहीको बुटवललाई छुटेको लु १ ख ५९५२ नम्बरको बस पाल्पाको रिव्दीकोट गाउँपालिका२ लघुवामा आइतबार अपरान्ह साढे ४ बजे दुर्घटना हुँदा ६ जनाको घटनास्थलमा मृत्यु भएको थियो। दुर्घटनामा गुल्मी चन्द्रकोट गाउँपालिका वडा नं  ८ का १५ वर्षीय प्रवेश काफ्ले, गुल्मी मुसिकोट नगरपालिका वडा नं ७ का ४० वर्षीय लालबहादुर राना कुमाल, रुपन्देही देवदह नगरपालिका वडा नं ७ की ८७ वर्षिया डिलसरी कामी, कपिलवस्तु बाणगंगा नगरपालिका वडा नं २ का ४५ वर्षीय यज्ञ बहादुर सोमै, नवलपरासी बर्दघाट नगरपालिका वडा नं ५ की २४ वर्षीया पूर्णिमा कामी र बाग्लुङ बडिगार्ड गाउँपालिका वडा नं १० की ५५ वर्षीया यमकली थापाको मृत्यु भएको जिल्ला प्रहरी कार्यालय पाल्पाका डीएसपी एवं सूचना अधिकारी विरेन्द्र थापाले जानकारी दिए। दुर्घटनामा परी घाइते भई तानसेनको मिसन अस्पतालमा उपचारत १६ जनामध्ये ८ जनाको डिस्चार्ज भएका छन् भने अब ८ जनाको उपचार भइरहेको छ। घाइतेमध्ये अस्पतालमा उपचारत म्याग्दी रुमा गाउँपालिका वडा नं ४ की ३९ वर्षीया सुमित्रा रोका, रुपन्देही देवदह नगरपालिका वडा नं ७ का खड्कबहादुर विकको अवस्था गम्भीर रहेको प्रहरीले जनाएको छ। बस सडकको डिल भाँसिएर दुर्घटना भएको हो।"
"राष्ट्रपति, पूर्वप्रधानमन्त्री र कयौं नेताहरु पढेको क्याम्पस खण्डहरमा परिणत हुँदै","विराटनगर : रुखै रुखबीचमा ठूल्ठूला भवन, घाँसे मैदानमा परिणत भएको फराकिलो कम्पाउण्ड, जालो लागेका कोठा, लेउ पलाएका झ्यालढोका अनि बाहिरी पत्र उप्किएका पर्खालहरु। झट्ट हेर्दा कुनै परम्परागत दरबारजस्तो। भत्किनै आँटेका संरचना, आकार बिग्रिसकेका दलान, कसैको आडभरोसा मागेजस्तो निर्जीव संरचना र ती संरचना अगाडि छलफल गरिरहेका युवाहरुको एक हुल। अनि त्यही हुलबाट आएको आश्चर्य र अपेक्षा मिश्रित एउटा प्रश्न अब यसको अस्तित्व के हुन्छ? यो कुनै चलचित्र वा नाट्य रुपान्तरणका निम्त्ति तयार पारिएको दृश्य होइन्। न यो कुनै संग्रहालय नै हो। यो दृश्य हो, प्रदेश १ को राजधानी विराटनगरस्थित महेन्द्र मोरङ आदर्श बहुमुखी क्याम्पसको। जहाँ वर्तमान राष्ट्रपति विद्यादेवी भण्डारीदेखि पूर्व प्रधानमन्त्री माधव कुमार नेपाल, केन्द्रीय नेताहरु विजयकुमार गच्छदार, शेखर कोइराला, महेश आचार्य, विराटनगरका पूर्वमेयर रमेशचन्द्र पौडेल, भीम पराजुली र उपमेयर भुराज राईलगायतले उच्च शिक्षा लिएका थिए। यही क्याम्पसले राज्यका निम्त्ति दक्ष प्रशासक, कुशल व्यवस्थापक, डाक्टर, इन्जिनियर र उद्योगपतिलगायत जनशक्ति उत्पादन गरेको थियो। तर, त्रिभुवन विश्वविद्यालयको सबैभन्दा पुरानो आङ्गिक क्याम्पसको रुपमा रहेको महेन्द्र मोरङ पछिल्लो समय खण्डहरको रुपमा परिणत हुँदै गएको छ। विकासको बाधक बनेको विद्यार्थी राजनीति र जीर्ण भौतिक संरचना लगायतले पछिल्लो समय क्याम्पसलाई कुरुप बनाउँदै लगेको छ। ६७ वर्षअघि विसं २०१२ सालमा मोरङ इन्टरमिडिएट कलेजको रुपमा स्थापना भएको महेन्द्र मोरङका संरचनाहरु पुराना भएसँगै हाल जीर्ण र पठनपाठनका निम्त्ति जोखिमयुक्त बनेका छन्। २०७२ सालको महाभूकम्पले समेत यसलाई नराम्ररी क्षति पुर्याएको छ। तर, भौतिक संरचना निमार्णका लागि राष्ट्रपतिबाट वर्षेनि दिइने भनिएको ५ करोड बजेटसमेत क्याम्पसले सदुपयोग गर्न नसक्दा परिणाम आज एउटा इतिहास आँखै अगाडि ढल्ने अवस्थामा पुगेको छ। जीर्णोद्वार गर्नुपर्ने अवस्थामा पुगेको महेन्द्र मोरङको मूल भवन, ज्ञान भवन र दक्षिणपट्टिको भवनमा स्नातक तथा स्नातकोत्तरका विभिन्न विषयको पठनपाठन हुन्छ। व्यवस्थापन, मानविकी, शिक्षाशास्त्र र विज्ञानका विभिन्न विषयको अध्ययन अध्यापन हुने क्याम्पसमा १० हजार बढी विद्यार्थीहरु रहेको तथ्याङ्क छ। तर, ०७२ सालको महाभूकम्प पश्चात् पनि नयाँ संरचना नथपिँदा हालः एउटै कक्षामा अटाई नअटाई कक्षा सञ्चालन गर्नुपरेको क्याम्पस प्रशासन बताउँछ। विसं २०१८ सालपछि थप नयाँ संरचना निमार्ण हुन नसक्दा कक्षाकोठाको अभावमा अहिले विद्यार्थीहरुको पठनपाठन नै प्रभावित बनेको क्याम्पस प्रमुख बाबुराम तिमल्सिनाको भनाइ छ। २०१८ सालपछि क्याम्पसमा नयाँ संरचना निमार्णको कार्य भएको छैन। सबैभन्दा बढी अप्ठयारोमा व्यवस्थापन संकायतर्फ बीबीएसका विद्यार्थीहरु छन, उनी भन्छन्, बीबीएस प्रथम वर्षमा मात्रै १२ सय बढी विद्यार्थीहरुले नयाँ भर्ना लिएका छन्। सयसय जना राख्दा पनि कम्तीमा १२ वटा कोठा चाहियो। तर, त्यो छैन। विगतमा थोरै विद्यार्थी हुँदा पनि त्यही संरचना थियो। आज विद्यार्थी संख्या थपिँदा पनि त्यही संरचना छ। विद्यार्थी खप्टीखप्टी बस्नुपर्ने अवस्था छ। २०७५ पुस १९ गते राष्ट्रपति विद्यादेवी भण्डारीले महेन्द्र मोरङको पूर्वाधार निमार्णका लागि पाँच वर्षसम्म वर्षेनि ५ करोड रुपैयाँ बजेट उपलब्ध गराउने घोषणा गरेकी थिइन्। दोस्रो पटक राष्ट्रपतिको जिम्मेवारी पाएकी भण्डारीलाई अभिनन्दन गर्न क्याम्पसले परिसरभित्रै बलियो सुरक्षा प्रबन्धका साथ एक औपचारिक कार्यक्रमको आयोजना गरेको थियो। सोही कार्यक्रममा बोल्दै राष्ट्रपति भण्डारीले सो घोषणा गरेकी हुन्। राष्ट्रपतिको घोषणापश्चात् पर्याप्त कक्षाकोठाको अभावमा विद्यार्थीहरुको पठनपाठन प्रभावित भइरहेको विषयलाई दृष्टिगत गर्दै क्याम्पसले २०७७ सालमा नयाँ शैक्षिक तथा प्रशासनिक भवन निमार्णका लागि प्रक्रिया अघि बढायो। क्याम्पस परिसरभित्र भवन निमार्ण लगायतका विषयमा आवश्यक छलफल र सहमति जुटाउन २०७७ माघ ६, ७ र ११ गते पहिलोपटक क्याम्पस प्रमुख बाबुराम तिमल्सिनाको अध्यक्षतामा ३ छुट्टाछुट्टै बैठक बस्यो। माघ ६ गते क्याम्पसको स्थायी कमिटी, ७ गते क्याम्पस स्तरीय विद्यार्थी संगठन र ११ गते वैचारिक संगठनहरुको बैठक बस्यो। तीनवटै बैठकले क्याम्पसको आन्तरिक स्रोत र विश्वविद्यालय अनुदान आयोगबाट प्राप्त हुने अनुदान रकमबाट कुल ३ करोड ५० लाखको बजेटमा पुस्तकालयको दक्षिणपूर्वको जग्गामा ३ तले संरचनासहितको २४ कोठे शैक्षिक तथा प्रशासनिक भवन निमार्ण गर्ने निर्णय गर्यो। बैठकले प्रस्तावित नक्साअनुसार निमार्ण कार्य अघि बढाउन भवन निमार्ण परिसरभित्र पर्ने विभिन्न जातका रुखहरु कटान गर्ने, अर्को ठाउँमा दोब्बर संख्यामा वृक्षरोपण गर्ने र कटान गरिएका रुखहरु डेक्स, बेन्च र दराज बनाउने लगायतका कार्यमा प्रयोग गर्ने निर्णयसमेत गर्यो। तर, हालः सोही निर्णयबमोजिम निमार्ण कार्य अघि बढाउन खोज्दा सिमित प्राध्यापकहरुले अवरोध सिर्जना गर्न खोजेको विद्यार्थी संगठनहरुको भनाइ छ। सीमित प्राध्यापकहरुको अवरोधका कारण भवन निमार्णको प्रक्रिया अघि बढ्न सकेको छैन। डोजर खन्न आउँछ। तर, उहाँहरुले रोक लाइदिनुहुन्छ, नेवि संघका सभापति जसवन्त पौडेल भन्छन्, अहिले एउटै बेञ्चमा ५ देखि ६ जना खाँदिएर बस्नुपर्ने अवस्था छ। बस्न पाइँदैन भनेर कतिपय विद्यार्थीहरु त क्याम्पस नै आउँदैनन्। त्यसको जिम्मेवारी कसले लिने? भवन निमार्णमा सिर्जना भएको अवरोधका कारण विद्यार्थीहरुको पठनपाठनमा नकारात्मक असर पुगिरहेको महेन्द्र मोरङका सहायक क्याम्पस प्रमुख शिवनारायण चौधरी बताउँछन्। अब नयाँ भर्ना हुने विद्यार्थीहरुलाई अहिलेको संरचनाले धान्न नसक्ने उनको भनाइ छ। फुल फेजमा पठनपाठनका निम्त्ति बीबीएसमा २४ वटा कक्षाकोठा चाहिन्छ। तर, अहिले १० वटा कोठामात्र छन्। विज्ञान भवनको ८ वटा कक्षाकोठा प्रयोगमा ल्याएर पढाइरहेका छौं, उनी भन्छन्, तर, अब नयाँ भर्ना हुने विद्यार्थीहरुलाई कहाँ पढाउने भन्ने विषय चिन्ताजनक छ। पुस्तकालय छेउको १५ हजार स्क्वायर फिटको क्षेत्रफलमा शैक्षिक तथा प्रशासनिक भवन निमार्ण गर्ने सहमति जुटेपछि क्याम्पसले ३५ दिने सूचना निकाल्दै काठमाडौंको पुल्चोकस्थित हिमगुण कन्सल्टलाई जिम्मेवारी दिएर भवन निमार्णको डिजाइनसमेत तयार पारिसकेको छ। स्वीकृत डिजाइनबमोजिम रुख कटान गर्नेलगायतका कार्यहरु सम्पन्न भइसकेको छ। २०७८ चैत २८ गते निमार्ण सम्पन्न गर्नेगरी गत साउन १८ गते नै क्याम्पस प्रशासन र शिवाको सराउद्दीन जेभीबीच भवन निमार्णको करार सम्झौता समेत भइसकेको छ। ८० लाख धरौटी राखेर क्याम्पसले निमार्ण कार्य अघि बढाउन ठेकेदार कम्पनीलाई ३४ लाख रुपैयाँ अग्रिम भुक्तानीसमेत गरिसकेको छ। तर, प्राध्यापकहरुको अवरोधका कारण ठेकेदार कम्पनीले निमार्ण स्थलको माटोसमेत खन्न पाएको छैन। भवन निमार्णका लागि अर्को उपयुक्त स्थानको छनौट गर्नुपर्ने तथा क्याम्पस प्रमुखले श्वेतपत्र जारी गर्नुपर्ने प्राध्यापक संघको माग छ। पुस्तकालय छेउमा भवन निमार्ण गर्दा यसले पुस्तकालयमा पढ्न आउने विद्यार्थीहरुलाई पनि बाधा पुग्ने प्राध्यापकहरु बताउँछन्। भवन निमार्णका लागि ठाउँको छनौट उपयुक्त भएन। बन्नुपर्ने संरचना ठूलो छ। तर, ठाउँ सानो छ, त्रिवि प्राध्यापक संघका सभापति डा प्रमोद खेरबार भन्छन्, यहाँ ५७ करोडको भवन निमार्ण हुनसक्ने स्थिति छैन। अन्यत्र सार्नुपर्छ। क्याम्पससँग २२ बिगाहा जग्गा छ। यो योजनालाई अन्यत्र सार्नुपर्छ भन्ने हाम्रो सल्लाह दिएका हो, त्रिवि प्राध्यापक संघका पूर्वसभापति डा विमल कण्ठ भन्छन्, छलफल गरेर बनाउनुपर्छ भन्ने हाम्रो माग हो। अन्यथा प्राध्यापक संघको तर्फबाट यसअघि पनि अवरोध थिएन। अहिले पनि छैन। भवन निमार्णको विषयमा विद्यार्थी संगठनहरु पनि दुई भागमा विभाजित छन्। नेपाली कांग्रेस निकट नेवि संघ, नेकपा (एकीकृत समाजवादी) निकट अनेरास्ववियु र नेकपा एमाले निकट अनेरास्ववियु पुस्तकालय छेउकै जग्गामा भवन निमार्ण हुनुपर्ने पक्षमा छ। तर, नेकपा (माओवादी केन्द्र) निकट अनेरास्ववियु (क्रान्तिकारी) र जसपा निकट समाजवादी विद्यार्थी युनियन विश्वविद्यालयको मापदण्ड अनुरुप भवन निमार्ण गर्नुपर्ने पक्षमा छ। पुस्तकालय छेउमा निमार्ण गर्न खोजिएको भवनप्रति उनीहरुको विरोध छ। अनेरास्ववियु (क्रान्तिकारी) का केन्द्रीय सदस्य अभिमन्यु यादव भवन निमार्णको नाममा क्याम्पस प्रमुखद्वारा कमिशनको खेल भइरहेको बताउँछन्। उनी भन्छन्, भवन निमार्णका लागि आएको रकम बैंकमा राखिएको छ। तर, त्यसको ब्याज कहाँकसरी प्रयोग भइरहेको छ? त्यसको हिसाबकिताब खोइ? किन क्याम्पसले श्वेतपत्र जारी गर्दैन? भवन निमार्णमा अवरोध सिर्जना भएपछि हालः क्याम्पसले निमार्ण कम्पनीलाई दिएको भुक्तानी फिर्ता ल्याउने पहल सुरु गरेको छ। निमार्ण कम्पनीलाई कालो सूचीमा राखरे रकम फिर्ता ल्याउने कार्य भइरहेको क्याम्पसले जनाएको छ। क्याम्पसका अनुसार भवन निमार्णका लागि राष्ट्रपतिबाट दिइने भनिएको ५ करोडमध्ये ३ करोड रुपैयाँ मात्र क्याम्पसलाई प्राप्त भएको छ। थप २ करोड विश्वविद्यालयले निकासा गरेको छैन। प्राप्त ३ करोड रुपैयाँ पनि सिद्धार्थ बैंकको विराटनगर शाखामा सुरक्षित रहेको क्याम्पस प्रशासनले जनाएको छ।"
चुरापोते बजारमा साउने रौनक (तस्बिर),"काठमाडौं : साउन महिना सुरु भएसँगै बजारमा हरिया चुरा, मेहेन्दी र पोतेको व्यापार ह्वात्तै बढेको छ। काठमाडौंको व्यापारी केन्द्रका रुपमा परिचित न्युरोड, असन, विशाल बजार, बागबजारलगायत अन्य चोकमा हरियो चुरा, पोते र मेहन्दी व्यापारीलाई भ्याइनभ्याइ छ। अघिपछि खासै व्यापार नभएपनि साउन लागेसँगै भने यस्ता सामग्रीले बजार पिट्ने गर्छन्। हामीकहाँ साउन महिनाभर महिलाहरुले हरियो, पहेलो, रातो रंगका पहिरनका साथै चुरापोते, मेहन्दी लगाउने चलन छ। जसले गर्दा यस्ता श्रृंगारका सामानको व्यापार बढेको हो। हिजोआज ठूला सपिङ मलदेखि फुटपाथसम्म यस्तै सामग्री किनमेल गर्ने महिलाको भीडभाड देखिन्छ। उनीहरु सामान किनमेलसँगै मेहन्दी लगाउन पनि उत्तिकै व्यस्त देखिन्छन् साउन महिनाको सोमबारको दिन हिन्दुधर्मालम्बीहरूले विशेष मनाउने गर्छन् । यस दिन महिलाहरु भगवान् शिवको व्रत बस्छन् । यो महिनाको हरेक सोमबार अविवाहित महिलाहरु' राम्रो वर पाऊ' भनि र विवाहित महिलाहरु श्रीमानको आयु लामो होस् भनी शिवको आराधान गर्ने गर्दछन्। साउने सोमबारका दिन भगवान् शिवको आराधना गरेर व्रत बसे इच्छाएको कुरा पूरा हुने जनविश्वास छ ।"
तीनकुनेस्थित कल सेन्टरमा प्रहरीको छापा,काठमाडौं : तीनकुने गैह्रीगाउँस्थित स्काइ वर्ल्ड कल सेन्टरमा प्रहरीले छापा मारेको छ। प्रहरीले अवैध गतिविधि गरेको आशंकामा छापा मारेको हो। यहाँ दुई हजार बढी युवायुवतीहरु काम गर्दै आएको पाइएको छ। प्रहरीले छापा मारेपछि ती युवायुवती बाहिर निस्केका छन्। व्यवस्थापन पक्षसँग प्रहरीले अहिले सोधपुछ गरिरहेको छ। कल सेन्टरले भारतीय नागरिकलाई ऋण दिँदै आएको थियो। वैद्य अर्गनाइजेसनको घर भाडामा लिएर कल सेन्टर सञ्चालनमा छ। कल सेन्टर सञ्चालनमा रहेको घर उद्योग वाणिज्य महासंघका पूर्वअध्यक्ष सुरज वैद्यको हो। आइतबार भैरहवाको तिलोत्तमा नगरपालिका२ जानकीनगरस्थित रहेको ब्लु स्काइ विजनेश सोलुसन प्रालि नामक कल सेन्टरमा प्रहरीले छापा मारेको थियो। छापा मार्नेक्रममा प्रहरीले एकजना भारतीयसहित ९ जना 'टिम लिडरहरू'लाई पक्राउ गरेको थियो।
ललितपुरको यी सडक अबदेखि 'वनवे',काठमाडौं : ललितपुरको एकान्तकुना र नख्खु दोबाटो क्षेत्रका सडक 'वनवे' (एकतर्फी) बनाइएको छ। बढ्दो दुर्घटनालाई मध्यनजर गर्दै ललितपुर महानगरपालिकाले त्यस क्षेत्रका केही सडक वनवे बनाएको हो। ललितपुर महानगरका प्रमुख चिरीबाबु मर्हजनका अनुसार नख्खुपुलतर्फबाट आउने चारपाङ्ग्रे सवारी साधनहरु पेट्रोल पम्प हुँदै एकान्तकुनातर्फ २७९ मिटर निषेध गरिएको छ भने भनिमण्डल चोकबाट आउने चारपाङ्ग्रेस सवारी साधनलाई नख्खुचोकतर्फ आउने २५२ मिटर निषेध गरिएको छ। बिहान ८ बजेदेखि बेलुका ८ बजेसम्म उक्त सडकहरु एकतर्फी सञ्चालन हुने महानगरले जनाएको छ।
भारतको बथनाहादेखि विराटनगरको बुधनगरसम्म कार्गो रेल सञ्चालनको तयारी,"विराटनगर : भारतको बथनाहाबाट मोरङको विराटनगर१८ स्थित बुधनगरसम्मको कार्गो रेल सञ्चालनको सम्पूर्ण तयारी पूरा भएको छ। बथनाहादेखि मोरङको कटहरीसम्मको कुल १८६ किलोमिटरमध्ये बुधनगरसम्मको ८ किलोमिटरमा कार्गो रेल सञ्चालनको तयारी पूरा भएको हो। अबको केहीदिनभित्रै नेपालभारत कार्गो रेल सञ्चालनमा आउने भारतीय रेलवेले जनाएको छ। रेल सञ्चालनका लागि आइतबार बिहान रेलको परीक्षण समेत गरिएको छ। रेलवे विभाग कटिहारका डिभिजल म्यानेजर एसकेचौधरी स्वयंमले रेलको परीक्षण गरेका हुन्। उद्योग संगठन मोरङले आइतबार सञ्चालन गरेको रेल सञ्चालनको सम्बन्धमा आवश्यक छलफल कार्यक्रममा सहभागी हुन भारतीय रेलवे विभागका टोली उक्त रेल चढेरै नेपाल आएका हुन्। उद्योग संगठनले भारत र नेपालको रेलवे विभाग, स्थानीय प्रशासन, विराटनगर महानगरपालिका र भन्सार कार्यालयका प्रतिनिधिसँग छलफल गरेको थियो। छलफलमा विराटनगरदेखि बथनाहासम्मको मालवाहक रेल अविलम्ब सञ्चालनमा ल्याउने सहमति भएको उद्योग संगठन मोरङका अध्यक्ष सुयेश प्याकुरेलले बताए। भारतको मिरगञ्ज पुलमा आएको अवरोधका कारण मालवाहक सवारीसाधनको रुट परिवर्तन गर्नु परेको छ। यस कारण व्ययभार थपिएकाले मालवाहक रेल सञ्चालनमा आएपछि राहत पुग्ने उद्योगी व्यावसायीहरुले बताएका छन्। नेपाल र भारत सरकारबीच प्राविधिक र प्रशासनिक प्रक्रिया पूरा भएको १० देखि १५ दिनमा कार्गो रेल सञ्चालनमा ल्याउन सकिने भारतीय पक्षले जनाएको छ। भारतको बथनाहादेखि विराटनगर१८ स्थित नयाँ भन्सार हुँदै मोरङको कटहरीसम्मको कुल १८६ किलोमिटर रेलमार्गको निमार्ण कार्य २०६८ सालमा सुरु गरिएको थियो। भारतको बथनाहाबाट नेपाली सीमासम्मको ८ किलोमिटर र सीमादेखि कटहरी अन्तिम स्टेशनसम्मको १० किलोमिटरमा लिक बिछ्याएर रेल सञ्चालन गर्ने योजना थियो। तर १० किलोमिटरमध्ये ३ किलोमिटरमा जारी मुआब्जा विवादका कारण हाल पूर्ण क्षमतामा रेल सञ्चालन गर्न सक्ने स्थिति छैन्। प्रारम्भिक चरणमा बथनाहादेखि विराटनगरको बुधनगरसम्म कुनै बाधा अवरोध नरहेका कारण कार्गो रेल सञ्चालनको तयारी गरिएको जनाइएको छ।"
"धान रोप्न हिँडेका ३ किशोरीको शव रूखमा, घटना शंकास्पद","झापा : कचनकवल५ दल्ले गाउँ झापाकी १७ वर्षीया कल्पना कुमारी गणेश नजिकैको चिया बगानमा काम गर्थिन्। घरको आर्थिक अवस्था कमजोर थियो। परिवारको गुजरा चलाउन बुबालाई मदत गर्थिन्। शनिबारको दिन बगानमा काम गर्न जानुपर्दैन, बिदा हुन्छ। खाना खाएर दिउँसो १२ बजे छिमेकी साथी १६ वर्षीया करिना र १७ वर्षीया अञ्जलीसँग निस्किइन्। तीनै जना मिल्ने साथी हुन्। सँगै चिया बगानमा काम गर्थे। साथीकोमा धान रोप्न जाने भनेर शनिबार घरबाट निस्किएकी कल्पना रातिसम्म घरमा फर्किनन्। बुबा वीरबल गणेश भन्छन्, घरमा दिदीलाई धानरोप्न जान्छु भनेर छोरी निस्किएकी रहिछ। तर, फर्केर आइन्। शनिबार घरबाट हिँडेका तीनै जना चिया बगान बीचमा रहेको बयरको एउटै रूखमा झुन्डिएको अवस्थामा मृत भेटिए। आफैंले दैनिक काम गर्ने बगानमा उनीहरूको मृत शरीर भेटियो। जिल्ला प्रहरी कार्यालय झापाका प्रहरीका प्रवक्ता प्रहरी नायव उपरीक्षक (डीएसपी) वसन्त पाठक प्रहरी भन्छ, घटना शंकास्पद छ। दल्ले गाउँ शोकमा डुबेको छ। शनिबारबाटै हराएका उनीहरूको शव आइतबार बिहान साढे ७ बजे चिया बगानमा काम गर्न गएका मजदुरहरूले भेटेका थिए। तीनै जना झुन्डिएको अवस्थामा देखेपछि आपूहरूलाई खबर गरेको कल्पनाका बुबा वीरबल बताउँछन्। म भारतको ठाकुरगन्ज गएको थिए। बेलुका ६ बजे घर फर्के, उनले भने, घरमा आएर छोरी खोज्दा अर्की छोरीले बहिनी आएकै छैन भनिन्। छोरी राति घर नफर्किएपछि कल्पनाका बुबा वीरबल खोज्नलाई पञ्चमको घर नै पुगेका थिए। पञ्चमले पनि बिहान १० बजे घरबाट निस्किएकी छोरी अझै आइपुगेकी छैन भन्ने जवाफ दिनुभयो। कहाँ गई, मलाई पनि थाहा भएन भन्नुभयो, उनले घटना सुनाए। घरभित्र चार्जमा राखेको दिदीको फोन लिएर कल्पना गएकी रहिछन्। कल गर्दा रातभर रिङ जान्थ्यो। तर फोन उठेन, दिदी पुष्पाले भनिन्। दल्लेगाउँ नजिकैको सुनकोसी चिया बगानसँगै बगेको झिङ खोलाको किनारमा रहेको बयरको एउटै रूखमा तीन जनाको शव भेटिएको थियो। मृत्यु हुनेमा कचनकवल५ निवासी पञ्चम गणेशकी १६ वर्षीया छोरी करिना, पुवालु गणेशकी १७ वर्षीया छोरी अञ्जली र वीरबल गणेशकी १७ वर्षीया छोरी कल्पना कुमारी हुन्। अञ्जली र कल्पना एउटै हाँगामा र करिना अर्को हाँगामा झुन्डिएको अवस्थामा फेला परेका थिए। करिनाले नयाँ प्लास्टिकको डोरी, अञ्जलीले बाख्रा बाँध्ने किल्लासहितको प्लास्टिकको डोरी र कल्पनाले आधा प्लास्टिकको डोरी र गम्छा प्रयोग गरेको पाइएको छ। करिनाको खुट्टा पानीमा डुबेको थियो भने अञ्जली र कल्पनाको खुट्टा पानीमाथि थियो। घटनास्थलको प्रकृति हेर्दा घटना शंकास्पद देखिएको प्रत्यक्षदर्शी बताउँछन्। सामूहिक आत्महत्या गरेजस्तो देखिए पनि घटनालाई प्रहरीले शंकास्पद भनेको छ। खोला किनारको बयरको रूख, रूखमुनि मान्छे डुबाउने १० फिट गहिरो पानी, तीन जनाले झुन्डिनलाई एउटै रूखको हाँगा प्रयोग गर्नु तथा एकैपटक रूखमा झुन्डिने सोच बनाउनुलाई शंकास्पद मानिएको स्थानीय पनि बताउँछन्। प्रहरी पनि घटना सामूहिक आत्महत्या वा हत्या हो भन्ने निष्कर्षमा अझै पुगेको छैन। प्रारम्भिक अनुसन्धानले आत्महत्याजस्तो देखिएको डीएसपी पाठकको भनाइ छ। घटनास्थलमा त्यस्तो कुनै शंकास्पद वस्तु फेला परेको छैन, उनले भने, मृतकहरूले लगाएको लुगा खोलेर हेर्दा कसैको शरीरमा त्यस्तो कुनै चोटपटक देखिएन। शवलाई पोस्टमार्टमका लागि बीपी कोइराला स्वास्थ्य विज्ञान प्रतिष्ठान, धरान पठाएको बताउँदै उनले भने, चिकित्सकले दिने पोस्टमार्टमको रिपोर्ट र मृतक करिना र कल्पनासँग फेला परेको दुईवटा मोबाइल फोन नै घटनाको ठोस प्रमाण हो। दुईवटै फोन लक रहेकाले फोरेन्सिक टेस्टका लागि काठमाडौं पठाइने उनले बताए। तीनै जनाले एकै पटक एउटै ठाउँमा कसरी सामूहिक आत्महत्या गर्न सक्छन्, त्यो पनि रहस्यमय छ, उनले थपे। उनीहरू लामो समयदेखि सुनकोसी चिया बगानमा काम गर्थे। लक्ष्मीप्रसाद देवकोटा माविमा कक्षा ७ पढ्दापढ््दै विद्यालय छाडेकी कल्पनासँग आफ्नो फोन छैन। घरकी कान्छी छोरीसमेत रहेकी उनी बेलाबेला दिदीको फोन चलाउँथिन्। घरमा कसैसँग झैझगडा र कुनै केटा साथीसँग नजिक नरहेको परिवारको भनाइ छ। कल्पना र अञ्जलीभन्दा करिना अलि चलाख थिइन्। घरकी जेठी छोरीसमेत रहेकी करिनाले पनि लक्ष्मीप्रसाद देवकोटा माविमा कक्षा ७ पढ्दापढ्दै विद्यालय छाडिन्। घरको आर्थिक अवस्था कमजोर भएकोले बुबालाई सघाउन उनले चिया बगानमा काम सुरु गरिन्। करिनासँग आफ्नै फोन थियो। बहिनी करिना लामो समय फोनमा कुराकानी गर्थिन, दाजु राजन गणेशले भने, करिनाको कुनै केटोसँग प्रेम थियोजस्तो लाग्छ, उनले भने, कुन केटासँग प्रेम थियो, त्यो हामीलाई थाह भएन। बहिनीसहित अन्य दुई जना पनि सँगै झुन्डिएको अवस्थामा भेटिनु सम्झिँदा पनि विश्वास लाग्दैन। घटना शंकास्पद देखिन्छ, उनले भने। गाउँमा चार महिनाअघि विवाहित महिलाले पनि झुन्डिएर आत्महत्या गरेकी थिइन्। त्यो घटना सुन्दै करिना भयभीत हुन्थिन्, यति हुँदाहुँदै करिना कसरी झुन्डिन सक्छिन्, छिमेकी जयकुमार गणेशले थपे। कचनकवल५ पाठमारी घर भएकी अञ्जली फुपू वैशाखी गणेशको घरमा बस्दै आएकी थिइन्। फुपूको घरनजिकै चिया बगान रहेकाले त्यहाँ बसेर उनलाई काम गर्न सहज भएको थियो। त्यही भएर अञ्जली आफ्नो घर छाडेर फुपूकोमा आएर बसिन्। उनको पनि परिवारको आर्थिक अवस्था कमजोर भएकोले उनले पनि पढाइ छाडेर काम गर्न थालिन्। बुबा पुवालु भारतको सिक्किममा काम गर्छन्। छोरीको घटना सुनेपछि घरमा आएका छन्। अञ्जली मोबाइल बोक्दिनन्। घटनास्थलमा उनीसँग फोन फेला परेको थिएन। अञ्जली साथीहरूकै फोनबाटै कुराकानी गर्थिन्। तीन जना सामूहिक रूपमा झुन्डिएकाले गाउँ पूरै शोकमा डुबेको स्थानीय धीरजकुमार गणेशले बताए। घटना आत्महत्याभन्दा पनि हत्याजस्तो देखिएको उनको भनाइ छ। घटनास्थलमा धेरै मान्छे हिँड््डुल गरेको खुट्टाको छाप देखिन्छ, उनले भने, त्यहाँ तीन जना मात्रै होइन, अरू मान्छे पनि गएका हुनसक्छ। रूखको तल पानीको गहिरो दह छ। यदि आत्महत्या नै भए पनि तीनै जनाको एउटै विचार कसरी आउँछन् होला ? चढ्नै नसक्ने रूखमा तिनीहरू कसरी चढे होलान् ? अनेक शंका गाउँवासीको मनमा उब्जिएको छ, उनले थपे।"
पहिरोले पुरिएर अछाममा एकै परिवारका ३ जनाको मृत्यु,"अछाम : पहिरोले घर पुरिएर अछाममा ३ जनाको मृत्यु भएको छ। तुर्माखाँद गाउँपालिका२ भुलुका अमर विष्टको घर पुरिँदा सुतिरहेका ३ जनाको मृत्यु भएको हो। उनका भाइ विरेन्द्र विष्ट ,छोरा संविधान विष्ट र बुहारी हरिकला विष्टको घटनास्थलमै मृत्यु भएको अछामका डीएसपी नारायण डागीले जानकारी दिए। उनका अनुसार काकी नैना विष्ट गम्भीर घाइते भएकी छन्। अहिले स्थानीय जनप्रतिनिधि, प्रहरीको सक्रियता उद्धारको काम भइरहेको प्रहरीले जनाएको छ। निरन्तर परेको पानीसँगै राति १ बजेतिर पहिरो जाँदा घर पुरिएको वडा सदस्य दिपेन्द्र कामीले बताए।"
तस्करी गरेर भारत लैजाँदै गरेको मदिरा बरामद,"विराटनगर : तस्करी गरेर नेपालबाट भारततिर लैजाँदै गरेको मदिरा मोरङ प्रहरीले बरामद गरेको छ । रातको समयमा ट्याक्टरमा लोड गरेर सिमावर्ती नाकाहुँदै भारतको जोगवनीतिर लैजाँदै गरेको मदिरा मोरङको जहदा गाउँपालिका१ बाट आइतबार राति १० बजेतिर प्रहरीले नियन्त्रणमा लिएको हो । अवैध मदिरा ओसारपसारमा प्रयोग गरिएको को १ त ५९१३ नम्बरको ट्याक्टरलाई पनि नियन्त्रणमा लिइएको मोरङ प्रहरीका डीएसपी राजन कार्कीले जानकारी दिए । प्रहरीलाई देख्नासाथ ट्याक्टर छाडेर चालक भने फरार भएको कार्कीले बताए । चालकको खोजी भइरहेको उनको भनाइ छ । उनका अनुसार दिलवाले ब्राण्डको एक सय ५० कार्टुन अवैध मदिरा बरामद गरिएको छ । बरामद मदिरा एक लाख ३५ हजार मूल्य बराबरको रहेको कार्कीले बताए । मदिरा आवश्यक कारबाहीका लागि विराटनगर भन्सार कार्यालयमा बुझाइने जानकारी उनले दिए । भारतको बिहारमा मदिराको ओसारपसार, बिक्री र सेवनलाई पूर्ण रूपमा प्रतिबन्ध लगाइएको छ । तर विभिन्न नाकाको प्रयोग गर्दै नेपालबाट तस्करी गरेर भारत लैजाने गरिएको छ । दुई देशीय सुरक्षा बैठकमा भारतीय सुरक्षाकर्मीले मदिराको अवैध ओसारपसार रोकिदिन नेपाली सुरक्षाकर्मीलाई आग्रह गर्ने गरेका छन् । भारतबाट नेपालतिर हुने लागुऔषधको ओसारपसार नियन्त्रणमा सहयोग गर्न नेपाल प्रहरीले आग्रह गर्दा भारतीय प्रहरीले मदिराको मुद्दा उठाउने गरेको छ । मोरङ प्रहरी प्रमुख एसपी शान्तिराज कोइरालाले नेपालबाट भारततिर भइरहेको मदिराको तस्करी नियन्त्रणका लागि प्रहरी सक्रियता बढाइएको जानकारी दिए । 'नेपालभारत सीमा क्षेत्रमा खटिएका सुरक्षाकर्मीलाई छलेर मदिरा भारत कटाउने गरिएको पाइयो,' कोइरालाले भने, 'नियन्त्रणका लागि विशेष टोली परिचालन गरेर कडाइ गर्न थालिएको छ ।'"
चितवनमा श्रीमतीको हत्या गरेर भाग्न खोज्दा श्रीमानको पनि मृत्यु,चितवन : चितवनमा श्रीमानले श्रीमतीलाई खुकुरी प्रहार गरी हत्या गरेका छन्। भरतपुर महानगरपालिका १० रमाइलो चोकका ४३ वर्षीय आइतबार राती सवा दश बजे कृष्णप्रसाद आचार्यले आफ्नै श्रीमती ३५ वर्षीय रुष्मा आचार्य घिमिरेलाई खुकुरी प्रहार गरी हत्या गरेका हुन्। गम्भीर घाइते भएकी रुश्माको उपचारको क्रममा पुरानो मेडिकल कलेजमा मृत्यु भएको हो। खुकुरी प्रहार गरेर भाग्ने क्रममा घरको तीन तला माथिबाट हाम फाल्दा घाइते भएका कृष्णप्रसादको पनि उपचारको क्रममा नयाँ मेडिकल कलेजमा मृत्यु भएको हो।
घरभित्र जलिरहेको अवस्थामा भेटियो वृद्धाको शव,विराटनगर : आफ्नै घरभित्र जलेर मृत्यु भएको अवस्थामा विराटनगरमा आइतबार साँझ एक जना वृद्धा महिलाको शव भेटिएको छ। विराटनगर महानगरपालिका९ की ६७ वर्षीया अमराउदेवी कोठारीको शव घरको कोठाभित्र फेला परेको मोरङ प्रहरीका डीएसपी राजन कार्कीले जानकारी दिए। उनका अनुसार आगोले जलेर वृद्धाको मृत्यु भएको खबर साँझ ७:३० बजेतिर प्रहरीले प्राप्त गरेको हो। वृद्धाका पति विजयसिंह कोठारीले प्रहरीलाई घटनाको जानकारी गराएका हुन्। विजयले आफू कामको शिलशीलामा बाहिर रहेको र घर पुगेपछि घटना थाहा पाएको बताएका छन्। प्रहरीका अनुसार घटना भएका बेला बुहारीलगायतका परिवारका अन्य सदस्य घरको माथिल्लो तलामा रहेका थिए। घरको माथिल्लो तलामा रहेकाहरुले घटनाका बारेमा थाहा नपाएको प्रहरीलाई बताएका छन्। कोठाको चुक्कुल भित्रबाट लगाएको र आगोले जलेको अवस्थामा वृद्धाको शव भेटिएको प्रहरीले जनाएको छ। कोठा बन्द गरेर वृद्धा आफैँले शरीरमा मट्टितेल छर्किर आगो लगाएको हुनसक्ने प्रहरीको अनुमान छ। शवनजिकै मट्टितेलको ग्यालेन पनि भेटिएको छ। आगोले शरीर पूर्ण रूपले जलेको छ। शवलाई पोस्टमार्टमका लागि कोसी अस्पताल लगिएको डीएसपी कार्कीले जानकारी दिए। घटनाका बारेमा विभिन्न कोणबाट अनुसन्धान सुरु गरिएको उनको भनाइ छ।
संसदले प्रधानमन्त्री चुन्ने व्यवस्था मुलुक सुहाउँदो छैन : प्रचण्ड,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डले संसदले प्रधानमन्त्री चुन्ने व्यवस्था मुलुक सुहाउँदो नभएको दाबी गरेका छन्। कम्युनिष्ट संस्थापक नरबहादुर कर्माचार्यको नवौं स्मृति दिवसका अवसरमा सोमबार पार्टी मुख्यालय कोटेश्वर पेरिसडाँडामा आयोजित कार्यक्रममा उनले शासन प्रणालीका दृष्टिकोणले संसदले प्रधानमन्त्री चुन्ने व्यवस्था मुलुक सुहाउँदो नभएको बताएका हुन्। प्रचण्डले करोडौं खर्चिएर सांसद भएपछि मन्त्री र मन्त्री भएपछि लगानी उठाउन भ्रष्टाचार गर्ने गरिएको उल्लेख गरे। उनले भने,सांसद हुने बेलामा करोडौं खर्च गरेर सांसद किन हुन्छन् त मान्छे भन्दा सांसद नभई मन्त्री हुन पाइँदैन। सांसद नभई प्रधानमन्त्री हुन पाइँदैन। मन्त्री र प्रधानमन्त्री हुनका लागि करोडौं खर्च गर्नुपर्ने भयो। मन्त्री भइसकेपछि लगानी उठाउनुपर्यो। त्यत्रो लगानी गरेको छ। भनेपछि भ्रष्टाचार संस्थागत हुने कारण हाम्रो निर्वाचन प्रणालीभत्रि अन्तर्निहीत छ। प्रचण्डले आफूहरुले संविधान लेखनकै क्रममा यस्तो निर्वाचन प्रणाली र शासकीय स्वरुपले जनताले खोजेको नपाउने उल्लेख गरेको बताए। उनले भने,हामीले यो हुँदेन है यो सिस्टमबाट जनताले पाउनुपर्ने चिज पाउँदैनन् भनेर संविधानमै नोट आफ डिसेन्टलेखेका छौं। माओवादी पार्टीसँग मात्र राजनीतिक र नैतिक रुपले बोल्ने आधार छ। उनले वर्तमान शासकीय प्रणाली र निर्वाचन प्रणाली परिर्वतन गर्न जनतालाई अपिल गरेर आन्दोलनमा उत्रनुपर्ने अवस्थासमेत आउन सक्ने धारणा राखे। प्रचण्डले पार्टीका गाउँपालिका अध्यक्षले चुनाव जित्न १० करोडसम्म खर्च गरेको रिपोर्टिङ आफूकहाँ आएको सुनाए ।साथीहरुले रिपोर्ट सुनाउनु भएको छ गाउँपालिकाको अध्यक्षमा १० करोड खर्च गरेर जितेको देखियो। एउटा गाउँपालिकाको अध्यक्षले १० करोड खर्च गर्छ भने प्रदेश र संघको चुनावमा उनीहरुले ५० औं करोड खर्च गर्ने भए। अर्बतिर जाने भयो, प्रचण्डले भने, श्रमजिवी जनताले र क्रान्तिकारीहरुले चुनाव लडेर जितेर आउने भन्ने कुरा सपनाजस्तो हुने भयो। चर्चित चुनवाङ बैठकको दस्तावेजमा माओवादी हाबी भए लोकतान्त्रिक गणतन्त्रलाई जनताको गणतन्त्रमा विकास गर्दै समाजवाद स्थापना गर्ने र अरु हाबी भए बुर्जुवा र पुँजीवादी गणतन्त्रमा रुपान्तरण हुने स्पष्ट लेखिएको भन्दै प्रचण्डले देश अहिले त्यही अवस्थामा आइपुगेको बताए। प्रचण्डले भने,कहिले काहीं के लेखिए छ त भनेर त्यो पढ्ने पनि गर्छु। त्यहाँ लेखिएको छ, क्रान्तिकारीहरुले मेहनत गरेर जाँदा त्यो गणतन्त्रलाई बिस्तारै जनताको गणतन्त्र र समाजवादी गणतन्त्रतिर लान सकिन्छ। हामीले सकेनौं भने त्यो बुर्जुवा गणतन्त्र हुने खतरा पनि छ भनेर लेखिएको छ। हाजको दिनमा हेर्ने हो भने राजनीति त्यसको वरिपरि घुमिरहेको छ। प्रदेश र संघको निर्वाचनमा विचार र मुद्दा मिल्नेसँग सहकार्य गर्नुपर्छ : प्रचण्ड"
निकुञ्ज क्षेत्रमा अतिक्रमण गरी घर बनाएको आरोपमा पक्राउ,सोलुखुम्बु : सगरमाथा राष्ट्रिय निकुञ्ज क्षेत्रमा अतिक्रमण गरी पक्की संरचना निर्माण गरेको आरोपमा एक युवक पक्राउ परेका छन् । पक्राउ पर्नेमा खुम्बु पासाङ ल्हामु गाउँपालिका २ का ३१ वर्षीय दावा छिरिङ शेर्पा रहेको निकुञ्जको कार्यालय नाम्चे सोलुखुम्बुले जनाएको छ । सोही वडाको मेरापिक क्षेत्रमा निकुञ्जको भूभाग अतिक्रमण गरी पक्की घर बनाउँदै गर्दा शेर्पा पक्राउ परेको निकुञ्जका सूचना अधिकारी विष्णु रोकायले जानकारी दिए । उनका अनुसार निकुञ्ज क्षेत्रमा पक्की संरचना निर्माण गर्दै छ भन्ने स्थानीयले दिएको सूचनाको आधारमा कार्यालयबाट खटिएको गस्ति टोलीले शेर्पालाई पक्राउ गरिएको हो । उनलाई निकुञ्जको सुधार गृहमा राखेर अनुसन्धान सुरु गरिएको कार्यालयले जनाएको छ । विसं २०३२ मा स्थापना भएको निकुञ्ज एक हजार एक सय ४८ वर्ग किमी क्षेत्रफलमा फैलिएको छ । विश्वको सर्वोच्च शिखर सगरमाथा अवस्थित यस निकुञ्जलाई सन् १९७९ देखि विश्व सम्पदा सूचीमा सूचीकृत गरिएको हो ।
गोरखामा २४८ औँ भीमसेन थापा जयन्ती मनाइयो,"गोरखा : नेपालका प्रथम प्रधानमन्त्री भीमसेन थापाको जन्मस्थान गोरखामा २४८ औँ भीमसेन जयन्ती मनाइएको छ। गोरखा नगरपालिका४ पिपलथोकस्थित भीमसेन स्मृति उद्यानमा निर्मित पूर्ण कदको शालिकमा माल्यार्पण गरी भीमसेन जयन्ती समारोह मनाइएको हो। राष्ट्रिय विभूति भीमसेन थापा प्रतिष्ठानले आयोजना गरेको सो समारोहमा गण्डकी प्रदेशका पूर्व मन्त्री तथा सांसद लेखबहादुर थापा, जिल्ला समन्वय समितिका प्रमुख मोहन थापा, गोरखा नगरपालिकाका मेयर कृष्ण रानालगायतले माल्यार्पण गरेका थिए। कार्यक्रममा बोल्दै सांसद थापाले इतिहास ऐतिहासिक कालखण्डमा योगदान दिनेहरुबाट सिक्न नसक्नेहरु बाँचेर पनि मरेतुल्य हुने बताए। 'इतिहासका योद्धाहरु सबै सम्मानित हुँदैनन्', उनले भने, 'जस्तो जंगबहादुर। तर जसले राष्ट्र र जनताका पक्षमा योगदान दिएका छन्, तिनलाई बिर्सेर बाँच्नु बाँचे पनि मर्नुसरह हो। जस्तो भीमसेन थापा।' ३१ बर्ष मुख्तियारी चलाएका भीमसेन थापाले इष्ट इण्डिया कम्पनीको विस्तावादबाट मुलुक जोगाउन गरेको योगदान, दरबारको भाँडभैलोका बीच पनि मुलुकमा सुधारको काम गर्न पुर्याएको योगदान, सैन्य सुधार, निजामती कर्मचारी व्यवस्था, सामाजिक कार्यमा पुर्याएको योगदानको चर्चा गरेका थिए। साथै गोरखा नगरपालिकाका मेयर राना मगरले भीमसेन थापाको योगदानको उच्च कदर गर्दै नगरपालिकाले भीमसेन स्मृति उद्यान निर्माण गरेको उल्लेख गरे। साथै सो उद्यानमार्फत पर्यटन प्रवद्र्धनमा जोड दिने बताए। राष्ट्रिय विभूति भीमसेन थापाको उत्थान तथा भीमसेन थापा स्मृति उद्यान निर्माणमा स्थानीय अर्जुन प्रताप राणा लगायतका टोलीले गरेको कार्यको प्रसंसा गरेका थिए। भीमसेन थापाको पुख्र्यौली थलो बोर्लाङमा पनि विभिन्न कार्यक्रम गरी भीमसेन जयन्ती मनाइएको छ। उनको पुख्र्यौली घर भएको ठाउँ भीमसेन थापा गाउँपालिका ८ मा औपचारिक कार्यक्रम गरी जयन्ती मनाइँदै गरेको प्रमुख प्रशासकीय अधिकृत चित्र अधिकारीले जानकारी दिए। त्यहाँ भीमसेन थापा बोर्लाङ प्रतिष्ठानको आयोजना तथा भीमसेन थापा गाउँ पालिकाको समन्वयमा कार्यक्रम आयोजना गरिएको छ। प्रमुख प्रशासकीय अधिकृत अधिकारीका अनुसार भीमसेन जयन्तीको अवसरमा सो गाउँपालिकामा सार्वजनिक विदा आव्हान गरिएको छ। पृथ्वीनारायण शाहले सञ्चालन गरेका राष्ट्रिय एकता महाअभियानमा योगदान पुर्याएका सानुकाजी अमरसिँह थापाका छोरा भीमसेन थापा नेपालका राष्ट्रिय विभूति हुन्। उनले रणबहादुर शाहको शासन कालमा काजीबाट मुख्तियारी सम्हालेका थिए। मुख्तियार रहेकै बेला दरबारिया भाँडभैलोकै बीच उनलाई षड्यन्त्रमुलक रुपमा कैद सजायँ दिइएको थियो। कैदमा रहँदा पनि विभिन्न अपमान गरेपछि उनले सेरिएर आत्महत्या गरेको इतिहासमा उल्लेख छ। नौ दिनको चरम यातनापछि मृत्यू भएका उनको टाउको लगेर इष्ट इण्डिया कम्पनीले लण्डनको संग्रहालयमा अहिले पनि सुरक्षित राखेको बताइन्छ।"
"प्रदेश १ मा आत्महत्याको अवस्था विकराल, वर्ष दिनमा १४८९ घटना","विराटनगर : प्रदेश १ मा आत्महत्याको अवस्था विकराल एवं भयावह बनेर गएको छ। आर्थिक वर्ष २०७८०७९ मा मात्रै आत्महत्याका एक हजार चार सय ८९ वटा घटना भएका छन्। प्रहरीको तथ्यांकअनुसार झुण्डिएर, विष सेवन गरेर, हामफालेर, औजार एवं हतियार प्रहार गरेर र आगो लगाएर व्यक्तिले आत्महत्या गरेको पाइएको छ। डोरीको प्रयोगमार्फत झुण्डिएर गरेको आत्महत्या ९० प्रतिशत छ। एक वर्षको अवधिमा डोरीको प्रयोग गरेर एक हजार तीन सय ३६ वटा आत्महत्याका घटना भएको प्रदेश १ प्रहरी कार्यालय विराटनगरका प्रवक्ता एसपी नवीनराज राईले बताए। उनका अनुसार प्रदेशका १४ जिल्लामध्ये सबैभन्दा धेरै झापा र मोरङमा घटना भएका छन्। झापामा ३१४ र मोरङमा पनि ३१४ वटा आत्महत्याका घटना भएको राईले बताए। उनका अनुसार सबैभन्दा कम तेह्रथुममा २३ वटा घटना छन्। त्यसबाहेक सुनसरीमा २१२, इलाममा १२८, उदयपुरमा ९४, खोटाङमा ६७, पाँचथरमा ५७, ओखलढुंगामा ५४, भोजपुरमा ५१, धनकुटामा ४९, सोलुखुम्बुमा ४७, संखुवासभामा ४४ र ताप्लेजुङमा ३५ वटा आत्महत्याका घटना भएको राईले बताए। उनका अनुसार अन्य अपराधको तुलनामा आत्महत्यासँग सम्बन्धित घटना धेरै छन्। एक वर्षको अवधिमा प्रदेशमा विभिन्न अपराधसँग सम्बन्धित आठ हजार ५५ वटा मुद्दा दर्ता भएका छन्। जसमा आत्महत्यासँग सम्बन्धित एक हजार चार सय ८९ वटा रहेको राईको भनाइ छ। प्रदेश १ प्रहरी प्रमुख डीआईजी सुदीप गिरीले पछिल्लो समय आत्महत्याको अवस्था विकराल बनेर गएको बताए। 'आत्महत्या गरेर मान्छेले अमूल्य जीवन त्यत्तिकै खेर फालिरहेको छ,' गिरीले भने, 'यो भयावह अवस्थालाई न्यूनीकरण गर्न प्रदेश सरकारसँग समन्वय गरेर विशेष अभियान सञ्चालन गर्ने योजना छ।' समुदायप्रहरी साझेदारी लगायत प्रहरीका अन्य काम कारबाही र गतिविधिलाई पनि अभियानसँग जोडेर आत्महत्याविरुद्ध जनचेतनामूलक कार्यक्रम गरिने उनले बताए। मनोपरामर्शको माध्यमबाट आत्महत्याविरुद्ध जतिसक्दो चाँडो कार्यक्रम सुरु गरिने उनका भनाइ छ। 'आत्महत्याको भयावह अवस्थाले सबैलाई झस्काएको छ। अति नै गम्भीर र चिन्तित बनाएको छ। सुन्दर जीवन मान्छेले अनाहाकमा खेल फ्यालिरहेका छन्,' डीआईजी गिरीले भने, 'यसमा सबैको चासो बढेको छ। मिहीन ढंगले अध्ययन गरी गहिराइसम्म पुगेर कारण पत्ता लगाउँदै नियन्त्रणको उपाय अवलम्बन गरिने छ। सुन्दर जीवन सदुपयोग गर्ने बाटोतर्फ मान्छेलाई डोहोर्याउनुपर्ने अवस्था आएको देखिन्छ।' आत्महत्या रोक्न घरपरिवार र साथीभाइको भूमिका पनि उत्तिकै महत्वपूर्ण हुने उनी बताउँछन्। 'मान्छे विभिन्न कारणले डिप्रेशनमा जान्छ,' गिरीले भने, 'आफूलाई सम्हाल्न नसक्दा जीवन सामाप्त गर्नुबाहेक अरु विकल्प देख्दैन।' उनका अनुसार जीवनको सफलता र असफलता थाहै नभएका ९१० वर्षका बच्चाले पनि आत्महत्या गरेको देखिन्छ। 'आत्महत्या समस्याको समाधान हैन भनेर जीवनको महत्व सबैमा बुझाउन सक्नुपर्छ। कोही डिप्रेशनमा जाँदा घरपरिवार र साथीभाइको सहयोग चाहिन्छ,' उनले भने, 'व्यक्तिमा समस्या देखिए घरपरिवार र साथीभाइ मिलेर समाधान गर्नतर्फ लाग्नुपर्छ। मनोचिकित्सकबाट काउन्सिलिङ गराउनुपर्छ।' जीवनबाट हार बेहोर्नु पर्दा सोच्नसक्ने क्षमता क्षीण हुँदै गएर फस्ट्रेसन र डिप्रेशनमा जाँदा मानिसले अकाल मृत्यु रोज्ने गरेको गिरीको भनाइ छ। उनका अनुसार असफलता, पारिवारिक सम्बन्धमा खटपट, गरिबी, बरोजगारी, पारिवारिक माया ममताको कमी महसुस लगायतले आत्महत्या बढाएको अनुसन्धानबाट खुलेको छ। समाजशास्त्री डिल्ली प्रसाईं खस्कँदै गएको सामाजिक तथा पारिवारिक नियन्त्रण प्रणाली, कमजोर मूल्य मान्यता तथा दर्शन आत्महत्याको जड रहेको बताउँछन्। 'आत्महत्याको अवस्था भयावह बनेर गएको छ। कारण विविध हुनसक्छन्,' उनले भने, 'घटना वा परिस्थिति सामान्य देखिन्छ। तर मान्छे आत्महत्यासम्म पुगिसकेको हुन्छ।' आर्थिक, पारिवारिक, सामाजिक र मनोवैज्ञानिक विचलनसँग जुध्न नसक्दा मान्छेले स्वेच्छिक मृत्युका रूपमा आत्महत्याको बाटो रोज्ने क्रम बढ्नु दुर्भाग्यपूर्ण भएको प्रसाईंको भनाइ छ। सामाजिक सञ्जालको बढ्दो प्रयोग, सूचनाको पहुँच विस्तार पनि कारक हुनसक्ने उनको ठम्याइ छ। सकारात्मक सोचको विकास गराएर प्रत्येक व्यक्तिको मनोवल दह्रो बनाउन सकियो भने नियन्त्रणमा मद्धत पुग्ने उनले बताए। भने, 'सोच्न सक्ने क्षमताको विकास गराएर सबैको मनोवल दह्रो बनाउँदै जीवनको महत्व बुझाउनतर्फ ध्यान दिन जरुरी छ।' कोसी अस्पताल विराटनगरका मनोचिकित्सक डा प्रभात चालिसे आत्महत्या बढ्नुमा मनोसामाजिक समस्या, मदिरा तथा लागुऔषधको कुलत, पारिवारिक र सामाजिक वातावरण जिम्मेवार रहेको बताउँछन्। मनोरोगको पहिचान र उपचारको कमीले मान्छे डिप्रेशनमा गएर यस्तो अवस्था आउने गरेको उनको भनाइ छ। बेलैमा समस्याको पहिचान र उपचार गर्न सकियो भने आत्महत्यालाई ९० प्रतिशतसम्म कम गर्न सकिने डा चालिसेको भनाइ छ। आफ्नै जीवन समाप्त गर्ने घटना कम गर्न व्यक्तिको समस्याको पहिचान, मनोपरामर्शकर्ताबाट काउन्सिलिङ, जनशक्ति र स्रोतको उचित व्यवस्थापन गरेर आत्महत्याविरुद्ध जनचेतनामूलक कार्यक्रम सञ्चालन, मानिसलाई हेय एवं घृणाको दृष्टिकोणले हेर्ने परिपाटीको अन्त्य, सबैमा सकारात्मक सोचको विकास आवश्यक रहेको उनको सुझाव छ। 'डिप्रेशन, कुलत र अन्य मनोसामाजिक समस्याका कारण आत्महत्या बढेको विश्वकै विभिन्न अध्ययनबाट पुष्टि हुन्छ,' उनले भने, 'मानिसबाटै सिर्जित यस्ता समस्याको अन्त्य र सकारात्मक सोचको विकासले आत्महत्या रोकथाममा मद्धत पुग्छ।' मानिसको व्यवहारमा परिवर्तन ल्याएर स्वास्थ्य जीवन शैली अपनाउँदै सामाजिक जीवनलाई सुन्दर बनाउनतर्फ लाग्नुपर्ने उनको सुझाव छ। 'खानपिनमा पनि ध्यान दिनुपर्छ। आफ्नो र परिवार तथा साथीभाइका लागि समय निकाल्नुपर्छ। सामाजिक जीवनलाई उत्कृष्ट बनाउनेतर्फ लाग्नुपर्छ,' डा चालिसे भन्छन्, 'मान्छे आत्महत्यासम्म पुग्नु एउटा रोग हो। ठूलो समस्या हो। बेलैमा पहिचान गर्न सक्नुपर्छ।' आत्महत्या गर्ने चरणमा पुगेको व्यक्तिले अरु बेलाको भन्दा फरक व्यवहार देखाउने र उसमा डिप्रेशनको लक्षण देखिने हुँदा बेलैमा उपचार एवं मनोपरामर्शमा ध्यान दिनुपर्ने उनको भनाइ छ।"
"चर्चमा कोरियन स्वास्थ्यकर्मीको शिविर, उपचार अघिपछि ५ मिनेट प्रार्थना","जोमसोम : मुस्ताङको घरपझोङ गाउँपालिका५ ठिनीको क्रिश्चियन चर्चमा आइतबारदेखि दुईदिने चौथो स्वास्थ्य अकुपञ्चर शिविर सुरु भएको छ। नयाँ आशा मण्डली जोमसोमको आयोजनामा करिब १२ जना कोरियन चिकित्सक तथा स्वास्थ्यकर्मीहरूको प्राविधिक सहयोगमा प्राकृतिक चिकित्सा पद्धतिको स्वास्थ्य अकुपञ्चर शिविर सञ्चालन गरिएको हो। नसा सम्बन्धी, हाड जोर्नी, माइग्रेन, स्ट्रोक, नसाको कारण पिसाबमा हुने समस्या, अनिन्द्रा, बाथ, महिनावारीको बेला लाग्ने रोग र मोटोपना लगायत रोग निको पार्ने उद्देश्यले स्वास्थ्य शिविर आयोजना भएको नयाँ आशा मण्डली चर्चका पास्टर मंगल विकले जानकारी दिए। उनका अनुसार प्राकृतिक अकुपञ्चर रोग हेर्ने कोरियन चिकित्सक किमयुङ ओकेसहित १२ जना कोरियन टोली स्वास्थ्य शिविरका लागि शुक्रबार मुस्ताङ आएका हुन्। उनीहरूसँग केही नेपाली स्वास्थ्य स्वंयसेवक टोली समेत छन्। नयाँ आशा मण्डली चर्चको आयोजनामा भएको स्वास्थ्य शिविरमा कोरियन स्वास्थ्यकर्मीहरूको प्राविधिक सहयोग र निःशुल्क औषधि वितरण गरिएको बताइएको छ। यसमा सबै खर्च कोरियन टोली नै गर्नेछ। चर्चमा उपचार गर्न आउने बिरामीलाई खाजा र खानाको व्यवस्था समेत गरिएको पास्टर विकले बताए। यसअघि आयोजक टोलीले घरपझोङ गाउँपालिकासँग शिविर सञ्चालनका लागि लिखित अनुमति लिएको थियो। शिविरको ब्यानरमा चौथो अकुपञ्चर स्वास्थ्य शिविर लेखिएको छ भने त्यसपछि ब्यानरको तल भागमा क्रिश्चियन धर्मको श्लोगन उल्लेख गरिएको छ। कोरियन स्वास्थ्यकर्मी तथा चिकित्सक सम्मिलित चौथो अकुपञ्चर शिविरमा झन्डै ५ सय भन्दा बढी बिरामी लाभान्वित भएको पास्टर विकले बताए। शिविरमा बिहान १० बजेबाट बेलुकी ५ बजेसम्म उपचार हुने छ। शिविरमा विभिन्न समस्याले आएका बिरामीको उपचार गर्नुअघि र उपचार सकिने बेलामा कोरियन चिकित्सक तथा स्वास्थ्यकर्मीले क्रिश्चियन धर्मको ५ मिनेट प्रार्थना गर्ने गरेको पाइएको छ। चिनियाँ पद्धतिको रूपमा चिनिने अकुपञ्चर पछिल्लो समय नेपालमा पनि भित्रिएको हो। अकु भनेको सियो र पञ्चर भनेको सियोले खोपेर रोग निदान गर्ने भन्ने बुझिन्छ। यसप्रकारको विधिबाट उपचार गर्दा कुनै एन्टिवायोटिक औषधि प्रयोग गर्न पर्दैन। जसले गर्दा बिरामीलाई एकदमै कम साइड इफेक्ट गर्छ। यस पद्धतिबाट उपचार गर्दा एकजना व्यक्तिलाई आधा घण्टादेखि ४५ मिनेटको समय लाग्छ। नयाँ आशा मण्डली चर्चका पास्टर विकले चर्चमा स्वास्थ्य शिविर सञ्चालन भएपनि यो विशुद्ध स्वास्थ्य शिविर भएको दावी गरे। 'हामीले विरामीलाई नशा र हाडजोर्नी सम्वन्धि समस्या भएकालाई उपचार गरेका छौं,' उनले भने, 'यो कुनै धर्म प्रचार गर्न बाहाना होइन।' 'हामीले दिएको स्वास्थ्य सेवामा ५ वटै तहका विभिन्न रोगका बिरामी आएर सेवा लिएका छन्। उनीहरूले उपयुक्त स्वास्थ्य परामर्श पनि दिने गरिएको छ', उनले भने।"
म्याजिक भ्यानमा आगलागी हुँदा १३ लाख ५० हजारको क्षति,उदयपुर : उदयपुरको बेल्टारमा गुडिरहेको म्याजिक भ्यानमा आगलागी हुँदा १३ लाख भन्दा बढीको क्षति भएको छ। आगलागीबाट १३ लाख ५० हजारको क्षति भएको छ। सदरमुकाम गाईघाटबाट मदन भण्डारी लोकमार्ग हुँदै सुनसरीको इटहरीतर्फ जाँदै गरेको प्र०२००२ च ५०२१ नम्बरको म्याजिक भ्यानमा आगलागी भएको जिल्ला प्रहरी कार्यालयका प्रहरी निरीक्षक मोहन थापाले बताए। जिल्लाको चौदण्डिगढी नगरपालिका६ बेल्टारमा अचानक आगलागी हुँदा गाडीसहित गाडीभित्र रहेको ५० काटुन थुक्पा जलेर नष्ट भएको प्रहरीले जनाएको छ। सवारी धनी मोतिराम थापाले म्याजिक भ्यानबाट थुक्पाको व्यापार गर्दै आएको बताए। उनले गुडिरहेको गाडीमा कसरी आगलागी भयो भन्नेबारे जानकारी नभएको बताए।
सिन्धुपाल्चोकमा ४७ रेक्टर स्केलको भूकम्प,काठमाडौं : सिन्धुपाल्चोकमा सोमबार बिहानै भूकम्पको धक्का महसुस गरिएको छ । राष्ट्रिय भूकम्प मापन केन्द्रका अनुसार बिहान ६ :०७ बजेमा सिन्धुपाल्चोक हेलम्बुइचोकको आसपास केन्द्रबिन्दु भएर ४७ रेक्टर स्केलको भूकम्प गएको हो। स्थानीयवासीले भूकम्पको धक्का महसुस गरेको बताएका छन्। भूकम्प गएलगत्तै स्थानीय बाहिर निस्किएका थिए। आसपासका जिल्लामा पनि भूकम्पको धक्का महसुस भएको स्थानीयले जनाएका छन्।
