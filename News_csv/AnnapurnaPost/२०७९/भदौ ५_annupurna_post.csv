शीर्षक,विवरण
वैदेशिक रोजगारीको वियोग,"नेपालको संविधानको धारा ३३ ले भन्छ प्रत्येक नागरिकलाई रोजगारीको हक हुनेछ। तर, संविधान आफैंले रोजगारी दिने होइन। दिने कर्तव्य राज्यको हो। रोजगारीसम्बन्धी कानुन बनाएरै सर्त र प्रक्रिया पुर्याएर प्रत्येक नागरिकलाई रोजगारी देऊ भनेर संविधानले नै भनेको छ। समाजवादउन्मुख संविधान हुनुको तात्पर्य पनि रोजगारीलाई मौलिक हकमा समावेश गरिएको हो। तर, सरकारमा भएकाहरू संविधान कार्यान्वयनभन्दा आफ्नै राजनीतिक भविष्यमा केन्द्रित छन्। विगत नकोट्याऔं, नागरिकको वर्तमान र भविष्यप्रति बेवास्ता छ। त्यसैको परिणाम हो, चाहेर नचाहेर युवाहरू वैदेशिक रोजगारीमा जान बाध्य हुनुपर्छ। होइन भने मातृभूमि छाडेर विदेशको दुःख आर्जने रहर कसैलाई हुँदैन। विवशताबस विदेशिने युवामध्ये पनि धेरैको गन्तव्य खाडी मुलुकहरू नै हुने गर्छ। त्यसमध्येमा पनि कतारमा धेरै नेपाली युवा रोजगारीमा छन्। प्रचण्ड गर्मी हुने मुलुक कतारमा दुःख बेसाउनु नेपाली युवाको बाध्यत(ाबाहेक केही होइन। कताकतिमात्रै त्यहाँ पनि ह्वाइटकलर जबमा छन्। नत्र त अधिकांश त हाड घोट्ने कर्ममा हुन्छन्। वैदेशिक रोजगारीका नेपालीले तीनवटा डी अर्थात् डेन्जर (खतरा), डर्टी (फोहोर) र डिफिकल्ट (जोखिम) काममा घोटिनुपर्ने धेरैको बाध्यता छ। हो, त्यही कारण हरेक वर्ष वैदेशिक रोजगारीमा नेपाली युवाको ज्यान गइरहेको छ। कसैले कार्यस्थलमै ज्यान गुमाएका छन्। कसैले सडक दुर्घटनामा मृत्युवरण गरेका छन् त कसैले कार्यस्थल र सडकबाहिर। जहाँ ज्यान गुमाए पनि युवावयमै विदेशीभूमिमा ज्यान गुमाउनुको कारण त्यह(ाँको जोखिमपूर्ण काम र त्यसको असर नै हो। कार्यस्थलमा दुर्घटनामा पर्नु एउटा कुरा हुन्छ भने जोखिमपूर्ण कामको असरले सुत्दासुत्दै पनि ज्यान ज्याने अर्काे कारण हुन्छ। त्यस्तै, कामको प्रकृतिले पनि स्वास्थ्यमा प्रतिकूल असर पुर्याएको हुन्छ। क्यान्सर लाग्ने, मिर्गाैला फेल हुने, हृदयघात हुनेलगायत असरका कारण ज्यान गुमाएका युवा पनि थुप्रै छन्। त्यो उनीहरूले मोलेको जोखिमकै कारण हो। अर्काे त भनेजस्तो नहुँदा निराशामा पुगेर आत्महत्या गर्ने युवाको संख्या पनि उत्तिकै छ। प्राकृतिक मृत्युवरण कमैको हुने गरेको छ। वैदेशिक रोजगारीका सिलसिलामा मृत्युको दर कतै कम र कतै अधिक होला। तर, सबैजसो मुलुकमा नेपालीले अकालमा ज्यान गुमाएको गुमायै छन्। वैदेशिक रोजगार विभागको तथ्यांकले नै भन्छ वैदेशिक रोजगारीमा प्रत्येक दिन ४ जना नेपालीले ज्यान गुमाउँछन्। वैदेशिक रोजगारीका क्रममा अहिलेसम्म १० हजार ९ सय ३२ जना कामदारको ज्यान गइसकेको छ। यो तथ्यांक २०६५६६ देखि गत आर्थिक वर्षसम्मको हो। २ हजार १ सय २५ जना अंगभंग भई फर्किएका छन्। त्यतिको ज्यान गएको अवधिमा वैदेशिक रोजगारीबाट नेपालीले नेपाल पठाएको रेमिटेन्स ८४ खर्ब ६६ अर्ब छ। मुलुकको अर्थतन्त्रको मेरुदण्डजस्तै भएको वैदेशिक रोजगारीमा युवाले चुकाइरहेको जीवनकै मूल्यबारे भने राज्य घनघोर रूपमै संवेदनविहीन छ। होइन भने ज्यान गुमाइरहेका नेपालीको संख्या घटाउनेबारे कुनै कदम किन चालिएको छैन। ज्यान त गयोगयो परिवारले क्षतिपूर्ति पनि नपाउने अवस्था छ। एक त कामदार भएर जाँदा वैधानिक बाटो नरोज्ने कतिपयको कमजोरी वा अज्ञानता हुन्छ। त्यो पनि उनीहरूको विवशता छ। अर्काे बिमाबाट पनि थुप्रै नेपाली युवा वञ्चित छन्। कार्यस्थल वा सडक दुर्घटनामा ज्यान जाँदामात्रै बिमा रकम पाउने अवस्था छ। वास्तवमा कार्यस्थलबाहिर वा कोठामा सुत्दासुत्दै ज्यान गए पनि उनीहरूले गरेको कामको प्रकृतिले नै मृत्युको मुखमा पुर्याएको हुन्छ। अर्काे कुरा त्यसरी भएको मृत्युलाई समेट्ने गरी बिमा गर्नुपर्ने रोजगारदाताको कर्तव्य पनि हो। तर, नेपालीलाई हेपेर रोजगारदाताहरूले घात गरिरहेका छन्। यसमा राज्यले नै तत्तत देशहरूसँग आफ्ना नागरिकको जीवन रक्षाका लागि विभिन्न सर्त र सम्झौता गर्नुपर्छ। श्रम सम्झौता गर्दा नै त्यस्ता सर्त राख्नुपर्छ। अझ विदेशी भूमिमा मृत्यु भएका नागरिकको पोस्टमार्टम अनिवार्य गर्ने गरी श्रम सम्झौता गर्ने र मृत्युको कारणअनुसारै क्षतिपूर्ति उपलब्ध गराउन सकेमात्रै पनि धेरै नेपालीलाई राहत हुन्छ।"
युवती ५ वर्षदेखि सम्पर्कविहीन,"गुल्मी : गुल्मीको मदाने गाउँपालिका२ बाझकेटरी मुलाबारीकी एक युवती विगत ५ वर्षदेखि घरपरिवारको सम्पर्क बाहिर छिन्। स्थानीय २१ वर्षीय आशा झाँक्रीमगर सम्पर्कमा नआएपछि परिवारले खोजी कार्य गरिदिन आग्रह गरेका छन्।तीन बहिनीमध्ये आशा जेठी छोरी हुन्। काठमाडौं घुम्न जान्छु भनेर गएकी छोरी अझैसम्म नफर्केको आमा सीता झाँक्री मगरले बताइन्।बीचमा फोन गरेर मम्मी मैले विवाह गरे भनेर भनेकी थिइँ, उनले भनिन्, विवाह भएको एक महिनापछि छोरी सम्पर्कमा आइनन्।केटाले भागेर गइ भनेपछि मात्र थाहा भयो । इलाका प्रहरी कार्यालय पुर्कोट दह गुल्मीमा छोरीको खोजी गरिदिन् निवेदन दिएको उनले जानकारी गराइन्।काठमाडौं थानकोट बस्ने ३० वर्षीय सुजन गिरीसँग छोरीको बिहे भएको खबर टेलिफोनमा जानकारी पाएको झाँक्रीले बताइन् । तर, बिहे भयो भनिएका गिरीले बिहे भएको एक महिनापछि झाँक्री आफूबाट भागेर गएको र अहिलेसम्म पत्ता नलागेको सुनाए।बिहे गर्दा पनि मलाई झुक्काएकी थिइन्, उनले भने, एक तोला जति सुन थियो।त्यो पनि लगेर गइन् । गिरीले अहिले चन्द्रागिरी नगरपालिकाको थानकोटमा कुखुरापालन व्यवसाय गर्दै आएका छन्।"
माओवादीले बल्ल पायो पदाधिकारी,"काठमाडौं : माओवादी केन्द्रले महाधिवेशनको ९ महिनामा शनिबार पदाधिकारीको टुंगो लगाएको छ। स्थायी कमिटी बैठकले वरिष्ठ उपाध्यक्षमा नारायणकाजी श्रेष्ठ, उपाध्यक्ष कृष्णबहादुर महरा, महासचिव देव गुरुङलाई अनुमोदन गरेको हो। नेताहरू वर्षमान पुन, पम्फा भुसाल, जनार्दन शर्मा, गिरिराजमणि पोखरेल, शक्ति बस्नेत, मात्रिका यादव, हरिबोल गजुरेल उपमहासचिव बनेका छन्। सचिवमा दिनानाथ शर्मा, चक्रपाणि खनाल, देवेन्द्र पौडेल, लीलामणि पोखरेल, गणेश शाह, हितमान शाक्य, हितराज पाण्डे, डिलाराम आचार्य, राम कार्की र कोषाध्यक्षमा श्रीराम ढकाल चयन भएका छन्। विशेष अधिवेशनसम्मका लागि मात्रै पदाधिकारी चयन गरिएको उपाध्यक्ष तथा प्रवक्ता कृष्णबहादुर महराले बताए। माओवादीले समावेशीको नीति लिए पनि पदाधिकारी असमावेशी देखिएको छ। दलित र मुस्लिमलाई ठाउँ दिइएको छैन। स्थायी कमिटी बैठकले २१ सदस्यीय पदाधिकारी सर्वसम्मत ढंगले चयन गर्दा एक जना महिला मात्रै परेका छन्। युवाको उपस्थिति छैन। उपमहासचिवमा भुसालबाहेक पदाधिकारीमा पुरुष मात्रै छन्। उपमहासचिवमा यादव र सचिवमा साह मधेसी कलस्टरबाट छन्। आदिवासी जनजातिबाट वरिष्ठ उपाध्यक्ष श्रेष्ठ, महासचिव गुरुङ, उपमहासचिव पुन र सचिव शाक्य मात्रै छन्। खसआर्यबाट उपाध्यक्ष महरा, उपमहासचिव पोखरेल, शर्मा, गजुरेल र बस्नेत छन्। सचिवमा शर्मा, खनाल, पौडेल, पोखरेल, पाण्डे, आचार्य, कार्की अनि कोषाध्यक्षमा ढकाल छन्। पुसमा सम्पन्न आठौं महाधिवेशनले पार्टीलाई समावेशी बनाउने नीति लिएको थियो। पार्टीका पदहरूमा ३५ प्रतिशत महिला, २० प्रतिशत युवा र १५ प्रतिशत दलितको सहभागिता गराउने विधानमै राखिएको थियो। तर, दाहालले पुरानै नेतालाई दोहोर्याएर पदाधिकारी छनोटको सवाल पन्छाएको एक नेताले बताए। केन्द्रीय सदस्य प्रकाश पोखरेलले पदाधिकारीमा सबै क्लस्टरबाट क्षमतावान नेता नरहेकाले चाहेर पनि समावेशी बनाउन नसकिएको बताए। हाम्रो केन्द्रीय कमिटी समावेशी बनेको छ। कष्टरबाट पदाधिकारीका लागि सिनियर नेताहरूको कमीले पनि पदाधिकारी समावेशी बन्न सकेन, पोखरेलले भने। बैठकले आगामी निर्वाचनका लागि घोषणापत्र मस्यौदा गर्न १७ सदस्यीय समिति बनाएको छ। वरिष्ठ उपाध्यक्ष श्रेष्ठ संयोजक तोकिएका छन्। सदस्यमा देव गुरुङ, वर्षमान पुन, जनार्दन शर्मा, गिरिराजमणि पोखरेल, लीलामणि पोखरेल, शक्ति बस्नेत, गणेश साह, पर्शुराम रम्तेल, अमृता थापा, हरि रोक्का, जाकिर हुसेन, कृष्ण चौधरी छन्। यस्तै, पर्शुराम तामाङ, भीमा ढुंगाना, जगत सिम्खडा सदस्य छन्। बैठकले सातै प्रदेशमा प्रशिक्षण सञ्चालन गर्ने निर्णय गरेको छ। प्रवक्ता महराले भने, भदौ ७ गतेसम्म गठबन्धनको बैठक चल्छ। ८ देखि १५ गतेसम्म प्रदेशभर प्रशिक्षण कार्यक्रम हुन्छ। पार्टीलाई टिमबद्ध रूपमा परिचालन गरिने महासचिव गुरुङले बताए। पार्टीका निर्णयहरूलाई प्रभावकारी ढंगबाट अगाडि बढाउँछौं, उनले भने, पार्टीलाई सशक्त बनाउँछौं।"
काठमाडौंका थारूले मनाए अस्टिम्की,"काठमाडौं : काठमाडौंवासी थारूले अस्टिम्की पर्व मनाएका छन्। राष्ट्रिय थारू कलाकार मञ्चको संयोजनमा शुक्रबार सुरु भएको उक्त पर्व दर्जनभन्दा बढी थारू संघसंस्थाको संयुक्त आयोजना शनिबार सम्पन्न भएको हो। सोही अवसरमा सहरी विकासमन्त्री मेटमणि चौधरीले अस्टिम्कीको उद्घाटन गरेका थिए। उनले अस्टिम्कीप्रति युवाहरूको चासो देखेर खुसी लागेको बताए। अस्टिम्कीसँगै सम्पूर्ण थारू युवामा राजनीतिक चेत हुनपर्नेमा उनले जोड दिए। थारू युवाहरूमा आफ्नो कला, संस्कृतिप्रति चासो हुनु खुसीको कुरा हो। तर, आजको युवाहरूमा राजनीतिक चेत हुन पनि उत्तिकै आवश्यक छ, उनले भने, अब हामी थारूहरू कुनै न कुनै पार्टीमा लागेर नेतृत्वपंक्तिमा आउन जरुरी छ। नत्र हामी अघि बढ्न सक्दैनौं। यसैगरी थारू आयोगका अध्यक्ष विष्णुप्रसाद चौधरीले थारूलाई संविधानले दिएको अधिकारसमेत जबरजस्ती माग्नुपरिरहेको बताए। उनले थारूको जातीय संख्याअनुसार लोकसेवा अयोगलगायतमा आरक्षण हुनुपर्नेमा जोड दिए। हामीलाई संविधानले सुनिश्चित गरेका आरक्षण पाउन पनि निकै कष्ट भइरहेको छ। यसलाई राज्यले सम्बोधन गर्नैपर्छ, उनले भने। कार्यक्रममा थारू संस्कृतिमा कृष्णचरित्र परम्परा विषयमा विद्यावारिधी गरेका डा कृष्णराज सर्वहारीले अस्टिम्कीबारे प्रकाश पारेका थिए। उनले अस्टिम्कीमा गाइने गीत र थारू संस्कृतिबारे सम्पूर्ण थारूहरू जानकार हुन आवश्यक रहेको बताए। अस्टिम्की विशुद्ध चाड वा पर्व मात्रै नभएर यसका मुख्य पात्रहरू कान्हा (कृष्ण), राधा, इसरु, जासुलगायतको जीवनशैलीबाट धेरैभन्दा धेरै जीवनोपयोगी पाठ सिक्न सकिन्छ, उनले भने। समाजसेवी शिव चौधरीले आधुनिक जीवनशैली अपनाइरहेका थारूहरूले आफ्नो भाषा बिसिँदै गएकाप्रति चिन्ता व्यक्त गरे । अहिले हामी आफ्नो भाषा बिर्सिएर नेपाली र अंग्रेजी भाषाप्रति मोहित भएको छौं। यो नराम्रो होइन तर, आफ्नो भाषालाई प्राथमिकता दिन जरुरी छ, उनले भने। थरुहट थारुवान राष्ट्रिय मोर्चाका प्रवक्ता मीनराज चौधरीले हरेक पर्वलाई केवल पर्वका रूपमा मात्र नभई यसलाई साँस्कृतिक आन्दोलनका रूपमा लैजानुपर्ने बताए। थारू राष्ट्रिय कलाकार मञ्चका अध्यक्ष तथा कार्यक्रमका संयोजक विनय वैद्यले यस वर्षको अस्टिम्की भव्यताका साथ सम्पन्न भएको बताए। के हो अस्टिम्की ? थारूहरूको विभिन्न चाडपर्वमध्येको एक पर्व हो, अस्टिम्की। यो भगवान श्रीकृष्ण जन्माष्टमीका दिन मनाइन्छ। यो विशेषतः थारू समुदायका महिलाहरूको महत्वपूर्ण धार्मिक पर्व हो। यो गीतमय व्रतपर्व हो। अष्टिम्की पूर्वदेखि पश्चिमका समग्र थारू जातिले मनाउने गरेका छन्। तर, स्थान अनुसार मनाउने तरिका भने फरकफरक छ। पश्चिमी (डँंगौरा) थारूहरूले यसलाई निकै महत्वका साथ मनाउने गरेका छन्। अष्टिम्कीको विशेष आकर्षण भनेको अष्टिम्की (भित्तेचित्र) हो। यसमा प्रकृति, इतिहास, मिथक तथा दर्शन, सृष्टिकथाजस्ता विषय गहिरो रूपमा पाइन्छ। अष्टिम्की थारू लोककला (ललितकला) को विशिष्ट उदाहारण पनि हो। जुन प्राचीनकालदेखि चल्दै आएको एक मात्र हस्तकला हो। यसलाई थारू भाषामा रचैनाकला पनि भनिन्छ। अष्टिम्की पूजाका लागि घरको बहरीबह्री (बैठक कोठा) को उत्तरतिरको भित्ता वा डेंह्रीकुठ्ली (अन्न राख्नका लागि बनाइएको माटोको भकारी)लाई ढौरा भन्ने एक विशेष प्रकारको माटोले पोतेर क्यानभास बनाइन्छ। र, त्यसमै अष्टिम्की कोरिन्छ। तत्कालीन समयमा अष्टिम्की चित्र गाउँको मुखियामहटावाँबरघरको घरमा बनाइन्थ्यो भने अहिले यो चलन विस्तारै कम हुँदै गएको छ। भाद्र अष्टिम्कीको दिन थारू समुदायका पुरुष तथा महिला (विशेषगरी महिला) दिनभरी निर्जला व्रत बस्ने र बेलुका महिलाहरू सामूहिक रूपमा अष्टिम्कीमा टिक्ने (प्रत्येक चित्रमा टीका लगाउने। रावणको चित्रबाहेक) प्रचलन छ। टिक्ने काम सकेपछि कृष्ण (कान्हा) लाई मनपर्ने अमिलो, अम्बा, काँक्रा, दही आदि फलाहार गर्ने र रातभरि अष्टिम्की गीत गाइन्छ। त्यसपछि बिहान दियो बालेर फेरि टिक्छन् र आफूले पूजा गरेका सामानसहित नजिकैको खोलामा सेलाउने गरिन्छ। अष्टिम्कीमा ब्रह्मान्ड सृष्टिदेखि स्थलमण्डल, बोटबिरुवा, वनस्पति, साना जीव हुँदै मानिसको सृष्टि सम्बन्धी दर्शन अंकित भएको हुन्छ। यसमा कृष्णकथाको सार वा कृष्ण चरित्रबारेका कलाले विशेष ठाउँ पाएको छ। यसमा मूलत: थारू जातिका देवता पाँच पाण्डवलगायतका चित्र अंकित गरिएको हुन्छ। ती चित्र अष्टिम्कीको दिनमा थारू चित्रकार (व्रतालु) ले बनाउँछन्।"
एमाले समाप्त पार्ने नसोचे हुन्छ,"झापा : नेकपा एमालेका अध्यक्ष केपी शर्मा ओलीले देश विकासका लागि भन्दा पनि एमालेलाई समाप्त पार्ने नियोजित मनसायले सत्ता गठबन्धन अगाडि बढिरहेको बताएका छन्।एमालेलाई धराशायी र कमजोर बनाउने नियतले सत्तारुढ दलहरूले सम्पूर्ण शक्ति खर्चिरहेको पनि बताए। झापाको बिर्तामोडमा शनिबार प्रोग्रेसिभ इन्जिनियर एसोसिएसन नेपालको प्रदेश १ स्तरीय दोस्रो भेला र अनेम संघ झापाको नवौं जिल्ला अधिवेशनलाई सम्बोधन गरेका अध्यक्ष ओलीले परमादेशबाट बनेको सरकारको गतिविधिले घमण्डको सीमा नाघेको टिप्पणी गरे।देश बनाउने र विकास गर्नेभन्दा पनि गठबन्धनको ध्यान एमालेलाई कसरी कमजोर र धराशायी बनाउन सकिन्छ भन्नेमा केन्द्रित छ, अध्यक्ष ओलीले भने, तर, हाम्रो बलियो जनाधार गठबन्धनले भत्काउन चाहँदैमा भत्किने खालको छैन । आम निर्वाचन घोषणापछि एमालेविरुद्धको घेराबन्दी अझै कसिलो बनाउने मनसायले सत्ता गठबन्धन अगाडि बढेको आरोप लगाउँदै एमाले अध्यक्ष ओलीले लोकतन्त्रको रक्षा र राजनीतिक स्थायित्वका लागि एमाले एक्लै उभिने बताए।कमजोरहरूलाई चाहिने हो, गठबन्धन, अध्यक्ष ओलीले भने, हामी झुसे बारुला निले झै गठबन्धनलाई निल्न काफी छौं । गठबन्धनले राजनीतिक भाषा बोल्न छोडेको बताउँदै अध्यक्ष ओलीले भने, मसलको भाषा बोलेर तर्साउन खोजिरहेका छन्।गठबन्धनले राजनीतिक भाषा बोल्न छोड्यो, अध्यक्ष ओलीले भने, यसो केही सोधिहालो भने पहिले मसल देखाउँछ।यस्तो पनि दलीय चरित्र हुन्छ ? नागरिकता विधेयकको नाम नलिई एमाले अध्यक्ष ओलीले राष्ट्रपतिद्वारा संसद्लाई पठाइएको पत्र चार मसलेहरूले नखोल्नु भनेर आदेश दिएको दाबी गरे।सरकारी कार्यशैली र गठबन्धनको अहमले मुलुक टाट पल्टिने अवस्थामा पुगेको भन्दै ओलीले सत्ता गठबन्धनकै हातमा भए देश समाप्तिको बाटोमा जाने बताए।"
कर्णालीमा स्वास्थ्य पूर्वाधारकै अभाव,"सुर्खेत : कर्णालीमा कोरोना संक्रमणको दर बढ्दो छ।प्र्र्रदेश स्वास्थ्य सेवा निर्देशनालयले कोरोना संक्रणको चौथो लहर सुरु भएको आँकलन गरेको छ।तर, संक्रमणको दर बढ्दै जाँदा कर्णालीमा स्वास्थ्य पूर्वाधार र दक्ष जनशक्तिको अभाव देखिएको छ।कोरोनाविरुद्ध लड्न आवश्यक भौतिक संरचना, स्वास्थ्य उपकरण र स्वास्थ्यकर्मीको अभाव छ । यसअघि व्यवस्थापन भएका कतिपय स्वास्थ्य संरचनाहरू हाल बन्द अवस्थामा छन्।दक्ष जनशक्तिको अभावकै कारण जिल्लामा रहेका पीसीआर प्रयोगशाला पनि बन्द भएका छन्।संक्रमितको उपचारका लागि अति आवश्यक मानिने भेन्टिलेटर र आईसीयू जनशक्ति अभावकै कारण सञ्चालन गर्न सक्ने अवस्था छैन।कोरोना फैलिएमा कर्णालीमा स्वास्थ्य पूर्वाधार र जनशक्तिको अभावकै कारण समस्या हुने स्वास्थ्य सेवा निर्देशनालयले जनाएको छ । संक्रमितको संख्या बढ्न थालेकाले कर्णालीमा कोरोनाको चौथो लहरको संकेत गरेको स्वास्थ्य सेवा निर्देशनालयका निर्देशक डारवीन खड्काले बताए।संक्रमण दरले त जोखिमकै संकेत गर्दछ, उनले भने, परीक्षणको रिपोर्टले पनि त्यही पुष्टि गर्छ । संक्रमणको जोखिम बढ्दै जाँदा कर्णालीमा अझै पूर्वाधार र जनशक्ति अभावकै पिरलो छ।प्रदेशमा हाल जम्मा ५ जना मात्र एनएसथेसियोलोजिस्ट (बेहोस बनाउने चिकित्सक) छन्।यी चिकित्सकहरू कोरोना संक्रमितको उपचारका लागि अति आवश्यक मानिन्छन् । त्यस्तै, आईसीयू, भेन्टिलेटर र एचडीयू सञ्चालनका लागि पनि जनशक्तिको अभाव छ।चिकित्सकको अभावमा अन्य स्वास्थ्यकर्मीलाई तालिम दिएर काम चलाउनुपर्ने बाध्यता आएको निर्देशनालयले जनाएको छ।पर्याप्त जनशक्ति अभावकै कारण यसअघि कोरोना प्रतिकार्यका लागि तयार पारिएका संरचनाहरू हाल बन्द छन्।रुकुमपश्चिमको चौरजहारीमा रहेको पीसीआर प्रयोगशाला र दैलेखको पीसीआर प्रयोगशाला जनशक्ति अभावकै कारण बन्द छन्।दैलेख, चौरजहारी, जुम्ला र सुर्खेतमा गरी जम्मा चारवटा पीसीआर प्रयोगशाला छन्।हाल सुर्खेतको प्रयोगशाला मात्रै सञ्चालनमा छ।यस्तै, डोल्पामा अक्सिजन प्लान्ट निर्माणमा ढिलाइ भएको छ । प्रदेश सरकारले आर्थिक वर्ष २०७७७८ मै कर्णालीका सबै जिल्लामा अक्सिजन प्लान्ट सञ्चालन गर्ने योजना बनाएको थियो।तर, डोल्पामा हालसम्म अक्सिजन प्लान्ट स्थापना हुन नसकेको हो।हाल प्रदेशभर ६८ वटा आईसीयू, २ सय बेड क्षमताका ११ वटा एचडीयू र ३२ बेड भेन्टिलेटर तयारी छन्।तर, तिनको सञ्चालन गर्ने दक्ष जनशक्तिको अभाव छ।संक्रमणको जोखिम बढे पनि कोरोनाविरुद्धको खोप लगाउनेको दर भने घट्दै गएको छ।निर्देशक खड्का भन्छन्, अहिले स्वास्थ्य संस्थाहरूमा पर्याप्त खोप छ।तर, खोप लगाउन आउनेको संख्या घट्दो क्रममा छ । खोप लगाउनेको संख्या घटेकै कारण हाल कर्णालीमा हाल ३८ हजार डोज कोरोनाविरुद्धको खोप थन्किएको छ।परीक्षण गर्ने र खोप लगाउनेको संख्या घटेकाले पनि संक्रमणको जोखिम बढेको निर्देशनालयको भनाइ छ।"
ऋणको बहानामा काममा बन्धक,"धनुषा : संविधानको धारा २९ (३) ले भनेको छ कसैलाई पनि बेचबिखन गर्न, दास वा बाँधा बनाउन पाइने छैन। यस्तै, कसैलाई पनि उसको इच्छाविरुद्ध काममा लगाउन नपाइने व्यवस्था उपधारा (४) मा छ। यसविपरीतका कार्य कानुनबमोजिम दण्डनीय र पीडितलाई पीडकबाट क्षतिपूर्ति पाउने हक हुने संवैधानिक व्यवस्था छ। तर, यसको बर्खिलाप हुने गरी धनुषाको सहिदनगर नगरपालिकामा गरिबीको फाइदा उठाउँदै केही साहु (मालिक)ले ऋणीलाई बाध्यात्मक रूपमा काममा लगाउँदै आएका छन्। सहिदनगर४ ननुपटीका ५५ वर्षीय फिरन पासमान गाउँकै दुखी साहूकहाँ हरूवाचरुवाका रूपमा काम गरिरहेका छन्। उनका बाजे स्वरुपलाल पासमानले गृहत (मालिक)सँग ऋणका रूपमा लिएको केही अन्न र पैसाबापत यसरी श्रम गर्न थालेको सम्झना छ फिरनलाई। बुवा रुपलाल पनि साहुकै काम गरेर बितेको उनी सुनाउँछन्। उनले पनि साहुू दुखीसँग तीन वर्षअघि २ लाख रुपैयाँ सयकडा तीनका दरले ऋण लिए। श्रीमतीको रक्तचाप उच्च भएपछि उपचार र छोरीको विवाहका लागि रकम लिएको उनी बताउँछन्। त्यो ऋण ५ लाख नाघेको छ। साहूले हरेक वर्ष ब्याजसमेत साँवामा जोडेर नयाँ तमसुक बनाउँदै आएका छन्। तमसुक बनाए पनि साहू महाजनले ऋणको बहानामा फिरनजस्ता आर्थिक अवस्था कमजोर भएका व्यक्तिहरूलाई बाध्यात्मक रूपमा काममा लगाउँदै आएका हुन्। भरभर दिन काम गराउँछन्। ट्र्याक्टरले जोत्न मिल्ने अवस्था आइसके पनि गृहतले गोरुबाटै हलो जोत्न लगाउँछन्। त्यसबापत सात किलो धान मात्रै दिन्छ, दुखेसो पोख्दै फिरन भन्छन्, अब त्यति धानले घरबार चलाउने कि साहूको ऋण सधाउने ? फिरनको घरमा श्रीमती, दुई छोरा, एक बुहारी र दुई नाति गरी सात जनाको परिवार छ। उनले छोराको केही दिनअघि मात्रै एपेन्डिक्सको उपचार गराएका छन्। गृहतले ज्यालाबापत दिएको सात किलो धानले परिवार धान्नुपर्ने बाध्यता रहेको उनी सुनाउँछन्। धानको बजारमूल्य अहिले प्रतिकिलो २० रुपैयाँ छ। ज्यालाको सात किलो धान बेच्दा १ सय ४० रुपैयाँ मात्रै हुन्छ, आँखा रसाउँदै फिरन भन्छन्, त्यति रुपैयाँले हातमुख जोड्न त धौधौ छ। उपचार खर्च, लत्ताकपडा र घरपरिवारको स्याहारसुसार गर्न त सोच्न पनि सकिँदैन। गृहतले गुलाम बनाएर राखेको उनको भनाइ छ। राणा शासनजस्तो काम गराउँछ। न ज्याला बढाउँछ न त अरूकोमा काम गर्न दिन्छ, उनी भन्छन्, काम गर्न नगए गाली गर्न घरमै आइपुग्छ। सोही टोलकी ५२ वर्षीय लडुबत्ती पासमानको अवस्था पनि उस्तै छ। उनी श्रीमान् पल्टु पासमानसँगै गाउँकै गृहत अरविन्द चौधरीकहाँ हरूवाचरुवाको काम गर्दै आएकी छन्। उनीहरूको परिवारमा तीन छोरा, १ बुहारी र ४ नातिनी छन्। पल्टुको आन्द्रामा समस्या देखिएपछि उपचारका लागि १ लाख ऋण लागेको छ। पल्टु घरमै स्वास्थ्यलाभ गरिरहेका छन्। पहिला हामी दुवै श्रीमान् श्रीमती काम गर्दा दैनिक १४ किलो धान हुन्थ्यो। अहिले श्रीमान् बिरामी भएपछि सात किलो मात्रै धान भइराको छ, लडुबत्ती भन्छिन्, मालिकलाई ज्याला बढाइदिन भन्दा ऋण चुक्ता गर्न धम्की दिन्छन्। अरू काम गर्न खोज्दा बाटोबाटै घेरेर आफ्नो घर लग्छन्। हामी तिनीहरूको गुलाम भएर बस्नुपरेको छ। हामीलाई बन्धकमा राखेको छ। छोराहरू भारतको पञ्जाबमा काम गर्न थालेपछि अलिक राहत भएको लडुबत्ती सुनाउँछिन्। ननुपट्टीका फिरन र लडुबत्ती प्रतिनिधि पात्र मात्र हुन्। त्यस टोलमा मात्रै २०२५ घरपरिवार हरूवाचरुवा छन्। उनीहरूको अवस्था फिरन र लडुबत्तीभन्दा फरक छैन। ऋणको बहानामा गृहत साहूमहाजनले उनीहरूलाई हरूवाचरुवा बनाएर बन्धक बनाएका छन्। उनीहरूमध्ये कसैको पनि जग्गाको लालपुर्जा छैन। न ओत लाग्ने राम्रो घर छ न त शौच गर्न शौचालय नै। उनीहरू पोखरी डिलमा घर बनाएर बस्दै आएका छन्। अहिले त्यो घर पनि हटाउन हडबरा बाला (लक्ष्मण साह)ले दबाब दिइरहेको फिरन बताउँछन्। गाउँका जमिनदारले ऋण दिएर वा विभिन्न बहानामा आफ्नो खेती तथा कृषिमा काम गर्न पहिलादेखि बाध्य पार्दै आएको देखिन्छ। विगतमा जमिनदारका जग्गा नापी भए पनि गाउँका टाठाबाठाले हरूवाचरुवाका जमिन नापी हुन दिएनन्। उनीहरू भूमिहीन बन्दै गए। जमिन तथा बसाइको प्रमाण नभएका कारण आधाभन्दा बढी हरूवाचरुवा समुदायका व्यक्तिको नागरिकता बनेन। नागरिकता नभएकै कारण उनीहरू राज्यबाट प्रदान गरिने सामाजिक सुरक्षा तथा अन्य अवसरबाट बन्चित हुँदै गएको पनि देखिन्छ। साहूको खेतबाट फर्किएर चौतारामा थकाई मार्दै धनुषाको सहिदनगर नगरपालिका५ पचहर्वा मुसहरी टोलका बासिन्दा । गृहतहरू राजनीतिक पहुँच, प्रभाव र शक्तिशाली भएका कारण हरूवाचरुवाहरू आफूमाथि भएको शोषण, अन्याय, अत्याचार विरुद्ध उजुरी गर्न सक्दैनन्। ज्याला, समय तथा सुविधाका बारेमा कुनै सौदावाजी गर्न उनीहरूको आँट पुग्दैन। एकोहोरो रूपमा गृहतले तोकिदिएको ज्याला, समय नै मान्न बाध्य छन्। हरूवाचरुवामाथि अनुचित ऋण प्रवाह गर्ने, ऋण वा अन्य सुविधाका आधारमा नियन्त्रण तथा प्रभावमा राख्ने, धाकधम्की दिने कार्य असह्य रहेको अधिकारकर्मी बताउँछन्। सहिदनगर नगरपालिका५ पचहर्वा मुसहरी टोलका श्रीप्रसाद सदा पनि पुस्तांैदेखि हरूवाचरुवामा लागेका छन्। उनी गाउँकै राजाराम कापरमा हरूवाचरुवा गर्छन्। राजारामले उब्जाएर खान श्रीप्रसादलाई तीन कठ्ठा जग्गा दिएका छन्। त्यसबापत राजारामले श्रीप्रसादलाई निजी हरूवाचरुवा बनाएका छन्। उनलाई गृहत कापरले काम गरेको बापत दैनिक पाँच किलो धान दिईरहेका छन्। त्यसलाई बेच्दा १ सय रुपैयाँ आउँछ। कहिलेकाहीँ छोरो पनि जाँदा २ सय रुपैयाँ हुन्छ, श्रीप्रसाद भन्छन्, त्यसैले जसोतसो गुजारा चलाउँछु। श्रीप्रसाद हरूवाचरुवा अधिकार मञ्चको केन्द्रीय उपाध्यक्षसमेत छन्। हरूवाचरुवाको अधिकारका लडिरहेका उनको पीडाको घाउ पनि विस्तार भइरहेको छ। छोरालाई विदेश पठाउन लिएको २ लाख रुपैयाँ ऋण बढेको बढ्यै छ। विदेश केही दिन काम नगर्दै कम्पनी भत्कियो। छोरा विदेशबाट फर्केर आएपछि ऋणको झन् ठूलो भारी भएको छ। अब गृहतले बाहिर काम गर्न पनि जान दिएको छैन, भावुक हुँदै श्रीप्रसाद भन्छन्, गृहतले पहिला ऋण चुक्ता गर भन्छ। अब कहाँबाट कसरी के गर्ने ? १ सय रुपैयाँले पेट पाल्ने कि ऋण तिर्ने ? आफूहरूको माग प्रतितिनै तहको सरकार गम्भीर नभएको उनको आरोप छ। सहिदनगर नगरपालिकामा १ हजार ६ सय ८० घरपरिवार हरूवाचरुवा रहेको तथ्यांक छ। नगरपालिकाले सामुदायिक सुधार केन्द्र र सीएसआरसीको सहकार्यमा तथ्यांक संकलन गर्दा यतिको संख्यामा हरूवाचरुवा घरपरिवार रहेको भेटिएको हो। उनीहरूको स्तर उकास्न केही गैरसरकारी संस्था तल्लिन छन्। नगरपालिकामा सामुदायिक सुधार केन्द्रले हरूवाचरुवाको आयस्तर उकास्न विभिन्न कार्यक्रम र परियोजना मार्फत पहल प्रयास गरिरहेको छ। हरुवाचरुवाको काम गर्दै आएका महिला । हरूवाचरुवाको समूह बनाएर कार्यक्रमहरू सञ्चालन गरिएको सामुदायिक सुधार केन्द्रका प्रोजेक्ट संयोजक सितेशकुमार ठाकुर बताउँछन्। उनका अनुसार हरूवाचरुवाको वर्गीकरण गरी समूहहरूमार्फत उनीहरूलाई १५ हजार रुपैयाँको दरले बीउपुँजीसमेत दिइएको हो। उनीहरूका छोराछोरीलाई शिक्षामा पहुँच पुयाउन संस्थाले ट्युसन सेन्टर पनि सञ्चालन गरेको सामुदायिक सुधार केन्दका अध्यक्ष सन्जय साह बताउँछन्। कोरोना कालमा खाद्यान्नसहित राहतसमेत वितरण गरिएको अध्यक्ष साहको भनाइ छ। हरवा चरवाहरूको नाममा रहेका अनुचित ऋण खारेजीसहित मुक्तिको घोषणा गर्नुपर्ने उनको तर्क छ। सहिदनगरका मेयर दिनेशप्रसाद यादव अहिलेको युगमा हरूवाचरुवा प्रथा नितान्त गलत भएको बताउँछन्। यो जिम्दारी प्रथा हो। अहिलेको अवस्थामा त्यो चल्दैन। कसैले कसैलाई बन्धक बनाई शासन चलाएर काम गराउन पाउँदैन। यो सरासर अन्याय हो, मेयर यादव अन्नपूर्ण पोस्टसत भन्छन्, यस विषयमा विस्तृत बुझेर केही भन्छु। त्यस्तो हो भने एक्सन लिन्छु। अहिलेको जमानामा ५७ किलो धानले कहीँ परिवार चल्छ ? यसले पेट भर्न पनि मुस्किल हुन्छ त। आफू सदैव पीडितको पक्षमा रहेकाले यो जिम्दारी प्रथालाई नियन्त्रण गर्न हरसम्भव प्रयासरत रहने मेयर यादवको भनाइ छ। गृहतले हामीलाई गुलाम बनाएर राखेको छ। राणा शासनजस्तो काम गराउँछ। न ज्याला बढाउँछ न त अरूकोमा काम गर्न दिन्छ। काम गर्न नगए गाली गर्न घरमै आइपुग्छ।फिरन पासमान (५५), सहिदनगर, धनुषा मालिकलाई ज्याला बढाइदिन भन्दा ऋण चुक्ता गर्न धम्की दिन्छन्। अरू काम गर्न खोज्दा बाटोबाटै घेरेर आफ्नो घर लग्छन्। हामी तिनीहरूको गुलाम भएर बस्नुपरेको छ। हामीलाई बन्धकमा राखेको छ।लडुबत्ती पासमान (५२), सहिदनगर, धनुषा छोरा विदेशबाट फर्केर आएपछि ऋणको झन् ठूलो भारी भएको छ। गृहतले बाहिर काम गर्न पनि जान दिएको छैन। पहिला ऋण चुक्ता गर भन्छ। अब कहाँबाट कसरी के गर्ने ? श्रीप्रसाद सदा, उपाध्यक्ष, हरूवाचरुवा अधिकार मञ्च जिम्दारी प्रथा अहिलेको अवस्थामा त्यो चल्दैन। कसैले कसैलाई बन्धक बनाई शासन चलाएर काम गराउन पाउँदैन। यो सरासर अन्याय हो। अहिलेको जमानामा ५७ किलो धानले कहीं परिवार चल्छ ? दिनेशप्रसाद यादव, मेयर, सहिदनगर"
"समाजवादी चिन्तक गिरिको अवसान , आज पशुपति आर्यघाटमा दाहसंस्कार","काठमाडौं : समाजवादी चिन्तक एवं कांग्रेस नेता प्रदीप गिरिको शनिबार राति ७५ वर्षको उमेरमा निधन भएको छ। प्रतिनिधिसभा सदस्यसमेत रहेका गिरि पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। उपचारमा संलग्न डा सन्दर्भ गिरिका अनुसार शनिबार राति ९ बजेर ३० मिनेटमा निधन भएको हो। उनका अनुसार नेता गिरिको पार्थिवशरीर अस्पतालको शिवालय मन्दिरमा आइतबार बिहान श्रद्दाञ्जलीका लागि राखिने भएको छ। नेता गिरिको निधनबाट स्तब्ध र मर्माहत भएको भन्दै कांग्रेसले शनिबार राति शोक विज्ञप्ति निकालेको छ। गिरिले नेपाली कांग्रेसको संगठन विस्तार र लोकतान्त्रिक आन्दोलनमा पुर्याउनुभएको अतुलनीय योगदान पार्टीको इतिहासमा सदा स्मरणीय रहिरहनेछ, विज्ञप्तिमा लेखिएको छ। गिरिको पार्थिवशरीर आइतबार बिहान ११ः३० देखि २ बजेसम्म कांग्रेस केन्द्रीय कार्यालयमा श्रद्धाञ्जलीका लागि राखिने जनाइएको छ। त्यसपछि अन्त्येष्टिका लागि पशुपति आर्यघाटमा लगिने भएको छ। प्रधानमन्त्री एवं कांग्रेस सभापति शेरबहादुर देउवालले गिरिको निधनको खबरले आफू स्तब्ध भएको जनाएका छन्। उहाँको निधनले नेपालले एक सच्चा र असल नेता गुमाएको छ। उहाँको आत्माको चिरशान्तिको कामना गर्दै यस दुखद् घडीमा परिवारजनमा हार्दिक समवेदना व्यक्त गर्दछु, उनले टिटरमा लेखेका छन्। कांग्रेस वरिष्ठ नेता रामचन्द्र पौडेलले कांग्रेसले फेरि यस्तै प्रतिभाशाली राजनीतिज्ञ पाउन मुस्किल रहेको बताएका छन्। मुलुकको स्वार्थका विचारको राजनीति गर्ने नेता हो उहाँ। गिरिको निधनले सिंगो कांग्रेस र मुलुकलाई नै ठूलो क्षति पुगेको छ, पौडेलले भने। कांग्रेसको राजनीतिमा रहे पनि गिरिले माक्र्सवादको अध्यतासँगै बौद्धिक नेताको छवि बनाएका थिए। राजनीतिका सबै तहका व्यक्तिमाझ उत्तिकै लोकप्रिय थिए। कम्युनिस्ट विचारधाराका नेता तथा कार्यकर्ताले पनि उत्तिकै सम्मान गर्थे। गिरिलाई पदको प्रलोभन धेरै पटक देखाइएको बताउँछन् पूर्वराजदूत दीपकुमार उपाध्याय। उहाँको ढोका बारम्बार अवसरले घचघचाइरह्यो, उपाध्यायले भने, काठमाडौंमा उहाँ भाडामै अधिकांश समय बस्नुभयो। २०५० सालपछि करिब ८१० वर्ष उहाँ मेरै घरमा बस्नुभयो। सम्पूर्ण रूपमा सादगी जीवन जिउन मन पराउनुहुन्थ्यो। गिरिले कांग्रेसका संस्थापक नेता बीपी कोइरालानिकटसमेत रहेका थिए। भारतको वनारसमा छात्र संघमा चुनाव लड्दादेखि उनले बीपीसँग सहयात्रा गरेका थिए। उनी २०२४ सालमा नेपाल छात्र संघ बनारसका उपाध्यक्ष निर्वाचित भएका थिए। म ती थोरै सौभाग्यशाली युवकमध्ये हुँ। जसले उहाँसँग थोरै सहकार्य गर्ने मौका पायो। मैले उहाँको जीवनलाई नजिकबाट हेर्ने सौभाग्य पाएँ, गिरिले २०७६ भदौ २४ गते प्रतिनिधिसभाको बैठकमा भनेका थिए, दुर्भाग्यवश, लामो समयसम्म हाम्रो पार्टीको शासन हुँदा पनि बीपीको विचारलाई समुचित स्थान दिन सकेनौं। २०५१ सालदेखि संसदीय राजनीतिमा सक्रिय बने। उनी २०५६ को चुनावमा पराजित भए। २०६४ र २०७० को संविधानसभामा समानुपातिकबाट सभासद भए। संविधान लेखनमा योगदान गरे पनि संविधानमा हस्ताक्षर भने गरेनन्। गिरीले ०७४ मा प्रत्यक्षतर्फ चुनाव जिते। सांसद धेरै पटक भए पनि मन्त्री भने बनेनन्। पार्टीबाट उनलाई मन्त्रीको प्रस्ताव आए पनि त्यति चासो दिन्नथे। त्यसो त उनी मन्त्री बन्नका लागि आपैं पनि लालयित भएनन्। संसदमा मधेसी, महिला, दलित र पिछडिएको समुदायको पक्षमा निरन्तर आवाज उठाए। अध्ययन, अनुसन्धान र लेखनमा सदैव घोत्लिरहन्थे। नारी, लेनिनको जीवनी, माक्र्सवाद र अर्थशास्त्रलगायत विषयमा दर्जनभन्दा बढी उनका पुस्तक प्रकाशित छन्। जसले २०२५ सालमा १८ महिना र २०४२ सालमा झन्डै एक वर्षसमेत गरी चार वर्ष जेल जीवन बिताए। गिरीलाई कम्युनिष्ट नेताहरूले माक्र्सवादका ज्ञाताका रूपमा हेर्ने गर्थे। माओवादी नेता देव गुरुङले भने, कम्युनिष्ट साथीहरूलाई थाहा नभएको माक्र्सवाद प्रदीपजीले मन्थन गर्नुहुन्थ्यो। उहाँ माक्र्सवादको अध्यता हुनुहुन्थ्यो। त्यसो त गिरी माक्र्सवादका विद्यार्थी नै हुनुहुन्थ्यो। गिरीले माक्र्सवादलाई बीपीले समेत मानेको भन्ने गर्नुहुन्थ्यो। माक्र्सवादको विचारसँग कोही तटस्थ बस्न नसक्ने धारणासमेत राख्नुहुन्थ्यो। चारपटक सांसद बनेका गिरीलाई ०६२६३ पछि मन्त्री पदका अफर पाए। तर, स्वीकार गरेनन्। खास उनी मन्त्री बन्दा स्वतन्त्रता गुम्छ भन्ने डर रहेछ। उनी भन्थे, मन्त्री भएपछि मनमौजी गर्न मिल्दैन, स्वतन्त्र जीवन गुम्छ। मन्त्री भएपछि सुत्ने, उठ्ने, हिँड्ने, भेटघाट गर्ने जीवनशैली नियमित हुन्छ। फुटपाथमा हिँड्दै त्यहाँका पुस्तक पढ्न पाइँदैन। व्यक्तिगत जीवनमा हस्तक्षेप हुन्छ। मन्त्री पद व्यवस्थापन गर्दा आफू सकिने डर हुन्छ। नेता गिरीसँग लामो समय निकट रहेका पत्रकार किशोर नेपालले टिटमा लेखेका छन्, प्रदीप दाइ मन मष्तिस्कमा विराजमान हुनुहुन्छ। सत्यको चिन्तन गरौं। समाजवादको बाटो बनाऔं। गिरी सिरहाको बस्तीपुरमा २००४ सालमा मित्रलाल गिरी र पुण्यप्रभा गिरीको कोखबाट जन्मिएका थिए। उनले भारतको जवाहरलाल नेहरू विश्वविद्यालयबाट दर्शनशास्त्र र अर्थशास्त्रमा स्नातकोत्तर गरेका थिए। बुवाको राजनीतिक जीवनबाट प्रभावित भएर सानै उमेरमा उनी राजनीतिमा होमिएका थिए। सिरहा लहानस्थित बस्तीपुरमा नेता गिरीले आ श्रमसमेत स्थापना गरेका थिए। आ श्रमबाट हालै फर्केकी पत्रकार रुचि श्रेष्ठले पुराना र नयाँ पुस्ताबीच पनि नेता गिरी सम्मानित रहेको बताइन्। राजनीतिमा बैचारिक दृढता र दूरदर्शिता भएको व्यक्तित्व उहाँमा पाइन्थ्यो, उनले भनिन्, वातावरणीय संरक्षणलाई समाजवादसँग जोडेर बोल्ने क्षमता थियो। जीवनजगतको चिरफार गर्ने उहाँमा अद्भुत क्षमता थियो।"
मुक्तिनाथमा बाटो बनाउन चन्दा संकलन,"जोमसोम : हिन्दू तथा बौद्ध धर्मावलम्बीको आस्थाको केन्द्र मुस्ताङको मुक्तिनाथमा दुईथरी व्यक्तिले भक्तजनबाट चन्दा संकलन गरिरहेका छन्। गतवर्षसम्म मुक्तिनाथ विकास समितिले खटाइएको कर्मचारीले मात्र रसिद काटेर चन्दा संकलन गर्थे। यस वषदेखि समितिले दोस्रो पक्षलाई समेत रसिद काटेर चन्दा संकलन गर्न पाउने अख्तियार दिएको छ। मौखिक सहमतिको भरमा दोस्रो पक्षलाई चन्दा संकलन गर्ने अनुमति दिइएको हो। मुक्तिनाथ सिँढी बाटोको बनाउन रकम अपुग भएपछि चन्दा संकलन गर्न दिइएको समितिका सदस्यसचिव हरिबहादुर भुजेलले जानकारी दिए। रकम भुक्तानी तथा सिँढी बाटो थप स्तरोन्नतिका लागि समितिको नाम र छाप प्रयोग गर्ने गरी नियन्त्रित खाता तयार गरी २०२० दिनमा समितिलाई रिपोर्टिङ गर्ने सम्झौता गरी चन्दा संकलनको अख्तियारी दिइएको हो। तीर्थालुकै लागि बाटो बनाउने प्रयोजनका लागि चन्दा संकलन हो, सदस्यसचिव भुजेलले थपे, हालसम्म काम भइरहेको बाटाको लागत सम्झौताभन्दा बढेकाले भुक्तानीमा समस्या आयो, उनले भने, त्यसैलाई सुल्झाउन समितिले दोस्रो पक्षलाई चन्दा संकलन गर्न दिएको हो। सिँढी बाटो समस्या सुल्झाउन मुक्तिनाथ विकास समिति र स्थानीय संरक्षण समितिबीच मौखिक सहमति भएको छ। कालीगण्डकी करिडोर (बेनीजोमसोमकोरला)सडक आयोजनाले २०७६०७७ जेठमा १ करोड रुपैयाँ बजेट रेलिङ सिँढी बाटो बनाउन विनियोजन गर्यो। तर योजनाको डीपीआर गरेन। सडक डिभिजनले त्यस समय हचुवाको भरमा ठेक्का आह्वान गर्यो। खिङ्गा कन्ट्रक्सनले ६८ लाखमा ठेक्का पायो। सुरुआती चरणमा सिँढी बाटो कसरी निर्माण गर्ने विषयमा स्थानीय र मुक्तिनाथ विकास समितिबीच विवाद उत्पन्न भयो। ठेक्का सम्झौताको केही महिनापछि सिँढी बाटो निर्माणबारे सहमति भयो। सहमतिमा मुक्तिनाथको तल्लो गेटदेखि उपल्लो गेटसम्म सिधै सिँढी बाटो लैजाने निर्णय भयो। कुल ३०५ मिटर सिँढी बाटो सिधै लैजाँदै गर्दा सम्झौताभन्दा बढी बाटोको परिमाण वृद्धि भई लागत पनि बढेको थियो ।"
"कांग्रेस नेता गिरीको पशुपतिनाथमा अन्त्येष्टि, यस्तो देखियो शव यात्रा","काठमाडौं : नेपाली कांग्रेसका दिवङ्गत नेता प्रदीप गिरीको आज पशुपतिनाथमा अन्त्येष्टि गरिएको छ। सानेपाबाट सुरु भएको शवयात्रा सातदोबाटो, कोटेश्वर, एयरपोर्ट हुँदै गौशाला भएर पशुपति आर्यघाटमा लगिएको हो। आर्यघाटमा कांग्रेसका शीर्ष नेता र अन्य दलका शीर्ष नेताहरुले श्रद्धाञ्जली दिएका छन्। समाजवादी चिन्तक एवं कांग्रेस नेता गिरीको शनिबार राति ७५ वर्षको उमेरमा निधन भएको हो। प्रतिनिधिसभा सदस्यसमेत रहेका गिरी पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। उपचारमा संलग्न डा सन्दर्भ गिरीका अनुसार शनिबार राति ९ बजेर ३० मिनेटमा निधन भएको हो। प्रतिनिधिसभा सदस्य गिरीको पार्थिव शरीरलाई श्रद्धाञ्जली अर्पण गर्न आइतबार बिहान ९ बजेदेखि ११ बजेसम्म मेडिसिटी अस्पताल प्राङ्गण र ११:३० देखि २ बजेसम्म पार्टीको केन्द्रीय कार्यालय सानेपा राखिएको थियो। उनको पार्थिव शरिरमा माल्यार्पण गर्न ठूलो संख्यामा शुभेच्छुक पुगेका थिए। तस्बिर: सुनीता डंगोल सरोज बैंजु"
राष्ट्रिय हितमा काम गर्न मुख्यमन्त्री पाण्डेको निर्देशन,"चरिकोट : बागमती प्रदेशका मुख्यमन्त्री राजेन्द्रप्रसाद पाण्डेले नागरिकहरुको समस्याको विषयमा चिन्तित बनी राष्ट्रिय हितमा काम गर्न जनप्रतिनिधि तथा सरकारी कार्यालयमा कार्यरत कर्मचारीहरुलाई निर्देशन दिएका छन्। जिल्ला समन्वय समिति दोलखाले चरिकोटमा आयोजना गरेको वार्षिक समीक्षा गोष्ठीमा उनले दोलखाको सबै स्थानीय तहका लागि पक्की भवन निर्माण गर्न तथा बाढीपहिरोले जिल्लामा पुर्याएको क्षतिको विवरण प्रदेश कार्यालयमा पठाउन निर्देशन दिए। मुख्यमन्त्री पाण्डेले पहिरो तथा बाढीपीडितहरुलाई प्रदेश सरकारले सहयोग गर्ने प्रतिबद्धता व्यक्त गरे। बागमती प्रदेशभित्रका सबै जिल्लाहरुमा कृषकहरुलाई बाँदरले दुःख दिएको भन्ने सबैतिरबाट गुनासो आएका कारण बाँदर नियन्त्रणका लागि प्रदेश सरकारले विशेष कार्यक्रमसमेत सञ्चालन गर्ने उनले बताए। मुख्यमन्त्री पाण्डेले समृद्ध प्रदेश निर्माणका लागि प्रत्येक वडामा वडा समाजवादी कार्यक्रम लागू गर्ने, शिक्षा र स्वास्थ्यको पहुँचबाट टाढा रहेका व्यक्तिलाई सहज तरिकाले सेवा प्रवाह गराउने, जातीय धार्मिकलगायत विभेदको अन्त्य गरिने, पर्यटकीय क्षेत्रहरुको प्रचारप्रसार गरी प्रर्यटन प्रर्वद्धन गरिने, स्थानीयस्तरमा नै रोजगारी सिर्जना गर्ने जस्ता कार्यहरु बागमती प्रदेश सरकारले अघि सारेको जानकारी दिए।"
मतदानस्थल स्थानान्तरण गर्न र टुक्राउन सिफारिस,"विराटनगर : आगामी प्रतिनिधिसभा र प्रदेशसभा निर्वाचनका लागि मोरङमा मतदानस्थल स्थानान्तरण गर्न र टुक्राउन निर्वाचन आयोगलाई सिफारिस गरिएको छ। प्रमुख जिल्ला अधिकारी काशीराज दाहाल संयोजकत्वको सिफारिस समितिले आठवटा मतदानस्थललाई एक ठाउँबाट अर्को ठाउँमा स्थानान्तरण गर्न र सातवटालाई टुक्राउन सिफारिस गरेको हो। प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीका अनुसार अपायक, अप्ठेरो र साँघुरो ठाउँमा रहेका मतदानस्थललाई स्थानान्तरणका लागि सिफारिस गरिएको छ। मतदाताको चाप धेरै रहेका मतदानस्थललाई टुक्राउन एवं थप गर्न सिफारिस गरिएको उनले बताए। 'अवस्था अध्ययन गरेर अवैज्ञानिक हिसाबका मतदानस्थललाई अर्को ठाउँमा सार्न र टुक्राउन राजनीतिक दलसहितको समितिले आयोगमा सिफारिस गरेको हो,' उपसचिव अधिकारीले भने, 'तर आयोगबाट यसको निर्णय भइसकेको छैन।' उनका अनुसार समस्या देखिएका मोरङका १५ वटा मतदानस्थलका बारेमा जिल्ला सिफारिस समितिबाट निर्णय गराएर आयोगमा पठाइएको हो। कटहरी गाउँपालिका३ स्थित वडा कार्यालयको मतदानस्थललाई जनप्रिय माध्यमिक विद्यालय र कटहरी७ को लक्ष्मी आधारभूत विद्यालय मतदानस्थललाई वडा कार्यालयमा स्थानान्तरण गर्न सिफारिस गरिएको अधिकारीले बताए। त्यस्तै विराटनगर महानगरपालिका८ को सप्तकोसी बोर्डिङ स्कुलबाट श्रीशु शिक्षा निकुञ्ज आधारभूत विद्यालय, धनपालथान गाउँपालिका२ को लोकेश्वर आधारभूत विद्यालयबाट अमाहीवरियाती स्वास्थ्य चौकी, रतुवामाई नगरपालिका५ को उपस्वास्थ्य चौकीबाट वडा कार्यालयमा मतदानस्थल स्थानान्तरणको सिफारिस गरिएको छ। त्यस्तै केराबारी गाउँपालिका१० स्थित पालिकाको कार्यालयबाट केयू एकेडेमी, बेलबारी नगरपालिका८ को ज्ञानोदय आधारभूत विद्यालयबाट रणपाल आधारभूत विद्यालय, बूढीगंगा गाउँपालिका२ को हेल्थ पोष्टबाट लीलाभक्त आधारभूत विद्यालयमा मतदानस्थल सार्न सिफारिस गरिएको अधिकारीले बताए। मतदाता बढी भएका मतदानस्थलमध्ये रंगेली नगरपालिका४ को गणेश माध्यमिक विद्यालयलाई टुक्राएर जनता माध्यमिक विद्यालय आमतोलामा थप गर्न सिफारिस गरिएको छ। कानेपोखरी गाउँपालिका६ को जनसेवा माविलाई टुक्राएर पञ्चज्योति आधारभूत विद्यालय, बेलबारी नगरपालिका१ जनएकता स्कुललाई टुक्राएर बेलबारी नगरपालिकाको कार्यालय र बेलबारी११ स्थित लक्ष्मी आधारभूत माविलाई टुक्राएर लक्ष्मी उपभोक्ता सामुदायिक वनमा थप गर्न सिफारिस गरिएको छ। मिक्लाजुङ गाउँपालिका१ को टाँडी माविलाई टुक्राएर मनोहरा मावि, केराबारी गाउँपालिका४ को जनकल्याण माविलाई जहदम्बी आधारभूत विद्यालय र केराबारी९ को रामवीर आधारभूत विद्यालयलाई टुक्राएर बुद्ध माविमा विस्तार गर्न सिफारिस गरिएको जानकारी अधिकारीले दिए। यसअघि वैशाख ३० गते सम्पन्न स्थानीय तहको निर्वाचनमा मोरङमा तीन सय मतदानस्थल र आठ सय २० वटा मतदान केन्द्र थिए।"
प्रचण्डले दिए गिरिको पार्थिव शरीरमा श्रद्धाञ्जली,काठमाडौं : नेकपा माओवादी केन्द्रका अध्यक्ष एवम् पूर्व प्रधानमन्त्री पुष्षकमल दहाल (प्रचण्ड)ले कांग्रेसका नेता प्रदीप गिरिको पार्थिव शरीरमा श्रद्धाञ्जली अर्पण गरेका छन्। गिरिको पार्थिव शरीरलाई मेडिसिटी हस्पिटलबाट बिहान ११:३० मा सानेपामा रहेको कांग्रेसको पार्टी कार्यालयमा ल्याइएको थियो। अध्यक्ष प्रचण्डले सानेपाको पार्टी कार्यालय पुगेर श्रद्धाञ्ली अर्पण गरेका हुन्। क्यान्सर रोगबाट पीडित नेता गिरिको शनिबार राति ९:३० बजे ललितपुरको मेडिसिटी अस्पतालमा उपचारका क्रममा ७४ वर्षको उमेरमा निधन भएको हो। विगत लामो समय भारतको मुम्बइका विभिन्न अस्पतालमा घाँटीको क्यान्सरको उपचार गराएर नेपाल आउनासाथ निमोनिया देखिएपछि उनलाई साउन ९ गते ललितपुरस्थित मेडिसिटी अस्पताल भर्ना गरिएको थियो। उनी विसं २०५१ को संसदीय निर्वाचनमा सिरहा ५ बाट निर्वाचित हुनुका साथै संविधान सभा सदस्य निर्वाचन २०६४ मा कांग्रेसको तर्फबाट समानुपातिक सभासद चयन भइ संविधान निर्माणको जिम्मेवारीमा संलग्न भएका थिए। त्यसैगरी दोस्रो संविधानसभा सदस्य निर्वाचन २०७० मा पनि कांग्रेसको तर्फबाट समानुपातिक सभासद चयन भएका थिए। नेता गिरि प्रतिनिधि सभा सदस्य निर्वाचन २०७४ मा ७ सिरहा १ बाट निर्वाचित भएका थिए।
ओलीले गरे पशुपति आर्यघाटमा प्रदीप गिरीलाई श्रद्धाञ्जली अर्पण,काठमाडौं : प्रमुख प्रतिपक्ष एमालेका अध्यक्ष एवम् पूर्वप्रधानमन्त्री केपी शर्मा ओलीले कांग्रेस नेता एवम् सांसद प्रदीप गिरीको पार्थिव शरीरमा श्रद्धाञ्जली अर्पण गरेका छन्। गिरीको अन्तिम बिदाई गर्न ओली आइतबार दिउँसो पशुपति आर्यघाटमा पुगेका हुन्। सानेपास्थित पार्टी कार्यालयमा श्रद्धाञ्जली अर्पण गरेका प्रधानमन्त्री एवम् कांग्रेस सभापति शेरबहादुर देउवा गिरीको अन्तिम बिदाई गर्न पुगेका थिए। देउवा र ओलीलगायतका शीर्ष नेताहरुले आर्यघाटमा गिरीको पार्थिव शरीरलाई फूल चढाएर अन्तिम बिदाई गरेका थिए। प्रतिनिधिसभा सदस्यसमेत रहेका गिरी पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। गिरीको शनिबार राति ९ बजेर ३० मिनेटमा निधन भएको हो। तस्बिर : अशोक दुलाल
उम्मेदवारी दिने दल र उम्मेदवारको मात्रै मतपत्रमा निर्वाचन चिह्न राखिने,"काठमाडौं : आगामी मङ्सिर ४ गते एकै चरणमा हुने प्रतिनिधिसभा र प्रदेशसभा सदस्यको निर्वाचनमा उम्मेदवारी दिने उम्मेदवारको निर्वाचन चिह्न मात्रै मतपत्रमा समावेश हुने भएको छ। गत वैशाख ३० गते भएको स्थानीय तहको निर्वाचनमा दर्ता भएका दल र स्वतन्त्र उम्मेदवारका लागि समेत अतिरिक्त निर्वाचन चिह्न राखेर मतपत्र छपाइ गरिएको थियो। त्यसरी मतपत्र छपाइ गर्दा मतपत्र ठूलो (भद्दा) भएको र बदरको संख्या पनि बढाएको थियो। आयोगका प्रवक्ता शालिग्राम शर्मा पौडेलले आगामी संघीय र प्रदेशको निर्वाचनमा पहिलो हुने, निर्वाचित हुने (प्रत्यक्ष) तर्फ उम्मेदवारी दिने उम्मेदवार र समानुपातिक प्रणालीतर्फ उम्मेदवारी दिने दलको निर्वाचन चिह्न समावेश गरेर मतपत्र छपाइ गरिने जानकारी दिए। आयोगले आउँदो निर्वाचनका लागि सङ्घीयको १६५, प्रदेशतर्फ ३३०, सात प्रदेशका लागि सात र समानुपातिकका लागि एक गरी ५०३ प्रकारका मतपत्र छपाइ हुने जनाएको छ। मतदान केन्द्रमा चारवटा अलग अलग मतपत्र, मतसङ्केत गर्ने स्थान र मतपेटिकाको व्यवस्था गरिने र निर्वाचनमा खटिने कर्मचारी, सुरक्षाकर्मी, कैदीबन्दी, स्वीकृति लिई सञ्चालनमा रहेको वृद्धाश्रममा रहेका मतदाता लगायतका अस्थायी मतदाता सूचीमा समावेश गरी समानुपातिकतर्फ मताधिकारका लागि आयोगले तयारी गरेको छ। आयोगले मङसिर ४ गतेको निर्वाचनका लागि १० खर्ब बजेट लाग्ने अनुमानसहित स्वीकृतिका लागि अर्थ मन्त्रालयमा पठाएको छ। सोबारे मन्त्रालय र आयोगबीच छलफल भइरहेको छ। आयोगले जनशक्ति व्यवस्थापन निर्देशिका, २०७९ स्वीकृत गरेको छ भने कुल करिब दुई लाख जनशक्ति लाग्ने अनुमान गरिएको छ। आयोगका प्रवक्ता पौडेलका अनुसार निर्वाचनमा ५७ प्रकारका निर्वाचन सामग्रीको प्रयोग हुनेछ। तीमध्ये आयोगबाट ४२ प्रकारका सामान र १५ प्रकारका सामान जिल्ला तहबाट खरिद गरिनेछ। प्रवक्ता शर्माले केन्द्रबाट खरिद गर्दा लागत कम हुने पाइएकाले त्यसअनुसार खरिद प्रक्रिया (बोलपत्र) सुरु भइसकेको बताए। आयोगले निर्वाचन शिक्षा तथा मतदाता शिक्षासम्बन्धी अवधारणापत्र, २०७९, मतदाता शिक्षा नीति, २०७८, निर्वाचन तालिम निर्देशिका, २०७८ अनुसार काम गर्ने तयारी पनि सुरु गरेको छ। आयोगले निर्वाचन आचारसंहिता, २०७८ लाई परिमार्जनको तयारी गरेको छ भने निर्वाचनको तयारीका सन्दर्भमा दलहरुसँग चाँडै राजनीतिक परामर्श गर्दैछ। दलहरुसँग आचारसंहितामा हस्ताक्षरसमेत गराइने जनाइएको छ। आयोगले निर्वाचनमा अनुगमनका लागि अनुगमन निर्देशिका र पर्यवेक्षणका लागि पर्यवेक्षण निर्देशिका पनि जारी गर्दैछ। निर्वाचनमा अन्तर्राष्ट्रिय पर्यवेक्षणका लागि आह्वान भइसकेको छ भने राष्ट्रिय पर्यवेक्षणका लागि पनि चाँडै आह्वान हुनेछ।"
निर्वाचन पद्धतिबारे विश्वास अभिवृद्धि गराउन प्रमुख आयुक्त थपलियाको आग्रह,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचन पद्धतिबारे मतदाताको विश्वास अभिवृद्धि गराउन र मतदानमा आम सहभागिता बढाउन सञ्चारमाध्यमले भूमिका निर्वाह गर्नुपर्ने बताएका छन्। आगामी मङ्सिर ४ गते एकै चरणमा हुने प्रतिनिधिसभा र प्रदेशसभा सदस्यको निर्वाचनका सन्दर्भमा निर्वाचन विषय हेर्ने पत्रकारसँग आज आयोगले आयोजना गरेको अन्तक्रिया कार्यक्रममा प्रमुख आयुक्त थपलियाले लोकतन्त्रको जीवन्त पक्ष नै आवधिक निर्वाचन भएकाले यसबारे नियमित बहस र सम्प्रेषण गराउन आग्रह गरे। उनले संवैधानिक व्यवस्थाअनुसार विद्यमान निर्वाचन प्रणालीमा दलले नै उम्मेदवारी दिने र उसैले जित्ने तथा हार्ने कुरालाई स्थापित गर्नुपर्ने बताए। प्रमुख आयुक्त थपलियाले जसरी पनि जित्नै पर्छ भनेर गलत हर्कत गर्ने अभ्यास स्वच्छ, निष्पक्ष र भयरहीत निर्वाचनका लागि उपयुक्त नहुने उल्लेख गर्दै गत स्थानीय तहको निर्वाचनमा मतदाता नमावली, बदर मत, मतपत्रको ढाँचा आदि विषयमा देखिएका कतिपय कमजोरीबाट यस पटकको निर्वाचनमा पाठ सिकिने बताए। उनले आउँदो निर्वाचनमा एकीकृत सूचना प्रवाहको संयन्त्र खडा गरिने तथा मतदानका दिन सवारी साधनको आवागमनलाई आवश्यकतानुसार खुकुलो बनाइने स्पष्ट पारे।"
प्रचण्ड र नेपाल देउवाको कमैया बसेकाले तत्काल वाम एकताको सम्भावना छैन,रामेछाप : नेकपा एमालेका सचिव योगेश भट्टराईले माओवादी केन्द्रका अध्यक्ष पुष्पकमल दाहाल 'प्रचण्ड' र एकीकृत समाजवादीका अध्यक्ष माधवकुमार नेपाल कांग्रेसका सभापति शेरबहादुर देउवाकोमा कमैया बसेको टिप्पणी गरेका छन्। प्रेस चौतारी रामेछापले आइतबार आयोजना गरेको पत्रकार भेटघाटमा बोल्दै भट्टराईले प्रचण्ड र नेपाल देउवाको कमैयाबाट नछुटुन्जेल वाम एकताको सम्भावना नरहेको बताएका हुन्। कमैया र हलिया प्रथाको आन्दोलन गरेका मान्छेहरूनै आफैं कमैया बसेको भट्टराईको टिप्पणी छ । वर्तमान सरकारले नागरिकता जस्तो कुरामा बल मिचाइँ गरेर विधेयक अगाडि बढाएर ठूलो गल्ती गरेको बताए । प्रधानमन्त्री देउवा नेतृत्वको सरकारले देशलाई खण्डित गरेको र असंवैधानिक गठबन्धन गरेको आरोपसमेत भट्टराईले लगाए । उनले यो विधेयकलाई संशोधन र परिमार्जन गर्न पनि मंसिर ४ गते हुने चुनावमा बहुमत ल्याउने बताए । एमालेको अहिलेको प्राथमिकता निर्वाचन भएकाले कुनै दलसँग गठबन्धनको प्रस्ताव नगरेको पनि भट्टराईले बताए । मंसिर ४ गते हुने निर्वाचनका लागि नेकपा एमालेले आफ्नो घोषणा पत्र तथा समानुपातिकतर्फको नामावली तयार गरेर समयमै बुझाउने तयारी गरेको पनि भट्टराईले जानकारी दिए।
राष्ट्रपति भण्डारीद्वारा दुई विधेयक प्रमाणीकरण,"काठमाडौं : राष्ट्रपति विद्यादेवी भण्डारीले दुई वटा विधेयक प्रमाणीकरण गरेकि छन्। संघीय संसदको दुवै सदनको बैठकबाट पारित भएका नेपाल इन्जिनियरिङ परिषद् ऐन, २०५५ लाई संशोधन गर्न बनेको विधेयक र ज्येष्ठ नागरिक सम्बन्धी ऐन, २०६३ लाई संशोधन गर्न बनेको विधेयक प्रमाणीकरण भएको राष्ट्रपति कार्यालयका प्रवक्ता सागर आचार्यले जानकारी दिए। भण्डारीले संविधानको धारा ११३ को उपधारा (२) बमोजिम प्रमाणीकरण गरेकि हुन्।"
समाज रुपान्तरणका लागि गिरीको ठूलो योगदान : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले समाजवादी चिन्तक प्रदीप गिरीले समाज रुपान्तरणका लागि ठूलो योगदान पुर्याएको बताएका छन्। सानेपास्थित नेपाली कांग्रेसको पार्टी कार्यालयमा राखिएको गिरीको पार्थिव शरीरमा माल्यार्पण गर्दै प्रचण्डले उनी राजनीतिक प्रेरणाको स्रोत भएको बताएका हुन्। सञ्चारकर्मीसँग गर्दै उनले भने,बौद्धिक व्यक्तित्वका रुपमा स्थापित गिरी राजनीतिक प्रेरणाको स्रोत हुनुहुन्थ्यो। प्रचण्डले देशलाई रुपान्तरणकारी ढंगबाट अघि बढाउन स्पष्ट दृष्टिकोण दिने सांसद गिरीको निधनले असल राजनीतिज्ञको अभाव खड्किएको बताए। गिरीको योगदानबाट प्रेरणा र शिक्षा लिनुपर्छ। राजनीतिलाई उहाँले सदैव समाजसेवामा मात्र प्रयोग गर्नुभएको थियो, अध्यक्ष प्रचण्डले भने। गिरीको पार्थिक शरीरलाई अहिले पार्टी कार्यालय सानेपा राखिएको छ। प्रधानमन्त्री एवं कांग्रेस सभापति शेरबहादुर देउवालगायत शीर्ष नेता पुगेर गिरीप्रति श्रद्धाञ्जली अर्पण गरिरहेका छन्। गिरीको शनिबार राति निधन भएको थियो।"
पशुपति आर्यघाटमा राजकीय सम्मानका साथ प्रदिप गिरीको अन्त्येष्टि (तस्बिर),"काठमाडौं : नेपाली कांग्रेसका नेता एवम् सांसद प्रदिप गिरीको राजकीय सम्मानका साथ पशुपति आर्यघाटमा अन्त्येष्टि गरिएको छ । गिरीलाई नेपाल प्रहरीको एक टुकडीले सलामी अर्पण गरेको हो। स्वर्गीय गिरीलाई उनका छोराले दागबत्ती दिएका थिए। पशुपति आर्यघाटमा अन्तिम बिदाई गर्न प्रधानमन्त्री एवम् कांग्रेस सभापति शेरबहादुर देउवा, प्रमुख प्रतिपक्ष दल एमाले अध्यक्ष केपी ओलीलगायतका शीर्ष नेताहरु पुगेका थिए। उनीहरुले आर्यघाटमा गिरीको पार्थिव शरीरलाई फूलमाला चढाएर अन्तिम बिदाई गरेका थिए। आर्यघाटमा नेताकार्यकर्ता एवम गिरीका शुभचिन्तकको ठूलो संख्यामा उपस्थिति थियो। प्रधानमन्त्री देउवाले पार्थिव शरीरमा राष्ट्रिय झण्डा ओढाएर सम्मान व्यक्त गरे। प्रतिनिधिसभा सदस्यसमेत रहेका गिरी पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। गिरीको शनिबार राति ९ बजेर ३० मिनेटमा निधन भएको हो। आर्यघाट ल्याउनु अगाडि कांग्रेस पार्टी कार्यालय सानेपा र मेडिसिटी अस्पतालमा श्रद्धाञ्जली अर्पण गर्न गिरीको शव राखिएको थियो। कांग्रेसका मुख्य सचिव कृष्णप्रसाद पौडेलले गिरीको निधन भएकाले भाद्र ५, ६ र ७ गते तीन दिनसम्म पार्टीको झण्डा आधा झुकाउने तथा शोक श्रद्धाञ्जलीका कार्यक्रमबाहेक पार्टीका अरु सबै कार्यक्रम स्थगित गर्ने निर्णय गरेको जानकारी दिए। उनका अनुसार भदौ ६ गते सोमबार दिन केन्द्र तथा मातहतका सबै कार्यालयहरु बन्द गर्ने, स्वर्गारोहणको १३ औं दिन (भाद्र १६ गते) सम्म केन्द्र र जिल्ला कार्यालयहरुमा शोक पुस्तिका राख्ने र १६ गते केन्द्र र सबै जिल्लाहरुमा शोक सभाको आयोजना गर्ने निर्णय गरेको छ। तस्बिर : अशोक दुलाल सरोज बैंजु"
गिरीको योगदान स्मरणीय रहने छ : सभामुख सापकोटा,काठमाडौं : सभामुख अग्निप्रसाद सापकोटाले प्रतिनिधि सभा सदस्य एवं प्रखर समाजवादी चिन्तक प्रदिप गिरीको योगदान सदा स्मरणीय रहने बताएका छन् । आइतबार सानेपास्थित नेपाली कांग्रेसको पार्टी कार्यालयमा पुगेर दिवंगत गिरीप्रति अन्तिम श्रद्धाञ्जली अर्पण गरेका सभामुख सापकोटाले ट्वीट गर्दै सादा जीवन उच्च विचारको आदर्शलाई व्यवहारमा चरितार्थ गर्न सफल गिरीको योगदान सदा स्मरणीय रहने बताएका हुन् । सभामुख सापकोटाको ट्वीटमा भनिएको छ सादा जीवन उच्च विचारको आदर्शलाई व्यवहारमा चरितार्थ गर्न सफल माननीय सदस्य एवं प्रखर समाजवादी चिन्तक प्रदीप गिरीको निधनले स्तब्ध बनाएको छ। दिवंगत गिरीप्रति भावपूर्ण श्रद्धाञ्जली। शोकसन्तप्त परिवार एवं आफन्तमा गहिरो समवेदना। नेपाली समाजमा उहाँको योगदान सदा स्मरणीय रहने छ ।
फोहोर व्यवस्थापन गर्न कोरियासँग सभामुखले मागे सहयोग,"काठमाडौं : सभामुख अग्निप्रसाद सापकोटाले दक्षिण कोरियासँग काठमाडौंको फोहोर व्यवस्थापनका लागि सहयोग मागेका छन्। नेपाल भ्रमणमा रहेका दक्षिण कोरियाली संसदीय प्रतिनिधिसँगको छलफलमा सभामुखले यस्तो सहयोग मागेका हुन्। काठमाडौंको फोहोर व्यवस्थापन सकसपूर्ण भइरहेका बेला सभामुखले कोरियाली संसदीय टोलीसँग फोहोरमैला व्यवस्थापन गर्न सहयोग माग्नुलाई अर्थपूर्ण रूपमा हेरिएको छ। जापानको भ्रमण गरी फर्किने क्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड' ले काठमाडौंको फोहोर व्यवस्थापन गर्न जापान सरकारसँग सहयोग मागेको बताएका थिए। सभामुख सापकोटाले दक्षिण कोरियाले फोहोर व्यवस्थापनका क्षेत्रमा आफूलाई अब्बल सावित गर्न सफल भएको बताउँदै राजधानी काठमाडौंको फोहोरमैला व्यवस्थापनमा सहयोगको अपेक्षा रहेको बताए। वातावरण क्षेत्र हेर्ने जिम्मेवारीमा रहेका सांसद संलग्न प्रतिनिधिमण्डलले नेपालका विभिन्न सहरमा फोहारमैला व्यवस्थापनमा कोरियाले सहयोग गरिरहेको बताए। काठमाडौंको फोहोर व्यवस्थापनका विषयमा स्वदेश फर्केपछि गहिरो अध्ययन गर्ने सभामुखलाई जवाफ दिएका थिए। सभामुख सापकोटाले नेपाल र दक्षिण कोरियाबीच कुटनीतिक सम्बन्ध स्थापनाको ४८ वर्षमा दुई देशका जनता र सरकारकाबीच सुमधुर सम्बन्ध रहेको बताए। भेटमा दक्षिण कोरियाको संसदीय प्रतिनिधि मण्डलका तर्फबाट कोरिया नेपाल संसदीय मैत्री समूहका अध्यक्ष लि स्याङ हेयोनले आफूहरू दक्षिण कोरियाको संसदमा रहेर नेपाललाई माया गर्ने सांसदहरु रहेको बताए। प्रतिनिधिमण्डलमा लि सहित सांसदहरु बाइयोङ गिल एन, ह्याक योङ लि, वियोङ जु किमका साथै नेपालका लागि दक्षिण कोरियाका राजदूत पार्क चोङ सुकलगायत सहभागी थिए।"
कारबाही नहुँदा निर्वाचन बिथोल्नेको मनोबल बढ्यो : थपलिया,काठमाडौं : प्रमुख निर्वाचन आयुक्त दिनेश थपलियाले निर्वाचन बिथोल्नेलाई तत्काल कारबाही गर्नुपर्ने बताएका छन्। आइतबार ललितपुरमा सञ्चारकर्मीसँगको अन्तर्क्रिया कार्यक्रममा थपलियाले निर्वाचन बिथोल्ने कार्य कानूनविपरित भएको भन्दै त्यस्तालाई तत्काल कारबाही गर्न नसक्दा मनोबल बढ्दै गएको बताएका हुन्। उनले सुरक्षा अभावका कारण निर्वाचन बिथोलियो भन ग्राह्य नहुने भएकाले सरकारबाट सुरक्षाको प्रत्याभूति खोजेको धारणा राखे। उनले स्थानीय तहको निर्वाचन एकै चरणमा गरेको अनुभवका आधारमा सरकारलाई एकै चरणमा प्रतिनिधिसभा र प्रदेशसभाको निर्वाचन गर्न आग्रह गरिएको र सरकारले सोहि अनुरुप मिति तय गरेको जिकिर गरे। एकै चरणमा निर्वाचन गर्दा व्यवस्थापनका साथै अन्य निर्वाचन खर्च पनि घट्ने उनको भनाई छ। थपलियाले निर्वाचनको तयारीका लागि आयोगले पर्याप्त समय नपाएपनि आयोगले तीव्र रुपमा आफ्नो काम अघि बढाएको जिकिर गरे।
"समाजवादी विचारक, बौद्धिक नेता गुमायौं : उपराष्ट्रपति","काठमाडौं : उपराष्ट्रपति नन्दबहादुर पुन पासाङले कांग्रेसका नेता प्रदीप गिरीको निधनप्रति दुःख व्यक्त गरेका छन्। उपराष्ट्रपति पुनले शोक वक्तव्य जारी गर्दै देशले एक जना समाजवादी विचारक, बौद्धिक नेता गुमाएको बताएका हुन्। उनले भने, प्रदीप गिरी भौतिक रुपमा बिदा हुनु भएता पनि गिरीको विचार र देशको लागि पुर्याउनु भएको योगदानले सधैँसधैँका लागि बाँचिरहन्छ । पुनले दिवंगत गिरीप्रति श्रद्धाञ्जली व्यक्त गर्दै परिवारजनमा समवेदना व्यक्त गरे। समाजवादी चिन्तक प्रदीप गिरीको शनिबार राति ७५ वर्षको उमेरमा निधन भएको हो। प्रतिनिधिसभा सदस्यसमेत रहेका गिरि पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। उपचारमा संलग्न डा सन्दर्भ गिरिका अनुसार शनिबार राति ९ बजेर ३० मिनेटमा निधन भएको हो।"
कांग्रेस नेता प्रदीप गिरीको शवयात्रा सातदोबाटो हुँदै पशुपति आर्यघाट,"काठमाडौं : नेपाली कांग्रेसका दिवङ्गत नेता प्रदीप गिरीको पार्थिव शरीर अन्त्येष्टिका लागि पार्टी कार्यालय सानेपाबाट शव यात्रासहित पशुपति लाने तयारी भएको छ। सानेपाबाट सुरु भएको शवयात्रा सातदोवाटो, कोटेश्वर, एयरपोर्ट हुँदै गौशाला भएर पशुपति आर्यघाट पुग्ने पार्टी कार्यालयले जनाएको छ। आर्यघाटमा प्रधानमन्त्री एवं पार्टी सभापति शेरबहादुर देउवा, पार्टीका पदाधिकारी तथा सदस्य, अन्य दलका शीर्ष नेताहरुले श्रद्धाञ्जली दिनुहुने छ। नेपाल प्रहरीको एक टुकुडीले उहाँको सम्मानमा सलामी अर्पण गर्नेछ। प्रतिनिधिसभा सदस्य गिरीको पार्थिव शरीरलाई श्रद्धाञ्जली अर्पण गर्न आज बिहान ११:३० देखि २ बजेसम्म पार्टीको केन्द्रीय कार्यालय सानेपा प्राङ्गणमा राखिएको थियो। उनको उपचारको क्रममा ललितपुरस्थित मेडिसिटी अस्पतालमा ७५ वर्षको उमेरमा भदौ ४ गते राति ९:३० बजे निधन भएको हो। रासस"
नवनियुक्त राजदूतले लिए पद तथा गोपनीयताको शपथ,काठमाडौं : राष्ट्रपति विद्यादेवी भण्डारीले नवनियुक्त राजदूतहरूको पद तथा गोपनीयताको शपथ ग्रहण गराएकी छन् । ब्राजिलका राजदूत निर्मलराज काफ्ले र कोरियाका राजदूत प्राध्यापक डा ज्योति प्याकुरेल (भण्डारी) लाई आइतबार सपथ ग्रहण गराएकी हुन् । राष्ट्रपतिको कार्यालय महाराजगञ्जमा आयोजित एक समारोहमा राजदूतको पद तथा गोपनीयताको शपथ ग्रहण गराइएको हो । सो अवसरमा सरकारका उच्च पदस्थ अधिकारीहरूको समेत उपस्थिति रहेको थियो ।
"निर्वाचनमा पाँच दलीय गठबन्धन हुन्छ, पछिसम्म जान्छ कि जाँदैन भन्न सकिँदैन : खनाल","भैरहवा : नेकपा (एकीकृत समाजवादी) का सम्मानित नेता तथा पूर्वप्रधानमन्त्री झलनाथ खनालले पाँचदलीय गठबन्धन नै दृढतापूर्वक अगाडि बढ्ने र निर्वाचनमा जाने बताएका छन्। उनले गठबन्धन नगरी एक्लै हिंड्ने दलको असफलता अनिवार्य रहेको बताए। आइतबार भैरहवास्थित गौतमबुद्ध विमानस्थलमा समाजवादी प्रेस संगठन नेपाल, रुपन्देहीले आयोजना गरेको पत्रकार सम्मेलनमा खनालले भने, जो एकताबद्ध भएर अघि बढ्छ, उसलाई सफलता मिल्छ, जो एक्लै हिंड्छ, त्यो छिन्नभिन्न हुन्छ। उनले निर्वाचनमा गठबन्धनले नै सफलता हासिल गर्ने दावी गरे। वाम एकताको विषयमा खनालले भने, मुख्यमुख्य भन्ने वामपन्थी समूहका नेताहरुले नै अहिले वाम एकता गर्नेमा पहल गर्न सकेका छैनन्, त्यसैले तत्काल वाम एकताको सम्भावना छैन। पाँच दलीय गठबन्धन नै दृढतापूर्वक अगाडि बढ्छ र निर्वाचनमा जान्छ। सफलता हासिल गर्छ। खनालले अहिलेको गठबन्धन राजनीतिक गठबन्धन भएको र यो एउटा विशिष्ट उद्देश्य प्राप्तिका लागि बनेको बताए। तर, गठबन्धन पछिसम्म जान्छ कि जाँदैन भन्ने कुरा अहिले नै भन्न सकिने अवस्था भने नरहेको उनले प्रतिक्रिया दिए। निर्वाचनपछि संसदमा कसको कस्तो उपस्थिति हुन्छ, त्यही अनुसार गठबन्धन रहनेनरहने हुनसक्छ, उनले भने। खनालले वैचारिक, राजनीतिक, सैद्धान्तिक र संगठनात्मक कार्यदिशा नमिलि तत्काल वाम एकता नहुने पनि प्रष्ट्याए। तर, अहिले नेकपा माओवादी र समाजवादी पार्टीबीच अलि निकटता कायम भएको छ,,उनले भने, हामीले त्यो निकटतालाई अझै निकट बनाउन कोसिस गरिरहेका छौं। अहिले पार्टी एकता हुने सम्भावना भने छैन। तालमेल र कार्यगत एकता हुन्छ। उनले एमालेसँग सहकार्यको विषयमा सहकार्य गर्ने चाहना पार्टीहरुमा हुनुपर्ने तर अहिले त्यस्तो सम्भावना नभएको बताए। उनले २०४८ सालदेखि इलाम क्षेत्र नम्बर १ बाट आफू निर्वाचन लड्दै आएको र अहिले पनि त्यहीबाट लड्ने स्पष्ट पारे।"
"समाजवादी चिन्तक गिरिको अवसान , आज पशुपति आर्यघाटमा दाहसंस्कार","काठमाडौं : समाजवादी चिन्तक एवं कांग्रेस नेता प्रदीप गिरिको शनिबार राति ७५ वर्षको उमेरमा निधन भएको छ। प्रतिनिधिसभा सदस्यसमेत रहेका गिरि पाँच वर्षदेखि घाँटीको क्यान्सर रोगबाट पीडित थिए। भारतको मुम्बईस्थित हिन्दुजा अस्पतालमा क्यान्सरको उपचार गराएर फर्किएपछि उनको छातीमा निमोनिया संक्रमण देखिएको थियो। त्यसपछि ललितपुरस्थित मेडिसिटी अस्पतालको सघन कक्षमा भेन्टिलेटरमा राखेर उपचार भइरहेको थियो। उपचारमा संलग्न डा सन्दर्भ गिरिका अनुसार शनिबार राति ९ बजेर ३० मिनेटमा निधन भएको हो। उनका अनुसार नेता गिरिको पार्थिवशरीर अस्पतालको शिवालय मन्दिरमा आइतबार बिहान श्रद्दाञ्जलीका लागि राखिने भएको छ। नेता गिरिको निधनबाट स्तब्ध र मर्माहत भएको भन्दै कांग्रेसले शनिबार राति शोक विज्ञप्ति निकालेको छ। गिरिले नेपाली कांग्रेसको संगठन विस्तार र लोकतान्त्रिक आन्दोलनमा पुर्याउनुभएको अतुलनीय योगदान पार्टीको इतिहासमा सदा स्मरणीय रहिरहनेछ, विज्ञप्तिमा लेखिएको छ। गिरिको पार्थिवशरीर आइतबार बिहान ११ः३० देखि २ बजेसम्म कांग्रेस केन्द्रीय कार्यालयमा श्रद्धाञ्जलीका लागि राखिने जनाइएको छ। त्यसपछि अन्त्येष्टिका लागि पशुपति आर्यघाटमा लगिने भएको छ। प्रधानमन्त्री एवं कांग्रेस सभापति शेरबहादुर देउवालले गिरिको निधनको खबरले आफू स्तब्ध भएको जनाएका छन्। उहाँको निधनले नेपालले एक सच्चा र असल नेता गुमाएको छ। उहाँको आत्माको चिरशान्तिको कामना गर्दै यस दुखद् घडीमा परिवारजनमा हार्दिक समवेदना व्यक्त गर्दछु, उनले टिटरमा लेखेका छन्। कांग्रेस वरिष्ठ नेता रामचन्द्र पौडेलले कांग्रेसले फेरि यस्तै प्रतिभाशाली राजनीतिज्ञ पाउन मुस्किल रहेको बताएका छन्। मुलुकको स्वार्थका विचारको राजनीति गर्ने नेता हो उहाँ। गिरिको निधनले सिंगो कांग्रेस र मुलुकलाई नै ठूलो क्षति पुगेको छ, पौडेलले भने। कांग्रेसको राजनीतिमा रहे पनि गिरिले माक्र्सवादको अध्यतासँगै बौद्धिक नेताको छवि बनाएका थिए। राजनीतिका सबै तहका व्यक्तिमाझ उत्तिकै लोकप्रिय थिए। कम्युनिस्ट विचारधाराका नेता तथा कार्यकर्ताले पनि उत्तिकै सम्मान गर्थे। गिरिलाई पदको प्रलोभन धेरै पटक देखाइएको बताउँछन् पूर्वराजदूत दीपकुमार उपाध्याय। उहाँको ढोका बारम्बार अवसरले घचघचाइरह्यो, उपाध्यायले भने, काठमाडौंमा उहाँ भाडामै अधिकांश समय बस्नुभयो। २०५० सालपछि करिब ८१० वर्ष उहाँ मेरै घरमा बस्नुभयो। सम्पूर्ण रूपमा सादगी जीवन जिउन मन पराउनुहुन्थ्यो। गिरिले कांग्रेसका संस्थापक नेता बीपी कोइरालानिकटसमेत रहेका थिए। भारतको वनारसमा छात्र संघमा चुनाव लड्दादेखि उनले बीपीसँग सहयात्रा गरेका थिए। उनी २०२४ सालमा नेपाल छात्र संघ बनारसका उपाध्यक्ष निर्वाचित भएका थिए। म ती थोरै सौभाग्यशाली युवकमध्ये हुँ। जसले उहाँसँग थोरै सहकार्य गर्ने मौका पायो। मैले उहाँको जीवनलाई नजिकबाट हेर्ने सौभाग्य पाएँ, गिरिले २०७६ भदौ २४ गते प्रतिनिधिसभाको बैठकमा भनेका थिए, दुर्भाग्यवश, लामो समयसम्म हाम्रो पार्टीको शासन हुँदा पनि बीपीको विचारलाई समुचित स्थान दिन सकेनौं। २०५१ सालदेखि संसदीय राजनीतिमा सक्रिय बने। उनी २०५६ को चुनावमा पराजित भए। २०६४ र २०७० को संविधानसभामा समानुपातिकबाट सभासद भए। संविधान लेखनमा योगदान गरे पनि संविधानमा हस्ताक्षर भने गरेनन्। गिरीले ०७४ मा प्रत्यक्षतर्फ चुनाव जिते। सांसद धेरै पटक भए पनि मन्त्री भने बनेनन्। पार्टीबाट उनलाई मन्त्रीको प्रस्ताव आए पनि त्यति चासो दिन्नथे। त्यसो त उनी मन्त्री बन्नका लागि आपैं पनि लालयित भएनन्। संसदमा मधेसी, महिला, दलित र पिछडिएको समुदायको पक्षमा निरन्तर आवाज उठाए। अध्ययन, अनुसन्धान र लेखनमा सदैव घोत्लिरहन्थे। नारी, लेनिनको जीवनी, माक्र्सवाद र अर्थशास्त्रलगायत विषयमा दर्जनभन्दा बढी उनका पुस्तक प्रकाशित छन्। जसले २०२५ सालमा १८ महिना र २०४२ सालमा झन्डै एक वर्षसमेत गरी चार वर्ष जेल जीवन बिताए। गिरीलाई कम्युनिष्ट नेताहरूले माक्र्सवादका ज्ञाताका रूपमा हेर्ने गर्थे। माओवादी नेता देव गुरुङले भने, कम्युनिष्ट साथीहरूलाई थाहा नभएको माक्र्सवाद प्रदीपजीले मन्थन गर्नुहुन्थ्यो। उहाँ माक्र्सवादको अध्यता हुनुहुन्थ्यो। त्यसो त गिरी माक्र्सवादका विद्यार्थी नै हुनुहुन्थ्यो। गिरीले माक्र्सवादलाई बीपीले समेत मानेको भन्ने गर्नुहुन्थ्यो। माक्र्सवादको विचारसँग कोही तटस्थ बस्न नसक्ने धारणासमेत राख्नुहुन्थ्यो। चारपटक सांसद बनेका गिरीलाई ०६२६३ पछि मन्त्री पदका अफर पाए। तर, स्वीकार गरेनन्। खास उनी मन्त्री बन्दा स्वतन्त्रता गुम्छ भन्ने डर रहेछ। उनी भन्थे, मन्त्री भएपछि मनमौजी गर्न मिल्दैन, स्वतन्त्र जीवन गुम्छ। मन्त्री भएपछि सुत्ने, उठ्ने, हिँड्ने, भेटघाट गर्ने जीवनशैली नियमित हुन्छ। फुटपाथमा हिँड्दै त्यहाँका पुस्तक पढ्न पाइँदैन। व्यक्तिगत जीवनमा हस्तक्षेप हुन्छ। मन्त्री पद व्यवस्थापन गर्दा आफू सकिने डर हुन्छ। नेता गिरीसँग लामो समय निकट रहेका पत्रकार किशोर नेपालले टिटमा लेखेका छन्, प्रदीप दाइ मन मष्तिस्कमा विराजमान हुनुहुन्छ। सत्यको चिन्तन गरौं। समाजवादको बाटो बनाऔं। गिरी सिरहाको बस्तीपुरमा २००४ सालमा मित्रलाल गिरी र पुण्यप्रभा गिरीको कोखबाट जन्मिएका थिए। उनले भारतको जवाहरलाल नेहरू विश्वविद्यालयबाट दर्शनशास्त्र र अर्थशास्त्रमा स्नातकोत्तर गरेका थिए। बुवाको राजनीतिक जीवनबाट प्रभावित भएर सानै उमेरमा उनी राजनीतिमा होमिएका थिए। सिरहा लहानस्थित बस्तीपुरमा नेता गिरीले आ श्रमसमेत स्थापना गरेका थिए। आ श्रमबाट हालै फर्केकी पत्रकार रुचि श्रेष्ठले पुराना र नयाँ पुस्ताबीच पनि नेता गिरी सम्मानित रहेको बताइन्। राजनीतिमा बैचारिक दृढता र दूरदर्शिता भएको व्यक्तित्व उहाँमा पाइन्थ्यो, उनले भनिन्, वातावरणीय संरक्षणलाई समाजवादसँग जोडेर बोल्ने क्षमता थियो। जीवनजगतको चिरफार गर्ने उहाँमा अद्भुत क्षमता थियो।"
दलका नेताले गोजीका मान्छे रोजे र स्वतन्त्र उदाए,"स्थानीय चुनावमा नेपाली कांग्रेस प्रदेश कमिटीबाट महोत्तरीको बर्दिबासका मेयरमा प्रह्लाद क्षत्रीले टिकट पाए। मनोनयन दर्ता गराउने साइत हेराएर जाँदा जाँदै बाटामै खबर आयो केन्द्रले टिकट चिरञ्जीवी हमाललाई दियो। क्षत्रीले उनको टिमबाट उपमेयर आकांक्षी तारादेवी महतोसहित ६ वडाध्यक्षमा प्यानल बनाएर स्वतन्त्र उम्मेदवारी दर्ता गरे। र, मेयरउपमेयरसहित ४ वडाध्यक्ष जेब्रा चिह्नबाट अत्यधिक मतसहित जिते। उनले ल्याएको मत जति बाँकी ठूला सबै दलका उम्मेदवारको जोड्दा पनि पुग्दैन। अघिल्लो चुनावमा कांग्रेसबाट मेयर र प्रदेशसभा सदस्य दुवैमा हारेका उनलाई यसपालि स्वतन्त्र हुँदा कसरी ओइरियो भोट ? यो जनमत उनले कसरी थेग्लान् ? केके छन् उनका रणनीति ? यही सेरोफेरोमा अन्नपूर्ण पोस्ट्का राजकरण महतो र विजयकुमार सिंहले गरेको कुराकानीको सम्पादित अंश टिकट बाटामै खोसियो, तर ठूला राजनीतिक दलका उम्मेदवारलाई धेरै मतले हराउँदै स्वतन्त्र उम्मेदवारका रूपमा बर्दिबासको मेयरमा विजयी हुनुभयो। कस्तो अनुभूति भइरहेको छ ? विद्यार्थीकालमा नेपाली कांग्रेसबाट राजनीतिमा प्रवेश गरेँ। २०७४ को स्थानीय चुनावमा पार्टीबाट टिकट लिएर चुनाव लडेंँ। तर, हार्न पुगेँ। पुनः चुनावी मैदानमा उत्रने र जित्नुपर्छ भन्नेतर्फ लागेर जनताको घरदैलोमा ५ वर्ष पुगिरहेँ। सबैको समस्या समाधान गर्ने व्यक्तिगत तवरले प्रयासरत रहेँ। तर, स्थानीय निर्वाचनमा पार्टीले दिएको टिकट अन्त्यमा खोसियो। इच्छा र चाहना नहुँदानहुँदै पनि मैले फरक बाध्यतामा उम्मेदवारी दर्ता गरेँ। पार्टीको टिकट खोसिए पनि जनताले रुचाए। यही चुनाव मैलै पार्टीबाट जितेको भए रूपरंगै फरक हुन्थ्यो। आधिकारिक प्रस्ताव त आएको छैन। बर्दिबासको मेडिकल कलेज, रेल्वेलगायत विषयलाई लिएर हामी पार्टी सभापति एवं प्रधानमन्त्री शेरबहादुर देउवासमक्ष डेलिगेसन गएका थियौं। त्यसबेला केही विषयमा छलफल भएको थियो। त्यतिखेर उहाँले तपाईंहरूको कारबाही फुकुवा हुन्छ भन्नुभएको थियो। बर्दिबासको विषयमा हाम्रो गल्ती भयो भन्ने उहाँको आशय थियो। तपाईंहरूको निर्णय महानिर्वाचनभन्दा अगाडि हुन्छ भन्नुभएको थियो। तर, अहिलेसम्म निर्णय भइसकेको छैन। कतैबाट कुनै जानकारी पनि आएको छैन। कारबाही फुकुवा होस् र पार्टीकै मेयरका रूपमा काम गर्न पाइयोस् भन्ने तपाईंको चाहना हो ? आगामी पाँच वर्षको लागि मलाई जनताले स्वतन्त्र रूपमा निर्वाचित गरेका हुन्। पाँच वर्ष स्वतन्त्रै बसेर काम गर्न मतदान गरेका हुन्। जनताको मतलाई पनि कदर गर्छु। तर, पार्टी चाहिन्छ है भन्ने कुरा पनि आउँदो भविष्यले निर्धारण गर्ने रहेछ। राजनीति कतातिर लाने भन्नेमा अहिले म अन्योलै देखिरहेको छु। अहिले त जनताको मतलाई रोज्छु। पाँच वर्ष स्वतन्त्रै बस्ने मेरो चाहना छ। नगरपालिकामा राजनीतिक पार्टीबाट जितेका धेरै हुनुहुन्छ। यस्तो अवस्थामा सहकार्य, समन्वय गरी निर्णय लिन कत्तिको गाह्रोसजिलो भइरहेको छ ? छैन। मलाई कुनै पनि निर्णय गर्न गाह्रो छैन। मसँग जितेर आउनुभएका जनप्रतिनिधिहरू सबै युवा हुनुहुन्छ। उहाँहरूलाई मेरो बारे सबै थाहा छ। हाम्रो सोच केवल विकासप्रति छ। राजनीति पूर्वाग्रह नराखी विकास गर्नुपर्छ भन्ने मेरो अवधारणा हो। बर्दिबास नगरमा १४ वडा छन्। त्यसमा मेयर, उपमेयरसहित ४ वडाध्यक्ष हामीले घोडा चिह्नबाट जितेका छौं। अन्य दलका जनप्रतिनिधिले पनि नगरको विकासमा एकसाथ भएर सहयोग गरिरहनुभएको छ। पूर्णरूपले सहयोग गरिरहनुभएको छ। अन्यत्रका स्वतन्त्र मेयरले सहयोगै पाइएन भनिरहेका छन्, तपाईंले सहयोग पाउनुको कारण केजस्तो लाग्छ ? काम गर्ने व्यक्तिप्रतिको सहानुभूति हो। म जनताको सेवामा दत्तचित्त भएर लागेका छु। उहाँहरूको मनसाय पनि जनताको सेवा र नगरको विकास हो। व्यक्तिगत रूपमा कसलाई के सहयोग आवश्यक छ, मैले ध्यान दिएको छु। पदमा नहुँदा पनि व्यक्तिगत रूपमा र केन्द्र सरकार, प्रदेश र स्थानीय सरकारसँग पहल गरिरहेको थिएँ। पहल गरेरै धेरै ठाउँमा सडकहरू, धेरै योजनाहरू ल्याएको छु। त्यसैले मलाई जनताको साथ छ। त्यो सबै जनप्रतिनिधिलाई अवगत छ। बर्दिबास मात्र नभएर काठमाडौं, धरान र धनगढीमा पनि स्वतन्त्र उम्मेदवार विजयी हुनुभएको छ। राजनीतिक दलहरूप्रतिको वितृष्णाले स्वतन्त्र उम्मेदवारतर्फ जनता आकर्षित भएका हुन् ? यो सबै पार्टीहरूले गरेको गलत क्रियाकलापकै कारण हो। खासमा दलहरूमा टिकट वितरणमा नै मुख्य समस्या छ। काम एउटाले गर्छ। जनतासँग भिजेको हुन्छ। तर, टिकट गोजीको व्यक्तिलाई दिइएको छ। सालो, छोरी, ज्वाइँ, नजिकको कार्यकर्ताले टिकट पाउँछ। त्यसले गर्दा पनि यो अवस्था आएको हो। कारण त्यति मात्रै हो त ? राजनीतिक दलले अपेक्षाकृत काम गर्न सकेनन्। त्यसैले दलप्रति वितृष्णा जाग्यो। जनतालाई खाली लोभ्याउने कुराहरू गर्ने तर कार्यान्वयन नगर्ने प्रवृत्ति रह्यो। सर्वसाधारण जनताले कुनै पनि स्थानीयस्तरको नेताबाहेक केन्द्रीयस्तरका नेता भेट्न पाएका छैनन्। तिनलाई भेट्न जाँदा पहुँच हुनुपर्छ। जनतामा त्यसबाट वितृष्णा पैदा भएको छ। हामीले मतदान गरेको जनप्रतिनिधिलाई भेट्न पाइँदैन भने किन भोट दिने, बरु स्वतन्त्रै ठीक छ भन्ने परेको हुन सक्छ। स्वतन्त्रलाई त भेट्न पाइन्छ। त्यस हिसाबले पनि जनताको सोच स्वतन्त्रप्रति बढी गएको हो कि ! ल ठीक छ, जनताले पत्याए। जनतालाई पत्यार लाग्ने काम ५ वर्षमा केके गर्ने योजना छ ? अब धेरै चिज गर्नुपर्र्नेछ। बर्दिबासभित्र धेरैखाले समस्या छन्। सडक, शिक्षा, स्वास्थ्य, कृषि, पर्यटनलगायत। यी सबै समस्याहरूलाई हाम्रो सीमित स्रोतसाधन उपयोग गर्दै समाधान गर्ने हाम्रो योजना छ। बर्दिबासमा भूमिहीन सुकुम्वासीहरूको समस्या अलि बढी नै सुनिन्छ। त्यसलाई समाधान गर्ने योजना के छ ? भूमिहीन सुकुम्बासी मधेस प्रदेशका आठै जिल्लाको समस्या हो। त्यसमा पनि बर्दिबासमा यो समस्या अलि बढी नै छ। बर्दिबासको सबैभन्दा पुरानो बस्ती गौरीडाँडा भनेर चिनिन्छ। त्यो ठाउँका अधिकांश जग्गा नम्बरी छैनन्। बाक्लो बसोबास भए पनि जमिन प्रायः ऐलानी छन्। यो समस्या समाधान गर्न सरकारले भूमि आयोग गठन गरिसकेको छ। आयोगसँग समन्वय गरेर हामीले प्रक्रिया अगाडि बढाइसकेका छौं। बर्दिबासभित्रका ऐलानी जग्गा र सुकुमबासी बस्तीको हामीले नापजाँच गरी नक्सा बनाइसकेका छौं। अनि समस्या के त ? प्रक्रिया टुंगिएको छैन। यसमा जिल्ला समन्वय समितिलाई पत्राचार गरिसकेका छौं। अब कार्यपालिका बैठक बसेर निर्णय गर्छौं। पहिलो प्राथमिकतामा दलित भूमिहीन सुकुम्बासी पर्नेछन्। त्यसपछि क्रमशः सबै सल्टाउँछौं। कुन वडाबाट सुरु गर्ने निर्णय भइसकेको छैन। एउटाबाट सुरु गरेर १४ वडाकै समस्या सल्टाउने छौं। त्यसको निक्र्योल भएपछि त्यस वडाको नापी सुरु गरेर दलित भूमिहीन यकिन गरी काम द्रूत गतिमा अघि बढाउने छौं। यसका लागि तत्काल कार्यपालिका बैठक राख्ने सोच छ। बर्दिबास प्रस्तावित रेल्वेको जक्सन स्थल मानिन्छ। तर, मुआब्जा र अन्य विवादले काम अड्काइरहेको छ। त्यसलाई समाधान गर्ने योजना के छ ? रेल्वेको समस्या धेरै पहिलेदेखि उठिरहेको छ। यहाँ रेल्वे संघर्ष समिति पनि गठन भयो। तर, रेल्वेको खास समस्या मुआब्जा वितरण हो। ६०७० प्रतिशतको मुआब्जा वितरण भइसकेको छ। हाम्रो कार्यकाल सुरु हुनासात मुआब्जाको समस्या समाधान गराउन लागिरहेका छौं। बर्दिबासको दिगो विकास रेल्वेसँग जोडिएको छ। सरकारले मुआब्जाको मापदण्ड तोकिसकेको छ। मापदण्डबमोजिम समितिले मूल्य पनि निर्धारण गरिसकेको छ। तर, त्यसमा अलि बढी नै समस्या छ। यसलाई सल्टाउन हामीले पटकपटक सर्वदलीय छलफल राख्यौं। प्रमुख जिल्ला अधिकारीमार्फत केन्द्र सरकारकहाँ पनि पुर्यायौं। मुआब्जामा सुधार गर्न प्रमुख जिल्ला अधिकारीलाई भन्यौं। प्रमुख जिल्ला अधिकारीले या त मुद्दामा जानुपर्यो या त केन्द्र सरकारबाट गराउनुपर्यो भन्नुभएको छ। मैले राखेर यसरी पनि नजाउँ अब जेहुनु छ भइसकेछ मुआब्जा लिउँ भनेको छु। समस्या के हो खासमा ? बाँकी ३० प्रतिशतमा धेरै समस्याहरू छन्। सच्चिनुपर्छ भनेर गृह मन्त्रालयमा ज्ञापनपत्र बुझाइसकेका छौं। जुनजुन जग्गा भए पनि ३० मिटर कायम भइसकेपछि सोहीअनुसार हुनुपर्छ भन्ने हाम्रो भनाइ हो। गृहमन्त्रीलाई पनि यही भनेर लेखेर दिएका छौं। जग्गा गएपछि घर कहाँ बनाउने ? समस्या छ। त्यस कारणले गर्दा केही व्यक्तिहरू सुकुम्बासी भएर सडकमा आउने अवस्था छ। यो हामीले रोक्नुपर्छ भनेर निर्णय गराई गृहमन्त्रीलाई ज्ञापनपत्र बुझाएका छौं। उहाँले यो समस्यामा म चाँडोभन्दा चाँडो सम्बन्धित निकायबाट छलफल गरेर निकास दिन्छु भन्नुभको छ। बर्दिबास कृषिका लागि राम्रो थलो हो। तर, यसमा समस्यै समस्या छन्। समाधानको कस्तो सोच बनाउनुभएको छ ? चुनावमा मैले घोषणापत्रमा, एक वडा एक कृषि क्षेत्र भनेको थिएँ। त्यसका लागि चक्लाबन्दी गर्नुपर्छ कि भन्ने मलाई लागेको छ। बजेट प्रस्तुत गरेर विनियोजनसमेत गरिसकेका छौं। र, यसमा कृषि विज्ञहरूसँग मैले लगातार छलफहरू गरिरहेको छु। त्यस क्रममा अन्तिम टुंगोमा पुगिसक्या छैन। तर, मेरो योजना कृषिबाट जनतालाई आत्मनिर्भर बनाउनुपर्छ भन्ने छ। कसरी ? विज्ञहरूबाट तालिम दिएर कृषिमा हामीले रोजगारमूलक कार्यक्रम दिन सक्नुपर्छ। वित्तीय संस्थाहरूसँग किसानलाई सहुलियतपूर्ण ऋणका लागि समन्वयकारी भूमिका खेल्नुपर्छ। त्यसबाट मात्र किसानको आर्थिक उन्नति हुन सक्छ। त्यसको लागि एकवडा एक कृषि भनेका छौं। बिक्री नभएको बेला कोल्ड स्टोरमा भण्डारण गर्ने, कोल्ड स्टोरसम्म निःशुल्क ढुवानी सेवाको व्यवस्था मिलाउने भनेका छौं। बर्दिबास नगरपालिकाको १४ वटै वडामा कोल्ड स्टोर आवश्यक छ। कोल्डस्टोरको नगरपालिकाले न्यूनतम दरमा भाडा मात्रै लिन्छ। ढुवानी निःशुल्क हुन्छ। भाडामा पनि सहुलियत दिन्छौं। खासमा बिजुलीको पैसा तिर्न पुग्ने मात्र। एकदमै न्यूनतम। त्यसो भएपछि उहाँहरूले उत्पादन गरेको चिज समयमा गएर त्यहाँ बस्ने भयो, खेर नजाने भयो। न कुहिने भयो, न केहीको अप्ठ्यारो हुने भयो। त्यसबाट फेरि निकालेर किसानले बेच्न पाउने भए। अनि किसानले उत्पादनमा बढी ध्यान दिन्छन्। हामीलाई पनि गर्व हुनेछ। सिजनमा मल नपाएर किसानमा हाहाकार हुन्छ। यो समस्यालाई कसरी लिनुभएको छ ? अहिले सरकारले नै मल उपलब्ध गराउन नसकेको अवस्था छ। बर्दिबासमै फोहोरबाट मल उत्पादन गर्ने कारखाना खोल्नेबारे यसअघि नै निर्णय भइसकेको छ। त्यसलाई तीव्रता दिन मैले ठेकेदार बोलाएर निर्देशन गरिसकेको छु। पटकपटक निर्देशन गरिरहेको छु। चाँडोभन्दा चाँडो त्यो भवन सम्पन्न गरेर फोहोरबाट मल उत्पादन गराउन चाहेको छु। यस्तो भयो भने किसानले सहज रूपमा मल पाउनेछन्। बीउबिजन र तालिम हामीले पर्याप्त रूपमा दिन सक्यौं भने किसानहरू आकर्षित हुने विश्वास गरेका छौं। बजार र भण्डारणको व्यवस्था गरिसकेपछि कृषिमा उत्पादन वृद्धि हुनेछ। रोजगार पनि प्राप्त हुने भएकाले नगरपालिकाको ध्यान त्यसतर्फ छ। राजधानीलाई मोफसलसँग दुईतिरबाट जोड्ने केन्द्र बर्दिबासलाई पर्यटकीय हब बनाउन सकिन्न ? बर्दिबास नगरपालिकामा हामीले पर्यटन प्रवद्र्धन समिति गठन गरेका छौं। त्यो समितिमा होटल व्यवसायी र उद्योग व्यवसायीहरू पनि पर्छन्। कुनकुन ठाउँमा पर्यटनको सम्भावना र प्रवद्र्धन हुन सक्छ ? भन्ने विषयमा अध्ययन गरेर प्रतिवेदन पेस गर्न निर्देशन दिएका छौं। त्यसका आधारमा बर्दिबासका धार्मिक एवं पर्यटकीय स्थलको खोजी गरिनेछ। त्यसका सम्भावना र उपाय पहिल्याउने छौं। उदाहरणका लागि बर्दिबासमा टुटेश्वर महादेव मन्दिर र माईस्थान मन्दिर प्रमुख धार्मिकस्थल हुन्। कालापानीमा भर्खरै पिकनिक स्पट खोलिएको छ। यी तीनवटालाई समन्वय गरेर बर्दिबास नगरपालिकाभित्र भ्रमण गराउन सकिन्छ। तर, कहिले ? प्रतिवेदन प्राप्त भइसकेपछि विकास गर्नेछौं। प्रतिवेदनले यी तीन प्रमुख क्षेत्रबाहेक अन्यत्र पनि पर्यटन प्रवद्र्धन कहाँकहाँ गर्न सकिन्छ भनेर पहिचान गर्नेछ। प्रतिवेदन प्राप्त भएपछि कार्यसमितिको बैठक बस्छ। अनि, ततकाल निर्णय गरेर हामी कार्यान्वयनमा जानेछौं। पाँच वर्षभित्र बर्दिबास नगरपालिकामा रहेका सबै पर्यटकीय क्षेत्र पहिल्याई सम्भावना भएका सबै क्षेत्रको विकास गर्ने लक्ष्य छ। तपाईंले नगर यातायात सञ्चालन गर्ने र बर्दिबासमा रिङरोड बनाउने कुरा गर्नुभएको थियो। त्यो के हुँदैछ ? बर्दिबासमा बसपार्क बनाउन केन्द्रीय नगरपालिका महासंघले २० करोड रुपैयाँ छुट्याइसकेको छ। यसभन्दा अघिल्लो कार्यकालमा डीपीआर बनाउने काम भयो भन्ने हल्ला चलेको थियो। त्यो सत्य रहेनछ। म आएपछि उहाँहरूलाई ठाउँ देखाइसकेँ। ठाउँ यकिन भइसक्यो। भब्सी खोला छेउबाट दुईतीन सय मिटर तलतिर हामीले ठाउँ छनोट गरेका छौं। र, १४ वम्बरका वडाध्यक्ष विजयकुमार महतोलाई सकेसम्म छिटो प्रतिवेदन पेस गर्न कार्यपालिकाले तोकेको छ। जग्गा प्राप्तिको निर्णय पनि तत्काल हुनेछ। प्रस्तावित ठाउँ वरिपारिका नम्बरी जग्गादाताहरूले पनि हामीलाई जग्गा हस्तान्तरण गर्ने कुरा छ। बसपार्कका लागि कसैले एक कट्ठा, कसैले दुई कट्ठा, कसैले तीन कट्ठा गरेर दिने भन्ने २०२५ जनाको नाम छ। कत्रो हुनेछ बसपार्क ? बसपार्कका लागि पाँच बिघा जतिमा हामीले मोटामोटी ठाउँ व्यवस्थापन गरेका छौं। यो अहिले अनुमानित हो। रिङरोडको कुरा नि त ? रिंगरोड भएन भने बसपार्कको कुनै औचित्य हुँदैन। रिंगरोडसहितको बसपार्कको परिकल्पना गरेर बजेट विनियोजन गर्न मैले महासंघलाई अनुरोध गरेर चिठी पठाइसकेको छु। त्यहाँ कुरा भइरहेको छ। हामीले २० करोड हैन, ५० करोड माग गरेका छौं। यसमा उहाँहरूसँग मौखिक रूपमा पनि कुरा भइरहेको छ। नगरपालिकाको चारै दिशा जोड्ने हो भने धेरैवटा खोलैखोला छन्, थुप्रै ठाउँमा पुल चाहिन्छ। त्यो महँगो पर्छ। समय पनि लाग्छ। रिङरोडको परिकल्पना कसरी पूरा हुन्छ ? पहाडैपहाड भएको ठाउँमा संघीय सरकारले त ठूला सडक बनाउन सकिरहेको छैन, नगरपालिकाले सक्ने कुरै भएन। बनिसकेको बाटोलाई जोड्ने हो हामीले। खयरमारामा पनि हिजोअस्ति हामीले जेसीबी पठाएर खनेका हौं। त्यो बाटोलाई सिन्धुलीसम्म जोड्न प्रदेश सरकारले बजेट हालेको छ। त्यो बाटोसँग रिंगरोड जोड्ने हो। सबैतिर नयाँनयाँ बाटो खोलेर रिङरोड बनाउने होइन। वडा नम्बर १ देखि तलतिर हात्तीलेटबिजलपुरा हुँदै पशुपतिनगरबाट किसाननगर जोड्ने छौं। त्यहाँबाट बर्दिबास बजार निकालेर त्यसको माथिल्लो भाग पाटुको फेदीबाट खयरमारा जाने बाटोमा जोड्ने योजना छ। खयरमारा जाने बाटो हुँदै बर्दिबासको भब्सी खोलाबाट फेरि ल्याएर बजारमा जोड्ने हो। अर्को कुरा, यहाँको सरकारी अस्पताल आफैं बिरामीजस्तो देखिन्छ। यसलाई व्यवस्थित कसरी गर्ने योजना छ ? शपथग्रहणपछि भर्याङ चढ्दाचढ्दै मैले बर्दिबास हस्पिटलको स्थितिबारे सोेधेको थिएँ। पछि कार्यपालिका सदस्यहरूलाई निरीक्षणमा पठाएको थिएँ। त्यतिखेरको अवस्था र अहिलेको अवस्था हेर्न सक्नुहुनेछ। त्यतिखेर सुनिएको कुरा र अहिले सुनिएको कुरा बजारमा पनि सोधपुछ गर्नुहोला, के फरक भएको छ भनेर। बर्दिबास नगरपालिकामा जुन बेला हामी आयौं त्यतिखेर बर्दिबास हस्पिटलको स्थिति नाजुक अवस्थामा थियो। त्यहाँ उपचार गराउन कोही जान चाहँदैन थियो। मसहित निरीक्षणमा ४५ चोटि जाँदा जम्मा त्यहाँ एकजना स्थानीय बिरामी भेटिनुभयो। उहाँ अलिकति हात काटेर ड्रेसिङ गर्न आउनुभएको रहेछ। हस्पिटलप्रतिको विश्वास जनतामा गुम्दै गएको अवस्था मलाई महसुस भयो। त्यसैले थप सेवा कसरी दिन सकिन्छ भनेर योजना बनाइरहेका छौं। निकै सुधारिसकेका छौं। पहिला एमबीबीएस डाक्टर जम्मा एकजना र एकजना मेडिकल सुपरिटेन्डेन गरी दुईजना मात्रै हुनुहुन्थ्यो। अहिले चारजना एमबीबीएस डाक्टरहरू ल्याइसकेका छौं। हड्डी विशेषज्ञ करारमा राख्ने निर्णय गरेका छौं। शून्यबाट ५० प्रतिशतमा प्रगति भइसकेको छ। अब शतप्रतिशतमा हामीले सबै सेवा सुचारु गर्दै लाने योजना छ। बर्दिबासमा सर्पको डसाइ अर्को समस्या देखिन्छ। त्यसको उपचार प्रबन्धमा के कस्तो व्यवस्था गर्नुभएको छ ? यस क्षेत्रमा गौरीडाँडामा सर्पदंश उपचार केन्द्र छ। नजिकै सिरहाको चोहर्वामा पनि छ। त्यसैले हामीले नयाँ खोल्ने होइन, गौरीडाँडाकै हस्पिटललाई सुधार गर्ने हो। त्यहाँ सर्पको डसाइमा उपचार गर्न विशेषज्ञ डाक्टर हुनुहुन्छ। तर, त्यहाँ आईसीयूसहितको भेन्टिलेटर नभएर समस्या छ। हामीले सहयोगमा भेन्टिलेटर प्राप्त गरेका छौं। त्यो त्यही अस्पतालले राख्न चाहे दिने सोच बनाएका छौं। नत्र जसले चलाउने हिम्मत गर्छ, दिनेछौं। नगर क्षेत्रको शैक्षिक गुणस्तर वृद्धि गर्नेे के योजना छ ? बर्दिबास नगरपालिकामा ५१ वटा सार्वजनिक स्कुल छन्। तीमध्ये ५ वटाको गुणस्तर धेरै राम्रो छ। ती स्कुलमा भर्ना गराइमाग्न हामीलाई नगरबासीबाट फोन आइरहन्छ। अन्य ४६ वटालाई पनि त्यस्तै बनाउनुपर्छ भनेर म लागिरहेको छु। त्यसका लागि के के गर्न सकिन्छ भनेर नगर शिक्षा समितिलाई मैले अनुगमनमा पठाएको छु। अनुगमन रिपोर्ट आइसकेको छैन। आएपछि निर्णय हुनेछ। आफ्नै स्रोतसाधनबाट शिक्षक थपेर भए पनि शिक्षामा सुधार गर्ने मेरो लक्ष्य छ। बर्दिबासमा मेडिकल कलेज बनाउने सरकारको नीतिमा छ। तर, मुद्दामामला चलिरहेको छ। कसरी बन्ला त मेडिकल कलेज ? बर्दिबास नगरपालिकाबाट सर्वदलीय, सर्वपक्षीय डेलिगेसन लिएर हामी प्रधानमन्त्रीकहाँ गएका थियौं। हामीले लिखित रूपमा ज्ञापनपत्र बुझाई सकेका छौं। मेडिकल कलेजका पूर्वाधार निर्माणमा धेरै काम अगाडि बढिसकेको छ। विवाद भएजस्तो वन क्षेत्रमा राख्न समस्या हुन्छ भने नगरपालिका अन्य ठाउँमा पनि जग्गा किनेरै भए पनि दिन तयार छ। नगरमा लागूऔषधको समस्या पनि विकराल बन्दै गएको छ। यो समस्या सल्टाउन केही सोच्नुभएको छ ? युवाहरू बिहान उठ्ेन बित्तिकै नजिकै सीमामा गई लागू औषध लिएर साँझमा घर आउने गर्छन्। यो समस्या अभिभावकले बढी ध्यान नदिएर बढ्दै गएको हो। सम्भवतः अभिभावकलाई अहिले थाहा नहुन पनि सक्छ। यसलाई खासमा सीमामै नियन्त्रण गर्नुपर्छ। महोत्तरीका पन्ध्र पालिका र जिल्ला प्रशासनले यसमा गम्भीरता देखाउनुपर्छ। हामी प्रमुख जिल्ला अधिकारी र अन्य पालिकासँग समन्वय गरेर लागू औषध नियन्त्रणमा कदम चाल्न तयार छौं। क्रसर उद्योगहरूलाई मापदण्डमा ल्याउने र व्यवस्थित गर्ने कदम के कति भयो ? सरकारबाट स्वीकृति प्राप्त गरेर उद्योग सञ्चालन गरिरहेका छन्। र, यसको नियमन र अनुगमन केन्द्र सरकारले गर्ने हो। केन्द्र सरकारको नीतिसँग बाझिने गरी नगरपालिकाले कानुन बनाउन पाउँदैन। हामीले केन्द्रले बनाएको नियमअनुसार नै त्यससँग नबाँझिने खालका निर्णयहरू गर्नुपर्छ। बर्दिबास नगरपालिकाको सूची हेर्दा यहाँका सबै क्रसरहरू दर्ता भएका छन्। धेरै क्रसरहरू नवीकरण भएका छन्। रातु खोलाको कटान नियन्त्रण गर्ने उपाय केही सोच्नु भएको छ ? मुख्य कुरा तटबन्ध नै हो। बर्दिबासमा राष्ट्रपति चुरे संरक्षण कार्यक्रमले धेरै काम गरिरहेको छ। राजमार्ग मुनितिर जनता तटबन्धले काम गरिराखेको छ। नगरपालिकाले यसमा साथ सहयोग पुर्याइरहेको छ। अन्त्यमा, ७ सय ५३ स्थानीय तहमध्ये ७ सय ५२ भन्दा फरक बर्दिबास नगरपालिका र प्रह्लाद क्षत्रीले यो गर्छु भनेर सबैभन्दा फरक केही सोच्नुभएको छ ? मैले त खाली कामको कुरा मात्रै सोचेको छु। केही फरक छैन। आम जनताले मैले के गर्नेछु भन्ने एक वर्षभित्रै थाहा पाउनुहुनेछ। धेरै पर्खिनु पर्दैन। मेरो नारामै छ, म काममा विश्वास गर्छु कुरामा हैन।"
देउवाले गरे प्रदीप गिरीको पार्थिव शरीरमा झण्डा ओढाएर अन्तिम बिदाई (फोटोफिचर),"काठमाडौं : प्रधानमन्त्री एवं कांग्रेस सभापति शेरबहादुर देउवाले कांग्रेस नेता एवम् सांसद प्रदीप गिरीको पार्थिव शरीरमा पार्टी झण्डा ओढाएर श्रद्धाञ्जली अर्पण गरेका छन्। आइतबार दिउँसो पार्टी कार्यालय सानेपामा पुगेर देउवाले गिरीको पार्थिव शरीरमा श्रद्धाञ्जलीका अर्पण गरेका हुन्। गिरीको पार्थिक शरिरलाई अहिले पार्टी कार्यालय सानेपा राखिएको छ। गिरीलाई श्रद्धाञ्जली दिन माओवादी केन्द्रका अध्यक्ष प्रचण्ड, एकीकृत समाजवादीका अध्यक्ष माधव नेपाल लगायतका नेता, आफन्त तथा शुभचिन्तकले श्रद्धाञ्जली अर्पण गर्न पुगेका छन्। गिरीको अन्तिम बिदाईका लागि सयौं कार्यकर्ता पार्टी कार्यालय पुगेका छन्। यस अगाडि गिरीको पार्थिव शरीरलाई मेडिसिटी अस्पताल प्रांगणमा ११ बजेसम्म राखिएको थियो। गिरीको शवको अन्त्येष्टि आजै पशुपतिनाथमा गर्ने तयारी रहेको छ। कांग्रेसले भदौ ५, ६ र ७ गते तीन दिनसम्म पार्टीको केन्द्रीय कार्यालय र मातहतका सबै कार्यालयहरुमा झण्डा आधा झुकाउने, भदौ ६ गते सोमबारका दिन केन्द्र तथा मातहतका सबै कार्यालयहरु बन्द गर्ने, स्वर्गारोहणको १३ औं दिन (भाद्र १६ गते) सम्म केन्द्र र जिल्ला कार्यालयहरुमा शोक पुस्तिका राख्ने र १६ गते केन्द्र र सबै जिल्लाहरुमा शोक सभाको आयोजना गर्ने निर्णय गरेको छ।"
माओवादीले बल्ल पायो पदाधिकारी,"काठमाडौं : माओवादी केन्द्रले महाधिवेशनको ९ महिनामा शनिबार पदाधिकारीको टुंगो लगाएको छ। स्थायी कमिटी बैठकले वरिष्ठ उपाध्यक्षमा नारायणकाजी श्रेष्ठ, उपाध्यक्ष कृष्णबहादुर महरा, महासचिव देव गुरुङलाई अनुमोदन गरेको हो। नेताहरू वर्षमान पुन, पम्फा भुसाल, जनार्दन शर्मा, गिरिराजमणि पोखरेल, शक्ति बस्नेत, मात्रिका यादव, हरिबोल गजुरेल उपमहासचिव बनेका छन्। सचिवमा दिनानाथ शर्मा, चक्रपाणि खनाल, देवेन्द्र पौडेल, लीलामणि पोखरेल, गणेश शाह, हितमान शाक्य, हितराज पाण्डे, डिलाराम आचार्य, राम कार्की र कोषाध्यक्षमा श्रीराम ढकाल चयन भएका छन्। विशेष अधिवेशनसम्मका लागि मात्रै पदाधिकारी चयन गरिएको उपाध्यक्ष तथा प्रवक्ता कृष्णबहादुर महराले बताए। माओवादीले समावेशीको नीति लिए पनि पदाधिकारी असमावेशी देखिएको छ। दलित र मुस्लिमलाई ठाउँ दिइएको छैन। स्थायी कमिटी बैठकले २१ सदस्यीय पदाधिकारी सर्वसम्मत ढंगले चयन गर्दा एक जना महिला मात्रै परेका छन्। युवाको उपस्थिति छैन। उपमहासचिवमा भुसालबाहेक पदाधिकारीमा पुरुष मात्रै छन्। उपमहासचिवमा यादव र सचिवमा साह मधेसी कलस्टरबाट छन्। आदिवासी जनजातिबाट वरिष्ठ उपाध्यक्ष श्रेष्ठ, महासचिव गुरुङ, उपमहासचिव पुन र सचिव शाक्य मात्रै छन्। खसआर्यबाट उपाध्यक्ष महरा, उपमहासचिव पोखरेल, शर्मा, गजुरेल र बस्नेत छन्। सचिवमा शर्मा, खनाल, पौडेल, पोखरेल, पाण्डे, आचार्य, कार्की अनि कोषाध्यक्षमा ढकाल छन्। पुसमा सम्पन्न आठौं महाधिवेशनले पार्टीलाई समावेशी बनाउने नीति लिएको थियो। पार्टीका पदहरूमा ३५ प्रतिशत महिला, २० प्रतिशत युवा र १५ प्रतिशत दलितको सहभागिता गराउने विधानमै राखिएको थियो। तर, दाहालले पुरानै नेतालाई दोहोर्याएर पदाधिकारी छनोटको सवाल पन्छाएको एक नेताले बताए। केन्द्रीय सदस्य प्रकाश पोखरेलले पदाधिकारीमा सबै क्लस्टरबाट क्षमतावान नेता नरहेकाले चाहेर पनि समावेशी बनाउन नसकिएको बताए। हाम्रो केन्द्रीय कमिटी समावेशी बनेको छ। कष्टरबाट पदाधिकारीका लागि सिनियर नेताहरूको कमीले पनि पदाधिकारी समावेशी बन्न सकेन, पोखरेलले भने। बैठकले आगामी निर्वाचनका लागि घोषणापत्र मस्यौदा गर्न १७ सदस्यीय समिति बनाएको छ। वरिष्ठ उपाध्यक्ष श्रेष्ठ संयोजक तोकिएका छन्। सदस्यमा देव गुरुङ, वर्षमान पुन, जनार्दन शर्मा, गिरिराजमणि पोखरेल, लीलामणि पोखरेल, शक्ति बस्नेत, गणेश साह, पर्शुराम रम्तेल, अमृता थापा, हरि रोक्का, जाकिर हुसेन, कृष्ण चौधरी छन्। यस्तै, पर्शुराम तामाङ, भीमा ढुंगाना, जगत सिम्खडा सदस्य छन्। बैठकले सातै प्रदेशमा प्रशिक्षण सञ्चालन गर्ने निर्णय गरेको छ। प्रवक्ता महराले भने, भदौ ७ गतेसम्म गठबन्धनको बैठक चल्छ। ८ देखि १५ गतेसम्म प्रदेशभर प्रशिक्षण कार्यक्रम हुन्छ। पार्टीलाई टिमबद्ध रूपमा परिचालन गरिने महासचिव गुरुङले बताए। पार्टीका निर्णयहरूलाई प्रभावकारी ढंगबाट अगाडि बढाउँछौं, उनले भने, पार्टीलाई सशक्त बनाउँछौं।"
'मिटरब्याजी' अनिरुद्ध साह प्रहरी नियन्त्रणमा,"महोत्तरी : चर्को ब्याजदरमा ऋण लगानी गरि उठिवास गराएको आरोपमा महोत्तरी प्रहरीले एकजना मिटरब्याजीलाई नियन्त्रणमा लिएको छ । जिल्ला प्रहरी कार्यालय महोत्तरीका अनुसार पक्राउ पर्नेमा भंगहा नगरपालिका ५ सिद्धपुर घर भएका अनिरुद्ध साह हुन् । प्रहरीका अनुसार साहले चर्को ब्याजदरमा ऋण लगानी गर्दै आएको र ठगि जालसाजी गरेको आरोपमा उनलाई नियन्त्रणमा लिएको हो। महोत्तरी प्रहरीले मिटरब्याजी साहलाई घरबाटै नियन्त्रणमा लिएको छ । शनिबार राति भंगहा नगरपालिका ५ सिद्धपुर घर भएका साहलाई प्रहरीको टोलीले पक्राउ गरेको हो । पक्राउ परेको साहमाथि ठगि मुद्धा चलाउने तयारी भइरहेको महोत्तरीका प्रहरी उपरीक्षक कृष्णप्रसाद पंगेनीले जानकारी दिए । साह लामो समयदेखि यस्ता कार्यमा संलग्न रहेको प्रहरी उपरीक्षक पंगेनीले बताए । महोत्तरी, धनुषा, सर्लाहीदेखि झापासम्म व्यक्तिलाई ऋण लगानी गर्ने साहले गरिब तथा विपन्न परिवारलाई परेको अप्ठ्यारोको मौका छोपेर चर्को ब्याजमा अर्थात् १२ गुनासम्मको तमसुक बनाउने, साँवाको ब्याजको स्याजसमेत असुल गर्ने र कानुनी प्रक्रियाबाट सम्पति हड्पने कार्यमा लामो समयदेखि संलग्न रहेको प्रहरीले जनाएको छ ।"
प्रतिनिधि सभा बैठक स्थगित,काठमाडौं : आजका लागि बोलाइएको प्रतिनिधि सभा बैठक स्थगित भएको छ। विशेष कारणवस बैठक स्थगित भएको प्रतिनिधि सभाको सचिव गोपालनाथ योगीले जानकारी दिएका छन्। अर्को बैठक भोलि दिउँसो १ बजे बस्ने भएको छ। कांग्रेस नेता प्रदिप गिरिको निधन भएपछि प्रतिनिधि सभा बैठक स्थगित भएको बुझिएको छ। प्रतिनिधि सभाका कुनै पनि सांसदको निधन भएपछि अन्तिम श्रद्धाञ्जली नभएसम्म बैठक संचालन नगरिने संसदीय परम्परा छ। नेता गिरिको शनिबार राति निधन भएको हो। गिरिको पार्थिव शरीर बिहान ९ बजेदेखि ११ बजेसम्म नेपाल मेडिसिटी अस्पताल ललितपुरको शिवालयमा अन्तिम श्रद्धाञ्जलीका लागि राखिएको छ। बिहान ११ :३० बजेदेखि २ बजेसम्म कांग्रेस केन्द्रीय कार्यालय सानेपामा श्रद्धाञ्जली पार्थिव शरीर राखिने कांग्रेस सचेतक मीनबहादुर विश्वकर्माले जानकारी दिए। गिरिको आजै पशुपति आर्यघाटमा दाहासंस्कार गरिनेछ।
"कांग्रेसको आकस्मिक बैठक : गिरीको निधनप्रति शोक प्रस्ताव पारित, यी हुन् ४ निर्णय","काठमाडौं : नेपाली कांग्रेस केन्द्रीय कार्यसमितिको आकस्मिक बैठक बसेको छ। पार्टीको केन्द्रीय कार्यालय, ललिपुरमा बसेको आकस्मिक बैठकले कांग्रेसका नेता, समाजवादी चिन्तक, पूर्व केन्द्रीय सदस्य एवं प्रतिनिधि सभा सदस्य प्रदीप गिरीको निधनप्रति गहिरो दु:ख व्यक्त गर्दै शोक प्रस्ताव पारित गरेको छ। कांग्रेसका मुख्य सचिव कृष्णप्रसाद पौडेलले भाद्र ५, ६ र ७ गते तीन दिनसम्म पार्टीको केन्द्रीय कार्यालय र मातहतका सबै कार्यालयहरुमा झण्डा आधा झुकाउने तथा शोक श्रद्धाञ्जलीका कार्यक्रमबाहेक पार्टीका अरु सबै कार्यक्रम स्थगित गर्ने निर्णय गरेको जानकारी दिए। उनका अनुसार भदौ ६ गते सोमबारका दिन केन्द्र तथा मातहतका सबै कार्यालयहरु बन्द गर्ने, स्वर्गारोहणको १३ औं दिन (भाद्र १६ गते) सम्म केन्द्र र जिल्ला कार्यालयहरुमा शोक पुस्तिका राख्ने र १६ गते केन्द्र र सबै जिल्लाहरुमा शोक सभाको आयोजना गर्ने निर्णय गरेको छ। यी हुन् आकस्मिक बैठकका निर्णयहरु : (१) समकालीन नेपाली राजनीतिका वैचारिक ज्ञान पुञ्ज, समाजवादी चिन्तक, लेखक, नेपाली कांग्रेसका निष्ठावान त्यागी नेता, पूर्व केन्द्रीय सदस्य एवं प्रतिनिधि सभाका माननीय सदस्य बहुआयामिक व्यक्तित्व श्री प्रदिप गिरीको उपचारको क्रममा ललितपुर स्थित मेडिसिटी अस्पतालमा ७५ वर्षको उमेरमा २०७९ भाद्र ४ गते राति ९ : ३० बजे भएको निधनले हामीलाई स्तब्ध र मर्माहत बनाएको छ । पिता मित्रलाल गिरी र माता पुण्यप्रभा गिरीको कोखबाट विसं २००४ साल असोज २४ गते गोवर्धन पुजाका दिन सिरहा जिल्लाको वस्तिपुरमा जन्मनु भएका गिरी भारतको जवाहरलाल नेहरु विश्व विद्यालयबाट अर्थशास्त्र र दर्शनशास्त्रमा स्नाकोत्तर गरेका, समकालीन प्रजातान्त्रिक समाजवादी नेताहरुसँग उच्च तहको मित्रवत सम्बन्ध एवं नेपालभारत सम्बन्धमा गहिरो प्रभाव राख्ने एक सरल जीवनशैलीका गान्धीवादी नेता हुनुहुन्थ्यो । राजनैतिक विचारमा लोकतन्त्र र आर्थिक नीतिमा समाजवादको व्यवहारिक व्याख्याता उहाँ ग्रामीण किसान, मजदूर एवं विपन्न परिवारलाई विकासको केन्द्रविन्दूमा राख्नु हुन्थ्यो । नेपाली कांग्रेसलाई थप समावेशी र सबल बनाउन उहाँ हरदम क्रियाशील रहनु भयो । नेपालमा राजनैतिक दलहरु प्रतिबन्धित भएको समय बनारसबाट नेपाली कांग्रेस पार्टीमा आवद्ध भई पार्टी संगठनका माध्यमबाट बहुदलीय व्यवस्थाका पक्षमा वैचारिक वकालत गर्दै निरंकुश पञ्चायतका विरुद्ध निरन्तर संघर्षरत रहनु भयो । सबै किसिमका निरंकुशता विरुद्ध प्रखर वैचारिक संघर्षमा होमिएका गिरी पटकपटकका लोकतान्त्रिक आन्दोलनहरुमा वैचारिक र सांगठनिक अग्रणी भूमिका निभाउने क्रममा पटकपटक जेल र निर्वासनमा रहनु भयो । उहाँ नेपाली कांग्रेस पार्टीमा मात्रै नभएर सारा नेपाली र विदेशी राजनीतिक समकक्षी बीच पनि अत्यन्त लोकप्रिय हुनुहुन्थ्यो । महान दार्शनिक नेता प्रदिप गिरीको निधनले नेपाली लोकतान्त्रिक आन्दोलन, नेपाली कांग्रेस, सिङ्गो संसदीय अभ्यास र मुलुकलाई ठूलो क्षति पुगेको छ । नेपाली कांग्रेस केन्द्रीय कार्यसमितिको यो बैठक उहाँप्रति उच्च सम्मान प्रकट गर्दै यस दु:खद घडीमा उहाँको आत्माको चीर शान्तिको कामना सहित हार्दिक श्रद्धाञ्जली अर्पण गर्दछ । साथै शोकाकुल परिवारजन एवं समस्त पार्टी सदस्यहरुमा हार्दिक समवेदना प्रकट गर्दछ । (२) दिवंगत नेता प्रदीप गिरीप्रति उच्च सम्मान र उहाँको आत्माको चीर शान्तिको कामना गर्दै केन्द्रीय कार्यसमितिको यो बैठक २ मिनेट मौन धारण गर्दछ । दु:खको यस घडीमा शोक सन्तप्त परिवार तथा आफन्तजनहरुमा धैर्य धारण गर्न सक्ने शक्ति ईश्वरले प्रदान गरुन् भन्दै गहिरो समवेदना प्रकट गर्दछ । (३) नेपाली कांग्रेसका नेता गिरीको पार्थिव शरीरलाई श्रद्धाञ्जली अर्पण गर्न आज भाद्र ५ गते बिहान ११:३० देखि २:०० बजेसम्म पार्टीको केन्द्रीय कार्यालय, बीपी स्मृति भवन, बीपी नगर, ललितपुरको प्राङ्गणमा राखिनेछ । तत्पश्चात पशुपति आर्यघाटमा उहाँप्रति अन्तिम श्रद्धाञ्जली अर्पण गर्दै दाहसंस्कार गरिने कार्यक्रम रहेको छ । (४) दिवंगत नेता श्री प्रदीप गिरीप्रति उच्च सम्मान प्रकट गर्दै शोक कार्यक्रम देहाय बमोजिम निर्धारण गरिएको छ(क) २०७९ भाद्र ५, ६ र ७ गते तीन दिनसम्म पार्टीको केन्द्रीय कार्यालय र मातहतका सबै कार्यालयहरुमा झण्डा आधा झुकाउने तथा शोक श्रद्धाञ्जलीका कार्यक्रम बाहेक पार्टीका अरु सबै कार्यक्रम स्थगित गर्ने । (ख) २०७९ भाद्र ६ गते सोमबारका दिन केन्द्र तथा मातहतका सबै कार्यालयहरु बन्द गर्ने । (ग) स्वर्गारोहणको १३ औं दिन (भाद्र १६ गते) सम्म केन्द्र र जिल्ला कार्यालयहरुमा शोक पुस्तिका राख्ने । (घ) स्वर्गारोहणको १३ औं दिन (भाद्र १६ गते) मा केन्द्र र सबै जिल्लाहरुमा शोक सभाको आयोजना गर्ने ।"
नागरिकता विधेयकमा गठबन्धन सरकारले फोहोरी राजनीति गर्यो : योगेश भट्टराई,"रामेछाप : नेकपा एमालेका सचिव योगेश भट्टराईले तत्काल वाम गठबन्धन सम्भव नभएको बताएका छन्। प्रेस चौतारी नेपाल रामेछापले आइतबार बिहान मन्थलीमा आयोजना गरेको पत्रकार सम्मेलनमा भट्टराईले प्रचण्ड र माधव नेपालले देउवालाई छाडेर नआएसम्म आगामी निर्वाचनमा वाम गठबन्धन नबन्ने बताएका हुन्। प्रचण्ड र माधव नेपाल गठबन्धन गरेर शेरबहादुर देउवाको हली बनेका छन्। भट्टराईले भने, देउवाको हली बसेकाले त्यहाँबाट बाहिर ननिस्किएसम्म अहिलेकै अवस्थामा एमालेसँग वाम गठबन्धन हुन सक्दैन। देउवालाई छाडेर आएमात्र वाम गठबन्धनबारे सोच्न र विचार गर्न सकिन्छ। भट्टराईले नागरिकता विधेयकमा गठबन्धन सरकारले फोहोरी राजनीति गरेको टिप्पणी गरे। उनले राष्ट्रपति विद्यादेवी भण्डारीले संसदलाई पुनर्विचार गर्न सन्देशसहित पठाएकाले संशोधन नहुनु राष्ट्रहित विपरित भएको स्पष्ट पारे। नागरिकता विधेयकमा राष्ट्रपति विद्यादेवी भण्डारीले उठाएको विषय महत्वपूर्ण भएपनि सरकारले नागरिक विधेयक बलजफ्ति पारित गरेको उनको भनाई छ। भट्टराईले भने, एक पटक संसदमा राष्ट्रपतिले सन्देशसहित संसदमा पुनर्विचार गर्न फिर्ता पठाइसक्नुभयो। पुनर्विचार गर्न फिर्ता गरेपछि संशोधन गरेपनि, नगरेपनि राष्ट्रिय सभा र प्रतिनिधि सभाबाट पुन: राष्ट्रपतिसमक्ष विधेयक पठाएपछि प्रमाणीकरण नगर्ने प्रावधान संविधानमा छैन। राष्ट्रपतिले अब कसरी कदम चाल्नुहुन्छ भन्ने विषय हामीलाई जानकारी छैन। भट्टराईले गठबन्धन सरकारले नागरिकता विधेयकमा राष्ट्रिय सहमति बनाउने र सच्याउने अवसर गुमाएको तर्क गरे। उनले वैवाहिक अङ्गीकृत नागरिकलाई बिना सर्त, निश्चित अवधि नराखी नागरिकता दिने प्रावधान विश्वका कुनै पनि मुलुकमा नभएको प्रष्ट पारे। बिहीबारको प्रतिनिधि सभा बैठकले राष्ट्रपति भण्डारीबाट सन्देशसहित फिर्ता भएपनि विधेयक जस्ताको तस्तै पारित भएको छ। प्रतिपक्षी नेकपा एमालेले ध्वनीमतबाट नभइ मत विभाजनबाट टुंग्याउन माग गरेपछि विधेयकको पक्षमा १३५ र विपक्षमा ६० मत परेको थियो। भट्टराई एमाले मन्थली नगर कमिटीद्वारा आयोजित प्रशिक्षण कार्यक्रमका लागि मन्थली पुगेका हुन्।"
सोलुखुम्बुका ४३१ उम्मेदवारलाई आयोगको स्पष्टीकरण,"सोलुखुम्बु : स्थानीय तह निर्वाचनमा गरेको खर्च विवरण नबुझाउने सोलुखुम्बुका ४ सयभन्दा बढी उम्मेदवारलाई कारबाही प्रक्रिया अगाडि बढाइएको छ। वैशाख ३० मा सम्पन्न उक्त चुनावमा भाग लिएका ८०७ उम्मेदवारमध्ये निर्वाचन आयोगले तोकेको म्याद गुज्रँदासमेत चुनावी खर्च विवरण नबुझाउने ४३१ जना उम्मेदवारविरुद्ध आयोगले कारबाही प्रक्रिया अघि बढाएको हो । एक नगरपालिकासहित ८ स्थानीय तह रहेको सोलुखुम्बुमा पटकपटक ताकेता गर्दा समेत खर्च विवरण बुझाउन अटेरी गरेकाले प्रस्टीकरण सोधिएको जिल्ला निर्वाचन कार्यालयका सूचना अधिकारी नेत्रप्रसाद घिमिरेले जानकारी दिए। उनीहरूलाई भाद्र ७ सम्म लिखित स्पष्टीकरण बुझाउन भनिएको छ। अहिलेसम्म विवरण नबुझाउनेमा सोलुदुधकुण्ड नगरपालिकाका १ सय १५, थुलुङदुधकोसी गाउँपालिकाका ५१, महाकुलुङ गाउँपालिकाका ५३, लिखुपिके गाउँपालिकाका ५६ र माप्य दुधकोसी गाउँपालिकाका ४३ जना छन्। सोताङ गाउँपालिकाका ३५, नेचासल्यान गाउँपालिकाका ४५ र खुम्बु पासाङल्हमु गाउँपालिकाका ३३ जना उम्मेदवारले आयोगले तोकेको ढाँचामा विवरण बुझाएका छैनन्। चुनाव खर्चको विवरण निर्वाचन परिणाम घोषणा भएको ३० दिनभित्र बुझाउनुपर्ने कानुनी प्रावधान छ।"
"सिंहदरबारको गेटमा कर्मचारीले बाँडे पर्चा, सङ्घीय निजामती ऐन जारी गर्न माग","काठमाडौं : निजामती कर्मचारीहरूले सिंहदरबारस्थित गेटमा पर्चा बाँडेका छन्। आइतबार बिहान ९ :३० बजेदेखि १० :३० बजेसम्म कर्मचारीहरूले सिंहदरबार प्रवेश गर्ने मन्त्री, सांसद र कर्मचारीलाई पर्चा बाँडेका हुन्। संयुक्त ट्रेड युनियन सञ्जालले सङ्घीय संसदको चालु अधिवेशनबाट सङ्घीय निजामती सेवा ऐन जारी गर्न सरकारसँग माग गरेका छन्। उनीहरुले संघीय निजामती सेवा ऐनमा समावेश गर्नुपर्ने विभिन्न माग पर्चामा उल्लेख गरेका छन्। मुलुक सङ्घीय राज्य प्रणालीमा गएको लामो समयसम्म पनि सोको व्यावहारिक कार्यान्वयनको लागि प्रशासन व्यवस्थापन सम्बन्धी कानुन नबनेकाले सरकारको ध्यानाकर्षण गराउन पर्चा वितरणको कार्यक्रम राखिएको आन्दोलित कर्मचारीले बताए। कानूनहरु निर्माण गर्दा सरोकारवालासँग छलफल नगर्नु एवं कर्मचारीहरुले खाईपाई आएका सुविधाहरु समेत कटौती गर्ने गरी छलफल गरिएको भन्दै आपत्ति जनाएका छन्। देश सङ्घीय राज्य व्यवस्थामा गएको लामो समयसम्म पनि सङ्घीय शासन प्रणालीको कार्यान्वयनको लागि संघ, प्रदेश तथा स्थानीय तहको कर्मचारी प्रशासन व्यवस्थापन एवं भार्ग दर्शन गर्ने छाता कानूनको रूपमा रहेको सङ्घीय निजामती सेवा ऐन जारी नहुँदा मुलुकको सार्वजनिक प्रशासन अन्यौल र अस्थिरताको भुमरीमा परेको छ। संयुक्त ट्रेड युनियन सञ्जालको अपिलमा भनिएको छ, सार्वजनिक सेवा प्रवाहको प्रमुख माध्यमको रूपमा देशको निजामती सेवालाई व्यवस्थापन गर्ने विषय नेपालको संविधान जारी भएको सात वर्ष व्यतित भईसक्दा पनि सरकारको प्राथमिकतामा नपर्न गम्भीर चिन्ताको विषय हो। यस विषयमा राष्ट्रियस्तरका ट्रेड यूनियनहरूले नेपाल सरकार र सरोकारवाला निकाय एवं पदाधिकारीहरूलाई पटकपटक ध्यानाकर्षण गराउदै आएका छौं। लोकतान्त्रिक शासनव्यवस्था स्थापनाका लागि सम्पूर्ण राष्ट्रसेवकहरुलाई आन्दोलीत हुन आव्हान गर्ने राजनैतिक दलहरु नै शासन सञ्चालनको केन्द्रमा रहँदा जवरजस्ती कर्मचारी समायोजन गरिनु, कर्मचारीसँग सम्बन्धित कानूनहरु निर्माण गर्दा सरोकारवालासँग छलफल नगर्नु एवं कर्मचारीहरुले खाईपाई आएका सुविधाहरु समेत कटौती गर्ने गरी छलफल गरिएको भन्दै आपत्ति जनाएका छन्।"
नेपाली सेनाको क्याप्टेन हुँ भन्दै हिँड्ने व्यक्ति पक्राउ,"जाजरकोट : नेपाली सेनाको क्याप्टेन हुँ भन्दै हिँड्ने एक व्यक्ति जाजरकोटमा पक्राउ परेका छन्। जाजरकोट नलगाड नगरपालिका१३ खातीगुर्ता बस्नेत २७ वर्षीय विष्णु गिरीलाई नक्कली कागजातसहित प्रहरीले पक्राउ गरेको हो। सरकारी छाप, दस्तखतको दुरुपयोग गरी नक्कली परिचयपत्र बनाई हिँड्ने गरेको गोप्य सूचनाका आधारमा इलाका प्रहरी कार्यालय दल्लीबाट खटिएको प्रहरी टोलीले पक्राउ गरेका हो। उनको साथबाट नेपाली सेनाको सहसेनानी दर्जा सहितको फोटो भएका परिचयपत्र समेतका कार्डहरु फेला पारी पक्राउ गरिएको प्रहरी निरीक्षक पुस्कर पन्तले बताए। अनुसन्धानका लागि जिल्ला अदालतले पाँच दिनको म्याद दिएको छ। थप अनुसन्धान भइरहेको प्रहरीले जनाएको छ।"
धर्मपुत्री बनाएर विदेश लैजान खोज्ने बेलायती नागरिकको नेपाल 'कनेक्सन' : ८ वर्षमै ४० पटकसम्म आउजाउ,"काठमाडौं : कालीकोटकी १५ वर्षीया नाबालिकालाई धर्मपुत्री बनाएर स्वीट्जरल्याण्ड लैजान खोज्ने तीन जना बेलायती नागरिकविरुद्ध अभद्र व्यवहारको मुद्दा दर्ता भएको छ। काठमाडौंका प्रमुख जिल्ला अधिकारी गोविन्दप्रसाद रिजालले अध्यागमन कार्यालयका कर्मचारीमाथि अभद्र व्यवहार गरेको आरोपमा मुद्दा दर्ता भएको पुष्टि गरे। पक्राउ परेका म्याथ्यु विलियम हर्ले, लुइजा जेन हर्लेसहित तीनै जनालाई थप अनुसन्धानका लागि जिल्ला प्रशासन कार्यलयबाट दुई दिनको म्याद थप गरिएको छ। अनुसन्धानमा संलग्न प्रहरीका अनुसार म्याथ्यु विलियम हर्ले पछिल्लो ८ वर्षमा ४० पटक नेपाल आएका छन्। सन् २०१४ देखि हालसम्म उनी ४० पटक नेपाल आएको र कुनै बेला दुई दिनमै पनि फर्किएको रेकर्ड देखिएको प्रहरी स्रोतले अन्नपूर्णलाई बतायो। '८ वर्षमै यति धेरैपटक किन नेपाल आयो होला भन्ने रेकर्डले हामी अचम्मित छौं। त्यसमाथि धर्मपुत्री बनाएर लैजाँदै गर्दा पक्राउ परेका छन्। हामीले विभिन्न कोणबाट अनुसन्धान गरिरहेका छौं,' अनुसन्धानमा संलग्न एक प्रहरी अधिकारीले भने। यसरी खुल्यो रहस्य अवैध ढंगले एक नाबालिकालाई धर्मपुत्री बनाएर स्वीट्जरल्याण्ड लैजान खोज्ने बेलायतका तीन जना नागरिकले शनिबार विमान त्रिभुवन विमानस्थलस्थित अध्यागमन कार्यालयमा नराम्रो हर्कत देखाए। बेलायती दम्पती म्याथ्यु विलियम हर्ले र लुइजा जेन हर्ले धर्मपुत्री बनाएको भन्दै कालिकोटकी १५ वर्षीया सिंह थर (नाम गोप्य राखिएको) भएकी नाबालिकालाई स्वीट्जरल्याण्ड लैजान शनिबार बिहान त्रिभुवन अन्तर्राष्ट्रिय विमानस्थल पुगेका थिए। फ्लाई दुबईको जहाजबाट उनीहरु स्वीट्जरल्याण्ड जाने तयारीमा थिए। बोर्डिङ पासको काम सकाएर जब उनीहरु अध्यागमनका अधिकारीहरुसमक्ष पुगे, त्यसपछि ती बेलायतीहरुले लफडा गर्न थाले। कालिकोटकी ती सिंह थरकी नाबालिकालाई आफूहरुले धर्मपुत्री स्वीकारेर लैजान लागेकाले प्रस्थान अनुमति दिन अध्यागमनका अधिकारीसमक्ष ती बेलायतीहरुले आग्रह गरे। ती नाबालिकाले समेत बेलायती नागरिक म्याथ्यु र लुइजा आफ्ना धर्म आमाबाबु भएको अध्यागमनका अधिकारीहरुसमक्ष बताइन्। अध्यागमनका अधिकारीहरुले धर्मपुत्री बनाउन आवश्यक पर्ने कागजात मागे। तर, ती बेलायतका नागरिकहरुले कुनै कागजपत्र पेस गर्न सकेनन्। अध्यागमनका अधिकारीहरुले मानव बेचबिखन भएको हुनसक्ने अनुमान गरे र ती बेलायतका नागरिकमाथि थप सोधखोज गर्न थाले। अध्यागमन स्रोतका अनुसार नाबालिका स्वयंले अध्यागमनका अधिकारीहरुसमक्ष आफूलाई बेलायतीहरुले धर्मपुत्री स्वीकारेको बताइन्। तर धर्मपुत्री बनाउन आवश्यक पर्ने नाबालिकाको बुबाआमाको सहमति, सम्बन्धित पालिकाको सिफारिसलगायतका आवश्यक कागजात, नेपाल सरकारको स्वीकृती पेस गर्नु अनुरोध गर्दा ती बेलायतीहरुले अध्यागमनका अधिकारीहरुमाथि कुटपिट गरेको स्रोतको भनाइ छ। बालिकालाई उनीहरुले बलजफ्ती लैजान खोजेका थिए। बलजफ्ती धर्मपुत्री बनाएर नाबालिकालाई लैजान खोजेपछि हामीले रोकेका हौं,' अध्यागमनका एक वरिष्ठ अधिकारीले अन्नपूर्णसँग भने, 'आवश्यक कागजात मागेपछि उनीहरुले पेस गर्न सकेनन्। अध्यागमनका कर्मचारीमाथि कुटपिटमा उत्रिए। अध्यागमन कार्यालयले थप कारबाही र अनुसन्धानका लागि उनीहरुको राहदानी र मोबाइलसमेत जफतमा लिएर प्रहरीलाई बुझाएको छ। महिला, बालबालिका तथा ज्येष्ठ नागरिक मन्त्रालयका प्रवक्ता ध्रुबराज पण्डितले धर्मपुत्र वा धर्मपुत्री बनाएर कुनै विदेशीले नेपाली बालबालिका लैजान खोजे नेपाल सरकारले अनुमति नदिने बताए। प्रवक्ता पण्डितले अन्नपूर्णसँग भने, अहिले धर्मपुत्र वा धर्मपुत्री बनाएर बालबालिका विदेश लैजाने व्यवस्था नै छैन। जबरजस्ती लैजान खाेजे त्यस्ता विदेशीलाई मानव बेचबिखनअन्तर्गत कारबाही हुनसक्छ।' अध्यागमनका अधिकारीहरुले नाबालिका लैजान नपाउने भनेपछि ती बेलायतीहरुले डीयुटीमा रहेका अध्यागमनका कर्मचारीहरुलाई अभद्र व्यवहार, गालीगलौज, दुर्व्यवहार र निषेधित क्षेत्रमा जबर्जस्ती भिडियो खिच्ने र त्यस्ता गतिविधि नगर्न अनुरोध गर्दा कर्मचारीलाई उनीहरुले कुटपिटसमेत गरेका थिए। अराजक व्यवहार देखाउन थालेपछि अध्यागमनका अधिकारीहरुले तत्काल उनीहरुलाई पक्राउ गरेको हो। फ्लाई दुबईको एफजेड५७२ नम्बरको उडानबाट उनीहरु स्वीट्जरल्याण्ड जाने तयारीमा थिए। पक्राउ पर्नेमा बेलायती राहदानी बाहक म्याथ्यु विलियम हर्ले, लुईजा जेन हर्ले र जेड लुका हर्ले रहेका छन्।"
नेपालगन्जको एकलैनी क्षेत्रमा भूकम्पको जोखिमबारे अध्ययन,"नेपालगन्ज : नेपालगन्जको पुरानो तथा घना बस्तीमध्येको एक एकलैनी क्षेत्रमा भूकम्पबाट हुने सम्भावित जोखिमबारे अध्ययन हुने भएको छ। युनिसेफसँगको साझेदारीमा नेपाल रेडक्रस सोसाइटी बाँके शाखाले सुपर परियोजनाअन्तर्गत सहरी क्षेत्रको घनाबस्ती रहेका नेपालगन्ज उपमहानगरपालिकाको वडा नं३ र ७ का सबै घरहरूको भौतिक संकटासन्नता सर्वेक्षण गर्न लागेको हो। सर्वेक्षण १५ दिनभित्र सम्पन्न हुने छ। जिल्ला आपतकालीन कार्य सञ्चालन केन्द्रका सूचना व्यवस्थापन अधिकृत रूपन ज्ञवालीका अनुसार नेपालगन्जको एकलैनी, गगनगन्ज, डीएसपी रोड क्षेत्रका दुवै वडाका गरी एक हजार एक सय घरमा सर्वेक्षण हुँदैछ। ज्ञवालीले भने, 'सर्वेक्षणले पहिलो प्राथमिकतामा भूकम्प, दोस्रोमा आगलागी, तेस्रोमा बाढीको समस्याबारे अध्ययन हुनेछ। लामो समयदेखि पश्चिममा भूकम्प नगएकाले पुराना र जीर्ण घर अनि बाक्लो बस्ती जोखिमको उच्च जोखिममा छन्।' शुक्रबार नेपालगन्जमा भएको समन्वय बैठककमा सर्वेक्षण बारे जानकारी गराइएको थियो। सहरी विपद् तथा भूकम्पीय पूर्वतयारी परियोजना अन्तर्गत जोखीमयुक्त घरहरूको पहिचान गरी नगरभित्र विपद् पूर्वतयारी गरी संरचना निर्माण गर्न पहल गर्ने उद्देश्यका साथ फिल्डमा प्रविधिक परिचालन गरिएको नेपालगन्ज उपमहानगरपालिकाका विपद् फोकल पर्सन प्रकाश डिसीले बताए। रेडक्रस बाँकेका सभापति गोवर्धनसिंह सझनाले उपमहानगरपालिकासँगको सहकार्यमा सुपर परियोजनाले सहरी विपद् जोखिम न्यूनीकरणमा उल्लेख्य भूमिका निभाउने विश्वास व्यक्त गरे। नगरको वातावरण तथा विपद् व्यवस्थापन समितिका संयोजक समीरप्रताप सिंहले घरहरूको जोखिम पहिचान भइसकेपछि बिमा कार्यक्रमलाई नगरमा लागू गर्ने प्रतिवद्धता व्यक्त गरे। कार्यक्रममा युनिसेफ नेपालका नरेश निदालले सर्वेक्षणको महत्वबारे जानकारी गराएका थिए।"
मुक्तिनाथमा बाटो बनाउन चन्दा संकलन,"जोमसोम : हिन्दू तथा बौद्ध धर्मावलम्बीको आस्थाको केन्द्र मुस्ताङको मुक्तिनाथमा दुईथरी व्यक्तिले भक्तजनबाट चन्दा संकलन गरिरहेका छन्। गतवर्षसम्म मुक्तिनाथ विकास समितिले खटाइएको कर्मचारीले मात्र रसिद काटेर चन्दा संकलन गर्थे। यस वषदेखि समितिले दोस्रो पक्षलाई समेत रसिद काटेर चन्दा संकलन गर्न पाउने अख्तियार दिएको छ। मौखिक सहमतिको भरमा दोस्रो पक्षलाई चन्दा संकलन गर्ने अनुमति दिइएको हो। मुक्तिनाथ सिँढी बाटोको बनाउन रकम अपुग भएपछि चन्दा संकलन गर्न दिइएको समितिका सदस्यसचिव हरिबहादुर भुजेलले जानकारी दिए। रकम भुक्तानी तथा सिँढी बाटो थप स्तरोन्नतिका लागि समितिको नाम र छाप प्रयोग गर्ने गरी नियन्त्रित खाता तयार गरी २०२० दिनमा समितिलाई रिपोर्टिङ गर्ने सम्झौता गरी चन्दा संकलनको अख्तियारी दिइएको हो। तीर्थालुकै लागि बाटो बनाउने प्रयोजनका लागि चन्दा संकलन हो, सदस्यसचिव भुजेलले थपे, हालसम्म काम भइरहेको बाटाको लागत सम्झौताभन्दा बढेकाले भुक्तानीमा समस्या आयो, उनले भने, त्यसैलाई सुल्झाउन समितिले दोस्रो पक्षलाई चन्दा संकलन गर्न दिएको हो। सिँढी बाटो समस्या सुल्झाउन मुक्तिनाथ विकास समिति र स्थानीय संरक्षण समितिबीच मौखिक सहमति भएको छ। कालीगण्डकी करिडोर (बेनीजोमसोमकोरला)सडक आयोजनाले २०७६०७७ जेठमा १ करोड रुपैयाँ बजेट रेलिङ सिँढी बाटो बनाउन विनियोजन गर्यो। तर योजनाको डीपीआर गरेन। सडक डिभिजनले त्यस समय हचुवाको भरमा ठेक्का आह्वान गर्यो। खिङ्गा कन्ट्रक्सनले ६८ लाखमा ठेक्का पायो। सुरुआती चरणमा सिँढी बाटो कसरी निर्माण गर्ने विषयमा स्थानीय र मुक्तिनाथ विकास समितिबीच विवाद उत्पन्न भयो। ठेक्का सम्झौताको केही महिनापछि सिँढी बाटो निर्माणबारे सहमति भयो। सहमतिमा मुक्तिनाथको तल्लो गेटदेखि उपल्लो गेटसम्म सिधै सिँढी बाटो लैजाने निर्णय भयो। कुल ३०५ मिटर सिँढी बाटो सिधै लैजाँदै गर्दा सम्झौताभन्दा बढी बाटोको परिमाण वृद्धि भई लागत पनि बढेको थियो ।"
अक्षरामा 'बनौं संस्कारी' पाठ्यक्रम सुरु,"काठमाडौं : अक्षरा स्कुलले 'बनौं संस्कारी ' पाठ्यक्रम सुरु गरेको छ। यही पाठ्यक्रममा सहयोग पुग्ने पुस्तक पनि शुक्रबार विमोचन गरिएको छ। वरिष्ठ चिकित्सक डा भगवान कोइरालाई प्रमुख निर्वाचन आयुक्त दिनेश थपलिया, अक्षरा स्कुलकी प्रिन्सिपल अञ्जु भट्टराई र पुस्तककका लेखक डा राजु अधिकारीले संयुक्त रूपमा विमोचन गरे। पुस्तकबारे चर्चा गर्दै डा कोइरालाले पछिल्लो समय आधारभूत मानवीय मूल्य बिर्सदै गएको बताए। 'संस्कार बिर्सेकाले न्यूनतम मानवीय मूल्य बिर्सदै गएका छन्,' उनले भने, अहिले विज्ञान छ। प्रविधि छ। भौतिक विकास पनि छ। यी सबै चाहिन्छ। तर यसका साथमा मानव मूल्य पनि चाहिन्छ। यही नभए हाम्रो जीवनको कुनै मुल्य हुदैन।' कोइरालाले पुस्तकमा १०१ गुण हुनुपर्नेमा जोड दिएपनि सबै कार्यन्वयन गर्न गाह्रो हुने तर पाँचवटा मात्रै गुण धारण गरेमा जीवन सफल हुने प्रतिक्रिया दिए। प्रमुख निर्वाचन आयुक्त थपलियाले सबैले आफ्ना नानीबाबु असल होऊन् भन्ने चाहाने तर असल बनाउने कुरामा ध्यान दिने नगरेको बताए। उनले भने 'त्यही भएर हामी स्कुलको परीक्षामा राम्रो अंक ल्याएर पास गर्छौ तर जीवनको परीक्षामा भने फेल भइराखेका छौं।' असल समाज र असल व्यक्ति निर्माण गर्ने नै शिक्षाले नै भएको थपलियाले बताए। थपलियाले भने, 'संसार बदल्ने हो भने पहिला आफू बदलिनु पर्छ । आफू बदलिन संस्कार जान्नु पर्छ। संस्कार सहितको शिक्षा हुनुपर्छ।' स्कुलका प्रिन्सिपल भट्टराईले संस्कारयुक्त शिक्षा दिनकै लागि १२ वर्ष अघि स्कुलको स्थापना गरेको बताइन्। उनले भने, 'हाम्रो विद्यालयको मिसनसँग यो पुस्तक मिल्ने रहेछ। त्यही भएर हामीले यसलाई सन्दर्भ सामग्रीको रूपमा प्रयोग गर्ने निष्कर्ष निकाल्यौं। अब संस्कारको बेग्लै पाठ्यक्रम समेत बनाउने तयारी भइरहेको छ। लेखक अधिकारीले शिक्षा छ तर संस्कार छैन भने व्यक्तित्वमा सुवास नआउने बताए। जतिसुकै व्यस्त भए पनि अभिभावकले बालबालिकालाई क्वालिटी टाइम र संस्कार चाहिं दिनै पर्नेमा लेखक अधिकारीले जोड दिए। सन्तानको कुशलताका लागि पुस्तक लेखेको पनि उनले जानकारी दिए। अक्षरा स्कुल संस्कारण नाम दिइएको पुस्तकमा संस्कारको सुगन्ध, संस्कारी व्यक्ति यस्ता हुन्छन्, संस्कारी हुनुको अर्थ र महत्व, असल सन्तान नै अमूल्य सम्पत्ति, संस्कारयुक्त शिक्षा आजको आवश्यकता, चरित्र र शिक्षाको शिलान्यास, संस्कारी व्यक्तिको शान र पहिचान, नैतिकता र चरित्र, नागरिक कर्तव्य, सद्गुण र शिष्टाचार, बनौ संस्कारीजस्ता विषय पुस्तकमा समेटिएका छन्।"
आरकेष्ट्रा नृत्य रोक्न गएका प्रहरीलाई अवरोध गर्ने दुई जना पक्राउ,महोत्तरी : गाउँमा आयोजित आरकेष्ट्रा नृत्य रोक्न गएको प्रहरीलाई अवरोध गर्ने दुई जनालाई महोत्तरी प्रहरीले पक्राउ गरेको छ। गौशाला नगरपालिका११ का ४६ वर्षीय कमलेश कर्ण र ३० वर्षीय संजयकुमार यादवलाई प्रहरीले नियन्त्रणमा लिएको हो। रातिको समयमा भारतीय कलाकारद्वारा नृत्य भइरहेको घटना थाहा पाएर रोक्न गएका प्रहरीमाथि ढुगांमुढा गरी शान्ति सुरक्षा खलबलाएको भन्दै उनीहरूलाई नियन्त्रणमा लिएको इलाका प्रहरी कार्यालय गौशालाले जनाएको छ। दुवैलाई कारबाहीका लागि आइतबार फाइलसहित प्रशासन कार्यालयमा पेस गरिएको र सार्वजनिक मुद्दा चलाइने प्रहरीले जनाएको छ। प्रहरीले सम्झाईबुझाई नृत्य नगर्न आग्रह गरिरहँदा समूहले प्रहरीमाथि आक्रमण प्रयास र प्रहरी चौकीमा ढुङ्गामुढा गरेपछि स्थिती नियन्त्रणमा लिनका लागि उनीहरूलाई नियन्त्रणमा लिनुपरेको प्रहरीले जानकारी दिएको छ। यता कृष्ण अष्टमीका बेला उत्तेजक नृत्य प्रस्तुत गरी सांस्कृतिक प्रदूषण फैलाएको आरोपमा प्रहरीले गौशालाबाट ९ नर्तकीसहित १२ जना भारतीय कलाकारलाई पक्राउ गरेको थियो। ती समूहलाई सम्झाईबुझाई एक पटकका लागि छाडिएको इलाका प्रहरी कार्यालय गौशालाले जनाएको छ। अश्लील र उत्तेजक रूपमा प्रस्तुत हुने भारतीय नर्तकीकै कारण विगतका वर्षमा विभिन्न आपराधिक घटना घटनुका साथै स्थिति नियन्त्रणमा लिन प्रहरीले गोलीसमेत चलाउनु परेको भन्दै जिल्ला प्रशासन कार्यालय महोत्तरीले भदौ २ गते सार्वजनिक सूचना जारी गरी आर्केष्ट्रा निषेध गरिएको थियो।
वेश्यावृत्ति गराएको आरोपमा होटल सञ्चालक पक्राउ,जाजरकोट : जाजरकोटमा वेश्यावृत्ति गराएको आरोपमा एक होटल सञ्चालक पक्राउ परेका छन्। जिल्ला सदरमुकाम खलंगा ठाँटीस्थित न्यु थकाली होटल एण्ड लज सञ्चालन गर्ने ओमकार लोहनियालाई प्रहरीले आइतबार पक्राउ गरेको हो। बाँके डुडवा गाँउपालिका१ स्थायी ठेगाना भएका लोहनियाले पाँच वर्षदेखि जाजरकोटमा होटल व्यवसाय सञ्चालन गरिरहेका थिए। आफ्नो होटलमा महिलाहरूलाई बोलाई वेश्यावृत्ति गराइरहेको गोप्य सूचनाका आधारमा प्रहरीले छापा मारी उनलाई पक्राउ गरेको प्रहरी निरीक्षक पुस्कर पन्तले बताए। दुई जना महिलाले आफूहरूलाई ललाईफकाई यौन व्यापारमा लगाउने गरेको भन्दै प्रहरीमा जाहेरी दिएका छन्। कुनै पनि महिलालाई ललाईफकाई यौन व्यापारमा लगाए मानव बेचविखन मुद्दा आर्कषित हुने भएकोले मानव बेचविखन सम्बन्धी कसुरमा मुद्दा दर्ता गराइएको प्रहरी निरीक्षक पन्तले बताए। जिल्ला अदालतले अनुसन्धानका लागि पाँच दिनको म्याद दिएको छ। होटल सञ्चालकले ग्राहकका लागि महिलालाई बोलाएर होटलमै देहब्यापार गराउने गरेको प्रहरीले बताएको छ। उनले प्रतिग्राहकबाट एक हजार पाँच सय लिएर महिलालाई हजार रुपैयाँ दिने गरेका थिए। जाहेरी दिने महिलामध्ये एक श्रीमानसँग सम्बन्ध विच्छेद गरेकी छिन् भने एक जना अविवाहित हुन्।
भालुको आक्रमणबाट सोलुमा एक जना घाइते,"सोलुखुम्बु : सोलुदुधकुण्ड नगरपालिका७ गार्मामा भालुको आक्रमणबाट एक जना घाइते भएका छन्। आज (आइतबार) दिउँसो अन्दाजी ३ बजे बाख्रा चराउने क्रममा घर नजिकै भालुले आक्रमण गर्दा अन्दाजी ४० वर्षीय गोपाल भुजेल घाइते भएका वडा कार्यालयले जनाएको छ। अनुहार, ढाड, तिघ्रालगायतका क्षेत्रमा गहिरो चोट लागेका भुजेलको जिल्ला अस्पताल फाप्लुमा उपचार भइरहेको कार्यबाहक वडाध्यक्ष भलाकाजी कार्कीले जानकारी दिए। उनका अनुसार गार्मा स्कुल नजिकैको बारीमा बाख्रा चराउने क्रममा भुजेललाई भालुले आक्रमण गरेको हो। भालुको आतंक बढेसँगै विद्यालय आउने बालबालिकालाई जोखिम बढेको कार्कीले बताए।"
एक किलो सुनसहित भारतीय नागरिक प्रक्राउ,काठमाडौं : एक किलो अवैध सुन ल्याएको आरोपमा ३१ वर्षीय भारतीय नागरिक राहुल रेमानान प्रक्राउ परेका छन्। राहदानी नम्वर ११२२८९० रहेका राहुल शनिबार फ्लाई दुर्वइको उडानबाट काठमाडौं आएका थिए। विमानस्थलको आगमन कक्षबाट शनिबार उनी प्रक्राउ परेका हुन्। उनको व्यवहार शंकास्पद देखिएपछि विमानस्थल प्रहरीले उनलाई निगरानी गरेको थियो। उनलाई नियन्त्रणमा लिएर काठमाडौं मेडिकल कलेजमा लगेर एक्सरे गराउदा उनको पेटमा वेलना आकारको शंकास्पद वस्तुको आकृति देखिएको थियो। प्रहरी वृत गौशालामा ल्याएर शौच गराउने क्रममा मलद्वारबाट बेलनाकार सुनजस्तो देखिने अर्धठोस वस्तुको चारवटा पोका फेला परेपछि पक्राउ गरेको हो। उनलाई भन्सार कार्यालयमा बुझाइएको र थप अनुसन्धान भैरहेको प्रहरी वृत गौशालाले जानकारी दिएको छ।
सच्चियो कविराम र कर्णबहादुरको नागरिकता,"दैलेख : नागरिकतामा अपमानजनक नाम राखिएका दैलेखका दुवैको नाम सच्याइएको छ। नेपाली नागरिकतामा 'कुकूर कामी' लेखिएका कविराम कामी र ठगे कामी लेखिएका कर्णबहादुर विकको नागरिकता सच्चिएको हो। साविक मेहेलतोली गाविस६ हाल भगवतीमाई गाउँपालिका३ मेहेलतोलीका कविराम र साविक कट्टी गाविस६, हाल भगवतीमाई गाउँपालिका५ का कर्णबहादुरको नयाँ नागरिकताको प्रमाणपत्र जारी भएको हो। आइतबार जिल्ला प्रशासन कार्यालयले अपमानजनक नाम सच्चाएर नयाँ नागरिकता जारी गरेको हो। तत्कालिन मेहेलतोली गाउँ पञ्चायत६, हाल भगवतीमाई गाउँपालिका३ मा २०१७ पुस २५ गते जन्मिएका कविराम कामी अहिले उमेरले ६२ वर्ष पुगेका छन्। तत्कालीन श्री ५ को सरकार, जिल्ला कार्यालय दैलेखबाट २०४६ जेठ ७ गते नेपाली नागरिकताको प्रमाणपत्र पाएका थिए। तत्कालीन समयमा गाउँमा पुगेको नागरिकता टोलीले उनलाई 'कुकूर कामी' नाम राखेर नेपाली नागरिकता थमाएको थियो। नागरिकतामा अपमानजनक नाम भएको विषयमा अन्नपूर्ण पोस्ट्ले साउन १७ गते समाचार प्रकाशन गरेको थियो। साउन २३ गते गृह मन्त्रालयले नाममा अपमानजनक शब्द प्रयोग गरेर विभिन्न जिल्ला प्रशासन कार्यालयबाट जारी भएका नागरिकता प्रमाणपत्र सच्याउन परिपत्र गरेको थियो। गृहको परिपत्रसँगै कविरामले साउन २४ गते अपमानजनक नाम सच्चाएर नयाँ नागरिकताको प्रतिलिपिका लागि जिल्ला प्रशासनमा निवेदन दिएका थिए। कविरामजस्तै नेपाली नागरिकतामा ठगे कामी लेखिएका साविक कट्टी गाविस६, हाल भगवतीमाई गाउँपालिका५ का कर्णबहादुरको पनि नागरिताको महलमा कर्णबहादुर कामी लेखिएको नयाँ नागरिकताको प्रतिलिपि पाएका छन्। नामकै कारण अपमानित हुनुपरेका कर्णबहादुरले साउन २९ गते जिल्ला प्रशासनमा निवेदन दिएका थिए। आवश्यक प्रक्रिया पुर्याएर कविराम कामी र कर्णबहादुर विकको नयाँ नागरिकताको प्रमाणपत्र जारी गरिएको दैलेखका प्रमुख जिल्ला अधिकारी हरि प्याकुरेलले बताए। 'हामीले नागरिकतामा कुकूर कामी लेखिएका कविराम कामी र ठगे कामी लेखिएका कर्णबहादुर विकलाई नागरिकताको नाम सच्चाएर नयाँ नागरिकताको प्रतिलिपि जारी गरेका छौँ,' प्रमुख जिल्ला अधिकारी प्याकुरेलले भने। उनले नागरिकतामा अपमानजनक नाम लेखिएका अन्य व्यक्तिहरुलाई पनि जिल्ला प्रशासनको सम्पर्कमा आउन आग्रह गरेका छन्। नाम सच्चिएको नयाँ नागरिकता पाएका कविराम कामी र कर्णबहादुर विक। तस्बिर : हिक्मतबहादुर नेपाली।"
अपाङ्गमैत्री संरचना निर्माण गर्न माग,"विराटनगर : प्रदेश १ का आन्तरिक मामिला तथा कानूनमन्त्री केदार कार्कीले अपाङ्गता भएका व्यक्तिको सवालमा संविधान कार्यान्वयनमा कुनै कन्जुस्याँइ नहुने बताएका छन्। आइतबार सामर्थ्य समाज विराटनगरद्वारा लिखित अपिलपत्र बुझ्दै मन्त्री कार्कीको यस्तो बताएका हुन्। उनले अपाङ्गता भएकाहरूले पाउनुपर्ने हक र अधिकार स्थापित गराउन सरकार प्रतिबद्ध रहेको बताए। राजनीतिक अस्थिरता सबै समस्याको मुल जड रहेको भन्दै उनले सबैको पहलमा अधिकारको कार्यान्वयन पक्ष बलियो हुने जिकिर गरे। शारीरिक रूपमा अशक्त भएका व्यक्तिहरूले पनि समाजमा सकारात्मक ऊर्जा प्रवाह गरिरहेको मन्त्री कार्कीको भनाइ थियो। 'हामीले अझै राजनीतिक स्थायित्व प्राप्त गरिसकेका छैनौं। प्रदेशको संरचना पनि पुरानै भवनमा छ,' उनले भने, 'यद्यपि, नयाँ संरचना बनाउँदा अपाङ्गमैत्री बनाउनु पर्ने विषयमा सरकार प्रतिबद्ध छ।' अपाङ्गता भएका व्यक्तिहरूको अधिकार सुनिश्चितताको क्षेत्रमा काम गर्दै आएको समाजले प्रदेशस्तरीय नीति नियम तथा कानून निमार्णमा अनिवार्य पहुँचयुक्त सहभागिता गराइनुपर्ने, अपाङ्गता भएका व्यक्तिहरूको अधिकार सम्बन्धी ऐन, २०७४ पूर्ण रूपमा कार्यन्वयन गराइनुपर्ने, मन्त्रालयमा सहायता कक्ष स्थापना गरिनुपर्ने तथा पहुँचयुक्त भौतिक संरचना निर्माणमा विशेष ध्यान दिनुपर्ने लगायतका सात बुँदे अपिलपत्र मन्त्री कार्कीलाई बुझाएको थियो।"
"बैंकमा खाता बढ्यो, निक्षेप घट्यो","काठमाडौं : निक्षेप खाता खोल्नेको संख्या बढे पनि बैंकिङ प्रणालीमा अपेक्षाअनुसार निक्षेप संकलन हुन नसकेको पाइएको छ। एकै वर्षको अन्तरमा वाणिज्य बैंक, विकास बैंक र वित्त कम्पनीमा खाता खोल्नेको संख्या २०७० प्रतिशतले वृद्धि भएको छ। तर, बैंकिङ प्रणालीमा भने निक्षेप संकलनमा खासै सुधार हुन नसकेको तथ्यांकले देखाएको छ। नेपाल बैंकर्स संघको तथ्यांकले साउन ३० सम्म १ खर्ब ३३ अर्ब रुपैयाँ निक्षेप घटेको बताएको छ। जबकि साउन २७ गतेमात्रै वाणिज्य बैंकको प्रणालीबाट १ खर्ब २१ अर्ब रुपैयाँ बाहिरिँदा कुल निक्षेप ४४ खर्ब २१ अर्बमा सीमित थियो। २०७७७८ मा कुल ३ करोड ७२ लाख ५९ हजार ९ सय ९६ खाता खोलिएको छ। एकै वर्ष ७७ लाख ११ हजार ९ सय ६३ वटा खाता थपिएर २०७९ असारसम्ममा ४ करोड ४९ लाख ७१ हजार ९ सय ६९ पुगेको छ। वाणिज्य बैंकको खाता १८१२ प्रतिशतले बढेर ३ करोड ८८ लाख ९२ हजार पुगेको छ। यो कुल खाताको ८६४८ प्रतिशत हो। यस्तै, विकास बैंकको खाता २५४७ प्रतिशतले बढेर कुल ५४ लाख ३६ हजार पुगेको छ। यो कुल निक्षेपको १२०९ प्रतिशत हो। यसैगरी वित्त कम्पनीको निक्षेप खाता २०७० प्रतिशतले बढेर ६ लाख ४३ हजार ४ सय २ पुगेको छ। वित्त कम्पनीको कुल निक्षेपको १४३ प्रतिशत हिस्सा छ। वित्तीय पहुँचका हिसाबले निक्षेपको खाता संख्यामा उल्लेख्य सुधार आएको बैंकर्स संघका अध्यक्ष अनिलकुमार उपाध्याय बताउँछन्। तर, जसरी खाता संख्या बढेको छ। अहिले सोहीअनुरूप निक्षेप संकलन कहाँ गयो भन्ने सबैको चासो भएको छ, उनले भने, अहिले निक्षेप खातामा भएको रकम बैंकिङ प्रणालीबाटै बाहिरिएको छ। पर्याप्त मात्रामा सरकारी ट्रान्जेक्सन वा सरकारी भुक्तानी भएको छ। नेपाल आयल निगमले भक्तानी गरेरलगायतले निक्षेप बाहिरएको देखिन्छ। मुद्दती निक्षेप २८ खर्ब, बचत १४ खर्ब बैंक तथा वित्तीय संस्थामा गत आवको असारसम्ममा ५१ खर्ब ५९ अर्ब १७ निक्षेप संकलन भएको छ। कुल निक्षेपमा सबैभन्दा बढी अर्थात् ५४९७ प्रतिशत मुद्दती निक्षेपको हिस्सा छ। यसअनुसार बैंकिङ प्रणालीमा २८ खर्ब ३५ अर्ब ८१ करोड रुपैयाँ मुद्दती खातामा संकलन भएको छ। यसपछि दोस्रो बढीमा बचत खातामा रकम संकलन भएको छ। जसमा कुल निक्षेपको २७१८ प्रतिशत छ। यसबाहेक चल्ती खातामा कुल निक्षेपको ९ प्रतिशत वा ४ खर्ब ६५ अर्ब ४१ करोड ५० लाख रुपैयाँ रहेको छ। यसपछि कल डिपोजिटमा निक्षेपकर्ताको ७५८ प्रतिशत अर्थात् ३ खर्ब ९१ अर्ब ६ लाख ७० लाख रुपैयाँ छ। यसबाहेक अन्यमा ६७ अर्ब ६९ करोड ५० लाख रुपैयाँ रहेको छ। समीक्षा वर्षमा बैंक तथा वित्तीय संस्थाको निक्षेप ९ प्रतिशतले बढेको छ। अघिल्लो वर्ष यस्तो निक्षेप २१४ प्रतिशतले बढेको थियो। २०७९ असारमा बैंक तथा वित्तीय संस्थाको कुल निक्षेपमा चल्ती, बचत र मुद्दतीको अंश क्रमशः ८९ प्रतिशत, २७६ प्रतिशत र ५५८ प्रतिशत छ। अघिल्लो वर्ष यस्तो अंश क्रमशः १०४ प्रतिशत, ३४२ प्रतिशत र ४७ प्रतिशत रहेको थियो। २०७९ असार मसान्तमा बैंक तथा वित्तीय संस्थाको कुल निक्षेपमा संस्थागत निक्षेपको अंश ३८३ प्रतिशत छ। २०७८ असार मसान्तमा यस्तो निक्षेपको अंश ४२७ प्रतिशत थियो। वाणिज्य बैंकको औसत आधार दर २०७८ असारमा ६८६ प्रतिशत रहेकामा २०७९ असारमा ९५४ प्रतिशत छ। संघका अध्यक्ष उपाध्याय अधिकांश निक्षेप संस्थागत हुने गरेको र एकै पटक झिक्दा पनि केही समय प्रणालीमा निक्षेप घट्ने बताउँछन्। दोहोरो प्रवृत्तिले खाता संख्या बढ्यो राष्ट्र बैंकले निक्षेप खातमा जनसंख्याको पहुँचलाई आधार मानेर वित्तीय पहुँचका रूपमा हेरेको छ। यसअनुसार वित्तीय पहुँच सम्बन्धी प्रतिवेदनले हालसम्म ६७३ प्रतिशत मानिससँग निक्षेप खाता रहेको उल्लेख गरेको थियो। राष्ट्र बैंकले तीनपुस्ते भिडाएर दोहोरो खातालाई एउटै हुने गरी निकालिएको तथ्यांकले मुलुकमा ६७३ प्रतिशत मानिसमा बैंकिङ पहुँच पुगेको निश्कर्ष निकालिने थियो। २०७९ असारसम्ममा कुल खाता संख्या ४ करोड ४९ लाख ७१ हजार ९ सय ६९ पुगेको छ। यो कुल जनसंख्याको भन्दा झन्डै दोब्बरै हुन लागेको छ। नेपालको जनसंख्या नै २ करोड ९१ लाख ९२ हजार ४ सय ८० रहेको छ। बैंक खाता खोल्नका लागि नागरिकता भएका मात्रै योग्य हुन्छन्। यसकारण पनि जनसंख्याको दोब्बर खाता हुन गएको भन्न सकिन्छ।"
न्यूनतम पारिश्रमिकको माग गर्दै विद्यालय कर्मचारीको माइतीघरमा धर्ना,काठमाडौं : सामुदायिक विद्यालयका कर्मचारीहरूले न्यूनतम पारिश्रमिक पनि उपलब्ध नगराएको भन्दै आइतबार काठमाडौंमा धर्ना दिएका छन्। केन्द्र सरकारको निर्देशनअनुसार स्थानीय तहले थप रकम उपलब्ध नगराएको भन्दै उनीहरूले काठमाडौंको माइतिघरमा धर्ना दिएका हुन्। चालू आर्थिक बजेटमा प्रारम्भिक बालविकास केन्द्रका शिक्षिका र विद्यालय कर्मचारीलाई सरकारले निर्धारण गरेबमोजिम १५ हजार न्यूनतम मासिक पारिश्रमिक उपलब्ध गराउने उल्लेख रहेको र त्यसका लागि सरकारले मासिक पारिश्रमिक ८ हजार उपलब्ध गराउने तथा न्यूनतम पारिश्रमिकभन्दा कम हुन आउने रकम सम्बन्धित स्थानीय तहले व्यहोर्ने व्यवस्था गरिएको छ। तर स्थानीय तहहरूले आफूहरूलाई कुनै रकम उपलब्ध नगराएको भन्दै आन्दोलन गर्नुपरेको उनीहरूको भनाइ छ। धर्नाबाट पनि आफूहरूको माग पुरा नभए अर्को चरणको आन्दोलन गर्ने चेतावनी दिएका छन्।
भारतीय नेता सीताराम यचुरीले दिए गिरिलाई श्रद्धाञ्जली,"काठमाडौं : भारतका कम्युनिस्ट नेता सीताराम यचुरीले प्रदीप गिरिलाई श्रद्धाञ्जली दिएका छन्। यचुरीले गिरि आफ्नो घनिष्ट मित्र तथा प्रजातन्त्रका अथक लडाकु भएको बताएका छन्। यचुरीले ट्विट गर्दै भनेका छन्, प्रिय मित्र प्रदीप गिरिको निधनमा गहिरो शोक व्यक्त गर्दछु। उहाँ प्रजातन्त्रका लागि अथक लडाकु हुनुहुन्थ्यो। नेपालमा राजतन्त्रविरुद्धको संघर्षको नेतृत्व गर्नुभयो। भारतका पनि अटल मित्र हुनुहुन्थ्यो। सलाम छ प्रदीप। क्यान्सर रोगबाट पीडित नेता गिरिको शनिबार राति ९:३० बजे ललितपुरको मेडिसिटी अस्पतालमा उपचारका क्रममा ७४ वर्षको उमेरमा निधन भएको हो। विगत लामो समय भारतको मुम्बइका विभिन्न अस्पतालमा घाँटीको क्यान्सरको उपचार गराएर नेपाल आउनासाथ निमोनिया देखिएपछि उनलाई साउन ९ गते ललितपुरस्थित मेडिसिटी अस्पताल भर्ना गरिएको थियो।"
"महिलामाथि हतियार प्रहार गर्ने एक पक्राउ, घाइतेको हेलिकप्टरमार्फत उद्धार",नुवाकोट : नुवाकोटको तादीमा धारिलो हतियार प्रहारबाट एक महिला घाइते भएकी छिन्। तादी गाउँपालिका५ गोरे घर भएकी ५० वर्षीया दुर्गा न्यौपानेलाई सोही स्थानका ४० वर्षीय शम्भु तामाङले आइतबार धारिलो हतियार (हँसिया) प्रहार गरेका जिल्ला प्रहरी कार्यालय नुवाकोटले जनाएको छ। महिलामाथि आक्रमण गर्ने व्यक्तिलाई हिरासतमा राखेर अनुसन्धान गरिरहेको प्रहरी नायव उपरीक्षक रूपक खड्काले जानकारी दिए। खड्काका अनुसार महिलालाई हँसिया प्रहार गरी घाइते बनाएको जानकारी पाएपछि प्रहरी खटिएको थियो। घाइते महिलालाई उपचारका लागि स्थानीय खरानीटार अस्पतालमा लगिएकोमा सो अस्पतालमा उपचार हुन नसकेपछि थप उपचारका लागि सिम्रिक एयरको हेलिकप्टरमार्फत उद्धार गरि काठमाडौं लगिएको हो। गम्भीर घाइते महिलाको हाल काठमाडौं महाराजगन्जस्थित त्रिवि शिक्षण अस्पतालमा उपचार भइरहेको छ।
सडक पीचको माग गर्दै थलीबासी फेरि आन्दोलित,"काठमाडौं : सडक पीचको माग गर्दै थलीका स्थानीयबासीले आइतबार सडक अवरुद्ध गरेका छन्। कागेश्वरी मनोहरा नगरपालिका५ स्थित थलीका स्थानीय सडक मर्मतको माग गर्दै आन्दोलित भएका हुन्। लामो समयदेखि आन्दोलन गर्दा पनि सडक मर्मत नभएपछि उनीहरु आाइतबार बिहान करिब ९ बजेदेखि सडक आन्दोलनमा उत्रिएका हुन्। पूर्वप्रधानमन्त्री माधव नेपालको प्रभाव क्षेत्र मानिएको उक्त क्षेत्रमा स्थानीयले सडक कालोपत्रे गर्न माग गर्दै लामो समयदेखि आन्दोलित हुँदै आएका छन्। आक्रोशित भएका स्थानीयले सडकमा बाँसका भाटा तेर्स्याएर राखेका छन्। सडक अवरुद्धका कारण चाबहिल, बौद्ध, जोरपाटीहुँदै साँखु ,आलापोट,गाँगलफेदी चल्ने सम्पूर्ण सवारीसाधन ठप्प भएका छन्। रत्नपार्क,चाबहिलबाट गएका सावरी साधनहरु थली उकालोमै रोकिएका छन् भने उता साँघु, गाँगलफेदीबाट आएका सवारीहरु थलीमै रोकिएका छन्। प्रदर्शनकारीले एम्बुलेन्स र विद्यालयका बसबाहेक अन्य सवारीलाई आउजाउमा रोक लगाएका छन्। २०७८ चैत्रमा पनि सडक पीचको माग गर्दै स्थानीय आन्दोलित भएका थिए। त्यतिबेला एमालेका नेता रामेश्वर फुयाँलले तत्काल पीच गर्ने आवश्वन दिएपछि आन्दोलन स्थगित भएको थियो। नगरपालिकाले नयाँ मेयर पाएपनि सडकको अवस्था ज्यूका त्यू रहेकाले आन्दोलनमा उत्रिनु परेको स्थानीयको भनाइ छ। हाल नगरपालिकाको मेयर उपेन्द्र कार्की छन्। उनी नेपाली कांग्रेसबाट स्थानीय तह निर्वाचनमा मेयर बनेका हुन्। अहिलेसम्म सडक पीच नहुँदा स्थानीयले हिलो र धूलोबाट आक्रान्त भएका छन्। केही समयअघि बौद्धका स्थानीयबासीले पनि सडक पीचको माग गर्दै आन्दोलित भएका थिए। आन्दोलनपछि उक्त सडक कालोपत्रे भएको थियो।"
नेपालको पर्यटनका लागि दिवेश पोखरेल विश्व सद्भावना दूत नियुक्त,"काठमाडौं : संस्कृति, पर्यटन तथा नागरिक उडड्यन मन्त्रालयले अमेरिकन आइडलको उपविजेता बन्न सफल गायक दिवेश पोखरेल (आर्थर गन) लाई नेपालको पर्यटनका लागि विश्व सद्भावना दूत नियुक्त गरेको छ। आइतबार मन्त्रालयमा आयोजित कार्यक्रममा संस्कृति, पर्यटन तथा नागरिक उडड्यनमन्त्री जीवनराम श्रेष्ठले पोखरेललाई विश्व सद्भावना दूत नियुक्त गरेको घोषणा गरे। कार्यक्रममा नेपाललाई विश्वसामु चिनाउन महत्त्वपूर्ण योगदान दिएकाले पोखरेललाई सम्मान गरिएको थियो। पोखरेललाई नेपालको पर्यटनका लागि विश्व सद्भावना दूत घोषणा गर्न पाउँदा खुशीको लागेको बताउनुहुँदै मन्त्री श्रेष्ठले आफ्नै प्रतिभामार्फत नेपाललाई विश्वमा चिनाउन महत्वपूर्ण भूमिका खेलेको भन्दै प्रशंसा गरे। काठमाडौंको रविभवनमा जन्मेर उच्च शिक्षा अध्ययनको सिलसिलामा सन् २०१४ मा अमेरिका गएका पोखरेल 'अमेरिकन आइडल' को स्टेजमा दमदार उपस्थिति जनाइ लोकप्रिय बनेका थिए। मन्त्री श्रेष्ठले विभिन्न विधामा रहेका नयाँ प्रतिभाहरूले नेपाललाई विश्वमै नयाँ पहिचान दिन सफल भएको बताए। प्राकृतिक सुन्दरता, जैविक तथा सांस्कृतिक विविधताले भरिपूर्ण नेपालमा रहेका सर्वोच शिखर सगरमाथा, भगवान् बुद्धको जन्मभूमि लुम्बिनी, सीताको जन्मस्थल जनकपुरसहित अन्य विभिन्न धार्मिक क्षेत्र पशुपतिनाथ, मुक्तिनाथका साथै अन्य प्राकृतिक र सांस्कृतिक सम्पदाहरूको प्रचारप्रसारमा पोखरेलले भुमिका खेल्ने विश्वास व्यक्त गरे। विश्व सद्भावना दूत नियुक्त भएपछि पोखरेलले संगीतमार्फत नेपालको पर्यटन तथा संस्कृति प्रवर्द्धनमा सहयोग गर्ने प्रतिवद्धता जनाएका छन्।"
बजेट कार्यान्वयनमा कर्णाली सरकार असफल,"सुर्खेत : कर्णाली सरकार बजेट कार्यान्वयनमा असफल देखिएको छ। पछिल्ला पाँच आर्थिक वर्षमा प्रदेश सरकारले आफैंले बनाएको बजेट कार्यान्वयन गर्न नसकेको हो। विकास बजेट कार्यान्वयनको अवस्था थप निराशाजनक छ। प्रदेश सरकार लक्ष्यअनुसार बजेट कार्यान्वयनमा चुकेको हो। आर्थिक वर्ष ०७४७५ मा प्रदेश सरकारले पहिलो पटक बजेट ल्यायो। त्यसबेला कुल १ अर्ब २ करोड ५ लाख बजेट मध्ये जम्मा ७ प्रतिशत बजेट मात्र खर्च भएको थियो। यस्तै आर्थिक वर्ष ०७५७६ मा २८ अर्ब २८ करोड २८ लाख रुपैयाँ बराबरको बजेट ल्याएको प्रदेश सरकारले जम्मा ९ अर्ब ९५ करोड ३३ लाख मात्र खर्च गरेको थियो। आर्थिक वर्ष ०७६७७ मा ३४ अर्बभन्दा बढीको बजेट विनियोजन गरेको प्रदेश सरकारले जम्मा ४९ प्रतिशत बजेट मात्र कार्यान्वयन गरेको थियो। आर्थिक वर्ष ०७७०७८ मा ३३ अर्ब ७४ करोड १३ लाख ५३ हजार बजेट विनियोजन गरेको प्रदेश सरकारले ६५५२ प्रतिशत बजेट मात्र कार्यान्वयन गर्न सक्यो। जसमा विकासतर्फको बजेट खर्चको अवस्था भने निराशाजनक नै छ। यस्तै आर्थिक वर्ष ०७८०७९ मा प्रदेश सरकारले ३६ अर्ब ५४ करोडभन्दा बढीको बजेट ल्याएको थियो। तर उक्त बजेटमा पनि जम्मा ६२ दशमलव ३७ प्रतिशत मात्र खर्च भएको छ। आफैंले बनाएको बजेट खर्च गर्न प्रदेश सरकार असफल बनेको हो। बजेट कार्यान्वयन हुन नसक्नुमा सुरुवातमा कर्मचारी र कानुनको अभाव देखाएको प्रदेश सरकारले पछिल्लो दुई वर्षमा भने कोरोनाले असर गरेको बताउँदै आएको छ। प्रदेश सरकारका आर्थिक मामिला तथा योजना मन्त्री विन्दमान विष्ट भन्छन्, 'नयाँ संरचना भएकाले सुरुमा कानुन, कर्मचारी र संरचनाहरूको अभावले काम गर्न कठिन भयो, कोरोनाले पनि काममा बाधा भयो। तर पनि हामी बजेट खर्चलाई सुधार गर्ने प्रयासमा छौं, चालु आर्थिक वर्षमा बजेट खर्चमा सुधार गर्नेछौं।' बजेट खर्चमा सुधार गर्न सरकारले प्रयास जारी राखेको उनको भनाइ छ। प्रदेश सरकारको बजेट खर्चमा भौतिक तर्फको खर्च भने निराशाजनक छ। प्रशासनिक खर्चमा केही प्रगति देखिए पनि विकास खर्चमा भने प्रदेश सरकार चुकेको देखिन्छ। बजेट कार्यान्वयन गर्न प्रदेश सरकारले मन्त्री, सचिव र कर्मचारीहरूसँग कार्यसम्पादन करार सम्झौता गर्दै आएको थियो। तर पनि खर्चमा सुधार भने हुने सकेन। योजना अनुसार बजेट निर्माण नगर्नु, आवश्यकता भन्दा पनि पहुँचको आधारमा बजेट विनियोजन गरिनु, आर्थिक वर्षको अन्त्यतिर मात्र योजना र कामको सम्झौता हुनु, प्रभावकारी अनुगमन संयन्त्र नहुनु र ठूला आयोजनाको कामले गति नलिदा प्रदेश सरकार बजेट कार्यान्वयनमा असफल बनेको जानकारहरू बताउँछन्।"
काठमाडौंका थारूले मनाए अस्टिम्की,"काठमाडौं : काठमाडौंवासी थारूले अस्टिम्की पर्व मनाएका छन्। राष्ट्रिय थारू कलाकार मञ्चको संयोजनमा शुक्रबार सुरु भएको उक्त पर्व दर्जनभन्दा बढी थारू संघसंस्थाको संयुक्त आयोजना शनिबार सम्पन्न भएको हो। सोही अवसरमा सहरी विकासमन्त्री मेटमणि चौधरीले अस्टिम्कीको उद्घाटन गरेका थिए। उनले अस्टिम्कीप्रति युवाहरूको चासो देखेर खुसी लागेको बताए। अस्टिम्कीसँगै सम्पूर्ण थारू युवामा राजनीतिक चेत हुनपर्नेमा उनले जोड दिए। थारू युवाहरूमा आफ्नो कला, संस्कृतिप्रति चासो हुनु खुसीको कुरा हो। तर, आजको युवाहरूमा राजनीतिक चेत हुन पनि उत्तिकै आवश्यक छ, उनले भने, अब हामी थारूहरू कुनै न कुनै पार्टीमा लागेर नेतृत्वपंक्तिमा आउन जरुरी छ। नत्र हामी अघि बढ्न सक्दैनौं। यसैगरी थारू आयोगका अध्यक्ष विष्णुप्रसाद चौधरीले थारूलाई संविधानले दिएको अधिकारसमेत जबरजस्ती माग्नुपरिरहेको बताए। उनले थारूको जातीय संख्याअनुसार लोकसेवा अयोगलगायतमा आरक्षण हुनुपर्नेमा जोड दिए। हामीलाई संविधानले सुनिश्चित गरेका आरक्षण पाउन पनि निकै कष्ट भइरहेको छ। यसलाई राज्यले सम्बोधन गर्नैपर्छ, उनले भने। कार्यक्रममा थारू संस्कृतिमा कृष्णचरित्र परम्परा विषयमा विद्यावारिधी गरेका डा कृष्णराज सर्वहारीले अस्टिम्कीबारे प्रकाश पारेका थिए। उनले अस्टिम्कीमा गाइने गीत र थारू संस्कृतिबारे सम्पूर्ण थारूहरू जानकार हुन आवश्यक रहेको बताए। अस्टिम्की विशुद्ध चाड वा पर्व मात्रै नभएर यसका मुख्य पात्रहरू कान्हा (कृष्ण), राधा, इसरु, जासुलगायतको जीवनशैलीबाट धेरैभन्दा धेरै जीवनोपयोगी पाठ सिक्न सकिन्छ, उनले भने। समाजसेवी शिव चौधरीले आधुनिक जीवनशैली अपनाइरहेका थारूहरूले आफ्नो भाषा बिसिँदै गएकाप्रति चिन्ता व्यक्त गरे । अहिले हामी आफ्नो भाषा बिर्सिएर नेपाली र अंग्रेजी भाषाप्रति मोहित भएको छौं। यो नराम्रो होइन तर, आफ्नो भाषालाई प्राथमिकता दिन जरुरी छ, उनले भने। थरुहट थारुवान राष्ट्रिय मोर्चाका प्रवक्ता मीनराज चौधरीले हरेक पर्वलाई केवल पर्वका रूपमा मात्र नभई यसलाई साँस्कृतिक आन्दोलनका रूपमा लैजानुपर्ने बताए। थारू राष्ट्रिय कलाकार मञ्चका अध्यक्ष तथा कार्यक्रमका संयोजक विनय वैद्यले यस वर्षको अस्टिम्की भव्यताका साथ सम्पन्न भएको बताए। के हो अस्टिम्की ? थारूहरूको विभिन्न चाडपर्वमध्येको एक पर्व हो, अस्टिम्की। यो भगवान श्रीकृष्ण जन्माष्टमीका दिन मनाइन्छ। यो विशेषतः थारू समुदायका महिलाहरूको महत्वपूर्ण धार्मिक पर्व हो। यो गीतमय व्रतपर्व हो। अष्टिम्की पूर्वदेखि पश्चिमका समग्र थारू जातिले मनाउने गरेका छन्। तर, स्थान अनुसार मनाउने तरिका भने फरकफरक छ। पश्चिमी (डँंगौरा) थारूहरूले यसलाई निकै महत्वका साथ मनाउने गरेका छन्। अष्टिम्कीको विशेष आकर्षण भनेको अष्टिम्की (भित्तेचित्र) हो। यसमा प्रकृति, इतिहास, मिथक तथा दर्शन, सृष्टिकथाजस्ता विषय गहिरो रूपमा पाइन्छ। अष्टिम्की थारू लोककला (ललितकला) को विशिष्ट उदाहारण पनि हो। जुन प्राचीनकालदेखि चल्दै आएको एक मात्र हस्तकला हो। यसलाई थारू भाषामा रचैनाकला पनि भनिन्छ। अष्टिम्की पूजाका लागि घरको बहरीबह्री (बैठक कोठा) को उत्तरतिरको भित्ता वा डेंह्रीकुठ्ली (अन्न राख्नका लागि बनाइएको माटोको भकारी)लाई ढौरा भन्ने एक विशेष प्रकारको माटोले पोतेर क्यानभास बनाइन्छ। र, त्यसमै अष्टिम्की कोरिन्छ। तत्कालीन समयमा अष्टिम्की चित्र गाउँको मुखियामहटावाँबरघरको घरमा बनाइन्थ्यो भने अहिले यो चलन विस्तारै कम हुँदै गएको छ। भाद्र अष्टिम्कीको दिन थारू समुदायका पुरुष तथा महिला (विशेषगरी महिला) दिनभरी निर्जला व्रत बस्ने र बेलुका महिलाहरू सामूहिक रूपमा अष्टिम्कीमा टिक्ने (प्रत्येक चित्रमा टीका लगाउने। रावणको चित्रबाहेक) प्रचलन छ। टिक्ने काम सकेपछि कृष्ण (कान्हा) लाई मनपर्ने अमिलो, अम्बा, काँक्रा, दही आदि फलाहार गर्ने र रातभरि अष्टिम्की गीत गाइन्छ। त्यसपछि बिहान दियो बालेर फेरि टिक्छन् र आफूले पूजा गरेका सामानसहित नजिकैको खोलामा सेलाउने गरिन्छ। अष्टिम्कीमा ब्रह्मान्ड सृष्टिदेखि स्थलमण्डल, बोटबिरुवा, वनस्पति, साना जीव हुँदै मानिसको सृष्टि सम्बन्धी दर्शन अंकित भएको हुन्छ। यसमा कृष्णकथाको सार वा कृष्ण चरित्रबारेका कलाले विशेष ठाउँ पाएको छ। यसमा मूलत: थारू जातिका देवता पाँच पाण्डवलगायतका चित्र अंकित गरिएको हुन्छ। ती चित्र अष्टिम्कीको दिनमा थारू चित्रकार (व्रतालु) ले बनाउँछन्।"
किसानमुखी कार्यक्रमका लागि १७ करोड बजेट,"उदयपुर : जिल्लामा चालु आर्थिक वर्षमा किसानमुखी कार्यक्रमका लागि १७ करोडभन्दा बढी बजेट खर्च गरिने भएको छ। कृषि तथा पशुपक्षीसँग सम्बन्धित जिल्लाका तीन कार्यालयले १७ करोड ५७ लाख ६७ हजार बजेट खर्च गर्ने भएका हुन्। कृषि ज्ञान केन्द्र, प्रधानमन्त्री कृषि आधुनिकीकरण परियोजना र भेटेरिनरी अस्पताल तथा पशु सेवा विज्ञ केन्द्रले आइतबार आयोजना गरेका गत वर्षको वार्षिक प्रगति समीक्षा तथा आर्थिक वर्ष २०७९८० को स्वीकृत कार्यक्रम सार्वजनिक कार्यक्रममा उक्त बजेट स्वीकृत भएको बताएका हुन्। स्वीकृत कार्यक्रमअनुसार कृषि ज्ञान केन्द्रले चार शीर्षकअन्तर्गत संघ र प्रदेश सरकारको सहयोगमा २९ वटा उपशीर्षकभित्र रहेर क्रियाकलाप गर्ने छ। कार्यालयले कृषि ज्ञान केन्द्र, कृषि विकास रणनीति अनुगमन तथा समन्वय, प्रधानमन्त्री कृषि आधुनिकीकरण परियोजना र कृषि संघ सशर्त कार्यक्रम सञ्चालन गर्ने छ। कार्यालय प्रमुख महेशकुमार चौधरीका अनुसार पुँजीगत, चालु, प्रदेश सरकार, संघीय सरकार बजेट गरी चार शीर्षकका विभिन्न उपशीर्षक गरी ४ करोड ९६ लाख ५२ हजार रुपैयाँ खर्च गरिने छ। रैथाने विउ संरक्षण, युवा, दलित, पिछडिएको समुदाय लक्षित कार्यक्रम, बाली विमा, ब्लक विकास, बिउ उत्पादन लगायतका शीर्षकमा खर्च गरिने उनले बताए। प्रमुख चौधरीका अनुसार अघिल्लो आवमा विनियोजन भएको ५ करोड ९४ लाख ८६ हजार बजेट मध्ये ५ करोड ३८ लाख १० हजार ८ सय रुपैयाँ खर्च भएको जानकारी दिए। त्यसैगरी प्रधानमन्त्री कृषि आधुनिकीकरण परियोजना कार्यान्वयन इकाई कार्यालयले आव ०७९८० मा विभिन्न शीर्षकमा गरी ४ करोड ४६ लाख ५ हजार रुपैयाँ खर्च गर्ने भएको छ। कार्यालय प्रमुख रामशोगारथ साहका अनुसार सुन्तला जात जोन, मसलावाली जाने र धान जोन (वहुवाली) अन्तर्गतका शीर्षकमा खर्च हुने छ। दश वर्षे परियोजनाअन्तर्गत कार्यालयले कटारी नगरपालिका, रौतामाई, ताप्लि र लिम्चुङ्गबुङ्ग गाउँपालिकामा ५ सय ४३ हेक्टरमा सुन्तला जोन कार्यक्रम सञ्चालन गरेको छ। त्यसैगरी बेलका, चौदण्डि, त्रियुगा, कटारी नगरपालिका, रौतामाई, उदयपुरगढी, ताप्लि र लिम्चुङ्गबुङ्ग गाउँपालिकाका ५ सय ८३ हेक्टरमा मसलावाली जोन अन्तर्गत अदुवा, वेसार, कपुरकोट हलेदोलाई उत्पादनमा जोड दिएको छ। त्यस्तै बेलका नगरपालिकामा वहुवाली जोन अन्तर्गत धान, रंजित, स्वर्णसव, हर्दिनाथ, ठुलो मन्सुली, ललका, चनमचुर, स्थानीय, मकै, आलु लगायतका उब्जानमिा जोड दिएको उनले बताए। जोन कार्यक्रमको आत्मनिर्भर बनाउने, आयात प्रतिस्थापन र निर्यात प्रर्वद्धन, प्रविधि विकास र प्रचार, लागत घटाउने प्रविधि, भूमिको चक्लाबन्दी, कृषिमा व्यवसायिकिकरण र यान्त्रीकरण, वजारीकरण, प्रशोधन र नियमनमा प्राथामिकता दिएको उनले बताए। त्यसैगरी भेटेरिनरी अस्पताल तथा पशु सेवा विज्ञ केन्द्र उदयपुरले आव २०७९८० मा ८ करोड २२ लाख ६८ हजार रुपैयाँ खर्च गर्ने भएको छ। उदयपुर र खोटाङ्ग दुई जिल्ला कार्यक्षेत्र रहेको कार्यालयले पशुपालन तथा मत्स्य पालन कार्यक्रमअन्तर्गतका उक्त बजेट सञ्चालन गर्ने कार्यालय प्रमुख डाक्टर अजय साहले बताए। उनका अनुसार खासगरी पशुस्वास्थ्य सेवाअन्तर्गत स्वस्थकर उत्पादन, स्वास्थय सुधार, क्षति न्यूनीकरण, रोग निदान, उपाचार, रोकथाम, नियन्त्रण पशु सेवाअन्तर्गत आयमूलक, आत्मनिर्भर, आयआर्जन तथा रोजगारीलाई प्राथमिकतामा राखी कार्यक्रम सञ्चालन गर्दछ। कार्यालयले अघिल्लो आवमा विनियोजन भएको ८ करोड १५ लाख १० हजार बजेट मध्ये ७ करोड ८९ लाख ४७ हजार ८ सय १६ रुपैयाँ अर्थात ९७ दशमलव ३४ प्रतिशत प्रतिफल निकालेको हो। प्रमुख साहका अनुसार पशुपंक्षी उपचार सेवा, संक्रामक रोगको नियन्त्रण रोकथाम, रोग निदान, पशु स्वास्थ प्रमाणिकरण, रोगहरुको सर्भिलेन्स, पशुप्रजनन सेवा, पूर्वाधार विकास, बजारीकरण, पशुपंन्क्षीको आहाराको श्रोतकेन्द्रको स्थापना लगायतका क्रियाकलापमा आधारित कार्यक्रम रहेका छन्।"
अदालतको अन्तरिम आदेशले अनुदान रकम रोकिएकोमा आपत्ति,"काठमाडौं : झापाका किसानहरूले सर्वोच्च अदालतको अन्तरिम आदेशले अनुदान रकम रोकिदिएको भन्दै आपत्ति जनाएका छन्। नेपाल लाइभस्टक सेक्टर इनोभेशन आयोजनासँग गरेको सम्झौता अनुसार काम गर्दै आएकोमा अन्तरिम आदेशका कारण रकम रोकिएको किसाने बताएका छन्। अदालतले निजी फर्म र कम्पनी आयोजनाको सम्झौताअनुरूपको लक्षित वर्गभित्र नपर्ने र सोहीबमोजिम भुक्तानी रोक्का राख्नु भनी जारी भएको अन्तरिम आदेशको उनीहरूले विरोध गरेका हुन्। पीडित किसान संघर्ष समितिले आइतबार काठमाडौंमा पत्रकार सम्मेलनको आयोजना गरेर अदालतको आदेशले अनुदान रकम रोकेर सरकारले किसानहरूको विचल्ली बनाएको गुनासो गरेका छन्। उनीहरूले सरकारले न्याय नदिए कडा आन्दोलन गर्ने समेत चेतावनी दिएका छन्। जनवरी २१, २०१८ मा विश्व बैंक र नेपाल सरकारबीच भएको सम्झौता अनुरूप आयोजनाको पूरक अनुदानग्राही भन्नाले कृषक समूह, सहकारी संस्था उत्पादक संघ र निजी फार्म र कम्पनी भनी प्रष्टरूपमा उल्लेख गरीएको उनीहरूको भनाइ छ। पत्रकार सम्मेलनमा अगुवा किसान धु्रव न्यौपानेले अदालतलाई केही वर्गले गुमराहमा पारेर किसानविरुद्ध फैसला गर्न बाध्य बनाएको बताए। उनले संशोधन भएका नियमावलीको बुँदा केलाएर किसानका कुरा सुनेर चाँडोभन्दा चाँडो बहस सुरु गर्ने बताए। समितिका अध्यक्ष योगेन्द्र खनालले सर्वोच्च अदालतको अन्तरिम आदेश ८५ प्रतिशत किसानको हितविपरीत भएको बताए। देशमा स्वाभिमान र स्वाधिनताको लडाइँ लडेको कोही भए ती किसान मात्रै भएको उनको भनाइ छ। आफूहरू कुनै व्यक्तिविरुद्ध नलागेको भन्दै खनालले जनताको अन्तिम आशा न्यायालयमा हुने भएपनि आफूहरूप्रति भने अदालतले अन्याय गरेको टिप्पणी गरेका छन्। यसैगरी, राष्ट्रिय व्यवसायीक पशुपालन तथा दूध उत्पादक कृषक समाजका संयोजक दीपक तिमिल्सनाले किसानहरूलाई सरकारले गन्तब्यविहीन बनाएको गुनासो गरे।"
घारीमा भेटिन्छन् गाँजाका पोका,"राजविराज : आफ्नो क्षेत्र सुनसान र चहलपहल शून्य पाएपछि निर्जन बगरमा गाँजा ओसार्ने काममा तस्करहरूको चहलपहल हुने गरेको छ। पछिल्लो समय निगरानी बढाएको सशस्त्र प्रहरीले लगातार ठूलो परिमाणमा गाँजा बरामद गरिरहेको छ। तस्करहरू पक्राउ नपरे पनि पटेरका घारी र झाडीमा लुकाएर राखिएको अवस्थामा शनिबार मध्यराति २ सय ४० किलो गाँजा बरामद भएको छ। सशस्त्र प्रहरी बल नेपाल सुरक्षा वेश क्याम्प भारदहका अनुसार भारततर्फ तस्करी गर्न झाडीमा लुकाएर राखेको अवस्थामा ११ किलोका दरले प्लाष्टिकमा पोका पारिएका गाँजाको नौवटा बोराहरू बेवारिसे अवस्थामा बरामद गरिएको छ। हनुमाननगर कंकालिनी नगरपालिका१ कोशी व्यारेजस्थित पटेर घारीबाट सुरक्षा वेश भारदहबाट खटिएको टोलीले गाँजा बरामद गरेको सशस्त्र प्रहरी निरीक्षक उमेशकुमार आलेले जानकारी दिए। बरामद अवैध गाँजा आवश्यक कारबाहीका लागि जिल्ला प्रहरी कार्यालय सप्तरीमा बुझाइएको छ। यसअघि असार ८ गते सशस्त्र प्रहरीको टोलीले कोशी व्यारेजस्थित चेक प्वाइण्टबाट १७५ किलो गाँजा र ३५० किलो अदुवा बरामद गरेको थियो। सशस्त्र प्रहरी निरीक्षक किसमान तामाङ नेतृत्वको मोबाइल टोलीले को १ ख २९२५ नम्बरको ट्रक चेकजाँच गर्न खोज्दा ट्रक रोकेर चालक र सहचालक फरार भएका थिए। सशस्त्र प्रहरीले ट्रकसहितको गाँजा र अदुवा बरामद गरेको थियो। यस्तै चैत १२ गते कोशी नदीको नहर नजिकै झाडीबाट ७८ किलो गाँजा बरामद भएको थियो। सशस्त्र प्रहरीलाई देखेपछि गाँजाको पोका पारेको बोराहरू बेवारिसे अवस्थामा छाडेर तस्करहरू फरार भएका थिए। जिल्ला प्रहरी कार्यालय सप्तरीका अनुसार गत आर्थिक वर्षमा ३ सय ७९ किलो ९२५ ग्राम गाँजा बरामद भएको थियो। गाँजा महिना, २ महिनामा बरामद हुने गरे पनि तस्करहरूले दिनहुँजसो गाँजा ओसारपसार गर्ने गरेको स्थानीयवासी बताउँछन्। पूर्वमा कोशी नदी र पश्चिममा बलान नदीमा रहेको सप्तरीको दक्षिण क्षेत्रमा रहेको विभिन्न गाउँस्थित घर, गोठ, नदी किनारका झाडी र बगरको माटोमुनी गाँजा संकलन गरी राख्ने तथा भारततर्फ तस्करले गाँजा ओसार्ने गरेको राजविराज२ का बिजय झाले बताए। उनका अनुसार विगत लामो समयदेखि प्रतिबन्धित लागुऔषध गाँजा सिमानाका गाउँमा भण्डार गरी तस्करले भारततर्फ लैजाने गरेका छन्। तस्करका नाइकेहरूले स्थानीय तस्करहरूको सहयोगमा रातको समय पारेर चोर बाटो प्रयोग गर्दै सप्तरीको भारदह, टिकुलिया, मौवाहा बेल्ही, काचन, पातोलगायतको नाका हुँदै भारततर्फ गाँजाको ओसारपसार गरिरहेका छन्। गाँजा ओसार्न साइकल, मोटरसाइकल, अटो, डुङ्गासहित सप्तकोशी नदीबाट ल्याइने बाँसका चेपाहरूको समेत प्रयोग गर्ने गरेको र पहाडी क्षेत्रबाट आउने डोकोहरूमा समेत निकासी गर्ने गरिएको जानकारहरूको भनाइ छ। यसमध्ये हनुमाननगर कंकालिनी नगरपालिकास्थित कोशी नदी गाँजा तस्करीको ट्रान्जिट प्वाइन्ट नै कहलिएको छ।"
बहुविवाह मुद्दामा फरार अभियुक्त पक्राउ,सन्धिखर्क : जिल्ला प्रहरी कार्यालय अर्घाखाँचीले बहुविवाह मुद्दामा फरार अभियुक्तलाइ पक्राउ गरेको छ। जिल्लाको भूमिकास्थान नगरपालिका३ का गंगा बहादुर बिकलाई प्रहरीले पक्राउ गरेको हो। जिल्ला प्रहरी कार्यालय अर्घाखाँचीका प्रहरी निरीक्षक कृष्ण प्रसाद घिमिरेका अनुसार बिकलाई जिल्ला अदालत अर्घाखाँचीले २०७९ असार २८ गते एक वर्ष कैद सजाय तोकेको थियो। तर बिक कैद भुक्तान नगरी फरार थिए। बिकलाई प्रहरीले आज आइतबार विशेष सूचनाका आधारमा पक्राउ गरी जिल्ला अदालतमा पेस गरीएको जिल्ला प्रहरी कार्यालय अर्घाखाँचीले जनाएको छ।
प्रदीप गिरिको निधनले नेपालले एक सच्चा र असल नेता गुमाएको छ : देउवा,"काठमाडौं : प्रधानमन्त्री एवं नेपाली कांग्रेसका सभापति शेरबहादुर देउवाले पार्टी केन्द्रीय सदस्य तथा प्रतिनिधिसभा सदस्य प्रदीप गिरिको निधनले नेपाल र नेपालीले एक सच्चा र असल नेता गुमाएको बताए । उनले ट्विट गर्दै यस्तो बताएका हुन्। प्रधानमन्त्री देउवाले एक ट्विट गर्दै भनेका छन्, 'नेपाली कांग्रेसका नेता एवं नेपाली राजनीतिका बैचारिक र समाजवादी चिन्तक मेरा मित्र प्रदीप गिरिजीको निधनको खवरले निकै स्तव्ध भएको छु । उहाँको निधनले नेपालले एक सच्चा र असल नेता गुमाएको छ ।' प्रधानमन्त्री देउवाले दिवंगत नेता गिरीको आत्माको चिर शान्तिको कामना गर्दै यस दुःखद घडीमा परिवारजनमा हार्दिक समवेदना व्यक्त गरेका छन्। क्यान्सर रोगबाट पीडित ७४ वर्षीय गिरीको शनिबार राति ललितपुरको मेडिसिटी अस्पतालमा उपचारका क्रममा निधन भएको थियो।"
कर्णालीमा स्वास्थ्य पूर्वाधारकै अभाव,"सुर्खेत : कर्णालीमा कोरोना संक्रमणको दर बढ्दो छ।प्र्र्रदेश स्वास्थ्य सेवा निर्देशनालयले कोरोना संक्रणको चौथो लहर सुरु भएको आँकलन गरेको छ।तर, संक्रमणको दर बढ्दै जाँदा कर्णालीमा स्वास्थ्य पूर्वाधार र दक्ष जनशक्तिको अभाव देखिएको छ।कोरोनाविरुद्ध लड्न आवश्यक भौतिक संरचना, स्वास्थ्य उपकरण र स्वास्थ्यकर्मीको अभाव छ । यसअघि व्यवस्थापन भएका कतिपय स्वास्थ्य संरचनाहरू हाल बन्द अवस्थामा छन्।दक्ष जनशक्तिको अभावकै कारण जिल्लामा रहेका पीसीआर प्रयोगशाला पनि बन्द भएका छन्।संक्रमितको उपचारका लागि अति आवश्यक मानिने भेन्टिलेटर र आईसीयू जनशक्ति अभावकै कारण सञ्चालन गर्न सक्ने अवस्था छैन।कोरोना फैलिएमा कर्णालीमा स्वास्थ्य पूर्वाधार र जनशक्तिको अभावकै कारण समस्या हुने स्वास्थ्य सेवा निर्देशनालयले जनाएको छ । संक्रमितको संख्या बढ्न थालेकाले कर्णालीमा कोरोनाको चौथो लहरको संकेत गरेको स्वास्थ्य सेवा निर्देशनालयका निर्देशक डारवीन खड्काले बताए।संक्रमण दरले त जोखिमकै संकेत गर्दछ, उनले भने, परीक्षणको रिपोर्टले पनि त्यही पुष्टि गर्छ । संक्रमणको जोखिम बढ्दै जाँदा कर्णालीमा अझै पूर्वाधार र जनशक्ति अभावकै पिरलो छ।प्रदेशमा हाल जम्मा ५ जना मात्र एनएसथेसियोलोजिस्ट (बेहोस बनाउने चिकित्सक) छन्।यी चिकित्सकहरू कोरोना संक्रमितको उपचारका लागि अति आवश्यक मानिन्छन् । त्यस्तै, आईसीयू, भेन्टिलेटर र एचडीयू सञ्चालनका लागि पनि जनशक्तिको अभाव छ।चिकित्सकको अभावमा अन्य स्वास्थ्यकर्मीलाई तालिम दिएर काम चलाउनुपर्ने बाध्यता आएको निर्देशनालयले जनाएको छ।पर्याप्त जनशक्ति अभावकै कारण यसअघि कोरोना प्रतिकार्यका लागि तयार पारिएका संरचनाहरू हाल बन्द छन्।रुकुमपश्चिमको चौरजहारीमा रहेको पीसीआर प्रयोगशाला र दैलेखको पीसीआर प्रयोगशाला जनशक्ति अभावकै कारण बन्द छन्।दैलेख, चौरजहारी, जुम्ला र सुर्खेतमा गरी जम्मा चारवटा पीसीआर प्रयोगशाला छन्।हाल सुर्खेतको प्रयोगशाला मात्रै सञ्चालनमा छ।यस्तै, डोल्पामा अक्सिजन प्लान्ट निर्माणमा ढिलाइ भएको छ । प्रदेश सरकारले आर्थिक वर्ष २०७७७८ मै कर्णालीका सबै जिल्लामा अक्सिजन प्लान्ट सञ्चालन गर्ने योजना बनाएको थियो।तर, डोल्पामा हालसम्म अक्सिजन प्लान्ट स्थापना हुन नसकेको हो।हाल प्रदेशभर ६८ वटा आईसीयू, २ सय बेड क्षमताका ११ वटा एचडीयू र ३२ बेड भेन्टिलेटर तयारी छन्।तर, तिनको सञ्चालन गर्ने दक्ष जनशक्तिको अभाव छ।संक्रमणको जोखिम बढे पनि कोरोनाविरुद्धको खोप लगाउनेको दर भने घट्दै गएको छ।निर्देशक खड्का भन्छन्, अहिले स्वास्थ्य संस्थाहरूमा पर्याप्त खोप छ।तर, खोप लगाउन आउनेको संख्या घट्दो क्रममा छ । खोप लगाउनेको संख्या घटेकै कारण हाल कर्णालीमा हाल ३८ हजार डोज कोरोनाविरुद्धको खोप थन्किएको छ।परीक्षण गर्ने र खोप लगाउनेको संख्या घटेकाले पनि संक्रमणको जोखिम बढेको निर्देशनालयको भनाइ छ।"
एमाले समाप्त पार्ने नसोचे हुन्छ,"झापा : नेकपा एमालेका अध्यक्ष केपी शर्मा ओलीले देश विकासका लागि भन्दा पनि एमालेलाई समाप्त पार्ने नियोजित मनसायले सत्ता गठबन्धन अगाडि बढिरहेको बताएका छन्।एमालेलाई धराशायी र कमजोर बनाउने नियतले सत्तारुढ दलहरूले सम्पूर्ण शक्ति खर्चिरहेको पनि बताए। झापाको बिर्तामोडमा शनिबार प्रोग्रेसिभ इन्जिनियर एसोसिएसन नेपालको प्रदेश १ स्तरीय दोस्रो भेला र अनेम संघ झापाको नवौं जिल्ला अधिवेशनलाई सम्बोधन गरेका अध्यक्ष ओलीले परमादेशबाट बनेको सरकारको गतिविधिले घमण्डको सीमा नाघेको टिप्पणी गरे।देश बनाउने र विकास गर्नेभन्दा पनि गठबन्धनको ध्यान एमालेलाई कसरी कमजोर र धराशायी बनाउन सकिन्छ भन्नेमा केन्द्रित छ, अध्यक्ष ओलीले भने, तर, हाम्रो बलियो जनाधार गठबन्धनले भत्काउन चाहँदैमा भत्किने खालको छैन । आम निर्वाचन घोषणापछि एमालेविरुद्धको घेराबन्दी अझै कसिलो बनाउने मनसायले सत्ता गठबन्धन अगाडि बढेको आरोप लगाउँदै एमाले अध्यक्ष ओलीले लोकतन्त्रको रक्षा र राजनीतिक स्थायित्वका लागि एमाले एक्लै उभिने बताए।कमजोरहरूलाई चाहिने हो, गठबन्धन, अध्यक्ष ओलीले भने, हामी झुसे बारुला निले झै गठबन्धनलाई निल्न काफी छौं । गठबन्धनले राजनीतिक भाषा बोल्न छोडेको बताउँदै अध्यक्ष ओलीले भने, मसलको भाषा बोलेर तर्साउन खोजिरहेका छन्।गठबन्धनले राजनीतिक भाषा बोल्न छोड्यो, अध्यक्ष ओलीले भने, यसो केही सोधिहालो भने पहिले मसल देखाउँछ।यस्तो पनि दलीय चरित्र हुन्छ ? नागरिकता विधेयकको नाम नलिई एमाले अध्यक्ष ओलीले राष्ट्रपतिद्वारा संसद्लाई पठाइएको पत्र चार मसलेहरूले नखोल्नु भनेर आदेश दिएको दाबी गरे।सरकारी कार्यशैली र गठबन्धनको अहमले मुलुक टाट पल्टिने अवस्थामा पुगेको भन्दै ओलीले सत्ता गठबन्धनकै हातमा भए देश समाप्तिको बाटोमा जाने बताए।"
ऋणको बहानामा काममा बन्धक,"धनुषा : संविधानको धारा २९ (३) ले भनेको छ कसैलाई पनि बेचबिखन गर्न, दास वा बाँधा बनाउन पाइने छैन। यस्तै, कसैलाई पनि उसको इच्छाविरुद्ध काममा लगाउन नपाइने व्यवस्था उपधारा (४) मा छ। यसविपरीतका कार्य कानुनबमोजिम दण्डनीय र पीडितलाई पीडकबाट क्षतिपूर्ति पाउने हक हुने संवैधानिक व्यवस्था छ। तर, यसको बर्खिलाप हुने गरी धनुषाको सहिदनगर नगरपालिकामा गरिबीको फाइदा उठाउँदै केही साहु (मालिक)ले ऋणीलाई बाध्यात्मक रूपमा काममा लगाउँदै आएका छन्। सहिदनगर४ ननुपटीका ५५ वर्षीय फिरन पासमान गाउँकै दुखी साहूकहाँ हरूवाचरुवाका रूपमा काम गरिरहेका छन्। उनका बाजे स्वरुपलाल पासमानले गृहत (मालिक)सँग ऋणका रूपमा लिएको केही अन्न र पैसाबापत यसरी श्रम गर्न थालेको सम्झना छ फिरनलाई। बुवा रुपलाल पनि साहुकै काम गरेर बितेको उनी सुनाउँछन्। उनले पनि साहुू दुखीसँग तीन वर्षअघि २ लाख रुपैयाँ सयकडा तीनका दरले ऋण लिए। श्रीमतीको रक्तचाप उच्च भएपछि उपचार र छोरीको विवाहका लागि रकम लिएको उनी बताउँछन्। त्यो ऋण ५ लाख नाघेको छ। साहूले हरेक वर्ष ब्याजसमेत साँवामा जोडेर नयाँ तमसुक बनाउँदै आएका छन्। तमसुक बनाए पनि साहू महाजनले ऋणको बहानामा फिरनजस्ता आर्थिक अवस्था कमजोर भएका व्यक्तिहरूलाई बाध्यात्मक रूपमा काममा लगाउँदै आएका हुन्। भरभर दिन काम गराउँछन्। ट्र्याक्टरले जोत्न मिल्ने अवस्था आइसके पनि गृहतले गोरुबाटै हलो जोत्न लगाउँछन्। त्यसबापत सात किलो धान मात्रै दिन्छ, दुखेसो पोख्दै फिरन भन्छन्, अब त्यति धानले घरबार चलाउने कि साहूको ऋण सधाउने ? फिरनको घरमा श्रीमती, दुई छोरा, एक बुहारी र दुई नाति गरी सात जनाको परिवार छ। उनले छोराको केही दिनअघि मात्रै एपेन्डिक्सको उपचार गराएका छन्। गृहतले ज्यालाबापत दिएको सात किलो धानले परिवार धान्नुपर्ने बाध्यता रहेको उनी सुनाउँछन्। धानको बजारमूल्य अहिले प्रतिकिलो २० रुपैयाँ छ। ज्यालाको सात किलो धान बेच्दा १ सय ४० रुपैयाँ मात्रै हुन्छ, आँखा रसाउँदै फिरन भन्छन्, त्यति रुपैयाँले हातमुख जोड्न त धौधौ छ। उपचार खर्च, लत्ताकपडा र घरपरिवारको स्याहारसुसार गर्न त सोच्न पनि सकिँदैन। गृहतले गुलाम बनाएर राखेको उनको भनाइ छ। राणा शासनजस्तो काम गराउँछ। न ज्याला बढाउँछ न त अरूकोमा काम गर्न दिन्छ, उनी भन्छन्, काम गर्न नगए गाली गर्न घरमै आइपुग्छ। सोही टोलकी ५२ वर्षीय लडुबत्ती पासमानको अवस्था पनि उस्तै छ। उनी श्रीमान् पल्टु पासमानसँगै गाउँकै गृहत अरविन्द चौधरीकहाँ हरूवाचरुवाको काम गर्दै आएकी छन्। उनीहरूको परिवारमा तीन छोरा, १ बुहारी र ४ नातिनी छन्। पल्टुको आन्द्रामा समस्या देखिएपछि उपचारका लागि १ लाख ऋण लागेको छ। पल्टु घरमै स्वास्थ्यलाभ गरिरहेका छन्। पहिला हामी दुवै श्रीमान् श्रीमती काम गर्दा दैनिक १४ किलो धान हुन्थ्यो। अहिले श्रीमान् बिरामी भएपछि सात किलो मात्रै धान भइराको छ, लडुबत्ती भन्छिन्, मालिकलाई ज्याला बढाइदिन भन्दा ऋण चुक्ता गर्न धम्की दिन्छन्। अरू काम गर्न खोज्दा बाटोबाटै घेरेर आफ्नो घर लग्छन्। हामी तिनीहरूको गुलाम भएर बस्नुपरेको छ। हामीलाई बन्धकमा राखेको छ। छोराहरू भारतको पञ्जाबमा काम गर्न थालेपछि अलिक राहत भएको लडुबत्ती सुनाउँछिन्। ननुपट्टीका फिरन र लडुबत्ती प्रतिनिधि पात्र मात्र हुन्। त्यस टोलमा मात्रै २०२५ घरपरिवार हरूवाचरुवा छन्। उनीहरूको अवस्था फिरन र लडुबत्तीभन्दा फरक छैन। ऋणको बहानामा गृहत साहूमहाजनले उनीहरूलाई हरूवाचरुवा बनाएर बन्धक बनाएका छन्। उनीहरूमध्ये कसैको पनि जग्गाको लालपुर्जा छैन। न ओत लाग्ने राम्रो घर छ न त शौच गर्न शौचालय नै। उनीहरू पोखरी डिलमा घर बनाएर बस्दै आएका छन्। अहिले त्यो घर पनि हटाउन हडबरा बाला (लक्ष्मण साह)ले दबाब दिइरहेको फिरन बताउँछन्। गाउँका जमिनदारले ऋण दिएर वा विभिन्न बहानामा आफ्नो खेती तथा कृषिमा काम गर्न पहिलादेखि बाध्य पार्दै आएको देखिन्छ। विगतमा जमिनदारका जग्गा नापी भए पनि गाउँका टाठाबाठाले हरूवाचरुवाका जमिन नापी हुन दिएनन्। उनीहरू भूमिहीन बन्दै गए। जमिन तथा बसाइको प्रमाण नभएका कारण आधाभन्दा बढी हरूवाचरुवा समुदायका व्यक्तिको नागरिकता बनेन। नागरिकता नभएकै कारण उनीहरू राज्यबाट प्रदान गरिने सामाजिक सुरक्षा तथा अन्य अवसरबाट बन्चित हुँदै गएको पनि देखिन्छ। साहूको खेतबाट फर्किएर चौतारामा थकाई मार्दै धनुषाको सहिदनगर नगरपालिका५ पचहर्वा मुसहरी टोलका बासिन्दा । गृहतहरू राजनीतिक पहुँच, प्रभाव र शक्तिशाली भएका कारण हरूवाचरुवाहरू आफूमाथि भएको शोषण, अन्याय, अत्याचार विरुद्ध उजुरी गर्न सक्दैनन्। ज्याला, समय तथा सुविधाका बारेमा कुनै सौदावाजी गर्न उनीहरूको आँट पुग्दैन। एकोहोरो रूपमा गृहतले तोकिदिएको ज्याला, समय नै मान्न बाध्य छन्। हरूवाचरुवामाथि अनुचित ऋण प्रवाह गर्ने, ऋण वा अन्य सुविधाका आधारमा नियन्त्रण तथा प्रभावमा राख्ने, धाकधम्की दिने कार्य असह्य रहेको अधिकारकर्मी बताउँछन्। सहिदनगर नगरपालिका५ पचहर्वा मुसहरी टोलका श्रीप्रसाद सदा पनि पुस्तांैदेखि हरूवाचरुवामा लागेका छन्। उनी गाउँकै राजाराम कापरमा हरूवाचरुवा गर्छन्। राजारामले उब्जाएर खान श्रीप्रसादलाई तीन कठ्ठा जग्गा दिएका छन्। त्यसबापत राजारामले श्रीप्रसादलाई निजी हरूवाचरुवा बनाएका छन्। उनलाई गृहत कापरले काम गरेको बापत दैनिक पाँच किलो धान दिईरहेका छन्। त्यसलाई बेच्दा १ सय रुपैयाँ आउँछ। कहिलेकाहीँ छोरो पनि जाँदा २ सय रुपैयाँ हुन्छ, श्रीप्रसाद भन्छन्, त्यसैले जसोतसो गुजारा चलाउँछु। श्रीप्रसाद हरूवाचरुवा अधिकार मञ्चको केन्द्रीय उपाध्यक्षसमेत छन्। हरूवाचरुवाको अधिकारका लडिरहेका उनको पीडाको घाउ पनि विस्तार भइरहेको छ। छोरालाई विदेश पठाउन लिएको २ लाख रुपैयाँ ऋण बढेको बढ्यै छ। विदेश केही दिन काम नगर्दै कम्पनी भत्कियो। छोरा विदेशबाट फर्केर आएपछि ऋणको झन् ठूलो भारी भएको छ। अब गृहतले बाहिर काम गर्न पनि जान दिएको छैन, भावुक हुँदै श्रीप्रसाद भन्छन्, गृहतले पहिला ऋण चुक्ता गर भन्छ। अब कहाँबाट कसरी के गर्ने ? १ सय रुपैयाँले पेट पाल्ने कि ऋण तिर्ने ? आफूहरूको माग प्रतितिनै तहको सरकार गम्भीर नभएको उनको आरोप छ। सहिदनगर नगरपालिकामा १ हजार ६ सय ८० घरपरिवार हरूवाचरुवा रहेको तथ्यांक छ। नगरपालिकाले सामुदायिक सुधार केन्द्र र सीएसआरसीको सहकार्यमा तथ्यांक संकलन गर्दा यतिको संख्यामा हरूवाचरुवा घरपरिवार रहेको भेटिएको हो। उनीहरूको स्तर उकास्न केही गैरसरकारी संस्था तल्लिन छन्। नगरपालिकामा सामुदायिक सुधार केन्द्रले हरूवाचरुवाको आयस्तर उकास्न विभिन्न कार्यक्रम र परियोजना मार्फत पहल प्रयास गरिरहेको छ। हरुवाचरुवाको काम गर्दै आएका महिला । हरूवाचरुवाको समूह बनाएर कार्यक्रमहरू सञ्चालन गरिएको सामुदायिक सुधार केन्द्रका प्रोजेक्ट संयोजक सितेशकुमार ठाकुर बताउँछन्। उनका अनुसार हरूवाचरुवाको वर्गीकरण गरी समूहहरूमार्फत उनीहरूलाई १५ हजार रुपैयाँको दरले बीउपुँजीसमेत दिइएको हो। उनीहरूका छोराछोरीलाई शिक्षामा पहुँच पुयाउन संस्थाले ट्युसन सेन्टर पनि सञ्चालन गरेको सामुदायिक सुधार केन्दका अध्यक्ष सन्जय साह बताउँछन्। कोरोना कालमा खाद्यान्नसहित राहतसमेत वितरण गरिएको अध्यक्ष साहको भनाइ छ। हरवा चरवाहरूको नाममा रहेका अनुचित ऋण खारेजीसहित मुक्तिको घोषणा गर्नुपर्ने उनको तर्क छ। सहिदनगरका मेयर दिनेशप्रसाद यादव अहिलेको युगमा हरूवाचरुवा प्रथा नितान्त गलत भएको बताउँछन्। यो जिम्दारी प्रथा हो। अहिलेको अवस्थामा त्यो चल्दैन। कसैले कसैलाई बन्धक बनाई शासन चलाएर काम गराउन पाउँदैन। यो सरासर अन्याय हो, मेयर यादव अन्नपूर्ण पोस्टसत भन्छन्, यस विषयमा विस्तृत बुझेर केही भन्छु। त्यस्तो हो भने एक्सन लिन्छु। अहिलेको जमानामा ५७ किलो धानले कहीँ परिवार चल्छ ? यसले पेट भर्न पनि मुस्किल हुन्छ त। आफू सदैव पीडितको पक्षमा रहेकाले यो जिम्दारी प्रथालाई नियन्त्रण गर्न हरसम्भव प्रयासरत रहने मेयर यादवको भनाइ छ। गृहतले हामीलाई गुलाम बनाएर राखेको छ। राणा शासनजस्तो काम गराउँछ। न ज्याला बढाउँछ न त अरूकोमा काम गर्न दिन्छ। काम गर्न नगए गाली गर्न घरमै आइपुग्छ। फिरन पासमान (५५), सहिदनगर, धनुषा मालिकलाई ज्याला बढाइदिन भन्दा ऋण चुक्ता गर्न धम्की दिन्छन्। अरू काम गर्न खोज्दा बाटोबाटै घेरेर आफ्नो घर लग्छन्। हामी तिनीहरूको गुलाम भएर बस्नुपरेको छ। हामीलाई बन्धकमा राखेको छ। लडुबत्ती पासमान (५२), सहिदनगर, धनुषा छोरा विदेशबाट फर्केर आएपछि ऋणको झन् ठूलो भारी भएको छ। गृहतले बाहिर काम गर्न पनि जान दिएको छैन। पहिला ऋण चुक्ता गर भन्छ। अब कहाँबाट कसरी के गर्ने ? श्रीप्रसाद सदा, उपाध्यक्ष, हरूवाचरुवा अधिकार मञ्च जिम्दारी प्रथा अहिलेको अवस्थामा त्यो चल्दैन। कसैले कसैलाई बन्धक बनाई शासन चलाएर काम गराउन पाउँदैन। यो सरासर अन्याय हो। अहिलेको जमानामा ५७ किलो धानले कहीं परिवार चल्छ ? दिनेशप्रसाद यादव, मेयर, सहिदनगर"
युवती ५ वर्षदेखि सम्पर्कविहीन,"गुल्मी : गुल्मीको मदाने गाउँपालिका२ बाझकेटरी मुलाबारीकी एक युवती विगत ५ वर्षदेखि घरपरिवारको सम्पर्क बाहिर छिन्। स्थानीय २१ वर्षीय आशा झाँक्रीमगर सम्पर्कमा नआएपछि परिवारले खोजी कार्य गरिदिन आग्रह गरेका छन्।तीन बहिनीमध्ये आशा जेठी छोरी हुन्। काठमाडौं घुम्न जान्छु भनेर गएकी छोरी अझैसम्म नफर्केको आमा सीता झाँक्री मगरले बताइन्।बीचमा फोन गरेर मम्मी मैले विवाह गरे भनेर भनेकी थिइँ, उनले भनिन्, विवाह भएको एक महिनापछि छोरी सम्पर्कमा आइनन्।केटाले भागेर गइ भनेपछि मात्र थाहा भयो । इलाका प्रहरी कार्यालय पुर्कोट दह गुल्मीमा छोरीको खोजी गरिदिन् निवेदन दिएको उनले जानकारी गराइन्।काठमाडौं थानकोट बस्ने ३० वर्षीय सुजन गिरीसँग छोरीको बिहे भएको खबर टेलिफोनमा जानकारी पाएको झाँक्रीले बताइन् । तर, बिहे भयो भनिएका गिरीले बिहे भएको एक महिनापछि झाँक्री आफूबाट भागेर गएको र अहिलेसम्म पत्ता नलागेको सुनाए।बिहे गर्दा पनि मलाई झुक्काएकी थिइन्, उनले भने, एक तोला जति सुन थियो।त्यो पनि लगेर गइन् । गिरीले अहिले चन्द्रागिरी नगरपालिकाको थानकोटमा कुखुरापालन व्यवसाय गर्दै आएका छन्।"
रथयात्रामा अवाञ्छित गतिविधि गर्ने ५९ जना पक्राउ,"विराटनगर : विराटनगरमा निकालिएको धार्मिक एवं ऐतिहासिक राधाकृष्ण रथयात्राका क्रममा अत्यधिक भीडभाडको मौका छोपेर अवाञ्छित गतिविधि गर्ने ५९ जनालाई प्रहरीले नियन्त्रणमा लिएको छ। रथयात्रा जारी रहेका बेला अवाञ्छित एवं शंकास्पद गतिविधिमा संलग्नलाई पक्राउ गरेर अनुसन्धानको दायरामा ल्याइएको मोरङ प्रहरी प्रमुख एसपी शान्तिराज कोइरालाले जानकारी दिए। उनका अनुसार पक्राउ परेकाहरु सबै पुरुष हुन्। अधिकांश ३० वर्षसम्मको उमेर समूहका छन्। एसपी कोइरालाका अनुसार मादक पदार्थ सेवन गरेर होहल्ला एवं हुलहुज्जत गर्ने, झैझगडा र मोबाइल तथा सिक्री चोरीमा संलग्नलाई नियन्त्रणमा लिइएको हो। पक्राउ गरिएकामध्ये केहीको साथबाट चोरिएका सुनका सिक्री र मोबाइलसमेत फेला परेको उनले बताए। पक्राउ परेकामाथि अनुसन्धान भइरहेको प्रहरीले जनाएको छ। रथयात्राका क्रममा सिक्री चोरी भएको भनेर चारवटा उजुरी प्रहरीमा परेको छ। सातवटा मोबाइल चोरी भएको उजुरी पनि परेको छ। सामान चोरी हुनेको संख्या बढ्नसक्ने प्रहरीको अनुमान छ। विराटनगरमा शनिबार ५४ औँ संस्करणको राधाकृष्ण रथयात्रा निकालिएको थियो। तीनपैनीस्थित राधाकृष्ण मन्दिरबाट दिउँसो ३ बजे भव्य रथयात्रा निकालिएको हो। रथलाई विराटनगर परिक्रमा गराउँदै राति ८:३० बजेतिर रथयात्रा समापन गरिएको थियो। प्रत्येक वर्ष श्रीकृष्ण जन्माष्टमीका भोलिपल्ट विराटनगरमा रथयात्रा निकाल्ने चलन छ। यसपटक परिवर्तित रुटसहित निस्किएको रथयात्राले विराटनगरको मेनरोडबाट रोडशेष, कोसी लोकमार्ग हुँदै मन्दिरसम्मको ९ किलोमिटर दूरी तय गरेको थियो। तीनपैनीबाट सुरु भएको रथयात्रालाई शंकरपुर मोड, गोल्छा चोक, जलजला चोक, ट्राफिक चोक, रोडशेष चोक, बसपार्क, महेन्द्र चोक, शनिमन्दिर र मुनालपथबाट बरगाछी हुँदै पुनः तीनपैनीस्थित राधाकृष्ण मन्दिरमा पुर्याएर विर्सजन गरिएको हो। राधाकृष्णको युगल जोडीलाई पैगोडा शैलीको २२ फिट लामो, १४ फिट चौडा र १८ फिट अग्लो रथमा राखेर नगर परिक्रमा गराइएको थियो। रथ तान्नका लागि रथको अगाडि दायाँ र बायाँ ५०५० फिट लामो लट्ठाको व्यवस्था गरिएको थियो। २३ ठाउँमा विश्रामस्थलको प्रवन्ध गरेर रथयात्रा समापन गरिएको हो। नेपालसहित भारतबाट समेत रथयात्रामा सहभागी हुन भक्तजन आएका थिए। रथयात्रालाई सुरक्षित, मर्यादित र व्यवस्थित गर्न ठूलो संख्यामा सुरक्षाकर्मी परिचालन गरिएको थियो।"
