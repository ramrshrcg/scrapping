शीर्षक,विवरण
एमालेले नयाँ पार्टी कार्यालयबाट चुनावी घोषणा पत्र सार्वजनिक गर्दै,काठमाडौं : नेकपा एमालेले शुक्रबार चुनावी घोषणा पत्र सार्वजनिक गर्ने भएको छ। पार्टीको ७४औं स्थापना दिवसको अवसरमा एमालेले चुनावी घोषणा पत्र सार्वजनिक गर्ने केन्द्रीय प्रचार विभागका उपप्रमुख विष्णु रिजालले जानकारी दिए। उनका अनुसार शुक्रबार नै थापाथलीमा रहेको पार्टी कार्यालय औपचारिकरुपमा स्थानान्तर हुनेछ। पार्टी कार्यालय ललितपुरको च्यासलस्थित तुलसी लाल स्मृति भवनमा सर्नेछ। सोही स्थानमा शुक्रबार भव्य कार्यक्रम आयोना गरी घोषणा पत्र सार्वजनिक गरिने बताइएको छ। कार्यक्रममा कम्युनिस्ट यद्धाहरुलाई सम्मान गरिनेछ। एमालेले १७ जन कम्युनिस्ट योद्धाहरुलाई सम्मान गर्ने जनाएको छ। सोही अवसरमा पार्टी प्रवेश कार्यक्रमसमेत रहेको रिजालले बताए।
सिन्धुलीका पाँच पालिका कांग्रेसलाई र चार पालिका माओवादीलाई दिने सहमति,"सिन्धुली : सिन्धुलीमा सत्ता गठबन्धनमा आबद्ध कांग्रेसमाओवादीबीच चुनावी तालमेलका लागि सहमति भएको छ। बिहीबार कांग्रेसमाओवादीबीच गाउँपालिका तथा नगरपालिका बाडफाँडमा सहमति जुटेको हो। सत्तारुढ पाँच दलीय गठबन्धनमध्ये चार राजनीतिक दलबीच पालिका भागबण्डाको कुरा नमिलेपछि कांग्रेस र माओवादी केन्द्रले स्थानीय तहको प्रमुख र उपप्रमुखको सिट बाँडफाँट गरी भागबण्डा टुंग्याएका हुन्। सहमतिअनुसार दुबै दलका तर्फबाट शीर्ष नेतृत्वले हस्ताक्षरसमेत गरेका छन्। दुई राजनीतिक दलबीच भएको लिखित सहमतिअनुसार सिन्धुलीका ९ वटा स्थानीय तहमध्ये पाँच वटा पालिकाको प्रमुख नेपाली कांग्रेसले र बाँकी चार वटा पालिकाको प्रमुख माओवादी केन्द्रले पाएको गठबन्धनका जिल्ला संयन्त्र संयोजक तथा कांग्रेसका जिल्ला सभापति उपेन्द्रकुमार पोख्रेलले जानकारी दिए। 'त्यस्तै चार वटा पालिकाको उपप्रमुख कांग्रेसले पाएको छ भने र पाँच वटा पालिकाको उपप्रमुख माओवादी केन्द्रलाई दिने सहमति भएको छ,' उनले भने। सहमतिअनुसार कमलामाई नगरपालिकाको प्रमुख नेपाली कांग्रेस र उपप्रमुखमा नेकपा माओवादी केन्द्र, दुधौली नगरपालिका प्रमुख माओवादी केन्द्र र उपप्रमुख नेपाली कांग्रेसलाई दिने सहमति भएको छ। त्यस्तै तिनपाटन गाउँपालीका, घ्याङलेख, गोलन्जार र फिक्कल गाउँपालिका अध्यक्ष नेपाली कांग्रेस र उपाध्यक्ष माओवादी केन्द्रलाई दिने सहमति भएको नेकपा माओवादी केन्द्रका सिन्धुली इन्चार्ज राजन दाहालले बताए। त्यस्तै सुनकोसी गाउँपालिका, मरिण गाउँपालिका र हरिहरपुरगढी गाउँपालीका अध्यक्ष माओवादी केन्द्रलाई र उपाध्यक्ष नेपाली कांग्रेसलाई दिने सहमति भएको छ। वडातहमा भने अझै सहमति जुट्न सकेको छैन। दलहरूबीच सहमति नजुटेपछि गाउँ तथा नगरपालिका समितिलाई दुई दिनको समयसीमा दिएर बाँडफाँट मिलाउने जिम्मा दिइएको माओवादी केन्द्रका सिन्धुली इन्चार्ज दाहालको भनाइ छ।"
शहिदनगर नगरपालिकाका मेयर बरबरियाले बुझाए साँचो,"जनकपुरधाम : धनुषाको शहिद नगर नगरपालिका नगर प्रमुख उदय कुमार बरबरिया यादवले सरकारी गाडी बुझाएका छन्। विहिबार दिउँसो नगरपालिकाका कार्यालय प्रमुख (प्रमुख प्रशासकीय अधिकृत) रामकिशोर महतोलाई साँचो बुझाएका हुन्। आसन्न बैशाख ३० को स्थानीय तहको निर्वाचनलाई दृष्टिगत गरी निर्वाचन आचारसंहिता पालना गर्दै उनले गाडी बुझाएको हो। आफूले चढदै आएको गाडी निर्वाचनको मर्मलाई दृष्टिगत गरी साँचो बुझाएको मेयर बरबरियाले बताए। प्रदेश २०२००१ झ ०००१ नम्बरको सरकारी गाडी मेयर बरबरियाले प्रशासकीय अधिकृत महतोलाई बुझाएका हुन्। निर्वाचनको क्रमम चुनावी प्रचार प्रसारमा सरकारी सवारी दुरुपयोग नगर्न निर्वाचन आयोगले आचार संहिता जारी गरेपछि सवारी विधिवत रुपमा बुझाएका छन्। जनप्रतिनिधिको रुपमा जनसरोकार र नगपालिकाको कामकाजको लागि चढदै आएको सरकारी गाडी उनले विहिबार दिउसो अधिकृत महतोलाई बुझाएका छन्। यसअघि उनले कोभिड महामारीको बेला आफूले चढदै आएको स्कोरपियो सरकारी गाडी एम्बुलेन्सको रुपमा प्रयोग गर्न दिएका थिए। मेयर बरबरियाले नगरपालिकाका जिन्सी शाखा प्रमुख सुदिप भट्टराई, लेखापाल लोक बहादुर नेपाली सहित नगरपालिकाका अन्य कर्मचारीहरुको रोहबरमा गाडी बुझाइदिएका छन्। यसैबीच धनुषा जिल्लाको हंसपुर नगरपालिकाका मेयर रामज्ञान मण्डलले सरकारी गाडी बुझाएका छन्। बुधबार दिउँसो प्रमुख प्रशासकीय अधिकृत सुर्य प्रसाद दाहाललाई गाडीको साँचो बुझाएका हुन्।"
म्याग्दीको मालिका गाउँपालिकामा माओवादी केन्द्रको उम्मेदवारी घोषणा,"बेनी : नेकपा माओवादी केन्द्रले म्याग्दीको मालिका गाउँपालिकाको अध्यक्ष, उपाध्यक्ष र वडा अध्यक्षका उमेद्वार सार्वजनिक गरेको छ। गाउँपालिका, अध्यक्ष, उपाध्यक्ष र सातवटै वडाका अध्यक्षमा सर्वसम्मत उमेद्वार चयन गरेको हो। गाउँपालिका अध्यक्षमा माओवादी केन्द्रका जिल्ला समन्वय समिति संयोजक रेशम जुग्जाली (सुविन) र उपाध्यक्षमा गौरी सेञ्चुरीलाई उमेद्वार बनाउने निर्णय भएको माओवादीका मालिका गाउँपालिका अध्यक्ष दोरण शेरचनले जानकारी दिए। उनका अनुसार वडा न १ निस्कोटमा तिलक पुन, वडा नम्बर २ रुममा हर्कलाल दर्जी, वडा नम्बर ३ डाडागाउँमा मोतिप्रसाद बुढा, वडा नम्बर ४ ओखरबोटमा रेशम पुन, वडा नम्बर ५ देविस्थानमा विनोद फगामी, वडा नम्बर ६ दरवाङमा ओमकार रोका र वडा नम्बर ७ बिमको अध्यक्षमा रविन जुग्जाली माओवादी केन्द्रको तर्फबाट उमेद्वार छनौट भएका छन्। मालिकाबासीको माग, आवश्यकता र अपेक्षा अनुसार योग्य र सक्षम उमेद्वार छनौट गरेका छौ, शेरचनले भने मालिकाको समग्र विकास, सम्बृद्धी र शुसासन हाम्रा पार्टीका उमेद्वारको सामुहिक प्रतिबद्धता रहनेछ। सत्ता गठबन्धनको पाँच दलीय संयन्त्रमा आवद्ध नेपाली काँग्रेसले यसअघिनै बाहलवाला गाउँपालिका अध्यक्ष श्रीप्रसाद रोकालाई मालिकाको अध्यक्षको उमेद्वार बनाउने घोषणा गरेको छ। एमालेले बेगप्रसाद गर्बुजालाई गाउँपालिकाको अध्यक्षको उमेद्वार बनाउने सर्वसम्मत निर्णय गरेको छ। माओवादीबाट गाउँपालिका अध्यक्षमा उमेद्वार बन्नुभएका जुग्जाली गत चुनावमा बिममा स्वतन्त्रबाट उमेद्वार बनेर वडा अध्यक्षमा बिजयी भएका थिए। जुग्जालीले वडा अध्यक्षको रुपमा विकास आयोजना कार्यान्वयन, जनपरिचालन, सामाजिक विकृति न्युनीकरण र विपद् ब्यवस्थापनमा सफल नेतृत्व गरेका थिए। जनतासँग दिनानुदिन सम्पर्क हुने स्थानीय तहको नीति नियम, योजना र कार्यक्रम पनि उनिहरुका आवश्यकता र भावनासँग मेल खाने हुनुपर्छ, उनले भने, त्यस्तो योजना बनाएर कार्यान्वयन गर्ने मेरो अनुभवलाई मालिकाको विकास र सम्बृद्धीमा उपयोग गर्ने लक्ष्य हो। गाउँ गाउँमा गुड्ने सडकमा बजारबाट सामान मात्र लैजाने नभएर गाउँका उत्पादन बोकेर बजार ल्याउने र गाउँमा पैसा भित्र्याएर पुगेको सुविधा उपयोगका लागि सक्षम बनाउने जुग्जालीको सोच छ। उपाध्यक्षका उमेद्वार सेञ्चुरी गत स्थानीय चुनावमा माओवादी केन्द्रबाट उपाध्यक्षकै उमेद्वार बन्नुभएको बनेकी थिइन्। उनी माओवादीको गण्डकी प्रदेश कमिटी सदस्य छन्। वडा अध्यक्षका उमेद्वार अधिकांश युवाहरु छन्। सबै वडाका सदस्यका उमेद्वार पनि छनौट गरेर चुनाव प्रचार अभियानलाई तिब्र बनाएको गाउँपालिका अध्यक्षका उमेद्वार जुग्जालीले बताए। ९ वटा मतदान स्थलमा १७ वटा केन्द्र तोकिएको मालिका गाउँपालिकामा १३ हजार २०१ जना मतदाता छन्। गत चुनावमा मालिकाको अध्यक्षमा काँग्रेस, उपाध्यक्षमा एमाले, ३ वटा वडामा एमाले, एक वटामा माओवादी र एक वटामा स्वतन्त्र उमेद्वार बिजयी भएका थिए। स्वतन्त्र प्यानलबाट जितेका जुग्जाली हाल माओवादीमा छन्। एमालेबाट उमेद्वार बनेर जितेका वडा नम्बर ३ का अध्यक्ष हेमबहादुर पुन हाल माओवादीमै छन्। बैशाख ३० गते हुने चुनावमा मालिकामा त्रिपक्षीय प्रतिस्पर्धा हुने भएको छ।"
प्रधानमन्त्रीको गृहजिल्लामा चुनावभन्दा गठबन्धनको चर्चा धेरै,"डडेल्धुरा : मनोनयन दर्ता गर्ने समय तीन दिनमात्रै बाँकी रहँदा पनि डडेल्धुरामा उम्मेदवारको टुंगो लागेको छैन। दलभित्रको विवाद र स्थानीय तहमा जनप्रतिनिधि बन्ने आकांक्षी धेरै हुँदा उम्मेदवार छान्न समस्या भएको हो। प्रधानमन्त्री एवं नेपाली कांग्रेसका सभापति शेरबहादुर देउवाको गृहजिल्ला डडेल्धुरामा चुनावी माहोलभन्दा पनि गठबन्धनको विषय बढी चर्चामा छ। गठबन्धनसँगै दलहरुलाई उम्मेदवारको टुंगो लगाउन पनि सकस परेको देखिन्छ। गठबन्धनमा नहुने संकेत देखिएपछि दलहरु उम्मेदवारको टुंगो लगाउन लागि परेका छन्। नेकपा माओवादी केन्द्रले आफ्ना उम्मेदवारको टुंगो लगाइसकेको जनाएको छ। माओवादीले अजयमेरु, भागेश्वर र परशुराममा उमेदवारको टुंगो लागेको जनाए पनि अन्य स्थानमा भने टुंग्याउने तयारीमा रहेको जिल्ला सयोजक उमेशप्रसाद भट्टले बताए। त्यसैगरी नेपाली कांग्रेसले उम्मेदवारको टुंगो लगाउन छलफल जारी रहेको जनाएको छ। 'धेरै जना आकांक्षी छन्, जित्ने सम्भावना भएका र जनमत देखिएका नेतालाई उमेदवारी दर्ताका लागि टिकट दिइन्छ,' कांग्रेस सभापति भिमबहादुर साउदले भने। वडा र पालिकाबाट सिफारिस भई आएका उम्मेदवार छान्न समस्या भइरहेको उनले बताए। भरसक उमेदवारका आकांक्षीबाट नै एक जनालाई सर्वसम्मत बनाउने प्रयासमा जिल्ला कार्यसिमिति लागि परको सभापति साउदको भनाइ छ। नेकपा एमालेका जिल्ला अध्यक्ष प्रकास साउदका अनुसार पालिका उम्मेदवारका बारेमा प्रदेश कमिटीले टुंगो लगाउने जनाए। प्रदेशले उम्मेदवारको नाम अन्तिम निर्णय गरेको भए पनि अहिलेसम्म सार्वजनिक नगरेका कारण उम्मेदवार छनौट नै भएको भन्न नसकिने अध्यक्ष साउदले जानकारी दिए। डडेल्धुरामा २ नगरपालिका र ५ गाउँपालिका गरी ७ स्थानीय तह छन्। कांग्रेसले २०७४ को स्थानीय तहको निर्वाचनमा एउटा नगरपालिका र ३ गाउँपालिका गरी ४ वटा पालिकामा जितेको हो। माओवादीले एक स्थानीय तह अजयमेरु जितेको थियो। एमालेले एक नगरपालिकासहित दुई स्थानीय तह जितेको भए पनि नवदुर्गा गाउपालिका समाजवादीसँगं रहेको छ। त्यसमा पनि उपाध्यक्ष कांग्रेसले जितेको थियो। कूल ५२ वटा वडा रहेको जिल्लामा ७४ सालको चुनावमा नेकपा एमालेले सबैभन्दा बढी १९ वडा जिते हासिल गरेको थियो। त्यसपछि नेपाली कांग्रेस १७ र माओवादी केन्द्र १६ वडामा विजयी भएको थियो। वडादेखि पालिकासम्म उम्मेदवारमा लागेका दलहरु अहिले व्यस्त देखिन्छन्। पार्टीका जिम्मेवार नेता तथा कार्यकर्ताहरु उम्मेदवार टुंगग्याउन लागि परेका छन्।"
२५ वर्षीय हरिलाल पाँच दिनदेखि बेपत्ता,काठडमाडौं : सिन्धुलीका २५ वर्षीय हरिलाल भोलन पाँच दिनदेखि बेपत्ता भएका छन्। भोलन काठमाडौं महानगर१ रानीबनबाट हराएको भन्दै श्रीमती उषा माझीले खोजी गरीदिन आग्रह गरेकी छन्। उनले प्रहरीलाई समेत खोजीकार्यमा सहयोग गरीदिन अनुरोध गरेकी छन्। उषाले हरीलालको हुलीयासहित महानगरीय प्रहरी वृत्त स्वयम्भुमा उजुरी दिएकी छन्। उनी गत बैशाख ३ देखि हराएको र हरिलालले ज्यामी काम गर्दै आएको परिवारले जनाएको छ।
निर्वाचन आचारसंहिता पालना गर्न राजनीतिक दलको जोड,"रामेछाप : रामेछापका सबै राजनीतिक दलहरुले निर्वाचन आचारसंहिता कडाईका साथ पालना गराउनुपर्नेमा जोड दिएका छन्। निर्वाचन कार्यालयले सदरमुकाम मन्थलीमा आयोजना गरेको निर्वाचन आचारसंहिता कार्यान्वयनसम्बन्धी अन्तक्रिया कार्यक्रममा सहभागी दलका प्रतिनिधिहरुले यस्तो बताएका हुन्। संविधान सभा सदस्यसमेत रहेका नेपाल कम्युनिष्ट पार्टी नेकपा माओवादी केन्द्र रामेछापका नेता तारा नारायण श्रेष्ठले हालः निर्वाचन आयोगले ल्याएको निर्वाचन आचारसंहिताप्रति पूर्ण समर्थन जनाउँदै यसलाई सबै दलहरुले पालना गरेर अघि बढ्नुपर्नेमा जोड दिए। निर्वाचन आचारसंहिता पालना गर्ने गराउने हो भने चुनाव प्रचारप्रसारको समयमा दल तथा उम्मेद्वारहरुले टिसर्ट, क्यापटोपी, ज्याकेट लगायतका सामाग्री छपाईमासमेत सम्बन्धित दल र उम्मेद्वारले अहिलेदेखि नै विचार पुर्याउनुपर्ने उनले बताए। कतिपय दलहरुले त्यस्ता सामाग्री छपाईका लागि अर्डर गरिसकेको उल्लेख गर्दै माओवादी केन्द्रका नेता श्रेष्ठले सम्बन्धित दल र दलका उम्मेद्वारले अहिले नै रोक लगाउनुपर्ने बताए। घरघरमा झण्डा राख्ने र टिसर्ट लगाउने लगायतका कुराहरुमा प्रतिबन्ध लगाउनुपर्ने बताउँदै नेता श्रेष्ठले निर्वाचन आचारसंहिता कार्यान्वय सम्बन्धमा आफूहरु प्रतिबद्ध रहेको बताएका थिए। रामेछापको खाँडादेवी गाउँपालिकास्थित गागलमा रहेको मतदान केन्द्र सारिएकोप्रति आपत्ति जनाउँदै उनले अब पहिलेकै स्थानमा मतदान केन्द्र कायम गर्नसमेत आग्रह गरेका थिए। यसैबीच नेपाली कांग्रेस रामेछापका सचिव दिपक खड्काले पनि निर्वाचन आचारसंहिता कार्यान्वय गर्ने सवालमा आफूहरु प्रतिबद्ध रहेको बताए। निर्वाचनको समयमा मतदान केन्द्रमा खटाइने भोलिन्यटियरहरुको हकमा घर पायक अर्थात् सम्बन्धित वडाको व्यक्तिलाई नराख्ने व्यवस्था गर्न निर्वाचन कार्यालय रामेछापलाई आग्रह गरे। विगतका निर्वाचनमा यसरी घर पायकको वा सम्बन्धित स्थानीय तह वा वडाको व्यक्ति राख्दा उसले भोट हाल्न जाने व्यक्तिलाई आफ्नो नजिकको पार्टीको उम्मेद्वारलाई मत हाल्न अनुरोध गर्ने र जसले गर्दा निर्वाचन माथिको स्वच्छता, निष्पक्षता लाई समेत प्रभाव पार्ने बताउँदै कांग्रेस सचिव खड्काले घर पायकको वा सम्बन्धित स्थानीय तह वा वडाको व्यक्तिलाई नराख्न निर्वाचन कार्यालयलाई सचेत गराए। त्यसैगरी नेपाल कम्युनिष्ट पार्टी (नेकपा) एमाले रामेछापका उपसचिव होतराज ढकालले पनि निर्वाचन आचारसंहितालाई कडाईका साथ कार्यान्वयन गर्नुपर्ने बताए। आचारसंहिता कार्यान्वयन गराउनको लागि निर्वाचन आचारसंहिता कार्यान्वयन अनुगमन समितिले अनुगमनको पाटोलाई थप बलियो बनाउनुपर्ने उपसचिव ढकालले बताए। मतदान केन्द्रको शान्ति सुरक्षालाई चुस्त, दुरुस्त बनाउन निर्वाचन कार्यालयलाई उनले आग्रह गरे। यसैबीच रामेछाप जिल्लाका प्रमुख निर्वाचन अधिकृत दिवाकर भट्टराईले स्वच्छ, निष्पक्ष, निष्प्रभावी र दबाबरहित ढङ्गबाट सम्पन्न गर्ने कुरामा लाग्न सबै राजनीतिक दलहरुलाई आग्रह गरेका थिए। लोकतान्त्रिक शासन प्रणालीलाई मान्ने हो भने सबै दलहरुले निर्वाचन आचारसंहितालाई पालना गर्नुपर्ने प्रमुख निर्वाचन अधिकृत भट्टराईले बताए।"
"एसईईको सम्पूर्ण तयारी पूरा, पाँच लाख १५ हजार परीक्षार्थी सहभागी हुँदै","काठमाडौं : माध्यामिक शिक्षा परीक्षा (एसईई) को सम्पूर्ण तयारी पूरा भएको छ। शुक्रबार (भोलि)देखि सुरु हुने परीक्षाका लागि प्रश्नपत्र, उत्तरपुस्तिकालगायत परीक्षा सामग्री ७७ वटै जिल्लाको परीक्षा केन्द्रमा पुगिसकेको राष्ट्रिय परीक्षा बोर्ड(एसईई)ले जनाएको छ। एसईईका परीक्षा नियन्त्रक अर्जुन रायमाझीकाअनुसार परीक्षाको सबै तयारी पूरा भएको छ। बोर्डकाअनुसार यो वर्ष कुल पाँच लाख १४ हजार ९६७ परीक्षार्थी एसईई परीक्षामा सहभागी हुनेछन्। परीक्षामा नियमिततर्फ ४ लाख ८८ हजार ७४२ र ग्रेड वृद्धितर्फ ११ हजार ४५४ परीक्षार्थी सहभागी हुने बोर्डले जनाएको छ। देशभरका ११ हजार ६१५ र नेपालीले जापानमा सञ्चालन गरेको एभरेस्ट स्कुलबाट २० विद्यार्थी सहभागी हुँदैछन्। प्राविधिकतर्फ देशभरका २९९ विद्यालयका १४ हजार ५६४ विद्यार्थी एसईईमा सहभागी हुँदैछन्। यसअघि कोरोना जोखिमलाई मध्यनजर गर्दै आन्तरिक मूल्याकंनका आधारमा एसईईको नतिजा सार्वजनिक गरिएको थियो। प्रदेश परीक्षा व्यवस्थापन समितिले विद्यार्थीको प्राप्तांक पठाएपछि रुजु गरेर बोर्डले नतिजा प्रकाशन गर्नेछ। भौतिक उपस्थितिसहित परीक्षा हुनेछ।"
डिजेल चोरी गर्ने चार जना पक्राउ,"तनहुँ : जिल्लाको ऋषिङ गाउँपालिका१,झापुटारस्थित तनहुँ हाइड्रोपावरको पेट्रोल पम्पबाट डिजेल चोरी गर्दै गर्दा ४ जना पक्राउ परेका छन्। बुधबार पम्पका कर्मचारी साबी जंग तामाङ र देवन थापा मगरको मिलिमतोमा एक हजार लिटर डिजेल चोरी गरी ४ वटा ड्रममा भरेर ग १ त ६५०६ नम्बरको ट्याक्टरमा लोड गरी लैजाँदै गरेको अवस्थामा चार जनालाई पक्राउ गरिएको जिल्ला प्रहरी कार्यालयका प्रहरी नायब उपरीक्षक युवराज खड्काले जानकारी दिए। उनकाअनुसार पक्राउ पर्नेहरुमा ऋषिङ गाउँपालिका४ बस्ने बर्ष ३६ का कृष्णबहादुर रानाभाट, लमजुङ बेशिसहर११ घर भई हाल तनहुँ हाइड्रोपावरमा काम गर्ने बर्ष ४९ का साबिजंग तामाङ, ऋषिङ गाउँपालिका७ का २१ बर्षिय गोरे भन्ने भिमबहादुर थापा मगर र तनहुँ ऋषिङ गाउँपालिका१, झापुटार बस्ने हाइड्रोपावरका २३ बर्षका देवन थापा मगर छन्। प्रहरीले चोरी भएको डिजेल र ट्याक्टर नियन्त्रणमा लिएर जिल्ला अदालतबाट १० दिनको म्याद थप गरी अनुसन्धान अगाडि बढाएको जनाएको छ।"
कक्षा ८ को प्रश्नपत्रमा गम्भीर लापरबाही,दाङ : दाङका उपमहानगरपालिकाले कक्षा आठको परीक्षा सञ्चालनका लागि तयार पारेका प्रशन पत्रमा लापरबाही गरेको देखिएको छ। माध्यमिक तहको शिक्षासम्मको अधिकार पाएका स्थानीय सरकारहरुले एसईईभन्दा तल्लो तहसम्मको परीक्षा सञ्चालन गर्दे आएका छन्। पहिले जिल्लाले गर्ने जिल्ला स्तरीय परीक्षा अहिले स्थानीय सरकारले गराउँदै आएका छन्। जिल्ला स्तरीय परीक्षाको रुपमा रहेको कक्षा आठको परीक्षा सञ्चालनमा भने स्थानीय सरकारहरु चुकेका छन्। उनीहरु प्रश्नपत्र निर्माणमै चुकेका हुन्। दाङका दुई उपमहानगरपालिका तुलसीपुर र घोराहीका शिक्षा शाखाहरुले प्रश्नपत्र निर्माणमा गम्भीर लापरबाही गर्दा विद्यार्थीहरु मर्कामा परेका छन्। उमहानगरको शिक्षा शाखाले तयार गरेको कक्षा आठको विभिन्न विषयको प्रश्नपत्रमा नेपालीबाट सोधिएको प्रश्न र अग्रेजीबाट सोधिएको प्रश्न फरक फरक हुँदा विद्यार्थीहरु अन्यौलमा छन्। तुलसीपुर उपमहानगरपालिकाले तयार परेको सामाजिक शिक्षाको प्रश्न पत्रमा ठूलो लापरबाही देखिएको छ। ७५ पूर्णाङ्कको सामाजिक शिक्षाको परीक्षामा विद्यार्थीलाई ९३ पूर्णाङ्कको परीक्षा गराइएको छ। त्यसमा पनि संविधानसँग सम्बन्धित प्रश्नमा नेपालीमा एउटा र अंग्रेजीमा अर्को अर्थ लाग्ने प्रश्न राखिएको छ। घोराही उपमहानगरपालिकाको शिक्षा शाखाले तयार पारेको जनसंख्या शिक्षाको कक्षा ८ को प्रश्नपत्रमा पनि ठूलो गल्ती गरिएको छ। नेपालीमा लागु औषध सम्बन्धि प्रश्न सोधिएको छ भने अंग्रेजीमा बायु प्रदुशनको विषय राखिएको छ। यस्ता प्रश्नले विद्यार्थीहरुलाई दोधारमा परोको र प्रश्नपत्र निर्माणमा देखिएको यो लापरबाहीले शिक्षकलाई उत्तर पुस्तिका परीक्षणमा समेत समस्या हुने देखिएको शिक्षकहरुले बताएका छन्। तुलसीपुर उपमहानगरपालिका शिक्षा महाशाखा प्रमुख चक्र भण्डारीले प्राविधिक कारणले प्रश्नपत्रमा केही गल्ती भएको स्वीकार गरे। आगामी दिनमा यस्ता गल्तीहरुलाई सुधार गरेर लैजाने बताए।
"कांग्रेसको जनाधार बलियो भए पनि पोखरा, भरतपुर र जनकपुर गठबन्धन दललाई दिनुपर्यो : प्रवक्ता महत","काठमाडौं : नेपाली कांग्रेसका प्रवक्ता डा प्रकाशशरण महतले देश र जनताको दीर्घकालीन हितका लागि पार्टीको जनाधार बलियो भएका महानगरपालिकाहरु गठबन्धन दलहरुलाई दिनुपरेको बताएका छन्। स्थानीय निर्वाचन र नेपाली कांग्रेस विषयक भर्चुअल कार्यक्रममा प्रवक्ता महतले भने, अराजकता फर्किन नदिन र जनतामुखी सरकार बनाउन गठबन्धनलाई निरन्तरता दिने कुरा गर्यौं। तर भागवण्डामा अरु दलले बढी नै माग गर्नुभयो कतिपय ठाउँमा। हामी ठूलो दल र हाम्रो हैसियत, प्रभाव, जनाधार हुँदा हुँदै पनि कम जनाधार भएका गठबन्धन दललाई दिनुपर्ने अवस्था आयो। पोखरा भरतपुर र जनकपुरमा किन यसो गरेको होला भनेर चासो राख्नु स्वभाविक हो। स्थानीय तहमा मात्रै हेर्दा गलत भयो कि जस्तो देखिन्छ। फराकिलो रुपमा हेर्दा यो आवश्यक छ। महतले नगर र गाउँपालिकामा सहमति हुन नसक्ने ठाउँमा विन विन भएन भने मित्रवत् प्रतिस्पर्धा गर्न अधिकार दिइएको बताए। महतले जनमानसमा घुलमिल भएको, व्यहारिक, समाजिक व्यक्तिलाई उम्मेदवारमा कांग्रेसले प्राथमिकता दिने बताए। लोकप्रियता महत्व कुरा हो। जितिसकेकाको कार्यसम्पादन मूल्यांकन र पार्टीमा योगदान गरेकालाई प्राथमिकता दिइन्छ, उनले भने। उनले कांग्रेस उदार पार्टी भएको र कम्युनिस्टजस्तो भोट दिएन भनेर सेवा सुविधा नै रोक्नेगरी प्रतिशोध साध्ने काम नगर्ने बताए। हरेक नागरिकको स्वतन्त्रमा विश्वास गर्छौं। राज्य सहयोगी हुनुपर्छ, बाधक होइन। हामी निर्वाचित भएर जाँदा कसैले डर मान्नुपर्दैन। हामीलाई भोट नहाल्दा पनि केही बिगार्दैनौं, उनले भने, मतदान गरेका थियौं र सुविधा माग्ने? भन्ने दलहरु छन्। हामीलाई कसैले मतदान गरेका छैनन् भने मूल्यांकन गर्छौं। हामीले सेवामा कमी गरेका रहेछौं, हाम्रो थप जिम्मेवारी छ भनेर कामबाटै देखाएर मत लिने पक्षमा छौं। उनले कांग्रेसले कुरा गर्न नजान्ने र खुरुखुरु काम गर्ने बताए। कुरा ज्यादा गर्ने काममा ध्यान नदिने पार्टीहरु छन्। जुनतारा खसालिदिने भन्छन्। ठूला ठूला गफ भए। पानी जहाज, चुलामा ग्यास, रेल ल्याउँछु भने, उनले भने, हामी कुरा गर्न जान्दैनौं। काम गर्छौं। इमान समर्पण र दुरदृष्टि चाहिन्छ।"
गोदावरीका १३ सडकमा भ्रष्टाचार,"काठमाडौं : गोदावरी नगरपालिका, कैलालीका १३ वटा सडक ठेक्कामा भ्रष्टाचार भएको तथ्य बाहिर आएको छ। सडक ठेक्कामा भएको भ्रष्टाचारमा अख्तियार दुरुपयोग अनुसन्धान आयोगले तत्कालीन प्रमुख प्रशासकीय अधिकृत खेमराज बिष्ट र देवराज जोशी तथा इन्जिनियर, सवइन्जिनियरसमेत ७ जनाविरुद्ध मुद्दा दायर गरेको छ। स्थानीय जनप्रतिनिधि, निर्माण व्यावसायी र नगरपालिका कर्मचारीको मिलोमतोमो भ्रष्टाचार भएको देखिएको छ। विष्टविरुद्ध ३१ लाख ३७ हजार ८५३ रुपैयाँ ७५ र जोशीविरुद्ध २५ लाख ५२ हजार ८८६ रुपैयाँ ६८ पैसा विगो कायम गरिएको छ। अख्तियारले गोदावरी नगरपालिकाका तत्कालिन प्रमुख इन्जिनियर पूर्ण कुँवर, सब इन्जिनियर ज्ञानेन्द्र बुढा, सब इन्जिनियर नरेन्द्र शाही, प्राविधिक पूर्वाधार कार्यालयमा कार्यरत ल्याब टेक्निसियन धनबहादुर विष्ट र निर्माण व्यवसायी गणेश विष्टलाई प्रतिवादी बनाएको छ। अनुसन्धानमा प्रमुख प्रशासकीय अधिकृत विष्ट र जोशीले प्राविधिकको कार्यक्षेत्रमा प्रवेश गरी गलत तथा गुणस्तरहीन कार्यको नापी किताबमा समेत सहमति जनाई हानिनोक्सानीमा संलग्न रहेको देखिएको छ। इन्जिनियर र सबइन्जिनियरले गुणस्तरहीन कार्य गराई, नापी किताबमा वास्तविक कार्यभन्दा बढी परिमाण उल्लेख गरी मूल्याङ्कन गरेको पनि भेटिएको छ। निर्माण व्यवसायीले गुणस्तरहीन कार्य गरी बढी भुक्तानी लिई नेपाल सरकारलाई हानिनोक्सानी पुर्याई भ्रष्टाचार गरेको देखिन आएको छ। उनीहरुविरुद्ध भ्रष्टाचार निवारण ऐन, २०५९ को दफा ३६ तथा अख्तियार दुरुपयोग अनुसन्धान आयोग ऐन,२०४८ को दफा ३५ बमोजिम विशेष अदालत, काठमाडौंमा आरोपपत्र दायर गरिएको अख्तियार प्रवक्ता श्यामप्रसाद भण्डारीले जानकारी दिए।"
"वीरगन्जका कांग्रेसी नेताको कुरा सुनेनन् देउवाले, गठबन्धनको निर्णय मान्न निर्देशन","वीरगन्ज : वीरगन्ज महानगरपालिकाको मेयर जनता समाजवादी पार्टी जसपालाई दिने निर्णय उल्ट्याउन पर्साका कांग्रेस नेताहरु असफल भएका छन्। कांग्रेस सभापति शेरबहादुर देउवाले गठबन्धनले गरेको निर्णय कायमै रहने जवाफ दिएपछि पर्सा कांग्रेसका आश्वस्त भएका छन्। गठबन्धनले बुधबार गरेको निर्णयमा आपत्ति जनाउँदै बुधबार पर्साबाट कांग्रेस नेताहरुको एक टोली काठमाडौं गएको थियो। बुधबार साँझ नै सभापति देउवालाई भेटेर नेताहरुले वीरगन्जको मेयर पद कांग्रेसले नै पाउनुपर्ने माग गर्दै पुनर्विचार गर्न देउवालाई आग्रह गरेका थिए। जवाफमा देउवाले यसबारे जसपाका शीर्ष नेताहरुसँग कुरा गर्ने आश्वासन पनि दिएका थिए। त्यही आश्वासनमा बिहीबार पनि पर्साका कांग्रेस नेताहरुले पार्टी सभापति देउवासँग छलफल गरे। कांग्रेस पर्साका सभापति जनार्दन सिंह क्षेत्रीले महानगरको मेयर पद जसपालाई दिने केन्द्रको गठबन्धनले गरेको निर्णय परिवर्तन गराउन आफूहरुले नसकेको बताए। काठमाडौंमै रहेका क्षेत्रीले अन्नपूर्णसँग कुरा गर्दै भने, सभापतिज्युले जसपाका नेताहरुसँग कुरा गर्नुभयो। तर उनीहरुले मानेनन्। हामीले वीरगन्जको मेयर अब नपाउने नै भयौं।' उनले अब केन्द्रको सहमति कार्यान्वयन गर्नुबाहके अरु कुनै विकल्प नरहेको बताए। केन्द्रको सहमतिअनुसार वीरगन्जको मेयर जसपाले र उपमेयर कांग्रेसको भागमा परेको छ। अब हामी त्यहीअनुसार अगाडि बढ्छौं,' उनले भने। उनले वीरगन्जको मेयरमा कांग्रेसले बागी उम्मेदवार भने खडा नगर्ने पनि प्रष्ट पारे। मेयर नपाउँदा कांग्रेस नेता कार्यकर्तामा देखिएको असन्तुष्टि र आक्रोशलाई व्यवस्थापन गर्दै लैजाने उनले बताए। गठबन्धन गरिए पनि महानगरका ३२ वटै वडामा भने चुनावी तालमेल नहुने उनले बताए। 'मेयर र उपमेयरमा गठबन्धन भए पनि वडास्तरमा हामी एक्लै चुनावमा लड्छौं,' उनले भने। उनले पर्साका बाँकी १३ पालिकामा समेत गठबन्धन नगर्ने स्पष्ट पारे। कांग्रेस केन्द्रीय सदस्य अजय चौरसियाले दुई दिन पार्टी सभापतिलाई भेटेर महानगरको निर्णयबारे पुनर्विचार गरिदिन आग्रह गरेको बताए। गठबन्धनको निर्णयप्रति असन्तुष्टि जनाउँदे सभापति देउवालाई भेट्न रमेश रिजाल, अजय चौरसिया, सुरेन्द्र चौधरी, जनार्दन सिंह क्षेत्री र अनिल रुंगटा बुधबार काठमाडौं गएका थिए।"
"प्रमुख पदमा महिलाको उम्मेदवारी न्युन, बझाङका पालिकामा चार जनाको मात्रै दाबेदारी","बझाङ : स्थानीय तहको निर्वाचन नजिकिएको छ। दलहरुले चुनावी गतिविधि बढाएका छन्। आकांक्षीले टिकटका लागि पार्टीभित्र दबाब दिइरहेका छन्। प्रमुखउपप्रमुखमा नेतृत्व लिन, लैंगिक समावेशीताका कुरा उठिरहेका बेला बझाङमा भने प्रमुख पदमा न्युन उम्मेदवारको आकांक्षा देखिएको छ। २०७४ सालको स्थानीय चुनावमा, बझाङका १२ स्थानीय तहमध्ये, १२ वटैमा महिलाले उपप्रमुख जितेका थिए। तर यसपाली ती जितेका मध्ये चार जनाले मात्रै प्रमुखका लागि दाबेदारी पेस गरेका छन्। बझाङको बुंगल नगरपालिकाकी उपमेयर मीना बोहरा, मष्टा गाउपालिकाकी उपप्रमुख भगवती बोहरा, जयपृथ्बी नगरपालिकाकी उपप्रमुख जुना जाग्री र छविस पाथिभेर गाउपालिकाकी उपपप्रमुख राधिका रताला (जोशी)ले मात्रै प्रमुखमा दाबेदारी पेस गरेका हुन्। बुँगल नगरपालिकाकी उपमेयर बोहरा नेपाली कांग्रेसबाट चुनाव जितेकी हुन् भने जयपृथ्बी नगरपालिका, मष्टा गाउपालिका र छविसपाथिभेराका उपप्रमुख तीनै जना नेकपा एमालेबाट चुनाव जितेका हुन्। छविसपाथिभेराकी उपप्रमुख राधिका रताला जोशीले भने अहिले नेकपा एकीकृत समाजवादीबाट प्रमुखमा दावेदारी पेस गरेका छन्। महिलाहरु प्रमुख पदमा आए जनताको काम छिटो छरितो र पारदर्शी हुने जयपृथ्वी नगरपालिकाका कार्यपालिका सदस्य तथा नगर प्रवक्ता सविता खड्का बताउँछिन। भन्छिन, महिलाहरुमा इमान्दारिता हुन्छ, जनताको काममा लगाव बढी हुन्छ, तर महिला प्रमुखका बारेमा खासै बहस भने चलेको छैन। प्रमुख पदमा दाबेदारी गरेका महिलाहरुलाई पनि पार्टीले न्याय गर्ला भन्ने आस भने छैन। दाबेदारी त पेस गरेको छु, पाँच वर्ष उपप्रमुख भएर जनताको सेवा गरियो, अब प्रमुख भएर पनि काम गर्न सकिन्छ। तर पार्टीले टिकट नै देला भन्ने आस भने छैन, नेकपा एकीकृत समाजवादी पार्टीको तर्फबाट प्रमुखमा दाबेदारी पेस गरेकी छविसपाथिभेरा गाउँपालिकाकी उपाध्यक्ष राधिका रताला (जोशी)ले भनिन्। उनले पाँच वर्षमा स्थानीय तह हाक्ने अनुभव पनि भइसकेकाले उपप्रमुख भएका महिलाहरु प्रमुखको नेतृत्वमा आउन सक्षम रहेको बताइन्। जयपृथ्वी नगरपालिकाका उपमेयर जुना जाग्री पनि मेयर पदकी दाबेदार हुन्। पार्टीले टिकट दिए जितेर देखाइन्छ र जनताको काममा कुनै कसर बाँकी राखिन्न, उनले भनिन्। यहाँ पुरुषवादी सोँच छ। पार्टीले पनि महिलालाई खासै वास्ता गरेकोजस्तो लाग्दैन। अझ मतदाता पनि महिला भनेपछि पत्याउँदैनन्। महिलाहरुले प्रमुख पदमा जिते महिलाबाट के निर्देशित हुनु? यीनीहरु पनि चलाउन सक्लान् र? भन्ने सोँच अझै समाजमा छ, उनले थपिन्। जाग्रीले नगरप्रमुखको दाबेदारी भने नछोडने बताएकी छन्। उपप्रमुखका रुपमा मैले जयपृथ्वी नगरपालिकामा राम्रै काम गरेको छु। मतदाताले मलाई जिताउँछन् भन्ने पूर्ण आशामा छु, जाग्रीले भनिन्। पार्टीले विश्वास गरेर टिकट दिनुपर्यो। बझाङका १२ वटै स्थानीय तहमा महिला जनप्रतिनिधिहरु अहिलेसम्म कुनै पनि कुरामा विवादमा आएका छैनन्। गणतन्त्रको स्थापनापछि सबै तराईबासी र खासगरी मधेसी महिला, जनजाति, दलित तथा पिछडिएका समुदायले मुलुकभित्र आफ्नो अवस्थामा सुधार आउने तथा सम्मानित उपस्थिति पाउने ठूलो आशा र विश्वास राखेका थिए। राजनीतिक नेतृत्वमा प्रभावशाली र अर्थपूर्ण पहँच नहुँदा अझै महिलाहरु पुरुषको अधीनस्थ रहन बाध्य छन्। संख्यात्मकरूपमा थोरै महिला नेतृत्वमा भए पनि उनीहरूले उल्लेखनीय काम गरेका छन्। काममा प्रतिबद्ध उनीहरू सुशासनमा पनि अब्बल देखिएका छन्। अझ सामाजिक विकृति रोक्न र महिलाका पक्षमा त उनीहरूले उदाहरणीय काम गरेका छन्। संवैधानिक बाध्यताका कारण दलहरूले महिलालाई टिकट त दिए, तर अधिकांश स्थानीय तहमा उपप्रमुखमै सीमिति राखेकाले पनि महिलामाथि विभेद् भएको प्रस्ट हुन्छ। गठबन्धनले महिला घट्ने अनुमान पाँच दलीय गठबन्धनले पनि महिलाको प्रतिनिधित्व घटने अनुमान गरिएको छ। निर्वाचन आयोगले गठबन्धन गरेका दलहरुले एकमात्र उम्मेदवार दिएमा महिला अनिवार्य भनेपछि महिलाको सहभागिता बढ्ने अनुमान गरिएको थियो। तर, आयागले सत्ताधारी दलहरुको दबाब पछि त्यो प्रावधान पनि हटाइएको छ। आयोगले प्रमुख वा उपप्रमुखमध्ये एक जनामात्र उम्मेदवार खडा गरेको अवस्थामा महिला अनिवार्य भन्ने प्रावधानलाई संसोधन गरेर अब प्रमुख वा उपप्रमुखमध्ये एक जनामात्र उम्मेदवार खडा गरेको अवस्थामा महिलालाई प्राथमिकता दिनुपर्ने बनाएको छ। अहिले भएकै पदहरु पनि बाँडफाँड गरिने हुँदा महिलाको सहभागिता घटने देखिन्छ, नेपाली कांग्रेसबाट जयपृथ्वी नगरपालिकाको उपमेयरका आकांक्षी जयन्ती जोशीले भनिन्। उनले आफू शिक्षक पेसाबाट उपमेयरमा चुनाव लड्न राजीनामा दिएर आएको तर गठबन्धन प्रक्रियाले आफ्नो पनि कुनै टुंगो नभएको बताइन्।"
केकी अधिकारीले सार्वजनिक गरिन् बेहुला,"काठमाडौं : अभिनेत्री केकी अधिकारी र व्यवसायी रोहित तिवारी विवाह बन्धनमा बाँधिएका छन्। बुधबार मेहन्दी उत्सव मनाएका यी जोडीले बिहीबार लगन कसेका हुन्। अभिनेत्री अधिकारीले विवाहको तस्बिर सार्वजनिक गर्दै जीवनको नयाँ अध्याय सुरु गरेको बताइन्। 'आजका दिनसम्म मलाई कलाकारको रूपमा दिनुभएको माया, सद्भाव र समर्थनप्रति हार्दिक आभारी छु। कलाकारका रूपमा मेरा हरेक उतार चढावको साक्षी बन्नु भएको मेरा प्रिय दर्शकसॅंग मेरो विवाहको शुभ समाचार बाँड्न पाउँदा अत्यन्तै हर्षित छु। जीवनको नया अध्याय सुरू गर्दैगर्दा म र मेरो जीववन साथीले उपहार स्वरूव यहाँहरूको आशिर्वादको अपेक्षा गरेका छौँ। यहाँहरूको माया, साथ र सद्भाव हामीप्रति सदैव कायम रहने कुरामा हामी विस्वस्त छौँ,' उनले फेसबुकमा लेखेकी छन्।"
बर्दिवासलाई मधेस प्रदेशकै नमूना पालिका बनाउँछौं : मेयरका आकांक्षी महतो,"पूर्व पश्चिम महेन्द्रराजमार्गको मध्यभागमा अवस्थित वर्दिवास नगरपालिका हरेक तवरले विकासको पूर्वाधारले सम्पन्न नगरपालिकाको रुपमा परिचित रहेको छ। जसका लागि स्थानिय निर्वाचनमा मेयर पदका लागि पार्टीगत रुपमै एकभन्दा बढि नेताहरु पार्टीभित्रै दावीदारी गर्दै आएको छ। यसै क्रममा पार्टीको तर्फबाट मेयर पदको रुपमा दावेदारी गर्दै आएका नेकपा माओवादीका प्रदेश कमिटी सदस्य शंकर महतोसँग अन्नपूर्णकर्मी धनवीर महतोले गरिएको कुराकानीको सम्पादित अंश बर्दिवास नगरपालिकाको लागि नेकपा माओवादीको तर्फबाट मेयरमा दावेदारी देखाउनुभएको छ। तपाइँको दाबेदारी किन? अगामी वैशाख ३० गते हुन लागेको निर्वाचनमा यहाँका जनताहरुले मलाई मेयरको रुपमा प्रतिस्पर्धामा उतार्न लागिएको छ । जुन मेरो लागि एउटा सुअवसर प्राप्त भएको छ । वास्तवमा भन्ने हो भने पार्टी संचालन नै जनताले गर्ने हो । जनताले जसलाई रुचाउँछन् उनी पदमा पुग्ने गर्दछन् । मेरो दुई दशक राजनितीक यात्रालाई वर्दिवासवासीले मेरो आवश्यक्तालाई महसुस गरेका छन् । मैले विगतको समयमा समाजिकस्तरमा अनेकौ कामहरु गरेका थिए । जसको योगदानको अहिले जनसमुदायले प्रतिफल दिदैछन् । फलस्वरुप यसपटकको स्थानियतहको चुनावमा मलाई नेकपा माओबादी पार्टीको तर्फबाट मेयरको दावेदारीको रुपमा प्रस्तुत गर्नुभएछ । मैले यस अवसरलाई सहजै स्वीकार गरिएको छु । अहिले वर्दिवासको विकास निर्माणको सवालमा, युवा, नेतृत्वदायी भुमिकामा शंकर महतो आउनुपर्छ भनेर जनअपेक्षा रहेको छ । मलाई विश्वास छ, पार्टीले जनचाहनाको कदर अवश्य नै गर्नेछन् । यहाँले आफ्नो दुई दशकको अवधिमा बर्दिवासवासीको मुख्यतः के कति योगदान दिनुभएको हो? यहाँ स्पष्ट पार्नुहुन्छ कि? अवश्य, मैले वि सं २०५६ सालबाट औपचारिक रुपमा राजनितीक पेशा अंगालेको हुँ। त्यससममा खानेपानी, शिक्षा र वजारीकरणको समस्या रहेको थियो। फलस्वरुप त्यसको हाल निदान भईसकेको छ। अझ परिवर्तनको आवश्यकता रहेको छ। दक्ष नेतृत्वदायीको आवश्यकता रहेको छ। मैले आफुलाई शिक्षा, स्वास्थ्यजस्तो महत्वपुर्णक्षेत्रमा परिवर्तनको लागि प्रस्तुत गरेको छु। विगतको समयमा स्थानिय जनप्रतिनिधीदेखि लिएर माथिल्लो तहको नेता कार्यकर्ताहरुको सहयोग लिएर वर्दिवास परिवर्तनका लागि आफुलाई प्रस्तुत गरेको छु। कुनै पनि स्थानको विकासको निम्ति शिक्षाको महत्वपुर्ण भुमिका रहेको हुन्छ। सोहीलाई ध्यानमा राख्दै वर्दिवासका शिक्षालयमा परिवर्तनको आवश्यकतालाई ध्यानमा राख्दै परिवर्तन गराएको छु। त्यस्तै तत्कालिन शिक्षामन्त्री गिरीराजमणि पोखरेलको विशेष सहयोगमा नगरभित्रका शिक्षालयहरुमा भौतिक पूर्वाधारदेखि, आवश्यकमात्रा जनशक्तिको व्यवस्थापन गरि हरेक सामुदायिक विद्यालयको शैक्षणिक क्रियाकलापलाई चुस्तदुरुस्त बनाउनका लागि आफुलाई भुमिकामा ल्याएको छु। कृषिलाई आधुनिकरण गर्नुको साथै शिक्षामा पूर्वाधारको विकासको आवश्यक्ता रहेको छ। महिलाहरुलाई समाज विकासको रुपमा प्रस्तुत गर्नुको साथै महिलालाई जागृतिको रुपमा संविधानमै मात्र सिमित नभई कार्यान्वयको रुपमा पनि यसलाई पहलकदमी गर्नुपर्ने देखिन्छ। मैले अगामी दिनमा यसतर्फ विशेष रुपमा ध्यान दिनेछु। नगरको दक्षिणभेगमा कृषिको हकमा वजारीकरणको समस्या यथावतै छ। अहिले पनि त्यहाँका स्थानियहरु टाउँकोमा समान वोकी अन्य बजारमा गई कारोवार गर्नुपर्ने बाध्यता रहेकै छ? बर्दिवास नगरपालिका तत्कालिन समयमा ८ वटा गाविस मिलेर बनेको नगरपालिका हो। जसमध्ये साविकका गाविसहरु किसाननगर, पशुपतिनगर, विजलपुरा र हातिलेटमा दीर्घकालिन विकासको धरोहर निर्माण हुन सकेको छैन। ती क्षेत्रहरु खेतीपातीको लागि उतम भेग रहेको छ। फलस्वरुप किसानहरु आफनो खेतबाट मगन्य आम्दानी गर्दै आएका छन्। तर सो क्षेत्रमा वजारीकरणको अभाव देखिएको छ। नदीले घेरिएको ती क्षेत्रहरुमा पुल छैन। जसले गर्दा एक गाँउबाट अर्को गाँउका जानका लागि बर्षायाममा समस्या हुने गरेको छ। ती नदीहरुमा पुलको बन्दोवस्त गर्नुपर्ने देखिन्छ। कृषिमा प्राविधीकरण, व्यवसायीकरण अनि आर्थिक सवलीकरण र उद्योगीकरणमा जोडनुपर्ने आवश्यक छ। परिर्वतनका लागि शिक्षाकै महत्वपुर्ण भूमिका रहेको छ। नगरको दक्षिणवर्ती क्षेत्रमा अर्गाईनिक खेतीतर्फ जोड दिनुपर्छ। ती स्थानहरुमा वजारीकरणको अभाव रहेको छ। हाल त्यहाँ स साना हाटवजारहरु लागिरहेको छ। त्यसलाई विकसित गर्नुपर्ने आवश्यक देखिन्छ। ती क्षेत्रहरु वर्दिवास नगरपालिकाले लिंक रोडसँग जोडनुपर्छ। ठाँउठाँउका कोल्डस्टोर्सको निर्माण गरि वजारीकरणको रुपमा प्रस्तुत गर्नुपर्छ। अहिले ती क्षेत्रमा कृषि विधामा अनेकौ कामहरु वाँकी रहेको छ। जसलाई क्रमिक रुपमा अगाडी बढाउनुपर्छ। उत्तरतर्फको क्षेत्रलाई पर्यटनको रुपमा विकसित गर्नुपर्छ। जहाँबाट भारतीय पयर्टनलाई आकर्षित गर्ने किसिमको संरचनाहरु बनाउनुपर्छ। बर्दिवास नगरभित्र अनेकौ समस्याहरु रहेका छन्। जसलाई समाधान नगरिकन जो कोहीले पनि सहजै छुटकारा पाउन सक्दैन। के शंकर महतो ती समस्यासँग जुध्नका लागि तयार छन् त? अवश्य, म तयार छु। मलाई अवसरको खाँचो रहेको छ। यसको परिवर्तन सिमित समयमा नै सपलता हासिल हुन्छ। कुनै पनि स्थानको परिवर्तनको निम्ति शिक्षाको महत्व रहेको हुन्छ। मैले यस अघि वर्दिवास नगरभित्रमा शिक्षा र स्वास्थ्यमा परिवर्तन गरिसकेको छु। अव नगरको समग्र विकासको लागि आफुलाई उतार्न चाहन्छु। पार्टीले मलाई अवसर दिओस, म वर्दिवासलाई ५ बर्षको अवधिमा परिवर्तन गरेर देखाउनेछु। सकारात्मक सोचका साथ काम गर्ने हो भने वर्दिवास अगामी ५ बर्षको अवधिमा यस प्रदेशकै नमुना, उत्कृष्ट एवम् नम्बर एक पालिकाको रुपमा स्थापित हुनेछ। जसको प्रवल सम्भावना अधिक रहेको छ। जसका लागि नेतृदायी व्यक्तिमा सकारात्मक विचार एवम् जनमैत्री सोचाईको भुमिकामा ढाल्नुपर्ने आवश्यक देखिन्छ। बर्दिवासको दक्षिणीभेगमा विकास नभएको आरोप रहेको छ। त्यस्तो केही छैन । वास्तविकतामा हेर्ने हो भने त्यस्तो छैन। जुन ठाँउमा जे चिजको सम्भावना रहेको छ। ती संरचनाको विकास त्यहि गर्नुपर्छ। जसले विकास निर्माणलाई ठोस प्रविधीको रुपमा प्रस्तुत गर्न सकिन्छ। ती स्थानमा प्रदेशकै ठूलो संरचना सैनिक अड्डाको स्थापना भएको छ। त्यस्तै चौलिखामा कृषि क्याम्पसको पढाई भइरहेको छ। निर्मल लामा वहुप्राविधीक क्याम्पस शुरुमा हातिलेट क्षेत्र नै पहिलो प्राथामिकतामा परेको थियो। त्यहाँ आवश्यक जग्गा र केही प्राविधीक विषयवस्तु नमिलेपछि त्यहाँबाट वर्दिवासकै खयरमारामा स्थापना भएको हो। अहिले पनि दक्षिणभेगमा विकासको अत्यन्त आवश्यक रहेको छ। विजलपुराको पुर्वीभेगमा रहेको जग्गालाई औद्योगिक ग्रामको रुपमा स्थापना गर्न सकिन्छ। हरेक स्थानमा चौतर्फी विकासको लागि सम्भवना अधिक रहेको छ। जसका लागि सफल नेतृत्वदायी भुमिका र सकारात्मक सोचको आवश्यकता रहेको छ। अन्त्यमा के भन्न चाहनुहुन्छ? निर्वाचन भनेको कागजको खोस्टो होइन। यसमा सवैको भविष्य समेटिएको हुन्छ। झन् स्थानीयतहको निर्वाचनको हकमा त यसको धेरै नै महत्व र विशेषताहरु रहेको छ। यस निर्वाचनमा सक्षम, योग्य, स्वच्छ व्यक्तिगत छवि, विचार, लगनशीलता, प्रभावकारीता लगायतका जनमैत्री विचार भएका उम्मेदवारलाई चयन गरिनुपर्ने आवश्यक देखिन्छ। स्थानियतहको जनप्रतिनिधीले स्थानियस्तरमा नै विकास गर्ने भएकोले यसतर्फ सवैले सोचेर मतदान गरौ अनि आफनो गाँउठाँउको विकास गरौँ। अहिले जनप्रतिनिधी चनिने समयमा ध्यान नदिए अर्को कार्यकालसम्म पछुतो मान्नु वाहेक केही पनि रहँदैन। तसर्थ यही वैशाख ३० गते हुन लागेको स्थानियतहको निर्वाचनमा सवैले सोचीसम्झी मतदान गरौँ।"
"निर्वाचन सुरक्षा चुनौतीबारे गृहमा सुरक्षा अधिकारीको ब्रिफिङ, कुनै कसर बाँकी नराख्न मन्त्री खाणको निर्देशन","काठडमाडौं : केन्द्रीय सुरक्षा समितिले स्थानीय तहको निर्वाचन सुरक्षा तयारीबारे समीक्षा गरेको छ। गृहमन्त्री बालकृष्ण खाणको अध्यक्षमा मन्त्रालयमा बसेको समितिको निर्वाचन सुरक्षा तयारी र चुनौतीबारे छलफल भएको छ। सुरक्षा अधिकारीले चुनौतीबारे ब्रिफिङ गरेका थिए। वैशाख ३० मा तय भएको स्थानीय निर्वाचन स्वच्छ, निष्पक्ष र धाधलीरहित बनाउन अपनाउने रणनीतिबारे कुराकानी भएको गृह प्रवक्ता फणिन्द्रमणि पोखरेलले जानकारी दिए। सुरक्षा निकायका प्रमुख तथा प्रतिनिधिहरूले निर्वाचनका लागि गरिएको सुरक्षा तयारी र रणनीतिबारे ब्रिफिङ गर्नुभयो। थप सुरक्षा प्रबन्ध राम्रो कसरी बनाउने र स्वच्छ निष्पक्ष र धाधलीरहित रूपमा निर्वाचन सम्पन्न गर्ने भन्ने विषयमा कुराकानी भयो, उनले भने। गृहमन्त्री खाणले सुरक्षा निकायका प्रमुखहरूले पेस गरेका निर्वाचन सुरक्षा योजनाको प्रशंसा गरे। स्वच्छ, निष्पक्ष र धाधलीरहित चुनाव बनाउने जिम्मेबारी सबैको भएकाले त्यसमा कुनै पनि कसर बाँकी नराखी लाग्न गृह प्रशासन र सुरक्षा निकायलाई निर्देशन दिए। निर्वाचनलाई स्वच्छ, निष्पक्ष र धाधलीरहित रूपमा सम्पन्न गर्न थप प्रतिबद्ध भएर लाग्नुपर्छ, गृहमन्त्री खाणले भने, अझ सशक्त रूपमा कार्ययोजना बनाएर तपाईहरू निर्वाचन सम्पन्न गर्न लाग्नुहोला। हामीले गर्नुपर्ने व्यवस्थापन गर्नेछौँ। निर्वाचनमा आउन सक्ने चुनौती के के हुन् र ती चुनौती चिर्दै निर्वाचन कसरी सम्पन्न गर्ने भन्ने विषयमा पनि मन्त्री र सुरक्षा निकायका प्रमुखहरूले आआफ्नो धारणा राखेका थिए। बैठकमा गृहमन्त्री खाण, गृहसचिव टेकनारायण पाण्डे, रक्षासचिव किरणराज शर्मा, सेनाका रथी बालकृष्ण कार्की, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक पुष्पराम केसी, राष्ट्रिय अनुसन्धान विभागका प्रमुख यदुलाल खरेल, गृहप्रवक्ता पोखरेलसहित सुरक्षा निकायका अन्य अधिकृतहरू र मन्त्रालयका सम्बन्ध पदाधिकारीको सहभागिता थियो।"
पोखराको उपमेयर बन्न कांग्रेस नेताहरुबीच रस्साकसी,"पोखरा : पोखरा महानगरपालिकाको मेयर पद गठबन्धनतर्फ एकीकृत समाजवादीले पाउने भएपछि गठबन्धनको ठूलो दल नेपाली कांग्रेसले उपमेयरपदमा चित्त बुझाएको छ। उपमेयर पदमा नेपाली कांग्रेसका आकांक्षी बिच रस्साकसी चलेको छ। पोखराको उपमेयरमा नेपाली कांग्रेस गण्डकीबाट १० जनाको नाम सिफारिस भएको छ। प्रदेश सभापति शुक्रराज शर्माको अध्यक्षतामा सम्पन्न पदाधिकारीको बैठकले सो निर्णय गरेको हो। सिफारिस हुनेमा माया बराल कार्की, लक्ष्मी पाण्डे क्षेत्री, आनन्दी राणा कार्की, रंगीला आचार्य, टीकाकुमारी गुरुङ, दीपक मल्ल, मिलन थापा, चिनु गुरुङ, गोविन्द नेपाली र शिव केसी रहेका छन्। नेपाली कांग्रेस पोखरा महानगर समितिले पठाएको आकांक्षीहरुको नाममा नेपाली काङ्ग्रेस गण्डकीले जस्ताको त्यस्तै केन्द्रमा पठाएको पार्टीका प्रचार विभाग प्रमुख रमेश पौडेलले जानकारी दिए। यसैगरी महानगरले नेपाली कांग्रेसको तर्फबाट मेयरका लागि १८ जनाको नाम सिफारिस गरेको थियो। तर गठबन्धन दलभित्रको समाजवादीलाई मेयर पद परेपछि उपमेयरका लागि भने काङ्ग्रेसभित्र रस्साकसी सुरु भएको हो।"
"अर्थतन्त्र संकटमा, सरकार मुकदर्शक","काठमाडौं : देशको अर्थतन्त्र संकटग्रस्त अवस्थामा पुग्दा समेत वर्तमान सरकार गम्भीर नबनेको अर्थविद्हरुले बताएका छन् । नेपाल बुद्धिजीबी परिषद्ले बिहीबार राजधानीमा आयोजना गरेको अर्थतन्त्रमा देखिएका समस्या र समाधानका उपायहरु विषयक अन्तरक्रिया कार्यक्रममा बोल्ने वक्ताहरुले समस्या समाधानको पहल नगरी ढाकछेप गरेको आरोप लगाएका छन् । बेलैमा ध्यान नदिए नेपालको अथतन्त्र श्रीलंकाको अवस्थामा उनीहरुले चेतवानी दिए । पूर्व मन्त्री तथा नेकपा एमालेका उपमहासचिव प्रदीप ज्ञवालीले अर्थतन्त्रका अधिकांश सुचक नकारात्मक भएको भन्दै मुलुक गम्भीर संकटमा धकेलिएको बताए । सरकारले गर्नुपर्ने काम नगर्ने तर नगर्नुपर्ने काम गर्ने प्रवृत्ति देखाएको उनले आरोप लगाए । नेता ज्ञवालीले सरकारलाई फजुल खर्च रोक्न, विलासिताका वस्तु आयातमा नियन्त्रण गर्न, पूँजीगत खर्च बढाउन, नीतिगत रुपमा भएका सेटिङ् रोक्न र राष्ट्रबैंक माथिको हस्तक्षेप रोक्न आग्रह गरे । पूर्व गर्भनर तथा योजना आयोगका पूर्व उपाध्यक्ष दीपेन्द्रबहादुर क्षेत्रीले आर्थिक विकासको वातावरण बनाउन राजनीतिक दलहरु गम्भीर नभएको बताए । बेरुजुको मात्रा बढेको, सुशासन कायम हुन नसकेको, पूँजीगत खर्च नबढेको उनले बताए । क्षेत्रीले अर्थमन्त्रालय र राष्ट्रबैंकबीच समन्वय हुनुपर्ने बताए । कृषि क्षेत्रमा उत्पादकत्व बढाउनका लागि अनुदान किसानको हातमा पुग्नुपर्ने समेत उनको सुझाव छ । पूर्व अर्थसचिव रामेश्वर खनालले अर्थमन्त्रालय र राष्ट्रबैंकबीच समन्वय नहुँदा पछिल्लो समय समस्या आएको बताए । बैदेशिक कर्जाले शुरु गरिएका आयोजनालाई समयमा नै सम्पन्न गर्नुपर्ने उनले जोड दिए । खनालले उत्पादनशील क्षमता बढाउन र चालू खर्चमा सन्तुलन ल्याउनुपर्ने बताए । राष्ट्रबैंकका पूर्व गभर्नर डा तिलक रावलले राम्रोसँग काम गरिरहेका गभर्नर महाप्रसाद अधिकारीलाई निलम्वन गरेर बर्तमान सरकारले गलत गरेको बताए । राज्यले नै तस्करीलाई प्रोत्साहन गरेको आरोप लगाउँदै डा रावलले विलासिताका सामान आयातलाई रोकेर निर्यात बढाउनुपर्ने बताए । परिषद्का अध्यक्ष तथा योजना आयोगका पूर्व उपाध्यक्ष डा दिनेशचन्द्र देवकोटाले समाजवादी अर्थतन्त्र निर्माणका लागि पार्टी भन्दा माथि उठेर बौद्धिक हस्तक्षेप गर्नुपर्ने बताए । राष्ट्रिय पूँजी निर्माण गर्न, छरिएको पूँजीलाई एकीकृत बनाउन, उत्पादन बढाएर आयात घटाउन र समाजवादी अर्थतन्त्र निर्माणमा लाग्नुपर्ने उनले बताए । लुम्बिनी प्रदेश योजना आयोगका पूर्व उपाध्यक्ष डा प्रकाश श्रेष्ठले नेपालको अर्थतन्त्रको अहिलेको अवस्थाका बारेमा प्रस्तुती दिदैँ अर्थतन्त्र नकारात्मक अवस्थामा रहेको बताए । परिषद्का अध्यक्ष डा दिनेशचन्द्र देवकोटाको अध्यक्षतामा सम्पन्न भएको उक्त कार्यक्रममा परिषद्का उपाध्यक्ष विधान आचार्यले स्वागत, उपमहासचिव सुशील विकेको धन्यवाद ज्ञापन र सञ्चालन महासचिव इ गजेन्द्रप्रसाद थपलियाले गरे ।"
जिल्ला फुटबल संघ बाराको अध्यक्षमा लामा चयन,"सिमरा : अखिल नेपाल फुटबल संघ (एन्फा) मातहत रहेको जिल्ला फुटबल संघ बाराको अध्यक्षमा रामचन्द्र लामा चयन भएका छन्। संघको बिहिबार कलैयामा सम्पन्न छैठौं अधिवेशनले लामालाई अध्यक्षमा सर्वसम्मत् चयन गरेको हो। जीतपुरसिमरा गोल्डकप आयोजक नव जनजागृति युवा क्लबको अध्यक्षसमेत रहेका लामाको नेतृत्वमा संघले १८ सदस्यीय जिल्ला कार्यसमिति चयन गरेको छ। समितिको बरिष्ठ उपाध्यक्षमा राजकिशोर धामी चयन भएका छन्। त्यसैगरी समितिको उपाध्यक्षमा खुशी चौधरी र घनश्याम चौधरीलाई चयन गरिएको छ। अधिवेशनले जिल्ला समितिको महासचिवमा उदय श्रेष्ठ, सचिव विनोद प्रसाद साह र कोषाध्यक्ष विनोद गुप्तालाई चयन गरेको छ। त्यसैगरी जिल्ला कार्यसमिति सदस्यमा महमद समिउल्लाह, कृष्णमणी चौधरी, दुर्गाबहादुर थापा, शम्भुसिंह ठकुरी, सन्तबहादुर वाइवा, मनोजकुमार जयसवाल, भोलाप्रसाद ढुंगाना, दीपेन्द्र लामा मोक्तान, निरज कुमर, दीपलालप्रसाद साह, सोममाया रुम्बालाई चयन गरिएको छ। अधिवेशनले अध्यक्ष लामा र समिउल्लाहलाई एन्फाको केन्द्रीय महाधिवेशनका लागि प्रतिनिधि चयन गरेको छ। गत शनिबार उद्घाटन भएको अधिवेशन प्रतिनिधि विवादका कारण स्थगित भएको थियो। प्रतिनिधि विवाद समाधान गरी सम्पन्न भएको अधिवेशनले सर्वसम्मत नेतृत्व चयन गरेको हो।"
"कांग्रेस निर्वाचन परिचालन समितिले बनायो सात उपसमिति, को को भए संयोजक?","काठमाडौं : नेपाली कांग्रेसको स्थानीय तह निर्वाचन केन्द्रीय परिचालन समितिले सात वटा उपसमिति गठन गरेको छ। उपसभापति पूर्णबहादुर खड्काको संयोजकत्वमा रहेको समितिको वैशाख २ गते बसेको बैठकको निर्णयअनुसार सातवटा उपसमिति गठन तथा संयोजक मनोनित गरिएको हो। समितिअन्तर्गत भ्रातृ संघ समन्वय एवं परिचालन उपसमिति संयोजकमा सुरेन्द्रराज पाण्डे, आचारसंहिता अनुगमन तथा निर्वाचन आयोग समन्वय उपसमिति संयोजकमा मीनबहादुर विश्वकर्मा मनोनित भएका छन्। त्यसैगरी अनुगमन, मूल्याकंन तथा सुपरीवेक्षण उपसमितिमा प्रदीप पौडेल, शुभेच्छुक संस्था समन्वय एवं परिचालन उपसमितिमा मदनबहादुर अमात्य, विदेशस्थित नेपाली जनसम्पर्क समिति समन्वय एवं परिचालन उपसमितिमा उदयशम्शेर राणा संयोजकमा मनोनित भएका छन्। जिल्ला सम्पर्क समिति समन्वय एवं परिचालन उपसमितिमा जीतजंग बस्नेत र निर्वाचन सुरक्षा निकाय समन्वय उपसमितिमा रामहरी खतिवडा मनोनित भएका छन्।"
भुवनअनमोल केसीलगायत कलाकार बोलाएर गृहमन्त्री खाणले के भने?,"काठमाडौं : गृहमन्त्री बालकृष्ण खाणले कलाकार र चलचित्र निर्माताहरूसँग मन्त्रालयमा भेट गरी उहाँहरूसँग अन्तरक्रिया गरेका छन्। अन्तरक्रियामा गृहमन्त्री खाणले चलचित्र क्षेत्रले भोग्नु परिरहेको समस्या समाधान गर्न आफूले पहल गर्ने बताए। जनतालाई राष्ट्र, राष्ट्रियता, संस्कृति र रहनसहनबारे कलाको माध्यमबाट जानकार बनाउने कलाकारलाई सम्मान गर्नु सरकारको दायित्व भएको गृहमन्त्री खाणले बताए। भेटमा कलाकार र चलचित्र निर्माताहरूले राष्ट्रिय चलचित्र नीति २०७१ कार्यान्वयनमा ल्याउने पहल गरिदिन गृहमन्त्री खाणलाई आग्रह गरेका थिए। साथै कलाकारहरूका समस्या सुन्न गृह मन्त्रालयमा बोलाएकोमा कलाकर्मीहरूले गृहमन्त्रीलाई धन्यवादसमेत दिएका थिए। भेटमा नायक भुवन केसी, नायिका एवं हास्य कलाकार दिपाश्री निरौला, चलचित्र निर्माता नवलसिंह खड्का, गायक हेमन्त शर्मालगायतले गृहमन्त्रीले आफूहरूलाई मन्त्रालयमा बोलाएर आफ्ना समस्या राख्न दिएकोमा आभार व्यक्त गरेका थिए। उनीहरूले विभिन्न पदकबाट राज्यले सम्मान गरेपछि आफूहरूलाई कला क्षेत्रमा केही गर्नुपर्छ भन्ने उर्जा प्रदान गरेकोसमेत बताए। चलचित्र निर्माणमा भोग्नु परेका समस्याबारे गृहमन्त्रीलाई अवगत गराउँदै उनीहरूले त्यसमा सहजीकरण गर्ने वातावरण निर्माण गरिदिन आग्रह गरेका थिए। गृहसचिव टेकनारायण पाण्डेसमेत सहभागी भेटमा विदेशी चलचित्रले नेपालबाट बाहिर पैसा लैजाने तर नेपाली चलचित्र बाहिर गएर नेपालमा पैसा भित्र्याउन सक्ने अवस्था नरहेको भन्दै कलाकारहरूले नेपाली चलचित्रलाई विदेशसमेत चल्न सक्ने बनाउने नीति निर्माणको पहल गरिदिन आग्रह गरेका थिए।"
एमालेले महानगर र उपमहानगरको उम्मेदवार शनिबारमात्रै टुंगो लगाउने,"काठमाडौं : नेकपा एमालेले शनिबारसम्म महानगर र उपमहानगरको मेयरका उम्मेदवार टुंगो लगाउने भएको छ। एमाले प्रचार विभाग प्रमुख पृथ्बीसुब्बा गुरुङले शनिबार बालकोटमा बस्ने बैठकले महानगर र उपमहानगरको मेयरका उम्मेदवार टुंगो लगाउने बताए। बिहीबार बसेको केन्द्रीय सचिवालय बैठकमा जिल्लाबाट प्राप्त सूचीको अध्ययन गरिएको थियो। अहिलेसम्म भरतपुर महानगरमा विजय सुवेदी, वीरगञ्ज महानगरमा विजय सरावगी र ललितपुर महानगरपालिकामा हरिकृष्ण व्यञ्जनकारको नाम टुंगो लगाएको एमालेले जनाएको छ। पोखराबाट मात्रै मेयरका लागि १२ जनाको नाम प्राप्त भएको प्रचार विभाग प्रमुख गुरुङले जानकारी दिए। एमालेले भोलि (शुक्रबार) पार्टी स्थापना दिवसको अवसर पारेर घोषणा पत्र जारी गर्दैछ।"
मुस्ताङका ५ वटै पालिकामा निर्वाचन अधिकृतको कार्यालय स्थापना,"जोमसोम :आसन्न वैशाख ३० गते हुने स्थानीय तह निर्वाचन २०७९ का लागि मुस्ताङका ५ वटै स्थानीय तहमा बिहीबार एकैसाथ निर्वाचन अधिकृतको कार्यालय स्थापना गरिएको छ ।मुस्ताङको लोमान्थाङ,लोघेकर दामोदरकुण्ड,वारागुङ मुक्तिक्षेत्र,घरपझोङ र थासाङ गाउँपालिकामा एकैसाथ मुख्य निर्वाचन र निर्वाचन अधिकृतको कार्यालय स्थापना गरिएको हो । मुस्ताङको घरपझोङ गाउँपालिकास्थित जिल्ला समन्वय समितिको हलमा मुख्य निर्वाचन अधिकृतको कार्यालय स्थापना गरिएको हो । कार्यालयको मुख्य निर्वाचन अधिकृत एवं जिल्ला अदालत मुस्ताङका माननीय न्यायाधीश रोमाकान्त ज्ञवालीले उद्घाटन गरे । थासाङ गाउँपालिकामा निर्वाचन अधिकृत मुकुन्द आचार्य,वारागुङ मुक्तिक्षेत्रमा निर्वाचन अधिकृत सारदादेवी पौडेल,लोघेकर दामोदरकुण्डमा निर्वाचन अधिकृत नेपालहरी रानाभाट र लोमान्थाङ गाउँपालिकामा निर्वाचन अधिकृत घनश्याम सुवेदीले कार्यालय स्थापना गरेका हुन्। स्थानीय तह निर्वाचनका लागि स्थापना गरिएको कार्यक्रममा सम्बन्धित स्थानीय तहका राजनीतिक पार्टी प्रतिनिधि ,जनप्रतिनिधि,सुरक्षाकर्मी र सरोकारवाला निकायको उपस्थिति रह्यो । कार्यालय स्थापना भएसँगै, निर्वाचन गतिविधिबारे राजनीतिक दललाई समन्वय तथा परामर्श लिन सहयोग पुग्ने जनाइएको छ । मुस्ताङको घरपझोङ गाउँपालिकामा आयोजित मुख्य निर्वाचन कार्यालय स्थापना कार्यक्रममा जिल्ला स्थित राजनितिक दलका प्रतिनिधि,प्रशासन,सुरक्षा निकाय ,नागरिक समाज र पत्रकारलगायतको उपस्थित रहेको छ । कार्यालय स्थापनाको अवसरमा आसन्न स्थानीय तह निर्वाचनलाई सोतन्त्र,निश्पक्ष,शान्तिपूर्ण र धाँदलीरहित वातावरणमा सम्पन्न गर्ने मुख्य ४ एजेण्डामा केन्द्रित रही प्रारम्भिक छलफल गरिएको मुख्य निर्वाचन अधिकृतको कार्यालयले जनाएको छ । कार्यालय स्थापनाको पहिलोदिन कार्यालय स्थापना स्थापना सँगसँगै आसन्न स्थानीय तह निर्वाचन कार्यक्रमबारे जानकारी, निर्वाचन आचार संहिताको पालना र निर्वाचनलाई शान्तिपूर्णरुपमा सम्पन्न गर्न सर्वदलीय बैठक गरिएको मुख्य निर्वाचन अधिकृृत रोमाकान्त ज्ञवालीले जानकारी दिए । कार्यक्रममा विगतका स्थानीय तह निर्वाचन र संघ प्रदेशको निर्वाचनमा भए गरेका गतिविधिलाई न्यूनिकरण गर्न निर्वाचनमा खटिने कर्मचारी,सुरक्षा निकाय र राजनितिक दल सचेत रुहनुपर्ने सुझाव पेश गरिएको थियो । कार्यालय स्थापनाको अवसरमा जिल्लास्थित नेपाल प्रहरी र सशस्त्र प्रहरी प्रमुखले आसन्न स्थानीय तह निर्वाचनलाई शान्तिपूर्ण, पारदर्शी र भयरहित वातावरणमा सम्पन्न गर्न निर्वाचन लक्षित सुरक्षा तयारी अन्तिम चरणमा पुगेको बताएका छन् । जिल्ला प्रहरी कार्यालय मुस्ताङका प्रहरी प्रमुख रामकुमार दानीले निर्वाचन सुरक्षाका लागि आवश्यक सयन्त्र तयार भएको बताए । उनले जिल्लाका ३८ मतदान केन्द्रमा ३३ जना प्रहरी कमाण्ड खटाइने छ भने त्यसका साथमा ५ देखि ६ जनाको संख्यामा म्यादी प्रहरी परिचालन हुने बताए । उनका अनुसार म्यादी प्रहरी र नेपाल प्रहरी गरी प्रत्येक पालिकामा २२ वटा मोबाइल टिम खटाइनेछ । यसका साथ निर्वाचन कार्यक्रम अघि र निर्वाचन कार्यक्रम सम्पन्न नभइन्जेलसम्म प्रहरी कमाण्ड सेन्टर परिचालन हुने प्रहरी निरीक्षक दानीले उल्लेख गरे । कमाण्ड सेन्टरले आवश्यक र औचित्यताका आधारमा सुरक्षा निकाय मुभ गर्ने उनको भनाइ छ । यस्तै,सशस्त्र प्रहरीले पनि निर्वाचन सुरक्षालाई केन्द्रित गरी सुरक्षाकर्मी परिचालन गर्ने सशस्त्र प्रहरी निरीक्षक मोहनजंग कार्कीले कार्यक्रममा जानकारी दिए । उनका अनुसार ५ वटै पालिकामा निर्वाचन अधिकृतलाई सुरक्षागार्ड (पिएसओ ) खटाइएको छ भने ५ वटै तहमा ३३ वटा मोबाइल टिममा ३ जना सशस्त्र प्रहरीले सुरक्षा गस्ती गर्ने बताए । प्रत्येक पालिकामा प्रहरी निरीक्षकको कमाण्डमा सशस्त्रले सुरक्षा दिने उनको भनाइ छ । मुस्ताङको ५ स्थानीय तहमा १० हजार ४ सय ८५ जना मतदाता छन् ।"
सरकारले चिनियाँ कम्पनीबाट बुढीगण्डकी खोसेपछि चीन असन्तुष्ट,"काठमाडौं : नेपालका लागि चिनियाँ राजदूत होउ यान्छीले नेपाल सरकारको नीतिप्रति चिनियाँ लगानीकर्ताहरु असन्तुष्ट भएको बताएकी छन्। बिहीबार सञ्चारकर्मीहरुसँगको ब्रिफिङमा उनले नेपालमा चिनियाँ लगानीकर्तालाई यस्ता निर्णयले गाह्रो पार्ने बताएकी थिइन्। ठूला आयोजना बनाउन चिनियाँ लगानीकर्ताले लामो समयसम्म तयारी गर्नुर्छ। सरकार परिवर्तन नेपालको आन्तरिक मामिला हो। तर सरकार फेरबदलसँगै नीति परिवर्तन हुँदा लगानीकर्तालाई गाह्रो हुन्छ,' सञ्चारकर्मीको प्रश्नमा उनले भनिन्। केपी शर्मा ओली नेतृत्वको सरकारले चिनियाँ कम्पनी गेजुवालाई बुढीगण्डकी आयोजना बनाउन दिने निर्णय गरेको थियो। तर शेरबहादुर देउवा नेतृत्वको सरकारले केही दिनअघि १२ सय मेगावाटको यो आयोजना आफैं बनाउने निर्णय गरेको थियो। राजदूत होउले चिनियाँ कम्पनीहरूले भुक्तानीलगायतका कुरामा पनि समस्या झेलिरहेको बताएकी थिइन्।"
मुगुका चारैवटै स्थानीय तहमा निर्वाचन अधिकृतको कार्यालय स्थापना,"मुगु : वैशाख ३० गते हुने स्थानीय तह निर्वाचनका लागि जिल्लाका चार स्थानीय तहमध्ये सदरमुकाम गमगढीमा मुख्य निर्वाचन अधिकृतको कार्यालय स्थापना गरिएको छ। पालिकास्तरमा निर्वाचन अधिकृतको कार्यालय स्थापना गरिएको हो। बिहीबार एक कार्यक्रमबीच सदरमुकामस्थित जिल्ला अदालतमा मुख्य निर्वाचन अधिकृतको कार्यालय र अन्य तीन गाउँपालिका सोरु,खत्याड र मुगुमकार्मारोङमा निर्वाचनअधिकृतको कार्यालय स्थापना गरिएको हो । निर्वाचन अधिकृतको कार्यालय स्थापना गरीदा बिभिन्न राजनैतीकदलका प्रमुख तथा प्रतीनिधी, जिल्ला स्थित सुरक्षा निकाय प्रमुख र संचारकर्मीहरुको उपस्थितमा जिल्ला अदालत मुगुमा मुख्य निर्वाचन कार्यालयको स्थापना भएको मुख्य निर्वाचन अधिकृत पुण्यप्रसाद सापकोटाले जानकारी दिए । यस्तै खत्याडको राउतडी, सोरुको सोरुकोट र मुगुम कार्मारोङको पुलुमा निर्वाचन अधिकृतको कार्यालय स्थापना भएको छ। जिल्लामा ६४ मतदान केन्द्र रहेको छ। निर्वाचनमा २ सय ९७ कर्मचारी परिचालन हुने जिल्ला निर्वाचन कार्यालयले जनाएको छ ।"
"भृकुटीमण्डपमा क्यान इन्फोटेक २०२२, यस्ता छन् विशेष आकर्षण","काठमाडौं : सूचना तथा संचार प्रविधि र मनोरञ्जन सम्बन्धी देशको एकमात्र प्रदर्शनी क्यान इन्फोटेकको २७ औं संस्करण काठमाडौंको भृकुटीमण्डपमा सुरु भएको छ । सञ्चार तथा सूचना प्रविधिमन्त्री ज्ञानेन्द्रबहादुर कार्कीले क्यान इन्फोटेकको २७ औं संस्करणको उद्घाटन गरेका हुन्। प्रदर्शनी वैशाख १२ गतेसम्म चल्नेछ। समुद्घाटन समारोहमा सञ्चार तथा सूचना प्रविधिमन्त्री कार्कीले इन्टरनेटमा करको दर पुनरावलोकन, क्यान महासंघलगायतका नीजि क्षेत्रबाट उठाएका मुद्धाहरु, विगतको अनुभव, विगतमा आफूले तयार पारेका नीतिहरु तथा समयअनुरुप बदलिएको सोच अनुसार सूचना तथा संचार प्रविधि नीति ल्याउने गरी कार्य भइरहेको जानकारी दिए। समारोहमा सञ्चार तथा सूचना प्रविधिमन्त्री कार्की, राष्ट्रिय योजना आयोगका उपाध्यक्ष डा विश्वनाथ पौडेल, नास्टका उपकुलपति डा सुनिलबाबु श्रेष्ठ, नेपाल उद्योग बाणिज्य महासंघका अध्यक्ष शेखर गोल्छा, नेपाल चेम्बर अफ कमर्सका अध्यक्ष राजेन्द्र मल्ल,नेपाल दूरसंचार प्राधिकरणका अध्यक्ष पुरुषोत्तम खनाल, सम्माननिय प्रधानमन्त्रीको सूचना प्रविधि विज्ञ दिपेश बिष्ट, सञ्चार तथा सूचना प्रविधि मन्त्रालयका सहसचिव अनिल दत्त, नेपाल उद्योग परिसंघका उपाध्यक्ष विरेन्द्रराज पाण्डे एवं क्यान महासंघका संस्थापक, निवर्तमान तथा पूर्व अध्यक्षलगायत मुख्य प्रायोजक आइएमइ पेका अध्यक्ष हेमराज ढकाल र सहप्रायोजक एससिटीका प्रमुख कार्यकारी अधिकृत नारायण भुजु लगायत सुचना तथा संचार प्रविधिको क्षेत्रका अग्रजहरुको सहभागिता रहेको थियो । राष्ट्रिय योजना आयोगका उपाध्यक्ष डा विश्वनाथ पौडेलले सुचना तथा संचार प्रविधिले विकासको निम्ति ड्राइभरको काम गर्न सक्ने तथा यसको प्रयोगबाट व्यापार गर्ने लागत घटाउन मद्दत पुग्ने र राष्ट्रिय योजना आयोगले सोहिअनुरुप नै कार्य गरिराखेको कुरा राखेका थिए । नास्टका उपकुलपति डा सुनिलबाबु श्रेष्ठले क्यान इन्फोटेकले मुलुकलाई समृद्ध बनाउन नेपालमा रहेका प्रविधिहरुको उपलब्धताको बारेमा जानकारी दिने र सोहि कारण नास्टले क्यानसँग सहकार्य गरिरहेको बताए । सूचना तथा सञ्चार प्रविधि क्षेत्रमा भएका नौलो प्रविधिहरूको प्रदर्शन गर्ने उद्देश्यसहित प्रदर्शनीको आयोजना गरिएको क्यान महासंघका अध्यक्ष नवराज कुँवरले जानकारी दिए । कोभिड १९ का कारण पटकपटक स्थगित भएको क्यान इन्फोटेक संचालनमा आउन लागेको हो। सूचना तथा संचार प्रविधि र मनोरञ्जनसम्बन्धी देशको एकमात्र तथा सबैभन्दा ठूलो प्रदर्शनी ()को यो २७ औं संस्करणको शीर्ष प्रायोजन ( ) आइएमइ पेले गरेको हो भने सहप्रायोजक ( ) एससिटी स्मार्ट क्युआर युनियन पे रहेको छ । विगतका वर्षहरुमा साधारणतया पुसमाघफाल्गुण () महिनामा आयोजना भइरहेको क्यान इन्फोटेक, करिब ३ महिना ढीला गरी आयोजना हुन लागेको हो। यसको आयोजनाले सन् १९९५ मा इन्फोटेकको पहिलो संस्करण सुरु गर्दै गरेको अवस्थामा परिकल्पना गरिएका उद्देश्यहरु पूरा गर्न तथा देशमा सूचना तथा संचार प्रविधिको विस्तार, प्रयोग तथा ठोस विकासमा सहयोग पुग्ने अपेक्षा क्यान महासंघले लिएको छ । यो संस्करणको प्लाटिनम प्रायोजक वर्ल्डलिङ्क कम्युनिकेसन, डायमण्ड प्रायोजक डिस होम फाइवरनेट, गोल्ड प्रायोजकमा जेनेरेसन नेक्स्ट र नेपाल क्लियरिङ्ग हाउस लिमिटेड, सिल्भर प्रायोजकमा नमस्ते पे, डिजिकम, एसपावर बिपिइ, ब्रोडवे इन्फोसिस, हुवावे टेक्नोलोजी  ,   र टेकमिन्ट रहेका छन् । त्यसैगरी, इन्नोभेसन पार्टनर ( ) सफ्टवेरिका कलेज, एकाडेमिक पार्टनर ( ) को रुपमा सनवे कलेज, लजिस्टिक पार्टनरमा एक्सल्याब (), इकमर्स पार्टनर ( ) सोचेको डट कम र डिजिटल डिस्प्ले पार्टनर (  ) को रुपमा अल्ट्रा एलइडि ( ) रहेका छन् । क्यान इन्फोटेकको यो संस्करणमा ()मार्फत विश्वव्यापी रुपमा सहभागिता हुनसक्ने गरि भर्चुअल प्रदर्शनी ( ) समेतको व्यवस्था गरिएको छ । उक्त भर्चुअल प्रदर्शनी ( )को निम्ति मण्डला सिस्टमले भर्चुअल एक्जिविसन पार्टनर (  ) को रुपमा क्यान महासंघसँग सहकार्य गरेको छ । त्यसैगरी प्रदर्शनीमा गुणस्तरीय खाना तथा नास्ताको प्रवन्ध गर्न रेबान () सँग सहकार्य गरिएको छ । यसैगरी प्रदर्शनीको अफिसियल बैंकको रुपमा ग्लोबल आइएमई बैंक, अफिसियल इन्स्युरेन्सको रुपमा आइएमई जनरल ईन्स्युरेन्स रहेका छन । क्यान इन्फोटेकमा सिसिटिभि सर्भेलेन्स पार्टनरको रुपमा टेक वर्ल्ड डिस्ट्रिब्युसन, सोसिएल पार्टनरको रुपमा रुटीन अफ ईडुकेसन, एस एम एस पार्टनरको रुपमा स्पारो एस एम एससँग सहकार्य गरिएको छ । इन्फोटेकलाई नेपाल सरकार सञ्चार तथा सुचना प्रविधि मन्त्रालय, सूचना प्रविधि विभाग, नेपाल उद्योग वाणिज्य महासंघ, नेपाल दुरसञ्चार प्राधिकरण, नेपाल बैंक लिमिटेड, नेपाल विज्ञान तथा प्रविधी प्रज्ञा प्रतिष्ठान, नेपाल चेम्बर अफ कमर्स, नेपाल उद्योग परिसंघ, सुविसु केवलनेट, भायानेट, रोबोटिक्स एसोसियसन अफ नेपाललगायत अन्तराष्ट्रिय संस्था विट्सा (    ), असोसियो (    ) को प्रत्यक्षअप्रत्यक्ष रुपमा सहयोग एवं समर्थन रहेको छ । क्यान इन्फोटेक २०२२ मा १७० स्टलहरु विभिन्न खण्डमा रहेका छन् जसमा ब्राण्डिङ, फिन्टेक, स्टार्टअप र इन्नोभेशन, आइसिटी एक्सेसरिज तथा प्रडक्ट लञ्चिङ मुख्य खण्ड रहेका छन । ब्राण्डिङ खण्डमा क्यान महासंघका सदस्य संस्थाहरुका साथै विभिन्न राष्ट्रिय र अन्तर्राष्ट्रिय सूचना तथा सञ्चार प्रविधिसम्बन्धी ४८ वटा कम्पनी एवं उत्पादनहरुको सहभागिता रहेको छ। फिन्टेक खण्डमा नेपालमा रहेका बैंक तथा वित्तीय एवं सम्बन्धित १२ वटा संस्थाहरुको सूचना तथा संचार प्रविधिको प्रयोगले प्रवाह हुने सेवा तथा यससम्बन्धी उत्पादनहरु रहेका छन् । स्टार्टअप र इन्नोभेशन खण्डमा २६ वटा स्टार्टअप र इन्नोभेसनसँग सम्बन्धित व्यक्ति वा संस्थाले आफ्ना नयाँ प्रडक्टहरु र आइडिया को प्रदर्शनी गर्दैछन् । इन्नोभेशनका निम्ति क्यान महासंघले नेपाल विज्ञान तथा प्रविधी प्रज्ञा प्रतिष्ठानसँग सहकार्य गरेको छ भने स्टार्टअपका निम्ति निम्ति क्यान महासंघले सार्वजनिक सूचना निकालेरै सम्बन्धित व्यक्ति वा संस्थालाई सहभागी हुन आह्वान गरेर प्राप्त आवेदनहरुबाट छनौट गरिएको थियो । साथै, नेपाल विज्ञान तथा प्रविधी प्रज्ञा प्रतिष्ठानको मोबाइल कम्प्युटर ल्याब पनि यो इनफोटेकमा आकर्षणको केन्द्र हुने अपेक्षा कम्पनीले लिएको छ। स्टार्टअप र इन्नोभेशन खण्डमा सहभागिता जनाएका सहभागीलाई क्यान इन्फोटेकमा विभिन्न सुविधाहरु र उत्कृष्टलाई पुरस्कृत गर्ने क्यान महासंघको योजना रहेको छ । सूचना तथा संचार प्रविधिका क्षेत्रमा भएका नयाँ तथा इन्नोभेटिभ आइडियाहरुको प्रवद्र्धन गर्ने आफ्नो योजनाअनुरुप क्यान महासंघले स्टार्टअप र इन्नोभेशनलाई विशेष प्राथमिकतामा राखेको हो । सूचनाप्रविधि सम्बन्धी अध्ययन एवं कार्य गरिरहेका विद्यार्थीहरुको क्षमता विकास गर्नु, उनीहरुको आइडियालाई प्लाटफर्म प्रदान गर्नु, इन्नोभेटिभ आइडियालाई व्यवसायमा बदल्न मद्दत गर्नु र व्यवहारपयोगी शिक्षामा योगदान गर्नु पनि यसको उद्देश्य हो । आइसिटी एक्सेसरिज तथा प्रडक्ट लञ्चिङ खण्डमा ६५ वटा स्टलहरुमार्फत व्यवसायीहरूले व्यापार विस्तारका साथै नयाँनयाँ प्रविधिको प्रदर्शनी गर्दैछन् भने यस खण्डमा अवलोकनकर्ताले एकै थलोमा सूचना तथा सञ्चार प्रविधिका नौला र भविष्यका निम्ति प्रविधिहरु र उपकरणको अवलोकन तथा खरिद गर्न पाउनेछन् । यसबाहेक क्यान इन्फोटेक २०२२ मा रोबोटिक्स, इमर्जिङ्ग टेक्नोलोजि, वाइफाइ तथा इण्टरनेटलगायतका कुराहरु रहनुका साथै व्यवसायीहरूले सफ्टवेयरहरु, नेटवर्किङ र क्लाउड सोल्युशन, इलेक्ट्रिकल तथा इलेक्ट्रोनिक्स, सेक्युरिटि सोल्युशन, सोलार पावर सिष्टम, इन्भर्टर, युपीएस, ल्यापटप तथा डेस्कटप कम्प्युटर, प्रिण्टर, पावर सिष्टम, कम्प्युटर एक्सेसरिज, एण्टिभाइरस सफ्टवेयर, बैंकिङ सोल्युशन, सीसीटीभी र हार्ड डिस्क जस्ता उत्पादनहरु प्रदर्शनी तथा बिक्रीमा राखेका छन् । त्यसैगरी, आर्टीफिसियल इन्टेलिजेन्ससम्बन्धी जानकारी, आइटी कलेज, बैंक, बीमा तथा लेखासम्बन्धी सफ्टवेयर, सरकारी क्षेत्रमा प्रयोगमा आएका तथा आउने सफ्टवेयर र सोलुसन्स, सेल्फ लर्निङ सफट्वेयर तथा ट्युटोरियल आदि पनि प्रर्दशनीमा रहेका छन् । प्रर्दशनीमा टिकटक प्याभिलिअन, अम्ब्रेला स्ट्रिट रहनुका साथै यो प्रर्दशनी सूचना प्रविधिसम्बन्धी चासो राख्नेहरुको लागि यस क्षेत्रमा भएका विकास तथा प्रयोगका बारेमा जानकारी लिन सजिलो हुने विश्वास लिएको छ। २ वर्ष अगाडि सम्पन्न क्यान इन्फोटेकको २६ औं संस्करण करिब साढे ३ लाख जनाले अवलोकन गरेकोमा यो संस्करणमा पनि करिब सोहि संख्याको सेरोफेरोमा अवलोकनकर्ता आउने अपेक्षा कम्पनीको छ। यस पटकको इन्फोटेक पेपरलेस एवं क्यासलेस प्रवेश टिकटको व्यवस्था गरिएको छ।"
पाल्पाका सबै पालिकामा निर्वाचन अधिकृतको कार्यालय,"तानसेन : यही वैशाख ३० गते हुने स्थानीय तह निर्वाचनका लागि पाल्पाको १० वटै पालिकाकामा निर्वाचन अधिकृतको कार्यालय संचालनमा आएको छ। तानसेन नगरपालिकामा मुख्य निर्वाचन अधिकृत कार्यालयले हेर्ने र अन्य ९ वटा पालिकामा निर्वाचन अधिकृतको कार्यालय शुभारम्भ भइ निर्वाचन अधिकृतहरु आआफ्नो काममा खटिएका छन् । वैशाख ११ गते हुने उम्मेदवार मनोनयनको लागि पालिकामा खटिएका निर्वाचन अधिकृतहरु सक्रिय छन् । पाल्पाको मुख्य निर्वाचन अधिकृतको जिम्मेवारी जिल्ला अदालत पाल्पाका न्यायधीश खड्गबहादुर केसी दिइएको छ। यसैगरी रैनादेवी छहरा गाउँपालिकाको निर्वाचन अधिकृतमा टोलराज उपाध्याय, रिव्दीकोट गाउँपालिकाको निर्वाचन अधिकृतमा टिकाराम अर्याल, निस्दी गाउँपालिकाको निर्वाचन अधिकृतमा दुर्गा प्रसाद बस्याल, रामपुर नगरपालिकाको निर्वाचन अधिकृतमा श्याम प्रसाद श्रेष्ठ, रम्भा गाउँपालिकाको निर्वाचन अधिकृतमा कृष्ण प्रसाद भण्डारी खटिएका छन् । बगनासकाली गाउँपालिकाको निर्वाचन अधिकृतमा रवी न्यौपाने, माथाँगढी गाउँपालिकाको निर्वाचन अधिकृतमा मिना अर्याल, पूर्वखोला गाउँपालिकाको निर्वाचन अधिकृतमा मधु अर्याल खनाल र तिनाउँ गाउँपालिकाको निर्वाचन अधिकृतमा जनार्दन अधिकारी खटिएका छन्। स्थानीय तह निर्वाचनको लागि पाल्पामा १ लाख ९९ हजार ६ सय ९० जना मतदाता रहेका छन् । पाल्पामा ११८ वटा मतदान स्थल, २४७ वटा मतदान केन्द्र रहेको जिल्ला निर्वाचन कार्यालय पाल्पाले जनाएको छ ।"
पारिवारिक व्यवसाय हाँक्दै युवा उद्यमी आदित्य दुगड,"अधिकांश पारिवारिक घरानाको व्यवसायमा दोस्रो पुस्ताको प्रवेश हुन थालेको छ। अन्तर्राष्ट्रिय स्तरबाट अध्ययनपछि नोपल फर्किएर पारिवारिक व्यवसाय हाँक्दै आएका यस्तै एक उदाहरण हुन् आदित्य दुगड। करिब ३ दशकअघि मोतीलाल दुगडले स्थापना गरेको सेञ्चुरी ग्रुप अफ कम्पनीले एउटा उचाइको मोड लिएसँगै अब उनका छोराले पनि साथ दिएका छन्। सन् २००५ मा नेपालमा बन्द, हड्तालजस्ता अस्थिर अवस्था भएकाले परिवारको सुझावअनुसार कक्षा ६ देखिको अध्ययन भारतबाट गरे। सन् २०१५ मा उच्च शिक्षा हासिल गर्न अष्ट्रेलिया पुगेका उनले एकाउन्टेन्ट एण्ड फाइनान्समा स्नातक गरे। व्यवस्थापनमै स्नातकोत्तर गर्न उनी लण्डन गए। त्यहाँको पढाई सकाएर नेपाल फर्किएसँगै ६ वर्षदेखि पारिवारिक विजनेश सम्हालिरहेका कम्पनीका निर्देशक दुगडसँग अन्नपूर्णकर्मी ममता थापाले गरेको कुराकानी। तपाईँ अध्ययनको सिलसिलामा युरोपमा जानु भयो। युरोप, अमेरिका पुगेपछि युवाहरु प्रायजसो पलायन हुन्छन्। नेपाल फर्किँदैनन्। तपाइँलाई विदेशी मोहले छोएन? विदेशमा पढ्न जानुअघि नै पढाइ सकेर नेपाल फर्किने सोँच बनाइसकेको थिएँ। त्यहाँ काम गर्नुभन्दा नेपालमै पारिवारिक व्यवसाय सम्हानुपर्छ भन्ने मेरो सोँच थियो। यो सोँच मेरो बाल्यकालदेखिको हो। परिवारमा म एक्लो छोरा हुँ। परिवारले पनि व्यवसायमै सपोर्ट गर्नुपर्छ भनेर प्रेरित गरिरहनुभएको थियो। मेरो इच्छा पनि यसैमा थियो। नेपालमै आफ्नो परिवारको व्यवसाय सम्हालने र यसलाई अघि बढाउने आत्मविश्वास पनि बनाएको थिएँ। अधिकांश व्यक्ति नेपालको अर्थतन्त्र र यहाँको अवसर नभएको भन्दै विदेश पलायन हुने गरेको देखिन्छ। तर मलाई कम्पनीको लागिभन्दा पनि देश र अर्थतन्त्रका लागि केही गर्नु पर्छ भन्ने लाग्थ्यो। त्यसैले अध्ययन सकिएपछि नेपाल फर्किएर पारिवारिक व्यवसाय सम्हाल्न थालेँ। हाम्रो व्यवसाय धेरै विस्तार भइसकेको छ। फुड उत्पादनमात्रै होइन, हामीले होटल व्यवसाय पनि विस्तार गरिसकेका छौं। विराटनगरमा प्याकेजिङ युनिट पनि छ। अब मल र र्याडिसन होटल सञ्चालन गर्ने योजनामा छौं। यसबाहेक अरु थुप्रै व्यवसाय विस्तार गरिरहेका छौं। तपाइँ व्यवसायिक पारिवारिक घरानाको एक्लो छोरा, विदेशमा रहँदा अध्ययनसँगै कुनै काम पनि गर्नुभयो? विदेशमा मेरो मुख्य उद्देश्य अध्ययन थियो। तर मैले अध्ययनसँगै काम पनि गरेँ। कुनै पनि काम सानोठूलो ठानिनँ र ठान्नु पनि हुँदैन। मैले 'वासरुम' सफा गर्नेदेखि होटलमा खाना पस्किने काम पनि गरेँ। बुबाले यस्तो काम किन गर्नुपर्यो भन्नुहुन्थ्यो। मैले सबै कामको अनुभव लिनुपर्छ र सबै कामलाई सम्मान गर्नुपर्छ भनेर जवाफ दिन्थे। मेरा लागि यो पनि ठूलो सफलता हो। तपाइँ अहिले एउटा स्थापित कम्पनी हाँक्दै हुनुहुन्छ। यो कम्पनी स्थापित हुनलाई धेरै संघर्ष गर्नपर्यो होला। परिवारको त्यो संघर्षलाई तपाइँले कसरी हेर्नुहुन्छ? म कम्पनीमा जोडिएको ५६ वर्षमात्रै भयो। तर कम्पनी स्थापना गर्दाका क्षण, संघर्षबारे बुबाबाट धेरै सुनेको छु। त्यतिबेला हामीलाई समाजको सपोर्ट थिएन। सुरुवाती चरणमा सबैले हतोत्साहित गर्थे। मसला उद्योग राम्रो व्यवसाय होइन, किन जानुपर्यो भन्थे। धेरै बिक्री गर्न सकिँदैन भन्थे। त्यतिबेला हाम्रो आर्थिक अवस्था पनि राम्रो थिएन। सेञ्चुरी ब्राण्ड भएपछि पनि विदेशबाट धेरै ब्राण्डका मसला आउन थाले। यो पनि ठूलो चुनौती थियो हामीलाई। विदेशी उत्पादनको गुणस्तरभन्दा माथि रहनुपर्यो, मूल्यमा पनि प्रतिस्पर्धा र बानी बसाल्न चुनौती थियो। सेञ्चुरी स्वदेशी ब्राण्ड हो भनेर प्रचारमा जोड दिनुपर्यो। सेञ्चुरी ब्राण्डले कसरी आफ्नै छाप बढाउन सफल भयो? करिब ३५ वर्षअघि स्वदेशी तेल, घरमै उत्पादित कोलाबाट व्यवसाय सुरु भएको थियो। त्यसपछि बुबाले मसलाजन्य उत्पादनमा जाने सोँच बनाउनुभयो। तत्कालीन समयमा यो सोँचलाई धेरैले हतोत्साहित गरे। यो टप मार्केट हो भने। भारतबाट पनि थुप्रै मसला आयात हुन्छ। नेपालभित्र पनि घरघरमा बन्छ भनिएको थियो। तर अहिले मसलामा अगाडि छ। सुरुवाती चरणमा सानो स्केलबाट विराटनगर र यसका छेउछाउका क्षेत्र इटहरी, धरानलाई लक्षित गरी सुरु भएको थियो। सुरुवाती लगानी कति थियो? त्यतिबेला करिब १५ हजारको लगानी थियो। क्रमशः माग बढ्दै गएपछि बुबाको व्यवसायले उचाइ लिन थाल्यो। त्यसपछि जनशक्ति पनि बढाइयो। टिममा दक्ष जनशक्ति पनि बढे। मसलाबाट सुरु भएको वयवसायले क्रमशः स्न्याक्समा फड्को मार्यो। यो चाउचाउपछि नेपालकै दोस्रो स्न्याक्स हो। सेञ्चुरी ब्राण्डमा कुरमुरे, चिजवल, पोटेटो क्रयाकर, पोटेटो चिप्सलगायतका प्रडक्ट छन्। यसबाट पनि आम ग्राहकबाट राम्रो प्रतिक्रिया आउन थाल्यो। त्यसपछि अन्य प्रडक्टहरु चिया, ग्लुकोज, अचार, ब्रेकफास्ट सिरियल, ड्राइफुड, नमकिनलगायतका प्रडक्ट आए। अझै अरु पनि थुप्रै पाइपलाइनमा छ। १५ हजारबाट सुरु गरेको यो कम्पनीको अहिलेको लगानी कति छ? अहिले सेञ्चुरी ब्राण्डको समग्र लगानी करिब ६ अर्ब रुपैँया छ। यो देशभित्रको हो। अहिले हाम्रो निर्यात पनि धेरै राम्रो भइरहेको छ। अहिले कम्पनीले करिब १८ देशहरुमा आफ्ना उत्पादन निर्यात गरिरहेको छ। कुनकुन देशमा निर्यात हुन्छ? ठूला देशहरुमा अमेरिका, अष्ट्रेलिया, बेलायत, जापान, डेनमार्क, बेल्जियम, क्यानडालगायतमा सेञ्चुरी ब्राण्डका उत्पादन निर्यात गरेका छौं। यसबाहेक मलेसिया, कतार, दुबईमा पनि निर्यात भइरहेका छन्। ती देशहरुमा खास कस्ता प्रडक्टको माग बढी छ? ती देशहरुमा सेञ्चुरी मसलाको बढी माग छ। ६ सय प्रकारका उत्पादनमध्ये मसलाका आइटम बढी निर्यात हुन्छ। किनभने ती १८ देशहरुमा नेपालीहरुको संख्या पनि बढिरहेको छ। उनीहरुको पहिलो रोजाई सेञ्चुरी बन्न सफल भएको छ। किनभने अहिले सबैलाई सेञ्चुरी भनेको के हो भनेर प्रश्न गर्दा मसला नै भन्ने बुझाइ छ। अधिकांशलाई सेञ्चुरीले अन्य प्रडक्ट निकाल्छ भन्नेबारे थाहा छैन। तपाइँहरुको निर्यातको अवस्था कस्तो छ? अघि पनि भनिसकेँ, हामी धेरै देशहरुमा निर्यात गरिरहेका छौं। कतीपय देशले मासिक दुई वटा ४० फिटको कन्टेनरभरी सामानको माग गर्छन्। यो भनेको राम्रो माग हो। यति माग हुनु भनेको सेञ्चुरीलाई धेरै रुचाउनु हो। त्यसैले हामीले धेरै राम्रो रेस्पोन्स पाइरहेका छौं। कम्पनीले वार्षिक ३ मिलियन डलर निर्यात गरिहेको छ। सेञ्चुरी प्रडक्टको अन्तर्राष्ट्रिय बजारबाट कस्तो प्रतिक्रिया पाइरहनुभएको छ? हाम्रो प्रडक्ट नेपालीहरुले मात्रै मन पराउँदैनन्। भारतीय, बंगलादेशी, पाकिस्तानी, भुटानी, श्रीलंकनहरुले पनि धेरै रुचाएको पाएका छौं। एसियन देशहरुमा धेरै मन पाराएका छन्। यो हाम्रो लागि गर्वको कुरा हो। किनभने भारत, बंगलादेश र पाकिस्तानकै ठूल्ठूला कम्पनीहरुले मसला उत्पादन गर्छन्। हामी ती कम्पनीको बराबरीमा पुगेका छौं। त्यसैले यो नेपालकै लागि पनि गर्वको कुरा हो। हामी अन्तर्राष्ट्रिय बजारमा पनि प्रतिस्पर्धा गर्न सक्षम भइसकेका छौं। स्वदेशी तेलबाट सुरु गरेको व्यवसायले अहिले ठ्याक्कै कति प्रडक्ट उत्पादन गर्छ? कम्पनीको १३ वटा क्याटोगरीका प्रडक्ट छन्। यसअन्तर्गत, मसला, स्न्याक्स, ब्रेकफासट सिरियल, अचारलगायत १३ क्याटागोरी छन्। यो सबैभित्र ६ सय प्रकारका फरकफरक प्रडक्ट छन्। ब्लेन्डेड मसलामात्रै करिब ४५ प्रकारका छन्। यसबाहेक धुलो पाउडर मसला करिब ७ वटा छन्। यसबाहेक इलाइची, पाँचपुरनलगायतका होल मसलामात्रै पनि उत्पादन गरिएको छ। आकारको हिसाबले ४ प्रकारका छन्। १६ ग्राम, ५० ग्राम, सय ग्राम र ५ सय ग्राममा उपलब्ध छन्। सबै क्याटेगोरीको गरेर करिब १६ सय प्रडक्ट उत्पादन हुन्छन्। कच्चा पदार्थ कहाँबाट ल्याउनु हुन्छ? स्वेदशीमात्रै हुन्छ कि विदेशबाट पनि आयता गर्नुहुन्छ? कूल उत्पादनको करिब ८० प्रतिशत कच्चा पदार्थ स्वदेशीले धानेको छ। किनभने हाम्रो इनहाउस म्याटेरियल प्याकेजिङ पनि छ। जीरा, धनिया, बेसार, चीया नेपाल भित्रबाटै लिइरहेका छौं । नेपालकै गुणस्तर उत्पादनलाई लिइरहेका छौं। कच्चा पदार्थ उत्पादन गर्न नेपालकै किसानलाई प्रेरित गरिरहेका छौं। तेल, मसला, मकै, मसला बढी परिणममा नेपालमा पाइँदैन। ग्राहकले सेञ्चुरी नै किन रोज्ने? सेञ्चुरी भनेको एउटा ब्राण्डमात्रै होइन। यो नाम लिनासाथ सबैको दिमागमा एक प्रकारको फुड भन्ने लाग्छ। अझ बढी मसला भन्ने बुझाइ छ। यद्यपि अहिले सेञ्चुरी भनेपछि कुरमुरे, स्न्याक्सलगायतको प्रडक्ट भन्ने पनि सोच्न थालेका छन्। यसले बजारमा एक प्रकारको छाप बनाइसकेको छ। हामीले ग्राहकलाई गुणस्तरयुक्त सामान दिइरहेका छौं। गुणस्तरमा सम्झौता भएको छैन। अन्तर्राष्ट्रिय तहमा पनि अब्बल सावित भएका छौं। अहिले कच्चा पदार्थको मूल्य धेरै बढेको छ। आन्तरिक प्रयोजनका तेल खरिद गर्नुपर्छ। तेलको मूल्य अन्तर्राष्ट्रिय बजारमै ह्वात्तै बढेको छ। त्यस्तै धनियाँ, जिरा, बेसारलगायत सबै बस्तुको मूल्य बढेको छ। हामीले मूल्य बढ्यो भनेर कहिल्यै सस्तो, मिसावटी प्रडक्ट ल्याउदैनौं। फ्याक्ट्रीमा गुणस्तर नाप गर्ने यन्त्र छ। यस्ले कस्तो गुणस्तर छ भनेर नाप्ने गरेका छौं। हाम्रो मापदण्ड भित्र गुणस्तर मेल खाएमामात्रै प्रडक्ट प्रयोग गर्छौं। त्यसो भए अहिले ठ्याक्कै कुनकुन क्षेत्रमा लगानी भएर व्यवसाय विस्तार भइरहेको छ? कम्पनीको बृहत् पोर्टफोलियोमा दुगड स्पाइसेस एण्ड फुड प्रोडक्ट्स प्रालि, नेशनल पोलिमर एण्ड केमिकल इन्डस्ट्रिज, एसिया केम प्रालि, होटल ह्यारिसन प्यालेस प्रालि, फन एण्ड फुड भिलेज रिसोर्ट , सेन्चुरियन मल र रेडिसन होटल रहेका छन्। व्यवसायको सुरुवात सेञ्चुरीबाटै भएको थियो। दुगड स्पाइसी एण्ड फुड प्रडक्टबाट सुरु भएको थियो। यसको मुख्य फोकस खाद्यान्न नै हो। तर यसबाहेक पनि विराटनगरमा प्याकेजिङ गर्ने एसिया केम कम्पनी सञ्चालनमा छ। यो कम्पनीले स्न्याक्सहरुको प्याकेट, बोतलको लेवल, स्लिप, कार्टुनको टेपलगायत बनाउँछ। यो कम्पनीले निर्यात पनि गर्छ। यसबाहेक विराटनगरमा विगत ६७ वर्षदेखि होटल ह्यारिशन प्यालेस सञ्चालनमा छ। यो फोर स्टार क्याटेगोरीको बुटिक होटल हो। यो विशुद्ध साकाहारी होटल हो। यहाँ धेरै विदेशी पर्यटकहरु पनि आएर बस्छन्। सबैले घरायसी खानपान र वातावरण भएको प्रतिक्रिया दिन्छन्। पछिल्लो समय कोभिडले धेरै उद्योग प्रभावित भए। तपाइँहरुलाई कस्तो पर्यो? यसको प्रभाव हरेक क्षेत्रलाई पर्यो। विशेष गरेर सिमेन्ट, स्टिललगायतका अखाद्य उत्पादनलाई पर्यो। तर यसको मामलामा हामी भाग्यामानी हौं। किनभने हाम्रो खाद्यान्न सम्बन्धित उद्योग भएकाले कम प्रभाव पर्यो। यो अत्यावश्यकभित्र परेकाले काम रोकिएन। यद्यपि कम्पनीको लक्ष्यअनुसार करिब ३० प्रतिशतमात्रै काम भयो। अरुको जस्तो ठप्प हुने स्थिति भएन। यो आफैँमा ठूलो कुरा भयो। तर यो महामारीमा कम्पनीको अपेक्षाअनुसार व्यवसाय हुन सकेन। कोभिडकालमा सरकारले विहान ६ बजेदेखि विहान १० बजेसम्ममात्र बजार खुला गरेको थियो। यो ४ घण्टाको अवधिमा कर्मचारीलाई परिचालन गर्न चुनौती भयो। किनभने त्यही समयमा कम कर्मचारीबाट धेरै ठाउँमा यति धेरै बस्तुको बजारीकरणदेखि बिक्री वितरण गर्नुपर्थ्यो। यो समय हाम्रो लागि ठूलो चुनौती बन्यो। जबकि सामान्य समयमा करिब ७ घण्टाको कार्यअवधिमा २०३० वटा पसलसम्म पुग्न सकिन्छ। कोभिडका बेला थोरै समय अवधिमा धेरै ठाउँमा पुग्न सीमित कर्मचारीबाट नपुगेर संख्या थप्नु परेको थियो। मसलामा प्रयोग हुने धनियाँ युक्रेन र रसियाबाट पनि आयात हुन्थ्यो। दुई देशबीच युद्धका कारण सबै बस्तुको मूल्य चर्किएको छ। अन्तर्राष्ट्रिय बजारमा पेट्रोलियम पदार्थको मूल्य चर्किँदैगर्दा अहिले उद्योगलाई कस्तो प्रभाव परेको छ? दुई देशको युद्धले प्रत्यक्ष पेट्रोलियम पदार्थलाई मात्र होइन, अप्रत्यक्षरुपामा सबै क्षेत्रमा असर परेको छ। यसले ढुवानी शुल्क बढेकाले दैनिक उपभोग्य बस्तुको महँगी बढेको छ। हामीले प्रयोग गर्ने हरेक सामानको लागत बढेको छ। जसका कारण उपभोक्ता महँगीको चपेटामा परेका छन्। हाम्रो उद्योगमा पनि यसको प्रभाव परेको छ। तर हामीले उत्पादीत बस्तुको मूल्य बढाएका छैनौं। हरेक वर्ष लागत बढ्छ। तर आजभन्दा १० वर्ष अगाडि कुरमुरेको मूल्य जति थियो, आज पनि त्यही छ। दशकअघि विभिन्न ३ आकारमा १०, २० र ४० रुपैँयाको मूल्य तोकेका थियौं। आज पनि सोही मूल्यमा सञ्चालित छ। मूल्यवृद्धिको प्रभाव कम्पनीमा कस्तो पर्यो? स्न्याक्समा बढाउन सक्दैनौं, तर केही मात्रामा मसलाको मूल्य भने बढाएका छौं। सकभर बिक्रीकर्ताले यस्तो प्रतिस्पर्धी बजारमा मूल्य किन बढाएको भनेर प्रतिप्रश्न गर्छन्। सबै मसलामा होइन, केहीमा बढी लागतका कारण ५ रुपैँयादेखि १० रुपैँयासम्म बढाउन बाध्य भयौं। कच्चापदार्थ नै महँगो पर्न गएकाले अलीअली हामीले रणनीति अपनाउन बाध्य भयौं। मूल्य बढाउन उपयुक्त नभएकाले बस्तुको परिमाण घटाएर प्याकेटमा ग्राम उल्लेख गरेका छौं। यसअघि ५५ ग्राम सामान ५० ग्रामको बनाइएको छ। यसो नगरे कम्पनी घाटामा जान्छ। किनभने हरेक वर्ष लागत बढिरहेको छ। बजार कतिको प्रतिस्पर्धी छ? चुनौती कस्ता छन? आम सर्वसाधारणले सेञ्चुरीको स्वाद लिइसकेका छन्। अधिकांशमा बानी पनि परिसकेको छ। यसको ब्राण्ड बानेपनि चुनौती अझै छ। प्रतिस्पर्धा नभए मनोपोली होला। हाम्रा उत्पादनहरु खाद्यान्नमा आधारित छन्। यो अत्यावश्यक वस्तु भएकाले सहजै बजारमा बेच्न सकिन्छ। जोसुकैले यस्ता उत्पादन ल्याउन सक्छन्। यसमा कुनै बन्देज छैन। प्रतिस्पर्धा त धेरै नै बढेको छ। तर अहिलेसम्म सेञ्चुरी नेपाल नम्बर वान कम्पनी हो। तर अहिले स्वदेशी र विदेशी धेरै कम्पनीहरुले मसला, स्क्यक्स, सिरियल, चियालगायतका वस्तु उत्पादन गरिरहेका छन्। ती कम्पनीहरुले हामीलाई पनि धेरै गाह्रो पार्छन्। समग्रमा बजार धेरै प्रतिस्पर्धी बन्दै गएको छ। नयाँ कम्पनीहरुले सुरुमा बजारमा पकड जमाउन सक्दैनन्। त्यसैले उनीहरुले निश्चित क्षेत्रमा 'नयाँ स्कीम' दिएर बजारीकरण गरिरहेका छन्। बिक्रीको लक्ष्य तोक्ने र पूरा गर्नेलाई बाइक दिने, थाइल्याण्ड पठाउने गरिन्छ। यस्तै रणनीति लिएर ललितपुरबाट भक्तपुर हुँदै विभिन्न क्षेत्रमा आफ्नो व्यवसाय विस्तार गर्छन्। यसो हुँदा हामीलाई धेरै गाह्रो पार्छ। यसलाई ट्याकल गर्न हामीले पनि 'स्किम' ल्याउनुपर्यो। होलसेलरदेखि रिटेलरसम्म अफर दिनुपर्यो। यसले बजारमा टिकिराख्न गाह्रो पार्छ। पारिवारिक व्यवसाय धानेर अहिले युवा उद्यमी बन्नु भएको छ। लामो समयदेखि कम्पनीले गति लिइरहेको छ। कम्पनीले मुलुकको अर्थतन्त्रका लागि केके योगदान दिएको छ भनेर गौरव गर्नुहुन्छ? कम्पनीले स्वदेशमा आफ्ना उत्पादन बिक्री गरेसँगै निर्यात पनि बढाइरहेको छ। जसले गर्दा विदेशी मुद्रा भित्र्याइरहेको छ। हामीले १३ सय हाराहारीलाई रोजगार दिइरहेका छौं। अझै यो संख्या बढ्ने क्रममा छ। त्योबाहेक उच्च गुणस्तरीय प्रडक्टहरु उपलब्ध गरिरहेका छौं। यो पनि बढ्ने क्रममै छ। अझै धेरै उत्पादनहरु पाइपलाइनमा छन्। अब हामी पानी उत्पादन, स्न्याक्सलगायतका प्रडक्ट थपदैछौं। समग्रमा हाम्रो व्यवसायले मुलुकको अर्थतन्त्रमा ठूलो योगदान दिएको छ। हाम्रो उत्पादन जति बढ्छ, सोहीअनुसार बिक्री भएपछि मुलुकलाई सोही अनुपातमा कर पनि तिर्न सक्छौं। नीतिगत व्यवस्था कतिको व्यवसायमैत्री छ? निजी क्षेत्रहरुलाई सरकारको धेरै सहयोग छैन। निजी क्षेत्र भनेको देशको मेरुदण्ड हो। मुलुकको अर्थतन्त्र निजी क्षेत्रले नै चलाउँछ भने यिनीहरुलाई किन सपोर्ट भएन। हालः बैंकमा लगानीयोग्य पुँजी (तरलता) अभावले हाम्रो व्यवसायलाई निरन्तर गर्न गाह्रो परेको छ। हामीले प्रतितपत्र (एलसी) खोल्न पाइरहेका छैनौं। हामीलाई तोकिएको कर्जा सीमामा रहेर पनि एलसी खोल्न पाएका छैनौं। सरकारले व्यवसायीको पीडा पनि सुनिदिनु पर्यो नि। आज हामीले केकस्ता समस्याको सामना गरिरहेका छौं, अहिलेको अवस्थाले भविष्यमा के समस्या पर्न सक्छ भन्ने विचार गरिनुपर्थ्यो। यसबारे ध्यानाकर्षण हुन जरुरी छ। मुलुकभित्र बसेर केही गर्ने वातावरण नभएकै कारण अधिकांश युवाहरु विदेश अध्ययन गर्न गएपछि उतै पलायन हुने गरेको देखिन्छ। नेपालमा क्षमतावान मान्छे छन्, जसले बाहिर गएर राम्रो काम गर्छन्। यसलाई मुलुकले उपयोग गर्न सकेको छैन। किन? यसर्थ सरकारले पनि विदेशमा अध्ययन गर्न गएकालाई नेपालमै फर्काएर काम गर्ने वातावरण सिर्जना गरिनुपर्छ। अहिले बैंक तथा वित्तीय संस्थाको अवस्था नाजुक भएकै हो? बढेको व्याजमा लिन्छुभन्दा पनि बैंक दिनै नसक्ने हालतमा पुगेकै हुन? पर्याप्त कर्जाको व्याज वार्षिकरुपमा बढिरहन्छ। कतिपय ठूलो बैंकमा जाँदा पनि कर्जा पाइरहेका छैनौं। ठूला बैंकले कर्जा दिएका छन्, तर धेरै कम रकममात्रै दिएका छन्। थोरै रकम लिँदा पनि उही उच्च व्याजदरमा लिनु परेको छ। बैंकहरुमा पहिल्यै खोलिएका प्रतितपत्र (एक्जिस्टिङ एलसीहरु) खुलेको छ। हामीले ५० लाख, ६० लाखको एलसी खोलेका छौं भने त्यसलाई पनि हामीले पूरै उपयोग गर्न पाइरहेका छैनौं। किनभने हमीले पाउनेभन्दा कम अर्थात् ३०४० लाख रुपैँयाभन्दा बढी दिएको छैन। नयाँ एलसीको त कुरै नगरौँ। अहिले मुलुकमा विदेशी विनिमय सञ्चिती पनि घट्दो छ। अहिलेको सञ्चितीले ६७ महिनामात्रै आयात धान्नसक्ने स्थिति छ। सञ्चितीमा दबाब आइरहने हो भने आयात धान्ने अवधि घट्दै जानसक्छ। लामो समयसम्म यो अवस्था रहिरहे अर्को श्रीलंका पनि बन्न सक्छौं। अहिले श्रीलंकामा विदेशी मुद्राको कमीले गर्दा अर्थतन्त्र चरम संकटमा पुगेको छ। त्यसोभए एलसीको कडाइले निजी क्षेत्रमा कस्तो प्रभाव देखिएको छ? सरकार र बैंकले कोअपरेट नगरे निजी क्षेत्रलाई गाह्रो पर्छ। यसको ठूलो असर निजी क्षेत्रलाई पर्छ। हामीले ऋण नपाएपछि उत्पादन घटाउनुपर्यो। उत्पादन घट्नेवित्तिकै बिक्री घट्छ। बिक्री घटेपछि माग पनि घट्न सक्छ। जति हामीले बिक्री लक्ष्य लिएका थियौं, त्यो पूरा गर्न सक्दैनौं। यो समग्र उद्योग तथा व्यवसायको व्यथा हो। मुलुकको कर प्रणालीप्रति तपाईँको धारणा के छ? देशको मेरुदण्ड भनेकै कर हो। करले गर्दा नै मुलुक बाँच्न सक्छ। कर कसैले तिरेन भने समग्र मुलुकलाई असर पर्छ। यो महत्वपूर्ण पाटो हो। तर हाम्रो कम्पनी निर्यातमा आधारित कम्पनी हो। हामीले विभिन्न १८ वटा मुलुकमा सामान निर्यात गरेर मुलुकका लागि डलर भित्र्याउछौं। हामीले वर्षेनि  मिलियन डलर भित्र्याइरहेका छौं। तर हामीजस्ता कम्पनीका लागि सरकारले अझै केही गर्नुपर्थ्यो। आयकर लगायतमा केही सहुलियत छ, तर अझै अपेक्षा गरेअनुसार कर छुटमा सहुलियत भएन। हामीजस्तो निर्यात गरेर डलर ल्याउने कम्पनीलाई थप प्रोत्साहन गर्नुपर्यो। अन्तर्राष्ट्रिय स्तरमा गरेको अध्ययनलाई तपाइँले कसरी लागू गरिरहनु भएको छ? मैले व्यवस्थापन, लेखा तथा वित्तीय उद्यमशीलता लक्षित गरेर अध्ययन गरेँ। मैले पारिवारिक व्यवसाय सम्हाल्न यहाँ आवश्यक पर्ने विषय नै अँगालेको थिएँ। नेपाल आएर मलाई विजनेशमा सहयोग गर्नुथियो। यसैले अबको आवश्यकता परिवर्तनका लागि प्रविधि जरुरी हुने थाहा पाए। आजको दिनमा कम्पनीमा टेक्नोलोजीको प्रयोग कसरी गर्न सक्छौं, यसले उत्पादनमा, बिक्रीमा, हिसाबकिताबलगायतमा कसरी सहयोग गर्नसक्छ भन्ने धेरै कुरा थाहा पाएँ। अहिले पनि केही कम्पनीहरु आधुनकि प्रविधिबारे जानकार छैनन्। विदेशीमा अध्ययनपश्चात् नयाँ सोँचका साथ काम गर्ने तरिका सिकेर नेपाल फर्किए। त्यहाँ सिकेका कुरा कम्पनीमा कार्यान्वयन गर्दा दीर्घकालमा धेरै राम्रो गर्न सक्छ। ३ दशक अगाडिदेखि काम गरिरहेको हाम्रो कम्पनीलाई सुधार ल्याउन सहयोग गरेको छ। नयाँ व्यवस्थापनले बिक्री कसरी बढ्न सक्छ भन्ने अध्ययन गरेकाले यसलाई कार्यान्वयनमा ल्याएँ। धेरै हदसम्म सफल भएको महसुस गरेको छु। कम्पनीको भावी योजना केके छन्? अब करिब ४ वटा विजनेश भर्टिकलमा जाने योजना बनाएका छौं। नमकिन, स्न्यन्स र अन्य भान्छामा काम लाग्ने प्रडक्टहरु ल्याउदै छौं। अब विराटनगरमा एउटै बिल्डिङमा मल र होटल सञ्चालन गर्ने योजनामा छौं। अब ५६ महिनापछि केएफसी, पिज्जा हटलगायतको मल सञ्चालन हुने भएको छ। सोही बिल्डिङमा अन्तर्राष्ट्रिय ब्राण्ड र्याडिसन होटल सञ्चालन गर्दैर्छौं। यो फ्रेञ्चाइज र्याडिशन हो। यसमा नाम र व्यवस्थापन सबै र्याडिशनकै हुन्छ। यो पूर्वाञ्चलकै पहिलो पाँच तारे होटल हुने छ। करिब डेढ वर्षपछि सञ्चालन गर्ने योजना छ।"
ओलीलाई परास्त गरेर फेरि वाम एकता हुन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले चुनावमा केपी ओलीको निरकुंश प्रवृत्तिलाई परास्त गर्नुपर्ने बताएका छन्। कैलालीको मसुरियामा आयोजित जनसभालाई सम्बोधन गर्दै उनले केपी ओलीको निरकुंश प्रवृत्तिलाई परास्त गरेर फेरि वाम एकता हुने बताए। उनले भने, केपी ओलीको निरकुंश प्रवृत्तिलाई परास्त गर्नुपर्छ। अहिले परास्त गरेपछि फेरि वाम एकता हुन्छ। यो गठबन्धनलाई बलियो बनाएर वामपन्थीमध्येको एक नम्बरको कम्युनिस्ट पार्टी बनाउनुपर्छ। त्यसपछि गठबन्धन नयाँ सिराबाट अघि बढ्नसक्छ। उनले गठबन्धन पछिसम्म कायम रहने र यही गठबन्धनले देशलाई पार लगाउने दाबी गरे। उनले शान्ति प्रक्रिया र माओवादी पार्टी बचाउनलाई एमसीसीमा हस्ताक्षर गरेको स्पष्ट पारे। शान्ति प्रक्रिया दुर्घटनामा जाने भयो, देश दुर्घटनामा जाने भयो। माओवादी आन्दोलन भयावह हुने भयो। त्यही भएर एमसीसीमा हस्ताक्षर गरे। माओवादी आन्दोलन बचेको छ। देश बचेको छ। उनले यसअघि आफूहरुले प्रस्ताव गरेको प्रधानमन्त्री केपी शर्मा ओली संघीयता विरोधी भएको बताए। 'हामीले प्रस्ताव गरेको प्रधानमन्त्री संघीयताविरोधी, संविधानविरोधी थिए। संसद् विघटन गरेको हामी सबैलाई थाहा छ,' उनले भने, 'मेरै निर्वाचन क्षेत्रमा रामसीतालक्ष्मण राखिदिए। जाली, फटाहासँग त लड्न सक्दैन।'"
अघिल्लो चुनावमा गरेको वाचा र घोषणापत्रबमोजिम काम गर्न नसकेकाले यसपालि मेयरमा उठ्दिन : रन्जु दर्शना,"काठमाडौं : विवेकशील साझा दलकी नेतृ रन्जु दर्शनाले काठमाडौं महानगरपालिकाको मेयरमा उम्मेदवारी नदिने घोषणा गरेकी छन्। बिहीबार पाँच वर्षे समीक्षा पत्र सार्वजनिक गर्दै दर्शनाले अघिल्लो चुनावमा गरेको वाचा र घोषणापत्रबमोजिम काम गर्न नसकेकाले यसपालि मेयरको प्रतिस्पर्धामा आफू नरहेको उनले उल्लेख गरेकी छन्। विगतको पाँच वर्ष पार्टीको आन्तरिक राजनीति, एकीकरण र वैकल्पिक राजनीतिको खोल ओडेर नेतृत्वले पश्चगमनतर्फ जाने नीतिपछिको विभाजन, झगडा र टुटफुटमा उर्जा खेर गएको मूल्यांकन गरेकी छन्। म आफैँले अघिल्लो पटकको स्थानीय निर्वाचनमा गरेको वाचा, घर घर मतदातालाई बाँडेको घोषणापत्रबमोजिम काम नगरेको कारणले यस निर्वाचनमा आफूले मेयर पदको आकांक्षा राखी चुनावमा प्रतिस्पर्धामा उत्रन नमिल्ने समीक्षा गरेको छु, उनले भनेकी छन्, तसर्थ यस स्थानीय निर्वाचनमा रन्जुको उम्मेदवारी रहने छैन। स्थानीय निर्वाचनमा प्रतिस्पर्धा नगरेको निर्णयलाई राजनीति छोडेकोरुपमा नबुझ्न उनले आग्रह गरेकी छन्। स्थानीय तहको राजनीतिमा समुदाय, स्थानीय सँग निकटको सम्बन्ध हुनैपर्छ, उनले भनेकी छन्, मेरो सक्रियता राष्ट्रिय मुद्दा, विषय, पार्टीको राजनीतिमा बढि व्यतित भएको छ यसर्थ यिनै सक्रियता अनुसारको कदममा म अघि बढ्ने छु। आफूले सुरु गरेको राजनीति चुनाव जित्नेमात्र नभएर राजनीतिमा सुसंस्कार स्थापना गर्नु रहेको उल्लेख गरेकी छन्। उनले पूर्ण सशक्त रुपमा राजनीतिक यात्रा अघि बढाउने घोषणा गरेकी छन्। अघिल्लो निर्वाचनमा विवेकशील दलबाट मेयर उम्मेदवार रन्जु दर्शनाले २३ हजार ४३९ मत प्राप्त गरेकी थिइन्। उनी २१ वर्षकै उमेरमा उम्मेदवार बनेकी थिइन्।"
"थप १५ जनामा कोरोना संक्रमण, ३२ डिस्चार्ज",काठमाडौं : पछिल्लो २४ घन्टामा थप १५ जनामा कोरोना भाइरस संक्रमण देखिएको छ। ३५ सय ४७ नमूना परीक्षणमा १५ नमूनाको रिपोर्ट पोजिटिभ आएको स्वास्थ्य तथा जनसंख्या मन्त्रालयले जानकारी दिएको छ। सोही समयमा ३२ जना कोरोनामुक्त भएका छन्। हाल कोरोना सक्रिय संक्रमितको संख्या २९८ रहेको छ। मन्त्रालयका अनुसार पछिल्लो २४ घन्टामा ३५ हजार ७२८ जनाले कोरोनाविरुद्धको खोप लगाएका छन्। पछिल्लो समयमा छिमेकी मुलुक भारतमा कोरोना संक्रमण बढ्दै गएको र जोखिम कायमै रहेको भन्दै स्वास्थ्य मन्त्रालयले जनस्वास्थ्यका मापदण्ड पालन गर्न अनुरोध गरेको छ। बिहीबार एक सूचना जारी गर्दै मन्त्रालयले कोरोना खोप लगाउन बाँकी रहेका सबैले ढिला नगरी नजिकैको खोप केन्द्रमा गई कोभिड १९ विरुद्धको खोप र पूर्ण मात्राको खोप लगाएको ३ महिना पूरा भएकाहरुले बुस्टर मात्रा खोप लगाउन आग्रह गरेको हो। बिहीबार भारतमा थप २ हजार ३८० जनामा कोरोना संक्रमण पुष्टि भएको छ। पछिल्ला दिनमा भारतमा कोरोना संक्रमण बढ्दो क्रममा रहेको त्यहाँका मिडियाले जनाएका छन्।
उम्मेदवार टुंग्याउन कांग्रेसले बोलायो कार्यसम्पादन समिति,काठमाडौं : सत्तारुढ नेपाली कांग्रेसले केन्द्रीय कार्यसम्पादन समिति बैठक बोलाएको छ। स्थानीय तह निर्वाचनका लागि महानगरपालिका र उपमहानगरपालिकाको उम्मेदवार टुंग्याउन सभापति शेरबहादुर देउवाले शुक्रबार दिउँसो २ बजे केन्द्रीय कार्यालय सानेपामा बस्नेगरी बैठक बोलाएका हुन्। बैठकमा उम्मेदवारी छनोटको प्रस्ताव पेस हुने मुख्यसचिव कृष्णप्रसाद पौडेलले जानकारी दिए। बैठकमा केन्द्रीय कार्यसम्पादन समितिका पदाधिकारी एवं सदस्यहरूको अनिवार्य उपस्थितिका लागि निर्देशन गरिएको छ।
'प्रचण्ड ज्युँदो हुँदासम्म सुख नदिने भए भन्ने लागेको छ प्रतिक्रियावादीहरुलाई',"धनगढीः नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एमालेले हिजो बेलुकीसम्म महानगर र उपमहानगरमा सहमति नहोस् भन्ने चाहेको बताएका छन्। कैलालीको मसुरियामा आयोजित जनसभालाई सम्बोधन गर्दै उनले गठबन्धन टुटाउन अनेक षड्यन्त्र भइरहेको बताए। गठबन्धन टुटाउन अनेक षड्यन्त्र चले। महानगर, उपमहानगरमा सहमति नहोस्, फेरि प्रतिगमनतिर लैजाने षड्यन्त्र भए,' उनले भने, 'हिजो रातिसम्म गठबन्धनमा सहमति नहोस् भनेर षड्यन्त्र भयो। संविधान उल्ट्याउन चाहनेलाई फेरि एकपटक परास्त गरियो। झण्डैझण्डै उनीहरुको मनस्थति खलबलियो। प्रचण्ड ज्युँदो हुँदासम्म सुख दिने भएन भन्ने लागेको छ प्रतिकृयावादीलाई। उनले सुदूरपश्चिम प्रदेश माओवादी आन्दोलनको धुव्रीकरणको केन्द्र बनेको बताए। समावेशी र समानुपातिक संविधान बनेको छ। उत्पीडित वर्गलाई अधिकार दिन संविधान आएको हो। संविधान निर्माण प्रक्रियामा माओवादीको भूमिका अग्रणी छ,' उनले भने। प्रचण्डले माओवादी कमजोर पार्ने षड्यन्त्र भइरहेको बताए। जाली फटाहा प्रतिकृयावादीहरुविरुद्ध पछि नहट्न निर्देशन दिए। माओवादीलाई यो देशको नेतृत्व लिनबाट कसैले रोक्न नसक्ने उनको भनाइ थियो।"
एमालेसँग चुनावी तालमेल घोषणा गरेको ४ घन्टा नवित्दै लोसपामा विवाद,"वीरगन्ज : वीरगन्ज महानगरमा नेकपा एमालेसँग चुनावी तालमेल गर्ने विषयमा लोकतान्त्रिक समाजवादी पार्टी (लोसपा) मा विवाद भएको छ । बिहीबार बिहान एमाले नेताहरुसँगै पत्रकार सम्मेलन गरेर लोसपाका वरिष्ठ नेता लक्ष्मणलाल कर्ण र जिल्ला अध्यक्ष पुरुषोत्तमलाल झाले वीरगन्ज महानगरमा एमालेसँग चुनावी तालमेल गरिएको घोषणा गरेका थिए । तर उक्त घोषणाको ४ घण्टा नवित्दै लोसपा पर्साका ३ जना जिल्ला उपाध्यक्षले संयुक्त विज्ञप्ति जारी गर्दै महानगरमा एमालेसँग चुनावी तालमेल नगरिएको बताएका छन् । बिहीबार दिउँसो लोसपाका जिल्ला उपाध्यक्षत्रय कृष्णा पटेल , राजेश कुमार साह र देवानन्द यादवले संयुक्त विज्ञप्ति जारी गर्दै महानगरमा लोसपा एक्लै चुनाव लड्न तयार रहेको पनि बताएका छन् । विज्ञप्तीमा लोसपाको जिल्ला कार्यसमितिले महानगरमा अन्य कुनै पनि दलसँग चुनावी तालमेल गर्नेबारे निर्णय नै नगरेकाले , एमाले र लोसपाबीच तालमेल गरिएको भन्नुको कुनै औचित्य नभएको उल्लेख छ । लोसपा पार्टीलाई समाप्त पार्ने नियतले कुनै नेता विशेषको इशारामा एमालेसँग तालमेल गरिएकाले यसप्रति तीनैजना उपाध्यक्षले आपत्ति पनि जनाएका छन् । लोसपा वीरगन्ज महानगरका अध्यक्ष ओम प्रकाश सर्राफले पनि एमालेसंग गरिएको तालमेल प्रति आपत्ति जनाएका छन् । सर्राफले महानगरमा एमालेसंग चुनावी तालमेल गर्ने बारेमा पार्टी भित्र कुनै पनि किसिमको छलफल नै नभएको बताए । अन्नपूर्णसँग कुरा गर्दै सर्राफले भने,'पार्टीको महानगर अध्यक्ष म हुँ , तर एमालेसँग सहमति गर्नेबारे मलाई कुनै जानकारी छैन । यसअघि बिहीबार बिहान लोसपा र एमालेका नेताहरुले वीरगन्जमा पत्रकार सम्मेलन गरेर महानगरमा दुवै दल बिच चुनावी तालमेल गर्ने सहमति भएको जानकारी गराएका थिए । महानगरको मेयर एमालेले र उपमेयर लोसपाले लिने गरि चुनावी तालमेल गर्ने सहमति भएको दुवै दलका नेताहरुको भनाइ थियो । महानगरका ३२ वटै वडामा भने आपसी सहमतिमा उम्मेदवार तय गर्ने दुवै दलले बताए थिए । पत्रकार सम्मेलनमा वितरण गरिएको विज्ञप्तिमा एमाले पर्साका अध्यक्ष जय प्रकाश थारु र लोसपा पर्सा अध्यक्ष पुरुषोत्तमलाल झाको हस्ताक्षर थियो ।"
"स्वास्थ्य मन्त्री खतिवडा र टेड्रोसबीच भेटवार्ता, दोस्रो कार्यकालमा नेपालले सघाउने","काठमाडौं : स्वास्थ्य तथा जनसंख्यामन्त्री विरोध खतिवडा र विश्व स्वास्थ्य संगठन (डब्लुएचओ)का महानिर्देशक डा टेड्रोस घेब्रेयससबीच भेटवार्ता भएको छ। स्वास्थ्य मन्त्रालयमा भएको भेटवार्तामा महानिर्देशक ग्रेहब्रेयससले दोस्रो कार्यकालका लागि दिएको उम्मेदवारीमा नेपालले समर्थन गरेको छ। सो क्रममा स्वास्थ्य मन्त्री खतीवडाले उनको उम्मेदवारीलाई समर्थन जनाए। दोस्रो कार्यकालको लागि यहाँको मनोनयनलाई हामी समर्थन गर्दछौं र यहाँलाई शुभकामना दिन्छौं। आफ्नो महत्त्वपूर्ण जिम्मेवारीहरू निर्वाह गर्ने क्रममा यहाँलाई हामीले सक्दो समर्थन र सहयोग गर्नेछौं, मन्त्री खतिवडाले भने। मन्त्री खतिवडाले नेपालको स्वास्थ्य क्षेत्रमा विश्व स्वास्थ्य संगठनले अग्रणी भूमिका निर्वाह गरेको बताए। मन्त्री खतिवडाले एकीकृत राष्ट्रिय स्वास्थ्य वित्तीय रणनीति तर्जुमा गर्ने योजना बनाएको बताए। टेड्रोस तीन दिने भ्रमणका लागि नेपाल आएका हुन्। यस दौरान उनले राष्ट्रपति विद्यादेवी भण्डारी, प्रधानमन्त्री शेरबहादुर देउवासहिच उच्च पदाधिकारीसँग भेटवार्ता गर्नेछन्। त्यस्तै स्वास्थ्य क्षेत्रका विज्ञहरुसँग पनि छलफल हुने बताइएको छ।"
"कालापानी फेदमा मतदान तयारी : सीडीओले हेलिकोप्टरबाट गरे निरीक्षण, सेनाको क्याम्प राखिँदै","दार्चुला : जिल्लाको सबैभन्दा विकटको मतदान केन्द्र रहेको व्यासमा मतदानस्थल निरीक्षण गरिएको छ। जिल्ला सुरक्षा समितिले हेलिकप्टर प्रयोग गरी बिहीबार कालापानी फेदका नेपाली गाउँ छाङ्गरु र तिङ्करमा स्थापित मतदानस्थलका साथै नेपाली सेनाको निर्माणाधिन क्याम्प निरीक्षण गरेको हो। नेपाली भूमि लिम्पियाधुरा, लिपुलेक र कालापानी भारतीय कब्जामा छ। यहाँ रहेका नेपाली गाउँ कुटी, गुन्जी र नाभीमा नेपालले मतदान गराउन सकेको छैन। जनगणना भने स्याटेलाइट प्रविधिबाट अनुमानित घरधुरीका आधारमा र स्थानीयले दिएको अनुमानित तथ्यांकका आधारमा गरिएको थियो। निरीक्षणका क्रममा व्यास गाउँपालिका १ छाङ्गरु र तिङ्करमा मतदान केन्द्रको अवस्था, मतपेटिका ढुवानी, कर्मचारी ढुवानीलगायतको विषयमा जानकारी लिइएको प्रमुख जिल्ला अधिकारी दीर्घराज उपाध्यायले जानकारी दिए। छाङ्गरुमा हेलिकप्टर अवतरण गरेर मतदानस्थल निरीक्षण गरिएको थियो। सीडीओ उपाध्यायको नेतृत्वमा जिल्लास्थित सुरक्षा निकायका प्रमुख हेलिकप्टरमार्फत छाङ्गरु पुगेका थिए। मतदानस्थलको निरीक्षणसँगै तिङ्करमा प्रहरी चौकी र सशस्त्र प्रहरीको बीओपी स्थापनालगायत विषयमा पनि जानकारी लिइएको उपाध्यायले बताए। नेपालबाटै स्थलगत छाङ्गरु र तिङ्कर जान नसकिने भएकाले हेलिकप्टरमार्फत निर्वाचन सामग्री पठाउने र भण्डारणलगायत सुरक्षा अवस्थाबारे जानकारी लिइएको प्रजिअ उपाध्यायले बताए। नेपालतिरबाट हिँडेर जानसमेत पैदल गोरेटो बाटो छैन। अप्ठ्यारो गरी जाने हो भने पाँचछ दिन छाङ्गरु र तिङ्कर पुग्न समय लाग्छ। वडा नं १ मा दुई वटा मतदान केन्द्र छन्। छाङ्गरुको कैलाशपति आधारभूत विद्यालयमा ३७५ र तिङ्करस्थित मोति महिला सङ्घ आधारभूत विद्यालयमा २३१ मतदाता छन्। यहाँका स्थानीय निकायमा वैशाख १३, १४ र १५ गते कर्मचारी सदरमुकाम खलङ्गा, छाङ्गरु र तिङ्कर उक्लिने तयारीमा छन्। व्यासी सौका समुदायको दोहोरो बस्तीभएका कारण कहिले खलङ्गा र कहिले छाङ्गरु वा तिङ्करमा मतदान हुने गर्दछ। उनीहरुको बसाइँ सर्नुअघि त्यहाँको मतदानस्थल, कर्मचारी पठाउन निरीक्षण गरिएको हो। छाङ्गरुमा सेनाको क्याम्प राख्ने तयारी यसैबीच व्यास गाउँपालिका१ छाङ्गरुमा नेपाली सेनाको क्याम्प राख्ने तयारी गरिएको छ। निर्माणाधीन दार्चुलातिङ्कर सडक निर्माणका लागि सेनाको क्याम्प छाङ्गरुमा राख्ने तयारी गरिएको हो। क्याम्प राख्ने विषयमा प्रमुख जिल्ला अधिकारी उपाध्यायसँगै सुरक्षा निकायका प्रमुख नेपाली सेनाको हेलिकप्टरमार्फत छाङ्गरु पनि पुगेका थिए। उनीहरुले अहिले सेनाले निर्माण गरिरहेको सडकको हवाई निरीक्षणसमेत गरेका थिए। सेनाले व्यास गाउँपालिका३ सीनादेखि तिङ्करसम्मको ८२ किलोमिटर सडक निर्माणको जिम्मा पाएकाले यो क्षेत्रमा चालु आर्थिक वर्षदेखि सडक निर्माण सुरु भएको छ। माथिल्लो क्षेत्रबाटसमेत सडकको काम गर्न छाङ्गरुमा सेनाको क्याम्प राख्ने जमिनको अवस्थासमेत अवलोकन गरिएको प्रजिअ उपाध्यायले जानकारी दिए। सेनाले अहिले व्यास गाउँपालिका२ मा सडक निर्माणको काम गरिरहेको छ। केपी शर्मा ओली प्रधानमन्त्री भएका बेला महाकाली करिडोरअन्तर्गत दार्चुलातिङ्कर सडकखण्डको ८७ किलोमिटर सडक निर्माणका लागि सेनालाई जिम्मेवारी दिइएको थियो। यो सडकमा आर्थिक वर्ष २०६५६६ देखि निर्माण थालिएको थियो। रासस"
सामान्य अंकले बढ्यो सेयर बजार : दुई कम्पनीको सेयर मूल्यमा सकारात्मक सर्किट,काठमाडौं : अघिल्लो कारोबार दिन (बुधबार) दोहोरो अंकले घटेको सेयर बजारमा आज सामान्य अंकले सुधार आएको छ। नेप्से परिसूचक ४९४ अंकले वृद्धि भएर २३२५४५ विन्दुमा अडिएको छ। नेप्से बढेसँगै कारोबार रकममा सामान्य सुधार आएको छ। यसदिन १ अर्ब ६२ करोड ९१ लाख ६८ हजार ८४८ रुपैयाँको सेयर कारोबार भयो। बुधबार २२८ कम्पनीको ३५ लाख ७० हजार १४ कित्ता सेयर १ अर्ब ४५ करोड ८७ लाख ३७ हजार ७५५ रुपैयाँमा किनबेच भएको थियो। सो दिन ३६७३ अंकले घटेर नेप्से २३२०५१ विन्दुमा अडिएको थियो। साताको कारोबारको अन्तिम दिन बिहीबार २३१ कम्पनीको ३९ लाख ९१ हजार ५१ कित्ता सेयर १ अर्ब ६२ करोड ९१ लाख ६८ हजार ८४८ रुपैयाँमा खरिदबिक्री भएको हो। सेन्सेटिभ इण्डेक्स पनि २०६ प्रतिशतले बढेर ४४३१४ विन्दुमा बन्द भयो। आज ३६ हजार १९० पटक सेयर कारोाबर भयो। कारोबारमा आएका १३ समूहमध्ये ८ समूहको सूचक बढ्यो। अन्य समूहको सर्वाधिक २०५ प्रतिशतले मूल्य बढ्दा होटल तथा पर्यटनको १०४ प्रतिशतले बढ्यो। बाँकी पाँच समूहको सूचक ओरालो लाग्यो। बिहीबार दुई कम्पनीको सेयर सकारात्मक सर्किट लेभलमा कारोबार भयो। जाल्पा लघुवित्त वित्तीय संस्था र ग्रीन भेन्चर्सको सेयरमूल्य १० प्रतिशत बढेको हो। यस्तै समिट लघुवित्तको सेयरमूल्य साढे ७ प्रतिशत उकालो लाग्यो। कारोबारमा आएको घलेम्दी हाइड्रोपावरको सेयरमूल्य सर्वाधिक ६३० प्रतिशत घटेको छ। कारोबार रकमका आधारमा नेष्डो समृद्ध लघुवित्त अग्रस्थानमा रह्यो। सो कम्पनीको १० करोड ३६ लाख रुपैयाँ बराबरको सेयर कारोबार भयो। बुधबार पनि १४ करोड १९ लाख रुपैयाँ बढीको सेयर कारोबार गरी नेष्डो समृद्ध लघुवित्त वित्तीय शीर्षस्थानमा रहेको थियो।
स्थानीय तह निर्वाचन : ५३ जिल्लाका १ करोड १९ लाख मतपत्र छपाइ सकियो,काठमाडौंः निर्वाचन आयोगले स्थानीय तह निर्वाचनका लागि १ करोड १९ लाख मतपत्र छापिइसकिएको जनाएको छ । आयोगका प्रवक्ता शालिग्राम शर्मा पौडेलले पत्रकार सम्मेलन गर्दै बिहीबारसम्म ५३ जिल्लाका लागि एक करोड १९ लाख संख्यामा मतपत्र छापिइसकिएको जानकारी दिए । आयोगका अनुसार निर्वाचनका लागि मतपत्र छपाइ तीव्र पारिएको छ । निर्वाचन आयोगले जनक शिक्षा सामग्री केन्द्रमा मतपत्र छपाइ गरिरहेको छ । आयोगले निर्वाचनलाई स्वच्छ बनाउन आचारसंहितालाई प्रभावकारी कार्यान्वयन गर्दै आएको जनाएको छ ।
सिन्धुलीमा मुख्य निर्वाचन अधिकृतको कार्यालय स्थापना,"सिन्धुली : सिन्धुलीमा मुख्य निर्वाचन अधिकृत र ८ वटा निर्वाचन अधिकृतको कार्यालय स्थापना गरिएको छ । बिहीबार सिन्धुलीको कमलामाई नगरपालिका ५ बागवानी केन्द्रमा मुख्य निर्वाचन अधिकृतको कार्यालय स्थापना गरिएको हो । यस्तै दुधौली नगरपालिकासहित अन्य ८ वटा पालिकामा निर्वाचन समेत एकैसाथ निर्वाचन अधिकृतको कार्यालय स्थापना गरिएको मुख्य निर्वाचन अधिकृत ध्रुव प्रसाद सापकोटाले जानकारी दिए । प्रमुख जिल्ला अधिकारी रमेश न्यौपाने, प्रहरी उपरिक्षक विमलराज कंडेल, जिल्ला निर्वाचन अधिकृत पुष्पा कुमारी झा लगायतको उपस्थितीमा कार्यालयको स्थापना गरिएको हो । आगामी वैशाख ३० गते हुने स्थानीय तहको निर्वाचनका लागि मुख्य निर्वाचन अधिकृत र निर्वाचन अधिकृतको कार्यालयहरु स्थापना गरेर संचालन थालिएको सापकोटाले बताए। मुख्य निर्वाचन अधिकृत सापकोट धनुषा जिल्ला अदलातका न्यायाधीश हुन् ।यस्तै, जिल्लाको दुधौली नगरपालिकामा दिपक ढकाललाई निर्वाचन अधिकृत तोकिएको छ । सुनकोशी गाउँपालिकामा लक्ष्मी पाण्डे, गोलन्जोर गाउँपालिकामा प्रकाशजंग कार्की, घ्याङलेख गाउँपालिकामा विमल थापा, फिक्कल गाउँपालिकामा डिकबहादुर कार्की, मरिण गाउँपालिकामा दुर्गा बन्जाडे र हरिहरपुरगढी गाउँपालिकामा भरत कुमार दाहाललाई निर्वाचन अधिकृतका रुपमा खटाइएको छ । जिल्लाका नौवटै पालिकामा कार्यालय संचालन भएको छ । त्यहाँ कर्मचारी व्यवस्थापन तथा आवश्यक काम सुरु गरिएको हो,' सापकोटाले भने । आयोगले आगामी आइतबार र सोमबारका दिन उमेदवारी दर्ताको मिति तोकेको छ । त्यसको तयारी समेत थालिएको सापकोटले जानकारी दिए। उता जिल्लामा २३ वटा मतदानस्थल अति सम्बेदनशील रहेको प्रमुख जिल्ला अधिकारी रमेश न्यौपानेले बताए । 'जिल्लाका कुल १ सय ४७ मतदान स्थल मध्ये २३ वटा अति सम्बेदनशील र ६२ वटालाई सम्बेदनशटील स्थलका रुपमा हेरिएको छ,'न्यौपानेले भने । यस्ता अतिसम्बेदनशील र सम्बेदनशिल मतदान स्थलको सुरक्षाका लागि आवश्यक प्रबन्ध मिलाइने उनको भनाइ छ । यस्तै जिल्लामा कुल १ सय ४७ मतदान स्थलअन्तर्गत २ सय ६८ वटा मतदान केन्द्रहरु रहेका छन् । जिल्लामा निर्वाचनलाई शान्तिपूर्णरुपमा सम्पन्न गर्न सुरक्षा नियकाका तर्फबाट गर्नुपर्ने सबैखाले काम तीव्र गतिमा भइरहेको छ । जिल्लामा मुख्य निर्वाचन अधिकृत र अधिकृतहरुको कार्यालय स्थापना भएको र आइतबार र सोमबार हुने मनोनयन दर्तालाई व्यवस्थित गर्नका लागि आवश्यक तयारी समेत भइरहेको छ,' प्रजिअ न्यौपानेले भने ।"
"हैटीको राजधानीमा सडकमै खस्यो जहाज, पाइलटसहित ६ जनाको मृत्यु",पोर्टऔप्रिन्स : हैटीको राजधानी पोर्टऔप्रिन्सको व्यस्त सडकमा विमान दुर्घटना हुँदा ६ जनाको मृत्यु भएको छ। पोर्टऔप्रिन्स विमानस्थलबाट अपराह्न दक्षिणी तटीय शहर जेकमेलका लागि उडान भरेको सेस्ना २०७ नम्बरको सानो जहाज इन्जनमा समस्या आएपछि कर्रेफोर समुदायको बस्तीमा आपतकालीन अवतरण गर्न खोज्दा ढुवानी ट्रकमा ठोक्किएर दुर्घटनाग्रस्त भएको समाचार संस्था एपीले जनाएको छ। दुर्घटनामा पाइलटको उपचारका क्रममा मृत्यु भएको हो भने ट्रक चालकको घटनास्थलमै मृत्यु भएको उक्त क्षेत्रका पुलिस कमिसनर पियरे बेलामी समेदीले बताए। उनकाअनुसार जहाजमा पाँच जना सवार थिए। हैटीका प्रधानमन्त्री एरियल हेनरीले ट्वीटरमार्फत घटनाप्रति दु:ख व्यक्त गरेका छन्। तस्बिरहरु :
"बेलायती प्रधानमन्त्री जोन्सन भारतमा, युक्रेनमाथि रुसी सैन्य हमलाको एजेण्डा उठाउने","अहमदावाद : बेलायतका प्रधानमन्त्री बोरिस जोन्सन भारत आइपुगेका छन्। उनी बिहीबार गुजरात आइपुगेको भारतीय सञ्चारमाध्यमले जनाएका छन्। गुजरात भारतीय प्रधानमन्त्री नरेन्द्र मोदीको गृहनगर हो। उनी बिहीबार बिहान गुजरात आएको र उनले यहाँ राजनीतिक तथा अन्य भेटघाट गर्ने जनाइएको छ। गुजरातबाट प्राप्त समाचारमा बेलायतका प्रधानमन्त्री जोन्सनले आज नै यहाँका व्यावसायिक प्रतिनिधिहरुसँग भेट गर्ने कार्यक्रम छ। गुजरात भारतीय मूलका बेलायती नागरिकहरुमध्ये करिब आधाजति नागरिकहरुको जन्मस्थल हो। गुजरातमा उनले व्यापारिक समुदायका नेताहरुसँगको भेटघाटका क्रममा भारत र बेलायतबीच लगानीका विषयमा कुराकानी गर्ने बताइएको छ। त्यसपछि भारतीय प्रधानमन्त्री मोदीसँगको द्विपक्षीय भेटवार्ताका लागि शुक्रबार राजधानी नयाँ दिल्ली प्रस्थान गर्नेछन्। यसअघि प्रधानमन्त्री जोनसनले भारत भ्रमणको कार्यक्रम सार्वजनिक गरेको भए पनि कोरोना भाइरसको प्रकोपका कारण दुई पटकसम्म स्थगित भएको थियो। भारत र बेलायतमा नै कोरोना भाइरसको बढ्दो प्रकोपबाट ठूलो क्षति पुगेको थियो। यसपटक पनि उनले भारतमा रहँदा समकक्षी मोदीसँग द्विपक्षीय वार्ताका क्रममा खासगरी आर्थिक लगानी, व्यापारिक साझेदारी, प्रतिरक्षा र जनता जनताबीचको सम्पर्क एवं हरित गृहलगायतका विषयमा आवश्यक छलफल र द्विपक्षीय सम्झौता गर्ने कार्यक्रम रहेको छ। साथै यस भ्रमणका क्रममा उनीहरुका बीचमा रुसले युक्रेनमाथि गरेको सैन्य हमलाका विषयमा पनि कुराकानी हुने भएको बताइएको छ। बेलायतले रुसले गरेको आक्रमणको विरोध गरिरहेको छ। प्रधानमन्त्री जोन्सन हालैमात्र युक्रेनको राजधानी किभ पुगेका थिए। एएफपी"
कीर्तिपुर साइकल घोषणापत्र २०७९ सार्वजनिक,"काठमाडौं : कीर्तिपुर साइकल घोषणापत्र २०७९ सार्वजनिक भएको छ । नेपाल साइकल सोसाइटी, दिगो विकास इन्टिच्युट, पब्लिक डिस्कोर्स फाउण्डेसन, टुर दे लुम्बिनी, रोड सेफ्टी सोसाइटी, प्यांक बाइक, लाइन्स क्लब अफ काठमाडौं साइकल सिटीको मुठ्ठीदान तथा श्रमदानमा प्राज्ञिक व्यक्तित्व तथा अभियन्ताबाट प्राप्त सुझावका आधारमा घोषणापत्र सार्वजनिक गरेको हो । विभिन्न संघसंस्था तथा अभियन्ताहरुले वैशाख ३ गते (शुक्रबार) त्रिभुवन विश्वद्यिालय केन्द्रीय क्याम्पस कीर्तिपुरमा साइकल तथा पैदलमैत्री सहरी विकासमा राजनीतिक प्रतिबद्धता घोषणापत्र निर्माण कार्यशालाको आयोजना गरेको थियो । घोषणापत्रमा प्रत्येक पालिकामा साइकल तथा पैदलमैत्री संस्कृति निर्माण लक्षित विशेष बोर्डसहित एउटा अलग्गै योजना शाखा हुनुपर्ने, हरेक पालिकामा साइकल, सार्वजनिक यातायात तथा पैदालमैत्री दीगो शहरी विकास रणनीतिक गुरुयोजना निर्माण, अवस्था अनुरुप महिला, बालबालिका, जेष्ठनागरिक तथा अपाङ्गतामैत्री मौलिक खुला क्षेत्र, साइकल पार्क, साइकल संरचना विकासका आवश्यक कार्यक्रम तर्जुमा र हरेक वर्ष गुरुयोजनाले औल्याए अनुरुप साइकल तथा पैदलमैत्री कार्यक्रम सञ्चालनका लागि वार्षिक बजेटको व्यवस्था हुनुपर्ने माग गरिएको छ। यस्तै, घोषणापत्रमा साइकल तथा पैदलमैत्री संस्कृतिले सुसज्जित समाज निर्माणको स्पष्ट कार्ययोजनाबिहीन उम्मेदवारलाई भोट नदिने, पश्चिमा विकाश शैलीको अन्धानुकरण गर्दै सीमित पूँजीपति पोस्ने विकासको खाका बोकेर मौलिक सम्पदामैत्री गाउँसहरमा भोट माग्न आउने उम्मेदवारलाई बहिस्कार गर्ने, हरेक उम्मेदवारसँग साइकल तथा पैदलमैत्री दीगो विकासको सुनिश्चितता गर्ने पालिका विकासको स्पष्ट रणनीति तथा कार्ययोजनाको माग गरिएको छ। अभियन्ताहरुले साइकल तथा पैदलयात्री शहरी विकासको वातावरण निर्माणका लागि सरोकारवाला पक्षले गम्भीर चासो नदेखाएको भन्दै इन्धनबाट चल्ने सवारी साधनहरुले सहरी सभ्यताको मुख्य आधार नै ध्वस्त पारेको बताएका छन्। जबसम्म जनदबाब उर्लिन्न र माथिल्ला तहका राजनीतिक शक्तिसम्म जनदबाबले प्रभाव पार्न सक्दैन तबसम्म साइकल तथा पैदलमैत्री सहरी विकासको लक्ष्य प्राप्त हुन नसक्ने उनीहरुको भनाइ छ। 'आजको आर्थिक सङ्कट अत्यधिक मात्रामा अनावश्यक पेट्रोलियम पदार्थको दोहन गर्ने सवारी साधन केन्द्रित सहरी विकासको दुष्परिणाम हो,' विज्ञप्तिमा भनिएको छ।' 'साइकल तथा पैदलमैत्री शहरी विकासको वातावरण निर्माणका लागि गम्भीर चासो भने देखाएको छैन । विकास भनेको सडक विस्तार देख्ने दृष्टिकोणका कारण आज अत्यधिक रुपमा इन्धनबाट चल्ने निजी सवारी साधनको प्रयोगले साइकल, पैदल, सार्वजनिक यातायात जस्ता शहरी सभ्यताको मुख्य आधार ध्वस्त बनाइएको छ । सम्पदा शहरहरुमा राजमार्ग शैलीको चौडा बाटो बनाउने होडबाजीले देश मात्रै गम्भीर आर्थिक संकट तर्फ अघि बढेको छैन, कृषिभूमिमा ह्रास तथा जलवायु संकटको सामना समेत गर्नुपरेको छ । बहुलेनवाला चौडा सडकहरु जनतामैत्री छन् कि सीमित धनाढ्यको निजी सवारी साधन हाँक्ने साध्यमै सीमित बन्न पुगेको छ, गम्भीर विषय हाम्रा अघि उभिएको छ,' घोषणापत्रमा उल्लेख छ।' पुस्तौदेखि शहरलाई जीवन्त बनाइराख्ने प्राचीनतम साम्यवादी मौलिक मूर्तअमूर्त जनमुखी संस्कृति अझै जीवित रहेको भन्दै नेपाली मन र नेपालीपन झल्काउने आदीमकालदेखि जीवन्त यस्ता मौलिक सम्पदा समाजहरु ध्वस्त पार्ने विकासको विकल्प तत्काल खोजिनु पर्ने उनीहरुको माग छ । विनाशकारी विकासको बिगबिगीबाट नेपाली मौलिक शहरहरु बचाउन निजी स्वार्थबाट माथि उठेर सामूहिक तथा राष्ट्रिय स्वार्थलाई केन्द्रमा राखि अभियान हाँक्नु अपरिहार्य भएको घोषणापत्रमा उल्लेख छ।"
"ललितपुरको अक्सिजन प्लान्टमा विष्फोट, एक मजदुरको मृत्यु, ७ घाइते","ललितपुर :ललितपुरस्थित पाटन ओैधोगिक क्षेत्रमा रहेको सगरमाथा अक्सिजन प्लान्ट उधोगमामा विष्फोट भएको छ । अक्सिजन भर्ने क्रममा बिहीबार बिहान विष्फोट हुँदा एकजनाको मृत्यु भएको महानगरीय प्रहरी परिसर ललितपुरका प्रवक्ता सिद्दिविक्रम शाहले अन्नपूर्णलाई जानकारी दिए। उनका अनुसार विष्फोटबाट एकजना मजदुरको मृत्यु भएको हो । सातजना घाइते भएका छन् । घटनास्थलमै रहेका प्रवक्ता शाहले भने,' विष्फोटबाट टिनले छाएका घरहरु भत्किएका छन् । धेरै सिलिन्डरहरु विष्फोट भएका छन्। घाइतेको उद्दार भइरहेको छ।' मृतक तथा घाइतेको परिचय भने खुलिसकेको छैन। घाइतेलाई उपचारका लागि पाटन अस्पताल लगिएको छ। प्रहरीका अनुसार घटनाको पूर्ण विवरण आउन बाँकी छ।"
जीतपुरसिमरामा निर्वाचन अधिकृतको कार्यालय स्थापना,"सिमरा : स्थानीय तहको निर्वाचनको लागि जीतपुरसिमरा उपमहानगरपालिकामा बिहीबार निर्वाचन अधिकृतको कार्यालय स्थापना गरिएको छ । उपमहानगरपालिकाको कार्यालयमा निर्वाचन अधिकृत टिकामणी न्यौपानेको कार्यालय स्थापना गरिएको हो । वैशाख ३० गतेका लागि तोकिएको निर्वाचन प्रक्रिया सम्पन्न गर्न अधिकृत न्यौपाने जीतपुरसिमरा आएका छन् । दुई दिन बारा आएका न्यौपानेले प्रमुख जिल्ला अधिकारी कृष्णबहादुर कटुवाल, प्रमुख निर्वाचन अधिकृत खिलनाथ रेग्मीसंग छलफल गरेपछि कार्यालय स्थापना गरेका हुन् । न्यौपानेलाई जीतपुरसिमराका उपमहानगरपालिकाका प्रमुख प्रशासकीय अधिकृत चेतकुमार पोखरेलले स्वागत गरेका थिए । निर्वाचन अधिकृतको कार्यालय स्थापना भएसंगै अधिकृत न्यौपानेले निर्वाचन कार्यतालिका सार्वजनिक गरेका छन् । अधिकृत न्यौपानेले जीतपुरसिमराको निर्वाचन प्रक्रियालाई विवादरहित ढंगबाट सफल बनाउनका लागि तयारी सुरु गरिएको बताए । अधिकृत न्यौपानेले निर्वाचनको तयारीका लागि शुक्रबार राजनीतिक दलहरुबीच छलफल गर्ने भएका छन् ।"
"भारतमा आज पनि कोरोना संक्रमण बढ्यो, २४ घण्टामा ५६ जनाको मृत्यु","नयाँ दिल्ली : भारतमा फेरि कोरोना संक्रमित बढ्न थालेको छ। पछिल्लो २४ घण्टामा २ हजार ३ सय ८० नयाँ कोभिड१९ संक्रमित थपिएसँगै भारतमा सक्रिय संक्रमितको संख्या १३ हजार ४३३ पुगेको छ। बिहीबार ३४ दिनपछिकै बढी मानिसमा कोरोना संक्रमण देखिएको हो। १८ मार्च मा २,०७५ जनामा कोरोना संक्रमण देखिएको थियो। त्यसयता भारतमा कोरोना संक्रमण लगातार कम भइरहेको थियो। अप्रिल ११ यता भने कोरोनाको ग्राफ फेरि माथि उक्लिएको छ। दिनानुदिन संक्रमित बढिरहेका छन्। भारतमा हालसम्म संक्रमित हुनेको संख्या ४ लाख ३० लाख ४९ हजार ९ सय ७४ पुगेको छ। पछिल्लो २४ घण्टामा थप ५६ जनाको संक्रमणबाट मृत्यु भएको छ। योसमेत मृत्यु हुनेको संख्या ५ लाख २२ हजार ६२ पुगेको छ। अहिलेसम्म भारतमा कुल ८३३३ करोड कोभिड परीक्षण भएको छ। पछिल्लो २४ घण्टामा ४ लाख ४९ हजार ११४ जनालाई परीक्षण गरिएको छ। बुधबार भारतमा २,०६७ नयाँ संक्रमित भेटिएका थिए। बिहीबार बिहान ८ बजे जारी गरिएको सरकारी तथ्याङ्क अनुसार भारतको सक्रिय संक्रमितको संख्या १३ हजार ४३३ रहेको छ। सक्रिय संक्रमित कुल संक्रमितको ०००३ छ जबकि सन्चो हुने दर हाल ९८७६ छ। पछिल्लो २४ घण्टामा १,२३१ जना कोरोनामुक्त भएका छन्। कोरोनामुक्त हुनेको संख्या ४,२५,१४,४७९ पुगेको छ।"
जनस्वास्थ्यका मापदण्ड पालना गर्न स्वास्थ्य मन्त्रालयको आग्रह,काठमाडौं : स्वास्थ्य तथा जनसंख्या मन्त्रालयले छिमेकी मुलुक भारतमा पछिल्ला दिनमा कोरोना भाइरस संक्रमण बढ्दो क्रममा रहेकाले जोखिम कायमै रहेको भन्दै जनस्वास्थ्यका मापदण्ड पालना गर्न आग्रह गरेको छ। बिहीबार एक सूचना गर्दै मन्त्रालयले कोभिड१९ को संक्रमणदर भारत लगायतका छिमेकी राष्ट्रहरुमा पछिल्ला केही दिनमा बढ्दो क्रममा रहेकाले संक्रमण रोकथाम तथा नियन्त्रणका लागि जनस्वास्थ्यको मापदण्डहरुको पालना गर्न आग्रह गरेको हो । मन्त्रालयकी प्रवक्ता डा संगीता कौशल मिश्रले खोप लगाउन बाँकी रहेका सबैले ढिला नगरी नजिकैको खोप केन्द्रमा गई कोभिड १९ विरुद्धको खोप र पूर्ण मात्राको खोप लगाएको ३ महिना पूरा भएकाहरुले बुस्टर मात्रा खोप लगाउन आग्रह गरेकी छिन्। बिहीबार भारतमा २ हजार ३८० जनामा कोरोना संक्रमण पुष्टि भएको छ। पछिल्ला दिनमा भारतमा कोरोना संक्रमण बढ्दो क्रममा रहेको भारतीय मिडियाहरुले जनाएका छन्।
जीतपुरसिमरामा गठबन्धनको निर्णय नस्वीकार्ने कांग्रेस नेताको घोषणा,"सिमरा : नेपाली कांग्रेसले जीतपुरसिमरा उपमहानगरपालिकामा केन्द्रीय गठबन्धनको निर्णय नस्वीकार्ने भएको छ । केन्द्रीय गठबन्धनले प्रमुख पद नेकपा माओवादी केन्द्रलाई दिने निर्णय गरेपछि कांग्रेसले उक्त निर्णय अस्वीकार गर्ने बताएको हो। केन्द्रीय गठबन्धनबीच भएको भागबण्डामा जीतपुरसिमराको प्रमुख पद माओवादी र उपप्रमुख पद कांग्रेसलाई दिने गरी सहमति भएको थियो । गठबन्धनबीच भएको भागबण्डाको निर्णय बाहिर आएपछि कांग्रेसले नगरस्तरीय बैठक बोलाएर दुवै पदमा एक्लै प्रतिस्पर्धा गर्ने निर्णय गरेको हो । गठबन्धनको निर्णय पर्खेर बसेको कांग्रेसले अन्ततः उपमहानगरपालिकाको प्रमुख र उपप्रमुख पदको आकांक्षीको नाम सिफारिस गरेको छ। कांग्रेस नगर समितिको बैठकले प्रमुखमा ११ र उपप्रमुखमा १३ जनाको नाम सिफारिस गरेको हो । प्रमुख पदका लागि श्यामबाबु गुप्ता, कृष्णवर्त सिंह, नारायणी रायमाझी, शोभाकर पराजुली, ओमकृष्ण कार्की, सुमनकुमार भट्टराई, टिकाराम पौडेल, माधव उपाध्याय, रुद्र पौडेल, देवेन्द्र उपाध्याय र गंगा काफ्ले आकांक्षी देखिएका छन् । यसैगरी उपप्रमुख पदका लागि गिता शर्मा, राधादेवी साह, मेघा शाही, रिता रिजाल, रामबाबु गुप्ता, छविलाल शर्मा, रेशम तिवारी, शरदचन्द्र भट्टराई, राजमणि बराल र श्यामबाबु सिंह भूमिहारले दावी गरेका छन् । दुवै पदमा दावी गरेका सबैको नाम सिफारिस गर्ने निर्णय भएको नगर सभापति छविलाल शर्माले जानकारी दिए । उनले केन्द्रीय गठबन्धनको निर्णय अमान्य रहेको र कांग्रेसले दुवै पदमा एक्लै प्रतिस्पर्धा गर्ने बताए । 'हामीलाई गठबन्धनको निर्णय स्वीकार्य छैन्, हामी एक्लै चुनाव लड्न सक्षम छौं, शर्माले भने,'त्यसैले हामीले आफ्नो प्रक्रिया अगाडि बढाएका छौं । ' अघिल्लो स्थानीय तहको निर्वाचनमा दोस्रो भएको कांग्रेसले प्रमुख पदमा दावी गर्दै आएको थियो । नेकपा एमालेले प्रमुख र उपप्रमुख दुवै पदमा जित हात पारेको जीतपुरसिमरामा कांग्रेस दोस्रो र माओवादी तेस्रो भएको थियो । गठबन्धनबीच भागबण्डाको विषयमा छलफल सुरुवात भएलगत्तै कांग्रेस नगर कार्यसमितिले प्रमुख पदमा आफ्नो दावी रहेको र उक्त पद नपाए एक्लै चुनाव लड्ने निर्णय गर्दै केन्द्रमा पत्राचार गरेको थियो ।"
केरुङबाट रेल काठमाडौं कहिले आइपुग्छ त्यो म अहिले भन्न सक्दिनँ : राजदूत यान्छी,"काठमाडौं : चीनले बहुचर्चित केरुङकाठमाडौं रेलमार्गको विस्तृत सम्भाव्यता अध्ययन (डिटेल फिजिविलिटी स्टडी) पूरा भएपछि मात्र निर्माणको समय टुंगो लाग्ने जनाएको छ। बिहीबार चिनियाँ दूतावासले आयोजना गरेको पत्रकार सम्मेलनमा चिनियाँ राजदूत होउ यान्छीले डिटेल फिजिविलिटी स्टडी पूरा भएपछि मात्रै कहिलेसम्म निर्माण सम्पन्न हुन्छ भन्न सकिने बताएकी हुन् । उनले भनिन्, कहिलेसम्ममा केरुङबाट काठमाडौं रेल आइपुग्छ म अहिले भन्न सक्दिनँ। रेल मार्ग हिमालय क्षेत्रमा पर्ने भएका कारण यसको निर्माणमा समेत कठिनाई हुन्छ। डिटेल फिजिविलिटी स्टडी पूरा भएपछि मात्र निर्माणको समय टुंगो लाग्छ। तर राजदूत यान्छीले केरुङ काठमाडौं रेल परियोजना पूरा हुनेमा विश्वास व्यक्त गरिन्। चिनियाँ राजदूत यान्छीले बीआरआइका परियोजनाहरु अनुदानमा निर्माण हुने नभएको बताइन् । उनले रेलमार्ग निर्माणमा आवश्यक पर्ने आर्थिक पक्षको बारेमा समेत नेपालचीनबीच गहन छलफल हुनुपर्ने बताइन्। चिनियाँ विदेशमन्त्री वाङ यीको हालै भएको नेपाल भ्रमणका क्रममा समेत रेलमार्ग अगाडि बढाउन दुवै पक्षबीच थप सहमति भएको थियो। २०७६ असोजमा चिनियाँ राष्ट्रपति सी चिनफिङको भ्रमणका क्रममा काठमाडौंकेरुङ रेलमार्गको सम्भाव्यता अध्ययन गर्ने सहमति भएको थियो। अन्तरदेशीय रेल्वे सेवा विस्तार सम्बन्धमा प्रत्येक वर्ष दुई पटक नेपालचीनबीच रेल सेवा विस्तारसम्बन्धी द्विपक्षीय वार्ता हुँदै आएपनि यसले कुनै कामको मोडल तय गर्न सकेको छैन। तत्कालीन प्रधानमन्त्री केपी शर्मा ओलीको सरकारको पालामा नेपाल र चीनबीच ०७२ सालमा व्यापार र पारवहनसम्बन्धी महत्त्वपूर्ण समझदारी भएपछि यसको कार्य पनि अघि बढेको हो। सम्भाव्यता अध्ययनसँगै विस्तृत परियोजना प्रतिवेदन (डीपीआर) पनि चीनकै आर्थिक तथा प्रविधि सहयोगमा निर्माण गर्न नेपाल आग्रह गर्दै आएको छ। चीनले निर्माण गरेको पूर्वसम्भाव्यता अध्ययनअनुसार काठमाडौंकेरुङ रेलमार्ग जटिल भौगोलिक संरचनामा निर्माण गर्नुपर्नेछ। रसुवागढी सीमा नाकादेखि काठमाडौंसम्मको दूरी ७२२५ किलोमिटर हुनेछ। रेलमार्गको ९८५ प्रतिशत खण्ड पुल तथा सुरुङमा रहनेछ। यसमा चारवटा स्टेसन रहनेछ भने सातवटा सुरुङमार्ग निर्माण गर्नुपर्नेछ। रेलमार्ग निर्माण गर्न करिब तीन खर्ब रुपैयाँ लाग्ने प्रारम्भिक अनुमान छ। सम्भाव्यता अध्ययन चीनबाट हुने भए पनि डीपीआर निर्माणका लागि सहमति हुन बाँकी छ। डीपीआरसम्म चीनले नै निर्माण गरिदिने प्रति नेपाली पक्ष आश्वस्त देखिएका छन्। डीपीआर तयार भइसकेपछि मात्र रेलमार्ग निर्माणको लगानीको मोडालिटीको बहस छेडिनेछ। चीनको सरकारी कम्पनी नेसनल रेलवे एडमिनिस्ट्रेसन (एनआरए) महामारीअघि नै रेलमार्गको विस्तृत अध्ययन गर्न तयार भएको थियो। तर अझै भएको छैन। केरुङकाठमाडौं लम्बाइ ७२ किलोमिटर छ। तर, चीनको सिगात्सेसम्म रेलमार्ग प्रस्ताव गरिएको छ। सो ठाउँबाट केरुङ हुँदै काठमाडौंसम्म ६ सय किलोमिटर दूरी छ। चिनियाँ विदेशमन्त्री वाङ यीको नेपाल भ्रमणका क्रममा चीनको महत्त्वाकांक्षी परियोजना बेल्ट एण्ड रोड इनिसिएटिभ (बीआरआई)सँग सम्बन्धित नेपालले प्रस्ताव गरेको रेल्वे योजना कार्यान्वयनको विषयमा एमालेका अध्यक्ष ओलीले पनि ध्यानाकर्षण गराएका थिए। बीआरआई कार्यान्वयनमा जस्तोसुकै सहयोग गर्न तयार छौं : चिनियाँ राजदूत यान्छी चीन र नेपालका परराष्ट्र मन्त्रालयले विद्यार्थी फर्काउने गृहकार्य गरिरहेको छ : राजदूत यान्छी कोरोनाकै कारण नाका पूर्णरुपमा सञ्चालनमा नआएको हो, चीनले नाकाबन्दी गरेको होइन : राजदूत यान्छी"
वीरबलको विश्लेषण,"छुट्टीका दिन राजाले आफ्ना कामदारहरूको परीक्षा लिने निर्णय गरे। उनीहरूलाई साझा प्रश्न गर्ने निधो गरे। आज मेरो दिमागमा केही प्रश्नहरू उब्जिएका छन्। मेरो पहिलो प्रश्न हो, कसको छोरा बेस हुन्छ ? दोस्रो, दाँत कसको राम्रो हुन्छ ? अनि तेस्रो प्रश्न, गुण कसको बेस होला ? त्यहाँ उपस्थित सबै कामदारहरू प्रश्नको जवाफ खोज्न थाले। दरबारका मुख्य कामदारले पहिले जवाफ दिने भए। निकै नम्र भएर उनले राजालाई भने, महाराज ! हजुरको पहिलो प्रश्नको उत्तर हो सर्वमान्य सम्राट्। हात्तीको दाँत,दोस्रो प्रश्नको उत्तर हो। तेस्रो प्रश्नको उत्तर भनेको गुणमा विद्या बेस हो। उनको उत्तर राजालाई ठीक ठीकै लाग्यो। तर सन्तुष्ट भने हुन सकेनन्। उनले वीरबललाई सम्झिए। तर वीरबल त्यहाँ थिएनन्। वीरबललाई बोलाउन राजाले एक सिपाहीलाई पठाए। वीरबल आफ्नो परिवारको साथ ठट्टा गरिरहेका थिए। जाने रहर नहुँदा नहुँदै पनि उनी राजाको आज्ञाको पालना गर्न बाध्य थिए। उनी सिपाहीका साथ दरबार गए। राजाले सोही प्रश्न वीरबललाई पनि गरे। राजाको प्रश्नको जवाफ फर्काउँदै वीरबलले भने, सरकार ! सबैभन्दा बेस छोरो गाईको हुन्छ। किनकि खेत जोत्ने काममा यसको काम उत्कृष्ट छ। यसको गोबर पनि काम लाग्छ। यसलाई इन्धनको रूपमा मात्र नभई खेतबारीमा हाल्ने मलको रूपमा पनि प्रयोग गर्न सकिन्छ। गाईको मल हाल्दा धेरै उब्जनी हुन्छ। संसारलाई खुवाउनका लागि खाद्यान्न उब्जनी गर्न सकिन्छ। वीरबलले दोस्रो प्रश्नको उत्तर स्वरूप हलोको दाँत भने। यसलाई प्रष्ट्याउँदै उनले भने,हलोले खेत जोतिन्छ र यसैका कारण खेतीपाती गर्न सहज हुन्छ। आँटरूपी गुण नै सबैभन्दा उत्तम गुण रहेको बताउँदै उनले तेस्रो प्रश्नको उत्तर दिए। आँट नहुने व्यक्ति जति बलियो भए पनि त्यसको काम नलाग्ने उनले राजालाई भने। वीरबलका जवाफहरू सुनेर राजा खुसी भए र उनलाई पुरस्कारस्वरूप सुनका सिक्का दिए। नैतिक शिक्षा : हामीले देखेका कुरालाई सरसर्ती नहेरी गहिरो रूपमा विश्लेषण गर्न सक्नुपर्छ। किनभने यस्ता विश्लेषणात्मक तरिकाले कुनै पनि वस्तुलाई नियाल्ने हो भने त्यसभित्र लुकेको महत्त्वलाई बुझ्न सकिन्छ।"
बजेट सुधारका सूत्र,"अर्थतन्त्र तीन वर्षदेखि कोभिडले शिथिल छ। बाह्य वित्तीय झट्का र आन्तरिक वित्तीय बेथितिले छट्पटाइरहेको छ। उग्रदक्षिणपन्थी डोनाल्ड ट्रम्पपछि आशा गरिएका उदार लोकतान्त्रिक जो वाइडेनबाट प्रस्तुत संघीय बजेटलाई लिएर अमेरिकामा निकै आलोचना हुँदैछ। वाइडेन बजेट आलोचनाका पाँच आयाम छन्। धेरै खर्च प्रस्तावले सरकारलाई बोझिलो बनाउँदैछ। सावधानी गुमाएको अत्यधिक खर्चले मुद्रास्फीति बढ्नेछ। खर्च धान्न गरिएका कर प्रस्ताव र भारिला नियमनले नागरिक स्वतन्त्रलाई खुम्च्याउनेछ र असावधान नीतिले बजेटलाई अपेक्षाका गुलावी सूचीभन्दा माथि पुर्याउने छैन। ठूलो बजेट समाधानभन्दा पनि समस्याको ठूलो कारण बन्ला कि भन्ने सन्देह छ। कुनै पनि मुलुकको बजेट राजनीतिक गिमिकबाट माथि उठी अर्थतन्त्रको गतिशीलता र नागरिक समस्याप्रति सचेत हुनुपर्छ भन्ने संकेत यसले दिएको छ। अर्धवार्षिक समीक्षापछि सरकार आगामी आर्थिक वर्षको बजेट तर्जुमामा छ। बजेट तर्जुमा आगामी वर्ष अवलम्बन गरिने आर्थिक दर्शन, नीति तथा प्राथमिकता र सरकारी कोष व्यवस्थापनलाई वास्तविक बनाउन तल्लीन हुनुपर्छ। प्रभावकारी बजेटले आर्थतन्त्रलाई गति दिने संयन्त्रात्मक भूमिका खेल्छ। नीति निर्माणको आधार र कार्यान्वयनको संयन्त्र बन्छ। विकास निर्माणको उत्प्रेरक बन्छ। बजेट नागरिक र सरकारबीच सम्बन्ध सेतु बन्नुपर्छ। पारदर्शिता र आर्थिक प्रक्षेपणको संयन्त्र बन्नुपर्छ। बजेट आर्थिक गतिविधिको सहजीकरण र नियमनको औजार बन्नुपर्छ। यो न्याय र सेवाको आधार त हुँदै हो। सबैभन्दा महत्त्वपूर्ण कुरा बजेटले नागरिकमा आशाको निर्माण र अपेक्षाको प्रत्याभूति गर्नुपर्छ। यी संयन्त्रात्मक भूमिका खेल्न नसक्ने बजेट कोष व्यवस्थापनको साँघुरो सीमाभित्र मात्र खेल्छ। नेपालमा बजेट शास्त्रीय अवधारणा र ब्युरोक्रेटिक व्यवहारमा रमाउँदै सतही राजनीतिक कार्यसूचीलाई सघाउँदै आएको छ। परिणामतः विनियोजन न्याय, आय वितरण, विकास व्यवस्थापन र आर्थिक स्थिरीकरणका कार्य छेउ परेका छन्। बजेट भनिएजस्तो संयन्त्रात्मक भूमिकामा छैन। आगामी वर्षको बजेट केही गम्भीर आर्थिक अवस्थामा तर्जुमा हुँदैछ। त्यसै पनि पटकपटकको विपद् र दशकांैदेखि संक्रमण भोग्दै आएको नेपाली अर्थतन्त्र तीन वर्षदेखि कोभिडले शिथिल छ। बाह्य वित्तीय झट्का र आन्तरिक वित्तीय बेथितिले छट्पटाइरहेको छ। यही समय लगातारको चुनावका कारण पनि मुद्रास्फीति घोडेटापमा बढ्ने पक्का छ। यसर्थ बजेटले केही महत्त्वपूर्ण सवालहरूलाई सम्बोधन गर्नै पर्छ। बजेटले सम्बोधन गर्नुपर्ने विषय तीन वर्गका छन्, पहिलो, समष्टिगत आर्थिक नीति, दोस्रो क्षेत्रगत कार्यक्रम र तेस्रो सरकारी कोष व्यवस्थापन। समष्टिगत आर्थिक नीतिमा केही गम्भीर विषयलाई सम्बोधन गर्नु जरुरी छ। जस्तो कि बजेटका आकार कहिल्यै वास्तविक देखिएन, यसलाई वास्तविक बनाउन साधनको अनुमान तथा खर्च प्रस्तावका वस्तुगत आधार तय गर्नुपर्छ। स्रोत समिति प्रवृत्ति विश्लेषणभन्दा माथि उठ्न नसकेकाले बजेट सधैं अवास्तविक हुँदै आएको हो। यस आर्थिक वर्षकै कुरा गर्दा पनि सुरुमा रु १६४८ अर्बको बजेट अध्यादेश ल्याइयो, पछि रु १६३२ अर्बबाट प्रतिस्थापन गरियो, मध्यावधि समीक्षामा करिब रु १५४६ अर्बतिर आएको छ। आर्थिक वर्षको अन्त्यमा यो आकार रु ५० अर्ब जति घट्ने अनुमान गर्न सकिन्छ। अर्थको नेतृत्व मात्र परिवर्तन तर मेसिनरी र तथ्यहरू उही रहँदा आकार घट्नुले बजेट निर्माण प्रक्रियामा गम्भीर त्रुटिलाई संकेत गर्दछ। अर्को सुधारको क्षेत्र साधन विनियोजनमा न्यायको विषय हो। राष्ट्रिय गौरव र रूपान्तरकारी आयोजनाबाहेक अन्यमा वस्तुगत आधार तय गरी साधन विनियोजन गर्नुपर्छ, जसले प्रभावशाली व्यक्तिको क्षेत्रले मात्र बढी रकम पाउने र दुर्गम तथा विपन्नको लागतमा केही क्षेत्रमा विकास गर्ने प्रवृत्तिलाई अन्त्य गर्छ। विनियोजनका आधार तय गर्दा मानव विकासको स्थिति, सम्बन्धित विकासपूर्वाधारको अवस्था, जनसंख्या, क्षेत्रफल र सेवा लागतलाई २०२० प्रतिशत अंकभार दिनु उचित हुन्छ। साथै तहगत सरकारले के कस्ता आयोजनालाई वार्षिक विकासमा समावेश गर्ने भन्ने स्पष्ट आधार बनाउनु आवश्यक छ, ता कि मन्दिर, प्रतिष्ठान, भ्यु टावरजस्ता क्षेत्रमा रकम छर्ने प्रवृत्तिलाई अन्त्य र जनताको अनुभूत आवश्यकतालाई सम्बोधन गर्न सकियोस्। लगातार मूल्य वृद्धिले न्यून आय र मजदुरीमा बाँच्ने वर्गको दैनिकी निकै सकसपूर्ण छ। अस्वाभाविक मूल्यचाप नियन्त्रण र उत्पादक उपभोक्ता दुवैलाई न्याय गर्न, फौबन्जारी नाफाखोरीलाई नियन्त्रण गर्न प्रभावकारी संयन्त्र ल्याइनुको विकल्प छैन। बजेट कार्यान्वयनको अभिन्न अंग मैद्रिक नीतिलाई बजेटका उद्देश्यसँग आबद्ध गर्ने संस्थागत परिपाटी बसाल्नुपर्छ, मौद्रिक नीतिले बजेटलाई कति समर्थन गरेको छ हेर्न आवधिक समीक्षा गर्नुपर्छ। नेपालका सीमा क्षेत्र विकास, सेवा तथा सुरक्षामा पछि छन्। छिमेकीका सीमा क्षेत्रमा भएको विकास तथा सेवा व्यवस्थापनले सीमावासी नागरिकमा पर्ने भावनात्मक प्रभाव हटाउन सीमाक्षेत्र विशेष कार्यक्रम उच्च प्राथमिकतासाथ कार्यान्वयनमा ल्याउनु पर्छ। सेवा व्यवस्थापनका अग्रपंक्तिमा रहने कर्मचारीको क्षमता, सीप र स्वभाव विकास गरी कर्मचारीमा पेसागत सदाचार, शिष्टाचार र सकारात्मकता वृद्धि गर्न विशेष कार्यक्रमलाई अभियानका रूपमा सञ्चालनमा ल्याउन सख्त जरुरी छ। वित्तीय कारोबारमा १७१८ प्रतिशत हिस्सा ओगट्ने सहकारी क्षेत्र नियमनको दायराबाट झन्डै बाहिरिएको सन्दर्भमा वित्तीय सहकारी अनुगमनका लागि दोस्रो तहको नियमन संयन्त्र आवश्यक छ। मौद्रिक नीतिजस्तै वार्षिक रूपमा सहकारी वित्तीय नीति जारी गर्न आवश्यक छ। विपन्न र गरिब लक्षित निःशुल्क स्वास्थ्य उपचार पद्धति बसाउनु आवश्य छ। कोभिड महामारीले स्वास्थ्योपचारमा सार्वजनिक संलग्नताको माग गरेको छ। सामुदायिक शिक्षाको गुणस्तर बढाउन शिक्षक तयारी, पाठ्य विधि तथा परीक्षण पद्धतिमा व्यापक सुधार नल्याए मानव पुँजीमात्र निर्माण नहुने होइन, दुईखाले नागरिक निर्माण भई सामाजिक बिग्रह निम्तिनेछ। स्तरीय शिक्षामा सर्वसुलभ पहुँच, निजी क्षेत्रको चर्को शुल्क नियन्त्रण गर्न र शिक्षकलाई अनुशासित बनाउन विशेष कार्ययोजना ल्याइनु पर्छ। वार्षिक विकास कार्यक्रम कार्यान्वयनलाई बाध्यकारी बनाउन लेखा उत्तरदायी अधिकृत (सचिव) र जिम्मेवार व्यक्ति (खर्च पदाधिकारी) लाई स्वयं प्रतिबद्धता र स्वयं मूल्यांकन गर्ने पद्धति बसाल्नु पनि त्यत्तिकै आवश्यक छ। वरिष्ठ नागरिक अनुभवका जीवन्त विद्यालय अवधारणा ल्याई वरिष्ठ नागरिकको सीप र अनुभवलाई उपयोग र संस्थात्मक सम्झनामा संरक्षण गरी राष्ट्रिय लाभ विस्तार गर्न विशेष कार्यक्रम ल्याउनु पर्छ। राष्ट्रिय सम्पदा, सीप र सनातन संस्कृतिको संरक्षणमा तहगत सरकारबीच सहकार्य हुने प्रणालीको जरुरी छ। भौतिक पूर्वाधारमा अत्यधिक माग तथा लगानी भइरहेको सन्दर्भमा के कस्ता पूर्वाधार कति संख्यामा चाहिन्छ, सोको अध्ययन तथा म्यापिङ गर्न ढिला भएको छ। प्राकृतिक स्रोतको उग्र दोहन र अल्प उपयोग भइरहेको सन्दर्भमा प्राकृतिक स्रोत व्यवस्थापन तथा संरक्षण मापदण्ड विकास गरी तहगत सरकारमार्फत कार्यान्वयन साझेदारी आवश्यक छ। विकास योजना तथा महत्त्वपूर्ण निर्णयमा सघाउ पुर्याउन राष्ट्र्यि तथ्यांक प्रणाली निर्माण, विषयगत मन्त्रालयको व्यवस्थापन सूचना प्रणाली, सिस्टम सफ्टवेयरले उत्पादन गरेका सूचना तथा कन्द्रीय बैंक तथा तथ्यांक विभागबीच आँकडा सञ्चारको कार्यमूलक प्रणाली विकास गर्नु पर्छ। विकास कार्यक्रमको समग्र गुणस्तरका लागि राष्ट्रिय अनुगमन प्रणाली बसाउन, वार्षिक रूपमा व्यवस्थापन परीक्षण र संगठन व्यवस्थापन पुनरावलोकन गरी प्रतिबद्ध खर्चलाई अपेक्षित सीमामा ल्याउन र नेपालमा भित्रिने बाह्य सहायतालाई राष्ट्रिय बजेट प्राथमिकतामा समावेश गरेर मात्र उपयोग गर्ने बाध्यकारी प्रणाली पनि उत्तिकै आवश्यक छ। क्षेत्रगत नीति कार्यक्रममार्फत आवधिक योजना र बजेटलाई नतिजामा पुर्याउनु पर्छ। जस्तो कि घरपरिवार स्तरका आर्थिक क्रियाकलाप (फेमिली इन्टरप्राइजेज) विकास गर्न सीप, कर्जा पहुँच र बजार सहजीकणका कार्यक्रमहरू ल्याउनुपर्छ। अथाह सम्भावना भएको युवाशक्ति श्रमबाट विषयान्तर हुँदै गएकोले युवाहरूको उपयोगमार्फत स्थानीय सम्भावना परिचालन गर्ने विशेष नीति ल्याइनु पर्छ। ठूलो परिमाणमा जग्गा बाँझो रहन गएको सन्दर्भमा भूमि बैंकमार्फत जग्गालाई उपयोगमा ल्याई जग्गाधनी र किसानउद्यमी दुवैलाई फाइदा पुर्याउने कार्यक्रम सञ्चालन गर्नुपर्छ। कृषि उत्पादन बढाउन प्रसार सेवा, सिँचाइ र भूउपयोगलाई क्षेत्रगत अवधारणामा ल्याउनु पर्छ। सार्वजनिकनिजी साझेदारीका कार्यक्रमहरू प्रभावकारी पार्न सार्वजनिक निजी साझेदारी केन्द्र क्रियाशील बनाई नोलेज हबका रूपमा विकास गर्दा लगानीकर्ता अकर्षित हुन्छन्। आयोजना कार्यान्वयनमा प्रभावकारिता ल्याउन सार्वजनिक विवेचना र सेवाग्राही संवाद पद्धतिलाई बाध्यकारी बनाउनु पर्छ। कोष व्यवस्थापनतर्फ पनि सुधारका कार्यक्रमलाई बजेटले सम्बोधन गर्नुपर्छ। एलएमबीआईएसमा कार्यक्रम प्रविष्ट गर्दा परिपक्व क्रियाकलाप मात्र स्थान दिनुपर्छ, जसले बजेट कार्यक्रमलाई वास्तविक र अनुशासित बनाउन सहयोग गर्दछ। सञ्चित कोष घाटा नहुने अवस्थाका लागि खर्चको नगद योजना र आन्तरिक नियन्त्रण प्रणालीलाई उपयोगमा ल्याउने नीति चाहिन्छ। साथै खर्च तथा प्राप्तिको मासिक समीक्षा महालेखा नियन्त्रकले गरी अर्थमन्त्रीलाई प्रतिवेदन गर्ने व्यवस्था जरुरी छ। वार्षिक वित्तीय प्रतिवेदनमा सरकारी सम्पत्ति (जिन्सी, भौतिक र सिर्जित) को एकीकृत विवरण अनिवार्य रूपमा तयार गरी राज्यको समग्र सम्पत्तिको अवस्था देखाउने परिपाटी बसाल्नु पर्छ। साथै समग्र वित्तीय उत्तरदायित्वका लागि होल अफ दि गभर्नमेन्ट अवधारणमा आधारित प्रतिवेदनका पूर्वाधार विकास गर्नुपर्छ। सहायता शोधभर्ना प्रभावकारी पार्न खर्च अधिकारीलाई जिम्मेवार नबनाई हुन्न। आन्तरिक ऋण उत्पादक क्षेत्रमा लगानी गर्नेगरी लिने नीति ढाँचा पनि अहिलेको आवश्यकता हो। भुल्नै नहुने विषय पन्ध्रौं योजनामा निजी तथा सहकारी क्षेत्रले ६१ प्रतिशत खर्च अनुमान गरिएकोले आवधिक रूपमा निजी तथा सहकारी क्षेत्रको क्रियाकलापको समीक्षा गर्ने संस्थागत परिपाटी चाहिन्छ। कोभिड१९ बाट अर्थतन्त्र शिथिल भएकोले गतिशील बनाउन स्टिमुलेसन प्याकेज ल्याइनुपर्छ भने समावेशी एवं विस्तृत आर्थिक वृद्धिलाई विस्तार गर्न स्थान विशेष कार्यक्रम र इनोभेटिभ फन्डिङको अवधारणा ल्याइनु सख्त जरुरी छ। उदीयमान अर्थतन्त्रले छाडेका स्पेस पूरा गरी लाभ लिन आर्थिक अन्वेषण प्रणाली स्थापना गर्नुपर्छ। राष्ट्रिय सदाचार पद्धतिलाई सार्वजनिक जीवनको मूल्यका रूपमा अपनाउन नीतिगत आधार तयार पार्ने विषयले स्थान पाउनुपर्छ। साथै चुनावलाई मितव्ययी नबनाएसम्म निर्वाचन प्रणाली अस्वस्थ्य हुने, राजनीतिमा मुद्राको प्रयोग भई मुद्रा प्रवाह र अनुत्पादक खर्चले बढावा पाइनै रहने भएकाले दलहरूलाई अघिल्लो निर्वाचनमा पाएको मतको आधारमा प्रतिशत रु दस र नयाँ दललाई निश्चित एकमुष्ट रकम सार्वजनिक कोषबाट दिने, दलहरूले चन्दा लिँदा बंैकिङ प्रणालीलाई अनिवार्य अपनाउने, दलहरूको लेखा परीक्षण महालेखा परीक्षकबाट गर्ने व्यवस्थाका लागि नीति घोषणा गर्नुपर्छ।"
एमालेको सूर्य चिन्ह सिध्याउँछु भनेर कुदेकाहरुको थुतुनो आज डढिरहेको छः ओली,"काठमाडौं : नेकपा एमाले अध्यक्ष केपी शर्मा ओलीले स्थानीय तहको निर्वाचनमा बहुमत ल्याउने दावी गरेका छन् । केन्द्रीय सल्लाहकार परिषद्को प्रथम बैठकमा ओलीले यो चुनावमा परिणाम राम्रो आउने बताएका हुन् । ओलीले भने, '२०७४ मा भएको निर्वाचनमा पनि हामी सरकारमा थिएनौं । तर, परिणाम राम्रो ल्याएका थियौं । अहिले हाम्रो अवस्था राम्रो छ ।' उनले स्थानीय तहमा एमालेको संगठन मजबुत भएको बताए । पूर्वप्रधानमन्त्री समेत रहेका ओलीले भने, '२८ वर्षसम्म पार्टी हाकेकाहरुले एमाले ध्वस्त पार्छौं भनेर छोडेको अवस्था छ । यो बेला पनि पार्टीप्रति जनविश्वास छ । आज एमालेमा नीतिगत वैचारिक स्पष्टता छ। एमालेको सूर्य चिन्ह सिध्याउँछु भनेर कुदेकाहरुको थुतुनो आज डढिरहेको छ।' उनले भने, 'पार्टीलाई गति दिन ज्यादै अफ्ठेरो परेको थियो । तर, पनि हाम्रो नेतृत्व स्थापित भएका कारण दुई वर्ष सरकार ढाल्न नसक्ने स्थिती आयो । र, सबैले देख्ने गरी सरकारको तर्फबाट काम अघि बढायौं । । मेराविरुद्ध गत वर्ष फौजदारी आरोपसहित अभियोगपत्र अगाडि बढाइयो । यो ठूलो षड्यन्त्र थियो । '"
अक्षय कुमारले सोसल मिडियामा किन मागे माफी?,नयाँ दिल्ली : भारतीय अभिनेता अक्षय कुमारले अलैंची ब्रान्डको विज्ञापन गरेकोमा आफ्ना फ्यानसँग माफी मागेका छन्। वास्तवमा अक्षयकुमार विमल इलायचीको विज्ञापमा देखिएका छन्। विमलले सोही ब्राण्डको सुर्तीजन्य पदार्थ पनि बेच्छ। सुर्ती बेच्ने ब्रान्डको उत्पादनको विज्ञापनमा उनी देखिएकाले उनका फ्यानले आपत्ति जनाएका थिए। फ्यानको आलोचनापछि अक्षय कुमारले यो विज्ञापनबाट आफू पछि हट्ने र यसबाट प्राप्त हुने रकम कुनै राम्रो काममा दान गर्ने बताए। उनले सम्झौता भएको बेलासम्म ब्रान्डले विज्ञापनको प्रवर्द्धन गरिरहने तर आफू यस विज्ञापनबाट टाढै रहने बताए। कलाकारले आगामी दिनमा कुनै पनि विज्ञापन छनोट गर्दा होसियार हुनुपर्ने उनको भनाइ छ। बीबीसी
अक्सिजन प्लान्ट विष्फोट घटनाको छानबिन गर्न गृहमन्त्रीको निर्देशन,"काठमाडौं : गृहमन्त्री बालकृष्ण खाणले ललितपुरको औद्योगिक क्षेत्रभित्र रहेको सगरमाथा अक्सिजन प्लान्टमा भएको विष्फोटको छानबिन गर्न निर्देशन दिएका छन्। गृहमन्त्री खाणले गृहसचिव टेकनारायण पाण्डे, ललितपुरका प्रमुख जिल्ला अधिकारी घनश्याम उपाध्याय, महानगरीय प्रहरी परिसर ललितपुरका प्रहरी वरिष्ठ उपरीक्षक यज्ञविनोद पोखरेल र सशस्त्र प्रहरीका ललितपुर प्रमुख उपरीक्षक विकास घिमिरेलाई घाइतेको तत्काल उद्धार गर्न र घटनाको छानबिन गर्न निर्देशन दिएका हुन्। ललितपुरका प्रजिअ उपाध्यायका अनुसार विष्फोटमा एकजनाको मृत्यु भएको छ भने सातजना घाइते भएका छन्। घाइते एकजनाको अवस्था गम्भीर रहेको प्रहरीले जनाएको छ। घाइतेहरुलाई उपचारका लागि पाटन अस्पताल लगिएको छ। अक्सिजन भर्ने क्रममा प्लान्टमा बिहीबार बिहान एक्कासी विष्फोट भएको थियो। अहिले प्रहरीले प्लान्टमा कार्यरत अन्य श्रमिकलाई उद्धार गरिरहेको छ। ललितपुरको अक्सिजन प्लान्टमा विष्फोट, एक मजदुरको मृत्यु, ७ घाइते"
स्याङ्जाबाट एसईईमा ४ हजार ८३७ परीक्षार्थी सहभागी हुँदै,"स्याङ्जा : वैशाख ९ गते शुक्रबारदेखि सुरु हुने एसईई परीक्षामा स्याङ्जामा ४ हजार ८३७ परीक्षार्थी सहभागी हुँदैछन्। ती मध्ये छात्रतर्फ २ हजार ३६८ र छात्रतर्फ २ हजार ४१८ जना रहेको जिल्ला शिक्षा समन्वय अधिकारी गुरुप्रसाद पौडेलले जानकारी दिए। सोही अन्तरगत प्राविधिक शिक्षातर्फ ९६ जना र ग्रेडवृद्धितर्फ ५१ जना प्रमुख पौडेलले जनाए। स्याङ्जाका ५ वटा विद्यालयमा प्राविधिक शिक्षासम्बन्धी पढाइ हुनेगर्छ। समन्वय इकाई कार्यालयमा आयोजित पत्रकार सम्मेलनमार्फत उनले परीक्षाको सम्पूर्ण तयारी पूरा भएको पनि जानकारी दिए। जिल्लाका ११ वटै पालिकामा प्रश्नपत्र र उत्तरपुस्तिकालगायतका आवश्यक सामग्री पुर्याइसकेको र सुरक्षाकर्मीका निगरानीमा राखिएको छ। जिल्लाभर ३५ परीक्षा केन्द्र र ३५ जना केन्दाध्यक्ष, सहायक केन्द्राध्यक्ष, निरीक्षक, सहायक कर्मचारी र सुरक्षाकर्मी खटाइएको छ। गत वर्षभन्दा यो वर्ष एसईई दिनेको संख्या कम हो । गत वर्ष झण्डैं ५ हजार २ सय जनाले परीक्षा दिएका थिए। परीक्षा वैशाख २० गतेसम्म सञ्चालन हुनेछ। यस वर्ष भने उत्तिर्णांक नम्बर ३५ पुर्याएको छ। यसअघि ३२ थियो।"
ड्युटीमा रहेकी सैनिक जवानले आफैँलाई गोली हानिन्,"काठमाडौं : नेपाली सेनाको कपिलबस्तु स्थित शमसेरदल गणमा कार्यरत सिपाही कोपिला राजवंशीले आफैंलाई गोली हानेर आत्महत्या गरेकी छन्। नेपाली सेनाका प्रवक्ता नारायण शिलवालका अनुसार उनले बुधबार साँझ ६ बजेतिर आत्महत्या प्रयास गरेकी हुन्। झापा गौरादह १ की २४ वर्षीया कोपीला राजवंशी झन्डै ४ वर्षअघि नेपाली सेनामा भर्ती भएकी थिइन्। सिलवाल भन्छन्, 'ड्युटीमा रहेको बेलामा आफूले बोकेको 'एम १६' राइफलबाट गोली प्रहार गरी आफैँलाई मार्ने प्रयास गरेकी थिइन्। गोली प्रहारबाट गम्भीर घाइते भएकी राजवंशीलाई तत्कालै उद्धार गरी उपचारको लागि बुटवलस्थित लुम्बिनी प्रादेशिक अस्पताल बुटवलमा लगिएको थियो। उनको छातीबाट छिरेको २ गोली पिठ्युबाट निस्किएको थियो। उनलाई थप उपचार भैरहवास्थित मेडिकल कलेजमा लगिएको थियो। उपचारकै क्रममा बिहीबार बिहान ५ बजेर १७ मिनेट जाँदा उनको मृत्यु भयो। घटनाको बारेमा अनुसन्धान भैरहेको सिलवालले जानकारी दिए।"
"सातवटै प्रदेशमा गठबन्धनको संयुक्त चुनावी सभा, पाँचै दलका शीर्ष नेताले सम्बोधन गर्ने","काठमाडौं : सत्ता गठबन्धनले सातवटै प्रदेशका राजधानीमा संयुक्त चुनावी सभा गर्ने भएको छ। कांग्रेस वरिष्ठ नेता रामचन्द्र पौडेलको संयोजकत्वमा रहेको स्थानीय तह निर्वाचन आन्तरिक तयारी तथा अनुगमन समितिको बिहीबार बसेको बैठकले वैशाख ३० गते हुने निर्वाचनमा सातै प्रदेशमा गठबन्धनको संयुक्त चुनावी सभा गर्ने निर्णय गरेको हो। निर्णयअनुसार धनगढीबाट सुरु भएर काठमाडौंमा सम्पन्न हुनेछ। धनगढी र सुर्खेतमा वैशाख १८ गते, बुटवल र पोखरामा १९ गते, विराटनगर र जनकपुरमा २० गते र काठमाडौंमा २० गते चुनावी सभा हुनेछ। संयुक्त चुनावी सभालाई गठबन्धन दलका प्रमुख नेता र संयोजकसमेत गरी ६ जना शीर्ष नेताले सम्बोधन गर्ने अनुगमन समिति सदस्य सचिव केशवराज जोशीले जानकारी दिए। गठबन्धनले बुधबारमात्रै महानगरपालिका र उपमहानगरपालिकाको भागण्डा टुंग्याएको थियो। जिल्लास्तरमा नगरपालिका, गाउँपालिका र वडा तहको भागवण्डा तथा उम्मेदवारी छनोट कार्य भइरहेको छ। गठबन्धनमा कांग्रेस, माओवादी केन्द्र, जसपा, एकीकृत समाजवादी र जनमोर्चा छन्।"
विश्व स्वास्थ्य संगठनका महानिर्देशक डाटेड्रोस एड्हानोम गेहब्रेयसस नेपालमा,"काठमाडौंः विश्व स्वास्थ्य संगठन (डब्लुएचओ) का महानिर्देशकडाटेड्रोस एड्हानोम गेहब्रेयसस नेपालआइपुगेका छन्। महानिर्देशकडाटेड्रोस भारत भ्रमण सकेर बिहीबार नेपाल आएका हुन्। उनलाई स्वागतका लागि परराष्ट्र मन्त्रालयका प्रवक्ता सेवा लम्साल, स्वास्थ्य मन्त्रालयका सचिव डा रोशन पोखरेल त्रिभुवन अन्तराष्ट्रिय विमानस्थल पुगेका थिए। स्वास्थ्य तथा जनसंख्या मन्त्रालयको निमन्त्रणामा टेड्रोस नेपाल आएका हुन्। नेपालमा रहँदा डा टेड्रोससहितको टोलीले राष्ट्रपति विद्यादेवी भण्डारी, प्रधानमन्त्री शेरबहादुर देउवा, परराष्ट्रमन्त्री नारायण खड्का, स्वास्थ्य तथा जनसंख्यामन्त्री विरोध खतिवडासँग भेटघाट गर्ने कार्यक्रम तय भएको छ । यस्तै उनी शुक्रराज ट्रपिकल तथा सरुवा रोग अस्पताल र राष्ट्रिय जनस्वास्थ्य प्रयोगशाला टेकु पुग्ने कार्यसूची रहेको स्वास्थ्य मन्त्रालयले जनाएको छ।"
"सुनको मू्ल्य फेरि बढ्यो, तोलाको कति पुग्यो ?","काठमाडौं : सुनको मूल्य फेरि उकालो लागेको छ। बिहीबार तोलामा ३०० रुपैयाँले बढेको छ । नेपाल सुन चाँदी व्यवसायी महासंघका अनुसार बिहीबार छापावाल सुन प्रतितोला ३०० रुपैयाँले बढेर १ लाख ९०० रुपैयाँ कायम भएको छ । त्यसैगरी, तेजावी सुनको मूल्य तोलाको १ लाख ४०० रुपैयाँ निर्धारण गरिएको छ। यसअघि, बुधबार छापावाल सुन तोलाको १ लाख ६०० रुपैयाँमा र तेजावी सुन तोलाको १ लाख १०० रुपैयाँमा खरिदबिक्री भएको थियो। बिहीबार चाँदीको प्रतितोला १३८० रुपैयाँ कायम भएको छ । बुधबार भने चाँदीको मूल्य प्रतितोला १३८५ रुपैयाँ कायम गरिएको थियो।"
उदयपुरका ८ वटै स्थानीय तहमा निर्वाचन अधिकृतको कार्यालय स्थापना,"उदयपुर : उदयपुरका आठवटै स्थानीय तहमा बिहीबार एकैसाथ निर्वाचन अधिकृतको कार्यालय स्थापना गरिएको छ । सदरमुकाम गाईघाटमा मुख्य निर्वाचन अधिकृतको कार्यालय जिल्ला न्यायाधिश दिपक खनाल र प्रमुख जिल्ला अधिकारी बिरेन्द्रकुमार यादवले उद्घाटन गरे । त्यसैगरी, अन्य स्थानीय तहका निर्वाचन अधिकृतको कार्यालय सम्बन्धित निर्वाचन अधिकृतले उद्घाटन गरेका छन् । ४ नगरपालिका र ४ गाउँपालिका गरी ८ वटा स्थानीय तह रहेको उदयपुरमा सबै पालिकाको केन्द्र रहेका स्थानमा नै निर्वाचन अधिकृतको कार्यालय राखिएको जिल्ला निर्वाचन अधिकारी खेमराज कोईरालाले बताए । मुख्य निर्वाचन अधिकृतको भुमिकामा जिल्ला न्यायाधिश रहने छन् । मुख्य निर्वाचन अधिकृतको कार्यालय बसेको स्थानीय तहको निर्वाचन अधिकृतको जिम्वेवारीसमेत स्वयंमले निर्वाह गर्नु पर्ने व्यवस्था आयोगले गरेको छ । एक महिनासम्म बस्ने उक्त कार्यालय त्रियुगा नगरपालिका १० बोक्सेस्थित भेटेरीनरी अस्पताल तथा पुशसेवा विज्ञ केन्द्रको नयाँ भवनमा राखिएको छ । कार्यालय स्थापना भएसंगै बिहीबारबाट औपचारिकरुपमा निर्वाचन सम्बन्धि कार्यक्रम सम्बन्धित कार्यालयबाट सुरु गरिएको निर्वाचन अधिकारी कोइरालाले बताए । प्रमुख जिल्ला अधिकारी बिरेन्द्रकुमार यादवले मुख्यसहित सबै निर्वाचन अधिकृतको कार्यालयको सुरक्षा जिम्मा सशस्त्र प्रहरीलाई दिइएको बताए । उनका अनुसार निर्वाचन सम्पन्न पछि मतगणनाका लागि स्थानीय तहलाई सीसी क्यामेरा जडानका लागि अनुरोध गरिएको छ । मुख्य निर्वाचन अधिकृतको कार्यालयमा सहायक निर्वाचन अधिकृत, अधिकृत, लेखा अधिकृत, सहायक कर्मचारी, कम्प्युटर अपरेटर गरेर ११ जना कर्मचारी नियुक्त गरिने छ । निर्वाचन अधिकृतको कार्यालयमा पनि सहायक निर्वाचन अधिकृत, लेखा अधिकृत, सहायक कर्मचारी ११ तथा कार्यालय सहयोगी दुई जना नियुक्त गरिने छ । निर्वाचनलाई स्वच्छ, निष्पक्ष, स्वतन्त्र र भयरहित बनाउन निर्वाचन अधिकृतको कार्यालयले बेलामौकामा राजनीतिक दल, उम्मेदवार तथा सरोकारवालासँग समन्वय र अन्तरक्रिया जारी राख्ने बताइएको छ । सुरक्षासँग जोडिएका प्रजिअसँग र निर्वाचनसँग जोडिएका प्रमुख निर्वाचन अधिकृतसँग समन्वय गर्ने, निर्वाचन आचारसंहिताको पालना गराउने, अनुगमन गरेर मतदानस्थलको अवस्थाका बारेमा जानकारी लिने लगायतका जिम्मेवारी निर्वाचन अधिकृतहरुको हुनेछ । त्यस्तै मतदाता नामावली प्रकाशन गर्ने, उम्मेदवारको मनोनयन दर्ता, छानबिन र स्वीकृत गर्ने तथा निर्वाचनसँग सम्बन्धित सबै काम गर्ने जिम्मेवारी पनि छ ।"
काठमाडौं महानगरको मेयरमा कांग्रेसबाट ५ जनाको नाम सिफारिस,"काठमाडौंः नेपाली कांग्रेसको काठमाडौं महानगर समितिले मेयरको उम्मेदवारका लागि पाँचजनाको नाम वागमती प्रदेश समितिमा सिफारिस गरेको छ । महानगर समितिको बुधबार बसेको बैठकले नीलकाजी शाक्य, श्रृजना सिंह, हरीप्रभा खड्गी श्रेष्ठ, ई सुसन वैद्य र प्रगतिमान रञ्जीतको नाम सिफारिस गरेको हो । स्थानीय तह निर्वाचनका लागि काठमाडौं महानगरपालिकाको उम्मेदवार मनोनयन गर्न महानगर कार्यसमितिको बैठक बसेको थियो ।"
धरानमा गठबन्धनको पत्रकार सम्मेलनमा कांग्रेस कार्यकर्ताको अवरोध,"धरान :सरकारमा सहभागी पाँच दलीय गठबन्धनले स्थानीय तह निर्वाचनका लागि धरानमा भागबण्डा मिलाएपछि गरिएको पत्रकार सम्मेलनमा कांग्रेस कार्यकर्ताहरुले अवरोध गरेका छ्न्। वडा कार्य समितिलाई बेवास्था गरेको भन्दै कांग्रेस कार्यकर्ताहरुले पत्रकार सम्मेलनमा अवरोध गरेका हुन्। कांग्रेस कार्यकर्ताहरु राजकुमार थोप्रा, अजय राई, नारद राई, बिध्या शाक्यलगायतका कार्यकर्ताहरु धरान किचनमा प्रवेश गरी पत्रकार सम्मेलनमा गाली गलोज गरे। उनीहरुले धरान१७, १५, ३ र १९ वडामा गठबन्ध,अस्वीकार गर्ने चेतावनी दिएका छन् । पत्रकार सम्मेलनमा अवरोध गर्ने कांग्रेस कार्यकर्ता संस्थापन पक्षका हुन्। होहल्ला गर्न थालेपछि कांग्रेस असन्तुष्ट कार्यकर्ताहरुलाई नगर सभापति श्याम पोखरेलले सम्झाइबुझाइ गरेका थिए । धरानमा मेयरसहित १३ वडाअध्यक्ष, माओवादी केन्द्रलाई उपमेयरसहित चार वडाअध्यक्ष, जसपालाई दुई वडाअध्यक्ष र नेकपा एकीकृतलाई ४ नम्बर वडा अध्यक्षसहित सबै सदस्य दिएर भागबण्डा मिलाएको छ । कांग्रेसलाई मेयरसहित १,२,५,६,७,८,९,११,१२,१३,१४,१६ र १८ वडाअध्यक्ष दिएको माओवादी केन्द्रका सुनसरी सह इन्चार्ज अइन्द्रविक्रम बेघाले बताए । माओवादीलाई उपमेयरसहित ३,१५,१७ र २० नम्बर वडाअध्यक्षसहित सबै सदस्य दिएको उनले बताए । जसपालाई धरानको १० र १९ वडाअध्यक्षसहित सबै सदस्य दिएको छ । गठबन्धनले धरानमा मेयर उपमेयरसहित सबै वडामा विजय गर्ने दाबी गरेको छ ।"
स्थानीय तह निर्वाचन : वीरगन्ज वीरगन्ज महानगरमा एमाले र लोसपाबीच गठबन्धन,"वीरगन्ज : वीरगन्ज महानगरमा नेकपा एमालेले लोकतान्त्रिक समाजवादी पार्टी (लोसपा) सँग चुनावी तालमेल गर्ने भएको छ । बिहीबार वीरगन्जमा पत्रकार सम्मेलन गरेर एमाले र लोसपाका नेताहरुले महानगरमा दुवै दलले चुनावी तालमेल गर्ने निर्णय भएको जानकारी गराएका हुन् । महानगरको मेयर एमालेले र उपमेयर लोसपाले लिने गरी चुनावी तालमेल गर्ने सहमति भएको दुवै दलका नेताको भनाइ छ । महानगरका ३२ वटै वडामा भने आपसी सहमतिमा उम्मेदवार तय गर्ने दुवै दलले जनाएका छन् । महानगरको मेयरमा एमालेले अहिलेका मेयर विजय कुमार सरावगीको नाम केन्द्रमा सिफारिस गरिसकेको छ । उपमेयरमा भने लोसपाले जिल्ला अध्यक्ष पुरुषोत्तमलाल झा र नेतृ रम्भा मिश्रामध्ये एकजनालाई उम्मेदवार बनाउने सम्भावना छ । बिहीबार वीरगन्जको होटल भिस्वामा आयोजित पत्रकार सम्मेलनमा वितरित विज्ञप्तिमा वीरगन्ज महानगरपालिकामा एमाले र लोसपा मिलेर निर्वाचनमा जाने सहमति भएको उल्लेख छ । एमाले पर्साका अध्यक्ष जय प्रकाश थारु र लोसपा पर्सा अध्यक्ष पुरुषोत्तमलाल झाको हस्ताक्षर रहेको विज्ञप्तिमा वीरगन्ज महानगरको विकास र प्रगतिको लागि नगारिकलाई केन्द्रमा राखेर लोकतन्त्र, गणतन्त्र, र संघीयता प्रति प्रतिवद्ध रहेको दल एमाले र लोसपा, महानगरपालिकामा मिलेर निर्वाचनमा सहभागी हुन सहमत भएका छौं,' भनेर विज्ञप्तिमा उल्लेख छ । पत्रकार सम्मेलनमा नेकपा एमालेका सचिव रघुविर महासेठले गणतन्त्र, लोकतन्त्र मास्ने अहिलेको सत्तागठबन्धनको विरोधमा र वीरगन्जको विकासका लागि एमाले र लोसपाबीच चुनावी तालमेल गर्ने सहमति भएको बताए । पत्रकार सम्मेलनमा लोसपाका वरिष्ठ नेता लक्ष्मणलाल कर्णले स्थानीय आवश्यकता अनुसार तालमेल गर्ने निर्णय केन्द्रीय समितिले गरेअनुसार , वीरगन्ज महानगरमा एमालेसँग चुनावी तालमेल गरिएको बताए । उनले भने, 'अहिले वीरगन्ज महानगरमा एमालेसँग तालमेल गर्ने सहमति भएको छ, देशका अन्य पालिकामा पनि दुवै दलबीच तालमेल गर्ने बारेमा छलफल चलिरहेको छ । मधेसका माग सम्बोधन गराउने शर्तमा यसअघि केपी ओली नेतृत्वको सरकारमा लोसपा सरकारमा गएको स्मरण गराउँदै कर्णले ओलीले केहि माग सम्बोधन पनि गरेको बताए । आगामी दिनमा ओली नेतृत्वको सरकार बने मधेसका बाँकी माग पनि सम्बोधन हुने विश्वासमा अहिले महानगरमा एमालेसँग चुनावी तालमेल गरिएको उनले बताए । यता लोसपाका वीरगन्ज महानगर अध्यक्ष ओम प्रकाश सर्राफले भने महानगरमा एमालेसँग चुनावी तालमेल गर्ने कुनै सहमति नभएको बताए । अन्नपूर्णसँग कुरा गर्दै सर्राफले भने,'पार्टीको महानगर अध्यक्ष म नै हुँ , तर एमालेसँग सहमति गर्नेबारे मलाई कुनै जानकारी छैन । पत्रकार सम्मेलनमा एमाले पोलिटव्युरो सदस्य पुरुषोत्तम पौडेल , केन्द्रीय सदस्यहरु राज कुमार गुप्ता , बसरुद्धिन अन्सारी र अरविन्द सिंह, जिल्ला अध्यक्ष जयप्रकाश थारु , लोसपाका नेताहरु शशीकपुर मिया , लोसपाबाट निर्वाचित सांसद विमल श्रीवास्तव , प्रदेश सांसद रमेश कुर्मी , प्रहलाद गिरी लगायतको पनि उपस्थिति थियो ।"
धरानमा गठबन्धनले टुंगो लगायो भागबण्डा,"धरान : सरकारमा सहभागी पाँच दलीय गठबन्धनले स्थानीय तह निर्वाचनका लागि धरानमा भागबण्डा मिलाएको छ। केन्द्रको सहमतिलाई कार्यान्वयन गर्दै धरान उपमहानगरपालिकामा पनि सर्बसहमतिले उम्मेदवारको भागबण्डा मिलाइएको कांग्रेस प्रदेश १ का महामन्त्री उमेश थापाले बताए। कांग्रेसलाई धरानमा मेयरसहित १३ वडाअध्यक्ष, माओवादी केन्द्रलाई उपमेयरसहित चार वडाअध्यक्ष, जसपालाई दुई वडाअध्यक्ष र नेकपा एकीकृत समाजवादीलाई ४ नम्बर वडा अध्यक्षसहित सबै सदस्य दिएर भागबण्डा मिलाएको छ। कांग्रेसलाई मेयरसहित १, २, ५, ६, ७, ८, ९, ११, १२, १३, १४, १६ र १८ वडाअध्यक्ष दिएको माओबादी केन्द्रका सुनसरी सह इन्चार्ज अइन्द्रबिक्रम बेघाले बताए। माओवादीलाई उपमेयरसहित ३, १५, १७ र २० नम्बर वडाअध्यक्ष सहित सबै सदस्य दिएको उनले बताए। जसपालाई धरानको १० र १९ वडाअध्यक्षसहित सबै सदस्य दिएको छ। गठबान्धले बिहीबार पत्रकार सम्मेलन गरी धरानमा मेयर उपमेयरसहित सबै वडामा विजय गर्ने दाबी गरेको छ।"
मुम्बइको कोठीमा २ महिला बेच्ने थापा ३३ वर्षपछि पक्राउ,"वीरगन्ज : ३३ वर्ष पहिले दुई जना महिलालाई भारतको मुम्बइ स्थित कोठीमा लगेर बेची फरार भएका एक अभियुक्तलाई प्रहरीले पक्राउ गरेको छ। पक्राउ पर्नेमा पर्साको साविक ठोरी गाँउपालिका वडा नम्बर ९ स्थायी घर भइ हाल उदयपुर जिल्लाको कटारी नगरपालिका ३ मा बस्दै आएका ५७ वर्षीय विष्णुबहादुर थापा रहेका छन्। कटारीमा लुकीछीपी बस्दै आएको अवस्थामा थापालाई , जिल्ला प्रहरी कार्यालय पर्साबाट गएको टोलीले बुधबार पक्राउ गरेको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। प्रहरी नायव उपरीक्षक खनालका अनुसार २०४६ साल भदौमा थापाले पर्साको ठोरीकी २ जना महिलालाई विभिन्न प्रलोभन दिएर भारतको मुम्बइ स्थित कोठीमा लगेर बेचेका थिए। सोही बेलादेखि उनी फरार थिए। मुम्बइबाट पिडित महिलाहरुले हुलाक मार्फत पठाएको जाहेरी दरखास्तका आधारमा प्रहरीले थापाविरुद्ध जीउ मास्ने बेच्ने मुद्दा दर्ता गरेको थियो। त्यसपछि पर्सा जिल्ला अदालतले २०६१ साल चैत १४ गते गरेको फैसलामा थापालाई १० वर्ष कैद र २५ हजार रुपैयाँ जरिवाना सजाय तोकेको थियो। जिल्ला प्रहरी कार्यालय पर्सामा थापा कटारीमा लुकीछीपी बसेको सुचना प्राप्त भएपछि बुधबार पर्साबाट खटिएको टोलीले उनलाई पक्राउ गरेको प्रहरी नायव उपरीक्षक खनालले जानकारी दिए। प्रहरीका अनुसार लामो समयदेखि भारतमा बस्दै आएका थापा ५६ महिनादेखि उदयपुरको कटारी स्थित विद्युत प्राधिकरणमा सुरक्षा गार्डका रुपमा कार्यरत थिए। पक्राउ परेका थापालाई बिहीबार पर्सा जिल्ला अदालतमा पेश गरि सजाय भुक्तानीका लागि वीरगन्ज कारागारमा पठाइने प्रहरी नायव उपरीक्षक खनालले जानाकारी दिए।"
निर्वाचनलाई आन्दोलन र अभियानको रुपमा लैजानुपर्छ : प्रचण्ड,"धनगढी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सुदूरपश्चिम प्रदेशमा पनि सहमतिका आधारमा तालमेल हुने बताएका छन्। बिहीबार धनगढी विमानस्थलमा पत्रकार सम्मेलनमा बोल्दै उनले केन्द्रमा भएको सहमति र भावनाअनुसार गठबन्धनका दलबीच तालमेल हुने बताएका हुन्। प्रचण्डले निर्वाचन सार्ने गठबन्धनको कुनै तयारी नभएको स्पष्ट पारे। उनले भने, गठबन्धन ढृढतासहित निर्वाचन प्रक्रियामा गइसकेको छ। अब बैशाख ३० मै स्थानीय निर्वाचन हुन्छ। उनले पार्टीमा विभाजित भएका साथीहरु माओवादीमा फर्कन थालेको दाबी गरे। उनले विकास, निर्माण र समृद्धिको सपना जुन देखेका छौं त्यो उल्ट्याउने षडयन्त्र जारी रहेको बताए। प्रचण्डले संविधानलाई उल्ट्याउने षड्यन्त्र भइरहेकोले प्रतिगमन र प्रतिक्रान्तिविरुद्ध लाग्नुपर्ने आवश्यकता रहेको धारणा राखे। प्रचण्डले प्रतिगमन र प्रतिक्रान्तिविरुद्धको आन्दोलन गर्ने शक्ति एकातिर र प्रतिगमनका पक्षधर अर्कातिर गठबन्धन गरेर निर्वाचनमा होमिएको बताए। उनले निर्वाचनलाई पनि आन्दोलनको अभियानको रुपमा लिएर नेपाली जनता अगाडि बढ्नुपर्ने धारणा राखे। उनले देशमा अफ्ठ्यारो र संकट आउँदा पार्टीले नेतृत्वदायी भूमिका खेलेको दाबी गरे।"
चुनावी शुद्धतामा चुकेको आयोग,"निर्वाचन आयोगले यसपटक सगौरव घोषणा गर्यो, विद्युतीय मेसिनको प्रयोग गर्दैनांै, मतपत्र नै छाप्छौं। आयोग नेतृत्वले नसकेर कि नचाहेर यो निर्णय गर्यो ? खोजीको विषय बन्ला। तर, निर्वाचनमा म्याग्नाकार्टाको इतिहास रच्नबाट आयोग नेतृत्व चुकेको छ। मतदातालाई परम्परागत पट्यारलाग्दो कागजी मतपत्रकै झन्झटिलो बोझ थोपरेको छ। धेरै मत बदर भएका समाचार लेख्न र सुन्नु पर्नेछ। आफूले दिएको मतको परिणाम थाहा पाउन हप्तौमहिना कुर्नु पर्नेछ। दोस्रो जनआन्दोलनपछि २०६४ मा पहिलो संविधानसभा निर्वाचन हुँदैथियो। प्रमुख निर्वाचन आयुक्त थिए, भोजराज पोखरेल। एकातिर बन्दुक बिसाएर माओवादी चुनावमा भाग लिँदै थियो, अर्कोतिर चुनाव भाँडिने दरबारियाहरूको त्रास उस्तै थियो। संसदीय राजनीतिका दल र सशस्त्र युद्धबाट आएको पार्टी एउटै मैदानमा भिड्दै थिए। आयोगले काठमाडौं निर्वाचन क्षेत्र नम्बर १ मा विद्युतीय मेसिनको प्रयोग गर्ने निर्णय गर्यो। अहिलेको जस्तो सूचना र प्रविधिको विकास भइनसकेको अवस्था र जंगलबाट फर्केको माओवादीलाई विद्युतीय मेसिनको प्रयोगमा राजी गराउन आयोगका लागि कम्ती चुनौती थिएन। र, पनि आयोग नेतृत्वले हिम्मत गर्यो। दलहरूबीच छलफल गरायो, कन्भिन्स गर्यो। र, विद्युतीय मेसिनबाट मतदान भयो। संविधान नै नबनाई पहिलो संविधानसभा भंग भयो। प्रधानन्यायाधीश खिलराज रेग्मीलाई मन्त्रिपरिषद्को अध्यक्ष बनाएर दलहरू दोस्रो संविधानसभा निर्वाचनमा सहमत भए। प्रमुख आयुक्त थिए, नीलकण्ठ उप्रेती। निर्वाचनको शुद्धता र निष्पक्षताका लागि उप्रेतीले नयाँ इतिहास बनाउने अठोट गरे। उनले परम्परागत मतदाता नामावलीको सट्टामा फोटोसहितको परिचयपत्रको व्यवस्था गर्ने निर्णय गरे। उप्रेतीले यो निर्णय लागू गर्न खोज्दा माओवादी र मधेस केन्द्रित दलका नेताहरू आयोग नै पुगेर घेराउ गरे। धम्की दिए। मतदाता परिचयपत्र लागू गरे चुनावमा भाग नलिई भाँड्ने चेतावनीसमेत दिए। तर, पनि उप्रेतीलगायत आयोगका पदाधिकारी टसमस भएनन्। केही सीप नलागेपछि शक्ति केन्द्रको दबाब मा परिचयपत्र छाप्ने टेन्डर प्रक्रिया नै रद्द गर्न लगाइयो। तर, उप्रेती आफ्नो निर्णयमा अडिग रहे। यूएनडीपी को सहयोगमा परिचयपत्र छाप्ने मेसिन ल्याउन लगाए। आयोग परिसरमै मेसिन राखियो। आयोग आफैंले रातदिन परिचयपत्र छाप्यो। एक हप्तामै गाउँगाउँ पुर्याइयो र २०७० को दोस्रो संविधानसभामा फोटोसहितको परिचयपत्र लागू भयो। त्यसले निर्वाचनको शुद्धता, निष्पक्षतामा म्याग्नाकार्टा को भूमिका खेल्यो। परिचयपत्रकै कारण बितेका र बिदेसिएकाहरूका नाममा मत हाल्ने प्रवृत्ति निरुत्साहित भयो। अरूको नाममा मत हाल्न रोकिँदा बुथ कब्जा का घटनामा कमी आए। भोटर लिस्ट अपडेट भयो। मतदाता परिचयपत्रका लागि फोटो खिच्नुपर्ने भएपछि धेरैतिर मतदाता बन्ने प्रवृत्ति क्रमशः हट्दै गयो। मतदाताले जोगिएर, छेलिएर आफूले चाहेको उम्मेदवार वा पार्टीलाई भोट दिनु त छंँदैछ, त्यसमाथि मतपत्रको सुरक्षाका लागि समेत थप चिन्ता लिनुपर्ने अवस्था छ। दोस्रो संविधानसभापछि २०७४ मा तीनै तहको निर्वाचन भयो। तर, निर्वाचनलाई आधुनिक, प्रविधिमैत्री, छिटो छरितो र निष्पक्ष बनाउने कुनै नयाँ तौरतरिका अपनाइएन। विगतकै निरन्तरताबाहेक त्यो बेला देखिने र अनुभव हुने कुनै काम भएन। चुनावमा अर्बांै खर्च भयो। बजेट अपारदर्शिताका गम्भीर प्रश्न उठे। अहिले फेरि मुलुक चुनावी वर्षमा प्रवेश गर्दैछ। वैशाख ३० मा स्थानीय तहको निर्वाचन हुँदैछ। कात्तिकमंसिरतिर प्रदेशसभा र प्रतिनिधिसभाको निर्वाचन गर्नुछ। मतदाता परिचयपत्र लागू भइसकेपछि अब, प्रविधिमैत्री एवं छिटोछरितो निर्वाचन आवश्यक छ। परम्परागत कागजी मतपत्रको सट्टा एक क्लिकमै आफूले चाहेको उम्मेदवारलाई भोट हाल्न पाउने अवस्था हुन जरुरी छ। कागजी मतपत्र त हेर्दै पट्यारलाग्दो, आफूले खोजेको चुनाव चिह्न भेट्नै गाह्रो, भेटे छाप लगाउनै झन्झट, छाप लगाइसकेपछि पट्याउनै गाह्रो, पट्याउँदा मसी लत्पत्तिने र च्यातिने हो कि भन्ने डर र त्रास मतदातामा हुन्छ। कोठा तलमाथि स्वस्तिक छाप पर्ने हो कि भन्ने चिन्ता त छँदैछ। मतदाताले जोगिएर, छेलिएर आफूले चाहेको उम्मेदवार वा पार्टीलाई भोट दिनु त छंँदैछ, त्यसमाथि मतपत्रको सुरक्षाका लागि समेत थप चिन्ता लिनुपर्ने अवस्था छ। अर्थात्, मत दिएर मात्र भएन, बाकसमा नखस्दासम्म सुरक्षाको जिम्मा पनि मतदाताले नै लिनुपर्छ। कागजी मतपत्रका कारण हरेक निर्वाचनमा ठूलो संख्यामा मतपत्र रद्द भइरहेका छन। मतदाताले चाहँदाचाहँदै पनि कागजी मतपत्रको अलमलमा परेर मत रद्द हुने गरेका छन्। आफूले रोजेको चुनाव चिह्नमा स्वस्तिक चिह्न राम्ररी नलाग्दा दोहोर्याएर छाप लगाउने, स्वस्तिक चिह्न बिर्सेर कलम वा औंठाले छाप लगाउने, झुक्किएर एउटै पदमा धेरैलाई मत दिने र शारीरिक अवस्थालगायतका कारण कोठाभित्र राम्ररी छाप पार्न नसक्दा मतपत्र बदर हुने गरेका छन। मतदान अधिकृतले मतपत्रमा बिर्सेर हस्ताक्षर नगरिदिँदाको बदरको भागीदार पनि मतदाता नै हुनुपर्छ। यसकारण, मतदाताका कारण नभई मतदातामैत्री चुनावी प्रक्रिया नभएका कारण ठूलो संख्यामा मत बदर भइरहेका छन्। मतदाता शिक्षाका नाममा करोडौं बजेट सिध्याएर मात्रै केही नहुने रहेछ भन्ने चेतको विकास हुन जरुरी छ। फजुल खर्च जोगाउने र मतदातामैत्री चुनाव गराउनेतिर आयोग नेतृत्व गम्भीर हुन जरुरी छ। आयोगका अनुसार पनि सरदर ५ प्रतिशत मत बदर भइरहेको छ। २०४८ सालको आमनिर्वाचनमा ३ लाख २ हजार २३ मत बदर भएको थियो। २०५१ सालको मध्यावधिमा पनि २ लाख ४१ हजार ७१ मत बदर भएको थियो। २०५६ सालको संसदीय निर्वाचनमा २ लाख ४४ हजार ९ सय २ मत बदर भएको थियो। २०६४ र २०७० सालको संविधानसभाका निर्वाचनमा बदर मत संख्या झन् बढेको थियो। त्यसैले बदर मतको संख्या घट्नुको सट्टा बढदै गएको छ। मतदान पनि छिटो हुने र परिणाम पनि छिटो आउने भएकाले विद्युतीय मेसिनको प्रयोगमा आयोग जानैपर्छ। यसबाट मत पनि बदर हुँदैन। एक्काइसौ शताब्दीको आजको युगमा गाउँसम्मै सूचना र प्रविधिको विकास भइसकेको छ। हात हातमा मोबाइल छ। सर्वसाधारण पनि फेसबुकलगायतका सामाजिक सञ्जालमा अभ्यस्त हुँदै गएका छन्। त्यसकारण, अबको निर्वाचन प्रविधिमैत्री, छिटोछरितो हुनैपर्छ। विश्वको तेस्रो जनसंख्या भएको छिमेकी भारतमा विद्युतीय मेसिनका कारण मतदान छिटो हुन्छ। परिणाम आउन हप्ता दिन पनि लाग्दैन। तर, झन्डै डेढ करोड मतदान हुने हाम्रोमा महानगरपालिकाको परिणाम आउन महिनौं कुर्नुपर्छ। मतगणनामा धेरै समय लाग्दा उम्मेदवार र मत गणक नै गलेर, थाकेर, बिरामी भइसक्छन्। परिणाम आउँदासम्म केको चुनाव थियो र आफूले कसलाई मतदान गरेको थिएँ भनेर मतदाताले नै बिर्सने अवस्था छ। मतदान पनि छिटो हुने र परिणाम पनि छिटो आउने भएकाले विद्युतीय मेसिनको प्रयोगमा आयोग जानैपर्छ। यसबाट मत पनि बदर हुँदैन। बुथ कब्जाको गलत राजनीतिको पनि अन्त्य हुन्छ। विद्युतीय मेसिनको प्रयोगबाट मतपत्रसँगै मतपेटिका, मसीलगायतका झन्झटिला वस्तु पनि स्वतः हराउनेछन। राजनीतिक दलहरू त आफू सत्तामा हुँदा एउटा र विपक्षी कित्तामा पुग्दा अर्कोखाले कुरा गर्छन् नै। विद्युतीय मेसिनको कुरा गर्दा यसप्रतिको अविश्वास र सुरक्षाको प्रश्न उठ्ने गरेको छ। समय छँदै आयोगले राजनीतिक नेतृत्वसँग कुरा गर्ने र प्रविधिमा राजी गराउन पहल गर्नैपर्छ। चुनाव आउँदा मात्रै लौन के गरौं भन्नुभन्दा समय छँदै प्रविधिको प्रयोगका विषयमा सरकार, राजनीतिक दल र सरोकारवालाबीच पर्याप्त छलफल, परामर्श र पहल हुनैपर्छ। संवैधानिक आयोग स्वायत्त हुने भएकाले देश र जनतालाई फाइदा हुने निर्णयका लागि साहसिक आँट गर्नैपर्छ। राजनीतिक दलहरू के भन्लान्, सरकारले सहयोग गर्ला कि नगर्ला ? निर्णय लिँदा विवादमा पो परिन्छ कि भन्ने हो भने न त हिजो सुधारका काम हुन्थे, न त भोलि नै हुन्छन्। त्यसको बोझ भने सधैं मतदातामाथि परिरहन्छ। प्रेस ग्यालरी"
लेखाले माग्यो कर धरौटी विवरण,"काठमाडौं : सार्वजनिक लेखा समितिले सर्वोच्च अदालतसँग राजस्व न्यायाधिकरण कार्यालयबाट धरौटीसम्बन्धी विवरण उपलब्ध गराइदिन माग गरेको छ। समितिले सर्वोच्चका रजिस्ट्रारका नाममा वैशाख ७ गते चिठी लेख्दै सात दिनभित्र आवश्यक सबै विवरण उपलब्ध गराउन अनुरोध गरेको हो। राजस्व न्यायाधिकरण कार्यालय काठमाडौं, पोखरा, विराटनगर र नेपालगन्जमा २०७८०७९ बाट जिम्मेवारी सरेर आएका र चालू आवमा पुनरावेदन दर्ता भएका मुद्दाको राख्नुपर्ने धरौटी विवरण उपलब्ध गराई दिनु हुन निर्देशानुसार अनुरोध छ, चिठीमा भनिएको छ। अन्नपूर्ण पोस्ट् राष्ट्रिय दैनिकमा २०७८ चैत १६ गते प्रकाशित राजस्व न्यायाधिकरणमा राजस्व चलखेल विषयमा समाचार प्रकाशन भएको थियो। लेखा समितिले सोही समाचारलाई आधार मानेर अध्ययन गरिरहेको उल्लेख गरेको छ। चिठीमा सञ्चार माध्यममा प्रकाशित राजस्व न्यायाधिकरणमा धरौटी चलखेल भएको भन्ने समाचारमा उल्ल्ेख भएअनुसार राजस्व न्यायाधिकरण ऐन, २०३१ को दफा ९ (१) अनुसार पुनरावेदन दर्ता गर्दा कर निर्धारण गर्ने अधिकृतको कार्यालयमा ऐनबमोजिमको धरौटी दाखिला नगराई पुनरावेदन दर्ता भएको भन्ने बुझिन आएकोले सो समितिमा अध्ययन भइरहेको छ, भनिएको छ। साथै आर्थिक ऐन २०७८ को दफा २० बमोजिमको सुविधा उपयोग गर्न विचाराधीन रहेका तथा पुनरावेदकले निवेदन दिई फिर्ता गरिएका र अन्य बाँकी मुद्दाका साथै आर्थिक वर्षमा फैसला भई लगत कट्टा भएका मुद्दाको सम्बन्धमा जानकारी उपलब्ध गराउन निर्देशन दिएको छ। न्यायाधिकरण कार्यालय काठमाडौंले पुनरावलोकनका लागि पुगेका विवादास्पद करदातालाई धरौटी राख्ने बाध्यताबाट गैरकानुनी उन्मुक्ति दिँदै आएको पाइएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र किचलो उत्पन्न गराएको छ। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। कार्यालयमा पुनरावेदनका लागि दर्ता भएका मुद्दा फिर्ताका चरणमा न्यायाधिकरणका एक न्यायाधीश (लेखा सदस्य) पुष्पप्रसाद गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्नुपथ्र्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भयो। २ सय ३० मध्ये ३० कम्पनीले धरौटी शीर्षकमा नै रकम दाखिला गरेका छन् भने तीन कम्पनी नोक्सानीमा गएको तथ्यांकमा छ। बाँकी १ सय ९७ कम्पनी वा करदाताले धरौटीबापतको रकम दर्ता गरेका छैनन्। यी कम्पनीमा केहीले अग्रिम कर दाखिला नै बढी गरेको भनिएको छ भने प्राःयले धरौटीबापत रकम धरौटी खातामा नराखी राजस्व खातामा राखेका थिए।"
प्रदेश १ का सबै पालिकामा निर्वाचन अधिकृतको कार्यालय स्थापना गरिँदै,"विराटनगर : आसन्न स्थानीय तह निर्वाचन सम्पन्न गर्नका लागि प्रदेश १ का सबै पालिकामा आज (बिहीबार) निर्वाचन अधिकृतको कार्यालय स्थापना गरिँदै छ। प्रदेश १ मा १ सय ३७ वटा स्थानीय तहहरु छन्। प्रदेश १ निर्वाचन कार्यालय विराटनगरका सूचना अधिकारी तीर्थ अधिकारीले मुख्य निर्वाचन अधिकृत र निर्वाचन अधिकृतको कार्यालय स्थापनाको सबै तयारी पूरा भइसकेको जानकारी दिए। उनका अनुसार निर्वाचनलाई लक्षित गरेर चुनावसँग सम्बन्धित कार्यक्रमहरु गर्न मुख्य निर्वाचन अधिकृतसहित निर्वाचन अधिकृतको कार्यालय स्थापना गरेर सञ्चालनमा ल्याइने छ। मोरङमा पनि सबै स्थानीय तहमा मुख्य निर्वाचन अधिकृत र निर्वाचन अधिकृतको कार्यालय स्थापना गरिँदै छ। विराटनगर महानगरपालिकासहित मोरङमा १७ वटा पालिकाहरु छन्। कार्यालय स्थापनाको समय दिउँसो १ बजेलाई तोकिएको प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले जानकारी दिए। उनका अनुसार मोरङको मुख्य निर्वाचन अधिकृतको कार्यालय विराटनगरस्थित रेडक्रस भवनमा स्थापना गरिने छ। विराटनगर महानगरपालिकाभित्र निर्वाचनसँग सम्बन्धित सबै कामहरु मुख्य निर्वाचन अधिकृतको कार्यालयबाटै हुने अधिकारीले बताए। मुख्य निर्वाचन अधिकृतको कार्यालयबाट अरु निर्वाचन अधिकृतको कार्यालयसँग पनि समन्वय हुने छ। मोरङका अन्य १६ वटा निर्वाचन अधिकृतको कार्यालय भने सम्बन्धित स्थानीय तहमै रहने छन्। मोरङका प्रमुख जिल्ला अधिकारी काशीराज दाहालले मुख्यसहित सबै निर्वाचन अधिकृतको कार्यालयको सुरक्षा जिम्मा सशस्त्र प्रहरीलाई दिइएको बताए। उनका अनुसार निर्वाचन अधिकृतको कार्यालयमा आवश्यक पर्ने भवन, सिसी क्यामेरा जडान, सवारीसाधन, फर्निचर, सञ्चार लगायतका सुविधा उपलब्ध गराउन सम्बन्धित स्थानीय तहलाई निर्देशन दिइसकिएको छ। मुख्य निर्वाचन अधिकृतको कार्यालयमा सहायक निर्वाचन अधिकृत, अधिकृत, लेखा अधिकृत, सहायक कर्मचारी, कम्प्युटर अप्रेटर गरेर ११ जना कर्मचारी नियुक्त गरिने छ। त्यस्तै सवारी चालक र अंग रक्षक ११ तथा कार्यालय सहयोगी २ जना हुने छन्। निर्वाचन अधिकृतको कार्यालयमा पनि सहायक निर्वाचन अधिकृत, लेखा अधिकृत, सहायक कर्मचारी, कम्प्युटर अप्रेटर, सवारी चालक र अंग रक्षक गरेर ११ तथा कार्यालय सहयोगी दुई जना नियुक्त गरिने छ। निर्वाचन अधिकृतको कार्यालयमा कर्मचारी नियुक्त गर्दा स्थानीय तहमा कार्यरतलाई प्राथमिकता दिइने प्रजिअ दाहालले बताए। निर्वाचनलाई स्वच्छ, निष्पक्ष, स्वतन्त्र र भयरहित रूपमा सम्पन्न गराउन दल, उम्मेदवार तथा सरोकारवालाहरुसँग समन्वय एवं अन्तरक्रिया गर्ने, सुरक्षालाई लिएर प्रजिअसँग समन्वय गर्ने, निर्वाचन आचारसंहिताको पालना गराउने, अनुगमन गरेर मतदानस्थलको अवस्थाका बारेमा जानकारी लिने लगायतका जिम्मेवारी निर्वाचन अधिकृतहरुको हुने छ। त्यस्तै मतदाता नामावली प्रकासन गर्ने, उम्मेदवारको मनोनयन दर्ता, छानबिन र स्वीकृत गर्ने तथा निर्वाचनसँग सम्बन्धित सबै काम गर्ने जिम्मेवारी पनि छ।"
बीआरआई कार्यान्वयनमा जस्तोसुकै सहयोग गर्न तयार छौं : चिनियाँ राजदूत यान्छी,"काठमाडौं : चीनले बीआरआई परियोजनामा कार्यान्वयन गर्न जस्तोसुकै सहयोग गर्न तयार रहेको जनाएको छ। बिहीबार चिनियाँ दूतावासले आयोजना गरेको पत्रकार सम्मेलनमा चिनियाँ राजदूत होउ यान्छीले परियोजना कार्यान्वयनमा सबै प्रकारको सहयोग गर्ने धारणा राखेकी हुन् । चीनले नेपालले बीआरआई परियोजनामा कार्यान्वयनमा उदासिनता देखाएकोप्रति चिन्ता व्यक्त गर्दै आएको छ। चिनियाँ राजदूत यान्छीले कोभिडको कारणले पनि परियोजना कार्यान्वयनमा ढिलाई भएको बताइन्। उनले बीआरआई परियोजना नेपाल र चीन दुबै मुलुकलाई फाइदा हुने विश्वास व्यक्त गरिन्। केहि समय अगाडि नेपाल भ्रमणका क्रममा चिनियाँ विदेशमन्त्री वाङ यीले बीआरआई परियोजना अघि बढाउन भइरहेको बिलम्बबारे चासो राखेका थिए। वाङले बीआरआई परियोजना कार्यान्वयन गर्न चीन आतुर रहेको नेपालका शीर्ष नेतासँगको भेटमा बताएका थिए । नेपालले बीआरआईमा सन् २०१४ मा सैद्धान्तिक सहमति जनाएको थियो। सन् २०१६ मार्च २१ मा ट्रान्जिट ट्रान्सपोर्ट सम्झौता भयो। त्यसपछि सन् २०१७ मे १२ मा बीआरआई परियोजनामा हस्ताक्षर भएको हो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छैन। चीनले परियोजना कार्यान्वयनका लागि नेपाल सरकारसँग आग्रह गर्दै आएको छ। परियोजना अन्तर्गत केरुङकाठमाडौं रेलमार्ग, रातमाटेकेरुङ ४०० केभी प्रसारणलाइन, कोसीगण्डकीकर्णाली इकोनोमिक करिडोर, मदन भण्डारी प्राविधिक शिक्षालय निर्माणलगायत छन्। यस्तै किमाथांकाहिले सडक, तमोर जलविद्युत् आयोजना, फुकोट जलविद्युत् परियोजना, गल्छीरसुवागढी सडक स्तरोन्नति र दीपायलचिनियाँ सीमा सडक छन्। बेल्ट एन्ड रोड इनिसियटिभ (बीआरआई) चीन सरकारले प्रस्तुत गरेको अत्यन्त महत्वाकांक्षी विकास रणनीति हो।"
"पाकिस्तानमा आगलागी : नौ बालबालिकाको मृत्यु, २० घाइते",स्लामावाद : पाकिस्तानको डाडु जिल्लामा भएको आगलागीमा परी कम्तीमा नौ जनाको मृत्यु भएको छ । मोहम्मद डार्यानी चान्डीओ गाउँमा भएको आगलागीमा २० जना घाइते भएका अधिकारीहरुले जानकारी दिएका छन् । आगलागीबाट ५० घरमा क्षति भएको छ । घाइते भएकाहरुलाई विभिन्न अस्पतालमा भर्ना गरिएको छ । ती मध्ये केहीको अवस्था गम्भीर रहेको चिकित्सकहरुले जनाएका छन् । घरको भान्साबाट हुरिका कारण फैलिएको आगोले गाउँ नै डढाएको प्रारम्भिक अनुसन्धानबाट पत्ता लागेको छ । मृत्यु भएका सबै बालबालिका रहेका छन् । स्थानीय समयानुसार मङ्गलबार राती ९ बजे आगलागी सुरु भएको थियो । रासस
बाइडेनले गरे युक्रेनी सेनाको प्रशंसा : अमेरिकाले युक्रेनलाई थप हतियार पठाउने,"वासिङटन डिसी : अमेरिकी राष्ट्रपति जो बाइडेनले युक्रेनी सेनाको बहादुरी देखेर आफू चकित भएको बताएका छन् । आफ्ना रक्षा सल्लाहकारहरूसँगको कुराकानीमा बाइडेनले भने, 'युक्रेनी सेना मैले सोचेभन्दा बलियो र आफूमाथि गर्व गर्ने स्वभावको छ।' राष्ट्रपति बाइडेनले संयुक्त राष्ट्र संघले रुसी राष्ट्रपति भ्लादिमिर पुटिनलाई चकित बनाएको बताएका छन् । उनले भने, 'युक्रेनलाई हतियारमा बारूदको आपूर्ति जारी छ। हामी विश्वमा साझेदारीको महत्त्व बुझिरहेका छौं।' गत साता ८० करोड डलर सहयोगको घोषणा गरेपछि अमेरिकाले युक्रेनलाई अर्को खेप हतियार पठाउने भएको छ । ह्वाइट हाउसका प्रवक्ता जेन साकीले पत्रकार सम्मेलनमा युक्रेनलाई दिइने सैन्य सहायताको ढाँचा कस्तो हुनेछ भन्ने कुरा भनेनन्। तर उनले युक्रेनी सरकार र सेनालाई पूर्ण सहयोग दिने भनेका छन् जसले गर्दा उनीहरूले युद्धको मैदानमा रुससँग प्रभावकारी तरिकाले लड्न सक्छन्।"
जाजरकोटमा चोरीको मोटरसाइकलसहित वडाध्यक्ष पक्राउ,जाजरकोट : जाजरकोटको नलगाड नगरपालिका वडा नम्बर १ का वडाध्यक्ष हिरालाल पुन पक्राउ परेका छन्। चोरीको मोटरसाइकलसहित अध्यक्ष पुनलाई प्रहरीले पक्राउ गरेको हो। वडाध्यक्ष पुनले लामो समयदेखि लु ५९ प ०२१७ नम्बरको १५० सिसीको पल्सर मोटरसाइकल चलाउँदै आएका थिए। तर उनीसँग उक्त मोटरसाइकलका कुनै कागजपत्र थिएनन्। वडाध्यक्ष भएकै कारण प्रहरीले पनि खासै केरकार गरेको थिएन। वडाध्यक्षले चोरीको मोटरसाइकल चलाउने बारे प्रहरीमा मौखिक उजुरी परेपछि बाध्य भएर प्रहरीले नलगाड १ कल्पत स्थित सडकमा बेवारिसे अवस्थामा छोडेको अवस्थामा मोटरसाइकल नियन्त्रणमा लिएको थियो। मोटरसाइकल नियन्त्रणमा लिए पनि पक्राउ पर्न नसकेका वडाध्यक्ष पुनलाई जनदवावपछि बुधबार प्रहरीले पक्राउ गरेको हो। वडाध्यक्ष पुनलाई जिल्ला अदालतले अनुसन्धानका लागि सात दिनको म्याद दिएको जिल्ला प्रहरी प्रमुख सन्तोष निरौलाले बताए। उनी अहिले प्रहरी हिरासतमा छन्। वडाध्यक्षमा फेरि दोहरिने इच्छा राखेका उनलाई चोरीको मोटरसाइकल काण्डले ठुलै धक्का लाग्ने देखिएको छ।
स्वर्गजस्तो डोल्पामा धमिलो छाया,"भनिन्छ, धरतीमा स्वर्ग छ। नर्क पनि यहीँ नै छ। राम्रो कर्म गरे स्वर्ग चिनिन्छ, अन्यथा नर्ककै बास हुनेछ। हो, स्वर्ग, नर्क सबै हामीमै निहित छ। हाम्रै व्यवहारमा भर पर्छ। के लिने, के नलिने त्यो पनि हाम्रै निर्णयले निर्धारण गर्छ। प्रकृति परमात्माको सर्वोत्कृष्ट उपहार हो। यसले हामीलाई पलपलमा मार्गदर्शन पनि गरिरहेको हुन्छ। हामीलाई जोगाउन जतिखेरै पनि तल्लीन रहन्छ। यो हाम्रो परम मित्र पनि हो। प्रकृतिले पृथ्वीमा अलौकिक व्यवस्था गरेको छ। संसारभरमा अनेक त्यस्ता ठाउँ छन्, जुन पत्याउनै नसकिने हुन्छन्। त्यस्तै प्रकृतिको एउटा उत्कृष्ट सिर्जना हो उपल्लो डोल्पा। हजार वर्षभन्दा पुरानो शे गुम्बा र नेपालको सबैभन्दा गहिरो ताल फोक्सुन्डो यहीँ छन्। आकर्षक विशाल फाँटहरूसहितको परिदृश्य यहाँ देख्न पाइन्छ। विश्वको सबैभन्दा अग्लो स्थानमा बसेको मानव बस्ती द्यो पनि यहीँ छ। नेपालको कर्णाली प्रदेशस्थित डोल्पा जिल्लाको माथिल्लो भागमा पर्छ उपल्लो डोल्पा। जसलाई माथिल्लो डोल्पा वा अपर डोल्पा पनि भनिन्छ। डोल्पा अति कठिन भूबनोट भएको पहाडी जिल्ला हो। क्षेत्रफलका आधारमा नेपालको यो सबैभन्दा ठूलो जिल्ला पनि हो। डोल्पा ७ हजार ८ सय ८९ वर्ग किलोमिटरमा फैलिएको छ। डोल्पा भूगोलले दुई शृंखलामा छ। उपल्लो र तल्लो। तल्लो भागलाई त्यहींको भाषामा तिर्छुरोङ भन्छन्। माथिल्लो र तल्लो डोल्पाबीच मैत्रीपूर्ण, भाइचार र मितेरी साइनो हजार वर्षभन्दा पुरानो हो। अप्ठ्यारो भूबनोटका कारण नै यो संसारभर चर्चित छ। साहसिक पदयात्राका लागि अपर डोल्पामा विश्वका विभिन्न ठाउँबाट पर्यटक आउँछन्। डोल्पाको प्राकृतिक सुन्दरता संसारभर फैलाउँछन्। फैलाइरहेका छन्। अपर डोल्पामा प्राचीन तिब्बतीय रहनसहन देख्न र महसुस गर्न पाइन्छ। यहाँका बासिन्दालाई प्रकृतिले प्राचीन सभ्यतामा बाँच्न सिकाएको छ। प्राकृतिक जडीबुटी यार्सागुम्बाको खानी नै हो अपर डोल्पा। जहाँ यार्सागुम्बाको बास रहन्छ, त्यहाँको हावापानी नै स्वच्छ हुन्छ। जसले मानव मनमस्तिस्कमा सकारात्मकता सञ्चालित गर्छ। नकारात्मकता आउँनै दिँदैन। यही हो प्राचीन सभ्यताको गौण सत्य। र, स्वर्ग पनि। डोल्पा भूगोलले दुई शृंखलामा छ। उपल्लो र तल्लो। तल्लो भागलाई त्यहींको भाषामा तिर्छुरोङ भन्छन्। माथिल्लो र तल्लो डोल्पाबीच मैत्रीपूर्ण, भाइचार र मितेरी साइनो हजार वर्षभन्दा पुरानो हो। त्यो सुमधुर थियो र छ पनि। प्राचीनकालदेखि नै माथिल्लो डोल्पा र तल्लोबीच व्यापार विनिमय हुँदै आएको थियो। माथिका मानिस नुन तथा भेडाच्याङ्ग्रा लिएर तल आउँथे। मकैलगायत खाद्यान्न साटेर फर्किन्थे। तलका पनि विभिन्न खाद्यान्न बोकेर माथि जाने अनि नुन तथा अन्य जडीबुटी साटेर फर्कन्थे। एकअर्कामा विश्वास थियो। दुवै ठाउँका मानिस परिवारजस्तै मिलेर व्यवहार गर्थे। यस्तो हजारौं वर्षदेखि चलि नै रहेको थियो। यस्तो सभ्यतामा रमिरहेका उपल्लो डोल्पावासीमाथि अचेल राजनीतिको धमिलो छाया मडारिन थालेको संकेत देखिएको छ। दुवै ठाउँमा विभिन्न समस्या देखिन थाले। एकले अर्कालाई दुःख दिने प्रवृत्ति बढेको देखियो। त्यहाँका जनतालाई विभिन्न लोभ देखाएर आफ्नो हितमा कार्य गर्नेगराउने क्रम बढिरहेको सुनिएको छ। ८९ वर्ष अगाडिसम्म उपल्लो डोल्पा र तिर्छुरोङ लयबद्ध रूपमा हिँडिरहेका थिए। त्यहाँ कुनै किसिमका नकारात्मक विचार पसिसकेका थिएनन्। अहिले कसरी एकअर्कामा आरोपप्रत्यारोपको अवस्था सिर्जना भयो ? कसले यसको बीउ रोपिदियो ? सधैं शान्त रहने स्थानीयमा किन यस्ता परिवर्तन आउन थाले ? यस्ता प्रश्नहरू जन्मिएका छन्। यो धर्तीमा जाताततै अलौकिक शक्ति घुमिरहेको छ। त्यसलाई चिनेर सामाजिक कार्यमा प्रयोग गर्नसक्नु नै मानव उत्कृष्टताको मार्गमा अगाडि बढ्नु हो। उपल्लो डोल्पाको पवित्र हावापानीमा हुर्किएको सभ्यतामाथि विष फैलाउने कार्य बन्द हुनुपर्छ। सरतारा र उपल्लो डोल्पाको प्राचीन सभ्यता बिगार्ने खेलमा कोही पनि लाग्नु हुँदैन। यहाँ राजनीति ल्याउनु हुँदैन। यहाँको सभ्यता जोगाउनेतर्फ पहल हुनुपर्छ। यसका लागि विभिन्न विज्ञहरूसँग छलफल गरेर स्थानीयको आकांक्षा अनुरूप सम्प्रदायमा आँच नआउने तरिकाले अगाडि बढ्नु पर्छ। स्थानीय तहको निर्वाचन नजिकिँदै गएपछि यहाँ राजनीतिक चहलपहल बढ्दै छ। सबैले भोट आफ्नो पोल्टामा पार्न अनेक उपाय अपनाउँछन्। एउटा पार्टीले अर्कोलाई दोष दिन्छ। पार्टी फेराफेर र तानातान खुब चलेको छ। एकआपसमा झगडा गर्ने भएपछि पछिल्लो समय यहाँका बासिन्दामा भ्रम उत्पन्न भएको छ। उपल्लो डोल्पामा राजनीति होइन, सभ्यता संरक्षण चाहिएको छ। जडीबुटीको संरक्षण चाहिएको छ। राजनीतिले संरक्षण दिएको देखिएन। बरु भइरहेको व्यवस्था पनि बिगारेको विगतका क्रियाकलापले देखाएको छ। लेखक उपल्लो डोल्पास्थित यात्सेर गुम्बाका संरक्षक रिन्पोचे हुन्।"
"अदालतको ढोका खुल्यो, घरको खुलेन !","राजविराज : वैशाख महिना! तराईको हप्प पार्ने गर्मी। सूर्यको प्रताप र क्रुरता झन् झन् तेजस्वी भएर मध्य आकाशतिर उक्लिँदै थियो। राजविराज नगरपालिका६ स्थित कम्पाउन्ड भएको आलिशान घर अगाडि सडकमा मंगलबार २२ वर्षीया ब्युटी झा रुञ्चे स्वरमा चिच्याइन्। भेला भएका गाउँलेलाई सम्बोधन गरिन् र धर्ना बसिन्। उष्णताको पीडाले असिनपसिन भएकी ब्युटी बेलाबेला खसेको सारीको सप्को टाउकोमा लाउँदै भन्दै थिइन्, दुईचार दिन भन्दै पर्खाएको महिनौं भइसक्यो, कहिलेसम्म पर्खने ? एक साता, एक महिना, एक वर्ष कति समय प्रतीक्षा गर्नु ? सूर्य ढल्किँदै, कोल्टिँदै मलिन अनुहार लाएर सन्ध्या प्रहर भइसक्दा पनि आफ्नै घर प्रवेश गर्न नपाएकी ब्युटीको धर्ना जारी थियो। घरभित्र डिभिजन वन कार्यालयका अवकाशप्राप्त प्रमुख बासुदेव झा र मैथिली महिला परिषद्की अध्यक्ष तथा बाल मन्दिर राजविराजकी प्राचार्य शान्ति झाको कान्छी छोरीको बिहेको तयारी चल्दै थियो। तीन दिनपछि हुने विवाहका लागि घरभित्र कामदारहरू सजावटमा ब्यस्त थिए। मूलढोका बाहिर अदालतको आदेश बोकेर ब्युटी भने घरमा बस्न पाउनु पर्ने माग गरिरहेकी थिइन्। सामाजिक परम्परा अनुसार २०७७ मंसिर २५ गते बासुदेवका जेठा छोरा इञ्जिनियर बिपिन झासँग भारत बिहारको अररिया१३ खरैयाकी ब्युटीको धुमधामका साथ विवाह भएको थियो। विवाहको पार्टीकै राति घरेलु हिंसामा परेको दाबी गर्दै आएकी ब्युटीले घरपरिवारलाई रिझाउने धेरै प्रयास गरिन्। सात फेरो लगाएर पवित्र विवाह बन्धनमा बाँधिएका श्रीमान्को मन फर्किएला भनेर आश गरेर बसिन्। तर, न त श्रीमान्को मन फर्कियो न आफूलाई घरबाट निकाल्ने परिवारको मन फर्कियो। दक्षिण अफ्रिकामा बसोबास गर्ने विपिन आफ्नी बहिनीको विवाहमा घर आउने र छलफल गरेर समस्या समाधान गर्ने आशामा ब्युटीका परिवारले पुनः कुराकानी अगाडि बढाए। राम्रो दिन देखाएर घर भित्र्याउने पटकपटकको वाचाबाट विपिनका परिवार पन्छिएपछि ब्युटीले अदालतको ढोका ढक्ढकाइन्। सप्तरी जिल्ला अदालतले मंगलबार ब्युटीलाई खानलाउन, बस्न दिनु, शिष्ट व्यवहार गर्नु, कुटपिट नगर्नु भनेर अन्तरिम संरक्षणात्मक आदेश दिएपछि ब्युटी परिवारका सदस्य, अधिकारकर्मी, सञ्चारकर्मीसँगै घर पुगिन्। ब्युटी भन्छिन्, अदालतको ढोका त खोले तर घरको ढोका खुलेन। घरको मूल ढोकामा भित्रबाट ताला लगाएर बसेकी शान्ति झा बुहारीलाई भित्रिन नदिन अड्डी कसेर बसेकी थिइन्। उनी छोरीको बिहेपछि मात्रै बुहारीलाई भित्र्याउने भनेर टार्दै थिइन्। बाहिरबाट ससुरा बासुदेव र देवर इञ्जिनियर विकासले घरमा चाहिने समान ओसार्दै ढोकामाथिबाट दिइरहेका थिए। छोरी अन्माउन घरमा बिहेको तयारी जोडतोडले चलिरहेको थियो। तर, १७ महिना अघि झ्याईझ्याई बाजा बजाएर घरमा भित्र्याएकी बुहारीका लागि ढोका बन्द गरिएको थियो। ढोका खोल्ने आग्रह अस्वीकार गरेपछि मन बुझाउने ठाउँ नै नरहेको ब्युटी बताउँछिन्। जीवनभर साथै हिँड्ने र सम्पूर्ण जिन्दगी साथमा रहने निर्णय गरेर आएको हुँ। अब मेरो घर यही हो। डोलीमा भित्रिएकी मेरोे अर्थी यही घरबाट निस्किन्छ, उनी भन्छिन्। छोरीको बिलौना सुनेर उनका बुवा विजय झा पनि छटपटिए। विवाह भनेको दुई आत्माको मात्र नभएर दुई परिवारको पनि मेल हो, विजयले भने, आफूले सम्पतिसँग विवाह गरेको होइन र आफ्नो समाजमा छोरीको दोस्रो विवाह सम्भव पनि छैन। अहिलेसम्म श्रीमान् र घरपरिवारले स्वीकार्लान् भनेर आशा गरेको बताउँदै विजय भन्छन्, कानुनी रुपमा आधिकारिक फैसला नभएसम्म छोरीले आफ्नो घरमा शान्तिपूर्वक बस्न पाउनु पर्छ। घटनास्थलमा पुगेको प्रहरीले बासुदेव झालाई जिल्ला प्रहरी कार्यालयमा लगेर सम्झाउने प्रयास गरेको थियो। बासुदेवको प्रतिप्रश्न थियो, बिहे गरेको छोराले नराखेपछि मैले के गरौं ? श्रीमानश्रीमती मिलेर बसे हामीलाई आपत्ती हुने कुरै भएन। रात छिप्पिँदै थियो। अदालतको आदेश कार्यान्वनमा अवरोध गरेर बुहारीलाई घरमा बस्न नदिए कारवाही गरिने भनेपछि झा परिवार बुहारीलाई घरभित्र प्रवेश गराउन बल्ल राजी भएको एसपी अविनारायण काफ्लेले जानकारी दिए।"
चाइनीज पेस्तोलसहित एकजना पक्राउ,"महोत्तरी : चाइनीज पेस्तोलसहित एकजनालाई प्रहरीले पक्राउ गरेको छ । बुधबार साँझ वर्दिवास नगरपालिका १३ विजलपुरावजारबाट स्थानीय २८ वर्षीय लालबाबु भण्डारीलाई एक थान चाइनीज पेस्तोलसहित नियन्त्रणमा लिएको हो । विवाहको गाडीमा तोडफोड गर्न थालेपछि प्रहरीले उनलाई नियन्त्रणमा लिएर खानतलासी गर्दा उनको साथबाट १ थान अटोमेटिक चाइनिज पेस्तोल, सोको म्याग्जीन १ थान र पेस्तोलमा लोड भएको मिस फायर गोली १ थान बरामद भएको जिल्ला प्रहरी कार्यालय महोत्तरीले जनाएको छ । पक्राउ परेका भण्डारीलाई इलाका प्रहरी कार्यालय बर्दिवासमा राखी थप अनुसन्धान भइरहेको महोत्तरीका प्रहरी प्रवक्ता डीएसपी प्रकाश विष्टले जानकारी दिए।"
चन्द्रकला र नाङ्जा सेमिफाइनलमा,काठमाडौं : त्रिभुवन आर्मी क्लबकी चन्द्रकला थापा र एपीएफकी नाङ्जा बुढामगर गणेशमान सिंह स्मृति राष्ट्रिय बक्सिङ प्रतियोगिताको सेमिफाइनलमा प्रवेश गरेका छन्। बुधबार बसन्तपुर डबलीमा भएको महिला ५७ केजी तौल समूहमा चन्द्रकलाले बागमती प्रदेशकी स्वस्तिका तिरुवा र नाङ्जाले लुम्बिनी प्रदेशकी जानकी थापामगरलाई हराउँदै अन्तिम चारमा स्थान बनाउका हुन्। वीर गणेशमान सिंह स्पोर्ट्स कमिटीद्वारा आयोजित प्रतियोगिताको महिला ५१ केजीमा एपीएफकी सञ्जुमाया थिङले कर्णाली प्रदेशकी आरती विक तथा नेपाल पुलिस क्लबकी दिवाना शेर्माले गण्डकी प्रदेशकी अस्मिता थापालाई हराउँदै सेमिफाइनलमा स्थान बनाए। महिला ६० केजीमा बागमती प्रदेशकी शशिकला राईले गण्डकीकी जोसिका श्रेष्ठ तथा आर्मीकी संगीता डंगोलले कर्णालीकी मनीषा मगरको चुनौती समाप्त पार्दै सेमिफाइनल यात्रा तय गरे। यसैगरी पुरुष ६३ केजीमा पुलिसका भूपेन्द्र थापामगरले मधेस प्रदेशका रावण अलीलाई पन्छाउँदै अन्तिम चारको यात्रा तय गरे। यही तौल समूहमा एपीएफका सोनाम सार्की पनि सेमिफाइनलमा पुगे। उनले गण्डकीका निश्चल गुरुङलाई पाखा लगाए। पुरुष ६९ केजीमा पुलिसका सनिल शाहीले एपीएफका विक्रम चौधरी तथा सुदूरपश्चिम प्रदेशका भरत चन्दले कर्णालीका प्रशान्त लामालाई पाखा लगाउँदै सेमिफाइनल यात्रा तय गरे। भूपेन्द्र र सनिल १३औं दक्षिण एसियाली खेलकुद (साग) का स्वर्णधारी हुन्। पुरुष ५२ केजीमा आर्मीका प्रेम चौधरीले गण्डकीका आकाश राना र पुलिसका चन्द्रबहादुर थापाले प्रदेश १ का धर्मेन्द्र राई तथा ५७ केजीमा पुलिसका शम्भु राजवंशीले प्रदेश १ का भूगोल लिम्बू र आर्मीका इन्द्र सुनारले कर्णालीका पारस शाहीलाई निराश पार्दै सेमिफाइनलमा स्थान बनाए। पुरुष ७५ केजीमा आर्मीका दीपेश लामाले बागमतीका निश्चल विष्ट र मधेस प्रदेशका कोसिश श्रेष्ठले एपीएफका झलक रोक्का तथा ८१ केजीमा आर्मीका दीपक श्रेष्ठले एपीएफका साजन तामाङलाई हराउँदै सेमिफाइनलमा स्थान पक्का गरे। पुरुष ९१ केजीमा एपीएफका रविन नेपालले मधेसका विजय राजभण्डारीलाई पाखा लगाउँदै सेमिफाइनलमा पुगे। सोही स्पर्धामा गण्डकीका किरण विकले लुम्बिनीका केशर खत्रीबाट वाकओभर पाउँदै सेमिफाइनलमा पुगे।
रुसद्वारा एकैपटक १० परमाणुबम हान्न सक्ने मिसाइल परीक्षण,मस्को : युक्रेनमा भएको आक्रमणको दुई महिनापछि रुसले नयाँ आणविक क्षमता भएको अन्तरमहादेशीय ब्यालेस्टिक मिसाइल परीक्षण गरेको छ । क्षेप्यास्त्र परीक्षणपछि राष्ट्रपति पुटिनले रुसविरुद्ध शत्रुहरूले कुनै पनि काम गर्नुअघि अब दुईपटक सोच्नुपर्ने बताएका छन् । पुटिनलाई सेनाले पहिलोपटक यस्तो मिसाइल परीक्षण गरेको जानकारी दिएका छन्। यो क्षेप्यास्त्र उत्तरपश्चिम रुसको प्लेसेत्स्कबाट प्रहार गरिएको थियो। यो करिब ६००० किलोमिटर टाढा खसेको थियो । सो क्षेप्यास्त्रको बारेमा पुटिनले बयान गर्दै यो विश्वमा पहिला कही यस्तो क्षेप्यास्त्र नबनेको बताएका छन्। उनले उक्त क्षेप्यास्त्रद्वारा एकैपटकमा १० वा सोभन्दा धेरै परमाणु बम प्रहार गर्न सकिने बताए। उनका अनुसार उक्त क्षेप्यास्त्र एन्टी मिसाइल रहेकोले अन्य हतियार वा मिसाइलले त्यसमा कुनै क्षति गर्न सक्दैन। लामो समयदेखि निर्माण हुँदै आएको 'सरमत' मिसाइलको परीक्षणलाई अमेरिकाले भने विशेष क्षमतायुक्त नभइ सामान्य मिसाइल भएको बताएको छ। रुसले यो परीक्षण भूराजनीतिक तनाव चरम सीमामा भएको समयमा गरेको छ। रुसले २४ फेब्रुअरीमा युक्रेनमा हमला गरे पनि हालसम्म कुनै पनि प्रमुख सहर कब्जा गर्न सकेको छैन। युक्रेनका रक्षामन्त्रीले यसबारे कुनै प्रतिक्रिया दिएका छैनन् । आठ साताअघि युक्रेनमा आक्रमण हुनुअघि पनि रुसी राष्ट्रपति पुटिनले चेतावनीमूलक स्वरमा यदि कसैले रुसको बाटोमा आउन खोजे त्यसको परिणाम इतिहासमा अरु कसैले नभोगेको हुने बताएका थिए। त्यसको केही दिनपछि पुटिनले रुसको आणविक शक्तिलाई उच्च सतर्कतामा रहन भने । एजेन्सी
सरकार र गर्भनरबीच समस्या देखिएकै हो : प्रचण्ड,"धनगढी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकार र गर्भनरका बीचमा समस्या देखिएको बताएका छन्। कैलालीको गौरीगंगा नगरपालिकामा पार्टी प्रवेश कार्यक्रमलाई सम्बोधन गर्न बिहीबार धनगढी आएका दाहालले, धनगढी विमानस्थलमा पत्रकारसँग कुराकानी गर्दै यस्तो बताएका हुन्। सरकार र गर्भनरबीचमा केही समस्या त देखिएको हो। तर पनि प्रधानमन्त्री र अर्थमन्त्रीले सल्लाह गरेर नै गर्भनर हटाउने निर्णय गरेको पनि सत्य हो। यस बारेमा वैशाख १३ गते अदालतको फैसला आउँछ, वास्तविक कुरा त्यसपछि मात्रै थाहा हुन्छ, दाहालले भने। उनले गर्भनर प्रकरणले चुनावको बेलामा पार्टीको छवीमा असर परेन भन्ने जिज्ञासामा खासै बोल्न चाहेनन्। उनले महानगर र उपमहानगरको उम्मेदवारी भागबण्डाको टुंगोपछि देखिएको विवाद सामान्य भएको बताए। बुधबार गठबन्धनले महानगर र उपमहानगरमा पाँच दलीय गठबन्धनको भागबण्डा टुंग्याएको थियो। एउटै दलभित्र त टिकट नपाएपछि असन्तुष्टी हुन्छ भने पाँच दलको भाग मिलाउँदा केही असन्तुष्टी आउने कुरा सामान्य हो। त्यसलाई लोकतन्त्रको सुन्दरता पनि भन्न सकिन्छ, त्यो असन्तुष्टी केही दिनसम्म देखिन्छ, अनि सेलाइ हाल्छ, दाहालले भने। उपमहानगर र महानगरको टुंगोपछि काँग्रेसभित्र ब्यापक असन्तुष्टी देखिएको छ। अध्यक्ष दाहालले, त्यो असन्तुष्टीले परिणाममा केही फरक नपर्ने बताए। धेर थोर असन्तु्ष्टी आउनु स्वभाविकै हो, त्यसले परिणाममा केही फरक पर्दैन, उनले भने। अध्यक्ष दाहालले निर्वाचन सर्छ भनेर हल्ला चलाइएको कुरा झुटो भएको बताए। मैले सुरुदेखि नै चुनाव सर्दैन भन्दै आएको हो, अहिले पनि केही तत्व चुनाव सर्छ भनेर हल्ला फैलाइरहेका छन्, तर चुनाव सर्दैन, बैशाख ३० गते स्थानीय तहको निर्वाचन हुन्छ, उनले भने, 'तर निर्वाचन ब्यापक जनसहभागिता, निस्पक्ष र धाँधलीरहीत बनाउनुपर्छ। त्यसमा सबैले लाग्न आवश्यक छ। उनले, सुदूरपश्चिममा अहिले माओवादी केन्द्रको संगठनमा सुधार आएको दाबी गरे। हिजोका दिनमा यताउता लागेका साथीहरु अहिले पार्टीमा जोडिने क्रम जारी छ, सुदूरपश्चिममा पार्टीको अवस्थामा सुधार आएकोमा म खुसी छु, दाहालले भने। सुदूरपश्चिममा गठबन्धनमा सकस देखिरहेको बेलामा धनगढी आएका दाहालले, महानगर र उपमहानगर टुंगाएजस्तै सुदूरपश्चिममा पनि गठबन्धनले मूर्त रुप लिने आशामा रहेको बताए। दाहालले भने, सुदूरपश्चिममा पनि गठबन्धनमा सबैको सम्मानजनक हिस्सा हुन्छ, राम्रै तालमेल हुन्छ भन्ने मैले आशा लिएको छु, तर पनि हामीले कुनै स्थानमा गठबन्धन हुनै सकेन भने पनि स्वस्थ प्रतिस्पर्धा हुनुपर्छ भन्ने कुरा खुल्ला छ। उनले, स्वस्थ्य प्रतिस्पर्धा भनेको तालमेललाई प्राथमिकता नदिनु होइन भनेर बुझ्न आग्रह गर्दै भने , प्राथमिकता तालमेल नै हो, तर नमिलेको स्थानमा स्वस्थ रुपमा पनि अलग अलग चुनाव लड्न सकिन्छ। दाहालले, अहिले प्रतिगमनका पक्षमा भएकाहरु र अग्रगमनका पक्षमा भएकाहरुमा ध्रुवीकरण भएको बताए। स्थानीय चुनावको मुखमा आउँदा प्रतिगमनका पक्षधर एकातिर छन् भने अग्रगमनका पक्षधर एकातिर छन्, तालमेल वा गठबन्धन पनि प्रतिगमनलाई परास्त गर्नकै लागि हो, दाहालले भने। पत्रकार सम्मेलन प्रेस सेन्टर कैलालीका अध्यक्ष तेजराज भट्टको अध्यक्षतामा भएको थियो। दाहाल आजै हुने पार्टी प्रवेश कार्यक्रमका लागि गौरीगंगा नगरपालिकाको बडैपुर गएका छन्।"
चीन र नेपालका परराष्ट्र मन्त्रालयले विद्यार्थी फर्काउने गृहकार्य गरिरहेको छ : राजदूत यान्छी,"काठमाडौं : चीनका विभिन्न विश्वविद्यालयमा अध्ययनरत नेपाली विद्यार्थीलाई फर्काउन चीन सकरात्मक रहेको जनाएको छ। बिहीबार पत्रकार सम्मेलनमा कोरोना महामारी सुरु भएसँगै अध्ययन अपूरै छाडेर स्वदेश फर्किएका विद्यार्थीलाई फर्काउन आन्तरिक गृहकार्य भइरहेको चीनले जनाएको छ। नेपालका लागि चिनियाँ राजदूत होउ यान्छीले नेपाल र चीनको परराष्ट्र मन्त्रालयबीच विद्यार्थी फर्काउन आन्तरिक गृहकार्य भइरहेको जानकारी गराइन् । उनले भनिन्, कोभिडका कारण नेपालचीन उडान खुला भएको छैन। दुई देशमा परराष्ट्र मन्त्रालयबीच अलपत्र रहेका विद्यार्थी फर्काउने विषयमा छलफल र गृहकार्य भइरहेको छ। चाँडै समस्या समाधान हुन्छ। केहि समय अगाडि नेपाल भ्रमणका क्रममा चिनियाँ विदेशमन्त्री वाङ यीसँग पनि परराष्ट्रमन्त्री नारायण खड्काले यो विषय उठान गरेका थिए। कोभिड १९ का कारण स्वदेश फर्किएका चीनमा चिकित्सा शिक्षा (एमबिबिएसबिडिएस) अध्ययनरत विद्यार्थीको भविष्य अनिश्चित भएको भन्दै विद्यार्थीसमेत आन्दोलित बनेका थिए। पढाइपछि इन्टर्नसिप सक्न केही महिना मात्र बाँकी रहँदा स्वदेश आएका उनीहरू फर्किन पाएका छैनन्। पीडित विद्यार्थीले शिक्षा, परराष्ट्र, स्वास्थ्य मन्त्रालय, चिकित्सा शिक्षा आयोग तथा नेपाल मेडिकल काउन्सिलमा समेत समस्या समाधानका लागि पहल गर्न निवेदन दिएका छन्।"
सुसंस्कृत जीवनलाई स्वस्थ राजनीति,"सर्वदा व्यवहारे स्यात् औदार्यं सत्यता तथा। ऋजुता मृदुता चापी कौटिल्यं च न कदाचन।। यसको अर्थ हो, व्यवहारमा सधैं उदारता, सत्यता, सरलता र मधुरता हुनुपर्छ। व्यवहारमा करुणा हुनुपर्छ, कटुता होइन। जीवनलाई सुसंस्कृत एवं सभ्य वातावरणमा जिउन पाउनु मानिसको आधारभूत आवश्यकता हो। घर, संस्था, कार्यालय, विद्यालय, राजनीतिक क्षेत्र सबैको वातावरण अनुकूल व्यवहारले मात्रै व्यक्तिको जीवन र राष्ट्र दुवैमा विकासको अनुभूति गर्न सकिन्छ। कसैको घरको वातावरण शान्त, प्रेमल, हुन्छ भने कुनैकोमा झैंझगडा मात्रै भइरहेको भेट्छौं। राजनीतिक वातावरण राम्रो भएको देशहरूका नागरिकमा इमान्दारिता, र सहयोगी भावना भेटिन्छ। भ्रष्ट वातावरणमा हुर्केका व्यक्तिबाट इमानदारिताको परिणाम खोज्नु कठिन हुन्छ। भ्रष्ट संस्कारकै कारण राजधानीका सडकमा आन्दोलन भइरहेका छन्। संस्कृति जहिले पनि उच्चतम तहमा रहन्छ। हामीले कस्तो वातावरण सिर्जना गरेका छौं ? त्यो महत्वपूर्ण पक्ष हो। नकारात्मक वातावरणभित्र सकारात्मक व्यवहारको अपेक्षा गर्न गाह्रो हुन्छ। जहाँ असभ्य समाज र व्यवहार हुन्छ, त्यहाँ अराजक कानुन बन्छ। व्यक्तिमा मनोवृत्ति निर्धारण गर्ने कारकहरू यदि हाम्रो वातावरणले जीवनमा नकारात्मक दृष्टिकोण र अभ्यास अघि बढेका छन् भने परिवर्तनको जरुरी रहन्छ। हाम्रो मनोवृत्ति निर्धारण गर्ने मुख्यतयाः तीनवटा कारणहरू छन। जसमा वातावरण, अनुभव र शिक्षा प्रमुख रहन्छन्। वातावरण घर, विद्यालय, कार्यालय, जहाँसुकै राजनीतिक परिवेशको वातावरणले भूमिका खेलिरहेको हुन्छ। प्राकृतिक वातावरण र सांस्कृतिक वातावरण दुवैले मानव जीवनमा महत्व राख्छन्। प्रकृति, नदीनाला, स्वच्छता, अनि प्रदूषित वातावरणले जसरी बाहिरी जीवनमा प्रभाव पारेको हुन्छ, त्यसैगरी प्रदूषित सोचले आन्तरिक मन, चेतना र जीवनशैलीमै प्रभाव पारेको हुन्छ। नकारात्मक सांस्कृतिक वातावरणले व्यक्ति, समाज र राष्ट्रमै अशान्ति सिर्जना गरेको हुन्छ। खराब मानसिक सोचका कारणले स्वयंको मानसिकतामा पनि अशान्ति सिर्जना गरिरहेको हुन्छ। सुरक्षा, शान्ति, करुणा, सभ्यताजस्ता गुण आन्तरिक र बाह्य दुवै प्रकृतिको लागि आवश्यक छन्। अनुभव र संस्कार प्रत्येक व्यक्तिले आफ्नो वातावरणअनुसार सँगालेको अनुभव र घटनाहरूले उनीहरूको जीवनशैली र व्यवहारमा असर गरेको हुन्छ। सुन्दर, न्यायमूलक, समतामूलक, करुणावान्, प्रेमल संस्कार र जीवनशैली पाएका व्यक्तिसँग सकारात्मक अनुभव हुन्छ। उनीहरूप्रतिको हाम्रो मनोवृत्ति पनि सकारात्मक बन्छ। त्यसैले भन्ने गरिन्छ नि, घरबाटै सुसंस्कृत र सभ्य व्यवहार सिकाउन सक्यौं भने भविष्यमा सभ्य नेतृत्वको निर्माणमा सघाउ पुग्दछ। अन्यथा निमको बीउ रोपेर आँपको फल खोज्नु जस्तै हुन्छ। जीवनमा जस्तो संस्कारबाट जस्तो अनुभव हासिल भएको हुन्छ, त्यसअनुरूप व्यक्तिले समाजमा देखाउने व्यवहार र अभ्यासको विकास हुन्छ। आजको राजनीतिक अभ्यासको क्रियाकलाप हिजो सिकाइएको संस्कार र त्यसलाई अनुसरण गर्दै गएको अनुभवको परिणाम मान्न सकिन्छ कि ? संस्कारलाई सुसंस्कृत बनाउन सकिन्छ। सुधारको आवश्यक पर्छ। सुधारिएको राजनीतिक अभ्यास नै विकासको मापन बन्न सक्छ। त्यसैले अनुभव र संस्कारले हानिकारक अभ्यासमा प्रेरित गर्छ भने त्यसबाट रूपान्तरित भएर माथि उठ्नु जरुरी छ। शिक्षा व्यक्तिको जीवन विकासमा औपचारिक र अनौपचारिक दुवैथरीको शिक्षाले महŒवपूर्ण भूमिका खेलेको हुन्छ। शैक्षिक योग्यता मात्र शिक्षा होइन। व्यक्तिले सिकेका र योगदान पुयाएका आधारमा उसको विवेक र सभ्यताले शिक्षित व्यक्तिको परिचय दिन्छ। मनोवैज्ञानिक ज्ञानले बुद्धि र विवेकमा सकारात्मक रूपान्तरण ल्याउन सघाएको हुन्छ। जसको माध्यमले सफलता सुनिश्चित गर्दछ। हामीसँग बाहिरी जानकारी र सूचना प्रशस्त छन् तर आन्तरिक ज्ञान, समझ र विवेकको सधैं अभाव र अपूर्णता महसुस हुन्छ। जीवनयापन, दलगत राजनीति र समय सहजतासँग बिताउन मात्र शिक्षा लिने होइन। जीवन कसरी शान्त, संयम, करुणावान् भएर बाँच्न र समाजमा सकारात्मक योगदान दिन सकिन्छ, त्यो ज्ञान शिक्षाको रूपमा विकास भएको हुनुपर्छ। नकारात्मक मानसिकता, अस्वस्थ शरीर जस्तै नै हुन्छ। त्यसैले मनोवृत्ति विकास गर्ने खालको शिक्षाले वास्तविकता र यथार्थतालाई महसुस गराई रूपान्तरण गराउँछ। शिक्षा त्यस्तो हिस्सा हो, जसले उत्पादकत्व वृद्धिमा योगदान देओस। सकारात्मक नेतृत्व क्षमताको विकास गरोस्। समस्या समाधानको लागि उचित पहल गर्न सकोस्। व्यक्तिगत विकास, सामाजिक विकास र नेतृत्व विकासमा गुणस्तरीयताको विकास गर्न सकोस्। अनुकूल वातावरणको निर्माणसहित वफादारिताको विकास होस्। किनकि नकारात्मक मनोवृत्ति विकासको बाधक बन्दछ। तनाव, क्रोध, लालच, द्वेष सबै नकारात्मक मनोवृत्तिका परिणाम हुन्। त्यसैले पनि आजको समाज कता जाँदैछ ? सडकमा, आन्दोलनमा, राजनीतिक दलका नेतृत्व र कार्यकर्तामा मात्र खोजेर भेटिन्न। प्रत्येक व्यक्तिको मनोविज्ञान, संस्कार, अभ्यास र जीवनशैली आचरणमा खोज्नु जरुरी छ। सदाचारको गुण सत्आचार मिलेर सदाचार शब्द बनेको छ। सत्यको आचरण गर्नु सदाचार हो। सही आचरण, शिष्ट व्यवहार, अनुशासित जीवनशैली नै सदाचार हो। यसलाई जीवनमा अपनाउन के चिजले बाधा पार्दछ ? किन व्यक्ति सदाचारी बन्न सक्दैन ? जबकि सबैलाई थाहा छ जीवनमा सदाचारको गुण जत्तिको महŒवपूर्ण आर्जन अरू हुन सक्दैन। धन, सम्मान, शिक्षा, पदभन्दा ठूलो सम्पत्ति हो, सदाचार। किनकि सदाचार व्यक्तिमा नै धैर्य र संवेदनशीलताको विकास भएको हुन्छ। संवेदनशील र धैर्यवान् व्यक्तिले गरेको कार्य सदाचारको गुणले भरिएको हुन्छ। अनि, त्यही कार्य सफल हुन्छ। र अस्तित्वको अनि समाजको नियम भनेकै सदाचार हो। त्यसैले सफलता प्राप्तिको लागि सदाचार नै महत्वपूर्ण छ। आत्मबलको अभाव, आत्मीयताको अभाव, वैरभाव र दुष्ट प्रवृत्ति राजनीति हो भनेर बुझ्न थालिएको आजको दिनमा आफ्नो गुणवत्ता विकास गरी सामाजिक हितमा कार्य गर्नको लागि सदाचारमा स्थित रहन सक्नुपर्छ। झुट, बेइमानी, भ्रष्टाचारले धन मिल्ला, बाहिरी सम्मान पनि मिल्ला तर आत्मसम्मान मिल्दैन। सत्यतामा, सदाचारमा, इमान्दारिताको आचरणमा स्थित व्यक्तिको जीवनमा जतिसुकै सुखदुःख र अनुकूलता या प्रतिकूलता आए पनि विचलित हुँदैन। मानसिक रूपले सन्तुष्ट, मानवीय गुणले करुणावान, व्यक्तिगत रूपमा खुसी, स्वस्थ र आनन्दित रहन धेरै धनसम्पत्ति होइन, सदाचारी भए पुग्छ।"
"कोरोनाकै कारण नाका पूर्णरुपमा सञ्चालनमा नआएको हो, चीनले नाकाबन्दी गरेको होइन : राजदूत यान्छी",काठमाडौं : नेपालका लागि चिनिया राजदूत होउ यान्छीले कोरोना संक्रमणका कारण रसुवागढी र तातोपानी नाका पूर्णरुपमा सञ्चालनमा आउन नसकेको स्पष्ट पारेकी छिन्। चिनियाँ दूतावाताले बिहीबार गरेको भर्च्युअल पत्रकार सम्मेलनमा चीनले 'सफ्ट ब्लकेड' भनेको प्रति राजदूत यान्छीले निराधार भएको स्पष्ट पारेकी हुन्। नेपाल चीनबीच अहिले पनि सोही स्थानहरुबाट व्यापार भइरहेको उनले दावी गरिन्। कोरोना भाइरस संक्रमणका कारण तीन नाकाहरुबाट सोचेअनुसार काम नभएको उनले स्पष्ट पारिन्। कोरोना संक्रमण सुरु भएपछि रसुवागढी र तातोपानी नाका एकतर्फीरुपमा चीनले बन्द गरेको भन्दै नेपाली व्यवसायीहरुले विरोध गर्दै आएका छन्। हालै भएको चिनियाँ विदेशमन्त्री वाङ यीको नेपाल भ्रमणमा समेत परराष्ट्रमन्त्री नारायण खड्काले नाका खुलाउनेबारे छलफल गरेका थिए। छलफलका क्रममा विदेशी मन्त्री वाङ यीले रसुवागढी मात्र नभइ अन्य नाका सञ्चालनबारे पनि चीन सकारात्मक रहेको बताएका थिए। चीनमा कोरोना भाइरस सङ्क्रमणले महाकारीको रुप लिएपछि सुरुका दिनमा केही समयलाई चिनियाँ पक्षले नाकाहरू बन्द गरेको थियो। स्थिति नियन्त्रणमा आएपनि चीनले नाका खुलाउनेबारे खासै चासो दिएको छैन।
दोषीलाई उन्मुक्ति नदेऊ,"मोरङको लेटाङ५ खेरुवास्थित एक माध्यमिक विद्यालयमा कक्षा ६ मा अध्ययनरत १४ वर्षीया छात्रालाई शिक्षक मनोज पौडेलले बलात्कार प्रयास गरेको आरोप लाग्यो। गत ६ चैतमा अभियुक्तलाई पक्राउ गर्न जाँदै गर्दा स्थानीयले प्रहरी टोलीमाथि आक्रमण गरे। प्रहरी र स्थानीयबीचको झडप भयो। प्रहरी जवान उर्मिला श्रेष्ठले ज्यान गुमाइन्। घटनामा संलग्न भएको आरोपमा प्रहरीले एक १४ वर्षीय किशोरसहित १६ जनाविरुद्ध आजन्म कैदको माग गर्दै कर्तव्य ज्यान मुद्दा दर्ता गर्यो। जिल्ला अदालत मोरङले लेटाङ घटनामा संलग्न कर्तव्य ज्यान मुद्दाका १० आरोपीलाई मंगलबार जनही ५० हजार रुपैयाँ धरौटीमा रिहा गर्न आदेश दियो, लगत्तै सबै अभियुक्तहरू रिहा भए। भीडको मनोविज्ञानमा बौद्धिकता वा संयमता भन्ने हुँदैन। व्यक्ति विवेक र चेतनाशून्य अवस्थामा पुग्छन्। अरूले गरेका राम्रा वा नराम्रा सबै कार्यमा जानेर वा नजानेर सहभागी हुन पुग्छन्। लेटाङ घटनामा पनि त्यही भएको हो। कुनै एक जना व्यक्तिले मात्र घटना घटाएको थिएन। अपराध कार्यमा धेरै जना संलग्न छन्। यदि त्यसो नहुँदो हो त बलात्कारको अभियोग लागेको शिक्षकलाई प्रहरीको जिम्मा लगाउँथे। अपराध अनुसन्धानलाई सहयोग गरेर एउटी बालिकालाई न्याय दिलाउन सघाउँथे। पीडितको पक्षमा वकालत गर्थे। शिक्षाजस्तो पवित्र संस्थामा गुरुबाट गोरुले पनि नगर्ने जस्तो हर्कतको साथ दिँदैनथे। कानुनी राज्यलाई सम्मान गर्थे। सुरक्षामा खटिएका प्रहरीको ज्यान जाने गरी जाइँ लाग्दैनथे। घटनाअघि त एक जना व्यक्तिलाई जोगाउन सबै प्रहरीमाथि जाइलागे। अब त सिंगो बस्ती नै जेलमा जानुपर्ने अवस्था आउँदैछ। रिहा भएको अवस्थामा ती सबै व्यक्तिले अब केके गर्न सक्छन्। न्यायालयले आदेश दिने बेला एक पटक सोच्यो कि सोचेन ? कर्तव्य ज्यानजस्तो जघन्य अपराधमा संलग्न व्यक्तिलाई थुनामै राखेर कानुनी कारबाही प्रक्रिया अगाडि बढाउनुपर्छ। विश्वभर यही प्रचलन छ। नेपालमा पनि अधिकांश घटनामा त्यस्तै हुने गरेको छ। आपराधिक मानसिकता भएका व्यक्तिले एउटा अपराधपछि अर्को अपराध नगर्लान् भन्ने ग्यारेन्टी नहुने भएकाले नै अदालतले थुनामै राख्ने आदेश दिने गरेको हुन्छ। अदालतले जघन्य अपराधमा धरौटीमा रिहा गर्न मानेको हुँदैन। हिरासत वा थुनामै रहेका अभियुक्तले त धेरै वटा मुद्दालाई प्रभावित पारेका खबर सार्वजनिक हुने गरेका छन्। सुरुमा एउटा अभियोेग दाबी गरेका पीडितले अदालतमा न्यायाधीशसामु बयान दिँदा धेरैले बयान फेरेका छन्। जघन्य अपराधका अभियुक्तहरूलाई धरौटीमा रिहा गर्दा पीडित परिवारलाई थप पीडा पुग्ने आपराधिक गतिविधिको खतरा हुन्छ। यस विषयमा ध्यान दिन जरुरी छ। लोकतन्त्रमा सबैभन्दा अन्तिम भरोसा न्यायपालिकासँग हुन्छ। जब सबै निकायबाट अन्याय हुन्छ, व्यक्ति अदालतमा न्याय माग्न जान्छ। व्यक्तिदेखि शासनलाई कानुनी राज्यको पाठ पढाउने न्यायमूर्ति नै विवादास्पद आदेश र फैसला दिन्छन् भने न्यायपालिकामाथिको भरोसा कसलाई हुन्छ ? कहिले भावनामा बगेर त कहिले प्रभाव र दबाबमा पनि न्यायपालिकाले विधिविपरीतका फैसला र आदेश दिएको छ। लगत्तै तिनलाई सच्याएर न्यायपालिकाको गरिमा जोगिएको थुप्रै उदाहरण पनि छन्। एक जना बालिकामाथि बलात्कारको प्रयास भएको छ। पीडकलाई पक्राउ गर्ने प्रहरी झडपमा मारिएका छन्। यी दुवै गम्भीर प्रकृतिका अपराध हुन्। दुवै क्षम्य होइनन्। त्यसैले न्याय परिषद्ले आदेश दिने न्यायाधीशमाथि तत्काल छानबिन गर्नुपर्छ र धरौटीमा रिहा गर्ने आदेश बदर गर्नुपर्छ।"
गठबन्धन भर्सेस एमाले,"काठमाडौं : सत्ता गठबन्धन र नेकपा एमालेबीच स्थानीय निर्वाचनमा मुख्य प्रतिस्पर्धा हुने भएको छ। सत्तागठबन्धनले मंगलबार महानगर र बुधबार उपमहानगरमा प्रमुख र उपप्रमुखको भागबन्डा मिलाएको छ। यसअघि ती स्थानमा गठबन्धनभित्रै तालमेलको सकस थियो। सञ्चार तथा सूचनामन्त्री ज्ञानेन्द्रबहादुर कार्कीले मंगलबार नै महानगर र उपमहानगरको तालमेल टुंग्याउने प्रयास गरे पनि नेपालगन्ज, इटहरी र जनकपुरका विषयमा सहमति जुट्न नसक्दा बैठक बुधबारसम्म लम्बिएको बताए। तीनवटा महानगरको प्रमुखमा सहमति जनाएको कांग्रेसले धरान, इटहरी, बुटवल, कलैया, नेपालगन्ज, तुलसीपुर र धनगढी उपमहानगरको प्रमुखमा अब उम्मेदवारी दिनेछ। ६ महानगर र ११ उपमहानगरमध्ये कांग्रेस बाहेकका गठबन्धनका दलले ३ महानगर र ४ उपमहानगरको प्रमुख पदमा उम्मेदवारी दिन पाउने सहमति भएको छ। जनकपुर, जितपुर सिमरा, हेटौंडा र घोराही उपमहानगरको उपप्रमुख पद कांग्रेसले राख्दै अन्यमा गठबन्धनका उम्मेदवार उठाउने छ। यस्तै जितपुर सिमरा र घोराहीको प्रमुखमा उम्मेदवारी दिन पाउने माओवादी केन्द्रले धरान र धनगढीको उपप्रमुख पाएको छ। एकीकृत समाजवादीले हेटौंडाको प्रमुख पाउने गठबन्धन दलमा समझदारी भएको छ। एकीकृतले उपप्रमुख पदका लागि इटहरी, बुटवल र तुलसीपुर पाएको छ। जसपाले जनकपुरधाममा प्रमुख पाएको छ भने कलैया र नेपालगन्जको उपप्रमुख सिट पाएको छ। सबै महानगर र उपमहानगरमा प्रमुख नपाए पनि धेरै स्थानमा उपप्रमुख पद पाएको मन्त्री कार्कीले बताए। २०७४ को स्थानीय चुनावमा ललितपुर र विराटनगरमा कांग्रेसले प्रमुख र उपप्रमुख नै जितेको थियो। काठमाडौं, भरतपुर र वीरगन्जमा उपप्रमुख जितेको थियो। उपमहानगरमध्ये धनगढी र कलैयामा दुवै पद जितेको कांग्रेसले नेपालगन्जमा उपप्रमुखमा चित्त बुझाएको थियो। धरानमा भने उपनिर्वाचन हुँदा प्रमुख पद हात पारेको थियो। भरतपुरमा कांग्रेको समर्थनमा माओवादीले जित हात पार्दा वीरगन्जमा तत्कालीन संघीय समाजवादी फोरमले प्रमुख पदमा विजयी भएको थियो। उपमहानगरमा एमालेले घोराही, तुलसीपुर, बुटवल, हेटौंडा, जितपुर सिमरा, इटहरी र धरानमा जितेको थियो। यस्तै सो समय नेपालगन्ज राप्रपा र जनकपुरमा राजपाले प्रमुख पद जितेका थिए। अबको निर्वाचनमा भने एमालेसँग प्रतिस्पर्धा गर्न गठबन्धनले मजबुत तयारी गरेको सत्तापक्ष दलका नेता बताउँछन्। अधिकांश महानगर र उपमहानगरको चुनावी प्रतिस्पर्धामा कांग्रेस र एमालेको भेट हुँदा केही प्रमुख र उपप्रमुखमा एमालेले अन्य दलका उम्मेदवारसँग भिड्ने गठबन्धनको सहमतिले देखाएको छ। गठबन्धनको सहमतिअनुसार काठमाडौं, ललितपुर र विराटनगर महानगरको प्रमुख पदमा कांग्रेसले एमालेसँग प्रतिस्पर्धा गर्नेछ। भरतपुरमा माओवादी केन्द्र, पोखरामा नेकपा एकीकृत समाजवादी र वीरगन्जमा जनता समाजवादी पार्टी (जसपा) सँग एमाले भिड्ने छ। उपप्रमुखमा वीरगन्ज, भरतपुर र पोखरा महनगर कांग्रेसको भागमा छ। अन्य स्थानमा काठमाडौं नेकपा एस, ललितपुरको उपप्रमुख माओवादी केन्द्र र विराटनगर जसपाले पाएको छ। उपमहानगरमा धरान, इटहरी, कलैया, बुटवल, तुलसीपुर, नेपालगन्ज र धनगढीको प्रमुखमा गठबन्धनको कांग्रेसले एमालेसँग भिड्ने तयारी गरेको छ। नेकपा एमालेले धमाधम उम्मेदवारको नाम सिफारिस गरिरहँदा गठबन्धनले भने बुधबार मात्रै महानगर र उपमहानगरको भागबन्डा टुंग्याएको हो। ललितपुर, चितवन र वीरगन्जमा एमालेले सर्वसम्मत उम्मेदवार चयन गरेको छ। अन्य महानगरले एकभन्दा बढीको नामसहित केन्द्रमा पठाएको छ। गठबन्धनको पनि भागबन्डा मिलेकाले अब महानगर र उपमहानगरमा उम्मेदवार छनोटको प्रक्रिया सुरु गर्ने जनाएको छ। कुन स्थानमा ककसको चर्चा ? काठमाडौंमा कांग्रेसले प्रकाशमान सिंहकी श्रीमती सिर्जना सिंहलाई उठाउने सम्भावना बढी छ। तर, कांग्रेस महानगर सभापति निलकाजी शाक्य, महानगरकी उपप्रमुख हरिप्रभा खड्गी र महानगर कमिटीका सचिव सुशन वैद्य पनि आकांक्षी छन्। एमालेमा वर्तमान महानगर प्रमुख विद्यासुन्दर शाक्य र पूर्वमेयर केशव स्थापित मुख्य दाबेदारको रूपमा देखिएका छन्। महानगर कमिटीले पूर्वमन्त्री रामवीर मानन्धर, नगर कमिटी अध्यक्ष निर्मल देउला र इन्दिरा पन्तलाई सिफारिस गरेको छ। उता जिल्ला कमिटीले विद्यासुन्दर, स्थापित र पन्तको नाम केन्द्रमा पठाएको छ। उपप्रमुखमा रत्न गुरुङ, शान्ति अधिकारी, मीना काफ्ले र पेम्बा लामाको दाबी छ। स्वतन्त्र उम्मेदवारी घोषणा गरेकी पूर्वमिस नेवा सुनिता डंगोलको नाम पनि एमालेबाट सिफारिसमा परेको छ। तर, डंगोलले मेयरमा नै स्वतन्त्र उम्मेदवार घोषणा गरेकी छन्। गठबन्धनबाट काठमाडौंको उपप्रमुख नेकपा एसको भागमा छ। २०७४ सालको स्थानीय निर्वाचन प्रमुखमा एमाले र उपप्रमुखमा कांग्रेसका उम्मेदवार विजयी भएका थिए। ललितपुरको प्रमुखमा कांग्रेस र उपप्रमुखमा माओवादी केन्द्रले एमालेसँग प्रतिस्पर्धा गर्ने छन्। प्रमुखमा एमालेबाट हरिकृष्ण व्यञ्जनकारको नाम सर्वसम्मत सिफारिस भएको छ। उनी यसअघि ३ सय २६ मतको अन्तरले कांग्रेसका चिरिबाबु महर्जनसँग पराजित भएका थिए। गठबन्धनका तर्फबाट चिरिबाबु दोहोरिने सम्भावना छ। चिरिबाबुलगायत नगर सभापति शुभानन धाख्वा, महाधिवेशन प्रतिनिधि भरतलाल न्याछ्ओ र प्रेमकृष्ण महर्जन, उपमेयर गीता सत्याल, महानगरका पूर्वसभापति राजेश महर्जन र महाधिवेशन प्रतिनिधि अनन्तप्रकाश श्रेष्ठको नाम सिफारिस भएको छ। उपप्रमुखमा भने गठबन्धनको तर्फबाट माओवादी केन्द्र र एमालेका उम्मेदबारबीच प्रतिस्पर्धा हुनेछ। उपप्रमुखमा एमालेका तर्फबाट पार्टी महानगर कमिटी अध्यक्ष आस्था शाक्य मन्जली र प्रदेश कमिटी सदस्य सरस्वती खड्काको नाम जिल्ला कमिटीमा सिफारिस गरिएको छ। पोखरामा एमाले र नेकपा एसबीच प्रमुखमा प्रतिस्पर्धा हुनेछ। एमालेको पोखरा महानगर कमिटीले प्रमुखमा १२ जनाको नाम सिफारिस गरेको छ। नेकपा एसतर्फट पोलिटब्युरो सदस्य श्रीनाथ बराल, दिलकुमारी पन्त (दिलु), केन्द्रीय लेखा आयोगका सदस्य विजयबाबु बनबासे र कास्की जिल्ला अध्यक्ष धनराज आचार्यको चर्चा छ। जसमा पन्त र आचार्यको सबैभन्दा बढी सम्भावना छ। उपमयेरमा भने एमाले र कांग्रेसबीच प्रतिस्पर्धा हुनेछ। मधेस प्रदेशको एक मात्र महानगर वीरगन्जमा एमाले र गठबन्धनको जसपा भिड्ने छन्। २०७४ सालको स्थानीय निर्वाचनमा जसपाबाटै प्रमुख भएका विजयकुमार सरावगी एमाले मेयरको उम्मेदवार हुने निश्चित छ। एमाले वीरगन्ज महानगर कमिटीले सरावगीको नाम मात्रै प्रमुखको उम्मेदवारमा सिफारिस गरेको छ। जसपाकातर्फबाट राजेशमान सिंहको नाम सिफारिस भएको छ। सिंह पनि भर्खरै महन्थ ठाकुरले नेतृत्व गरेको लोसपाबाट जसपामा आएका हुन्। भरतपुरमा माओवादी केन्द्रसँग एमाले चुनावी लडाइँ लड्नेछ। माओवादी केन्द्रबाट वर्तमान मेयर रेनु दाहालले उम्मेदवारी देहोरिने लगभग निश्चित छ। एमालेको स्थानीय कमिटीले प्रमुख पदमा विजय सुवेदीलाई सिफारिस गरेको छ। २०७४ को निर्वाचन दाहालमा माओवादी केन्द्रकी दाहाल मेयर निर्वाचित भएकी थिइन्। उनलाई मतपत्र च्यातेर जितेको आरोप छ। एमालेका उम्मेदवार देवी ज्ञवालीलाई झिनो मत पराजित गरिएको थियो। उहाँ उपमेयर कांग्रेसले पाएको छ। यसअघिको निर्वाचन अध्यक्षमा माओवादी र उपाध्यक्षमा कांग्रेसले जितेको थियो। निर्वाचनमा गठबन्धन राजनीतिक अपराध भएको विश्लेषकहरू बताउँछन्। राजनीतिक विश्लेषक डा राजेश अहिराजले पुँजीवादी र साम्यवादीबीच अप्राकृतिक, गैरराजीतिक र निर्वाचनको मर्मविपरीत गठबन्धन भएको बताए। उनले चारवटा कारणले निर्वाचनमा गठबन्धन गलत भएको बताए। गठबन्धन गर्दा कांग्रेसभित्र असन्तुष्टि गठबन्धनका विषयमा नेपाली कांग्रेसभित्र भने असन्तुष्टि सुरु भएको छ। बुधबार नेविसंघको ५३औं स्थापना दिवसका अवसरमा बोल्दै कांग्रेसका नेता डा शेखर कोइरालाले स्थानीय तहको टिकट वितरणमा कांग्रेसका शीर्ष नेता केन्द्रीय समितिको निर्णयविपरीत गएको आरोप लगाए। उनले यस विषयमा स्थानीय तहको निर्वाचनपछि समीक्षा हुनेसमेत बताए। अहिले किन कम्युनिष्टसँग मिल्न खोजेका छौं ? हामी कहाँ कमजोर छौं ? कमजोर भएका ठाउँमा हामी कमजोर छौं भन्नुपर्यो। एकतर्फी निर्णय किन गर्ने ? सोही कार्यक्रममा महामन्त्री गगन थापाले पार्टीको केन्द्रीय कमिटीको बैठकमा एउटा निर्णय गर्ने अनि गठबन्धनसँग अर्कै निर्णयमा भन्दै आपत्ति जनाए। हामी निरन्तर कम्युनिष्ट पार्टीको डरमा रहने भयौं। चुनाव जितेको भोलिपल्ट फेरि बार्गेनिङ सुरु हुन्छ। कुनै बेला उनीहरू एकठाउँमा आउन सक्छन्। हामीले यो कुरा कहिले बुझ्ने ? उनले प्रश्न गरे। यता माओवादी केन्द्रका नेता देव गुरुङले भने गठबन्धनले निर्णय नै गरिसकेपछि विरोध गर्नुको अर्थ नभएको बताएका छन्। गठबन्धन केका लागि ? अरू पार्टीको विरोध छैन। खाली कांग्रेस र एक, दुई स्थानमा जसपाको विरोध सुनिन्छ। यो अब आवश्यक छैन, उनले भने। उनले कांग्रेस भित्रको असन्तुष्टि देउवा र जसपाको उपेन्द्र यादवले मिलाउनु पर्ने बताए। जनता समाजवादी पार्टीका अध्यक्ष डा बाबुराम भट्टराईले चुनावी तालमेलको निर्णय इमान्दारितापूर्वक सबै दलले पालना गर्नुपर्ने बताए। जनकपुर उपमहानगरपालिकामा जनता समाजवादी पार्टीलाई दिने निर्णयको कांग्रेस कार्यकर्ताले विरोध गरेका छन्। धनुषा जिल्ला सभापति योगेन्द्र पञ्जियारले केन्द्रको निर्णय आएसँगै कार्यकर्ता विक्षिप्त भएको र विरोध सुरू गरेको बताए। गठबन्धनको असर महिला उम्मेदवारीमा आफन्त पोस्ने गठबन्धन गठबन्धनको ट्र्यापमा प्रधानमन्त्री सत्ता गठबन्धन : १ नम्बर प्रदेशका स्थानीय तहमा तालमेल अन्योल माथि गठ, तल छैन बन्धन गठबन्धन अल्झनमै अप्राकृतिक गठबन्धन किसुनजी, गिरिजाबाबुले कम्युनिस्टसँग सत्ता सहकार्य गर्दा पनि चुनावी तालमेल गरेनन्, अहिले के बाध्यता आइलाग्यो? देउवालाई भेटेर पर्साका कांग्रेस नेताहरुले भने वीरगन्जबारे पुनर्विचार गरिदिनुस् बर्दियामा गठबन्धन नहुने, सबै पालिकामा मित्रवत् प्रतिस्पर्धा गर्ने सहमति चुनावको संघारमा किन भेटे शेखर कोइराला र सुवास नेम्वाङ? विराटनगर कांग्रेसले गठबन्धनको निर्णय नमान्ने, एक्लै चुनाव लड्ने धुर्कोटमा कांग्रेसबाट भण्डारी अध्यक्षका उम्मेदवार, गठबन्धन धरापमा भरतपुरबाहेक चितवनको ६ पालिकामा यसरी गरिँदैछ भागबण्डा तालमेलले कांग्रेसमा चर्को असन्तुष्टि"
तालमेलले कांग्रेसमा चर्को असन्तुष्टि,"स्थानीय तहको निर्वाचनका लागि पाँच दलीय गठबन्धनको बैठकले महानगरपालिका र उपमहानगरपालिकाको प्रमुख र उपप्रमुख पदमा उम्मेदवार टुंगो लगाउने सहमति गरेको छ। तर, तालमेलका विषयमा सत्तारुढ गठबन्धनले गरेको सिट बाँडफाँटको निर्णयलाई लिएर विराटनगरमा कांग्रेस भने असन्तुष्ट बनेको छ। विराटनगरको उपमेयर पद जनता समाजवादी पार्टी (जसपा)लाई दिने निर्णय शीर्ष नेता सम्मिलित गठबन्धनले गरेसँगै एक्लै चुनाव लड्ने निर्णय गरेर यसअघि सम्भावित उम्मेदवारको नाम सिफारिस गरिसकेको समिति झस्किएको छ। महानगर समितिले भने यसअघि विराटनगरभित्र कोहीसँग पनि चुनावी तालमेल नगर्ने निर्णय गर्दै मेयर तथा उपमेयरका आकांक्षीमध्येबाट नाम पार्टीको केन्द्रीय समितिलाई सिफारिस गरिसकेको थियो। यसअघिको निर्वाचनमा एक्लै चुनाव लडेको कांग्रेस मेयर र उपमेयर दुवै पदमा विजयी भएको थियो। विराटनगरका १९ वडामध्ये ७ वटामा कांग्रेसका उम्मेदवारले जितेका थिए। २०७४ सालमा जसपा ६, नेकपा (एमाले) ३, माओवादी केन्द्र १ वटा वडामा विजयी भए। स्वतन्त्र उम्मेदवारले २ वटा वडाध्यक्ष जिते। यसअघिको परिणाम र यसपटक संगठन झन् मजबुत भएको आँकलन गर्दै कांग्रेसले विराटनगरमा कोहीसँग पनि तालमेल आवश्यक नरहेको भनेर निर्णय गरेको थियो। विराटनगरको मेयरमा महानगर समितिले डिला संग्रौला, अमृत अर्याल, नागेश कोइराला, भीम पराजुली, इन्दीरा कार्की, दीपक चापागार्ईं र गोपाल रेग्मीको नाम सिफारिस गरेको थियो। सिफारिसमा परेकामध्ये संग्रौला, अर्याल, कोइराला र पराजुली मुख्य दाबेदार हुन्। उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल र राजु मास्केको नाम सिफारिस गरिएको छ। सिफारिसमा परेकामध्ये अहिले भीम पराजुली मेयर र इन्दिरा कार्की उपमेयर छन्। तालमेलका क्रममा विराटनगरको उपमेयर पाएको जसपाले भने उम्मेदवार सिफारिस गरिसकेको छैन। कांग्रेस विराटनगरका सभापति दीपक चापागाईंले गठबन्धनको निर्णय अस्वीकार गरिने बताए। हामीलाई गठबन्धन चाहिँदैन। निर्णय कुनै पनि हालमा स्वीकार गर्दैनौं, उनले भने, सरकारमा रहेका गठबन्धनका नेताहरू बसेर भएको निर्णय हो। हामी कांग्रेसका कार्यकर्ता हौं। पार्टी केन्द्रबाट महानगर समितिमा गठबन्धनको निर्णयका बारेमा कुनै पनि परिपत्र प्राप्त नभएको सभापति चापागाईंको भनाइ छ। विधानअनुसार पार्टी चलाउनुपर्छ भन्ने हाम्रो अडान हो। २०७४ सालको निर्वाचनमा अरु दलले तालमेल गरे पनि विराटनगरमा कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। कास्की कांग्रेसको पार्टी कार्यालयमा तालाबन्दी गठबन्धनको सबैभन्दा ठूलो दल कांग्रेसले पोखरा महानगरपालिकाको मेयर पद नपाएपछि कास्की कांग्रेस कार्यसमिति, नगर समितिका पदाधिकारीको असन्तुष्टि सतहमै बाहिर आएको छ। पोखरा महानगरपालिकाको मेयरको पद गठबन्धनको तर्फबाट नेपाल कम्युनिस्ट पार्टी एकीकृत समाजवादीको कोटामा परेको छ। असन्तुष्ट कास्की कांग्रेसका पदाधिकारी र कार्यकर्ताले बुधबार पोखराको महेन्द्र पुलस्थित कांग्रेस कास्कीको पार्टी कार्यालयमा ताला लगाएका छन्। ताला लगाउनुका साथै थप आन्दोलन गर्ने पोखरा महानगर सचिव गणेशबहादुर थापा र टुवराज बाँस्तोलाले बुधबार ध्यानाकर्षणपत्रमार्फत जानकारी गराए। पोखरा मेयर नपाएपछि बुधबार पोखराको महेन्द्र पुलस्थित कास्की कांग्रेसको पार्टी कार्यालयमा ताला लगाउँदै कांग्रेस कार्यकर्ता । पार्टीका कार्यकताको भावनाविपरीत कांग्रेस एक्लै लड्दा पनि जितिने पोखरा महानगरको मेयर अरू पार्टीलाई दिएकोले ताला लगाएको बताइएको छ। पार्टी सभापति तथा प्रधामन्त्री शेरबहादुर देउवाले गण्डकी प्रदेशका पार्टी सभापति र जिल्ला सभापतिलाई समेत किनाराको साँची राख्दै नेकपा एकीकृत समाजवादीलाई पोखरा महानगरपालिकाको मेयर पदमा प्रस्ताव गरिएको भन्ने सञ्चारमाध्यमबाट जानकारी भएपछि अपेक्षित भएको महसुस गरको बताएका छन्। केन्द्रीय समितिलाई पोखराको मेयर पद अर्को पार्टीलाई दिने निर्णयलाई पुनः विचार गर्न अनुरोध गरेको कांग्रेस जिल्ला सचिव भानु ढकालले बताए। यसै विषयमा बुधबार कास्कीका अग्रज नेताहरूको समेत उपस्थितिमा नगर बैठक बस्यो। बैठकमा जिल्ला नेताहरूले असन्तुष्ट पक्षलाई गठबन्धनको मर्म बुझिदिन अनुरोध गरेको बताइएको छ। बैठकमा गठबन्धन भत्कने गरी अघि बढ्न नहुने विषयमा छलफल भएको कास्की कांग्रेसका जिल्ला सदस्य र मेयरका आकांक्षीसमेत रहेका गंगाधर पराजुलीले बताए। समाजवादीले पाए कांग्रेस एक्लै लड्ने हेटौंडा उपमहानगरपालिकामा कांग्रेसले मेयर नपाए एक्लै चुनावी प्रतिस्पर्धामा उत्रने चेतावनी दिएको छ। केन्द्रीय गठबन्धनमा हेटौंडा उपमहानगरका नेकपा एसलाई दिने सहमति भएपछि हेटौंडा कांग्रेस असन्तुष्ट भएको हो। कांग्रेस हेटौंडा उपमहानगर समितिले बुधबार पत्रकार सम्मेलन गर्दै मेयर समाजवादीलाई छाड्ने नसक्ने जनाएको छ। मंगलबार हेटौंडा उपमहानगरका १९ वटै वडा सभापतिको उपस्थितिमा बैठक गरेर मित्रवत प्रतिस्पर्धामा जाने निर्णय गरेका छौं, नगर सभापति उत्सव इटनीले भने, पालिकास्तरमै गठबन्धन दलबीच छलफल चलिरहँदा केन्द्रीय समितिले स्थानीय मर्म र भावनालाई बेवास्ता गर्दै सहमति गरेको छ। यो सहमति हामी मान्न सक्दैनौं। नगरको गठबन्धनमा आबद्ध दलहरूमध्ये सबैभन्दा ठूलो पार्टी कांग्रेसको नेतृत्वमा चुनावमा सहभागी हुन गठबन्धनका दलहरूसमेत तयारी रहेको अवस्थामा केन्द्रीय स्तरमा भएको भागबण्डाले कांग्रेस नगर समिति पूर्ण असन्तुष्ट बनेको सभापति इटनीले बताए। कांग्रेस मकवानपुरका सपभाति बुद्ध लामाले भने केन्द्रीय सहमतिअनुसार अघि बढ्ने बताएका छन्। कांग्रेस मकवानपुरले १० स्थानीय तहमध्ये हेटौंडाको मेयर पहिलो प्राथमिकतामा राखेर स्थानीय तहमा छलफल अघि बढाइरहेको थियो। मेयरमा कांग्रेसबाट आनन्दराम पराजुली र प्रभात दाहाल आकांक्षी छन्। एकीकृत समाजवादीबाट मेयरमा वर्तमान उपमेयर मिना लामा, जिल्ला अध्यक्ष श्रीधर पोखरेल र केन्द्रीय सदस्य तथा प्रदेशसभा सदस्य मुनु सिग्देलको दाबी छ। गठबन्धनको निर्णयले कांग्रेसमा कलह गठबन्धनको सहमतिअनुसार मधेस प्रदेशमा जसपा नेपालका तर्फबाट वीरगन्ज महानगरपालिका, जनकपुर उपमहानगरपालिका र कलैया उपमहानगरपालिकामा प्रमुख पदमा उम्मेदवार दिने सहमति भएको छ। प्रधानमन्त्री तथा नेपाली कांग्रेसका सभापति शेरबहादुर देउवाको अध्यक्षतामा बुधबार बसेको गठबन्धनको बैठकले उम्मेदवार दाबी गर्ने स्थानीय तहको नामावली सार्वजनिक गरेसँगै मधेस कांग्रेसमा कलह सुरु भएको छ। माओवादी केन्द्रका अध्यक्ष पुष्पकमल दाहाल, नेकपा एसका माधवकुमार नेपाल, जसपाका अध्यक्ष उपेन्द्र यादव र राष्ट्रिय जनमोर्चाको दुर्गा पौडेलको संयुक्त हस्ताक्षरबाट गठबन्धनको सहमतिपत्र सार्वजनिक हुनेबित्तिकै उम्मेदवारहरूमा कतै खुसी त कतै उदासीको बनेको छ। गत स्थानीय तहको निर्वाचनमा जनकपुर उपमहानगरपालिका प्रमुखको पदमा पराजित भएका कांग्रेसका मनोज साह पछिल्लो चार वर्षदेखि चुनावी तयारीमा जुटेका थिए। तर, गठबन्धनको सहमतिमा जनकपुर जसपाको कोटामा परेपछि उनी निकै खिन्न भएका छन्। म पार्टीको यस निर्णयको घोर विरोध गर्छु, उम्मेदवारका आकांक्षी साहले भने, कांग्रेसलाई जिताउन मैले पछिल्लो चार वर्षदेखि तयारी गरेको छु। तर, अहिले चुनावको मुखमा आएर गठबन्धनको नाममा अर्कै उम्मेदवार ल्याउने तयारी भएको छ यो गलत हो। जनकपुरधाम उपमहानगरमा गत निर्वाचनमा पनि जसपाले नै विजय हासिल गरेको थियो। हालका नगरप्रमुख लालकिशोर साह यसपटक पनि उम्मेदवारी दिने दाउमा रहेको सर्वसाधारण माझ निकै चर्चा छ। वीरगन्जमा पनि जसपालाई प्रमुखको पदमा उम्मेदवार बनाउने गठबन्धनको सहमति छ। तर, कांग्रेसबाट उम्मेदवारको दाबी गरिरहेकाहरू पार्टीको निर्णयले निकै असन्तुष्ट छन्। कांग्रेसबाट वीरगन्जमा मेयरको तयारीमा जुटेका युवा नेता कञ्चन झा भन्छन्, गठबन्धनको यो निर्णय पार्टीका लागि निकै घातक निर्णय हो। यसबाट न त कांग्रेसले ठाउँ पाउँछ न त जसपा नै विजयी हुन्छ। यसको फाइदा तेस्रो दलले उठाउने निश्चित छ। वीरगन्जबारे पुनर्विचार गर्न आग्रह वीरगन्जको मेयर जसपालाई दिने गठबन्धनको निर्णयमाथि पुनर्विचार गर्न पर्साका कांग्रेस नेताहरूले पार्टी सभापति शेरबहादुर देउवासँग आग्रह गरेका छन्। बुधबार साँझ प्रधानमन्त्री निवास बालुवाटारमै प्रधानमन्त्री एवं पार्टी सभापति देउवालाई उनीहरूले आग्रह गरेको कांग्रेस केन्द्रीय सदस्य रमेश रिजाललेबताए। वीरगन्जको मेयर जसपालाई दिने सहमतिप्रति जिल्लाका नेता कार्यकर्ताहरूको असन्तुष्टि भन्दै पुनर्विचार गर्न आग्रह गर्यौं, रिजालले भने, जवाफमा सभापति देउवाले यसबारे गठबन्धनका शीर्ष नेताहरूसँग फेरि एकपटक छलफल गर्ने आश्वासन दिनुभएको छ। बिहीबारसम्म सभापति देउवाबाट आउने निर्णय कुर्ने र त्यसपछि जिल्लाका नेताहरूको बैठक बसेर वीरगन्ज महानगरका बारेमा निर्णय गरिने पनि रिजालले बताए। जुम्ल्याह उपमहानगरमा गठबन्धन सत्ता गठबन्धनले दाङका दुई उपमहानगरपालिकामा भागबण्डा मिलाएका छन्। गठबन्धनको भागअनुसार तुलसीपुर उपमहानगरपालिकाको नेतृत्व कांग्रेसलाई दिइएको छ भने घोराही उपमहानगरपालिकाको नेतृत्व माओवादी केन्द्रलाई दिइएको छ। घोराहीको उपमेयर कांग्रेसलाई र तुलसीपुरको उपमेयर एकीकृत समाजवादीलाई दिने सहमति पनि गठबन्धनमा भएको छ। यद्यपि, कांग्रेस घोराही नगर समितिले भने यो भागबण्डाको विरोध गरेको छ। नगर समितिले पत्रकार सम्मेलन गरी घोराही पनि कांग्रेसले नपाएका जटिल समस्या आउन सक्ने चेतानवी दिँदै निर्णय सच्याउन माग गरेको छ। नगर समापति तिलक रावलले कांग्रेसको गढ घोराहीलाई अन्य दललाई सुम्पिन नसकिने जिकिरसमेत गरेका छन्। ३ पालिकामा कांग्रेसको चरम असन्तुष्टि लामो कसरतपछि सत्तारुढ गठबन्धनले बझाङमा नगर तथा गाउँपालिकाको भागबण्डा मिलाए पनि गठबन्धनमा रहेका प्रमुख दल कांग्रेसले भने चरम असन्तुष्टि व्यक्त गरेको छ। उसले आफूले मागेका र सहजै जित्न सक्ने आँकल गरेका पालिका नपाएको भन्दै असन्तुष्टि व्यक्त गरेको हो। कांग्रेसले तल्कोट, थलारा र दुर्गाथली गाउँपालिका आफूले पाउनुपर्ने माग राख्दै आएको थियो। गठबन्धनका कारण आफ्नो किल्ला भत्किएको अर्को पार्टीलाई भोट दिनुपर्ने अवस्था आएको भन्दै कांग्रेस नेता कार्यकर्ताहरूले सामाजिक सञ्जालमा आक्रोश पोखिरहेका छन्। २ नगरपालिका र १० गाउँपालिका रहेको बझाङमा कांग्रेसको भागमा ७ प्रमुख र ६ उपप्रमुख परेका छन्। माओवादी केन्द्रको भागमा २ प्रमुख र ४ उपप्रमुख परेका छन् भने एकीकृत समाजवादीको भागमा ३ प्रमुख र २ उपप्रमुख परेका छन्। आक्रोसलाई सम्हाल्दै चितवन कांग्रेस चितवनमा पनि माओवादी केन्द्रलाई महानगर प्रमुख दिने गठबन्धनको निर्णयप्रति भरतपुर कांग्रेसको असन्तुष्टि कायमै छ। प्रमुखमा माओवादीलाई दिएर उपप्रमुख कांग्रेसले लिने सहमति भएको छ। तर, कांग्रेस कार्यकर्र्ताले उक्त निर्णय नमान्ने चेतावनी दिँदै आक्रोस व्यक्त गरेका छन्। चितवनको असन्तुष्ट स्थिति साम्य बनाउन सभापति शेरबहादुर देउवाले केन्द्रीय सदस्य राज्यमन्त्री उमेश श्रेष्ठलाई बुधबार चितवन पठाएका छन्। तीन महानगरको नेतृत्व कांग्रेसले गर्ने सर्तमा भरतपुरमा माओवादीको मागअनुसार छोड्नपर्ने अवस्था आएको बताउँदै कार्यकर्तालाई सहमत बनाउन भेटघाट गर्ने उनले बताए। आवेश, इच्छा आकांक्षा हुनु स्वभाविक हो, श्रेष्ठले भने, दुईचार दिन बसेर साथीहरूलाई सहजीकरण गर्न चितवन आएको हुँ। सबैलाई मिलाएर लैजान्छौं। बुधबार बिहान चितवन कांग्रेसले जिल्लाका शीर्ष नेतासँग छलफल गर्यो। छलफलमा भएको कुरा बताउँदै सचिव ध्रुवराज पोखरेलले भने, वातावरणलाई आन्दोलित बनाउनेभन्दा सम्हाल्दै जानु हाम्रो दायित्व हो। चेन अफ कमाण्डमा रहेको संगठन भएकोले केन्द्रको परिपत्र अनुसार छलफल, विचार विमर्श गरेर हामी अगाडी बढ्छौं। भरतपुर महानगरपालिकामा केन्द्रले निर्णय गरेपछि बाँकी ६ वटा पालिकामा उम्मेवारी भागबन्डा गरे चुनावी एकताको वातावरण बनाउन लागि परेको छ। पाँचवटा नगरपालिकामा रत्ननगर, कालिका र खैरहनी नगरपालिकामा प्रमुखमा कांग्रेसलाई दिने सहमति भएको छ। राप्तीको प्रमुखमा एकीकृत समाजवादी र माडीमा माओवादी केन्द्रलाई दिने सहमति भएको छ। रत्ननगर नगरपालिका र इच्छाकामना गाउँपालिकामा भने सहमति जुट्न बाँकी छ। त्यसैगरी राप्ती, माडीको उपप्रमुख कांग्रेसले पाएको छ। कालिकाको उपप्रमुख माओवादी केन्द्रले मागेको छ। किशोर बुढाथोकी विराटनगर, कृष्णमणि बरालपोखरा, कृष्णसारु मगरहेटौंडा, मनिका झा जनकपुरधाम, क्रान्ति शाहवीरगन्ज, गोपाल शर्मादाङ, प्रताप ओलीबझाङ, अनिल ढकालचितवन"
प्रश्नको कठघरामा गभर्नरमाथिका लाञ्छना,"काठमाडौं : सरकारले कार्यक्षमता अभाव देखाएर गभर्नर महाप्रसाद अधिकारीलाई निलम्बन गरेको थियो। लिखित आरोप यत्ति हो। तर, अर्थमन्त्री जनार्दन शर्माले अरू पनि आरोप लगाउँदै आएका छन्। कार्यक्षमता अभावसहित मुख्य चार आरोपमा केन्द्रित रही अन्नपूर्ण पोस्ट्ले तथ्य केलाएको छ। मन्त्रिपरिषद्को चैत २४ गते बसेको बैठकले गभर्नर अधिकारीलाई निलम्बन गर्ने निर्णय गरेको थियो। २४ घण्टापछि अधिकारीले आफूलाई निलम्बन गरिएको पत्र इमेलमार्फत पाएका थिए। उनी चैत २५ गते दिनभर राष्ट्र बैंककै कार्यक्रममा अर्थमन्त्री शर्मासँगै थिए। प्रमुख अतिथि रहेका मन्त्री शर्माले निलम्बनको सूचना दिएनन्। बरु मन्तव्यका क्रममा गभर्नरको चर्को आलोचना गरे। अर्थमन्त्रीज्यूले सार्वजनिक रूपमै म त अर्थशास्त्र जान्दिनँ। म त गुरिल्ला मान्छे। फेरि पढ्न जाने कुरा भएन भन्नुभएको छ, पूर्वमहान्यायाधिवक्ता सुशील पन्त भन्छन्, मन्त्रीजस्तो गरिमामय पदमा रहेको व्यक्तिले कुन कार्यक्रममा के बोल्ने र मुलुकलाई कसरी मार्गनिर्देशन दिने भन्ने हेक्का राखेको पाइएन। आरोप १ : कार्यक्षमता अभाव सरकारले गभर्नर अधिकारी निलम्बन गर्दा कार्यक्षमता अभावको खोट लगाएको थियो। गभर्नर अधिकारीलाई दिएको पत्रमा नेपाल राष्ट्र बैंक ऐन २०५८ को दफा २२ को उपदफा (५)को खण्ड (ख) लगायतका अवस्था विद्यमान भएको कारणबाट तत् सम्बन्धमा जाँचबुझ गर्न समिति गठन गरिएको उल्लेख छ। सो दफाको प्रयोग गरी जाँचबुझ समिति गठन गर्न पूर्वअवस्थाको तथ्य किटान हुनुपर्छ। तर, अधिकारीलाई पठाइएको पत्रमा कुन कार्यका कारणले कस्तो अवस्था विद्यमान भयो खुलाइएको छैन। कुन कार्यको कार्यान्वयन नगरी कार्यक्षमता अभाव देखिएको हो भन्ने पूर्वजानकारीसमेत गराइएको छैन। अधिकारीलाई दिइएको पत्रमा के कस्ता कार्य कार्यान्वयन नगरी कार्यक्षमता अभाव हुन गएको भन्ने प्रस्ट्याइएको छैन। अधिकारीलाई सोधपुछसमेत गरिएको छैन। सुनुवाइको मौका दिइएको छैन। यही तथ्यलाई अधिकारीले रिट निवेदनमा उल्लेख गरेका छन्। मलाई पदमुक्त गरी आफू अनुकूलको व्यक्तिलाई नियुक्ति गर्ने दूषित र बदनियतपूर्ण अभिप्राय राखी जाँचबुझ समितिमा समेत मन्त्रीज्यू र मन्त्रीज्यूका नाता पर्ने र मन्त्रीज्यू सम्बद्ध राजनीतिक दलसँग आबद्ध व्यक्तिलाई समावेश गराई मन्त्रीज्यूको इच्छाअनुकूलको प्रतिवेदन तयार गरी गराई पदमुक्त गर्न अग्रसर रहेको प्रष्टै देखिएको छ, रिटमा छ। ५८ वर्षीय अधिकारीको कार्यानुभव भने लामो देखिन्छ। उनी नेपाल राष्ट्र बैंकको सेवामा २०४२ सालमा प्रवेश गरेका थिए। विभिन्न मितिमा बढुवा हुँदै पदस्थापन भए। २०६७ पुससम्म विशिष्ट श्रेणीको अधिकृत तहमा कार्यरत रहे। उनी आफ्नो योग्यता र कार्यक्षमता मूल्यांकनका आधारमा सरकारको निर्णयअनुसार बढुवा भएको देखिन्छ। सरकारले २०६७ पुस ११ गते गरेको निर्णयअनुसार डेपुटी गभर्नर भए। उक्त पदमा पाँच वर्षे कार्यकाल सफलतापूर्वक पूरा गरेको देखिन्छ। उनी २०७२ पुस १० गते डेपुटी गभर्नरबाट सेवानिवृत्त भए। सेवानिवृत्त जीवन बिताइरहेका बेला लगानी बोर्डको प्रमुख कार्यकारी पदमा पदपूर्तिको प्रस्ताव माग भयो। खुला प्रतिस्पर्धामा सहभागी भए। उनी छनोट भएर २०७३ असार ९ गते बोर्डमा नियुक्त भए। उक्त पदमा झन्डै तीन वर्ष नौ महिना (२०७६ चैत २३ गतेसम्म) कार्यरत रहे। त्यसपछि मन्त्रिपरिषद्को २०७६ चैत २४ गतेको निर्णयअनुसार गभर्नर पदमा नियुक्त भए। गभर्नर सिफारिस समितिमा अर्थमन्त्री अध्यक्ष, पूर्वगभर्नरमध्येबाट एक जना र आर्थिक, मौद्रिक, बैंकिङ, वित्तीय तथा वाणिज्य कानुनको क्षेत्रका लब्धप्रतिष्ठित व्यक्तिहरूमध्येबाट सरकारले तोकेको एक जना सदस्य हुन्छन्। समितिले तीन जनाको नाम मन्त्रिपरिषद्मा सिफारिस गर्ने प्रावधान ऐनमा छ। जसमध्ये एक जना गभर्नर पदमा नियुक्त हुन्छन्। तिनै एक जनामा परेका हुन् अधिकारी। सर्वोच्च अदालतको अल्पकालीन अन्तरिम आदेशपछि बुधबार काममा फर्किने क्रममा गभर्नर महाप्रसाद अधिकारीलाई बालुवाटारस्थित नेपाल राष्ट्र बैंकमा भव्य स्वागत गरिँदै। अर्थविद् रामेश्वर खनाल सरकारले गभर्नरलाई निलम्बन गर्न खुलाएका कुरा नेपाल राष्ट्र बैंक ऐन २०५८ को दफा २२ को उपदफा ५, खण्ड क देखि च सम्म नै नमिल्ने बताउँछन्। उनका अनुसार अधिकारीले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। गभर्नरको खराब आचरण छैन। बदनियतपूर्वक काम पनि गरेको देखिँदैन। गभर्नरले गलत काम नगरेको तथ्यहरूले देखाउँछन्। यो अनावश्यक लाञ्छना लगाइएको हो, अर्थविद् खनाल भन्छन्। अधिकारीले मन्त्रिपरिद्को निर्णयबारे सरकारका प्रवक्ताले जानकारी गराउँदा निलम्बनको व्यहोरा उल्लेख नगरेको रिटमा जनाएका छन्। मन्त्रिपरिषद्का निर्णय वेबसाइटमा राख्ने व्यवस्था रहेकोमा यससम्बन्धी विषय नराखेको जनाइएको छ। आरोप २ : अर्थतन्त्र सुधारका कदम नचालेको अर्थमन्त्री शर्माले लगाएको अर्को आरोप हो, अर्थतन्त्र सुधारका कदम नचालेको। आयात वृद्धिका कारण विदेशी मुद्रा अधिक खर्च भयो। खर्च धान्न सक्ने गरी निर्यात र रेमिट्यान्स बढ्न सकेन। जसकारण विदेशी विनिमय सञ्चितिमा कमी आयो। विदेशी मुद्रा सञ्चितिमा कमी आएर विभिन्न मुलुक संकटमा परेका छन्। त्यस्तो अवस्थामा पुग्नबाट रोक्न विभिन्न उपाय अवलम्बन गर्नु राष्ट्र बैंकको कानुनी कर्तव्य हो। किनभने, राष्ट्र बैंकले तथ्यांक संकलन, प्रशोधन र प्रकाशन गर्छ। बैंकका सबै तथ्यांक, प्रतिवेदन तथा गतिविधि बैंकको आधिकारिक वेब साइटमा नियमित अपलोड हुन्छ। जुन तथ्यांक मुलुकभित्र र विदेशमा समेत मान्य हुन्छ। खासमा अधिकारी गभर्नरमा नियुक्त हुँदा कोरोना महामारी नेपालमा पनि सुरु भइसकेको थियो। देशव्यापी लकडाउनले प्रभावित भएको अर्थतन्त्रमा मौद्रिक नीति जारी भयो। अर्थतन्त्र सबल बनाउन विभिन्न उत्प्रेरक कार्यक्रम ल्याइयो। जसबाट अर्थतन्त्रमा सकारात्मक प्रभाव परेको आर्थिक सूचकबाट प्रस्ट हुन्छ। साउन पहिलो साताभित्र सार्वजनिक गरिने मौद्रिक नीति सरकारले पूरक बजेट ल्याएपछि स्थगन हुन पुग्यो। गभर्नर अधिकारी अर्थ मन्त्रालयसँग समन्वय गरी २०७८ साउन २९ गते मौद्रिक नीति जारी गर्न सफल भए। नीतिको प्रभावको त्रैमासिक समीक्षा गर्दै परिमार्जनसहितको मौद्रिक नीति २०७८७९ कार्यान्वयनमा छ। सरकारको नीति तथा कार्यक्रम कार्यान्वयनमा राष्ट्र बैंकले निरन्तर सहयोग पुर्याएको पाइएको छ। आर्थिक वर्ष २०७८७९ को बजेट र प्रतिस्थापन विधेयकमा बैंकले कार्यान्वयन गर्नुपर्ने विभिन्न कार्यक्रम तोकिएकोमा सबै कार्यान्वयन भएको पाइएको छ। आरोप ३ : सूचना चुहाएको विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद रकमको छानबिन भएको समाचार सार्वजनिक भएको विषयमा अर्थमन्त्री शर्माले सूचना चुहाएको आरोप लगाए। शाहका बैंक खाता छानबिनकै अवस्थामा फुकुवा गर्न अर्थमन्त्री शर्माले नै गभर्नरलाई दबाब दिएका थिए। सम्पत्ति शुद्धीकरणसम्बन्धी विवादमा परेको व्यक्तिको रोक्का भएको खाता फुकुवा हुन सक्दैन भन्ने अडान गभर्नरको थियो। खाता रोक्का हुनुको कारण माग गर्दै अर्थमन्त्री शर्माले शाहको निवेदनमा चैत १३ गते तोक आदेशसमेत दिए। जसको लिखित जवाफ दिँदै राष्ट्र बैंकले शंकास्पद कारोबारको खाता फुकुवा नगरिने जनाएको थियो। शाहले पैसा निकाल्न नपाएपछि गत असारमै सर्वोच्च अदालतमा रिट निवेदन दिएका थिए। ६ वटा छुट्टाछुट्टै रिट निवेदनमा सर्वोच्चले अन्तरिम आदेश दिन अस्वीकार गरेको थियो। ती मुद्दा विचाराधीन रहेकै बेला मन्त्री शर्माले हस्तक्षेप गर्दै खाता खोलाउन तोक आदेश दिएका थिए। अर्थमन्त्री शर्माले शाहको रोक्का भएको खाता फुकुवा गर्न गरेको तोक आदेश अन्नपूर्ण पोस्ट्ले हालै प्रकाशन गरेको थियो। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुसन्धान गरेको थियो। त्यसविरुद्ध उनले चैत ११ गते अर्थ मन्त्रालयमा निवेदन दिएका थिए। त्यसमा मन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। आरोप ४ : सहयोग नगरेको सरकारले लागू गरेका नीति तथा कार्यक्रम कार्यान्वयनमा राष्ट्र बैंकले सहयोग गर्नुपर्छ। कुन नीति तथा कार्यक्रमको कार्यान्वयनमा सहयोग नगरेको हो ? यसबारे सरकारले प्रस्ट्याउन सकेको छैन। सरकारले चालू बजेटमा उल्लेख भएका बैंकसँग सम्बन्धित विषय पूर्णत: कार्यान्वयनमा ल्याएको दाबी गभर्नर अधिकारीको छ। राष्ट्र बैंक ऐन २०५८ को दफा ३० को उपदफा (१) मा (क) देखि (द)सम्म १८ वटा काम, कर्तव्य र अधिकार गभर्नरको हुने उल्लेख छ। उक्त दफामा लेखिएको कस्तो प्रकारको कार्य नगरेको र कस्तो निर्णय वा कार्यलाई कार्यान्वयन नगरेको भन्ने कुरा लिखत, कागज र दस्तावेजबाट प्रष्ट देखिने मुर्त विषय हो। बैंकको सञ्चालक समितिमा अर्थसचिव पदेन सदस्य रहने कानुनी व्यवस्था छ। बैंकको सञ्चालक समितिमा छलफल र निर्णय हुनुपर्ने सरकारको आर्थिक नीतिसम्बन्धी धारणा अर्थसचिवमार्फत बैंकको सञ्चालक समितिसमक्ष प्रस्तुत गरिन्छ। सामूहिक छलफलबाट निर्णय हुन्छ। अर्थसचिव मधु मरासिनीले हालसम्म त्यस्तो सरकारी धारणा पेस नगरेको र बैंकको काम कारबाहीमा कुनै पनि बिमति नजनाएको एक सञ्चालक बताउँछन्। मुलुकको पछिल्लो अवस्थालाई दृष्टिगत गर्दै गभर्नर अधिकारीले अविलम्ब चाल्नुपर्ने सुधारात्मक कदमका लागि २०७८ चैत १६ गते १६ बुँदे सुझाव पेस गरेको पाइएको छ। गभर्नरकै पहलमा बाह्य क्षेत्र सुधारका सम्बन्धमा सरकारको तर्फबाट तत्काल गर्नुपर्ने कार्यहरूको सुझावपत्र तयार भएको थियो। गभर्नर अधिकारीले राष्ट्रिय योजना आयोगका उपाध्यक्ष तथा मुख्य सचिवलाई समेत बोधार्थ दिई अर्थमन्त्री जनार्दन शर्मा समक्ष लिखित रूपमा प्रस्तुत गरेको पाइएको छ। त्यसपछि उनले अर्थतन्त्र सुधारका लागि थप अग्रसरता लिँदै नेपाल राष्ट्र बैंकका कार्यकारी निर्देशकहरू र मुलुकमा रहेका २७ वटै वाणिज्य बैंकका प्रमुख कार्यकारी अधिकृतहरूको बैठक आयोजना गरेका थिए। हालको जटिल आर्थिक परिस्थितिका बारेमा सबै सरोकारवाला निकायलाई अवगत गराइएको थियो। केही समयका लागि सार्वजनिकबाहेक निजी सवारी साधन आयातको प्रतीतपत्र नखोल्नेबारे सहमति भएको थियो। पूर्वगभर्नर दीपेन्द्रबहादुर क्षेत्री अधिकारीलाई लगाएको आरोप मौखिक जे भए पनि लिखित नै आधिकारिक हुने भएकाले कानुनी आधार नै मान्नुपर्ने बताउँछन्। गभर्नर अधिकारीले अर्थतन्त्र ओरालो लागेको हुनाले दिएको सुझाव पनि ध्यान दिइएन। उल्टै कारबाही गरियो भनेर गभर्नरले रिटमा उल्लेख गरेको सुनियो। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला, क्षेत्री भन्छन्, अझै वैशाख १३ गते मात्रै दुवै पक्षको सुनेपछि फैसला हुनेछ। उनका अनुसार सर्वोच्चले नै काम गर्न पठाएपछि फेरि फर्की भनेर पक्कै भन्न सक्दैन। काममा नफर्की भन्न नसक्ने सम्भावना अब ९९ प्रतिशत हुन्छ। अब काग कराउँदै गर्छ पिना सुक्दै गर्छ भनेअनुसार हुने देखिन्छ, उनी भन्छन्। अर्थमन्त्रीले आरोप लगाएका गभर्नरले राष्ट्र बैंक आएर काम थालेपछि अब सरकारलाई चुनौती हुने बताउँछन् अर्का पूर्वगभर्नर डा चिरञ्जीवी नेपाल। सरकार सुपर रेगुलेटरी बडी हो। किनभने सरकारले नचाहेको गभर्नरलाई अदालतले अल्पकालीन आन्तरिक आदेश दिएपछि के हुन्छ भन्ने चासो छ। किनभने मुलुकको अर्थतन्त्र अघि बढाउने जिम्मा अर्थ मन्त्रालय र राष्ट्र बैंकको हो। अहिले दबाबमा परेको अर्थतन्त्रलाई उकास्ने पनि यी दुवै संस्थाले हो, उनी भन्छन्, यसकारण अब सरकारको ठूलो जिम्मेवारी दबाबमा परेको अर्थतन्त्रलाई सामान्यीकरण गर्नु ठूलो चुनौती देखिएको छ। यी दुवै नेतृत्वले अब कुन रूपमा सहकार्य गरेर जान्छन् भन्ने पनि आशंका छ। उनका अनुसार अब बजेट आउँदै छ। त्यसलगत्तै मौद्रिक नीति आउँछ। यी दुवै मुलुकका लागि महत्वपूर्ण दस्तावेज हुन्। यो आउने क्रममा भएकाले अहिलेको दबाबको स्थितिलाई कसरी दुवै मिलेर अवतरण गर्न सक्छ भन्ने प्रश्न छ, उनी भन्छन्। डा नेपाल राष्ट्र बैंक आर्मी र पुलिसको जस्तो परेड खेल्ने संस्था नभएको बताउँछन्। स्वायत्त संस्था भएकाले कसैले पनि हस्तक्षेप गर्न नहुने डा नेपालको तर्क छ। राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्ने जस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ, डा नेपाल भन्छन्। अर्थविद् डा डिल्लीराज खनाल आयात व्यवस्थित गर्न अर्थ मन्त्रालयमार्फत नै सिफारिस भएपछि राष्ट्र बैंकले कडाइको कदम चालेको बताउँछन्। तर, जुन किसिमका आरोप गभर्नरमाथि लगाइयो त्यो गलत सावित केही हदसम्म भएको डा खनालको तर्क छ। सरकारले आफ्नो कमजोरी ढाकछोप गर्न अरूमाथि दोष थुपारिनु भएन। फोर्सफुल्ली गभर्नरलाई हटाउन खोज्नु नै गैरजिममेवारी कदम देखियो, उनी भन्छन्, राष्ट्र बैंकको स्वायत्ततामार्थको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। कारबाहीतर्फ लाग्नु समाधान होइन। उनका अनुसार पहिला अदालतले यस्तो फैसला गरेपछि नैतिकताको कुरा आउँथ्यो। तर यसमा खासै टिप्पणी छैन। यद्यपि, अब मुलुक अफ्ठेरो परेका बेला मिलेरै समाधान गर्न जरुरी छ। बरु अब बजेटलाई चुस्त, दुरुस्त बनाउनुपर्छ, उनी भन्छन्, अर्थतन्त्र संकटमा नलैजान, बचाउने गरी सम्बोधन गर्दै तत्कालीन र दीर्घकालीन हिसावले अगाडि जान समन्वय, सहकार्य समझदारी रूपमा गर्न जरुरी छ। पूर्वमहान्यायाधिवक्ता पन्तका अनुसार अधिकारीमाथि लगाइएका अभियोग गोश्वारा छन्। गभर्नरले अमुक कार्य गरेको भन्ने तथ्य छैन। तीन करोड जनतासामु सरकारले गभर्नरले यसो गरेछन् भन्ने कुरा उल्लेख गर्न सकेको छैन, वरिष्ठ अधिवक्ता पन्त भन्छन्, गभर्नर जस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। अधिकारीलाई लगाएको आरोप मौखिक जे भए पनि लिखित नै आधिकारिक हुन्छ। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला। काममा नफर्की भन्न नसक्ने सम्भावना अब ९९ प्रतिशत हुन्छ। दीपेन्द्रबहादुर क्षेत्री, पूर्वगभर्नर राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्नेजस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ। डा चिरञ्जीवी नेपाल, पूर्वगभर्नर सरकारले आफ्नो कमजोरी ढाकछोप गर्न अरूमाथि दोष थुपार्नु भएन। फोर्सफुल्ली गभर्नरलाई हटाउन खोज्नु नै गैरजिम्मेवार कदम देखियो। राष्ट्र बैंकको स्वायत्ततामाथिको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। डा डिल्लीराज खनाल, अर्थविद् गभर्नरलाई निलम्बन गर्न खुलाइएका कुरा राष्ट्र बैंक ऐनको दफा २२ (५) खण्ड क देखि चसम्म नै मिल्दैन। गभर्नरले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। यो अनावश्यक लाञ्छना लगाइएको हो। रामेश्वर खनाल, अर्थविद् सरकारले जनतासामु गभर्नरले यसो गरेछन् भन्ने उल्लेख गर्न सकेको छैन। गभर्नरजस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। मलाई राम्रो लागेन वा अनुहार मिलेन भनेर गभर्नर हटाउँदा मुलुकको स्थायित्व हुन सक्दैन। सुशील पन्त, पूर्वमहान्यायाधिवक्ता राष्ट्र बैंकको स्वायत्तता जोगियो : गभर्नर गभर्नर महाप्रसाद अधिकारी दुई सातापछि बुधबार नेपाल राष्ट्र बैंक फर्किएका छन्। सर्वाेच्च अदालतले मंगलबार अल्पकालीन अन्तरिम आदेश दिएपछि अधिकारी काममा फर्किने बाटो खुलेको थियो। अन्तिम आदेश नभए पनि अल्पकालीन अन्तरिम आदेशले केन्द्रीय बैंकको स्वायत्तता जोगाएको टिप्पणी गर्दै उनले फेरि कार्यभार सम्हालेका हुन्। यो बीचको अवधिमा राष्ट्र बैंक र यसको स्वायत्तता, देशको अर्थतन्त्रको सन्दर्भमा समग्र सञ्चारमाध्यम, सामाजिक सञ्जाल, समाज, राजनीतिक नेतृत्वहरूबाट संवेदनशीलता महसुस गरियो, कार्यभार सम्हाल्नुअघि गभर्नर अधिकारीले भने, यो मुलुकको हितका लागि महत्वपूर्ण हो। यसबीच भएको घटनाबारे सर्वोच्चमा रिट दायर गरेपछि अल्पकालीन अन्तरिम आदेश प्राप्त भएको र अझै मुलुकको हितमा हुने अपेक्षा उनले सुनाए। सरकारले व्यक्तिमाथि आक्रमण नगरी समग्र संस्थाविरुद्ध आक्रमण गरेकाले नै अदालत जान बाध्य भएको उनले बताए। सरकारले यसो गर्यो भन्दैमा आफू सरकारलाई दिने सुझावमा पछि नहट्ने र पूर्वाग्रह नराख्ने उनले बताए। केन्द्रीय बैंकको गभर्नर सरकारको सल्लाहकार हो। यसको भूमिका निभाउनु मेरो कर्तव्य हो। सरकारले निलम्बन गरेर हटाउन खोजे पनि अदालतको अल्पकालीन अन्तरिम आदेशपछि पुनर्बाहली भएको छु, उनले भने, यसो भयो भन्दैमा मैले काममा बायस गर्न मिल्दैन। सरकारले अधिकारीलाई नेपाल राष्ट्र बैंक ऐन २०५८ को दफा २२ (५) खण्ड खमा टेकेर निलम्बन गरेको थियो। तर, सर्वोच्चले बुधबार मन्त्रिपरिषद्को निर्णय र अर्थ मन्त्रालयले चैत २५ गते अधिकारीको नाममा जारी गरेको पत्राचार तत्काल कार्यान्वयन नगर्ननगराउन आदेश दिएको थियो। अन्तरिम आदेशको निर्णय नहुन्जेल गभर्नरलाई पदीय जिम्मेवारी पूरा गर्न अन्तरिम आदेश भएको छ। अर्थतन्त्र खस्काउने सरकार, निलम्बनमा पर्ने गभर्नर अराजक अर्थमन्त्री, ढाकछोप गर्न गभर्नरमाथि कारबाही आर्थिक संकटका कारक स्वयं अर्थमन्त्री प्रतिशोधमा अर्थमन्त्री शर्मा गभर्नरमाथि दोष थोपरेर अर्थमन्त्री उम्किन मिल्दैन शंकास्पद ४० करोड छुटाउन अर्थमन्त्रीकै तोक अर्थमन्त्री जनार्दन शर्माको अनर्थ कदम सर्वोच्चले छाड्न मानेन, अघि सरे अर्थमन्त्री पुनर्बहाली भएका थिए ३ गभर्नर गभर्नर अधिकारी निलम्बन प्रकरण : सरकारबाट अन्याय, अदालतबाट न्याय"
दोषीलाई उन्मुक्ति नदेऊ,"मोरङको लेटाङ५ खेरुवास्थित एक माध्यमिक विद्यालयमा कक्षा ६ मा अध्ययनरत १४ वर्षीया छात्रालाई शिक्षक मनोज पौडेलले बलात्कार प्रयास गरेको आरोप लाग्यो। गत ६ चैतमा अभियुक्तलाई पक्राउ गर्न जाँदै गर्दा स्थानीयले प्रहरी टोलीमाथि आक्रमण गरे। प्रहरी र स्थानीयबीचको झडप भयो। प्रहरी जवान उर्मिला श्रेष्ठले ज्यान गुमाइन्। घटनामा संलग्न भएको आरोपमा प्रहरीले एक १४ वर्षीय किशोरसहित १६ जनाविरुद्ध आजन्म कैदको माग गर्दै कर्तव्य ज्यान मुद्दा दर्ता गर्यो। जिल्ला अदालत मोरङले लेटाङ घटनामा संलग्न कर्तव्य ज्यान मुद्दाका १० आरोपीलाई मंगलबार जनही ५० हजार रुपैयाँ धरौटीमा रिहा गर्न आदेश दियो, लगत्तै सबै अभियुक्तहरू रिहा भए। भीडको मनोविज्ञानमा बौद्धिकता वा संयमता भन्ने हुँदैन। व्यक्ति विवेक र चेतनाशून्य अवस्थामा पुग्छन्। अरूले गरेका राम्रा वा नराम्रा सबै कार्यमा जानेर वा नजानेर सहभागी हुन पुग्छन्। लेटाङ घटनामा पनि त्यही भएको हो। कुनै एक जना व्यक्तिले मात्र घटना घटाएको थिएन। अपराध कार्यमा धेरै जना संलग्न छन्। यदि त्यसो नहुँदो हो त बलात्कारको अभियोग लागेको शिक्षकलाई प्रहरीको जिम्मा लगाउँथे। अपराध अनुसन्धानलाई सहयोग गरेर एउटी बालिकालाई न्याय दिलाउन सघाउँथे। पीडितको पक्षमा वकालत गर्थे। शिक्षाजस्तो पवित्र संस्थामा गुरुबाट गोरुले पनि नगर्ने जस्तो हर्कतको साथ दिँदैनथे। कानुनी राज्यलाई सम्मान गर्थे। सुरक्षामा खटिएका प्रहरीको ज्यान जाने गरी जाइँ लाग्दैनथे। घटनाअघि त एक जना व्यक्तिलाई जोगाउन सबै प्रहरीमाथि जाइलागे। अब त सिंगो बस्ती नै जेलमा जानुपर्ने अवस्था आउँदैछ। रिहा भएको अवस्थामा ती सबै व्यक्तिले अब केके गर्न सक्छन्। न्यायालयले आदेश दिने बेला एक पटक सोच्यो कि सोचेन ? कर्तव्य ज्यानजस्तो जघन्य अपराधमा संलग्न व्यक्तिलाई थुनामै राखेर कानुनी कारबाही प्रक्रिया अगाडि बढाउनुपर्छ। विश्वभर यही प्रचलन छ। नेपालमा पनि अधिकांश घटनामा त्यस्तै हुने गरेको छ। आपराधिक मानसिकता भएका व्यक्तिले एउटा अपराधपछि अर्को अपराध नगर्लान् भन्ने ग्यारेन्टी नहुने भएकाले नै अदालतले थुनामै राख्ने आदेश दिने गरेको हुन्छ। अदालतले जघन्य अपराधमा धरौटीमा रिहा गर्न मानेको हुँदैन। हिरासत वा थुनामै रहेका अभियुक्तले त धेरै वटा मुद्दालाई प्रभावित पारेका खबर सार्वजनिक हुने गरेका छन्। सुरुमा एउटा अभियोेग दाबी गरेका पीडितले अदालतमा न्यायाधीशसामु बयान दिँदा धेरैले बयान फेरेका छन्। जघन्य अपराधका अभियुक्तहरूलाई धरौटीमा रिहा गर्दा पीडित परिवारलाई थप पीडा पुग्ने आपराधिक गतिविधिको खतरा हुन्छ। यस विषयमा ध्यान दिन जरुरी छ। लोकतन्त्रमा सबैभन्दा अन्तिम भरोसा न्यायपालिकासँग हुन्छ। जब सबै निकायबाट अन्याय हुन्छ, व्यक्ति अदालतमा न्याय माग्न जान्छ। व्यक्तिदेखि शासनलाई कानुनी राज्यको पाठ पढाउने न्यायमूर्ति नै विवादास्पद आदेश र फैसला दिन्छन् भने न्यायपालिकामाथिको भरोसा कसलाई हुन्छ ? कहिले भावनामा बगेर त कहिले प्रभाव र दबाबमा पनि न्यायपालिकाले विधिविपरीतका फैसला र आदेश दिएको छ। लगत्तै तिनलाई सच्याएर न्यायपालिकाको गरिमा जोगिएको थुप्रै उदाहरण पनि छन्। एक जना बालिकामाथि बलात्कारको प्रयास भएको छ। पीडकलाई पक्राउ गर्ने प्रहरी झडपमा मारिएका छन्। यी दुवै गम्भीर प्रकृतिका अपराध हुन्। दुवै क्षम्य होइनन्। त्यसैले न्याय परिषद्ले आदेश दिने न्यायाधीशमाथि तत्काल छानबिन गर्नुपर्छ र धरौटीमा रिहा गर्ने आदेश बदर गर्नुपर्छ।"
प्रश्नको कठघरामा गभर्नरमाथिका लाञ्छना,"काठमाडौं : सरकारले कार्यक्षमता अभाव देखाएर गभर्नर महाप्रसाद अधिकारीलाई निलम्बन गरेको थियो। लिखित आरोप यत्ति हो। तर, अर्थमन्त्री जनार्दन शर्माले अरू पनि आरोप लगाउँदै आएका छन्। कार्यक्षमता अभावसहित मुख्य चार आरोपमा केन्द्रित रही अन्नपूर्ण पोस्ट्ले तथ्य केलाएको छ। मन्त्रिपरिषद्को चैत २४ गते बसेको बैठकले गभर्नर अधिकारीलाई निलम्बन गर्ने निर्णय गरेको थियो। २४ घण्टापछि अधिकारीले आफूलाई निलम्बन गरिएको पत्र इमेलमार्फत पाएका थिए। उनी चैत २५ गते दिनभर राष्ट्र बैंककै कार्यक्रममा अर्थमन्त्री शर्मासँगै थिए। प्रमुख अतिथि रहेका मन्त्री शर्माले निलम्बनको सूचना दिएनन्। बरु मन्तव्यका क्रममा गभर्नरको चर्को आलोचना गरे। अर्थमन्त्रीज्यूले सार्वजनिक रूपमै म त अर्थशास्त्र जान्दिनँ। म त गुरिल्ला मान्छे। फेरि पढ्न जाने कुरा भएन भन्नुभएको छ, पूर्वमहान्यायाधिवक्ता सुशील पन्त भन्छन्, मन्त्रीजस्तो गरिमामय पदमा रहेको व्यक्तिले कुन कार्यक्रममा के बोल्ने र मुलुकलाई कसरी मार्गनिर्देशन दिने भन्ने हेक्का राखेको पाइएन। सरकारले गभर्नर अधिकारी निलम्बन गर्दा कार्यक्षमता अभावको खोट लगाएको थियो। गभर्नर अधिकारीलाई दिएको पत्रमा नेपाल राष्ट्र बैंक ऐन २०५८ को दफा २२ को उपदफा (५)को खण्ड (ख) लगायतका अवस्था विद्यमान भएको कारणबाट तत् सम्बन्धमा जाँचबुझ गर्न समिति गठन गरिएको उल्लेख छ। सो दफाको प्रयोग गरी जाँचबुझ समिति गठन गर्न पूर्वअवस्थाको तथ्य किटान हुनुपर्छ। तर, अधिकारीलाई पठाइएको पत्रमा कुन कार्यका कारणले कस्तो अवस्था विद्यमान भयो खुलाइएको छैन। कुन कार्यको कार्यान्वयन नगरी कार्यक्षमता अभाव देखिएको हो भन्ने पूर्वजानकारीसमेत गराइएको छैन। अधिकारीलाई दिइएको पत्रमा के कस्ता कार्य कार्यान्वयन नगरी कार्यक्षमता अभाव हुन गएको भन्ने प्रस्ट्याइएको छैन। अधिकारीलाई सोधपुछसमेत गरिएको छैन। सुनुवाइको मौका दिइएको छैन। यही तथ्यलाई अधिकारीले रिट निवेदनमा उल्लेख गरेका छन्। मलाई पदमुक्त गरी आफू अनुकूलको व्यक्तिलाई नियुक्ति गर्ने दूषित र बदनियतपूर्ण अभिप्राय राखी जाँचबुझ समितिमा समेत मन्त्रीज्यू र मन्त्रीज्यूका नाता पर्ने र मन्त्रीज्यू सम्बद्ध राजनीतिक दलसँग आबद्ध व्यक्तिलाई समावेश गराई मन्त्रीज्यूको इच्छाअनुकूलको प्रतिवेदन तयार गरी गराई पदमुक्त गर्न अग्रसर रहेको प्रष्टै देखिएको छ, रिटमा छ। ५८ वर्षीय अधिकारीको कार्यानुभव भने लामो देखिन्छ। उनी नेपाल राष्ट्र बैंकको सेवामा २०४२ सालमा प्रवेश गरेका थिए। विभिन्न मितिमा बढुवा हुँदै पदस्थापन भए। २०६७ पुससम्म विशिष्ट श्रेणीको अधिकृत तहमा कार्यरत रहे। उनी आफ्नो योग्यता र कार्यक्षमता मूल्यांकनका आधारमा सरकारको निर्णयअनुसार बढुवा भएको देखिन्छ। सरकारले २०६७ पुस ११ गते गरेको निर्णयअनुसार डेपुटी गभर्नर भए। उक्त पदमा पाँच वर्षे कार्यकाल सफलतापूर्वक पूरा गरेको देखिन्छ। उनी २०७२ पुस १० गते डेपुटी गभर्नरबाट सेवानिवृत्त भए। सेवानिवृत्त जीवन बिताइरहेका बेला लगानी बोर्डको प्रमुख कार्यकारी पदमा पदपूर्तिको प्रस्ताव माग भयो। खुला प्रतिस्पर्धामा सहभागी भए। उनी छनोट भएर २०७३ असार ९ गते बोर्डमा नियुक्त भए। उक्त पदमा झन्डै तीन वर्ष नौ महिना (२०७६ चैत २३ गतेसम्म) कार्यरत रहे। त्यसपछि मन्त्रिपरिषद्को २०७६ चैत २४ गतेको निर्णयअनुसार गभर्नर पदमा नियुक्त भए। गभर्नर सिफारिस समितिमा अर्थमन्त्री अध्यक्ष, पूर्वगभर्नरमध्येबाट एक जना र आर्थिक, मौद्रिक, बैंकिङ, वित्तीय तथा वाणिज्य कानुनको क्षेत्रका लब्धप्रतिष्ठित व्यक्तिहरूमध्येबाट सरकारले तोकेको एक जना सदस्य हुन्छन्। समितिले तीन जनाको नाम मन्त्रिपरिषद्मा सिफारिस गर्ने प्रावधान ऐनमा छ। जसमध्ये एक जना गभर्नर पदमा नियुक्त हुन्छन्। तिनै एक जनामा परेका हुन् अधिकारी। सर्वोच्च अदालतको अल्पकालीन अन्तरिम आदेशपछि बुधबार काममा फर्किने क्रममा गभर्नर महाप्रसाद अधिकारीलाई बालुवाटारस्थित नेपाल राष्ट्र बैंकमा भव्य स्वागत गरिँदै। अर्थविद् रामेश्वर खनाल सरकारले गभर्नरलाई निलम्बन गर्न खुलाएका कुरा नेपाल राष्ट्र बैंक ऐन २०५८ को दफा २२ को उपदफा ५, खण्ड क देखि च सम्म नै नमिल्ने बताउँछन्। उनका अनुसार अधिकारीले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। गभर्नरको खराब आचरण छैन। बदनियतपूर्वक काम पनि गरेको देखिँदैन। गभर्नरले गलत काम नगरेको तथ्यहरूले देखाउँछन्। यो अनावश्यक लाञ्छना लगाइएको हो, अर्थविद् खनाल भन्छन्। अधिकारीले मन्त्रिपरिद्को निर्णयबारे सरकारका प्रवक्ताले जानकारी गराउँदा निलम्बनको व्यहोरा उल्लेख नगरेको रिटमा जनाएका छन्। मन्त्रिपरिषद्का निर्णय वेबसाइटमा राख्ने व्यवस्था रहेकोमा यससम्बन्धी विषय नराखेको जनाइएको छ। अर्थमन्त्री शर्माले लगाएको अर्को आरोप हो, अर्थतन्त्र सुधारका कदम नचालेको। आयात वृद्धिका कारण विदेशी मुद्रा अधिक खर्च भयो। खर्च धान्न सक्ने गरी निर्यात र रेमिट्यान्स बढ्न सकेन। जसकारण विदेशी विनिमय सञ्चितिमा कमी आयो। विदेशी मुद्रा सञ्चितिमा कमी आएर विभिन्न मुलुक संकटमा परेका छन्। त्यस्तो अवस्थामा पुग्नबाट रोक्न विभिन्न उपाय अवलम्बन गर्नु राष्ट्र बैंकको कानुनी कर्तव्य हो। किनभने, राष्ट्र बैंकले तथ्यांक संकलन, प्रशोधन र प्रकाशन गर्छ। बैंकका सबै तथ्यांक, प्रतिवेदन तथा गतिविधि बैंकको आधिकारिक वेब साइटमा नियमित अपलोड हुन्छ। जुन तथ्यांक मुलुकभित्र र विदेशमा समेत मान्य हुन्छ। खासमा अधिकारी गभर्नरमा नियुक्त हुँदा कोरोना महामारी नेपालमा पनि सुरु भइसकेको थियो। देशव्यापी लकडाउनले प्रभावित भएको अर्थतन्त्रमा मौद्रिक नीति जारी भयो। अर्थतन्त्र सबल बनाउन विभिन्न उत्प्रेरक कार्यक्रम ल्याइयो। जसबाट अर्थतन्त्रमा सकारात्मक प्रभाव परेको आर्थिक सूचकबाट प्रस्ट हुन्छ। साउन पहिलो साताभित्र सार्वजनिक गरिने मौद्रिक नीति सरकारले पूरक बजेट ल्याएपछि स्थगन हुन पुग्यो। गभर्नर अधिकारी अर्थ मन्त्रालयसँग समन्वय गरी २०७८ साउन २९ गते मौद्रिक नीति जारी गर्न सफल भए। नीतिको प्रभावको त्रैमासिक समीक्षा गर्दै परिमार्जनसहितको मौद्रिक नीति २०७८७९ कार्यान्वयनमा छ। सरकारको नीति तथा कार्यक्रम कार्यान्वयनमा राष्ट्र बैंकले निरन्तर सहयोग पुर्याएको पाइएको छ। आर्थिक वर्ष २०७८७९ को बजेट र प्रतिस्थापन विधेयकमा बैंकले कार्यान्वयन गर्नुपर्ने विभिन्न कार्यक्रम तोकिएकोमा सबै कार्यान्वयन भएको पाइएको छ। विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद रकमको छानबिन भएको समाचार सार्वजनिक भएको विषयमा अर्थमन्त्री शर्माले सूचना चुहाएको आरोप लगाए। शाहका बैंक खाता छानबिनकै अवस्थामा फुकुवा गर्न अर्थमन्त्री शर्माले नै गभर्नरलाई दबाब दिएका थिए। सम्पत्ति शुद्धीकरणसम्बन्धी विवादमा परेको व्यक्तिको रोक्का भएको खाता फुकुवा हुन सक्दैन भन्ने अडान गभर्नरको थियो। खाता रोक्का हुनुको कारण माग गर्दै अर्थमन्त्री शर्माले शाहको निवेदनमा चैत १३ गते तोक आदेशसमेत दिए। जसको लिखित जवाफ दिँदै राष्ट्र बैंकले शंकास्पद कारोबारको खाता फुकुवा नगरिने जनाएको थियो। शाहले पैसा निकाल्न नपाएपछि गत असारमै सर्वोच्च अदालतमा रिट निवेदन दिएका थिए। ६ वटा छुट्टाछुट्टै रिट निवेदनमा सर्वोच्चले अन्तरिम आदेश दिन अस्वीकार गरेको थियो। ती मुद्दा विचाराधीन रहेकै बेला मन्त्री शर्माले हस्तक्षेप गर्दै खाता खोलाउन तोक आदेश दिएका थिए। अर्थमन्त्री शर्माले शाहको रोक्का भएको खाता फुकुवा गर्न गरेको तोक आदेश अन्नपूर्ण पोस्ट्ले हालै प्रकाशन गरेको थियो। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुसन्धान गरेको थियो। त्यसविरुद्ध उनले चैत ११ गते अर्थ मन्त्रालयमा निवेदन दिएका थिए। त्यसमा मन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। सरकारले लागू गरेका नीति तथा कार्यक्रम कार्यान्वयनमा राष्ट्र बैंकले सहयोग गर्नुपर्छ। कुन नीति तथा कार्यक्रमको कार्यान्वयनमा सहयोग नगरेको हो ? यसबारे सरकारले प्रस्ट्याउन सकेको छैन। सरकारले चालू बजेटमा उल्लेख भएका बैंकसँग सम्बन्धित विषय पूर्णत: कार्यान्वयनमा ल्याएको दाबी गभर्नर अधिकारीको छ। राष्ट्र बैंक ऐन २०५८ को दफा ३० को उपदफा (१) मा (क) देखि (द)सम्म १८ वटा काम, कर्तव्य र अधिकार गभर्नरको हुने उल्लेख छ। उक्त दफामा लेखिएको कस्तो प्रकारको कार्य नगरेको र कस्तो निर्णय वा कार्यलाई कार्यान्वयन नगरेको भन्ने कुरा लिखत, कागज र दस्तावेजबाट प्रष्ट देखिने मुर्त विषय हो। बैंकको सञ्चालक समितिमा अर्थसचिव पदेन सदस्य रहने कानुनी व्यवस्था छ। बैंकको सञ्चालक समितिमा छलफल र निर्णय हुनुपर्ने सरकारको आर्थिक नीतिसम्बन्धी धारणा अर्थसचिवमार्फत बैंकको सञ्चालक समितिसमक्ष प्रस्तुत गरिन्छ। सामूहिक छलफलबाट निर्णय हुन्छ। अर्थसचिव मधु मरासिनीले हालसम्म त्यस्तो सरकारी धारणा पेस नगरेको र बैंकको काम कारबाहीमा कुनै पनि बिमति नजनाएको एक सञ्चालक बताउँछन्। मुलुकको पछिल्लो अवस्थालाई दृष्टिगत गर्दै गभर्नर अधिकारीले अविलम्ब चाल्नुपर्ने सुधारात्मक कदमका लागि २०७८ चैत १६ गते १६ बुँदे सुझाव पेस गरेको पाइएको छ। गभर्नरकै पहलमा बाह्य क्षेत्र सुधारका सम्बन्धमा सरकारको तर्फबाट तत्काल गर्नुपर्ने कार्यहरूको सुझावपत्र तयार भएको थियो। गभर्नर अधिकारीले राष्ट्रिय योजना आयोगका उपाध्यक्ष तथा मुख्य सचिवलाई समेत बोधार्थ दिई अर्थमन्त्री जनार्दन शर्मा समक्ष लिखित रूपमा प्रस्तुत गरेको पाइएको छ। त्यसपछि उनले अर्थतन्त्र सुधारका लागि थप अग्रसरता लिँदै नेपाल राष्ट्र बैंकका कार्यकारी निर्देशकहरू र मुलुकमा रहेका २७ वटै वाणिज्य बैंकका प्रमुख कार्यकारी अधिकृतहरूको बैठक आयोजना गरेका थिए। हालको जटिल आर्थिक परिस्थितिका बारेमा सबै सरोकारवाला निकायलाई अवगत गराइएको थियो। केही समयका लागि सार्वजनिकबाहेक निजी सवारी साधन आयातको प्रतीतपत्र नखोल्नेबारे सहमति भएको थियो। पूर्वगभर्नर दीपेन्द्रबहादुर क्षेत्री अधिकारीलाई लगाएको आरोप मौखिक जे भए पनि लिखित नै आधिकारिक हुने भएकाले कानुनी आधार नै मान्नुपर्ने बताउँछन्। गभर्नर अधिकारीले अर्थतन्त्र ओरालो लागेको हुनाले दिएको सुझाव पनि ध्यान दिइएन। उल्टै कारबाही गरियो भनेर गभर्नरले रिटमा उल्लेख गरेको सुनियो। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला, क्षेत्री भन्छन्, अझै वैशाख १३ गते मात्रै दुवै पक्षको सुनेपछि फैसला हुनेछ। उनका अनुसार सर्वोच्चले नै काम गर्न पठाएपछि फेरि फर्की भनेर पक्कै भन्न सक्दैन। काममा नफर्की भन्न नसक्ने सम्भावना अब ९९ प्रतिशत हुन्छ। अब काग कराउँदै गर्छ पिना सुक्दै गर्छ भनेअनुसार हुने देखिन्छ, उनी भन्छन्। अर्थमन्त्रीले आरोप लगाएका गभर्नरले राष्ट्र बैंक आएर काम थालेपछि अब सरकारलाई चुनौती हुने बताउँछन् अर्का पूर्वगभर्नर डा चिरञ्जीवी नेपाल। सरकार सुपर रेगुलेटरी बडी हो। किनभने सरकारले नचाहेको गभर्नरलाई अदालतले अल्पकालीन आन्तरिक आदेश दिएपछि के हुन्छ भन्ने चासो छ। किनभने मुलुकको अर्थतन्त्र अघि बढाउने जिम्मा अर्थ मन्त्रालय र राष्ट्र बैंकको हो। अहिले दबाबमा परेको अर्थतन्त्रलाई उकास्ने पनि यी दुवै संस्थाले हो, उनी भन्छन्, यसकारण अब सरकारको ठूलो जिम्मेवारी दबाबमा परेको अर्थतन्त्रलाई सामान्यीकरण गर्नु ठूलो चुनौती देखिएको छ। यी दुवै नेतृत्वले अब कुन रूपमा सहकार्य गरेर जान्छन् भन्ने पनि आशंका छ। उनका अनुसार अब बजेट आउँदै छ। त्यसलगत्तै मौद्रिक नीति आउँछ। यी दुवै मुलुकका लागि महत्वपूर्ण दस्तावेज हुन्। यो आउने क्रममा भएकाले अहिलेको दबाबको स्थितिलाई कसरी दुवै मिलेर अवतरण गर्न सक्छ भन्ने प्रश्न छ, उनी भन्छन्। डा नेपाल राष्ट्र बैंक आर्मी र पुलिसको जस्तो परेड खेल्ने संस्था नभएको बताउँछन्। स्वायत्त संस्था भएकाले कसैले पनि हस्तक्षेप गर्न नहुने डा नेपालको तर्क छ। राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्ने जस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ, डा नेपाल भन्छन्। अर्थविद् डा डिल्लीराज खनाल आयात व्यवस्थित गर्न अर्थ मन्त्रालयमार्फत नै सिफारिस भएपछि राष्ट्र बैंकले कडाइको कदम चालेको बताउँछन्। तर, जुन किसिमका आरोप गभर्नरमाथि लगाइयो त्यो गलत सावित केही हदसम्म भएको डा खनालको तर्क छ। सरकारले आफ्नो कमजोरी ढाकछोप गर्न अरूमाथि दोष थुपारिनु भएन। फोर्सफुल्ली गभर्नरलाई हटाउन खोज्नु नै गैरजिममेवारी कदम देखियो, उनी भन्छन्, राष्ट्र बैंकको स्वायत्ततामार्थको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। कारबाहीतर्फ लाग्नु समाधान होइन। उनका अनुसार पहिला अदालतले यस्तो फैसला गरेपछि नैतिकताको कुरा आउँथ्यो। तर यसमा खासै टिप्पणी छैन। यद्यपि, अब मुलुक अफ्ठेरो परेका बेला मिलेरै समाधान गर्न जरुरी छ। बरु अब बजेटलाई चुस्त, दुरुस्त बनाउनुपर्छ, उनी भन्छन्, अर्थतन्त्र संकटमा नलैजान, बचाउने गरी सम्बोधन गर्दै तत्कालीन र दीर्घकालीन हिसावले अगाडि जान समन्वय, सहकार्य समझदारी रूपमा गर्न जरुरी छ। पूर्वमहान्यायाधिवक्ता पन्तका अनुसार अधिकारीमाथि लगाइएका अभियोग गोश्वारा छन्। गभर्नरले अमुक कार्य गरेको भन्ने तथ्य छैन। तीन करोड जनतासामु सरकारले गभर्नरले यसो गरेछन् भन्ने कुरा उल्लेख गर्न सकेको छैन, वरिष्ठ अधिवक्ता पन्त भन्छन्, गभर्नर जस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। अधिकारीलाई लगाएको आरोप मौखिक जे भए पनि लिखित नै आधिकारिक हुन्छ। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला। काममा नफर्की भन्न नसक्ने सम्भावना अब ९९ प्रतिशत हुन्छ। दीपेन्द्रबहादुर क्षेत्री, पूर्वगभर्नर राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्नेजस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ। डा चिरञ्जीवी नेपाल, पूर्वगभर्नर सरकारले आफ्नो कमजोरी ढाकछोप गर्न अरूमाथि दोष थुपार्नु भएन। फोर्सफुल्ली गभर्नरलाई हटाउन खोज्नु नै गैरजिम्मेवार कदम देखियो। राष्ट्र बैंकको स्वायत्ततामाथिको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। डा डिल्लीराज खनाल, अर्थविद् गभर्नरलाई निलम्बन गर्न खुलाइएका कुरा राष्ट्र बैंक ऐनको दफा २२ (५) खण्ड क देखि चसम्म नै मिल्दैन। गभर्नरले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। यो अनावश्यक लाञ्छना लगाइएको हो। रामेश्वर खनाल, अर्थविद् सरकारले जनतासामु गभर्नरले यसो गरेछन् भन्ने उल्लेख गर्न सकेको छैन। गभर्नरजस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। मलाई राम्रो लागेन वा अनुहार मिलेन भनेर गभर्नर हटाउँदा मुलुकको स्थायित्व हुन सक्दैन। सुशील पन्त, पूर्वमहान्यायाधिवक्ता गभर्नर महाप्रसाद अधिकारी दुई सातापछि बुधबार नेपाल राष्ट्र बैंक फर्किएका छन्। सर्वाेच्च अदालतले मंगलबार अल्पकालीन अन्तरिम आदेश दिएपछि अधिकारी काममा फर्किने बाटो खुलेको थियो। अन्तिम आदेश नभए पनि अल्पकालीन अन्तरिम आदेशले केन्द्रीय बैंकको स्वायत्तता जोगाएको टिप्पणी गर्दै उनले फेरि कार्यभार सम्हालेका हुन्। यो बीचको अवधिमा राष्ट्र बैंक र यसको स्वायत्तता, देशको अर्थतन्त्रको सन्दर्भमा समग्र सञ्चारमाध्यम, सामाजिक सञ्जाल, समाज, राजनीतिक नेतृत्वहरूबाट संवेदनशीलता महसुस गरियो, कार्यभार सम्हाल्नुअघि गभर्नर अधिकारीले भने, यो मुलुकको हितका लागि महत्वपूर्ण हो। यसबीच भएको घटनाबारे सर्वोच्चमा रिट दायर गरेपछि अल्पकालीन अन्तरिम आदेश प्राप्त भएको र अझै मुलुकको हितमा हुने अपेक्षा उनले सुनाए। सरकारले व्यक्तिमाथि आक्रमण नगरी समग्र संस्थाविरुद्ध आक्रमण गरेकाले नै अदालत जान बाध्य भएको उनले बताए। सरकारले यसो गर्यो भन्दैमा आफू सरकारलाई दिने सुझावमा पछि नहट्ने र पूर्वाग्रह नराख्ने उनले बताए। केन्द्रीय बैंकको गभर्नर सरकारको सल्लाहकार हो। यसको भूमिका निभाउनु मेरो कर्तव्य हो। सरकारले निलम्बन गरेर हटाउन खोजे पनि अदालतको अल्पकालीन अन्तरिम आदेशपछि पुनर्बाहली भएको छु, उनले भने, यसो भयो भन्दैमा मैले काममा बायस गर्न मिल्दैन। सरकारले अधिकारीलाई नेपाल राष्ट्र बैंक ऐन २०५८ को दफा २२ (५) खण्ड खमा टेकेर निलम्बन गरेको थियो। तर, सर्वोच्चले बुधबार मन्त्रिपरिषद्को निर्णय र अर्थ मन्त्रालयले चैत २५ गते अधिकारीको नाममा जारी गरेको पत्राचार तत्काल कार्यान्वयन नगर्ननगराउन आदेश दिएको थियो। अन्तरिम आदेशको निर्णय नहुन्जेल गभर्नरलाई पदीय जिम्मेवारी पूरा गर्न अन्तरिम आदेश भएको छ।"
चुनावी शुद्धतामा चुकेको आयोग,"निर्वाचन आयोगले यसपटक सगौरव घोषणा गर्यो, विद्युतीय मेसिनको प्रयोग गर्दैनांै, मतपत्र नै छाप्छौं। आयोग नेतृत्वले नसकेर कि नचाहेर यो निर्णय गर्यो ? खोजीको विषय बन्ला। तर, निर्वाचनमा दोस्रो जनआन्दोलनपछि २०६४ मा पहिलो संविधानसभा निर्वाचन हुँदैथियो। प्रमुख निर्वाचन आयुक्त थिए, भोजराज पोखरेल। एकातिर बन्दुक बिसाएर माओवादी चुनावमा भाग लिँदै थियो, अर्कोतिर चुनाव भाँडिने दरबारियाहरूको त्रास उस्तै थियो। संसदीय राजनीतिका दल र सशस्त्र युद्धबाट आएको पार्टी एउटै मैदानमा भिड्दै थिए। आयोगले काठमाडौं निर्वाचन क्षेत्र नम्बर १ मा विद्युतीय मेसिनको प्रयोग गर्ने निर्णय गर्यो। अहिलेको जस्तो सूचना र प्रविधिको विकास भइनसकेको अवस्था र जंगलबाट फर्केको माओवादीलाई विद्युतीय मेसिनको प्रयोगमा राजी गराउन आयोगका लागि कम्ती चुनौती थिएन। र, पनि आयोग नेतृत्वले हिम्मत गर्यो। दलहरूबीच छलफल गरायो, कन्भिन्स गर्यो। र, विद्युतीय मेसिनबाट मतदान भयो। संविधान नै नबनाई पहिलो संविधानसभा भंग भयो। प्रधानन्यायाधीश खिलराज रेग्मीलाई मन्त्रिपरिषद्को अध्यक्ष बनाएर दलहरू दोस्रो संविधानसभा निर्वाचनमा सहमत भए। प्रमुख आयुक्त थिए, नीलकण्ठ उप्रेती। निर्वाचनको शुद्धता र निष्पक्षताका लागि उप्रेतीले नयाँ इतिहास बनाउने अठोट गरे। उनले परम्परागत मतदाता नामावलीको सट्टामा फोटोसहितको परिचयपत्रको व्यवस्था गर्ने निर्णय गरे। उप्रेतीले यो निर्णय लागू गर्न खोज्दा माओवादी र मधेस केन्द्रित दलका नेताहरू आयोग नै पुगेर घेराउ गरे। धम्की दिए। मतदाता परिचयपत्र लागू गरे चुनावमा भाग नलिई भाँड्ने चेतावनीसमेत दिए। तर, पनि उप्रेतीलगायत आयोगका पदाधिकारी टसमस भएनन्। केही सीप नलागेपछि शक्ति केन्द्रको दबाब मा परिचयपत्र छाप्ने टेन्डर प्रक्रिया नै रद्द गर्न लगाइयो। तर, उप्रेती आफ्नो निर्णयमा अडिग रहे। यूएनडीपी को सहयोगमा परिचयपत्र छाप्ने मेसिन ल्याउन लगाए। आयोग परिसरमै मेसिन राखियो। आयोग आफैंले रातदिन परिचयपत्र छाप्यो। एक हप्तामै गाउँगाउँ पुर्याइयो र २०७० को दोस्रो संविधानसभामा फोटोसहितको परिचयपत्र लागू भयो। त्यसले निर्वाचनको शुद्धता, निष्पक्षतामा म्याग्नाकार्टा को भूमिका खेल्यो। परिचयपत्रकै कारण बितेका र बिदेसिएकाहरूका नाममा मत हाल्ने प्रवृत्ति निरुत्साहित भयो। अरूको नाममा मत हाल्न रोकिँदा बुथ कब्जा का घटनामा कमी आए। भोटर लिस्ट अपडेट भयो। मतदाता परिचयपत्रका लागि फोटो खिच्नुपर्ने भएपछि धेरैतिर मतदाता बन्ने प्रवृत्ति क्रमशः हट्दै गयो। मतदाताले जोगिएर, छेलिएर आफूले चाहेको उम्मेदवार वा पार्टीलाई भोट दिनु त छंँदैछ, त्यसमाथि मतपत्रको सुरक्षाका लागि समेत थप चिन्ता लिनुपर्ने अवस्था छ। दोस्रो संविधानसभापछि २०७४ मा तीनै तहको निर्वाचन भयो। तर, निर्वाचनलाई आधुनिक, प्रविधिमैत्री, छिटो छरितो र निष्पक्ष बनाउने कुनै नयाँ तौरतरिका अपनाइएन। विगतकै निरन्तरताबाहेक त्यो बेला देखिने र अनुभव हुने कुनै काम भएन। चुनावमा अर्बांै खर्च भयो। बजेट अपारदर्शिताका गम्भीर प्रश्न उठे। अहिले फेरि मुलुक चुनावी वर्षमा प्रवेश गर्दैछ। वैशाख ३० मा स्थानीय तहको निर्वाचन हुँदैछ। कात्तिकमंसिरतिर प्रदेशसभा र प्रतिनिधिसभाको निर्वाचन गर्नुछ। मतदाता परिचयपत्र लागू भइसकेपछि अब, प्रविधिमैत्री एवं छिटोछरितो निर्वाचन आवश्यक छ। परम्परागत कागजी मतपत्रको सट्टा एक क्लिकमै आफूले चाहेको उम्मेदवारलाई भोट हाल्न पाउने अवस्था हुन जरुरी छ। कागजी मतपत्र त हेर्दै पट्यारलाग्दो, आफूले खोजेको चुनाव चिह्न भेट्नै गाह्रो, भेटे छाप लगाउनै झन्झट, छाप लगाइसकेपछि पट्याउनै गाह्रो, पट्याउँदा मसी लत्पत्तिने र च्यातिने हो कि भन्ने डर र त्रास मतदातामा हुन्छ। कोठा तलमाथि स्वस्तिक छाप पर्ने हो कि भन्ने चिन्ता त छँदैछ। मतदाताले जोगिएर, छेलिएर आफूले चाहेको उम्मेदवार वा पार्टीलाई भोट दिनु त छंँदैछ, त्यसमाथि मतपत्रको सुरक्षाका लागि समेत थप चिन्ता लिनुपर्ने अवस्था छ। अर्थात्, मत दिएर मात्र भएन, बाकसमा नखस्दासम्म सुरक्षाको जिम्मा पनि मतदाताले नै लिनुपर्छ। कागजी मतपत्रका कारण हरेक निर्वाचनमा ठूलो संख्यामा मतपत्र रद्द भइरहेका छन। मतदाताले चाहँदाचाहँदै पनि कागजी मतपत्रको अलमलमा परेर मत रद्द हुने गरेका छन्। आफूले रोजेको चुनाव चिह्नमा स्वस्तिक चिह्न राम्ररी नलाग्दा दोहोर्याएर छाप लगाउने, स्वस्तिक चिह्न बिर्सेर कलम वा औंठाले छाप लगाउने, झुक्किएर एउटै पदमा धेरैलाई मत दिने र शारीरिक अवस्थालगायतका कारण कोठाभित्र राम्ररी छाप पार्न नसक्दा मतपत्र बदर हुने गरेका छन। मतदान अधिकृतले मतपत्रमा बिर्सेर हस्ताक्षर नगरिदिँदाको बदरको भागीदार पनि मतदाता नै हुनुपर्छ। यसकारण, मतदाताका कारण नभई मतदातामैत्री चुनावी प्रक्रिया नभएका कारण ठूलो संख्यामा मत बदर भइरहेका छन्। मतदाता शिक्षाका नाममा करोडौं बजेट सिध्याएर मात्रै केही नहुने रहेछ भन्ने चेतको विकास हुन जरुरी छ। फजुल खर्च जोगाउने र मतदातामैत्री चुनाव गराउनेतिर आयोग नेतृत्व गम्भीर हुन जरुरी छ। आयोगका अनुसार पनि सरदर ५ प्रतिशत मत बदर भइरहेको छ। २०४८ सालको आमनिर्वाचनमा ३ लाख २ हजार २३ मत बदर भएको थियो। २०५१ सालको मध्यावधिमा पनि २ लाख ४१ हजार ७१ मत बदर भएको थियो। २०५६ सालको संसदीय निर्वाचनमा २ लाख ४४ हजार ९ सय २ मत बदर भएको थियो। २०६४ र २०७० सालको संविधानसभाका निर्वाचनमा बदर मत संख्या झन् बढेको थियो। त्यसैले बदर मतको संख्या घट्नुको सट्टा बढदै गएको छ। मतदान पनि छिटो हुने र परिणाम पनि छिटो आउने भएकाले विद्युतीय मेसिनको प्रयोगमा आयोग जानैपर्छ। यसबाट मत पनि बदर हुँदैन। एक्काइसौ शताब्दीको आजको युगमा गाउँसम्मै सूचना र प्रविधिको विकास भइसकेको छ। हात हातमा मोबाइल छ। सर्वसाधारण पनि फेसबुकलगायतका सामाजिक सञ्जालमा अभ्यस्त हुँदै गएका छन्। त्यसकारण, अबको निर्वाचन प्रविधिमैत्री, छिटोछरितो हुनैपर्छ। विश्वको तेस्रो जनसंख्या भएको छिमेकी भारतमा विद्युतीय मेसिनका कारण मतदान छिटो हुन्छ। परिणाम आउन हप्ता दिन पनि लाग्दैन। तर, झन्डै डेढ करोड मतदान हुने हाम्रोमा महानगरपालिकाको परिणाम आउन महिनौं कुर्नुपर्छ। मतगणनामा धेरै समय लाग्दा उम्मेदवार र मत गणक नै गलेर, थाकेर, बिरामी भइसक्छन्। परिणाम आउँदासम्म केको चुनाव थियो र आफूले कसलाई मतदान गरेको थिएँ भनेर मतदाताले नै बिर्सने अवस्था छ। मतदान पनि छिटो हुने र परिणाम पनि छिटो आउने भएकाले विद्युतीय मेसिनको प्रयोगमा आयोग जानैपर्छ। यसबाट मत पनि बदर हुँदैन। बुथ कब्जाको गलत राजनीतिको पनि अन्त्य हुन्छ। विद्युतीय मेसिनको प्रयोगबाट मतपत्रसँगै मतपेटिका, मसीलगायतका झन्झटिला वस्तु पनि स्वतः हराउनेछन। राजनीतिक दलहरू त आफू सत्तामा हुँदा एउटा र विपक्षी कित्तामा पुग्दा अर्कोखाले कुरा गर्छन् नै। विद्युतीय मेसिनको कुरा गर्दा यसप्रतिको अविश्वास र सुरक्षाको प्रश्न उठ्ने गरेको छ। समय छँदै आयोगले राजनीतिक नेतृत्वसँग कुरा गर्ने र प्रविधिमा राजी गराउन पहल गर्नैपर्छ। चुनाव आउँदा मात्रै लौन के गरौं भन्नुभन्दा समय छँदै प्रविधिको प्रयोगका विषयमा सरकार, राजनीतिक दल र सरोकारवालाबीच पर्याप्त छलफल, परामर्श र पहल हुनैपर्छ। संवैधानिक आयोग स्वायत्त हुने भएकाले देश र जनतालाई फाइदा हुने निर्णयका लागि साहसिक आँट गर्नैपर्छ। राजनीतिक दलहरू के भन्लान्, सरकारले सहयोग गर्ला कि नगर्ला ? निर्णय लिँदा विवादमा पो परिन्छ कि भन्ने हो भने न त हिजो सुधारका काम हुन्थे, न त भोलि नै हुन्छन्। त्यसको बोझ भने सधैं मतदातामाथि परिरहन्छ। प्रेस ग्यालरी"
तालमेलले कांग्रेसमा चर्को असन्तुष्टि,"स्थानीय तहको निर्वाचनका लागि पाँच दलीय गठबन्धनको बैठकले महानगरपालिका र उपमहानगरपालिकाको प्रमुख र उपप्रमुख पदमा उम्मेदवार टुंगो लगाउने सहमति गरेको छ। तर, तालमेलका विषयमा सत्तारुढ गठबन्धनले गरेको सिट बाँडफाँटको निर्णयलाई लिएर विराटनगरमा कांग्रेस भने असन्तुष्ट बनेको छ। विराटनगरको उपमेयर पद जनता समाजवादी पार्टी (जसपा)लाई दिने निर्णय शीर्ष नेता सम्मिलित गठबन्धनले गरेसँगै एक्लै चुनाव लड्ने निर्णय गरेर यसअघि सम्भावित उम्मेदवारको नाम सिफारिस गरिसकेको समिति झस्किएको छ। महानगर समितिले भने यसअघि विराटनगरभित्र कोहीसँग पनि चुनावी तालमेल नगर्ने निर्णय गर्दै मेयर तथा उपमेयरका आकांक्षीमध्येबाट नाम पार्टीको केन्द्रीय समितिलाई सिफारिस गरिसकेको थियो। यसअघिको निर्वाचनमा एक्लै चुनाव लडेको कांग्रेस मेयर र उपमेयर दुवै पदमा विजयी भएको थियो। विराटनगरका १९ वडामध्ये ७ वटामा कांग्रेसका उम्मेदवारले जितेका थिए। २०७४ सालमा जसपा ६, नेकपा (एमाले) ३, माओवादी केन्द्र १ वटा वडामा विजयी भए। स्वतन्त्र उम्मेदवारले २ वटा वडाध्यक्ष जिते। यसअघिको परिणाम र यसपटक संगठन झन् मजबुत भएको आँकलन गर्दै कांग्रेसले विराटनगरमा कोहीसँग पनि तालमेल आवश्यक नरहेको भनेर निर्णय गरेको थियो। विराटनगरको मेयरमा महानगर समितिले डिला संग्रौला, अमृत अर्याल, नागेश कोइराला, भीम पराजुली, इन्दीरा कार्की, दीपक चापागार्ईं र गोपाल रेग्मीको नाम सिफारिस गरेको थियो। सिफारिसमा परेकामध्ये संग्रौला, अर्याल, कोइराला र पराजुली मुख्य दाबेदार हुन्। उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल र राजु मास्केको नाम सिफारिस गरिएको छ। सिफारिसमा परेकामध्ये अहिले भीम पराजुली मेयर र इन्दिरा कार्की उपमेयर छन्। तालमेलका क्रममा विराटनगरको उपमेयर पाएको जसपाले भने उम्मेदवार सिफारिस गरिसकेको छैन। कांग्रेस विराटनगरका सभापति दीपक चापागाईंले गठबन्धनको निर्णय अस्वीकार गरिने बताए। हामीलाई गठबन्धन चाहिँदैन। निर्णय कुनै पनि हालमा स्वीकार गर्दैनौं, उनले भने, सरकारमा रहेका गठबन्धनका नेताहरू बसेर भएको निर्णय हो। हामी कांग्रेसका कार्यकर्ता हौं। पार्टी केन्द्रबाट महानगर समितिमा गठबन्धनको निर्णयका बारेमा कुनै पनि परिपत्र प्राप्त नभएको सभापति चापागाईंको भनाइ छ। विधानअनुसार पार्टी चलाउनुपर्छ भन्ने हाम्रो अडान हो। २०७४ सालको निर्वाचनमा अरु दलले तालमेल गरे पनि विराटनगरमा कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। गठबन्धनको सबैभन्दा ठूलो दल कांग्रेसले पोखरा महानगरपालिकाको मेयर पद नपाएपछि कास्की कांग्रेस कार्यसमिति, नगर समितिका पदाधिकारीको असन्तुष्टि सतहमै बाहिर आएको छ। पोखरा महानगरपालिकाको मेयरको पद गठबन्धनको तर्फबाट नेपाल कम्युनिस्ट पार्टी एकीकृत समाजवादीको कोटामा परेको छ। असन्तुष्ट कास्की कांग्रेसका पदाधिकारी र कार्यकर्ताले बुधबार पोखराको महेन्द्र पुलस्थित कांग्रेस कास्कीको पार्टी कार्यालयमा ताला लगाएका छन्। ताला लगाउनुका साथै थप आन्दोलन गर्ने पोखरा महानगर सचिव गणेशबहादुर थापा र टुवराज बाँस्तोलाले बुधबार ध्यानाकर्षणपत्रमार्फत जानकारी गराए। पोखरा मेयर नपाएपछि बुधबार पोखराको महेन्द्र पुलस्थित कास्की कांग्रेसको पार्टी कार्यालयमा ताला लगाउँदै कांग्रेस कार्यकर्ता । पार्टीका कार्यकताको भावनाविपरीत कांग्रेस एक्लै लड्दा पनि जितिने पोखरा महानगरको मेयर अरू पार्टीलाई दिएकोले ताला लगाएको बताइएको छ। पार्टी सभापति तथा प्रधामन्त्री शेरबहादुर देउवाले गण्डकी प्रदेशका पार्टी सभापति र जिल्ला सभापतिलाई समेत किनाराको साँची राख्दै नेकपा एकीकृत समाजवादीलाई पोखरा महानगरपालिकाको मेयर पदमा प्रस्ताव गरिएको भन्ने सञ्चारमाध्यमबाट जानकारी भएपछि अपेक्षित भएको महसुस गरको बताएका छन्। केन्द्रीय समितिलाई पोखराको मेयर पद अर्को पार्टीलाई दिने निर्णयलाई पुनः विचार गर्न अनुरोध गरेको कांग्रेस जिल्ला सचिव भानु ढकालले बताए। यसै विषयमा बुधबार कास्कीका अग्रज नेताहरूको समेत उपस्थितिमा नगर बैठक बस्यो। बैठकमा जिल्ला नेताहरूले असन्तुष्ट पक्षलाई गठबन्धनको मर्म बुझिदिन अनुरोध गरेको बताइएको छ। बैठकमा गठबन्धन भत्कने गरी अघि बढ्न नहुने विषयमा छलफल भएको कास्की कांग्रेसका जिल्ला सदस्य र मेयरका आकांक्षीसमेत रहेका गंगाधर पराजुलीले बताए। हेटौंडा उपमहानगरपालिकामा कांग्रेसले मेयर नपाए एक्लै चुनावी प्रतिस्पर्धामा उत्रने चेतावनी दिएको छ। केन्द्रीय गठबन्धनमा हेटौंडा उपमहानगरका नेकपा एसलाई दिने सहमति भएपछि हेटौंडा कांग्रेस असन्तुष्ट भएको हो। कांग्रेस हेटौंडा उपमहानगर समितिले बुधबार पत्रकार सम्मेलन गर्दै मेयर समाजवादीलाई छाड्ने नसक्ने जनाएको छ। मंगलबार हेटौंडा उपमहानगरका १९ वटै वडा सभापतिको उपस्थितिमा बैठक गरेर मित्रवत प्रतिस्पर्धामा जाने निर्णय गरेका छौं, नगर सभापति उत्सव इटनीले भने, पालिकास्तरमै गठबन्धन दलबीच छलफल चलिरहँदा केन्द्रीय समितिले स्थानीय मर्म र भावनालाई बेवास्ता गर्दै सहमति गरेको छ। यो सहमति हामी मान्न सक्दैनौं। नगरको गठबन्धनमा आबद्ध दलहरूमध्ये सबैभन्दा ठूलो पार्टी कांग्रेसको नेतृत्वमा चुनावमा सहभागी हुन गठबन्धनका दलहरूसमेत तयारी रहेको अवस्थामा केन्द्रीय स्तरमा भएको भागबण्डाले कांग्रेस नगर समिति पूर्ण असन्तुष्ट बनेको सभापति इटनीले बताए। कांग्रेस मकवानपुरका सपभाति बुद्ध लामाले भने केन्द्रीय सहमतिअनुसार अघि बढ्ने बताएका छन्। कांग्रेस मकवानपुरले १० स्थानीय तहमध्ये हेटौंडाको मेयर पहिलो प्राथमिकतामा राखेर स्थानीय तहमा छलफल अघि बढाइरहेको थियो। मेयरमा कांग्रेसबाट आनन्दराम पराजुली र प्रभात दाहाल आकांक्षी छन्। एकीकृत समाजवादीबाट मेयरमा वर्तमान उपमेयर मिना लामा, जिल्ला अध्यक्ष श्रीधर पोखरेल र केन्द्रीय सदस्य तथा प्रदेशसभा सदस्य मुनु सिग्देलको दाबी छ। गठबन्धनको सहमतिअनुसार मधेस प्रदेशमा जसपा नेपालका तर्फबाट वीरगन्ज महानगरपालिका, जनकपुर उपमहानगरपालिका र कलैया उपमहानगरपालिकामा प्रमुख पदमा उम्मेदवार दिने सहमति भएको छ। प्रधानमन्त्री तथा नेपाली कांग्रेसका सभापति शेरबहादुर देउवाको अध्यक्षतामा बुधबार बसेको गठबन्धनको बैठकले उम्मेदवार दाबी गर्ने स्थानीय तहको नामावली सार्वजनिक गरेसँगै मधेस कांग्रेसमा कलह सुरु भएको छ। माओवादी केन्द्रका अध्यक्ष पुष्पकमल दाहाल, नेकपा एसका माधवकुमार नेपाल, जसपाका अध्यक्ष उपेन्द्र यादव र राष्ट्रिय जनमोर्चाको दुर्गा पौडेलको संयुक्त हस्ताक्षरबाट गठबन्धनको सहमतिपत्र सार्वजनिक हुनेबित्तिकै उम्मेदवारहरूमा कतै खुसी त कतै उदासीको बनेको छ। गत स्थानीय तहको निर्वाचनमा जनकपुर उपमहानगरपालिका प्रमुखको पदमा पराजित भएका कांग्रेसका मनोज साह पछिल्लो चार वर्षदेखि चुनावी तयारीमा जुटेका थिए। तर, गठबन्धनको सहमतिमा जनकपुर जसपाको कोटामा परेपछि उनी निकै खिन्न भएका छन्। म पार्टीको यस निर्णयको घोर विरोध गर्छु, उम्मेदवारका आकांक्षी साहले भने, कांग्रेसलाई जिताउन मैले पछिल्लो चार वर्षदेखि तयारी गरेको छु। तर, अहिले चुनावको मुखमा आएर गठबन्धनको नाममा अर्कै उम्मेदवार ल्याउने तयारी भएको छ यो गलत हो। जनकपुरधाम उपमहानगरमा गत निर्वाचनमा पनि जसपाले नै विजय हासिल गरेको थियो। हालका नगरप्रमुख लालकिशोर साह यसपटक पनि उम्मेदवारी दिने दाउमा रहेको सर्वसाधारण माझ निकै चर्चा छ। वीरगन्जमा पनि जसपालाई प्रमुखको पदमा उम्मेदवार बनाउने गठबन्धनको सहमति छ। तर, कांग्रेसबाट उम्मेदवारको दाबी गरिरहेकाहरू पार्टीको निर्णयले निकै असन्तुष्ट छन्। कांग्रेसबाट वीरगन्जमा मेयरको तयारीमा जुटेका युवा नेता कञ्चन झा भन्छन्, गठबन्धनको यो निर्णय पार्टीका लागि निकै घातक निर्णय हो। यसबाट न त कांग्रेसले ठाउँ पाउँछ न त जसपा नै विजयी हुन्छ। यसको फाइदा तेस्रो दलले उठाउने निश्चित छ। वीरगन्जको मेयर जसपालाई दिने गठबन्धनको निर्णयमाथि पुनर्विचार गर्न पर्साका कांग्रेस नेताहरूले पार्टी सभापति शेरबहादुर देउवासँग आग्रह गरेका छन्। बुधबार साँझ प्रधानमन्त्री निवास बालुवाटारमै प्रधानमन्त्री एवं पार्टी सभापति देउवालाई उनीहरूले आग्रह गरेको कांग्रेस केन्द्रीय सदस्य रमेश रिजाललेबताए। वीरगन्जको मेयर जसपालाई दिने सहमतिप्रति जिल्लाका नेता कार्यकर्ताहरूको असन्तुष्टि भन्दै पुनर्विचार गर्न आग्रह गर्यौं, रिजालले भने, जवाफमा सभापति देउवाले यसबारे गठबन्धनका शीर्ष नेताहरूसँग फेरि एकपटक छलफल गर्ने आश्वासन दिनुभएको छ। बिहीबारसम्म सभापति देउवाबाट आउने निर्णय कुर्ने र त्यसपछि जिल्लाका नेताहरूको बैठक बसेर वीरगन्ज महानगरका बारेमा निर्णय गरिने पनि रिजालले बताए। सत्ता गठबन्धनले दाङका दुई उपमहानगरपालिकामा भागबण्डा मिलाएका छन्। गठबन्धनको भागअनुसार तुलसीपुर उपमहानगरपालिकाको नेतृत्व कांग्रेसलाई दिइएको छ भने घोराही उपमहानगरपालिकाको नेतृत्व माओवादी केन्द्रलाई दिइएको छ। घोराहीको उपमेयर कांग्रेसलाई र तुलसीपुरको उपमेयर एकीकृत समाजवादीलाई दिने सहमति पनि गठबन्धनमा भएको छ। यद्यपि, कांग्रेस घोराही नगर समितिले भने यो भागबण्डाको विरोध गरेको छ। नगर समितिले पत्रकार सम्मेलन गरी घोराही पनि कांग्रेसले नपाएका जटिल समस्या आउन सक्ने चेतानवी दिँदै निर्णय सच्याउन माग गरेको छ। नगर समापति तिलक रावलले कांग्रेसको गढ घोराहीलाई अन्य दललाई सुम्पिन नसकिने जिकिरसमेत गरेका छन्। लामो कसरतपछि सत्तारुढ गठबन्धनले बझाङमा नगर तथा गाउँपालिकाको भागबण्डा मिलाए पनि गठबन्धनमा रहेका प्रमुख दल कांग्रेसले भने चरम असन्तुष्टि व्यक्त गरेको छ। उसले आफूले मागेका र सहजै जित्न सक्ने आँकल गरेका पालिका नपाएको भन्दै असन्तुष्टि व्यक्त गरेको हो। कांग्रेसले तल्कोट, थलारा र दुर्गाथली गाउँपालिका आफूले पाउनुपर्ने माग राख्दै आएको थियो। गठबन्धनका कारण आफ्नो किल्ला भत्किएको अर्को पार्टीलाई भोट दिनुपर्ने अवस्था आएको भन्दै कांग्रेस नेता कार्यकर्ताहरूले सामाजिक सञ्जालमा आक्रोश पोखिरहेका छन्। २ नगरपालिका र १० गाउँपालिका रहेको बझाङमा कांग्रेसको भागमा ७ प्रमुख र ६ उपप्रमुख परेका छन्। माओवादी केन्द्रको भागमा २ प्रमुख र ४ उपप्रमुख परेका छन् भने एकीकृत समाजवादीको भागमा ३ प्रमुख र २ उपप्रमुख परेका छन्। चितवनमा पनि माओवादी केन्द्रलाई महानगर प्रमुख दिने गठबन्धनको निर्णयप्रति भरतपुर कांग्रेसको असन्तुष्टि कायमै छ। प्रमुखमा माओवादीलाई दिएर उपप्रमुख कांग्रेसले लिने सहमति भएको छ। तर, कांग्रेस कार्यकर्र्ताले उक्त निर्णय नमान्ने चेतावनी दिँदै आक्रोस व्यक्त गरेका छन्। चितवनको असन्तुष्ट स्थिति साम्य बनाउन सभापति शेरबहादुर देउवाले केन्द्रीय सदस्य राज्यमन्त्री उमेश श्रेष्ठलाई बुधबार चितवन पठाएका छन्। तीन महानगरको नेतृत्व कांग्रेसले गर्ने सर्तमा भरतपुरमा माओवादीको मागअनुसार छोड्नपर्ने अवस्था आएको बताउँदै कार्यकर्तालाई सहमत बनाउन भेटघाट गर्ने उनले बताए। आवेश, इच्छा आकांक्षा हुनु स्वभाविक हो, श्रेष्ठले भने, दुईचार दिन बसेर साथीहरूलाई सहजीकरण गर्न चितवन आएको हुँ। सबैलाई मिलाएर लैजान्छौं। बुधबार बिहान चितवन कांग्रेसले जिल्लाका शीर्ष नेतासँग छलफल गर्यो। छलफलमा भएको कुरा बताउँदै सचिव ध्रुवराज पोखरेलले भने, वातावरणलाई आन्दोलित बनाउनेभन्दा सम्हाल्दै जानु हाम्रो दायित्व हो। चेन अफ कमाण्डमा रहेको संगठन भएकोले केन्द्रको परिपत्र अनुसार छलफल, विचार विमर्श गरेर हामी अगाडी बढ्छौं। भरतपुर महानगरपालिकामा केन्द्रले निर्णय गरेपछि बाँकी ६ वटा पालिकामा उम्मेवारी भागबन्डा गरे चुनावी एकताको वातावरण बनाउन लागि परेको छ। पाँचवटा नगरपालिकामा रत्ननगर, कालिका र खैरहनी नगरपालिकामा प्रमुखमा कांग्रेसलाई दिने सहमति भएको छ। राप्तीको प्रमुखमा एकीकृत समाजवादी र माडीमा माओवादी केन्द्रलाई दिने सहमति भएको छ। रत्ननगर नगरपालिका र इच्छाकामना गाउँपालिकामा भने सहमति जुट्न बाँकी छ। त्यसैगरी राप्ती, माडीको उपप्रमुख कांग्रेसले पाएको छ। कालिकाको उपप्रमुख माओवादी केन्द्रले मागेको छ। किशोर बुढाथोकी विराटनगर, कृष्णमणि बरालपोखरा, कृष्णसारु मगरहेटौंडा, मनिका झा जनकपुरधाम, क्रान्ति शाहवीरगन्ज, गोपाल शर्मादाङ, प्रताप ओलीबझाङ, अनिल ढकालचितवन"
गठबन्धन भर्सेस एमाले,"काठमाडौं : सत्ता गठबन्धन र नेकपा एमालेबीच स्थानीय निर्वाचनमा मुख्य प्रतिस्पर्धा हुने भएको छ। सत्तागठबन्धनले मंगलबार महानगर र बुधबार उपमहानगरमा प्रमुख र उपप्रमुखको भागबन्डा मिलाएको छ। यसअघि ती स्थानमा गठबन्धनभित्रै तालमेलको सकस थियो। सञ्चार तथा सूचनामन्त्री ज्ञानेन्द्रबहादुर कार्कीले मंगलबार नै महानगर र उपमहानगरको तालमेल टुंग्याउने प्रयास गरे पनि नेपालगन्ज, इटहरी र जनकपुरका विषयमा सहमति जुट्न नसक्दा बैठक बुधबारसम्म लम्बिएको बताए। तीनवटा महानगरको प्रमुखमा सहमति जनाएको कांग्रेसले धरान, इटहरी, बुटवल, कलैया, नेपालगन्ज, तुलसीपुर र धनगढी उपमहानगरको प्रमुखमा अब उम्मेदवारी दिनेछ। ६ महानगर र ११ उपमहानगरमध्ये कांग्रेस बाहेकका गठबन्धनका दलले ३ महानगर र ४ उपमहानगरको प्रमुख पदमा उम्मेदवारी दिन पाउने सहमति भएको छ। जनकपुर, जितपुर सिमरा, हेटौंडा र घोराही उपमहानगरको उपप्रमुख पद कांग्रेसले राख्दै अन्यमा गठबन्धनका उम्मेदवार उठाउने छ। यस्तै जितपुर सिमरा र घोराहीको प्रमुखमा उम्मेदवारी दिन पाउने माओवादी केन्द्रले धरान र धनगढीको उपप्रमुख पाएको छ। एकीकृत समाजवादीले हेटौंडाको प्रमुख पाउने गठबन्धन दलमा समझदारी भएको छ। एकीकृतले उपप्रमुख पदका लागि इटहरी, बुटवल र तुलसीपुर पाएको छ। जसपाले जनकपुरधाममा प्रमुख पाएको छ भने कलैया र नेपालगन्जको उपप्रमुख सिट पाएको छ। सबै महानगर र उपमहानगरमा प्रमुख नपाए पनि धेरै स्थानमा उपप्रमुख पद पाएको मन्त्री कार्कीले बताए। २०७४ को स्थानीय चुनावमा ललितपुर र विराटनगरमा कांग्रेसले प्रमुख र उपप्रमुख नै जितेको थियो। काठमाडौं, भरतपुर र वीरगन्जमा उपप्रमुख जितेको थियो। उपमहानगरमध्ये धनगढी र कलैयामा दुवै पद जितेको कांग्रेसले नेपालगन्जमा उपप्रमुखमा चित्त बुझाएको थियो। धरानमा भने उपनिर्वाचन हुँदा प्रमुख पद हात पारेको थियो। भरतपुरमा कांग्रेको समर्थनमा माओवादीले जित हात पार्दा वीरगन्जमा तत्कालीन संघीय समाजवादी फोरमले प्रमुख पदमा विजयी भएको थियो। उपमहानगरमा एमालेले घोराही, तुलसीपुर, बुटवल, हेटौंडा, जितपुर सिमरा, इटहरी र धरानमा जितेको थियो। यस्तै सो समय नेपालगन्ज राप्रपा र जनकपुरमा राजपाले प्रमुख पद जितेका थिए। अबको निर्वाचनमा भने एमालेसँग प्रतिस्पर्धा गर्न गठबन्धनले मजबुत तयारी गरेको सत्तापक्ष दलका नेता बताउँछन्। अधिकांश महानगर र उपमहानगरको चुनावी प्रतिस्पर्धामा कांग्रेस र एमालेको भेट हुँदा केही प्रमुख र उपप्रमुखमा एमालेले अन्य दलका उम्मेदवारसँग भिड्ने गठबन्धनको सहमतिले देखाएको छ। गठबन्धनको सहमतिअनुसार काठमाडौं, ललितपुर र विराटनगर महानगरको प्रमुख पदमा कांग्रेसले एमालेसँग प्रतिस्पर्धा गर्नेछ। भरतपुरमा माओवादी केन्द्र, पोखरामा नेकपा एकीकृत समाजवादी र वीरगन्जमा जनता समाजवादी पार्टी (जसपा) सँग एमाले भिड्ने छ। उपप्रमुखमा वीरगन्ज, भरतपुर र पोखरा महनगर कांग्रेसको भागमा छ। अन्य स्थानमा काठमाडौं नेकपा एस, ललितपुरको उपप्रमुख माओवादी केन्द्र र विराटनगर जसपाले पाएको छ। उपमहानगरमा धरान, इटहरी, कलैया, बुटवल, तुलसीपुर, नेपालगन्ज र धनगढीको प्रमुखमा गठबन्धनको कांग्रेसले एमालेसँग भिड्ने तयारी गरेको छ। नेकपा एमालेले धमाधम उम्मेदवारको नाम सिफारिस गरिरहँदा गठबन्धनले भने बुधबार मात्रै महानगर र उपमहानगरको भागबन्डा टुंग्याएको हो। ललितपुर, चितवन र वीरगन्जमा एमालेले सर्वसम्मत उम्मेदवार चयन गरेको छ। अन्य महानगरले एकभन्दा बढीको नामसहित केन्द्रमा पठाएको छ। गठबन्धनको पनि भागबन्डा मिलेकाले अब महानगर र उपमहानगरमा उम्मेदवार छनोटको प्रक्रिया सुरु गर्ने जनाएको छ। काठमाडौंमा कांग्रेसले प्रकाशमान सिंहकी श्रीमती सिर्जना सिंहलाई उठाउने सम्भावना बढी छ। तर, कांग्रेस महानगर सभापति निलकाजी शाक्य, महानगरकी उपप्रमुख हरिप्रभा खड्गी र महानगर कमिटीका सचिव सुशन वैद्य पनि आकांक्षी छन्। एमालेमा वर्तमान महानगर प्रमुख विद्यासुन्दर शाक्य र पूर्वमेयर केशव स्थापित मुख्य दाबेदारको रूपमा देखिएका छन्। महानगर कमिटीले पूर्वमन्त्री रामवीर मानन्धर, नगर कमिटी अध्यक्ष निर्मल देउला र इन्दिरा पन्तलाई सिफारिस गरेको छ। उता जिल्ला कमिटीले विद्यासुन्दर, स्थापित र पन्तको नाम केन्द्रमा पठाएको छ। उपप्रमुखमा रत्न गुरुङ, शान्ति अधिकारी, मीना काफ्ले र पेम्बा लामाको दाबी छ। स्वतन्त्र उम्मेदवारी घोषणा गरेकी पूर्वमिस नेवा सुनिता डंगोलको नाम पनि एमालेबाट सिफारिसमा परेको छ। तर, डंगोलले मेयरमा नै स्वतन्त्र उम्मेदवार घोषणा गरेकी छन्। गठबन्धनबाट काठमाडौंको उपप्रमुख नेकपा एसको भागमा छ। २०७४ सालको स्थानीय निर्वाचन प्रमुखमा एमाले र उपप्रमुखमा कांग्रेसका उम्मेदवार विजयी भएका थिए। ललितपुरको प्रमुखमा कांग्रेस र उपप्रमुखमा माओवादी केन्द्रले एमालेसँग प्रतिस्पर्धा गर्ने छन्। प्रमुखमा एमालेबाट हरिकृष्ण व्यञ्जनकारको नाम सर्वसम्मत सिफारिस भएको छ। उनी यसअघि ३ सय २६ मतको अन्तरले कांग्रेसका चिरिबाबु महर्जनसँग पराजित भएका थिए। गठबन्धनका तर्फबाट चिरिबाबु दोहोरिने सम्भावना छ। चिरिबाबुलगायत नगर सभापति शुभानन धाख्वा, महाधिवेशन प्रतिनिधि भरतलाल न्याछ्ओ र प्रेमकृष्ण महर्जन, उपमेयर गीता सत्याल, महानगरका पूर्वसभापति राजेश महर्जन र महाधिवेशन प्रतिनिधि अनन्तप्रकाश श्रेष्ठको नाम सिफारिस भएको छ। उपप्रमुखमा भने गठबन्धनको तर्फबाट माओवादी केन्द्र र एमालेका उम्मेदबारबीच प्रतिस्पर्धा हुनेछ। उपप्रमुखमा एमालेका तर्फबाट पार्टी महानगर कमिटी अध्यक्ष आस्था शाक्य मन्जली र प्रदेश कमिटी सदस्य सरस्वती खड्काको नाम जिल्ला कमिटीमा सिफारिस गरिएको छ। पोखरामा एमाले र नेकपा एसबीच प्रमुखमा प्रतिस्पर्धा हुनेछ। एमालेको पोखरा महानगर कमिटीले प्रमुखमा १२ जनाको नाम सिफारिस गरेको छ। नेकपा एसतर्फट पोलिटब्युरो सदस्य श्रीनाथ बराल, दिलकुमारी पन्त (दिलु), केन्द्रीय लेखा आयोगका सदस्य विजयबाबु बनबासे र कास्की जिल्ला अध्यक्ष धनराज आचार्यको चर्चा छ। जसमा पन्त र आचार्यको सबैभन्दा बढी सम्भावना छ। उपमयेरमा भने एमाले र कांग्रेसबीच प्रतिस्पर्धा हुनेछ। मधेस प्रदेशको एक मात्र महानगर वीरगन्जमा एमाले र गठबन्धनको जसपा भिड्ने छन्। २०७४ सालको स्थानीय निर्वाचनमा जसपाबाटै प्रमुख भएका विजयकुमार सरावगी एमाले मेयरको उम्मेदवार हुने निश्चित छ। एमाले वीरगन्ज महानगर कमिटीले सरावगीको नाम मात्रै प्रमुखको उम्मेदवारमा सिफारिस गरेको छ। जसपाकातर्फबाट राजेशमान सिंहको नाम सिफारिस भएको छ। सिंह पनि भर्खरै महन्थ ठाकुरले नेतृत्व गरेको लोसपाबाट जसपामा आएका हुन्। भरतपुरमा माओवादी केन्द्रसँग एमाले चुनावी लडाइँ लड्नेछ। माओवादी केन्द्रबाट वर्तमान मेयर रेनु दाहालले उम्मेदवारी देहोरिने लगभग निश्चित छ। एमालेको स्थानीय कमिटीले प्रमुख पदमा विजय सुवेदीलाई सिफारिस गरेको छ। २०७४ को निर्वाचन दाहालमा माओवादी केन्द्रकी दाहाल मेयर निर्वाचित भएकी थिइन्। उनलाई मतपत्र च्यातेर जितेको आरोप छ। एमालेका उम्मेदवार देवी ज्ञवालीलाई झिनो मत पराजित गरिएको थियो। उहाँ उपमेयर कांग्रेसले पाएको छ। यसअघिको निर्वाचन अध्यक्षमा माओवादी र उपाध्यक्षमा कांग्रेसले जितेको थियो। निर्वाचनमा गठबन्धन राजनीतिक अपराध भएको विश्लेषकहरू बताउँछन्। राजनीतिक विश्लेषक डा राजेश अहिराजले पुँजीवादी र साम्यवादीबीच अप्राकृतिक, गैरराजीतिक र निर्वाचनको मर्मविपरीत गठबन्धन भएको बताए। उनले चारवटा कारणले निर्वाचनमा गठबन्धन गलत भएको बताए। गठबन्धनका विषयमा नेपाली कांग्रेसभित्र भने असन्तुष्टि सुरु भएको छ। बुधबार नेविसंघको ५३औं स्थापना दिवसका अवसरमा बोल्दै कांग्रेसका नेता डा शेखर कोइरालाले स्थानीय तहको टिकट वितरणमा कांग्रेसका शीर्ष नेता केन्द्रीय समितिको निर्णयविपरीत गएको आरोप लगाए। उनले यस विषयमा स्थानीय तहको निर्वाचनपछि समीक्षा हुनेसमेत बताए। अहिले किन कम्युनिष्टसँग मिल्न खोजेका छौं ? हामी कहाँ कमजोर छौं ? कमजोर भएका ठाउँमा हामी कमजोर छौं भन्नुपर्यो। एकतर्फी निर्णय किन गर्ने ? सोही कार्यक्रममा महामन्त्री गगन थापाले पार्टीको केन्द्रीय कमिटीको बैठकमा एउटा निर्णय गर्ने अनि गठबन्धनसँग अर्कै निर्णयमा भन्दै आपत्ति जनाए। हामी निरन्तर कम्युनिष्ट पार्टीको डरमा रहने भयौं। चुनाव जितेको भोलिपल्ट फेरि बार्गेनिङ सुरु हुन्छ। कुनै बेला उनीहरू एकठाउँमा आउन सक्छन्। हामीले यो कुरा कहिले बुझ्ने ? उनले प्रश्न गरे। यता माओवादी केन्द्रका नेता देव गुरुङले भने गठबन्धनले निर्णय नै गरिसकेपछि विरोध गर्नुको अर्थ नभएको बताएका छन्। गठबन्धन केका लागि ? अरू पार्टीको विरोध छैन। खाली कांग्रेस र एक, दुई स्थानमा जसपाको विरोध सुनिन्छ। यो अब आवश्यक छैन, उनले भने। उनले कांग्रेस भित्रको असन्तुष्टि देउवा र जसपाको उपेन्द्र यादवले मिलाउनु पर्ने बताए। जनता समाजवादी पार्टीका अध्यक्ष डा बाबुराम भट्टराईले चुनावी तालमेलको निर्णय इमान्दारितापूर्वक सबै दलले पालना गर्नुपर्ने बताए। जनकपुर उपमहानगरपालिकामा जनता समाजवादी पार्टीलाई दिने निर्णयको कांग्रेस कार्यकर्ताले विरोध गरेका छन्। धनुषा जिल्ला सभापति योगेन्द्र पञ्जियारले केन्द्रको निर्णय आएसँगै कार्यकर्ता विक्षिप्त भएको र विरोध सुरू गरेको बताए।"
एमालेले नयाँ पार्टी कार्यालयबाट चुनावी घोषणा पत्र सार्वजनिक गर्दै,काठमाडौं : नेकपा एमालेले शुक्रबार चुनावी घोषणा पत्र सार्वजनिक गर्ने भएको छ। पार्टीको ७४औं स्थापना दिवसको अवसरमा एमालेले चुनावी घोषणा पत्र सार्वजनिक गर्ने केन्द्रीय प्रचार विभागका उपप्रमुख विष्णु रिजालले जानकारी दिए। उनका अनुसार शुक्रबार नै थापाथलीमा रहेको पार्टी कार्यालय औपचारिकरुपमा स्थानान्तर हुनेछ। पार्टी कार्यालय ललितपुरको च्यासलस्थित तुलसी लाल स्मृति भवनमा सर्नेछ। सोही स्थानमा शुक्रबार भव्य कार्यक्रम आयोना गरी घोषणा पत्र सार्वजनिक गरिने बताइएको छ। कार्यक्रममा कम्युनिस्ट यद्धाहरुलाई सम्मान गरिनेछ। एमालेले १७ जन कम्युनिस्ट योद्धाहरुलाई सम्मान गर्ने जनाएको छ। सोही अवसरमा पार्टी प्रवेश कार्यक्रमसमेत रहेको रिजालले बताए।
"कांग्रेस निर्वाचन परिचालन समितिले बनायो सात उपसमिति, को को भए संयोजक?","काठमाडौं : नेपाली कांग्रेसको स्थानीय तह निर्वाचन केन्द्रीय परिचालन समितिले सात वटा उपसमिति गठन गरेको छ। उपसभापति पूर्णबहादुर खड्काको संयोजकत्वमा रहेको समितिको वैशाख २ गते बसेको बैठकको निर्णयअनुसार सातवटा उपसमिति गठन तथा संयोजक मनोनित गरिएको हो। समितिअन्तर्गत भ्रातृ संघ समन्वय एवं परिचालन उपसमिति संयोजकमा सुरेन्द्रराज पाण्डे, आचारसंहिता अनुगमन तथा निर्वाचन आयोग समन्वय उपसमिति संयोजकमा मीनबहादुर विश्वकर्मा मनोनित भएका छन्। त्यसैगरी अनुगमन, मूल्याकंन तथा सुपरीवेक्षण उपसमितिमा प्रदीप पौडेल, शुभेच्छुक संस्था समन्वय एवं परिचालन उपसमितिमा मदनबहादुर अमात्य, विदेशस्थित नेपाली जनसम्पर्क समिति समन्वय एवं परिचालन उपसमितिमा उदयशम्शेर राणा संयोजकमा मनोनित भएका छन्। जिल्ला सम्पर्क समिति समन्वय एवं परिचालन उपसमितिमा जीतजंग बस्नेत र निर्वाचन सुरक्षा निकाय समन्वय उपसमितिमा रामहरी खतिवडा मनोनित भएका छन्।"
निर्वाचन आचारसंहिता पालना गर्न राजनीतिक दलको जोड,"रामेछाप : रामेछापका सबै राजनीतिक दलहरुले निर्वाचन आचारसंहिता कडाईका साथ पालना गराउनुपर्नेमा जोड दिएका छन्। निर्वाचन कार्यालयले सदरमुकाम मन्थलीमा आयोजना गरेको निर्वाचन आचारसंहिता कार्यान्वयनसम्बन्धी अन्तक्रिया कार्यक्रममा सहभागी दलका प्रतिनिधिहरुले यस्तो बताएका हुन्। संविधान सभा सदस्यसमेत रहेका नेपाल कम्युनिष्ट पार्टी नेकपा माओवादी केन्द्र रामेछापका नेता तारा नारायण श्रेष्ठले हालः निर्वाचन आयोगले ल्याएको निर्वाचन आचारसंहिताप्रति पूर्ण समर्थन जनाउँदै यसलाई सबै दलहरुले पालना गरेर अघि बढ्नुपर्नेमा जोड दिए। निर्वाचन आचारसंहिता पालना गर्ने गराउने हो भने चुनाव प्रचारप्रसारको समयमा दल तथा उम्मेद्वारहरुले टिसर्ट, क्यापटोपी, ज्याकेट लगायतका सामाग्री छपाईमासमेत सम्बन्धित दल र उम्मेद्वारले अहिलेदेखि नै विचार पुर्याउनुपर्ने उनले बताए। कतिपय दलहरुले त्यस्ता सामाग्री छपाईका लागि अर्डर गरिसकेको उल्लेख गर्दै माओवादी केन्द्रका नेता श्रेष्ठले सम्बन्धित दल र दलका उम्मेद्वारले अहिले नै रोक लगाउनुपर्ने बताए। घरघरमा झण्डा राख्ने र टिसर्ट लगाउने लगायतका कुराहरुमा प्रतिबन्ध लगाउनुपर्ने बताउँदै नेता श्रेष्ठले निर्वाचन आचारसंहिता कार्यान्वय सम्बन्धमा आफूहरु प्रतिबद्ध रहेको बताएका थिए। रामेछापको खाँडादेवी गाउँपालिकास्थित गागलमा रहेको मतदान केन्द्र सारिएकोप्रति आपत्ति जनाउँदै उनले अब पहिलेकै स्थानमा मतदान केन्द्र कायम गर्नसमेत आग्रह गरेका थिए। यसैबीच नेपाली कांग्रेस रामेछापका सचिव दिपक खड्काले पनि निर्वाचन आचारसंहिता कार्यान्वय गर्ने सवालमा आफूहरु प्रतिबद्ध रहेको बताए। निर्वाचनको समयमा मतदान केन्द्रमा खटाइने भोलिन्यटियरहरुको हकमा घर पायक अर्थात् सम्बन्धित वडाको व्यक्तिलाई नराख्ने व्यवस्था गर्न निर्वाचन कार्यालय रामेछापलाई आग्रह गरे। विगतका निर्वाचनमा यसरी घर पायकको वा सम्बन्धित स्थानीय तह वा वडाको व्यक्ति राख्दा उसले भोट हाल्न जाने व्यक्तिलाई आफ्नो नजिकको पार्टीको उम्मेद्वारलाई मत हाल्न अनुरोध गर्ने र जसले गर्दा निर्वाचन माथिको स्वच्छता, निष्पक्षता लाई समेत प्रभाव पार्ने बताउँदै कांग्रेस सचिव खड्काले घर पायकको वा सम्बन्धित स्थानीय तह वा वडाको व्यक्तिलाई नराख्न निर्वाचन कार्यालयलाई सचेत गराए। त्यसैगरी नेपाल कम्युनिष्ट पार्टी (नेकपा) एमाले रामेछापका उपसचिव होतराज ढकालले पनि निर्वाचन आचारसंहितालाई कडाईका साथ कार्यान्वयन गर्नुपर्ने बताए। आचारसंहिता कार्यान्वयन गराउनको लागि निर्वाचन आचारसंहिता कार्यान्वयन अनुगमन समितिले अनुगमनको पाटोलाई थप बलियो बनाउनुपर्ने उपसचिव ढकालले बताए। मतदान केन्द्रको शान्ति सुरक्षालाई चुस्त, दुरुस्त बनाउन निर्वाचन कार्यालयलाई उनले आग्रह गरे। यसैबीच रामेछाप जिल्लाका प्रमुख निर्वाचन अधिकृत दिवाकर भट्टराईले स्वच्छ, निष्पक्ष, निष्प्रभावी र दबाबरहित ढङ्गबाट सम्पन्न गर्ने कुरामा लाग्न सबै राजनीतिक दलहरुलाई आग्रह गरेका थिए। लोकतान्त्रिक शासन प्रणालीलाई मान्ने हो भने सबै दलहरुले निर्वाचन आचारसंहितालाई पालना गर्नुपर्ने प्रमुख निर्वाचन अधिकृत भट्टराईले बताए।"
बर्दिवासलाई मधेस प्रदेशकै नमूना पालिका बनाउँछौं : मेयरका आकांक्षी महतो,"पूर्व पश्चिम महेन्द्रराजमार्गको मध्यभागमा अवस्थित वर्दिवास नगरपालिका हरेक तवरले विकासको पूर्वाधारले सम्पन्न नगरपालिकाको रुपमा परिचित रहेको छ। जसका लागि स्थानिय निर्वाचनमा मेयर पदका लागि पार्टीगत रुपमै एकभन्दा बढि नेताहरु पार्टीभित्रै दावीदारी गर्दै आएको छ। यसै क्रममा पार्टीको तर्फबाट मेयर पदको रुपमा दावेदारी गर्दै आएका नेकपा माओवादीका प्रदेश कमिटी सदस्य शंकर महतोसँग अन्नपूर्णकर्मी धनवीर महतोले गरिएको कुराकानीको सम्पादित अंश बर्दिवास नगरपालिकाको लागि नेकपा माओवादीको तर्फबाट मेयरमा दावेदारी देखाउनुभएको छ। तपाइँको दाबेदारी किन? अगामी वैशाख ३० गते हुन लागेको निर्वाचनमा यहाँका जनताहरुले मलाई मेयरको रुपमा प्रतिस्पर्धामा उतार्न लागिएको छ । जुन मेरो लागि एउटा सुअवसर प्राप्त भएको छ । वास्तवमा भन्ने हो भने पार्टी संचालन नै जनताले गर्ने हो । जनताले जसलाई रुचाउँछन् उनी पदमा पुग्ने गर्दछन् । मेरो दुई दशक राजनितीक यात्रालाई वर्दिवासवासीले मेरो आवश्यक्तालाई महसुस गरेका छन् । मैले विगतको समयमा समाजिकस्तरमा अनेकौ कामहरु गरेका थिए । जसको योगदानको अहिले जनसमुदायले प्रतिफल दिदैछन् । फलस्वरुप यसपटकको स्थानियतहको चुनावमा मलाई नेकपा माओबादी पार्टीको तर्फबाट मेयरको दावेदारीको रुपमा प्रस्तुत गर्नुभएछ । मैले यस अवसरलाई सहजै स्वीकार गरिएको छु । अहिले वर्दिवासको विकास निर्माणको सवालमा, युवा, नेतृत्वदायी भुमिकामा शंकर महतो आउनुपर्छ भनेर जनअपेक्षा रहेको छ । मलाई विश्वास छ, पार्टीले जनचाहनाको कदर अवश्य नै गर्नेछन् । यहाँले आफ्नो दुई दशकको अवधिमा बर्दिवासवासीको मुख्यतः के कति योगदान दिनुभएको हो? यहाँ स्पष्ट पार्नुहुन्छ कि? अवश्य, मैले वि सं २०५६ सालबाट औपचारिक रुपमा राजनितीक पेशा अंगालेको हुँ। त्यससममा खानेपानी, शिक्षा र वजारीकरणको समस्या रहेको थियो। फलस्वरुप त्यसको हाल निदान भईसकेको छ। अझ परिवर्तनको आवश्यकता रहेको छ। दक्ष नेतृत्वदायीको आवश्यकता रहेको छ। मैले आफुलाई शिक्षा, स्वास्थ्यजस्तो महत्वपुर्णक्षेत्रमा परिवर्तनको लागि प्रस्तुत गरेको छु। विगतको समयमा स्थानिय जनप्रतिनिधीदेखि लिएर माथिल्लो तहको नेता कार्यकर्ताहरुको सहयोग लिएर वर्दिवास परिवर्तनका लागि आफुलाई प्रस्तुत गरेको छु। कुनै पनि स्थानको विकासको निम्ति शिक्षाको महत्वपुर्ण भुमिका रहेको हुन्छ। सोहीलाई ध्यानमा राख्दै वर्दिवासका शिक्षालयमा परिवर्तनको आवश्यकतालाई ध्यानमा राख्दै परिवर्तन गराएको छु। त्यस्तै तत्कालिन शिक्षामन्त्री गिरीराजमणि पोखरेलको विशेष सहयोगमा नगरभित्रका शिक्षालयहरुमा भौतिक पूर्वाधारदेखि, आवश्यकमात्रा जनशक्तिको व्यवस्थापन गरि हरेक सामुदायिक विद्यालयको शैक्षणिक क्रियाकलापलाई चुस्तदुरुस्त बनाउनका लागि आफुलाई भुमिकामा ल्याएको छु। कृषिलाई आधुनिकरण गर्नुको साथै शिक्षामा पूर्वाधारको विकासको आवश्यक्ता रहेको छ। महिलाहरुलाई समाज विकासको रुपमा प्रस्तुत गर्नुको साथै महिलालाई जागृतिको रुपमा संविधानमै मात्र सिमित नभई कार्यान्वयको रुपमा पनि यसलाई पहलकदमी गर्नुपर्ने देखिन्छ। मैले अगामी दिनमा यसतर्फ विशेष रुपमा ध्यान दिनेछु। नगरको दक्षिणभेगमा कृषिको हकमा वजारीकरणको समस्या यथावतै छ। अहिले पनि त्यहाँका स्थानियहरु टाउँकोमा समान वोकी अन्य बजारमा गई कारोवार गर्नुपर्ने बाध्यता रहेकै छ? बर्दिवास नगरपालिका तत्कालिन समयमा ८ वटा गाविस मिलेर बनेको नगरपालिका हो। जसमध्ये साविकका गाविसहरु किसाननगर, पशुपतिनगर, विजलपुरा र हातिलेटमा दीर्घकालिन विकासको धरोहर निर्माण हुन सकेको छैन। ती क्षेत्रहरु खेतीपातीको लागि उतम भेग रहेको छ। फलस्वरुप किसानहरु आफनो खेतबाट मगन्य आम्दानी गर्दै आएका छन्। तर सो क्षेत्रमा वजारीकरणको अभाव देखिएको छ। नदीले घेरिएको ती क्षेत्रहरुमा पुल छैन। जसले गर्दा एक गाँउबाट अर्को गाँउका जानका लागि बर्षायाममा समस्या हुने गरेको छ। ती नदीहरुमा पुलको बन्दोवस्त गर्नुपर्ने देखिन्छ। कृषिमा प्राविधीकरण, व्यवसायीकरण अनि आर्थिक सवलीकरण र उद्योगीकरणमा जोडनुपर्ने आवश्यक छ। परिर्वतनका लागि शिक्षाकै महत्वपुर्ण भूमिका रहेको छ। नगरको दक्षिणवर्ती क्षेत्रमा अर्गाईनिक खेतीतर्फ जोड दिनुपर्छ। ती स्थानहरुमा वजारीकरणको अभाव रहेको छ। हाल त्यहाँ स साना हाटवजारहरु लागिरहेको छ। त्यसलाई विकसित गर्नुपर्ने आवश्यक देखिन्छ। ती क्षेत्रहरु वर्दिवास नगरपालिकाले लिंक रोडसँग जोडनुपर्छ। ठाँउठाँउका कोल्डस्टोर्सको निर्माण गरि वजारीकरणको रुपमा प्रस्तुत गर्नुपर्छ। अहिले ती क्षेत्रमा कृषि विधामा अनेकौ कामहरु वाँकी रहेको छ। जसलाई क्रमिक रुपमा अगाडी बढाउनुपर्छ। उत्तरतर्फको क्षेत्रलाई पर्यटनको रुपमा विकसित गर्नुपर्छ। जहाँबाट भारतीय पयर्टनलाई आकर्षित गर्ने किसिमको संरचनाहरु बनाउनुपर्छ। बर्दिवास नगरभित्र अनेकौ समस्याहरु रहेका छन्। जसलाई समाधान नगरिकन जो कोहीले पनि सहजै छुटकारा पाउन सक्दैन। के शंकर महतो ती समस्यासँग जुध्नका लागि तयार छन् त? अवश्य, म तयार छु। मलाई अवसरको खाँचो रहेको छ। यसको परिवर्तन सिमित समयमा नै सपलता हासिल हुन्छ। कुनै पनि स्थानको परिवर्तनको निम्ति शिक्षाको महत्व रहेको हुन्छ। मैले यस अघि वर्दिवास नगरभित्रमा शिक्षा र स्वास्थ्यमा परिवर्तन गरिसकेको छु। अव नगरको समग्र विकासको लागि आफुलाई उतार्न चाहन्छु। पार्टीले मलाई अवसर दिओस, म वर्दिवासलाई ५ बर्षको अवधिमा परिवर्तन गरेर देखाउनेछु। सकारात्मक सोचका साथ काम गर्ने हो भने वर्दिवास अगामी ५ बर्षको अवधिमा यस प्रदेशकै नमुना, उत्कृष्ट एवम् नम्बर एक पालिकाको रुपमा स्थापित हुनेछ। जसको प्रवल सम्भावना अधिक रहेको छ। जसका लागि नेतृदायी व्यक्तिमा सकारात्मक विचार एवम् जनमैत्री सोचाईको भुमिकामा ढाल्नुपर्ने आवश्यक देखिन्छ। बर्दिवासको दक्षिणीभेगमा विकास नभएको आरोप रहेको छ। त्यस्तो केही छैन । वास्तविकतामा हेर्ने हो भने त्यस्तो छैन। जुन ठाँउमा जे चिजको सम्भावना रहेको छ। ती संरचनाको विकास त्यहि गर्नुपर्छ। जसले विकास निर्माणलाई ठोस प्रविधीको रुपमा प्रस्तुत गर्न सकिन्छ। ती स्थानमा प्रदेशकै ठूलो संरचना सैनिक अड्डाको स्थापना भएको छ। त्यस्तै चौलिखामा कृषि क्याम्पसको पढाई भइरहेको छ। निर्मल लामा वहुप्राविधीक क्याम्पस शुरुमा हातिलेट क्षेत्र नै पहिलो प्राथामिकतामा परेको थियो। त्यहाँ आवश्यक जग्गा र केही प्राविधीक विषयवस्तु नमिलेपछि त्यहाँबाट वर्दिवासकै खयरमारामा स्थापना भएको हो। अहिले पनि दक्षिणभेगमा विकासको अत्यन्त आवश्यक रहेको छ। विजलपुराको पुर्वीभेगमा रहेको जग्गालाई औद्योगिक ग्रामको रुपमा स्थापना गर्न सकिन्छ। हरेक स्थानमा चौतर्फी विकासको लागि सम्भवना अधिक रहेको छ। जसका लागि सफल नेतृत्वदायी भुमिका र सकारात्मक सोचको आवश्यकता रहेको छ। अन्त्यमा के भन्न चाहनुहुन्छ? निर्वाचन भनेको कागजको खोस्टो होइन। यसमा सवैको भविष्य समेटिएको हुन्छ। झन् स्थानीयतहको निर्वाचनको हकमा त यसको धेरै नै महत्व र विशेषताहरु रहेको छ। यस निर्वाचनमा सक्षम, योग्य, स्वच्छ व्यक्तिगत छवि, विचार, लगनशीलता, प्रभावकारीता लगायतका जनमैत्री विचार भएका उम्मेदवारलाई चयन गरिनुपर्ने आवश्यक देखिन्छ। स्थानियतहको जनप्रतिनिधीले स्थानियस्तरमा नै विकास गर्ने भएकोले यसतर्फ सवैले सोचेर मतदान गरौ अनि आफनो गाँउठाँउको विकास गरौँ। अहिले जनप्रतिनिधी चनिने समयमा ध्यान नदिए अर्को कार्यकालसम्म पछुतो मान्नु वाहेक केही पनि रहँदैन। तसर्थ यही वैशाख ३० गते हुन लागेको स्थानियतहको निर्वाचनमा सवैले सोचीसम्झी मतदान गरौँ।"
पोखराको उपमेयर बन्न कांग्रेस नेताहरुबीच रस्साकसी,"पोखरा : पोखरा महानगरपालिकाको मेयर पद गठबन्धनतर्फ एकीकृत समाजवादीले पाउने भएपछि गठबन्धनको ठूलो दल नेपाली कांग्रेसले उपमेयरपदमा चित्त बुझाएको छ। उपमेयर पदमा नेपाली कांग्रेसका आकांक्षी बिच रस्साकसी चलेको छ। पोखराको उपमेयरमा नेपाली कांग्रेस गण्डकीबाट १० जनाको नाम सिफारिस भएको छ। प्रदेश सभापति शुक्रराज शर्माको अध्यक्षतामा सम्पन्न पदाधिकारीको बैठकले सो निर्णय गरेको हो। सिफारिस हुनेमा माया बराल कार्की, लक्ष्मी पाण्डे क्षेत्री, आनन्दी राणा कार्की, रंगीला आचार्य, टीकाकुमारी गुरुङ, दीपक मल्ल, मिलन थापा, चिनु गुरुङ, गोविन्द नेपाली र शिव केसी रहेका छन्। नेपाली कांग्रेस पोखरा महानगर समितिले पठाएको आकांक्षीहरुको नाममा नेपाली काङ्ग्रेस गण्डकीले जस्ताको त्यस्तै केन्द्रमा पठाएको पार्टीका प्रचार विभाग प्रमुख रमेश पौडेलले जानकारी दिए। यसैगरी महानगरले नेपाली कांग्रेसको तर्फबाट मेयरका लागि १८ जनाको नाम सिफारिस गरेको थियो। तर गठबन्धन दलभित्रको समाजवादीलाई मेयर पद परेपछि उपमेयरका लागि भने काङ्ग्रेसभित्र रस्साकसी सुरु भएको हो।"
"कालापानी फेदमा मतदान तयारी : सीडीओले हेलिकोप्टरबाट गरे निरीक्षण, सेनाको क्याम्प राखिँदै","दार्चुला : जिल्लाको सबैभन्दा विकटको मतदान केन्द्र रहेको व्यासमा मतदानस्थल निरीक्षण गरिएको छ। जिल्ला सुरक्षा समितिले हेलिकप्टर प्रयोग गरी बिहीबार कालापानी फेदका नेपाली गाउँ छाङ्गरु र तिङ्करमा स्थापित मतदानस्थलका साथै नेपाली सेनाको निर्माणाधिन क्याम्प निरीक्षण गरेको हो। नेपाली भूमि लिम्पियाधुरा, लिपुलेक र कालापानी भारतीय कब्जामा छ। यहाँ रहेका नेपाली गाउँ कुटी, गुन्जी र नाभीमा नेपालले मतदान गराउन सकेको छैन। जनगणना भने स्याटेलाइट प्रविधिबाट अनुमानित घरधुरीका आधारमा र स्थानीयले दिएको अनुमानित तथ्यांकका आधारमा गरिएको थियो। निरीक्षणका क्रममा व्यास गाउँपालिका १ छाङ्गरु र तिङ्करमा मतदान केन्द्रको अवस्था, मतपेटिका ढुवानी, कर्मचारी ढुवानीलगायतको विषयमा जानकारी लिइएको प्रमुख जिल्ला अधिकारी दीर्घराज उपाध्यायले जानकारी दिए। छाङ्गरुमा हेलिकप्टर अवतरण गरेर मतदानस्थल निरीक्षण गरिएको थियो। सीडीओ उपाध्यायको नेतृत्वमा जिल्लास्थित सुरक्षा निकायका प्रमुख हेलिकप्टरमार्फत छाङ्गरु पुगेका थिए। मतदानस्थलको निरीक्षणसँगै तिङ्करमा प्रहरी चौकी र सशस्त्र प्रहरीको बीओपी स्थापनालगायत विषयमा पनि जानकारी लिइएको उपाध्यायले बताए। नेपालबाटै स्थलगत छाङ्गरु र तिङ्कर जान नसकिने भएकाले हेलिकप्टरमार्फत निर्वाचन सामग्री पठाउने र भण्डारणलगायत सुरक्षा अवस्थाबारे जानकारी लिइएको प्रजिअ उपाध्यायले बताए। नेपालतिरबाट हिँडेर जानसमेत पैदल गोरेटो बाटो छैन। अप्ठ्यारो गरी जाने हो भने पाँचछ दिन छाङ्गरु र तिङ्कर पुग्न समय लाग्छ। वडा नं १ मा दुई वटा मतदान केन्द्र छन्। छाङ्गरुको कैलाशपति आधारभूत विद्यालयमा ३७५ र तिङ्करस्थित मोति महिला सङ्घ आधारभूत विद्यालयमा २३१ मतदाता छन्। यहाँका स्थानीय निकायमा वैशाख १३, १४ र १५ गते कर्मचारी सदरमुकाम खलङ्गा, छाङ्गरु र तिङ्कर उक्लिने तयारीमा छन्। व्यासी सौका समुदायको दोहोरो बस्तीभएका कारण कहिले खलङ्गा र कहिले छाङ्गरु वा तिङ्करमा मतदान हुने गर्दछ। उनीहरुको बसाइँ सर्नुअघि त्यहाँको मतदानस्थल, कर्मचारी पठाउन निरीक्षण गरिएको हो। छाङ्गरुमा सेनाको क्याम्प राख्ने तयारी यसैबीच व्यास गाउँपालिका१ छाङ्गरुमा नेपाली सेनाको क्याम्प राख्ने तयारी गरिएको छ। निर्माणाधीन दार्चुलातिङ्कर सडक निर्माणका लागि सेनाको क्याम्प छाङ्गरुमा राख्ने तयारी गरिएको हो। क्याम्प राख्ने विषयमा प्रमुख जिल्ला अधिकारी उपाध्यायसँगै सुरक्षा निकायका प्रमुख नेपाली सेनाको हेलिकप्टरमार्फत छाङ्गरु पनि पुगेका थिए। उनीहरुले अहिले सेनाले निर्माण गरिरहेको सडकको हवाई निरीक्षणसमेत गरेका थिए। सेनाले व्यास गाउँपालिका३ सीनादेखि तिङ्करसम्मको ८२ किलोमिटर सडक निर्माणको जिम्मा पाएकाले यो क्षेत्रमा चालु आर्थिक वर्षदेखि सडक निर्माण सुरु भएको छ। माथिल्लो क्षेत्रबाटसमेत सडकको काम गर्न छाङ्गरुमा सेनाको क्याम्प राख्ने जमिनको अवस्थासमेत अवलोकन गरिएको प्रजिअ उपाध्यायले जानकारी दिए। सेनाले अहिले व्यास गाउँपालिका२ मा सडक निर्माणको काम गरिरहेको छ। केपी शर्मा ओली प्रधानमन्त्री भएका बेला महाकाली करिडोरअन्तर्गत दार्चुलातिङ्कर सडकखण्डको ८७ किलोमिटर सडक निर्माणका लागि सेनालाई जिम्मेवारी दिइएको थियो। यो सडकमा आर्थिक वर्ष २०६५६६ देखि निर्माण थालिएको थियो। रासस"
ओलीलाई परास्त गरेर फेरि वाम एकता हुन्छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले चुनावमा केपी ओलीको निरकुंश प्रवृत्तिलाई परास्त गर्नुपर्ने बताएका छन्। कैलालीको मसुरियामा आयोजित जनसभालाई सम्बोधन गर्दै उनले केपी ओलीको निरकुंश प्रवृत्तिलाई परास्त गरेर फेरि वाम एकता हुने बताए। उनले भने, केपी ओलीको निरकुंश प्रवृत्तिलाई परास्त गर्नुपर्छ। अहिले परास्त गरेपछि फेरि वाम एकता हुन्छ। यो गठबन्धनलाई बलियो बनाएर वामपन्थीमध्येको एक नम्बरको कम्युनिस्ट पार्टी बनाउनुपर्छ। त्यसपछि गठबन्धन नयाँ सिराबाट अघि बढ्नसक्छ। उनले गठबन्धन पछिसम्म कायम रहने र यही गठबन्धनले देशलाई पार लगाउने दाबी गरे। उनले शान्ति प्रक्रिया र माओवादी पार्टी बचाउनलाई एमसीसीमा हस्ताक्षर गरेको स्पष्ट पारे। शान्ति प्रक्रिया दुर्घटनामा जाने भयो, देश दुर्घटनामा जाने भयो। माओवादी आन्दोलन भयावह हुने भयो। त्यही भएर एमसीसीमा हस्ताक्षर गरे। माओवादी आन्दोलन बचेको छ। देश बचेको छ। उनले यसअघि आफूहरुले प्रस्ताव गरेको प्रधानमन्त्री केपी शर्मा ओली संघीयता विरोधी भएको बताए। 'हामीले प्रस्ताव गरेको प्रधानमन्त्री संघीयताविरोधी, संविधानविरोधी थिए। संसद् विघटन गरेको हामी सबैलाई थाहा छ,' उनले भने, 'मेरै निर्वाचन क्षेत्रमा रामसीतालक्ष्मण राखिदिए। जाली, फटाहासँग त लड्न सक्दैन।'"
सरकारले चिनियाँ कम्पनीबाट बुढीगण्डकी खोसेपछि चीन असन्तुष्ट,"काठमाडौं : नेपालका लागि चिनियाँ राजदूत होउ यान्छीले नेपाल सरकारको नीतिप्रति चिनियाँ लगानीकर्ताहरु असन्तुष्ट भएको बताएकी छन्। बिहीबार सञ्चारकर्मीहरुसँगको ब्रिफिङमा उनले नेपालमा चिनियाँ लगानीकर्तालाई यस्ता निर्णयले गाह्रो पार्ने बताएकी थिइन्। ठूला आयोजना बनाउन चिनियाँ लगानीकर्ताले लामो समयसम्म तयारी गर्नुर्छ। सरकार परिवर्तन नेपालको आन्तरिक मामिला हो। तर सरकार फेरबदलसँगै नीति परिवर्तन हुँदा लगानीकर्तालाई गाह्रो हुन्छ,' सञ्चारकर्मीको प्रश्नमा उनले भनिन्। केपी शर्मा ओली नेतृत्वको सरकारले चिनियाँ कम्पनी गेजुवालाई बुढीगण्डकी आयोजना बनाउन दिने निर्णय गरेको थियो। तर शेरबहादुर देउवा नेतृत्वको सरकारले केही दिनअघि १२ सय मेगावाटको यो आयोजना आफैं बनाउने निर्णय गरेको थियो। राजदूत होउले चिनियाँ कम्पनीहरूले भुक्तानीलगायतका कुरामा पनि समस्या झेलिरहेको बताएकी थिइन्।"
'प्रचण्ड ज्युँदो हुँदासम्म सुख नदिने भए भन्ने लागेको छ प्रतिक्रियावादीहरुलाई',"धनगढीः नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एमालेले हिजो बेलुकीसम्म महानगर र उपमहानगरमा सहमति नहोस् भन्ने चाहेको बताएका छन्। कैलालीको मसुरियामा आयोजित जनसभालाई सम्बोधन गर्दै उनले गठबन्धन टुटाउन अनेक षड्यन्त्र भइरहेको बताए। गठबन्धन टुटाउन अनेक षड्यन्त्र चले। महानगर, उपमहानगरमा सहमति नहोस्, फेरि प्रतिगमनतिर लैजाने षड्यन्त्र भए,' उनले भने, 'हिजो रातिसम्म गठबन्धनमा सहमति नहोस् भनेर षड्यन्त्र भयो। संविधान उल्ट्याउन चाहनेलाई फेरि एकपटक परास्त गरियो। झण्डैझण्डै उनीहरुको मनस्थति खलबलियो। प्रचण्ड ज्युँदो हुँदासम्म सुख दिने भएन भन्ने लागेको छ प्रतिकृयावादीलाई। उनले सुदूरपश्चिम प्रदेश माओवादी आन्दोलनको धुव्रीकरणको केन्द्र बनेको बताए। समावेशी र समानुपातिक संविधान बनेको छ। उत्पीडित वर्गलाई अधिकार दिन संविधान आएको हो। संविधान निर्माण प्रक्रियामा माओवादीको भूमिका अग्रणी छ,' उनले भने। प्रचण्डले माओवादी कमजोर पार्ने षड्यन्त्र भइरहेको बताए। जाली फटाहा प्रतिकृयावादीहरुविरुद्ध पछि नहट्न निर्देशन दिए। माओवादीलाई यो देशको नेतृत्व लिनबाट कसैले रोक्न नसक्ने उनको भनाइ थियो।"
"निर्वाचन सुरक्षा चुनौतीबारे गृहमा सुरक्षा अधिकारीको ब्रिफिङ, कुनै कसर बाँकी नराख्न मन्त्री खाणको निर्देशन","काठडमाडौं : केन्द्रीय सुरक्षा समितिले स्थानीय तहको निर्वाचन सुरक्षा तयारीबारे समीक्षा गरेको छ। गृहमन्त्री बालकृष्ण खाणको अध्यक्षमा मन्त्रालयमा बसेको समितिको निर्वाचन सुरक्षा तयारी र चुनौतीबारे छलफल भएको छ। सुरक्षा अधिकारीले चुनौतीबारे ब्रिफिङ गरेका थिए। वैशाख ३० मा तय भएको स्थानीय निर्वाचन स्वच्छ, निष्पक्ष र धाधलीरहित बनाउन अपनाउने रणनीतिबारे कुराकानी भएको गृह प्रवक्ता फणिन्द्रमणि पोखरेलले जानकारी दिए। सुरक्षा निकायका प्रमुख तथा प्रतिनिधिहरूले निर्वाचनका लागि गरिएको सुरक्षा तयारी र रणनीतिबारे ब्रिफिङ गर्नुभयो। थप सुरक्षा प्रबन्ध राम्रो कसरी बनाउने र स्वच्छ निष्पक्ष र धाधलीरहित रूपमा निर्वाचन सम्पन्न गर्ने भन्ने विषयमा कुराकानी भयो, उनले भने। गृहमन्त्री खाणले सुरक्षा निकायका प्रमुखहरूले पेस गरेका निर्वाचन सुरक्षा योजनाको प्रशंसा गरे। स्वच्छ, निष्पक्ष र धाधलीरहित चुनाव बनाउने जिम्मेबारी सबैको भएकाले त्यसमा कुनै पनि कसर बाँकी नराखी लाग्न गृह प्रशासन र सुरक्षा निकायलाई निर्देशन दिए। निर्वाचनलाई स्वच्छ, निष्पक्ष र धाधलीरहित रूपमा सम्पन्न गर्न थप प्रतिबद्ध भएर लाग्नुपर्छ, गृहमन्त्री खाणले भने, अझ सशक्त रूपमा कार्ययोजना बनाएर तपाईहरू निर्वाचन सम्पन्न गर्न लाग्नुहोला। हामीले गर्नुपर्ने व्यवस्थापन गर्नेछौँ। निर्वाचनमा आउन सक्ने चुनौती के के हुन् र ती चुनौती चिर्दै निर्वाचन कसरी सम्पन्न गर्ने भन्ने विषयमा पनि मन्त्री र सुरक्षा निकायका प्रमुखहरूले आआफ्नो धारणा राखेका थिए। बैठकमा गृहमन्त्री खाण, गृहसचिव टेकनारायण पाण्डे, रक्षासचिव किरणराज शर्मा, सेनाका रथी बालकृष्ण कार्की, नेपाल प्रहरीका महानिरीक्षक शैलेश थापा, सशस्त्र प्रहरी बलका महानिरीक्षक पुष्पराम केसी, राष्ट्रिय अनुसन्धान विभागका प्रमुख यदुलाल खरेल, गृहप्रवक्ता पोखरेलसहित सुरक्षा निकायका अन्य अधिकृतहरू र मन्त्रालयका सम्बन्ध पदाधिकारीको सहभागिता थियो।"
"कांग्रेसको जनाधार बलियो भए पनि पोखरा, भरतपुर र जनकपुर गठबन्धन दललाई दिनुपर्यो : प्रवक्ता महत","काठमाडौं : नेपाली कांग्रेसका प्रवक्ता डा प्रकाशशरण महतले देश र जनताको दीर्घकालीन हितका लागि पार्टीको जनाधार बलियो भएका महानगरपालिकाहरु गठबन्धन दलहरुलाई दिनुपरेको बताएका छन्। स्थानीय निर्वाचन र नेपाली कांग्रेस विषयक भर्चुअल कार्यक्रममा प्रवक्ता महतले भने, अराजकता फर्किन नदिन र जनतामुखी सरकार बनाउन गठबन्धनलाई निरन्तरता दिने कुरा गर्यौं। तर भागवण्डामा अरु दलले बढी नै माग गर्नुभयो कतिपय ठाउँमा। हामी ठूलो दल र हाम्रो हैसियत, प्रभाव, जनाधार हुँदा हुँदै पनि कम जनाधार भएका गठबन्धन दललाई दिनुपर्ने अवस्था आयो। पोखरा भरतपुर र जनकपुरमा किन यसो गरेको होला भनेर चासो राख्नु स्वभाविक हो। स्थानीय तहमा मात्रै हेर्दा गलत भयो कि जस्तो देखिन्छ। फराकिलो रुपमा हेर्दा यो आवश्यक छ। महतले नगर र गाउँपालिकामा सहमति हुन नसक्ने ठाउँमा विन विन भएन भने मित्रवत् प्रतिस्पर्धा गर्न अधिकार दिइएको बताए। महतले जनमानसमा घुलमिल भएको, व्यहारिक, समाजिक व्यक्तिलाई उम्मेदवारमा कांग्रेसले प्राथमिकता दिने बताए। लोकप्रियता महत्व कुरा हो। जितिसकेकाको कार्यसम्पादन मूल्यांकन र पार्टीमा योगदान गरेकालाई प्राथमिकता दिइन्छ, उनले भने। उनले कांग्रेस उदार पार्टी भएको र कम्युनिस्टजस्तो भोट दिएन भनेर सेवा सुविधा नै रोक्नेगरी प्रतिशोध साध्ने काम नगर्ने बताए। हरेक नागरिकको स्वतन्त्रमा विश्वास गर्छौं। राज्य सहयोगी हुनुपर्छ, बाधक होइन। हामी निर्वाचित भएर जाँदा कसैले डर मान्नुपर्दैन। हामीलाई भोट नहाल्दा पनि केही बिगार्दैनौं, उनले भने, मतदान गरेका थियौं र सुविधा माग्ने? भन्ने दलहरु छन्। हामीलाई कसैले मतदान गरेका छैनन् भने मूल्यांकन गर्छौं। हामीले सेवामा कमी गरेका रहेछौं, हाम्रो थप जिम्मेवारी छ भनेर कामबाटै देखाएर मत लिने पक्षमा छौं। उनले कांग्रेसले कुरा गर्न नजान्ने र खुरुखुरु काम गर्ने बताए। कुरा ज्यादा गर्ने काममा ध्यान नदिने पार्टीहरु छन्। जुनतारा खसालिदिने भन्छन्। ठूला ठूला गफ भए। पानी जहाज, चुलामा ग्यास, रेल ल्याउँछु भने, उनले भने, हामी कुरा गर्न जान्दैनौं। काम गर्छौं। इमान समर्पण र दुरदृष्टि चाहिन्छ।"
म्याग्दीको मालिका गाउँपालिकामा माओवादी केन्द्रको उम्मेदवारी घोषणा,"बेनी : नेकपा माओवादी केन्द्रले म्याग्दीको मालिका गाउँपालिकाको अध्यक्ष, उपाध्यक्ष र वडा अध्यक्षका उमेद्वार सार्वजनिक गरेको छ। गाउँपालिका, अध्यक्ष, उपाध्यक्ष र सातवटै वडाका अध्यक्षमा सर्वसम्मत उमेद्वार चयन गरेको हो। गाउँपालिका अध्यक्षमा माओवादी केन्द्रका जिल्ला समन्वय समिति संयोजक रेशम जुग्जाली (सुविन) र उपाध्यक्षमा गौरी सेञ्चुरीलाई उमेद्वार बनाउने निर्णय भएको माओवादीका मालिका गाउँपालिका अध्यक्ष दोरण शेरचनले जानकारी दिए। उनका अनुसार वडा न १ निस्कोटमा तिलक पुन, वडा नम्बर २ रुममा हर्कलाल दर्जी, वडा नम्बर ३ डाडागाउँमा मोतिप्रसाद बुढा, वडा नम्बर ४ ओखरबोटमा रेशम पुन, वडा नम्बर ५ देविस्थानमा विनोद फगामी, वडा नम्बर ६ दरवाङमा ओमकार रोका र वडा नम्बर ७ बिमको अध्यक्षमा रविन जुग्जाली माओवादी केन्द्रको तर्फबाट उमेद्वार छनौट भएका छन्। मालिकाबासीको माग, आवश्यकता र अपेक्षा अनुसार योग्य र सक्षम उमेद्वार छनौट गरेका छौ, शेरचनले भने मालिकाको समग्र विकास, सम्बृद्धी र शुसासन हाम्रा पार्टीका उमेद्वारको सामुहिक प्रतिबद्धता रहनेछ। सत्ता गठबन्धनको पाँच दलीय संयन्त्रमा आवद्ध नेपाली काँग्रेसले यसअघिनै बाहलवाला गाउँपालिका अध्यक्ष श्रीप्रसाद रोकालाई मालिकाको अध्यक्षको उमेद्वार बनाउने घोषणा गरेको छ। एमालेले बेगप्रसाद गर्बुजालाई गाउँपालिकाको अध्यक्षको उमेद्वार बनाउने सर्वसम्मत निर्णय गरेको छ। माओवादीबाट गाउँपालिका अध्यक्षमा उमेद्वार बन्नुभएका जुग्जाली गत चुनावमा बिममा स्वतन्त्रबाट उमेद्वार बनेर वडा अध्यक्षमा बिजयी भएका थिए। जुग्जालीले वडा अध्यक्षको रुपमा विकास आयोजना कार्यान्वयन, जनपरिचालन, सामाजिक विकृति न्युनीकरण र विपद् ब्यवस्थापनमा सफल नेतृत्व गरेका थिए। जनतासँग दिनानुदिन सम्पर्क हुने स्थानीय तहको नीति नियम, योजना र कार्यक्रम पनि उनिहरुका आवश्यकता र भावनासँग मेल खाने हुनुपर्छ, उनले भने, त्यस्तो योजना बनाएर कार्यान्वयन गर्ने मेरो अनुभवलाई मालिकाको विकास र सम्बृद्धीमा उपयोग गर्ने लक्ष्य हो। गाउँ गाउँमा गुड्ने सडकमा बजारबाट सामान मात्र लैजाने नभएर गाउँका उत्पादन बोकेर बजार ल्याउने र गाउँमा पैसा भित्र्याएर पुगेको सुविधा उपयोगका लागि सक्षम बनाउने जुग्जालीको सोच छ। उपाध्यक्षका उमेद्वार सेञ्चुरी गत स्थानीय चुनावमा माओवादी केन्द्रबाट उपाध्यक्षकै उमेद्वार बन्नुभएको बनेकी थिइन्। उनी माओवादीको गण्डकी प्रदेश कमिटी सदस्य छन्। वडा अध्यक्षका उमेद्वार अधिकांश युवाहरु छन्। सबै वडाका सदस्यका उमेद्वार पनि छनौट गरेर चुनाव प्रचार अभियानलाई तिब्र बनाएको गाउँपालिका अध्यक्षका उमेद्वार जुग्जालीले बताए। ९ वटा मतदान स्थलमा १७ वटा केन्द्र तोकिएको मालिका गाउँपालिकामा १३ हजार २०१ जना मतदाता छन्। गत चुनावमा मालिकाको अध्यक्षमा काँग्रेस, उपाध्यक्षमा एमाले, ३ वटा वडामा एमाले, एक वटामा माओवादी र एक वटामा स्वतन्त्र उमेद्वार बिजयी भएका थिए। स्वतन्त्र प्यानलबाट जितेका जुग्जाली हाल माओवादीमा छन्। एमालेबाट उमेद्वार बनेर जितेका वडा नम्बर ३ का अध्यक्ष हेमबहादुर पुन हाल माओवादीमै छन्। बैशाख ३० गते हुने चुनावमा मालिकामा त्रिपक्षीय प्रतिस्पर्धा हुने भएको छ।"
प्रधानमन्त्रीको गृहजिल्लामा चुनावभन्दा गठबन्धनको चर्चा धेरै,"डडेल्धुरा : मनोनयन दर्ता गर्ने समय तीन दिनमात्रै बाँकी रहँदा पनि डडेल्धुरामा उम्मेदवारको टुंगो लागेको छैन। दलभित्रको विवाद र स्थानीय तहमा जनप्रतिनिधि बन्ने आकांक्षी धेरै हुँदा उम्मेदवार छान्न समस्या भएको हो। प्रधानमन्त्री एवं नेपाली कांग्रेसका सभापति शेरबहादुर देउवाको गृहजिल्ला डडेल्धुरामा चुनावी माहोलभन्दा पनि गठबन्धनको विषय बढी चर्चामा छ। गठबन्धनसँगै दलहरुलाई उम्मेदवारको टुंगो लगाउन पनि सकस परेको देखिन्छ। गठबन्धनमा नहुने संकेत देखिएपछि दलहरु उम्मेदवारको टुंगो लगाउन लागि परेका छन्। नेकपा माओवादी केन्द्रले आफ्ना उम्मेदवारको टुंगो लगाइसकेको जनाएको छ। माओवादीले अजयमेरु, भागेश्वर र परशुराममा उमेदवारको टुंगो लागेको जनाए पनि अन्य स्थानमा भने टुंग्याउने तयारीमा रहेको जिल्ला सयोजक उमेशप्रसाद भट्टले बताए। त्यसैगरी नेपाली कांग्रेसले उम्मेदवारको टुंगो लगाउन छलफल जारी रहेको जनाएको छ। 'धेरै जना आकांक्षी छन्, जित्ने सम्भावना भएका र जनमत देखिएका नेतालाई उमेदवारी दर्ताका लागि टिकट दिइन्छ,' कांग्रेस सभापति भिमबहादुर साउदले भने। वडा र पालिकाबाट सिफारिस भई आएका उम्मेदवार छान्न समस्या भइरहेको उनले बताए। भरसक उमेदवारका आकांक्षीबाट नै एक जनालाई सर्वसम्मत बनाउने प्रयासमा जिल्ला कार्यसिमिति लागि परको सभापति साउदको भनाइ छ। नेकपा एमालेका जिल्ला अध्यक्ष प्रकास साउदका अनुसार पालिका उम्मेदवारका बारेमा प्रदेश कमिटीले टुंगो लगाउने जनाए। प्रदेशले उम्मेदवारको नाम अन्तिम निर्णय गरेको भए पनि अहिलेसम्म सार्वजनिक नगरेका कारण उम्मेदवार छनौट नै भएको भन्न नसकिने अध्यक्ष साउदले जानकारी दिए। डडेल्धुरामा २ नगरपालिका र ५ गाउँपालिका गरी ७ स्थानीय तह छन्। कांग्रेसले २०७४ को स्थानीय तहको निर्वाचनमा एउटा नगरपालिका र ३ गाउँपालिका गरी ४ वटा पालिकामा जितेको हो। माओवादीले एक स्थानीय तह अजयमेरु जितेको थियो। एमालेले एक नगरपालिकासहित दुई स्थानीय तह जितेको भए पनि नवदुर्गा गाउपालिका समाजवादीसँगं रहेको छ। त्यसमा पनि उपाध्यक्ष कांग्रेसले जितेको थियो। कूल ५२ वटा वडा रहेको जिल्लामा ७४ सालको चुनावमा नेकपा एमालेले सबैभन्दा बढी १९ वडा जिते हासिल गरेको थियो। त्यसपछि नेपाली कांग्रेस १७ र माओवादी केन्द्र १६ वडामा विजयी भएको थियो। वडादेखि पालिकासम्म उम्मेदवारमा लागेका दलहरु अहिले व्यस्त देखिन्छन्। पार्टीका जिम्मेवार नेता तथा कार्यकर्ताहरु उम्मेदवार टुंगग्याउन लागि परेका छन्।"
स्थानीय तह निर्वाचन : ५३ जिल्लाका १ करोड १९ लाख मतपत्र छपाइ सकियो,काठमाडौंः निर्वाचन आयोगले स्थानीय तह निर्वाचनका लागि १ करोड १९ लाख मतपत्र छापिइसकिएको जनाएको छ । आयोगका प्रवक्ता शालिग्राम शर्मा पौडेलले पत्रकार सम्मेलन गर्दै बिहीबारसम्म ५३ जिल्लाका लागि एक करोड १९ लाख संख्यामा मतपत्र छापिइसकिएको जानकारी दिए । आयोगका अनुसार निर्वाचनका लागि मतपत्र छपाइ तीव्र पारिएको छ । निर्वाचन आयोगले जनक शिक्षा सामग्री केन्द्रमा मतपत्र छपाइ गरिरहेको छ । आयोगले निर्वाचनलाई स्वच्छ बनाउन आचारसंहितालाई प्रभावकारी कार्यान्वयन गर्दै आएको जनाएको छ ।
एमालेले महानगर र उपमहानगरको उम्मेदवार शनिबारमात्रै टुंगो लगाउने,"काठमाडौं : नेकपा एमालेले शनिबारसम्म महानगर र उपमहानगरको मेयरका उम्मेदवार टुंगो लगाउने भएको छ। एमाले प्रचार विभाग प्रमुख पृथ्बीसुब्बा गुरुङले शनिबार बालकोटमा बस्ने बैठकले महानगर र उपमहानगरको मेयरका उम्मेदवार टुंगो लगाउने बताए। बिहीबार बसेको केन्द्रीय सचिवालय बैठकमा जिल्लाबाट प्राप्त सूचीको अध्ययन गरिएको थियो। अहिलेसम्म भरतपुर महानगरमा विजय सुवेदी, वीरगञ्ज महानगरमा विजय सरावगी र ललितपुर महानगरपालिकामा हरिकृष्ण व्यञ्जनकारको नाम टुंगो लगाएको एमालेले जनाएको छ। पोखराबाट मात्रै मेयरका लागि १२ जनाको नाम प्राप्त भएको प्रचार विभाग प्रमुख गुरुङले जानकारी दिए। एमालेले भोलि (शुक्रबार) पार्टी स्थापना दिवसको अवसर पारेर घोषणा पत्र जारी गर्दैछ।"
"वीरगन्जका कांग्रेसी नेताको कुरा सुनेनन् देउवाले, गठबन्धनको निर्णय मान्न निर्देशन","वीरगन्ज : वीरगन्ज महानगरपालिकाको मेयर जनता समाजवादी पार्टी जसपालाई दिने निर्णय उल्ट्याउन पर्साका कांग्रेस नेताहरु असफल भएका छन्। कांग्रेस सभापति शेरबहादुर देउवाले गठबन्धनले गरेको निर्णय कायमै रहने जवाफ दिएपछि पर्सा कांग्रेसका आश्वस्त भएका छन्। गठबन्धनले बुधबार गरेको निर्णयमा आपत्ति जनाउँदै बुधबार पर्साबाट कांग्रेस नेताहरुको एक टोली काठमाडौं गएको थियो। बुधबार साँझ नै सभापति देउवालाई भेटेर नेताहरुले वीरगन्जको मेयर पद कांग्रेसले नै पाउनुपर्ने माग गर्दै पुनर्विचार गर्न देउवालाई आग्रह गरेका थिए। जवाफमा देउवाले यसबारे जसपाका शीर्ष नेताहरुसँग कुरा गर्ने आश्वासन पनि दिएका थिए। त्यही आश्वासनमा बिहीबार पनि पर्साका कांग्रेस नेताहरुले पार्टी सभापति देउवासँग छलफल गरे। कांग्रेस पर्साका सभापति जनार्दन सिंह क्षेत्रीले महानगरको मेयर पद जसपालाई दिने केन्द्रको गठबन्धनले गरेको निर्णय परिवर्तन गराउन आफूहरुले नसकेको बताए। काठमाडौंमै रहेका क्षेत्रीले अन्नपूर्णसँग कुरा गर्दै भने, सभापतिज्युले जसपाका नेताहरुसँग कुरा गर्नुभयो। तर उनीहरुले मानेनन्। हामीले वीरगन्जको मेयर अब नपाउने नै भयौं।' उनले अब केन्द्रको सहमति कार्यान्वयन गर्नुबाहके अरु कुनै विकल्प नरहेको बताए। केन्द्रको सहमतिअनुसार वीरगन्जको मेयर जसपाले र उपमेयर कांग्रेसको भागमा परेको छ। अब हामी त्यहीअनुसार अगाडि बढ्छौं,' उनले भने। उनले वीरगन्जको मेयरमा कांग्रेसले बागी उम्मेदवार भने खडा नगर्ने पनि प्रष्ट पारे। मेयर नपाउँदा कांग्रेस नेता कार्यकर्तामा देखिएको असन्तुष्टि र आक्रोशलाई व्यवस्थापन गर्दै लैजाने उनले बताए। गठबन्धन गरिए पनि महानगरका ३२ वटै वडामा भने चुनावी तालमेल नहुने उनले बताए। 'मेयर र उपमेयरमा गठबन्धन भए पनि वडास्तरमा हामी एक्लै चुनावमा लड्छौं,' उनले भने। उनले पर्साका बाँकी १३ पालिकामा समेत गठबन्धन नगर्ने स्पष्ट पारे। कांग्रेस केन्द्रीय सदस्य अजय चौरसियाले दुई दिन पार्टी सभापतिलाई भेटेर महानगरको निर्णयबारे पुनर्विचार गरिदिन आग्रह गरेको बताए। गठबन्धनको निर्णयप्रति असन्तुष्टि जनाउँदे सभापति देउवालाई भेट्न रमेश रिजाल, अजय चौरसिया, सुरेन्द्र चौधरी, जनार्दन सिंह क्षेत्री र अनिल रुंगटा बुधबार काठमाडौं गएका थिए।"
सिन्धुलीका पाँच पालिका कांग्रेसलाई र चार पालिका माओवादीलाई दिने सहमति,"सिन्धुली : सिन्धुलीमा सत्ता गठबन्धनमा आबद्ध कांग्रेसमाओवादीबीच चुनावी तालमेलका लागि सहमति भएको छ। बिहीबार कांग्रेसमाओवादीबीच गाउँपालिका तथा नगरपालिका बाडफाँडमा सहमति जुटेको हो। सत्तारुढ पाँच दलीय गठबन्धनमध्ये चार राजनीतिक दलबीच पालिका भागबण्डाको कुरा नमिलेपछि कांग्रेस र माओवादी केन्द्रले स्थानीय तहको प्रमुख र उपप्रमुखको सिट बाँडफाँट गरी भागबण्डा टुंग्याएका हुन्। सहमतिअनुसार दुबै दलका तर्फबाट शीर्ष नेतृत्वले हस्ताक्षरसमेत गरेका छन्। दुई राजनीतिक दलबीच भएको लिखित सहमतिअनुसार सिन्धुलीका ९ वटा स्थानीय तहमध्ये पाँच वटा पालिकाको प्रमुख नेपाली कांग्रेसले र बाँकी चार वटा पालिकाको प्रमुख माओवादी केन्द्रले पाएको गठबन्धनका जिल्ला संयन्त्र संयोजक तथा कांग्रेसका जिल्ला सभापति उपेन्द्रकुमार पोख्रेलले जानकारी दिए। 'त्यस्तै चार वटा पालिकाको उपप्रमुख कांग्रेसले पाएको छ भने र पाँच वटा पालिकाको उपप्रमुख माओवादी केन्द्रलाई दिने सहमति भएको छ,' उनले भने। सहमतिअनुसार कमलामाई नगरपालिकाको प्रमुख नेपाली कांग्रेस र उपप्रमुखमा नेकपा माओवादी केन्द्र, दुधौली नगरपालिका प्रमुख माओवादी केन्द्र र उपप्रमुख नेपाली कांग्रेसलाई दिने सहमति भएको छ। त्यस्तै तिनपाटन गाउँपालीका, घ्याङलेख, गोलन्जार र फिक्कल गाउँपालिका अध्यक्ष नेपाली कांग्रेस र उपाध्यक्ष माओवादी केन्द्रलाई दिने सहमति भएको नेकपा माओवादी केन्द्रका सिन्धुली इन्चार्ज राजन दाहालले बताए। त्यस्तै सुनकोसी गाउँपालिका, मरिण गाउँपालिका र हरिहरपुरगढी गाउँपालीका अध्यक्ष माओवादी केन्द्रलाई र उपाध्यक्ष नेपाली कांग्रेसलाई दिने सहमति भएको छ। वडातहमा भने अझै सहमति जुट्न सकेको छैन। दलहरूबीच सहमति नजुटेपछि गाउँ तथा नगरपालिका समितिलाई दुई दिनको समयसीमा दिएर बाँडफाँट मिलाउने जिम्मा दिइएको माओवादी केन्द्रका सिन्धुली इन्चार्ज दाहालको भनाइ छ।"
"प्रमुख पदमा महिलाको उम्मेदवारी न्युन, बझाङका पालिकामा चार जनाको मात्रै दाबेदारी","बझाङ : स्थानीय तहको निर्वाचन नजिकिएको छ। दलहरुले चुनावी गतिविधि बढाएका छन्। आकांक्षीले टिकटका लागि पार्टीभित्र दबाब दिइरहेका छन्। प्रमुखउपप्रमुखमा नेतृत्व लिन, लैंगिक समावेशीताका कुरा उठिरहेका बेला बझाङमा भने प्रमुख पदमा न्युन उम्मेदवारको आकांक्षा देखिएको छ। २०७४ सालको स्थानीय चुनावमा, बझाङका १२ स्थानीय तहमध्ये, १२ वटैमा महिलाले उपप्रमुख जितेका थिए। तर यसपाली ती जितेका मध्ये चार जनाले मात्रै प्रमुखका लागि दाबेदारी पेस गरेका छन्। बझाङको बुंगल नगरपालिकाकी उपमेयर मीना बोहरा, मष्टा गाउपालिकाकी उपप्रमुख भगवती बोहरा, जयपृथ्बी नगरपालिकाकी उपप्रमुख जुना जाग्री र छविस पाथिभेर गाउपालिकाकी उपपप्रमुख राधिका रताला (जोशी)ले मात्रै प्रमुखमा दाबेदारी पेस गरेका हुन्। बुँगल नगरपालिकाकी उपमेयर बोहरा नेपाली कांग्रेसबाट चुनाव जितेकी हुन् भने जयपृथ्बी नगरपालिका, मष्टा गाउपालिका र छविसपाथिभेराका उपप्रमुख तीनै जना नेकपा एमालेबाट चुनाव जितेका हुन्। छविसपाथिभेराकी उपप्रमुख राधिका रताला जोशीले भने अहिले नेकपा एकीकृत समाजवादीबाट प्रमुखमा दावेदारी पेस गरेका छन्। महिलाहरु प्रमुख पदमा आए जनताको काम छिटो छरितो र पारदर्शी हुने जयपृथ्वी नगरपालिकाका कार्यपालिका सदस्य तथा नगर प्रवक्ता सविता खड्का बताउँछिन। भन्छिन, महिलाहरुमा इमान्दारिता हुन्छ, जनताको काममा लगाव बढी हुन्छ, तर महिला प्रमुखका बारेमा खासै बहस भने चलेको छैन। प्रमुख पदमा दाबेदारी गरेका महिलाहरुलाई पनि पार्टीले न्याय गर्ला भन्ने आस भने छैन। दाबेदारी त पेस गरेको छु, पाँच वर्ष उपप्रमुख भएर जनताको सेवा गरियो, अब प्रमुख भएर पनि काम गर्न सकिन्छ। तर पार्टीले टिकट नै देला भन्ने आस भने छैन, नेकपा एकीकृत समाजवादी पार्टीको तर्फबाट प्रमुखमा दाबेदारी पेस गरेकी छविसपाथिभेरा गाउँपालिकाकी उपाध्यक्ष राधिका रताला (जोशी)ले भनिन्। उनले पाँच वर्षमा स्थानीय तह हाक्ने अनुभव पनि भइसकेकाले उपप्रमुख भएका महिलाहरु प्रमुखको नेतृत्वमा आउन सक्षम रहेको बताइन्। जयपृथ्वी नगरपालिकाका उपमेयर जुना जाग्री पनि मेयर पदकी दाबेदार हुन्। पार्टीले टिकट दिए जितेर देखाइन्छ र जनताको काममा कुनै कसर बाँकी राखिन्न, उनले भनिन्। यहाँ पुरुषवादी सोँच छ। पार्टीले पनि महिलालाई खासै वास्ता गरेकोजस्तो लाग्दैन। अझ मतदाता पनि महिला भनेपछि पत्याउँदैनन्। महिलाहरुले प्रमुख पदमा जिते महिलाबाट के निर्देशित हुनु? यीनीहरु पनि चलाउन सक्लान् र? भन्ने सोँच अझै समाजमा छ, उनले थपिन्। जाग्रीले नगरप्रमुखको दाबेदारी भने नछोडने बताएकी छन्। उपप्रमुखका रुपमा मैले जयपृथ्वी नगरपालिकामा राम्रै काम गरेको छु। मतदाताले मलाई जिताउँछन् भन्ने पूर्ण आशामा छु, जाग्रीले भनिन्। पार्टीले विश्वास गरेर टिकट दिनुपर्यो। बझाङका १२ वटै स्थानीय तहमा महिला जनप्रतिनिधिहरु अहिलेसम्म कुनै पनि कुरामा विवादमा आएका छैनन्। गणतन्त्रको स्थापनापछि सबै तराईबासी र खासगरी मधेसी महिला, जनजाति, दलित तथा पिछडिएका समुदायले मुलुकभित्र आफ्नो अवस्थामा सुधार आउने तथा सम्मानित उपस्थिति पाउने ठूलो आशा र विश्वास राखेका थिए। राजनीतिक नेतृत्वमा प्रभावशाली र अर्थपूर्ण पहँच नहुँदा अझै महिलाहरु पुरुषको अधीनस्थ रहन बाध्य छन्। संख्यात्मकरूपमा थोरै महिला नेतृत्वमा भए पनि उनीहरूले उल्लेखनीय काम गरेका छन्। काममा प्रतिबद्ध उनीहरू सुशासनमा पनि अब्बल देखिएका छन्। अझ सामाजिक विकृति रोक्न र महिलाका पक्षमा त उनीहरूले उदाहरणीय काम गरेका छन्। संवैधानिक बाध्यताका कारण दलहरूले महिलालाई टिकट त दिए, तर अधिकांश स्थानीय तहमा उपप्रमुखमै सीमिति राखेकाले पनि महिलामाथि विभेद् भएको प्रस्ट हुन्छ। गठबन्धनले महिला घट्ने अनुमान पाँच दलीय गठबन्धनले पनि महिलाको प्रतिनिधित्व घटने अनुमान गरिएको छ। निर्वाचन आयोगले गठबन्धन गरेका दलहरुले एकमात्र उम्मेदवार दिएमा महिला अनिवार्य भनेपछि महिलाको सहभागिता बढ्ने अनुमान गरिएको थियो। तर, आयागले सत्ताधारी दलहरुको दबाब पछि त्यो प्रावधान पनि हटाइएको छ। आयोगले प्रमुख वा उपप्रमुखमध्ये एक जनामात्र उम्मेदवार खडा गरेको अवस्थामा महिला अनिवार्य भन्ने प्रावधानलाई संसोधन गरेर अब प्रमुख वा उपप्रमुखमध्ये एक जनामात्र उम्मेदवार खडा गरेको अवस्थामा महिलालाई प्राथमिकता दिनुपर्ने बनाएको छ। अहिले भएकै पदहरु पनि बाँडफाँड गरिने हुँदा महिलाको सहभागिता घटने देखिन्छ, नेपाली कांग्रेसबाट जयपृथ्वी नगरपालिकाको उपमेयरका आकांक्षी जयन्ती जोशीले भनिन्। उनले आफू शिक्षक पेसाबाट उपमेयरमा चुनाव लड्न राजीनामा दिएर आएको तर गठबन्धन प्रक्रियाले आफ्नो पनि कुनै टुंगो नभएको बताइन्।"
शहिदनगर नगरपालिकाका मेयर बरबरियाले बुझाए साँचो,"जनकपुरधाम : धनुषाको शहिद नगर नगरपालिका नगर प्रमुख उदय कुमार बरबरिया यादवले सरकारी गाडी बुझाएका छन्। विहिबार दिउँसो नगरपालिकाका कार्यालय प्रमुख (प्रमुख प्रशासकीय अधिकृत) रामकिशोर महतोलाई साँचो बुझाएका हुन्। आसन्न बैशाख ३० को स्थानीय तहको निर्वाचनलाई दृष्टिगत गरी निर्वाचन आचारसंहिता पालना गर्दै उनले गाडी बुझाएको हो। आफूले चढदै आएको गाडी निर्वाचनको मर्मलाई दृष्टिगत गरी साँचो बुझाएको मेयर बरबरियाले बताए। प्रदेश २०२००१ झ ०००१ नम्बरको सरकारी गाडी मेयर बरबरियाले प्रशासकीय अधिकृत महतोलाई बुझाएका हुन्। निर्वाचनको क्रमम चुनावी प्रचार प्रसारमा सरकारी सवारी दुरुपयोग नगर्न निर्वाचन आयोगले आचार संहिता जारी गरेपछि सवारी विधिवत रुपमा बुझाएका छन्। जनप्रतिनिधिको रुपमा जनसरोकार र नगपालिकाको कामकाजको लागि चढदै आएको सरकारी गाडी उनले विहिबार दिउसो अधिकृत महतोलाई बुझाएका छन्। यसअघि उनले कोभिड महामारीको बेला आफूले चढदै आएको स्कोरपियो सरकारी गाडी एम्बुलेन्सको रुपमा प्रयोग गर्न दिएका थिए। मेयर बरबरियाले नगरपालिकाका जिन्सी शाखा प्रमुख सुदिप भट्टराई, लेखापाल लोक बहादुर नेपाली सहित नगरपालिकाका अन्य कर्मचारीहरुको रोहबरमा गाडी बुझाइदिएका छन्। यसैबीच धनुषा जिल्लाको हंसपुर नगरपालिकाका मेयर रामज्ञान मण्डलले सरकारी गाडी बुझाएका छन्। बुधबार दिउँसो प्रमुख प्रशासकीय अधिकृत सुर्य प्रसाद दाहाललाई गाडीको साँचो बुझाएका हुन्।"
पाल्पाका सबै पालिकामा निर्वाचन अधिकृतको कार्यालय,"तानसेन : यही वैशाख ३० गते हुने स्थानीय तह निर्वाचनका लागि पाल्पाको १० वटै पालिकाकामा निर्वाचन अधिकृतको कार्यालय संचालनमा आएको छ। तानसेन नगरपालिकामा मुख्य निर्वाचन अधिकृत कार्यालयले हेर्ने र अन्य ९ वटा पालिकामा निर्वाचन अधिकृतको कार्यालय शुभारम्भ भइ निर्वाचन अधिकृतहरु आआफ्नो काममा खटिएका छन् । वैशाख ११ गते हुने उम्मेदवार मनोनयनको लागि पालिकामा खटिएका निर्वाचन अधिकृतहरु सक्रिय छन् । पाल्पाको मुख्य निर्वाचन अधिकृतको जिम्मेवारी जिल्ला अदालत पाल्पाका न्यायधीश खड्गबहादुर केसी दिइएको छ। यसैगरी रैनादेवी छहरा गाउँपालिकाको निर्वाचन अधिकृतमा टोलराज उपाध्याय, रिव्दीकोट गाउँपालिकाको निर्वाचन अधिकृतमा टिकाराम अर्याल, निस्दी गाउँपालिकाको निर्वाचन अधिकृतमा दुर्गा प्रसाद बस्याल, रामपुर नगरपालिकाको निर्वाचन अधिकृतमा श्याम प्रसाद श्रेष्ठ, रम्भा गाउँपालिकाको निर्वाचन अधिकृतमा कृष्ण प्रसाद भण्डारी खटिएका छन् । बगनासकाली गाउँपालिकाको निर्वाचन अधिकृतमा रवी न्यौपाने, माथाँगढी गाउँपालिकाको निर्वाचन अधिकृतमा मिना अर्याल, पूर्वखोला गाउँपालिकाको निर्वाचन अधिकृतमा मधु अर्याल खनाल र तिनाउँ गाउँपालिकाको निर्वाचन अधिकृतमा जनार्दन अधिकारी खटिएका छन्। स्थानीय तह निर्वाचनको लागि पाल्पामा १ लाख ९९ हजार ६ सय ९० जना मतदाता रहेका छन् । पाल्पामा ११८ वटा मतदान स्थल, २४७ वटा मतदान केन्द्र रहेको जिल्ला निर्वाचन कार्यालय पाल्पाले जनाएको छ ।"
एमालेसँग चुनावी तालमेल घोषणा गरेको ४ घन्टा नवित्दै लोसपामा विवाद,"वीरगन्ज : वीरगन्ज महानगरमा नेकपा एमालेसँग चुनावी तालमेल गर्ने विषयमा लोकतान्त्रिक समाजवादी पार्टी (लोसपा) मा विवाद भएको छ । बिहीबार बिहान एमाले नेताहरुसँगै पत्रकार सम्मेलन गरेर लोसपाका वरिष्ठ नेता लक्ष्मणलाल कर्ण र जिल्ला अध्यक्ष पुरुषोत्तमलाल झाले वीरगन्ज महानगरमा एमालेसँग चुनावी तालमेल गरिएको घोषणा गरेका थिए । तर उक्त घोषणाको ४ घण्टा नवित्दै लोसपा पर्साका ३ जना जिल्ला उपाध्यक्षले संयुक्त विज्ञप्ति जारी गर्दै महानगरमा एमालेसँग चुनावी तालमेल नगरिएको बताएका छन् । बिहीबार दिउँसो लोसपाका जिल्ला उपाध्यक्षत्रय कृष्णा पटेल , राजेश कुमार साह र देवानन्द यादवले संयुक्त विज्ञप्ति जारी गर्दै महानगरमा लोसपा एक्लै चुनाव लड्न तयार रहेको पनि बताएका छन् । विज्ञप्तीमा लोसपाको जिल्ला कार्यसमितिले महानगरमा अन्य कुनै पनि दलसँग चुनावी तालमेल गर्नेबारे निर्णय नै नगरेकाले , एमाले र लोसपाबीच तालमेल गरिएको भन्नुको कुनै औचित्य नभएको उल्लेख छ । लोसपा पार्टीलाई समाप्त पार्ने नियतले कुनै नेता विशेषको इशारामा एमालेसँग तालमेल गरिएकाले यसप्रति तीनैजना उपाध्यक्षले आपत्ति पनि जनाएका छन् । लोसपा वीरगन्ज महानगरका अध्यक्ष ओम प्रकाश सर्राफले पनि एमालेसंग गरिएको तालमेल प्रति आपत्ति जनाएका छन् । सर्राफले महानगरमा एमालेसंग चुनावी तालमेल गर्ने बारेमा पार्टी भित्र कुनै पनि किसिमको छलफल नै नभएको बताए । अन्नपूर्णसँग कुरा गर्दै सर्राफले भने,'पार्टीको महानगर अध्यक्ष म हुँ , तर एमालेसँग सहमति गर्नेबारे मलाई कुनै जानकारी छैन । यसअघि बिहीबार बिहान लोसपा र एमालेका नेताहरुले वीरगन्जमा पत्रकार सम्मेलन गरेर महानगरमा दुवै दल बिच चुनावी तालमेल गर्ने सहमति भएको जानकारी गराएका थिए । महानगरको मेयर एमालेले र उपमेयर लोसपाले लिने गरि चुनावी तालमेल गर्ने सहमति भएको दुवै दलका नेताहरुको भनाइ थियो । महानगरका ३२ वटै वडामा भने आपसी सहमतिमा उम्मेदवार तय गर्ने दुवै दलले बताए थिए । पत्रकार सम्मेलनमा वितरण गरिएको विज्ञप्तिमा एमाले पर्साका अध्यक्ष जय प्रकाश थारु र लोसपा पर्सा अध्यक्ष पुरुषोत्तमलाल झाको हस्ताक्षर थियो ।"
"कोरोनाकै कारण नाका पूर्णरुपमा सञ्चालनमा नआएको हो, चीनले नाकाबन्दी गरेको होइन : राजदूत यान्छी",काठमाडौं : नेपालका लागि चिनिया राजदूत होउ यान्छीले कोरोना संक्रमणका कारण रसुवागढी र तातोपानी नाका पूर्णरुपमा सञ्चालनमा आउन नसकेको स्पष्ट पारेकी छिन्। चिनियाँ दूतावाताले बिहीबार गरेको भर्च्युअल पत्रकार सम्मेलनमा चीनले 'सफ्ट ब्लकेड' भनेको प्रति राजदूत यान्छीले निराधार भएको स्पष्ट पारेकी हुन्। नेपाल चीनबीच अहिले पनि सोही स्थानहरुबाट व्यापार भइरहेको उनले दावी गरिन्। कोरोना भाइरस संक्रमणका कारण तीन नाकाहरुबाट सोचेअनुसार काम नभएको उनले स्पष्ट पारिन्। कोरोना संक्रमण सुरु भएपछि रसुवागढी र तातोपानी नाका एकतर्फीरुपमा चीनले बन्द गरेको भन्दै नेपाली व्यवसायीहरुले विरोध गर्दै आएका छन्। हालै भएको चिनियाँ विदेशमन्त्री वाङ यीको नेपाल भ्रमणमा समेत परराष्ट्रमन्त्री नारायण खड्काले नाका खुलाउनेबारे छलफल गरेका थिए। छलफलका क्रममा विदेशी मन्त्री वाङ यीले रसुवागढी मात्र नभइ अन्य नाका सञ्चालनबारे पनि चीन सकारात्मक रहेको बताएका थिए। चीनमा कोरोना भाइरस सङ्क्रमणले महाकारीको रुप लिएपछि सुरुका दिनमा केही समयलाई चिनियाँ पक्षले नाकाहरू बन्द गरेको थियो। स्थिति नियन्त्रणमा आएपनि चीनले नाका खुलाउनेबारे खासै चासो दिएको छैन।
काठमाडौं महानगरको मेयरमा कांग्रेसबाट ५ जनाको नाम सिफारिस,"काठमाडौंः नेपाली कांग्रेसको काठमाडौं महानगर समितिले मेयरको उम्मेदवारका लागि पाँचजनाको नाम वागमती प्रदेश समितिमा सिफारिस गरेको छ । महानगर समितिको बुधबार बसेको बैठकले नीलकाजी शाक्य, श्रृजना सिंह, हरीप्रभा खड्गी श्रेष्ठ, ई सुसन वैद्य र प्रगतिमान रञ्जीतको नाम सिफारिस गरेको हो । स्थानीय तह निर्वाचनका लागि काठमाडौं महानगरपालिकाको उम्मेदवार मनोनयन गर्न महानगर कार्यसमितिको बैठक बसेको थियो ।"
अक्सिजन प्लान्ट विष्फोट घटनाको छानबिन गर्न गृहमन्त्रीको निर्देशन,"काठमाडौं : गृहमन्त्री बालकृष्ण खाणले ललितपुरको औद्योगिक क्षेत्रभित्र रहेको सगरमाथा अक्सिजन प्लान्टमा भएको विष्फोटको छानबिन गर्न निर्देशन दिएका छन्। गृहमन्त्री खाणले गृहसचिव टेकनारायण पाण्डे, ललितपुरका प्रमुख जिल्ला अधिकारी घनश्याम उपाध्याय, महानगरीय प्रहरी परिसर ललितपुरका प्रहरी वरिष्ठ उपरीक्षक यज्ञविनोद पोखरेल र सशस्त्र प्रहरीका ललितपुर प्रमुख उपरीक्षक विकास घिमिरेलाई घाइतेको तत्काल उद्धार गर्न र घटनाको छानबिन गर्न निर्देशन दिएका हुन्। ललितपुरका प्रजिअ उपाध्यायका अनुसार विष्फोटमा एकजनाको मृत्यु भएको छ भने सातजना घाइते भएका छन्। घाइते एकजनाको अवस्था गम्भीर रहेको प्रहरीले जनाएको छ। घाइतेहरुलाई उपचारका लागि पाटन अस्पताल लगिएको छ। अक्सिजन भर्ने क्रममा प्लान्टमा बिहीबार बिहान एक्कासी विष्फोट भएको थियो। अहिले प्रहरीले प्लान्टमा कार्यरत अन्य श्रमिकलाई उद्धार गरिरहेको छ।"
धरानमा गठबन्धनले टुंगो लगायो भागबण्डा,"धरान : सरकारमा सहभागी पाँच दलीय गठबन्धनले स्थानीय तह निर्वाचनका लागि धरानमा भागबण्डा मिलाएको छ। केन्द्रको सहमतिलाई कार्यान्वयन गर्दै धरान उपमहानगरपालिकामा पनि सर्बसहमतिले उम्मेदवारको भागबण्डा मिलाइएको कांग्रेस प्रदेश १ का महामन्त्री उमेश थापाले बताए। कांग्रेसलाई धरानमा मेयरसहित १३ वडाअध्यक्ष, माओवादी केन्द्रलाई उपमेयरसहित चार वडाअध्यक्ष, जसपालाई दुई वडाअध्यक्ष र नेकपा एकीकृत समाजवादीलाई ४ नम्बर वडा अध्यक्षसहित सबै सदस्य दिएर भागबण्डा मिलाएको छ। कांग्रेसलाई मेयरसहित १, २, ५, ६, ७, ८, ९, ११, १२, १३, १४, १६ र १८ वडाअध्यक्ष दिएको माओबादी केन्द्रका सुनसरी सह इन्चार्ज अइन्द्रबिक्रम बेघाले बताए। माओवादीलाई उपमेयरसहित ३, १५, १७ र २० नम्बर वडाअध्यक्ष सहित सबै सदस्य दिएको उनले बताए। जसपालाई धरानको १० र १९ वडाअध्यक्षसहित सबै सदस्य दिएको छ। गठबान्धले बिहीबार पत्रकार सम्मेलन गरी धरानमा मेयर उपमेयरसहित सबै वडामा विजय गर्ने दाबी गरेको छ।"
"सातवटै प्रदेशमा गठबन्धनको संयुक्त चुनावी सभा, पाँचै दलका शीर्ष नेताले सम्बोधन गर्ने","काठमाडौं : सत्ता गठबन्धनले सातवटै प्रदेशका राजधानीमा संयुक्त चुनावी सभा गर्ने भएको छ। कांग्रेस वरिष्ठ नेता रामचन्द्र पौडेलको संयोजकत्वमा रहेको स्थानीय तह निर्वाचन आन्तरिक तयारी तथा अनुगमन समितिको बिहीबार बसेको बैठकले वैशाख ३० गते हुने निर्वाचनमा सातै प्रदेशमा गठबन्धनको संयुक्त चुनावी सभा गर्ने निर्णय गरेको हो। निर्णयअनुसार धनगढीबाट सुरु भएर काठमाडौंमा सम्पन्न हुनेछ। धनगढी र सुर्खेतमा वैशाख १८ गते, बुटवल र पोखरामा १९ गते, विराटनगर र जनकपुरमा २० गते र काठमाडौंमा २० गते चुनावी सभा हुनेछ। संयुक्त चुनावी सभालाई गठबन्धन दलका प्रमुख नेता र संयोजकसमेत गरी ६ जना शीर्ष नेताले सम्बोधन गर्ने अनुगमन समिति सदस्य सचिव केशवराज जोशीले जानकारी दिए। गठबन्धनले बुधबारमात्रै महानगरपालिका र उपमहानगरपालिकाको भागण्डा टुंग्याएको थियो। जिल्लास्तरमा नगरपालिका, गाउँपालिका र वडा तहको भागवण्डा तथा उम्मेदवारी छनोट कार्य भइरहेको छ। गठबन्धनमा कांग्रेस, माओवादी केन्द्र, जसपा, एकीकृत समाजवादी र जनमोर्चा छन्।"
मुगुका चारैवटै स्थानीय तहमा निर्वाचन अधिकृतको कार्यालय स्थापना,"मुगु : वैशाख ३० गते हुने स्थानीय तह निर्वाचनका लागि जिल्लाका चार स्थानीय तहमध्ये सदरमुकाम गमगढीमा मुख्य निर्वाचन अधिकृतको कार्यालय स्थापना गरिएको छ। पालिकास्तरमा निर्वाचन अधिकृतको कार्यालय स्थापना गरिएको हो। बिहीबार एक कार्यक्रमबीच सदरमुकामस्थित जिल्ला अदालतमा मुख्य निर्वाचन अधिकृतको कार्यालय र अन्य तीन गाउँपालिका सोरु,खत्याड र मुगुमकार्मारोङमा निर्वाचनअधिकृतको कार्यालय स्थापना गरिएको हो । निर्वाचन अधिकृतको कार्यालय स्थापना गरीदा बिभिन्न राजनैतीकदलका प्रमुख तथा प्रतीनिधी, जिल्ला स्थित सुरक्षा निकाय प्रमुख र संचारकर्मीहरुको उपस्थितमा जिल्ला अदालत मुगुमा मुख्य निर्वाचन कार्यालयको स्थापना भएको मुख्य निर्वाचन अधिकृत पुण्यप्रसाद सापकोटाले जानकारी दिए । यस्तै खत्याडको राउतडी, सोरुको सोरुकोट र मुगुम कार्मारोङको पुलुमा निर्वाचन अधिकृतको कार्यालय स्थापना भएको छ। जिल्लामा ६४ मतदान केन्द्र रहेको छ। निर्वाचनमा २ सय ९७ कर्मचारी परिचालन हुने जिल्ला निर्वाचन कार्यालयले जनाएको छ ।"
स्थानीय तह निर्वाचन : वीरगन्ज वीरगन्ज महानगरमा एमाले र लोसपाबीच गठबन्धन,"वीरगन्ज : वीरगन्ज महानगरमा नेकपा एमालेले लोकतान्त्रिक समाजवादी पार्टी (लोसपा) सँग चुनावी तालमेल गर्ने भएको छ । बिहीबार वीरगन्जमा पत्रकार सम्मेलन गरेर एमाले र लोसपाका नेताहरुले महानगरमा दुवै दलले चुनावी तालमेल गर्ने निर्णय भएको जानकारी गराएका हुन् । महानगरको मेयर एमालेले र उपमेयर लोसपाले लिने गरी चुनावी तालमेल गर्ने सहमति भएको दुवै दलका नेताको भनाइ छ । महानगरका ३२ वटै वडामा भने आपसी सहमतिमा उम्मेदवार तय गर्ने दुवै दलले जनाएका छन् । महानगरको मेयरमा एमालेले अहिलेका मेयर विजय कुमार सरावगीको नाम केन्द्रमा सिफारिस गरिसकेको छ । उपमेयरमा भने लोसपाले जिल्ला अध्यक्ष पुरुषोत्तमलाल झा र नेतृ रम्भा मिश्रामध्ये एकजनालाई उम्मेदवार बनाउने सम्भावना छ । बिहीबार वीरगन्जको होटल भिस्वामा आयोजित पत्रकार सम्मेलनमा वितरित विज्ञप्तिमा वीरगन्ज महानगरपालिकामा एमाले र लोसपा मिलेर निर्वाचनमा जाने सहमति भएको उल्लेख छ । एमाले पर्साका अध्यक्ष जय प्रकाश थारु र लोसपा पर्सा अध्यक्ष पुरुषोत्तमलाल झाको हस्ताक्षर रहेको विज्ञप्तिमा वीरगन्ज महानगरको विकास र प्रगतिको लागि नगारिकलाई केन्द्रमा राखेर लोकतन्त्र, गणतन्त्र, र संघीयता प्रति प्रतिवद्ध रहेको दल एमाले र लोसपा, महानगरपालिकामा मिलेर निर्वाचनमा सहभागी हुन सहमत भएका छौं,' भनेर विज्ञप्तिमा उल्लेख छ । पत्रकार सम्मेलनमा नेकपा एमालेका सचिव रघुविर महासेठले गणतन्त्र, लोकतन्त्र मास्ने अहिलेको सत्तागठबन्धनको विरोधमा र वीरगन्जको विकासका लागि एमाले र लोसपाबीच चुनावी तालमेल गर्ने सहमति भएको बताए । पत्रकार सम्मेलनमा लोसपाका वरिष्ठ नेता लक्ष्मणलाल कर्णले स्थानीय आवश्यकता अनुसार तालमेल गर्ने निर्णय केन्द्रीय समितिले गरेअनुसार , वीरगन्ज महानगरमा एमालेसँग चुनावी तालमेल गरिएको बताए । उनले भने, 'अहिले वीरगन्ज महानगरमा एमालेसँग तालमेल गर्ने सहमति भएको छ, देशका अन्य पालिकामा पनि दुवै दलबीच तालमेल गर्ने बारेमा छलफल चलिरहेको छ । मधेसका माग सम्बोधन गराउने शर्तमा यसअघि केपी ओली नेतृत्वको सरकारमा लोसपा सरकारमा गएको स्मरण गराउँदै कर्णले ओलीले केहि माग सम्बोधन पनि गरेको बताए । आगामी दिनमा ओली नेतृत्वको सरकार बने मधेसका बाँकी माग पनि सम्बोधन हुने विश्वासमा अहिले महानगरमा एमालेसँग चुनावी तालमेल गरिएको उनले बताए । यता लोसपाका वीरगन्ज महानगर अध्यक्ष ओम प्रकाश सर्राफले भने महानगरमा एमालेसँग चुनावी तालमेल गर्ने कुनै सहमति नभएको बताए । अन्नपूर्णसँग कुरा गर्दै सर्राफले भने,'पार्टीको महानगर अध्यक्ष म नै हुँ , तर एमालेसँग सहमति गर्नेबारे मलाई कुनै जानकारी छैन । पत्रकार सम्मेलनमा एमाले पोलिटव्युरो सदस्य पुरुषोत्तम पौडेल , केन्द्रीय सदस्यहरु राज कुमार गुप्ता , बसरुद्धिन अन्सारी र अरविन्द सिंह, जिल्ला अध्यक्ष जयप्रकाश थारु , लोसपाका नेताहरु शशीकपुर मिया , लोसपाबाट निर्वाचित सांसद विमल श्रीवास्तव , प्रदेश सांसद रमेश कुर्मी , प्रहलाद गिरी लगायतको पनि उपस्थिति थियो ।"
सिन्धुलीमा मुख्य निर्वाचन अधिकृतको कार्यालय स्थापना,"सिन्धुली : सिन्धुलीमा मुख्य निर्वाचन अधिकृत र ८ वटा निर्वाचन अधिकृतको कार्यालय स्थापना गरिएको छ । बिहीबार सिन्धुलीको कमलामाई नगरपालिका ५ बागवानी केन्द्रमा मुख्य निर्वाचन अधिकृतको कार्यालय स्थापना गरिएको हो । यस्तै दुधौली नगरपालिकासहित अन्य ८ वटा पालिकामा निर्वाचन समेत एकैसाथ निर्वाचन अधिकृतको कार्यालय स्थापना गरिएको मुख्य निर्वाचन अधिकृत ध्रुव प्रसाद सापकोटाले जानकारी दिए । प्रमुख जिल्ला अधिकारी रमेश न्यौपाने, प्रहरी उपरिक्षक विमलराज कंडेल, जिल्ला निर्वाचन अधिकृत पुष्पा कुमारी झा लगायतको उपस्थितीमा कार्यालयको स्थापना गरिएको हो । आगामी वैशाख ३० गते हुने स्थानीय तहको निर्वाचनका लागि मुख्य निर्वाचन अधिकृत र निर्वाचन अधिकृतको कार्यालयहरु स्थापना गरेर संचालन थालिएको सापकोटाले बताए। मुख्य निर्वाचन अधिकृत सापकोट धनुषा जिल्ला अदलातका न्यायाधीश हुन् ।यस्तै, जिल्लाको दुधौली नगरपालिकामा दिपक ढकाललाई निर्वाचन अधिकृत तोकिएको छ । सुनकोशी गाउँपालिकामा लक्ष्मी पाण्डे, गोलन्जोर गाउँपालिकामा प्रकाशजंग कार्की, घ्याङलेख गाउँपालिकामा विमल थापा, फिक्कल गाउँपालिकामा डिकबहादुर कार्की, मरिण गाउँपालिकामा दुर्गा बन्जाडे र हरिहरपुरगढी गाउँपालिकामा भरत कुमार दाहाललाई निर्वाचन अधिकृतका रुपमा खटाइएको छ । जिल्लाका नौवटै पालिकामा कार्यालय संचालन भएको छ । त्यहाँ कर्मचारी व्यवस्थापन तथा आवश्यक काम सुरु गरिएको हो,' सापकोटाले भने । आयोगले आगामी आइतबार र सोमबारका दिन उमेदवारी दर्ताको मिति तोकेको छ । त्यसको तयारी समेत थालिएको सापकोटले जानकारी दिए। उता जिल्लामा २३ वटा मतदानस्थल अति सम्बेदनशील रहेको प्रमुख जिल्ला अधिकारी रमेश न्यौपानेले बताए । 'जिल्लाका कुल १ सय ४७ मतदान स्थल मध्ये २३ वटा अति सम्बेदनशील र ६२ वटालाई सम्बेदनशटील स्थलका रुपमा हेरिएको छ,'न्यौपानेले भने । यस्ता अतिसम्बेदनशील र सम्बेदनशिल मतदान स्थलको सुरक्षाका लागि आवश्यक प्रबन्ध मिलाइने उनको भनाइ छ । यस्तै जिल्लामा कुल १ सय ४७ मतदान स्थलअन्तर्गत २ सय ६८ वटा मतदान केन्द्रहरु रहेका छन् । जिल्लामा निर्वाचनलाई शान्तिपूर्णरुपमा सम्पन्न गर्न सुरक्षा नियकाका तर्फबाट गर्नुपर्ने सबैखाले काम तीव्र गतिमा भइरहेको छ । जिल्लामा मुख्य निर्वाचन अधिकृत र अधिकृतहरुको कार्यालय स्थापना भएको र आइतबार र सोमबार हुने मनोनयन दर्तालाई व्यवस्थित गर्नका लागि आवश्यक तयारी समेत भइरहेको छ,' प्रजिअ न्यौपानेले भने ।"
धरानमा गठबन्धनको पत्रकार सम्मेलनमा कांग्रेस कार्यकर्ताको अवरोध,"धरान :सरकारमा सहभागी पाँच दलीय गठबन्धनले स्थानीय तह निर्वाचनका लागि धरानमा भागबण्डा मिलाएपछि गरिएको पत्रकार सम्मेलनमा कांग्रेस कार्यकर्ताहरुले अवरोध गरेका छ्न्। वडा कार्य समितिलाई बेवास्था गरेको भन्दै कांग्रेस कार्यकर्ताहरुले पत्रकार सम्मेलनमा अवरोध गरेका हुन्। कांग्रेस कार्यकर्ताहरु राजकुमार थोप्रा, अजय राई, नारद राई, बिध्या शाक्यलगायतका कार्यकर्ताहरु धरान किचनमा प्रवेश गरी पत्रकार सम्मेलनमा गाली गलोज गरे। उनीहरुले धरान१७, १५, ३ र १९ वडामा गठबन्ध,अस्वीकार गर्ने चेतावनी दिएका छन् । पत्रकार सम्मेलनमा अवरोध गर्ने कांग्रेस कार्यकर्ता संस्थापन पक्षका हुन्। होहल्ला गर्न थालेपछि कांग्रेस असन्तुष्ट कार्यकर्ताहरुलाई नगर सभापति श्याम पोखरेलले सम्झाइबुझाइ गरेका थिए । धरानमा मेयरसहित १३ वडाअध्यक्ष, माओवादी केन्द्रलाई उपमेयरसहित चार वडाअध्यक्ष, जसपालाई दुई वडाअध्यक्ष र नेकपा एकीकृतलाई ४ नम्बर वडा अध्यक्षसहित सबै सदस्य दिएर भागबण्डा मिलाएको छ । कांग्रेसलाई मेयरसहित १,२,५,६,७,८,९,११,१२,१३,१४,१६ र १८ वडाअध्यक्ष दिएको माओवादी केन्द्रका सुनसरी सह इन्चार्ज अइन्द्रविक्रम बेघाले बताए । माओवादीलाई उपमेयरसहित ३,१५,१७ र २० नम्बर वडाअध्यक्षसहित सबै सदस्य दिएको उनले बताए । जसपालाई धरानको १० र १९ वडाअध्यक्षसहित सबै सदस्य दिएको छ । गठबन्धनले धरानमा मेयर उपमेयरसहित सबै वडामा विजय गर्ने दाबी गरेको छ ।"
केरुङबाट रेल काठमाडौं कहिले आइपुग्छ त्यो म अहिले भन्न सक्दिनँ : राजदूत यान्छी,"काठमाडौं : चीनले बहुचर्चित केरुङकाठमाडौं रेलमार्गको विस्तृत सम्भाव्यता अध्ययन (डिटेल फिजिविलिटी स्टडी) पूरा भएपछि मात्र निर्माणको समय टुंगो लाग्ने जनाएको छ। बिहीबार चिनियाँ दूतावासले आयोजना गरेको पत्रकार सम्मेलनमा चिनियाँ राजदूत होउ यान्छीले डिटेल फिजिविलिटी स्टडी पूरा भएपछि मात्रै कहिलेसम्म निर्माण सम्पन्न हुन्छ भन्न सकिने बताएकी हुन् । उनले भनिन्, कहिलेसम्ममा केरुङबाट काठमाडौं रेल आइपुग्छ म अहिले भन्न सक्दिनँ। रेल मार्ग हिमालय क्षेत्रमा पर्ने भएका कारण यसको निर्माणमा समेत कठिनाई हुन्छ। डिटेल फिजिविलिटी स्टडी पूरा भएपछि मात्र निर्माणको समय टुंगो लाग्छ। तर राजदूत यान्छीले केरुङ काठमाडौं रेल परियोजना पूरा हुनेमा विश्वास व्यक्त गरिन्। चिनियाँ राजदूत यान्छीले बीआरआइका परियोजनाहरु अनुदानमा निर्माण हुने नभएको बताइन् । उनले रेलमार्ग निर्माणमा आवश्यक पर्ने आर्थिक पक्षको बारेमा समेत नेपालचीनबीच गहन छलफल हुनुपर्ने बताइन्। चिनियाँ विदेशमन्त्री वाङ यीको हालै भएको नेपाल भ्रमणका क्रममा समेत रेलमार्ग अगाडि बढाउन दुवै पक्षबीच थप सहमति भएको थियो। २०७६ असोजमा चिनियाँ राष्ट्रपति सी चिनफिङको भ्रमणका क्रममा काठमाडौंकेरुङ रेलमार्गको सम्भाव्यता अध्ययन गर्ने सहमति भएको थियो। अन्तरदेशीय रेल्वे सेवा विस्तार सम्बन्धमा प्रत्येक वर्ष दुई पटक नेपालचीनबीच रेल सेवा विस्तारसम्बन्धी द्विपक्षीय वार्ता हुँदै आएपनि यसले कुनै कामको मोडल तय गर्न सकेको छैन। तत्कालीन प्रधानमन्त्री केपी शर्मा ओलीको सरकारको पालामा नेपाल र चीनबीच ०७२ सालमा व्यापार र पारवहनसम्बन्धी महत्त्वपूर्ण समझदारी भएपछि यसको कार्य पनि अघि बढेको हो। सम्भाव्यता अध्ययनसँगै विस्तृत परियोजना प्रतिवेदन (डीपीआर) पनि चीनकै आर्थिक तथा प्रविधि सहयोगमा निर्माण गर्न नेपाल आग्रह गर्दै आएको छ। चीनले निर्माण गरेको पूर्वसम्भाव्यता अध्ययनअनुसार काठमाडौंकेरुङ रेलमार्ग जटिल भौगोलिक संरचनामा निर्माण गर्नुपर्नेछ। रसुवागढी सीमा नाकादेखि काठमाडौंसम्मको दूरी ७२२५ किलोमिटर हुनेछ। रेलमार्गको ९८५ प्रतिशत खण्ड पुल तथा सुरुङमा रहनेछ। यसमा चारवटा स्टेसन रहनेछ भने सातवटा सुरुङमार्ग निर्माण गर्नुपर्नेछ। रेलमार्ग निर्माण गर्न करिब तीन खर्ब रुपैयाँ लाग्ने प्रारम्भिक अनुमान छ। सम्भाव्यता अध्ययन चीनबाट हुने भए पनि डीपीआर निर्माणका लागि सहमति हुन बाँकी छ। डीपीआरसम्म चीनले नै निर्माण गरिदिने प्रति नेपाली पक्ष आश्वस्त देखिएका छन्। डीपीआर तयार भइसकेपछि मात्र रेलमार्ग निर्माणको लगानीको मोडालिटीको बहस छेडिनेछ। चीनको सरकारी कम्पनी नेसनल रेलवे एडमिनिस्ट्रेसन (एनआरए) महामारीअघि नै रेलमार्गको विस्तृत अध्ययन गर्न तयार भएको थियो। तर अझै भएको छैन। केरुङकाठमाडौं लम्बाइ ७२ किलोमिटर छ। तर, चीनको सिगात्सेसम्म रेलमार्ग प्रस्ताव गरिएको छ। सो ठाउँबाट केरुङ हुँदै काठमाडौंसम्म ६ सय किलोमिटर दूरी छ। चिनियाँ विदेशमन्त्री वाङ यीको नेपाल भ्रमणका क्रममा चीनको महत्त्वाकांक्षी परियोजना बेल्ट एण्ड रोड इनिसिएटिभ (बीआरआई)सँग सम्बन्धित नेपालले प्रस्ताव गरेको रेल्वे योजना कार्यान्वयनको विषयमा एमालेका अध्यक्ष ओलीले पनि ध्यानाकर्षण गराएका थिए।"
निर्वाचनलाई आन्दोलन र अभियानको रुपमा लैजानुपर्छ : प्रचण्ड,"धनगढी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सुदूरपश्चिम प्रदेशमा पनि सहमतिका आधारमा तालमेल हुने बताएका छन्। बिहीबार धनगढी विमानस्थलमा पत्रकार सम्मेलनमा बोल्दै उनले केन्द्रमा भएको सहमति र भावनाअनुसार गठबन्धनका दलबीच तालमेल हुने बताएका हुन्। प्रचण्डले निर्वाचन सार्ने गठबन्धनको कुनै तयारी नभएको स्पष्ट पारे। उनले भने, गठबन्धन ढृढतासहित निर्वाचन प्रक्रियामा गइसकेको छ। अब बैशाख ३० मै स्थानीय निर्वाचन हुन्छ। उनले पार्टीमा विभाजित भएका साथीहरु माओवादीमा फर्कन थालेको दाबी गरे। उनले विकास, निर्माण र समृद्धिको सपना जुन देखेका छौं त्यो उल्ट्याउने षडयन्त्र जारी रहेको बताए। प्रचण्डले संविधानलाई उल्ट्याउने षड्यन्त्र भइरहेकोले प्रतिगमन र प्रतिक्रान्तिविरुद्ध लाग्नुपर्ने आवश्यकता रहेको धारणा राखे। प्रचण्डले प्रतिगमन र प्रतिक्रान्तिविरुद्धको आन्दोलन गर्ने शक्ति एकातिर र प्रतिगमनका पक्षधर अर्कातिर गठबन्धन गरेर निर्वाचनमा होमिएको बताए। उनले निर्वाचनलाई पनि आन्दोलनको अभियानको रुपमा लिएर नेपाली जनता अगाडि बढ्नुपर्ने धारणा राखे। उनले देशमा अफ्ठ्यारो र संकट आउँदा पार्टीले नेतृत्वदायी भूमिका खेलेको दाबी गरे।"
बीआरआई कार्यान्वयनमा जस्तोसुकै सहयोग गर्न तयार छौं : चिनियाँ राजदूत यान्छी,"काठमाडौं : चीनले बीआरआई परियोजनामा कार्यान्वयन गर्न जस्तोसुकै सहयोग गर्न तयार रहेको जनाएको छ। बिहीबार चिनियाँ दूतावासले आयोजना गरेको पत्रकार सम्मेलनमा चिनियाँ राजदूत होउ यान्छीले परियोजना कार्यान्वयनमा सबै प्रकारको सहयोग गर्ने धारणा राखेकी हुन् । चीनले नेपालले बीआरआई परियोजनामा कार्यान्वयनमा उदासिनता देखाएकोप्रति चिन्ता व्यक्त गर्दै आएको छ। चिनियाँ राजदूत यान्छीले कोभिडको कारणले पनि परियोजना कार्यान्वयनमा ढिलाई भएको बताइन्। उनले बीआरआई परियोजना नेपाल र चीन दुबै मुलुकलाई फाइदा हुने विश्वास व्यक्त गरिन्। केहि समय अगाडि नेपाल भ्रमणका क्रममा चिनियाँ विदेशमन्त्री वाङ यीले बीआरआई परियोजना अघि बढाउन भइरहेको बिलम्बबारे चासो राखेका थिए। वाङले बीआरआई परियोजना कार्यान्वयन गर्न चीन आतुर रहेको नेपालका शीर्ष नेतासँगको भेटमा बताएका थिए । नेपालले बीआरआईमा सन् २०१४ मा सैद्धान्तिक सहमति जनाएको थियो। सन् २०१६ मार्च २१ मा ट्रान्जिट ट्रान्सपोर्ट सम्झौता भयो। त्यसपछि सन् २०१७ मे १२ मा बीआरआई परियोजनामा हस्ताक्षर भएको हो। हस्ताक्षर गरेको पाँच वर्ष बितिसक्दा पनि ती परियोजनाबारे उल्लेख्य प्रगति भएको छैन। चीनले परियोजना कार्यान्वयनका लागि नेपाल सरकारसँग आग्रह गर्दै आएको छ। परियोजना अन्तर्गत केरुङकाठमाडौं रेलमार्ग, रातमाटेकेरुङ ४०० केभी प्रसारणलाइन, कोसीगण्डकीकर्णाली इकोनोमिक करिडोर, मदन भण्डारी प्राविधिक शिक्षालय निर्माणलगायत छन्। यस्तै किमाथांकाहिले सडक, तमोर जलविद्युत् आयोजना, फुकोट जलविद्युत् परियोजना, गल्छीरसुवागढी सडक स्तरोन्नति र दीपायलचिनियाँ सीमा सडक छन्। बेल्ट एन्ड रोड इनिसियटिभ (बीआरआई) चीन सरकारले प्रस्तुत गरेको अत्यन्त महत्वाकांक्षी विकास रणनीति हो।"
उदयपुरका ८ वटै स्थानीय तहमा निर्वाचन अधिकृतको कार्यालय स्थापना,"उदयपुर : उदयपुरका आठवटै स्थानीय तहमा बिहीबार एकैसाथ निर्वाचन अधिकृतको कार्यालय स्थापना गरिएको छ । सदरमुकाम गाईघाटमा मुख्य निर्वाचन अधिकृतको कार्यालय जिल्ला न्यायाधिश दिपक खनाल र प्रमुख जिल्ला अधिकारी बिरेन्द्रकुमार यादवले उद्घाटन गरे । त्यसैगरी, अन्य स्थानीय तहका निर्वाचन अधिकृतको कार्यालय सम्बन्धित निर्वाचन अधिकृतले उद्घाटन गरेका छन् । ४ नगरपालिका र ४ गाउँपालिका गरी ८ वटा स्थानीय तह रहेको उदयपुरमा सबै पालिकाको केन्द्र रहेका स्थानमा नै निर्वाचन अधिकृतको कार्यालय राखिएको जिल्ला निर्वाचन अधिकारी खेमराज कोईरालाले बताए । मुख्य निर्वाचन अधिकृतको भुमिकामा जिल्ला न्यायाधिश रहने छन् । मुख्य निर्वाचन अधिकृतको कार्यालय बसेको स्थानीय तहको निर्वाचन अधिकृतको जिम्वेवारीसमेत स्वयंमले निर्वाह गर्नु पर्ने व्यवस्था आयोगले गरेको छ । एक महिनासम्म बस्ने उक्त कार्यालय त्रियुगा नगरपालिका १० बोक्सेस्थित भेटेरीनरी अस्पताल तथा पुशसेवा विज्ञ केन्द्रको नयाँ भवनमा राखिएको छ । कार्यालय स्थापना भएसंगै बिहीबारबाट औपचारिकरुपमा निर्वाचन सम्बन्धि कार्यक्रम सम्बन्धित कार्यालयबाट सुरु गरिएको निर्वाचन अधिकारी कोइरालाले बताए । प्रमुख जिल्ला अधिकारी बिरेन्द्रकुमार यादवले मुख्यसहित सबै निर्वाचन अधिकृतको कार्यालयको सुरक्षा जिम्मा सशस्त्र प्रहरीलाई दिइएको बताए । उनका अनुसार निर्वाचन सम्पन्न पछि मतगणनाका लागि स्थानीय तहलाई सीसी क्यामेरा जडानका लागि अनुरोध गरिएको छ । मुख्य निर्वाचन अधिकृतको कार्यालयमा सहायक निर्वाचन अधिकृत, अधिकृत, लेखा अधिकृत, सहायक कर्मचारी, कम्प्युटर अपरेटर गरेर ११ जना कर्मचारी नियुक्त गरिने छ । निर्वाचन अधिकृतको कार्यालयमा पनि सहायक निर्वाचन अधिकृत, लेखा अधिकृत, सहायक कर्मचारी ११ तथा कार्यालय सहयोगी दुई जना नियुक्त गरिने छ । निर्वाचनलाई स्वच्छ, निष्पक्ष, स्वतन्त्र र भयरहित बनाउन निर्वाचन अधिकृतको कार्यालयले बेलामौकामा राजनीतिक दल, उम्मेदवार तथा सरोकारवालासँग समन्वय र अन्तरक्रिया जारी राख्ने बताइएको छ । सुरक्षासँग जोडिएका प्रजिअसँग र निर्वाचनसँग जोडिएका प्रमुख निर्वाचन अधिकृतसँग समन्वय गर्ने, निर्वाचन आचारसंहिताको पालना गराउने, अनुगमन गरेर मतदानस्थलको अवस्थाका बारेमा जानकारी लिने लगायतका जिम्मेवारी निर्वाचन अधिकृतहरुको हुनेछ । त्यस्तै मतदाता नामावली प्रकाशन गर्ने, उम्मेदवारको मनोनयन दर्ता, छानबिन र स्वीकृत गर्ने तथा निर्वाचनसँग सम्बन्धित सबै काम गर्ने जिम्मेवारी पनि छ ।"
अघिल्लो चुनावमा गरेको वाचा र घोषणापत्रबमोजिम काम गर्न नसकेकाले यसपालि मेयरमा उठ्दिन : रन्जु दर्शना,"काठमाडौं : विवेकशील साझा दलकी नेतृ रन्जु दर्शनाले काठमाडौं महानगरपालिकाको मेयरमा उम्मेदवारी नदिने घोषणा गरेकी छन्। बिहीबार पाँच वर्षे समीक्षा पत्र सार्वजनिक गर्दै दर्शनाले अघिल्लो चुनावमा गरेको वाचा र घोषणापत्रबमोजिम काम गर्न नसकेकाले यसपालि मेयरको प्रतिस्पर्धामा आफू नरहेको उनले उल्लेख गरेकी छन्। विगतको पाँच वर्ष पार्टीको आन्तरिक राजनीति, एकीकरण र वैकल्पिक राजनीतिको खोल ओडेर नेतृत्वले पश्चगमनतर्फ जाने नीतिपछिको विभाजन, झगडा र टुटफुटमा उर्जा खेर गएको मूल्यांकन गरेकी छन्। म आफैँले अघिल्लो पटकको स्थानीय निर्वाचनमा गरेको वाचा, घर घर मतदातालाई बाँडेको घोषणापत्रबमोजिम काम नगरेको कारणले यस निर्वाचनमा आफूले मेयर पदको आकांक्षा राखी चुनावमा प्रतिस्पर्धामा उत्रन नमिल्ने समीक्षा गरेको छु, उनले भनेकी छन्, तसर्थ यस स्थानीय निर्वाचनमा रन्जुको उम्मेदवारी रहने छैन। स्थानीय निर्वाचनमा प्रतिस्पर्धा नगरेको निर्णयलाई राजनीति छोडेकोरुपमा नबुझ्न उनले आग्रह गरेकी छन्। स्थानीय तहको राजनीतिमा समुदाय, स्थानीय सँग निकटको सम्बन्ध हुनैपर्छ, उनले भनेकी छन्, मेरो सक्रियता राष्ट्रिय मुद्दा, विषय, पार्टीको राजनीतिमा बढि व्यतित भएको छ यसर्थ यिनै सक्रियता अनुसारको कदममा म अघि बढ्ने छु। आफूले सुरु गरेको राजनीति चुनाव जित्नेमात्र नभएर राजनीतिमा सुसंस्कार स्थापना गर्नु रहेको उल्लेख गरेकी छन्। उनले पूर्ण सशक्त रुपमा राजनीतिक यात्रा अघि बढाउने घोषणा गरेकी छन्। अघिल्लो निर्वाचनमा विवेकशील दलबाट मेयर उम्मेदवार रन्जु दर्शनाले २३ हजार ४३९ मत प्राप्त गरेकी थिइन्। उनी २१ वर्षकै उमेरमा उम्मेदवार बनेकी थिइन्।"
सरकार र गर्भनरबीच समस्या देखिएकै हो : प्रचण्ड,"धनगढी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकार र गर्भनरका बीचमा समस्या देखिएको बताएका छन्। कैलालीको गौरीगंगा नगरपालिकामा पार्टी प्रवेश कार्यक्रमलाई सम्बोधन गर्न बिहीबार धनगढी आएका दाहालले, धनगढी विमानस्थलमा पत्रकारसँग कुराकानी गर्दै यस्तो बताएका हुन्। सरकार र गर्भनरबीचमा केही समस्या त देखिएको हो। तर पनि प्रधानमन्त्री र अर्थमन्त्रीले सल्लाह गरेर नै गर्भनर हटाउने निर्णय गरेको पनि सत्य हो। यस बारेमा वैशाख १३ गते अदालतको फैसला आउँछ, वास्तविक कुरा त्यसपछि मात्रै थाहा हुन्छ, दाहालले भने। उनले गर्भनर प्रकरणले चुनावको बेलामा पार्टीको छवीमा असर परेन भन्ने जिज्ञासामा खासै बोल्न चाहेनन्। उनले महानगर र उपमहानगरको उम्मेदवारी भागबण्डाको टुंगोपछि देखिएको विवाद सामान्य भएको बताए। बुधबार गठबन्धनले महानगर र उपमहानगरमा पाँच दलीय गठबन्धनको भागबण्डा टुंग्याएको थियो। एउटै दलभित्र त टिकट नपाएपछि असन्तुष्टी हुन्छ भने पाँच दलको भाग मिलाउँदा केही असन्तुष्टी आउने कुरा सामान्य हो। त्यसलाई लोकतन्त्रको सुन्दरता पनि भन्न सकिन्छ, त्यो असन्तुष्टी केही दिनसम्म देखिन्छ, अनि सेलाइ हाल्छ, दाहालले भने। उपमहानगर र महानगरको टुंगोपछि काँग्रेसभित्र ब्यापक असन्तुष्टी देखिएको छ। अध्यक्ष दाहालले, त्यो असन्तुष्टीले परिणाममा केही फरक नपर्ने बताए। धेर थोर असन्तु्ष्टी आउनु स्वभाविकै हो, त्यसले परिणाममा केही फरक पर्दैन, उनले भने। अध्यक्ष दाहालले निर्वाचन सर्छ भनेर हल्ला चलाइएको कुरा झुटो भएको बताए। मैले सुरुदेखि नै चुनाव सर्दैन भन्दै आएको हो, अहिले पनि केही तत्व चुनाव सर्छ भनेर हल्ला फैलाइरहेका छन्, तर चुनाव सर्दैन, बैशाख ३० गते स्थानीय तहको निर्वाचन हुन्छ, उनले भने, 'तर निर्वाचन ब्यापक जनसहभागिता, निस्पक्ष र धाँधलीरहीत बनाउनुपर्छ। त्यसमा सबैले लाग्न आवश्यक छ। उनले, सुदूरपश्चिममा अहिले माओवादी केन्द्रको संगठनमा सुधार आएको दाबी गरे। हिजोका दिनमा यताउता लागेका साथीहरु अहिले पार्टीमा जोडिने क्रम जारी छ, सुदूरपश्चिममा पार्टीको अवस्थामा सुधार आएकोमा म खुसी छु, दाहालले भने। सुदूरपश्चिममा गठबन्धनमा सकस देखिरहेको बेलामा धनगढी आएका दाहालले, महानगर र उपमहानगर टुंगाएजस्तै सुदूरपश्चिममा पनि गठबन्धनले मूर्त रुप लिने आशामा रहेको बताए। दाहालले भने, सुदूरपश्चिममा पनि गठबन्धनमा सबैको सम्मानजनक हिस्सा हुन्छ, राम्रै तालमेल हुन्छ भन्ने मैले आशा लिएको छु, तर पनि हामीले कुनै स्थानमा गठबन्धन हुनै सकेन भने पनि स्वस्थ प्रतिस्पर्धा हुनुपर्छ भन्ने कुरा खुल्ला छ। उनले, स्वस्थ्य प्रतिस्पर्धा भनेको तालमेललाई प्राथमिकता नदिनु होइन भनेर बुझ्न आग्रह गर्दै भने , प्राथमिकता तालमेल नै हो, तर नमिलेको स्थानमा स्वस्थ रुपमा पनि अलग अलग चुनाव लड्न सकिन्छ। दाहालले, अहिले प्रतिगमनका पक्षमा भएकाहरु र अग्रगमनका पक्षमा भएकाहरुमा ध्रुवीकरण भएको बताए। स्थानीय चुनावको मुखमा आउँदा प्रतिगमनका पक्षधर एकातिर छन् भने अग्रगमनका पक्षधर एकातिर छन्, तालमेल वा गठबन्धन पनि प्रतिगमनलाई परास्त गर्नकै लागि हो, दाहालले भने। पत्रकार सम्मेलन प्रेस सेन्टर कैलालीका अध्यक्ष तेजराज भट्टको अध्यक्षतामा भएको थियो। दाहाल आजै हुने पार्टी प्रवेश कार्यक्रमका लागि गौरीगंगा नगरपालिकाको बडैपुर गएका छन्।"
जीतपुरसिमरामा निर्वाचन अधिकृतको कार्यालय स्थापना,"सिमरा : स्थानीय तहको निर्वाचनको लागि जीतपुरसिमरा उपमहानगरपालिकामा बिहीबार निर्वाचन अधिकृतको कार्यालय स्थापना गरिएको छ । उपमहानगरपालिकाको कार्यालयमा निर्वाचन अधिकृत टिकामणी न्यौपानेको कार्यालय स्थापना गरिएको हो । वैशाख ३० गतेका लागि तोकिएको निर्वाचन प्रक्रिया सम्पन्न गर्न अधिकृत न्यौपाने जीतपुरसिमरा आएका छन् । दुई दिन बारा आएका न्यौपानेले प्रमुख जिल्ला अधिकारी कृष्णबहादुर कटुवाल, प्रमुख निर्वाचन अधिकृत खिलनाथ रेग्मीसंग छलफल गरेपछि कार्यालय स्थापना गरेका हुन् । न्यौपानेलाई जीतपुरसिमराका उपमहानगरपालिकाका प्रमुख प्रशासकीय अधिकृत चेतकुमार पोखरेलले स्वागत गरेका थिए । निर्वाचन अधिकृतको कार्यालय स्थापना भएसंगै अधिकृत न्यौपानेले निर्वाचन कार्यतालिका सार्वजनिक गरेका छन् । अधिकृत न्यौपानेले जीतपुरसिमराको निर्वाचन प्रक्रियालाई विवादरहित ढंगबाट सफल बनाउनका लागि तयारी सुरु गरिएको बताए । अधिकृत न्यौपानेले निर्वाचनको तयारीका लागि शुक्रबार राजनीतिक दलहरुबीच छलफल गर्ने भएका छन् ।"
चीन र नेपालका परराष्ट्र मन्त्रालयले विद्यार्थी फर्काउने गृहकार्य गरिरहेको छ : राजदूत यान्छी,"काठमाडौं : चीनका विभिन्न विश्वविद्यालयमा अध्ययनरत नेपाली विद्यार्थीलाई फर्काउन चीन सकरात्मक रहेको जनाएको छ। बिहीबार पत्रकार सम्मेलनमा कोरोना महामारी सुरु भएसँगै अध्ययन अपूरै छाडेर स्वदेश फर्किएका विद्यार्थीलाई फर्काउन आन्तरिक गृहकार्य भइरहेको चीनले जनाएको छ। नेपालका लागि चिनियाँ राजदूत होउ यान्छीले नेपाल र चीनको परराष्ट्र मन्त्रालयबीच विद्यार्थी फर्काउन आन्तरिक गृहकार्य भइरहेको जानकारी गराइन् । उनले भनिन्, कोभिडका कारण नेपालचीन उडान खुला भएको छैन। दुई देशमा परराष्ट्र मन्त्रालयबीच अलपत्र रहेका विद्यार्थी फर्काउने विषयमा छलफल र गृहकार्य भइरहेको छ। चाँडै समस्या समाधान हुन्छ। केहि समय अगाडि नेपाल भ्रमणका क्रममा चिनियाँ विदेशमन्त्री वाङ यीसँग पनि परराष्ट्रमन्त्री नारायण खड्काले यो विषय उठान गरेका थिए। कोभिड १९ का कारण स्वदेश फर्किएका चीनमा चिकित्सा शिक्षा (एमबिबिएसबिडिएस) अध्ययनरत विद्यार्थीको भविष्य अनिश्चित भएको भन्दै विद्यार्थीसमेत आन्दोलित बनेका थिए। पढाइपछि इन्टर्नसिप सक्न केही महिना मात्र बाँकी रहँदा स्वदेश आएका उनीहरू फर्किन पाएका छैनन्। पीडित विद्यार्थीले शिक्षा, परराष्ट्र, स्वास्थ्य मन्त्रालय, चिकित्सा शिक्षा आयोग तथा नेपाल मेडिकल काउन्सिलमा समेत समस्या समाधानका लागि पहल गर्न निवेदन दिएका छन्।"
एमालेको सूर्य चिन्ह सिध्याउँछु भनेर कुदेकाहरुको थुतुनो आज डढिरहेको छः ओली,"काठमाडौं : नेकपा एमाले अध्यक्ष केपी शर्मा ओलीले स्थानीय तहको निर्वाचनमा बहुमत ल्याउने दावी गरेका छन् । केन्द्रीय सल्लाहकार परिषद्को प्रथम बैठकमा ओलीले यो चुनावमा परिणाम राम्रो आउने बताएका हुन् । ओलीले भने, '२०७४ मा भएको निर्वाचनमा पनि हामी सरकारमा थिएनौं । तर, परिणाम राम्रो ल्याएका थियौं । अहिले हाम्रो अवस्था राम्रो छ ।' उनले स्थानीय तहमा एमालेको संगठन मजबुत भएको बताए । पूर्वप्रधानमन्त्री समेत रहेका ओलीले भने, '२८ वर्षसम्म पार्टी हाकेकाहरुले एमाले ध्वस्त पार्छौं भनेर छोडेको अवस्था छ । यो बेला पनि पार्टीप्रति जनविश्वास छ । आज एमालेमा नीतिगत वैचारिक स्पष्टता छ। एमालेको सूर्य चिन्ह सिध्याउँछु भनेर कुदेकाहरुको थुतुनो आज डढिरहेको छ।' उनले भने, 'पार्टीलाई गति दिन ज्यादै अफ्ठेरो परेको थियो । तर, पनि हाम्रो नेतृत्व स्थापित भएका कारण दुई वर्ष सरकार ढाल्न नसक्ने स्थिती आयो । र, सबैले देख्ने गरी सरकारको तर्फबाट काम अघि बढायौं । । मेराविरुद्ध गत वर्ष फौजदारी आरोपसहित अभियोगपत्र अगाडि बढाइयो । यो ठूलो षड्यन्त्र थियो । '"
मुस्ताङका ५ वटै पालिकामा निर्वाचन अधिकृतको कार्यालय स्थापना,"जोमसोम :आसन्न वैशाख ३० गते हुने स्थानीय तह निर्वाचन २०७९ का लागि मुस्ताङका ५ वटै स्थानीय तहमा बिहीबार एकैसाथ निर्वाचन अधिकृतको कार्यालय स्थापना गरिएको छ ।मुस्ताङको लोमान्थाङ,लोघेकर दामोदरकुण्ड,वारागुङ मुक्तिक्षेत्र,घरपझोङ र थासाङ गाउँपालिकामा एकैसाथ मुख्य निर्वाचन र निर्वाचन अधिकृतको कार्यालय स्थापना गरिएको हो । मुस्ताङको घरपझोङ गाउँपालिकास्थित जिल्ला समन्वय समितिको हलमा मुख्य निर्वाचन अधिकृतको कार्यालय स्थापना गरिएको हो । कार्यालयको मुख्य निर्वाचन अधिकृत एवं जिल्ला अदालत मुस्ताङका माननीय न्यायाधीश रोमाकान्त ज्ञवालीले उद्घाटन गरे । थासाङ गाउँपालिकामा निर्वाचन अधिकृत मुकुन्द आचार्य,वारागुङ मुक्तिक्षेत्रमा निर्वाचन अधिकृत सारदादेवी पौडेल,लोघेकर दामोदरकुण्डमा निर्वाचन अधिकृत नेपालहरी रानाभाट र लोमान्थाङ गाउँपालिकामा निर्वाचन अधिकृत घनश्याम सुवेदीले कार्यालय स्थापना गरेका हुन्। स्थानीय तह निर्वाचनका लागि स्थापना गरिएको कार्यक्रममा सम्बन्धित स्थानीय तहका राजनीतिक पार्टी प्रतिनिधि ,जनप्रतिनिधि,सुरक्षाकर्मी र सरोकारवाला निकायको उपस्थिति रह्यो । कार्यालय स्थापना भएसँगै, निर्वाचन गतिविधिबारे राजनीतिक दललाई समन्वय तथा परामर्श लिन सहयोग पुग्ने जनाइएको छ । मुस्ताङको घरपझोङ गाउँपालिकामा आयोजित मुख्य निर्वाचन कार्यालय स्थापना कार्यक्रममा जिल्ला स्थित राजनितिक दलका प्रतिनिधि,प्रशासन,सुरक्षा निकाय ,नागरिक समाज र पत्रकारलगायतको उपस्थित रहेको छ । कार्यालय स्थापनाको अवसरमा आसन्न स्थानीय तह निर्वाचनलाई सोतन्त्र,निश्पक्ष,शान्तिपूर्ण र धाँदलीरहित वातावरणमा सम्पन्न गर्ने मुख्य ४ एजेण्डामा केन्द्रित रही प्रारम्भिक छलफल गरिएको मुख्य निर्वाचन अधिकृतको कार्यालयले जनाएको छ । कार्यालय स्थापनाको पहिलोदिन कार्यालय स्थापना स्थापना सँगसँगै आसन्न स्थानीय तह निर्वाचन कार्यक्रमबारे जानकारी, निर्वाचन आचार संहिताको पालना र निर्वाचनलाई शान्तिपूर्णरुपमा सम्पन्न गर्न सर्वदलीय बैठक गरिएको मुख्य निर्वाचन अधिकृृत रोमाकान्त ज्ञवालीले जानकारी दिए । कार्यक्रममा विगतका स्थानीय तह निर्वाचन र संघ प्रदेशको निर्वाचनमा भए गरेका गतिविधिलाई न्यूनिकरण गर्न निर्वाचनमा खटिने कर्मचारी,सुरक्षा निकाय र राजनितिक दल सचेत रुहनुपर्ने सुझाव पेश गरिएको थियो । कार्यालय स्थापनाको अवसरमा जिल्लास्थित नेपाल प्रहरी र सशस्त्र प्रहरी प्रमुखले आसन्न स्थानीय तह निर्वाचनलाई शान्तिपूर्ण, पारदर्शी र भयरहित वातावरणमा सम्पन्न गर्न निर्वाचन लक्षित सुरक्षा तयारी अन्तिम चरणमा पुगेको बताएका छन् । जिल्ला प्रहरी कार्यालय मुस्ताङका प्रहरी प्रमुख रामकुमार दानीले निर्वाचन सुरक्षाका लागि आवश्यक सयन्त्र तयार भएको बताए । उनले जिल्लाका ३८ मतदान केन्द्रमा ३३ जना प्रहरी कमाण्ड खटाइने छ भने त्यसका साथमा ५ देखि ६ जनाको संख्यामा म्यादी प्रहरी परिचालन हुने बताए । उनका अनुसार म्यादी प्रहरी र नेपाल प्रहरी गरी प्रत्येक पालिकामा २२ वटा मोबाइल टिम खटाइनेछ । यसका साथ निर्वाचन कार्यक्रम अघि र निर्वाचन कार्यक्रम सम्पन्न नभइन्जेलसम्म प्रहरी कमाण्ड सेन्टर परिचालन हुने प्रहरी निरीक्षक दानीले उल्लेख गरे । कमाण्ड सेन्टरले आवश्यक र औचित्यताका आधारमा सुरक्षा निकाय मुभ गर्ने उनको भनाइ छ । यस्तै,सशस्त्र प्रहरीले पनि निर्वाचन सुरक्षालाई केन्द्रित गरी सुरक्षाकर्मी परिचालन गर्ने सशस्त्र प्रहरी निरीक्षक मोहनजंग कार्कीले कार्यक्रममा जानकारी दिए । उनका अनुसार ५ वटै पालिकामा निर्वाचन अधिकृतलाई सुरक्षागार्ड (पिएसओ ) खटाइएको छ भने ५ वटै तहमा ३३ वटा मोबाइल टिममा ३ जना सशस्त्र प्रहरीले सुरक्षा गस्ती गर्ने बताए । प्रत्येक पालिकामा प्रहरी निरीक्षकको कमाण्डमा सशस्त्रले सुरक्षा दिने उनको भनाइ छ । मुस्ताङको ५ स्थानीय तहमा १० हजार ४ सय ८५ जना मतदाता छन् ।"
जीतपुरसिमरामा गठबन्धनको निर्णय नस्वीकार्ने कांग्रेस नेताको घोषणा,"सिमरा : नेपाली कांग्रेसले जीतपुरसिमरा उपमहानगरपालिकामा केन्द्रीय गठबन्धनको निर्णय नस्वीकार्ने भएको छ । केन्द्रीय गठबन्धनले प्रमुख पद नेकपा माओवादी केन्द्रलाई दिने निर्णय गरेपछि कांग्रेसले उक्त निर्णय अस्वीकार गर्ने बताएको हो। केन्द्रीय गठबन्धनबीच भएको भागबण्डामा जीतपुरसिमराको प्रमुख पद माओवादी र उपप्रमुख पद कांग्रेसलाई दिने गरी सहमति भएको थियो । गठबन्धनबीच भएको भागबण्डाको निर्णय बाहिर आएपछि कांग्रेसले नगरस्तरीय बैठक बोलाएर दुवै पदमा एक्लै प्रतिस्पर्धा गर्ने निर्णय गरेको हो । गठबन्धनको निर्णय पर्खेर बसेको कांग्रेसले अन्ततः उपमहानगरपालिकाको प्रमुख र उपप्रमुख पदको आकांक्षीको नाम सिफारिस गरेको छ। कांग्रेस नगर समितिको बैठकले प्रमुखमा ११ र उपप्रमुखमा १३ जनाको नाम सिफारिस गरेको हो । प्रमुख पदका लागि श्यामबाबु गुप्ता, कृष्णवर्त सिंह, नारायणी रायमाझी, शोभाकर पराजुली, ओमकृष्ण कार्की, सुमनकुमार भट्टराई, टिकाराम पौडेल, माधव उपाध्याय, रुद्र पौडेल, देवेन्द्र उपाध्याय र गंगा काफ्ले आकांक्षी देखिएका छन् । यसैगरी उपप्रमुख पदका लागि गिता शर्मा, राधादेवी साह, मेघा शाही, रिता रिजाल, रामबाबु गुप्ता, छविलाल शर्मा, रेशम तिवारी, शरदचन्द्र भट्टराई, राजमणि बराल र श्यामबाबु सिंह भूमिहारले दावी गरेका छन् । दुवै पदमा दावी गरेका सबैको नाम सिफारिस गर्ने निर्णय भएको नगर सभापति छविलाल शर्माले जानकारी दिए । उनले केन्द्रीय गठबन्धनको निर्णय अमान्य रहेको र कांग्रेसले दुवै पदमा एक्लै प्रतिस्पर्धा गर्ने बताए । 'हामीलाई गठबन्धनको निर्णय स्वीकार्य छैन्, हामी एक्लै चुनाव लड्न सक्षम छौं, शर्माले भने,'त्यसैले हामीले आफ्नो प्रक्रिया अगाडि बढाएका छौं । ' अघिल्लो स्थानीय तहको निर्वाचनमा दोस्रो भएको कांग्रेसले प्रमुख पदमा दावी गर्दै आएको थियो । नेकपा एमालेले प्रमुख र उपप्रमुख दुवै पदमा जित हात पारेको जीतपुरसिमरामा कांग्रेस दोस्रो र माओवादी तेस्रो भएको थियो । गठबन्धनबीच भागबण्डाको विषयमा छलफल सुरुवात भएलगत्तै कांग्रेस नगर कार्यसमितिले प्रमुख पदमा आफ्नो दावी रहेको र उक्त पद नपाए एक्लै चुनाव लड्ने निर्णय गर्दै केन्द्रमा पत्राचार गरेको थियो ।"
प्रदेश १ का सबै पालिकामा निर्वाचन अधिकृतको कार्यालय स्थापना गरिँदै,"विराटनगर : आसन्न स्थानीय तह निर्वाचन सम्पन्न गर्नका लागि प्रदेश १ का सबै पालिकामा आज (बिहीबार) निर्वाचन अधिकृतको कार्यालय स्थापना गरिँदै छ। प्रदेश १ मा १ सय ३७ वटा स्थानीय तहहरु छन्। प्रदेश १ निर्वाचन कार्यालय विराटनगरका सूचना अधिकारी तीर्थ अधिकारीले मुख्य निर्वाचन अधिकृत र निर्वाचन अधिकृतको कार्यालय स्थापनाको सबै तयारी पूरा भइसकेको जानकारी दिए। उनका अनुसार निर्वाचनलाई लक्षित गरेर चुनावसँग सम्बन्धित कार्यक्रमहरु गर्न मुख्य निर्वाचन अधिकृतसहित निर्वाचन अधिकृतको कार्यालय स्थापना गरेर सञ्चालनमा ल्याइने छ। मोरङमा पनि सबै स्थानीय तहमा मुख्य निर्वाचन अधिकृत र निर्वाचन अधिकृतको कार्यालय स्थापना गरिँदै छ। विराटनगर महानगरपालिकासहित मोरङमा १७ वटा पालिकाहरु छन्। कार्यालय स्थापनाको समय दिउँसो १ बजेलाई तोकिएको प्रदेश १ निर्वाचन कार्यालय विराटनगरका प्रमुख एवं उपसचिव लेवन काश्यप अधिकारीले जानकारी दिए। उनका अनुसार मोरङको मुख्य निर्वाचन अधिकृतको कार्यालय विराटनगरस्थित रेडक्रस भवनमा स्थापना गरिने छ। विराटनगर महानगरपालिकाभित्र निर्वाचनसँग सम्बन्धित सबै कामहरु मुख्य निर्वाचन अधिकृतको कार्यालयबाटै हुने अधिकारीले बताए। मुख्य निर्वाचन अधिकृतको कार्यालयबाट अरु निर्वाचन अधिकृतको कार्यालयसँग पनि समन्वय हुने छ। मोरङका अन्य १६ वटा निर्वाचन अधिकृतको कार्यालय भने सम्बन्धित स्थानीय तहमै रहने छन्। मोरङका प्रमुख जिल्ला अधिकारी काशीराज दाहालले मुख्यसहित सबै निर्वाचन अधिकृतको कार्यालयको सुरक्षा जिम्मा सशस्त्र प्रहरीलाई दिइएको बताए। उनका अनुसार निर्वाचन अधिकृतको कार्यालयमा आवश्यक पर्ने भवन, सिसी क्यामेरा जडान, सवारीसाधन, फर्निचर, सञ्चार लगायतका सुविधा उपलब्ध गराउन सम्बन्धित स्थानीय तहलाई निर्देशन दिइसकिएको छ। मुख्य निर्वाचन अधिकृतको कार्यालयमा सहायक निर्वाचन अधिकृत, अधिकृत, लेखा अधिकृत, सहायक कर्मचारी, कम्प्युटर अप्रेटर गरेर ११ जना कर्मचारी नियुक्त गरिने छ। त्यस्तै सवारी चालक र अंग रक्षक ११ तथा कार्यालय सहयोगी २ जना हुने छन्। निर्वाचन अधिकृतको कार्यालयमा पनि सहायक निर्वाचन अधिकृत, लेखा अधिकृत, सहायक कर्मचारी, कम्प्युटर अप्रेटर, सवारी चालक र अंग रक्षक गरेर ११ तथा कार्यालय सहयोगी दुई जना नियुक्त गरिने छ। निर्वाचन अधिकृतको कार्यालयमा कर्मचारी नियुक्त गर्दा स्थानीय तहमा कार्यरतलाई प्राथमिकता दिइने प्रजिअ दाहालले बताए। निर्वाचनलाई स्वच्छ, निष्पक्ष, स्वतन्त्र र भयरहित रूपमा सम्पन्न गराउन दल, उम्मेदवार तथा सरोकारवालाहरुसँग समन्वय एवं अन्तरक्रिया गर्ने, सुरक्षालाई लिएर प्रजिअसँग समन्वय गर्ने, निर्वाचन आचारसंहिताको पालना गराउने, अनुगमन गरेर मतदानस्थलको अवस्थाका बारेमा जानकारी लिने लगायतका जिम्मेवारी निर्वाचन अधिकृतहरुको हुने छ। त्यस्तै मतदाता नामावली प्रकासन गर्ने, उम्मेदवारको मनोनयन दर्ता, छानबिन र स्वीकृत गर्ने तथा निर्वाचनसँग सम्बन्धित सबै काम गर्ने जिम्मेवारी पनि छ।"
तालमेलले कांग्रेसमा चर्को असन्तुष्टि,"स्थानीय तहको निर्वाचनका लागि पाँच दलीय गठबन्धनको बैठकले महानगरपालिका र उपमहानगरपालिकाको प्रमुख र उपप्रमुख पदमा उम्मेदवार टुंगो लगाउने सहमति गरेको छ। तर, तालमेलका विषयमा सत्तारुढ गठबन्धनले गरेको सिट बाँडफाँटको निर्णयलाई लिएर विराटनगरमा कांग्रेस भने असन्तुष्ट बनेको छ। विराटनगरको उपमेयर पद जनता समाजवादी पार्टी (जसपा)लाई दिने निर्णय शीर्ष नेता सम्मिलित गठबन्धनले गरेसँगै एक्लै चुनाव लड्ने निर्णय गरेर यसअघि सम्भावित उम्मेदवारको नाम सिफारिस गरिसकेको समिति झस्किएको छ। महानगर समितिले भने यसअघि विराटनगरभित्र कोहीसँग पनि चुनावी तालमेल नगर्ने निर्णय गर्दै मेयर तथा उपमेयरका आकांक्षीमध्येबाट नाम पार्टीको केन्द्रीय समितिलाई सिफारिस गरिसकेको थियो। यसअघिको निर्वाचनमा एक्लै चुनाव लडेको कांग्रेस मेयर र उपमेयर दुवै पदमा विजयी भएको थियो। विराटनगरका १९ वडामध्ये ७ वटामा कांग्रेसका उम्मेदवारले जितेका थिए। २०७४ सालमा जसपा ६, नेकपा (एमाले) ३, माओवादी केन्द्र १ वटा वडामा विजयी भए। स्वतन्त्र उम्मेदवारले २ वटा वडाध्यक्ष जिते। यसअघिको परिणाम र यसपटक संगठन झन् मजबुत भएको आँकलन गर्दै कांग्रेसले विराटनगरमा कोहीसँग पनि तालमेल आवश्यक नरहेको भनेर निर्णय गरेको थियो। विराटनगरको मेयरमा महानगर समितिले डिला संग्रौला, अमृत अर्याल, नागेश कोइराला, भीम पराजुली, इन्दीरा कार्की, दीपक चापागार्ईं र गोपाल रेग्मीको नाम सिफारिस गरेको थियो। सिफारिसमा परेकामध्ये संग्रौला, अर्याल, कोइराला र पराजुली मुख्य दाबेदार हुन्। उपमेयरमा निरज कोइराला, झुमा गौतम, प्रमिला गच्छदार, प्रमिला थापा, पुनम सिंह, जस्मिन मण्डल, पंकज बर्मा, दुर्गा कोइराला, डा सीता घिमिरे, गीता सिलवाल र राजु मास्केको नाम सिफारिस गरिएको छ। सिफारिसमा परेकामध्ये अहिले भीम पराजुली मेयर र इन्दिरा कार्की उपमेयर छन्। तालमेलका क्रममा विराटनगरको उपमेयर पाएको जसपाले भने उम्मेदवार सिफारिस गरिसकेको छैन। कांग्रेस विराटनगरका सभापति दीपक चापागाईंले गठबन्धनको निर्णय अस्वीकार गरिने बताए। हामीलाई गठबन्धन चाहिँदैन। निर्णय कुनै पनि हालमा स्वीकार गर्दैनौं, उनले भने, सरकारमा रहेका गठबन्धनका नेताहरू बसेर भएको निर्णय हो। हामी कांग्रेसका कार्यकर्ता हौं। पार्टी केन्द्रबाट महानगर समितिमा गठबन्धनको निर्णयका बारेमा कुनै पनि परिपत्र प्राप्त नभएको सभापति चापागाईंको भनाइ छ। विधानअनुसार पार्टी चलाउनुपर्छ भन्ने हाम्रो अडान हो। २०७४ सालको निर्वाचनमा अरु दलले तालमेल गरे पनि विराटनगरमा कांग्रेस एक्लै चुनावमा होमिएको थियो। एमाले र तत्कालीन फोरम लोकतान्त्रिक तथा माओवादी र तत्कालीन संघीय समाजवादी फोरमबीच चुनावी तालमेल भएको थियो। गठबन्धनको सबैभन्दा ठूलो दल कांग्रेसले पोखरा महानगरपालिकाको मेयर पद नपाएपछि कास्की कांग्रेस कार्यसमिति, नगर समितिका पदाधिकारीको असन्तुष्टि सतहमै बाहिर आएको छ। पोखरा महानगरपालिकाको मेयरको पद गठबन्धनको तर्फबाट नेपाल कम्युनिस्ट पार्टी एकीकृत समाजवादीको कोटामा परेको छ। असन्तुष्ट कास्की कांग्रेसका पदाधिकारी र कार्यकर्ताले बुधबार पोखराको महेन्द्र पुलस्थित कांग्रेस कास्कीको पार्टी कार्यालयमा ताला लगाएका छन्। ताला लगाउनुका साथै थप आन्दोलन गर्ने पोखरा महानगर सचिव गणेशबहादुर थापा र टुवराज बाँस्तोलाले बुधबार ध्यानाकर्षणपत्रमार्फत जानकारी गराए। पोखरा मेयर नपाएपछि बुधबार पोखराको महेन्द्र पुलस्थित कास्की कांग्रेसको पार्टी कार्यालयमा ताला लगाउँदै कांग्रेस कार्यकर्ता । पार्टीका कार्यकताको भावनाविपरीत कांग्रेस एक्लै लड्दा पनि जितिने पोखरा महानगरको मेयर अरू पार्टीलाई दिएकोले ताला लगाएको बताइएको छ। पार्टी सभापति तथा प्रधामन्त्री शेरबहादुर देउवाले गण्डकी प्रदेशका पार्टी सभापति र जिल्ला सभापतिलाई समेत किनाराको साँची राख्दै नेकपा एकीकृत समाजवादीलाई पोखरा महानगरपालिकाको मेयर पदमा प्रस्ताव गरिएको भन्ने सञ्चारमाध्यमबाट जानकारी भएपछि अपेक्षित भएको महसुस गरको बताएका छन्। केन्द्रीय समितिलाई पोखराको मेयर पद अर्को पार्टीलाई दिने निर्णयलाई पुनः विचार गर्न अनुरोध गरेको कांग्रेस जिल्ला सचिव भानु ढकालले बताए। यसै विषयमा बुधबार कास्कीका अग्रज नेताहरूको समेत उपस्थितिमा नगर बैठक बस्यो। बैठकमा जिल्ला नेताहरूले असन्तुष्ट पक्षलाई गठबन्धनको मर्म बुझिदिन अनुरोध गरेको बताइएको छ। बैठकमा गठबन्धन भत्कने गरी अघि बढ्न नहुने विषयमा छलफल भएको कास्की कांग्रेसका जिल्ला सदस्य र मेयरका आकांक्षीसमेत रहेका गंगाधर पराजुलीले बताए। हेटौंडा उपमहानगरपालिकामा कांग्रेसले मेयर नपाए एक्लै चुनावी प्रतिस्पर्धामा उत्रने चेतावनी दिएको छ। केन्द्रीय गठबन्धनमा हेटौंडा उपमहानगरका नेकपा एसलाई दिने सहमति भएपछि हेटौंडा कांग्रेस असन्तुष्ट भएको हो। कांग्रेस हेटौंडा उपमहानगर समितिले बुधबार पत्रकार सम्मेलन गर्दै मेयर समाजवादीलाई छाड्ने नसक्ने जनाएको छ। मंगलबार हेटौंडा उपमहानगरका १९ वटै वडा सभापतिको उपस्थितिमा बैठक गरेर मित्रवत प्रतिस्पर्धामा जाने निर्णय गरेका छौं, नगर सभापति उत्सव इटनीले भने, पालिकास्तरमै गठबन्धन दलबीच छलफल चलिरहँदा केन्द्रीय समितिले स्थानीय मर्म र भावनालाई बेवास्ता गर्दै सहमति गरेको छ। यो सहमति हामी मान्न सक्दैनौं। नगरको गठबन्धनमा आबद्ध दलहरूमध्ये सबैभन्दा ठूलो पार्टी कांग्रेसको नेतृत्वमा चुनावमा सहभागी हुन गठबन्धनका दलहरूसमेत तयारी रहेको अवस्थामा केन्द्रीय स्तरमा भएको भागबण्डाले कांग्रेस नगर समिति पूर्ण असन्तुष्ट बनेको सभापति इटनीले बताए। कांग्रेस मकवानपुरका सपभाति बुद्ध लामाले भने केन्द्रीय सहमतिअनुसार अघि बढ्ने बताएका छन्। कांग्रेस मकवानपुरले १० स्थानीय तहमध्ये हेटौंडाको मेयर पहिलो प्राथमिकतामा राखेर स्थानीय तहमा छलफल अघि बढाइरहेको थियो। मेयरमा कांग्रेसबाट आनन्दराम पराजुली र प्रभात दाहाल आकांक्षी छन्। एकीकृत समाजवादीबाट मेयरमा वर्तमान उपमेयर मिना लामा, जिल्ला अध्यक्ष श्रीधर पोखरेल र केन्द्रीय सदस्य तथा प्रदेशसभा सदस्य मुनु सिग्देलको दाबी छ। गठबन्धनको सहमतिअनुसार मधेस प्रदेशमा जसपा नेपालका तर्फबाट वीरगन्ज महानगरपालिका, जनकपुर उपमहानगरपालिका र कलैया उपमहानगरपालिकामा प्रमुख पदमा उम्मेदवार दिने सहमति भएको छ। प्रधानमन्त्री तथा नेपाली कांग्रेसका सभापति शेरबहादुर देउवाको अध्यक्षतामा बुधबार बसेको गठबन्धनको बैठकले उम्मेदवार दाबी गर्ने स्थानीय तहको नामावली सार्वजनिक गरेसँगै मधेस कांग्रेसमा कलह सुरु भएको छ। माओवादी केन्द्रका अध्यक्ष पुष्पकमल दाहाल, नेकपा एसका माधवकुमार नेपाल, जसपाका अध्यक्ष उपेन्द्र यादव र राष्ट्रिय जनमोर्चाको दुर्गा पौडेलको संयुक्त हस्ताक्षरबाट गठबन्धनको सहमतिपत्र सार्वजनिक हुनेबित्तिकै उम्मेदवारहरूमा कतै खुसी त कतै उदासीको बनेको छ। गत स्थानीय तहको निर्वाचनमा जनकपुर उपमहानगरपालिका प्रमुखको पदमा पराजित भएका कांग्रेसका मनोज साह पछिल्लो चार वर्षदेखि चुनावी तयारीमा जुटेका थिए। तर, गठबन्धनको सहमतिमा जनकपुर जसपाको कोटामा परेपछि उनी निकै खिन्न भएका छन्। म पार्टीको यस निर्णयको घोर विरोध गर्छु, उम्मेदवारका आकांक्षी साहले भने, कांग्रेसलाई जिताउन मैले पछिल्लो चार वर्षदेखि तयारी गरेको छु। तर, अहिले चुनावको मुखमा आएर गठबन्धनको नाममा अर्कै उम्मेदवार ल्याउने तयारी भएको छ यो गलत हो। जनकपुरधाम उपमहानगरमा गत निर्वाचनमा पनि जसपाले नै विजय हासिल गरेको थियो। हालका नगरप्रमुख लालकिशोर साह यसपटक पनि उम्मेदवारी दिने दाउमा रहेको सर्वसाधारण माझ निकै चर्चा छ। वीरगन्जमा पनि जसपालाई प्रमुखको पदमा उम्मेदवार बनाउने गठबन्धनको सहमति छ। तर, कांग्रेसबाट उम्मेदवारको दाबी गरिरहेकाहरू पार्टीको निर्णयले निकै असन्तुष्ट छन्। कांग्रेसबाट वीरगन्जमा मेयरको तयारीमा जुटेका युवा नेता कञ्चन झा भन्छन्, गठबन्धनको यो निर्णय पार्टीका लागि निकै घातक निर्णय हो। यसबाट न त कांग्रेसले ठाउँ पाउँछ न त जसपा नै विजयी हुन्छ। यसको फाइदा तेस्रो दलले उठाउने निश्चित छ। वीरगन्जको मेयर जसपालाई दिने गठबन्धनको निर्णयमाथि पुनर्विचार गर्न पर्साका कांग्रेस नेताहरूले पार्टी सभापति शेरबहादुर देउवासँग आग्रह गरेका छन्। बुधबार साँझ प्रधानमन्त्री निवास बालुवाटारमै प्रधानमन्त्री एवं पार्टी सभापति देउवालाई उनीहरूले आग्रह गरेको कांग्रेस केन्द्रीय सदस्य रमेश रिजाललेबताए। वीरगन्जको मेयर जसपालाई दिने सहमतिप्रति जिल्लाका नेता कार्यकर्ताहरूको असन्तुष्टि भन्दै पुनर्विचार गर्न आग्रह गर्यौं, रिजालले भने, जवाफमा सभापति देउवाले यसबारे गठबन्धनका शीर्ष नेताहरूसँग फेरि एकपटक छलफल गर्ने आश्वासन दिनुभएको छ। बिहीबारसम्म सभापति देउवाबाट आउने निर्णय कुर्ने र त्यसपछि जिल्लाका नेताहरूको बैठक बसेर वीरगन्ज महानगरका बारेमा निर्णय गरिने पनि रिजालले बताए। सत्ता गठबन्धनले दाङका दुई उपमहानगरपालिकामा भागबण्डा मिलाएका छन्। गठबन्धनको भागअनुसार तुलसीपुर उपमहानगरपालिकाको नेतृत्व कांग्रेसलाई दिइएको छ भने घोराही उपमहानगरपालिकाको नेतृत्व माओवादी केन्द्रलाई दिइएको छ। घोराहीको उपमेयर कांग्रेसलाई र तुलसीपुरको उपमेयर एकीकृत समाजवादीलाई दिने सहमति पनि गठबन्धनमा भएको छ। यद्यपि, कांग्रेस घोराही नगर समितिले भने यो भागबण्डाको विरोध गरेको छ। नगर समितिले पत्रकार सम्मेलन गरी घोराही पनि कांग्रेसले नपाएका जटिल समस्या आउन सक्ने चेतानवी दिँदै निर्णय सच्याउन माग गरेको छ। नगर समापति तिलक रावलले कांग्रेसको गढ घोराहीलाई अन्य दललाई सुम्पिन नसकिने जिकिरसमेत गरेका छन्। लामो कसरतपछि सत्तारुढ गठबन्धनले बझाङमा नगर तथा गाउँपालिकाको भागबण्डा मिलाए पनि गठबन्धनमा रहेका प्रमुख दल कांग्रेसले भने चरम असन्तुष्टि व्यक्त गरेको छ। उसले आफूले मागेका र सहजै जित्न सक्ने आँकल गरेका पालिका नपाएको भन्दै असन्तुष्टि व्यक्त गरेको हो। कांग्रेसले तल्कोट, थलारा र दुर्गाथली गाउँपालिका आफूले पाउनुपर्ने माग राख्दै आएको थियो। गठबन्धनका कारण आफ्नो किल्ला भत्किएको अर्को पार्टीलाई भोट दिनुपर्ने अवस्था आएको भन्दै कांग्रेस नेता कार्यकर्ताहरूले सामाजिक सञ्जालमा आक्रोश पोखिरहेका छन्। २ नगरपालिका र १० गाउँपालिका रहेको बझाङमा कांग्रेसको भागमा ७ प्रमुख र ६ उपप्रमुख परेका छन्। माओवादी केन्द्रको भागमा २ प्रमुख र ४ उपप्रमुख परेका छन् भने एकीकृत समाजवादीको भागमा ३ प्रमुख र २ उपप्रमुख परेका छन्। चितवनमा पनि माओवादी केन्द्रलाई महानगर प्रमुख दिने गठबन्धनको निर्णयप्रति भरतपुर कांग्रेसको असन्तुष्टि कायमै छ। प्रमुखमा माओवादीलाई दिएर उपप्रमुख कांग्रेसले लिने सहमति भएको छ। तर, कांग्रेस कार्यकर्र्ताले उक्त निर्णय नमान्ने चेतावनी दिँदै आक्रोस व्यक्त गरेका छन्। चितवनको असन्तुष्ट स्थिति साम्य बनाउन सभापति शेरबहादुर देउवाले केन्द्रीय सदस्य राज्यमन्त्री उमेश श्रेष्ठलाई बुधबार चितवन पठाएका छन्। तीन महानगरको नेतृत्व कांग्रेसले गर्ने सर्तमा भरतपुरमा माओवादीको मागअनुसार छोड्नपर्ने अवस्था आएको बताउँदै कार्यकर्तालाई सहमत बनाउन भेटघाट गर्ने उनले बताए। आवेश, इच्छा आकांक्षा हुनु स्वभाविक हो, श्रेष्ठले भने, दुईचार दिन बसेर साथीहरूलाई सहजीकरण गर्न चितवन आएको हुँ। सबैलाई मिलाएर लैजान्छौं। बुधबार बिहान चितवन कांग्रेसले जिल्लाका शीर्ष नेतासँग छलफल गर्यो। छलफलमा भएको कुरा बताउँदै सचिव ध्रुवराज पोखरेलले भने, वातावरणलाई आन्दोलित बनाउनेभन्दा सम्हाल्दै जानु हाम्रो दायित्व हो। चेन अफ कमाण्डमा रहेको संगठन भएकोले केन्द्रको परिपत्र अनुसार छलफल, विचार विमर्श गरेर हामी अगाडी बढ्छौं। भरतपुर महानगरपालिकामा केन्द्रले निर्णय गरेपछि बाँकी ६ वटा पालिकामा उम्मेवारी भागबन्डा गरे चुनावी एकताको वातावरण बनाउन लागि परेको छ। पाँचवटा नगरपालिकामा रत्ननगर, कालिका र खैरहनी नगरपालिकामा प्रमुखमा कांग्रेसलाई दिने सहमति भएको छ। राप्तीको प्रमुखमा एकीकृत समाजवादी र माडीमा माओवादी केन्द्रलाई दिने सहमति भएको छ। रत्ननगर नगरपालिका र इच्छाकामना गाउँपालिकामा भने सहमति जुट्न बाँकी छ। त्यसैगरी राप्ती, माडीको उपप्रमुख कांग्रेसले पाएको छ। कालिकाको उपप्रमुख माओवादी केन्द्रले मागेको छ। किशोर बुढाथोकी विराटनगर, कृष्णमणि बरालपोखरा, कृष्णसारु मगरहेटौंडा, मनिका झा जनकपुरधाम, क्रान्ति शाहवीरगन्ज, गोपाल शर्मादाङ, प्रताप ओलीबझाङ, अनिल ढकालचितवन"
प्रश्नको कठघरामा गभर्नरमाथिका लाञ्छना,"काठमाडौं : सरकारले कार्यक्षमता अभाव देखाएर गभर्नर महाप्रसाद अधिकारीलाई निलम्बन गरेको थियो। लिखित आरोप यत्ति हो। तर, अर्थमन्त्री जनार्दन शर्माले अरू पनि आरोप लगाउँदै आएका छन्। कार्यक्षमता अभावसहित मुख्य चार आरोपमा केन्द्रित रही अन्नपूर्ण पोस्ट्ले तथ्य केलाएको छ। मन्त्रिपरिषद्को चैत २४ गते बसेको बैठकले गभर्नर अधिकारीलाई निलम्बन गर्ने निर्णय गरेको थियो। २४ घण्टापछि अधिकारीले आफूलाई निलम्बन गरिएको पत्र इमेलमार्फत पाएका थिए। उनी चैत २५ गते दिनभर राष्ट्र बैंककै कार्यक्रममा अर्थमन्त्री शर्मासँगै थिए। प्रमुख अतिथि रहेका मन्त्री शर्माले निलम्बनको सूचना दिएनन्। बरु मन्तव्यका क्रममा गभर्नरको चर्को आलोचना गरे। अर्थमन्त्रीज्यूले सार्वजनिक रूपमै म त अर्थशास्त्र जान्दिनँ। म त गुरिल्ला मान्छे। फेरि पढ्न जाने कुरा भएन भन्नुभएको छ, पूर्वमहान्यायाधिवक्ता सुशील पन्त भन्छन्, मन्त्रीजस्तो गरिमामय पदमा रहेको व्यक्तिले कुन कार्यक्रममा के बोल्ने र मुलुकलाई कसरी मार्गनिर्देशन दिने भन्ने हेक्का राखेको पाइएन। सरकारले गभर्नर अधिकारी निलम्बन गर्दा कार्यक्षमता अभावको खोट लगाएको थियो। गभर्नर अधिकारीलाई दिएको पत्रमा नेपाल राष्ट्र बैंक ऐन २०५८ को दफा २२ को उपदफा (५)को खण्ड (ख) लगायतका अवस्था विद्यमान भएको कारणबाट तत् सम्बन्धमा जाँचबुझ गर्न समिति गठन गरिएको उल्लेख छ। सो दफाको प्रयोग गरी जाँचबुझ समिति गठन गर्न पूर्वअवस्थाको तथ्य किटान हुनुपर्छ। तर, अधिकारीलाई पठाइएको पत्रमा कुन कार्यका कारणले कस्तो अवस्था विद्यमान भयो खुलाइएको छैन। कुन कार्यको कार्यान्वयन नगरी कार्यक्षमता अभाव देखिएको हो भन्ने पूर्वजानकारीसमेत गराइएको छैन। अधिकारीलाई दिइएको पत्रमा के कस्ता कार्य कार्यान्वयन नगरी कार्यक्षमता अभाव हुन गएको भन्ने प्रस्ट्याइएको छैन। अधिकारीलाई सोधपुछसमेत गरिएको छैन। सुनुवाइको मौका दिइएको छैन। यही तथ्यलाई अधिकारीले रिट निवेदनमा उल्लेख गरेका छन्। मलाई पदमुक्त गरी आफू अनुकूलको व्यक्तिलाई नियुक्ति गर्ने दूषित र बदनियतपूर्ण अभिप्राय राखी जाँचबुझ समितिमा समेत मन्त्रीज्यू र मन्त्रीज्यूका नाता पर्ने र मन्त्रीज्यू सम्बद्ध राजनीतिक दलसँग आबद्ध व्यक्तिलाई समावेश गराई मन्त्रीज्यूको इच्छाअनुकूलको प्रतिवेदन तयार गरी गराई पदमुक्त गर्न अग्रसर रहेको प्रष्टै देखिएको छ, रिटमा छ। ५८ वर्षीय अधिकारीको कार्यानुभव भने लामो देखिन्छ। उनी नेपाल राष्ट्र बैंकको सेवामा २०४२ सालमा प्रवेश गरेका थिए। विभिन्न मितिमा बढुवा हुँदै पदस्थापन भए। २०६७ पुससम्म विशिष्ट श्रेणीको अधिकृत तहमा कार्यरत रहे। उनी आफ्नो योग्यता र कार्यक्षमता मूल्यांकनका आधारमा सरकारको निर्णयअनुसार बढुवा भएको देखिन्छ। सरकारले २०६७ पुस ११ गते गरेको निर्णयअनुसार डेपुटी गभर्नर भए। उक्त पदमा पाँच वर्षे कार्यकाल सफलतापूर्वक पूरा गरेको देखिन्छ। उनी २०७२ पुस १० गते डेपुटी गभर्नरबाट सेवानिवृत्त भए। सेवानिवृत्त जीवन बिताइरहेका बेला लगानी बोर्डको प्रमुख कार्यकारी पदमा पदपूर्तिको प्रस्ताव माग भयो। खुला प्रतिस्पर्धामा सहभागी भए। उनी छनोट भएर २०७३ असार ९ गते बोर्डमा नियुक्त भए। उक्त पदमा झन्डै तीन वर्ष नौ महिना (२०७६ चैत २३ गतेसम्म) कार्यरत रहे। त्यसपछि मन्त्रिपरिषद्को २०७६ चैत २४ गतेको निर्णयअनुसार गभर्नर पदमा नियुक्त भए। गभर्नर सिफारिस समितिमा अर्थमन्त्री अध्यक्ष, पूर्वगभर्नरमध्येबाट एक जना र आर्थिक, मौद्रिक, बैंकिङ, वित्तीय तथा वाणिज्य कानुनको क्षेत्रका लब्धप्रतिष्ठित व्यक्तिहरूमध्येबाट सरकारले तोकेको एक जना सदस्य हुन्छन्। समितिले तीन जनाको नाम मन्त्रिपरिषद्मा सिफारिस गर्ने प्रावधान ऐनमा छ। जसमध्ये एक जना गभर्नर पदमा नियुक्त हुन्छन्। तिनै एक जनामा परेका हुन् अधिकारी। सर्वोच्च अदालतको अल्पकालीन अन्तरिम आदेशपछि बुधबार काममा फर्किने क्रममा गभर्नर महाप्रसाद अधिकारीलाई बालुवाटारस्थित नेपाल राष्ट्र बैंकमा भव्य स्वागत गरिँदै। अर्थविद् रामेश्वर खनाल सरकारले गभर्नरलाई निलम्बन गर्न खुलाएका कुरा नेपाल राष्ट्र बैंक ऐन २०५८ को दफा २२ को उपदफा ५, खण्ड क देखि च सम्म नै नमिल्ने बताउँछन्। उनका अनुसार अधिकारीले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। गभर्नरको खराब आचरण छैन। बदनियतपूर्वक काम पनि गरेको देखिँदैन। गभर्नरले गलत काम नगरेको तथ्यहरूले देखाउँछन्। यो अनावश्यक लाञ्छना लगाइएको हो, अर्थविद् खनाल भन्छन्। अधिकारीले मन्त्रिपरिद्को निर्णयबारे सरकारका प्रवक्ताले जानकारी गराउँदा निलम्बनको व्यहोरा उल्लेख नगरेको रिटमा जनाएका छन्। मन्त्रिपरिषद्का निर्णय वेबसाइटमा राख्ने व्यवस्था रहेकोमा यससम्बन्धी विषय नराखेको जनाइएको छ। अर्थमन्त्री शर्माले लगाएको अर्को आरोप हो, अर्थतन्त्र सुधारका कदम नचालेको। आयात वृद्धिका कारण विदेशी मुद्रा अधिक खर्च भयो। खर्च धान्न सक्ने गरी निर्यात र रेमिट्यान्स बढ्न सकेन। जसकारण विदेशी विनिमय सञ्चितिमा कमी आयो। विदेशी मुद्रा सञ्चितिमा कमी आएर विभिन्न मुलुक संकटमा परेका छन्। त्यस्तो अवस्थामा पुग्नबाट रोक्न विभिन्न उपाय अवलम्बन गर्नु राष्ट्र बैंकको कानुनी कर्तव्य हो। किनभने, राष्ट्र बैंकले तथ्यांक संकलन, प्रशोधन र प्रकाशन गर्छ। बैंकका सबै तथ्यांक, प्रतिवेदन तथा गतिविधि बैंकको आधिकारिक वेब साइटमा नियमित अपलोड हुन्छ। जुन तथ्यांक मुलुकभित्र र विदेशमा समेत मान्य हुन्छ। खासमा अधिकारी गभर्नरमा नियुक्त हुँदा कोरोना महामारी नेपालमा पनि सुरु भइसकेको थियो। देशव्यापी लकडाउनले प्रभावित भएको अर्थतन्त्रमा मौद्रिक नीति जारी भयो। अर्थतन्त्र सबल बनाउन विभिन्न उत्प्रेरक कार्यक्रम ल्याइयो। जसबाट अर्थतन्त्रमा सकारात्मक प्रभाव परेको आर्थिक सूचकबाट प्रस्ट हुन्छ। साउन पहिलो साताभित्र सार्वजनिक गरिने मौद्रिक नीति सरकारले पूरक बजेट ल्याएपछि स्थगन हुन पुग्यो। गभर्नर अधिकारी अर्थ मन्त्रालयसँग समन्वय गरी २०७८ साउन २९ गते मौद्रिक नीति जारी गर्न सफल भए। नीतिको प्रभावको त्रैमासिक समीक्षा गर्दै परिमार्जनसहितको मौद्रिक नीति २०७८७९ कार्यान्वयनमा छ। सरकारको नीति तथा कार्यक्रम कार्यान्वयनमा राष्ट्र बैंकले निरन्तर सहयोग पुर्याएको पाइएको छ। आर्थिक वर्ष २०७८७९ को बजेट र प्रतिस्थापन विधेयकमा बैंकले कार्यान्वयन गर्नुपर्ने विभिन्न कार्यक्रम तोकिएकोमा सबै कार्यान्वयन भएको पाइएको छ। विवादास्पद व्यापारी पृथ्वीबहादुर शाहको खातामा अमेरिकाबाट आएको शंकास्पद रकमको छानबिन भएको समाचार सार्वजनिक भएको विषयमा अर्थमन्त्री शर्माले सूचना चुहाएको आरोप लगाए। शाहका बैंक खाता छानबिनकै अवस्थामा फुकुवा गर्न अर्थमन्त्री शर्माले नै गभर्नरलाई दबाब दिएका थिए। सम्पत्ति शुद्धीकरणसम्बन्धी विवादमा परेको व्यक्तिको रोक्का भएको खाता फुकुवा हुन सक्दैन भन्ने अडान गभर्नरको थियो। खाता रोक्का हुनुको कारण माग गर्दै अर्थमन्त्री शर्माले शाहको निवेदनमा चैत १३ गते तोक आदेशसमेत दिए। जसको लिखित जवाफ दिँदै राष्ट्र बैंकले शंकास्पद कारोबारको खाता फुकुवा नगरिने जनाएको थियो। शाहले पैसा निकाल्न नपाएपछि गत असारमै सर्वोच्च अदालतमा रिट निवेदन दिएका थिए। ६ वटा छुट्टाछुट्टै रिट निवेदनमा सर्वोच्चले अन्तरिम आदेश दिन अस्वीकार गरेको थियो। ती मुद्दा विचाराधीन रहेकै बेला मन्त्री शर्माले हस्तक्षेप गर्दै खाता खोलाउन तोक आदेश दिएका थिए। अर्थमन्त्री शर्माले शाहको रोक्का भएको खाता फुकुवा गर्न गरेको तोक आदेश अन्नपूर्ण पोस्ट्ले हालै प्रकाशन गरेको थियो। शाहका विभिन्न कम्पनीका नाममा आएको रकम रोक्का गरी फिर्ता पठाउन अमेरिकाको फाइनान्सियल क्राइम इन्फोर्समेन्ट नेटवर्क (फिनसेन)ले नेपाल राष्ट्र बैंकलाई पत्राचार गरेको थियो। त्यही आधारमा राष्ट्र बैंकले अनुसन्धान गरेको थियो। त्यसविरुद्ध उनले चैत ११ गते अर्थ मन्त्रालयमा निवेदन दिएका थिए। त्यसमा मन्त्री शर्माले चैत १३ गते मन्त्रालयका सचिवलाई तोक लगाउँदै लेखेका थिए के कति कारणले खाता रोक्का भएको हो, स्पष्ट जानकारी माग गर्न र साथै खाता खु्लाउन अनुरोध गरी पठाउने। सरकारले लागू गरेका नीति तथा कार्यक्रम कार्यान्वयनमा राष्ट्र बैंकले सहयोग गर्नुपर्छ। कुन नीति तथा कार्यक्रमको कार्यान्वयनमा सहयोग नगरेको हो ? यसबारे सरकारले प्रस्ट्याउन सकेको छैन। सरकारले चालू बजेटमा उल्लेख भएका बैंकसँग सम्बन्धित विषय पूर्णत: कार्यान्वयनमा ल्याएको दाबी गभर्नर अधिकारीको छ। राष्ट्र बैंक ऐन २०५८ को दफा ३० को उपदफा (१) मा (क) देखि (द)सम्म १८ वटा काम, कर्तव्य र अधिकार गभर्नरको हुने उल्लेख छ। उक्त दफामा लेखिएको कस्तो प्रकारको कार्य नगरेको र कस्तो निर्णय वा कार्यलाई कार्यान्वयन नगरेको भन्ने कुरा लिखत, कागज र दस्तावेजबाट प्रष्ट देखिने मुर्त विषय हो। बैंकको सञ्चालक समितिमा अर्थसचिव पदेन सदस्य रहने कानुनी व्यवस्था छ। बैंकको सञ्चालक समितिमा छलफल र निर्णय हुनुपर्ने सरकारको आर्थिक नीतिसम्बन्धी धारणा अर्थसचिवमार्फत बैंकको सञ्चालक समितिसमक्ष प्रस्तुत गरिन्छ। सामूहिक छलफलबाट निर्णय हुन्छ। अर्थसचिव मधु मरासिनीले हालसम्म त्यस्तो सरकारी धारणा पेस नगरेको र बैंकको काम कारबाहीमा कुनै पनि बिमति नजनाएको एक सञ्चालक बताउँछन्। मुलुकको पछिल्लो अवस्थालाई दृष्टिगत गर्दै गभर्नर अधिकारीले अविलम्ब चाल्नुपर्ने सुधारात्मक कदमका लागि २०७८ चैत १६ गते १६ बुँदे सुझाव पेस गरेको पाइएको छ। गभर्नरकै पहलमा बाह्य क्षेत्र सुधारका सम्बन्धमा सरकारको तर्फबाट तत्काल गर्नुपर्ने कार्यहरूको सुझावपत्र तयार भएको थियो। गभर्नर अधिकारीले राष्ट्रिय योजना आयोगका उपाध्यक्ष तथा मुख्य सचिवलाई समेत बोधार्थ दिई अर्थमन्त्री जनार्दन शर्मा समक्ष लिखित रूपमा प्रस्तुत गरेको पाइएको छ। त्यसपछि उनले अर्थतन्त्र सुधारका लागि थप अग्रसरता लिँदै नेपाल राष्ट्र बैंकका कार्यकारी निर्देशकहरू र मुलुकमा रहेका २७ वटै वाणिज्य बैंकका प्रमुख कार्यकारी अधिकृतहरूको बैठक आयोजना गरेका थिए। हालको जटिल आर्थिक परिस्थितिका बारेमा सबै सरोकारवाला निकायलाई अवगत गराइएको थियो। केही समयका लागि सार्वजनिकबाहेक निजी सवारी साधन आयातको प्रतीतपत्र नखोल्नेबारे सहमति भएको थियो। पूर्वगभर्नर दीपेन्द्रबहादुर क्षेत्री अधिकारीलाई लगाएको आरोप मौखिक जे भए पनि लिखित नै आधिकारिक हुने भएकाले कानुनी आधार नै मान्नुपर्ने बताउँछन्। गभर्नर अधिकारीले अर्थतन्त्र ओरालो लागेको हुनाले दिएको सुझाव पनि ध्यान दिइएन। उल्टै कारबाही गरियो भनेर गभर्नरले रिटमा उल्लेख गरेको सुनियो। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला, क्षेत्री भन्छन्, अझै वैशाख १३ गते मात्रै दुवै पक्षको सुनेपछि फैसला हुनेछ। उनका अनुसार सर्वोच्चले नै काम गर्न पठाएपछि फेरि फर्की भनेर पक्कै भन्न सक्दैन। काममा नफर्की भन्न नसक्ने सम्भावना अब ९९ प्रतिशत हुन्छ। अब काग कराउँदै गर्छ पिना सुक्दै गर्छ भनेअनुसार हुने देखिन्छ, उनी भन्छन्। अर्थमन्त्रीले आरोप लगाएका गभर्नरले राष्ट्र बैंक आएर काम थालेपछि अब सरकारलाई चुनौती हुने बताउँछन् अर्का पूर्वगभर्नर डा चिरञ्जीवी नेपाल। सरकार सुपर रेगुलेटरी बडी हो। किनभने सरकारले नचाहेको गभर्नरलाई अदालतले अल्पकालीन आन्तरिक आदेश दिएपछि के हुन्छ भन्ने चासो छ। किनभने मुलुकको अर्थतन्त्र अघि बढाउने जिम्मा अर्थ मन्त्रालय र राष्ट्र बैंकको हो। अहिले दबाबमा परेको अर्थतन्त्रलाई उकास्ने पनि यी दुवै संस्थाले हो, उनी भन्छन्, यसकारण अब सरकारको ठूलो जिम्मेवारी दबाबमा परेको अर्थतन्त्रलाई सामान्यीकरण गर्नु ठूलो चुनौती देखिएको छ। यी दुवै नेतृत्वले अब कुन रूपमा सहकार्य गरेर जान्छन् भन्ने पनि आशंका छ। उनका अनुसार अब बजेट आउँदै छ। त्यसलगत्तै मौद्रिक नीति आउँछ। यी दुवै मुलुकका लागि महत्वपूर्ण दस्तावेज हुन्। यो आउने क्रममा भएकाले अहिलेको दबाबको स्थितिलाई कसरी दुवै मिलेर अवतरण गर्न सक्छ भन्ने प्रश्न छ, उनी भन्छन्। डा नेपाल राष्ट्र बैंक आर्मी र पुलिसको जस्तो परेड खेल्ने संस्था नभएको बताउँछन्। स्वायत्त संस्था भएकाले कसैले पनि हस्तक्षेप गर्न नहुने डा नेपालको तर्क छ। राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्ने जस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ, डा नेपाल भन्छन्। अर्थविद् डा डिल्लीराज खनाल आयात व्यवस्थित गर्न अर्थ मन्त्रालयमार्फत नै सिफारिस भएपछि राष्ट्र बैंकले कडाइको कदम चालेको बताउँछन्। तर, जुन किसिमका आरोप गभर्नरमाथि लगाइयो त्यो गलत सावित केही हदसम्म भएको डा खनालको तर्क छ। सरकारले आफ्नो कमजोरी ढाकछोप गर्न अरूमाथि दोष थुपारिनु भएन। फोर्सफुल्ली गभर्नरलाई हटाउन खोज्नु नै गैरजिममेवारी कदम देखियो, उनी भन्छन्, राष्ट्र बैंकको स्वायत्ततामार्थको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। कारबाहीतर्फ लाग्नु समाधान होइन। उनका अनुसार पहिला अदालतले यस्तो फैसला गरेपछि नैतिकताको कुरा आउँथ्यो। तर यसमा खासै टिप्पणी छैन। यद्यपि, अब मुलुक अफ्ठेरो परेका बेला मिलेरै समाधान गर्न जरुरी छ। बरु अब बजेटलाई चुस्त, दुरुस्त बनाउनुपर्छ, उनी भन्छन्, अर्थतन्त्र संकटमा नलैजान, बचाउने गरी सम्बोधन गर्दै तत्कालीन र दीर्घकालीन हिसावले अगाडि जान समन्वय, सहकार्य समझदारी रूपमा गर्न जरुरी छ। पूर्वमहान्यायाधिवक्ता पन्तका अनुसार अधिकारीमाथि लगाइएका अभियोग गोश्वारा छन्। गभर्नरले अमुक कार्य गरेको भन्ने तथ्य छैन। तीन करोड जनतासामु सरकारले गभर्नरले यसो गरेछन् भन्ने कुरा उल्लेख गर्न सकेको छैन, वरिष्ठ अधिवक्ता पन्त भन्छन्, गभर्नर जस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। अधिकारीलाई लगाएको आरोप मौखिक जे भए पनि लिखित नै आधिकारिक हुन्छ। निलम्बनको अभियोग ठहर नभएपछि अदालतले पनि राम्रै अल्पकालीन निर्णय गर्यो होला। काममा नफर्की भन्न नसक्ने सम्भावना अब ९९ प्रतिशत हुन्छ। दीपेन्द्रबहादुर क्षेत्री, पूर्वगभर्नर राष्ट्र बैंकले स्वायत्त रूपमा उद्देश्य प्राप्तिका लागि स्वतन्त्र रूपमा काम गर्न पाउनुपर्छ। वित्तीय स्थायित्व कायम गर्ने, मुद्रास्फीति रोक्नेजस्ता काम राष्ट्र बैंकको हो। यसमा केन्द्रीय बैंकले स्वायत्त भएर काम गर्दा देशलाई फाइदा हुन्छ भन्ने मान्यता संसारभरि स्थापित छ। डा चिरञ्जीवी नेपाल, पूर्वगभर्नर सरकारले आफ्नो कमजोरी ढाकछोप गर्न अरूमाथि दोष थुपार्नु भएन। फोर्सफुल्ली गभर्नरलाई हटाउन खोज्नु नै गैरजिम्मेवार कदम देखियो। राष्ट्र बैंकको स्वायत्ततामाथिको हस्तक्षेप हो। काम गर्दै जाँदा कमजोरी हुन सक्छन्। यसमा सहकार्य गरी अघि बढ्ने हो। डा डिल्लीराज खनाल, अर्थविद् गभर्नरलाई निलम्बन गर्न खुलाइएका कुरा राष्ट्र बैंक ऐनको दफा २२ (५) खण्ड क देखि चसम्म नै मिल्दैन। गभर्नरले बैंक तथा वित्तीय संस्थामा हानि पुर्याउने र राष्ट्र बैंकको उद्देश्यविपरीत काम गरेका छैनन्। यो अनावश्यक लाञ्छना लगाइएको हो। रामेश्वर खनाल, अर्थविद् सरकारले जनतासामु गभर्नरले यसो गरेछन् भन्ने उल्लेख गर्न सकेको छैन। गभर्नरजस्तो संवेदनशील र गम्भीर पदमा पनि गोश्वारा किसिमको अभियोग लगाइएको छ। मलाई राम्रो लागेन वा अनुहार मिलेन भनेर गभर्नर हटाउँदा मुलुकको स्थायित्व हुन सक्दैन। सुशील पन्त, पूर्वमहान्यायाधिवक्ता गभर्नर महाप्रसाद अधिकारी दुई सातापछि बुधबार नेपाल राष्ट्र बैंक फर्किएका छन्। सर्वाेच्च अदालतले मंगलबार अल्पकालीन अन्तरिम आदेश दिएपछि अधिकारी काममा फर्किने बाटो खुलेको थियो। अन्तिम आदेश नभए पनि अल्पकालीन अन्तरिम आदेशले केन्द्रीय बैंकको स्वायत्तता जोगाएको टिप्पणी गर्दै उनले फेरि कार्यभार सम्हालेका हुन्। यो बीचको अवधिमा राष्ट्र बैंक र यसको स्वायत्तता, देशको अर्थतन्त्रको सन्दर्भमा समग्र सञ्चारमाध्यम, सामाजिक सञ्जाल, समाज, राजनीतिक नेतृत्वहरूबाट संवेदनशीलता महसुस गरियो, कार्यभार सम्हाल्नुअघि गभर्नर अधिकारीले भने, यो मुलुकको हितका लागि महत्वपूर्ण हो। यसबीच भएको घटनाबारे सर्वोच्चमा रिट दायर गरेपछि अल्पकालीन अन्तरिम आदेश प्राप्त भएको र अझै मुलुकको हितमा हुने अपेक्षा उनले सुनाए। सरकारले व्यक्तिमाथि आक्रमण नगरी समग्र संस्थाविरुद्ध आक्रमण गरेकाले नै अदालत जान बाध्य भएको उनले बताए। सरकारले यसो गर्यो भन्दैमा आफू सरकारलाई दिने सुझावमा पछि नहट्ने र पूर्वाग्रह नराख्ने उनले बताए। केन्द्रीय बैंकको गभर्नर सरकारको सल्लाहकार हो। यसको भूमिका निभाउनु मेरो कर्तव्य हो। सरकारले निलम्बन गरेर हटाउन खोजे पनि अदालतको अल्पकालीन अन्तरिम आदेशपछि पुनर्बाहली भएको छु, उनले भने, यसो भयो भन्दैमा मैले काममा बायस गर्न मिल्दैन। सरकारले अधिकारीलाई नेपाल राष्ट्र बैंक ऐन २०५८ को दफा २२ (५) खण्ड खमा टेकेर निलम्बन गरेको थियो। तर, सर्वोच्चले बुधबार मन्त्रिपरिषद्को निर्णय र अर्थ मन्त्रालयले चैत २५ गते अधिकारीको नाममा जारी गरेको पत्राचार तत्काल कार्यान्वयन नगर्ननगराउन आदेश दिएको थियो। अन्तरिम आदेशको निर्णय नहुन्जेल गभर्नरलाई पदीय जिम्मेवारी पूरा गर्न अन्तरिम आदेश भएको छ।"
गठबन्धन भर्सेस एमाले,"काठमाडौं : सत्ता गठबन्धन र नेकपा एमालेबीच स्थानीय निर्वाचनमा मुख्य प्रतिस्पर्धा हुने भएको छ। सत्तागठबन्धनले मंगलबार महानगर र बुधबार उपमहानगरमा प्रमुख र उपप्रमुखको भागबन्डा मिलाएको छ। यसअघि ती स्थानमा गठबन्धनभित्रै तालमेलको सकस थियो। सञ्चार तथा सूचनामन्त्री ज्ञानेन्द्रबहादुर कार्कीले मंगलबार नै महानगर र उपमहानगरको तालमेल टुंग्याउने प्रयास गरे पनि नेपालगन्ज, इटहरी र जनकपुरका विषयमा सहमति जुट्न नसक्दा बैठक बुधबारसम्म लम्बिएको बताए। तीनवटा महानगरको प्रमुखमा सहमति जनाएको कांग्रेसले धरान, इटहरी, बुटवल, कलैया, नेपालगन्ज, तुलसीपुर र धनगढी उपमहानगरको प्रमुखमा अब उम्मेदवारी दिनेछ। ६ महानगर र ११ उपमहानगरमध्ये कांग्रेस बाहेकका गठबन्धनका दलले ३ महानगर र ४ उपमहानगरको प्रमुख पदमा उम्मेदवारी दिन पाउने सहमति भएको छ। जनकपुर, जितपुर सिमरा, हेटौंडा र घोराही उपमहानगरको उपप्रमुख पद कांग्रेसले राख्दै अन्यमा गठबन्धनका उम्मेदवार उठाउने छ। यस्तै जितपुर सिमरा र घोराहीको प्रमुखमा उम्मेदवारी दिन पाउने माओवादी केन्द्रले धरान र धनगढीको उपप्रमुख पाएको छ। एकीकृत समाजवादीले हेटौंडाको प्रमुख पाउने गठबन्धन दलमा समझदारी भएको छ। एकीकृतले उपप्रमुख पदका लागि इटहरी, बुटवल र तुलसीपुर पाएको छ। जसपाले जनकपुरधाममा प्रमुख पाएको छ भने कलैया र नेपालगन्जको उपप्रमुख सिट पाएको छ। सबै महानगर र उपमहानगरमा प्रमुख नपाए पनि धेरै स्थानमा उपप्रमुख पद पाएको मन्त्री कार्कीले बताए। २०७४ को स्थानीय चुनावमा ललितपुर र विराटनगरमा कांग्रेसले प्रमुख र उपप्रमुख नै जितेको थियो। काठमाडौं, भरतपुर र वीरगन्जमा उपप्रमुख जितेको थियो। उपमहानगरमध्ये धनगढी र कलैयामा दुवै पद जितेको कांग्रेसले नेपालगन्जमा उपप्रमुखमा चित्त बुझाएको थियो। धरानमा भने उपनिर्वाचन हुँदा प्रमुख पद हात पारेको थियो। भरतपुरमा कांग्रेको समर्थनमा माओवादीले जित हात पार्दा वीरगन्जमा तत्कालीन संघीय समाजवादी फोरमले प्रमुख पदमा विजयी भएको थियो। उपमहानगरमा एमालेले घोराही, तुलसीपुर, बुटवल, हेटौंडा, जितपुर सिमरा, इटहरी र धरानमा जितेको थियो। यस्तै सो समय नेपालगन्ज राप्रपा र जनकपुरमा राजपाले प्रमुख पद जितेका थिए। अबको निर्वाचनमा भने एमालेसँग प्रतिस्पर्धा गर्न गठबन्धनले मजबुत तयारी गरेको सत्तापक्ष दलका नेता बताउँछन्। अधिकांश महानगर र उपमहानगरको चुनावी प्रतिस्पर्धामा कांग्रेस र एमालेको भेट हुँदा केही प्रमुख र उपप्रमुखमा एमालेले अन्य दलका उम्मेदवारसँग भिड्ने गठबन्धनको सहमतिले देखाएको छ। गठबन्धनको सहमतिअनुसार काठमाडौं, ललितपुर र विराटनगर महानगरको प्रमुख पदमा कांग्रेसले एमालेसँग प्रतिस्पर्धा गर्नेछ। भरतपुरमा माओवादी केन्द्र, पोखरामा नेकपा एकीकृत समाजवादी र वीरगन्जमा जनता समाजवादी पार्टी (जसपा) सँग एमाले भिड्ने छ। उपप्रमुखमा वीरगन्ज, भरतपुर र पोखरा महनगर कांग्रेसको भागमा छ। अन्य स्थानमा काठमाडौं नेकपा एस, ललितपुरको उपप्रमुख माओवादी केन्द्र र विराटनगर जसपाले पाएको छ। उपमहानगरमा धरान, इटहरी, कलैया, बुटवल, तुलसीपुर, नेपालगन्ज र धनगढीको प्रमुखमा गठबन्धनको कांग्रेसले एमालेसँग भिड्ने तयारी गरेको छ। नेकपा एमालेले धमाधम उम्मेदवारको नाम सिफारिस गरिरहँदा गठबन्धनले भने बुधबार मात्रै महानगर र उपमहानगरको भागबन्डा टुंग्याएको हो। ललितपुर, चितवन र वीरगन्जमा एमालेले सर्वसम्मत उम्मेदवार चयन गरेको छ। अन्य महानगरले एकभन्दा बढीको नामसहित केन्द्रमा पठाएको छ। गठबन्धनको पनि भागबन्डा मिलेकाले अब महानगर र उपमहानगरमा उम्मेदवार छनोटको प्रक्रिया सुरु गर्ने जनाएको छ। काठमाडौंमा कांग्रेसले प्रकाशमान सिंहकी श्रीमती सिर्जना सिंहलाई उठाउने सम्भावना बढी छ। तर, कांग्रेस महानगर सभापति निलकाजी शाक्य, महानगरकी उपप्रमुख हरिप्रभा खड्गी र महानगर कमिटीका सचिव सुशन वैद्य पनि आकांक्षी छन्। एमालेमा वर्तमान महानगर प्रमुख विद्यासुन्दर शाक्य र पूर्वमेयर केशव स्थापित मुख्य दाबेदारको रूपमा देखिएका छन्। महानगर कमिटीले पूर्वमन्त्री रामवीर मानन्धर, नगर कमिटी अध्यक्ष निर्मल देउला र इन्दिरा पन्तलाई सिफारिस गरेको छ। उता जिल्ला कमिटीले विद्यासुन्दर, स्थापित र पन्तको नाम केन्द्रमा पठाएको छ। उपप्रमुखमा रत्न गुरुङ, शान्ति अधिकारी, मीना काफ्ले र पेम्बा लामाको दाबी छ। स्वतन्त्र उम्मेदवारी घोषणा गरेकी पूर्वमिस नेवा सुनिता डंगोलको नाम पनि एमालेबाट सिफारिसमा परेको छ। तर, डंगोलले मेयरमा नै स्वतन्त्र उम्मेदवार घोषणा गरेकी छन्। गठबन्धनबाट काठमाडौंको उपप्रमुख नेकपा एसको भागमा छ। २०७४ सालको स्थानीय निर्वाचन प्रमुखमा एमाले र उपप्रमुखमा कांग्रेसका उम्मेदवार विजयी भएका थिए। ललितपुरको प्रमुखमा कांग्रेस र उपप्रमुखमा माओवादी केन्द्रले एमालेसँग प्रतिस्पर्धा गर्ने छन्। प्रमुखमा एमालेबाट हरिकृष्ण व्यञ्जनकारको नाम सर्वसम्मत सिफारिस भएको छ। उनी यसअघि ३ सय २६ मतको अन्तरले कांग्रेसका चिरिबाबु महर्जनसँग पराजित भएका थिए। गठबन्धनका तर्फबाट चिरिबाबु दोहोरिने सम्भावना छ। चिरिबाबुलगायत नगर सभापति शुभानन धाख्वा, महाधिवेशन प्रतिनिधि भरतलाल न्याछ्ओ र प्रेमकृष्ण महर्जन, उपमेयर गीता सत्याल, महानगरका पूर्वसभापति राजेश महर्जन र महाधिवेशन प्रतिनिधि अनन्तप्रकाश श्रेष्ठको नाम सिफारिस भएको छ। उपप्रमुखमा भने गठबन्धनको तर्फबाट माओवादी केन्द्र र एमालेका उम्मेदबारबीच प्रतिस्पर्धा हुनेछ। उपप्रमुखमा एमालेका तर्फबाट पार्टी महानगर कमिटी अध्यक्ष आस्था शाक्य मन्जली र प्रदेश कमिटी सदस्य सरस्वती खड्काको नाम जिल्ला कमिटीमा सिफारिस गरिएको छ। पोखरामा एमाले र नेकपा एसबीच प्रमुखमा प्रतिस्पर्धा हुनेछ। एमालेको पोखरा महानगर कमिटीले प्रमुखमा १२ जनाको नाम सिफारिस गरेको छ। नेकपा एसतर्फट पोलिटब्युरो सदस्य श्रीनाथ बराल, दिलकुमारी पन्त (दिलु), केन्द्रीय लेखा आयोगका सदस्य विजयबाबु बनबासे र कास्की जिल्ला अध्यक्ष धनराज आचार्यको चर्चा छ। जसमा पन्त र आचार्यको सबैभन्दा बढी सम्भावना छ। उपमयेरमा भने एमाले र कांग्रेसबीच प्रतिस्पर्धा हुनेछ। मधेस प्रदेशको एक मात्र महानगर वीरगन्जमा एमाले र गठबन्धनको जसपा भिड्ने छन्। २०७४ सालको स्थानीय निर्वाचनमा जसपाबाटै प्रमुख भएका विजयकुमार सरावगी एमाले मेयरको उम्मेदवार हुने निश्चित छ। एमाले वीरगन्ज महानगर कमिटीले सरावगीको नाम मात्रै प्रमुखको उम्मेदवारमा सिफारिस गरेको छ। जसपाकातर्फबाट राजेशमान सिंहको नाम सिफारिस भएको छ। सिंह पनि भर्खरै महन्थ ठाकुरले नेतृत्व गरेको लोसपाबाट जसपामा आएका हुन्। भरतपुरमा माओवादी केन्द्रसँग एमाले चुनावी लडाइँ लड्नेछ। माओवादी केन्द्रबाट वर्तमान मेयर रेनु दाहालले उम्मेदवारी देहोरिने लगभग निश्चित छ। एमालेको स्थानीय कमिटीले प्रमुख पदमा विजय सुवेदीलाई सिफारिस गरेको छ। २०७४ को निर्वाचन दाहालमा माओवादी केन्द्रकी दाहाल मेयर निर्वाचित भएकी थिइन्। उनलाई मतपत्र च्यातेर जितेको आरोप छ। एमालेका उम्मेदवार देवी ज्ञवालीलाई झिनो मत पराजित गरिएको थियो। उहाँ उपमेयर कांग्रेसले पाएको छ। यसअघिको निर्वाचन अध्यक्षमा माओवादी र उपाध्यक्षमा कांग्रेसले जितेको थियो। निर्वाचनमा गठबन्धन राजनीतिक अपराध भएको विश्लेषकहरू बताउँछन्। राजनीतिक विश्लेषक डा राजेश अहिराजले पुँजीवादी र साम्यवादीबीच अप्राकृतिक, गैरराजीतिक र निर्वाचनको मर्मविपरीत गठबन्धन भएको बताए। उनले चारवटा कारणले निर्वाचनमा गठबन्धन गलत भएको बताए। गठबन्धनका विषयमा नेपाली कांग्रेसभित्र भने असन्तुष्टि सुरु भएको छ। बुधबार नेविसंघको ५३औं स्थापना दिवसका अवसरमा बोल्दै कांग्रेसका नेता डा शेखर कोइरालाले स्थानीय तहको टिकट वितरणमा कांग्रेसका शीर्ष नेता केन्द्रीय समितिको निर्णयविपरीत गएको आरोप लगाए। उनले यस विषयमा स्थानीय तहको निर्वाचनपछि समीक्षा हुनेसमेत बताए। अहिले किन कम्युनिष्टसँग मिल्न खोजेका छौं ? हामी कहाँ कमजोर छौं ? कमजोर भएका ठाउँमा हामी कमजोर छौं भन्नुपर्यो। एकतर्फी निर्णय किन गर्ने ? सोही कार्यक्रममा महामन्त्री गगन थापाले पार्टीको केन्द्रीय कमिटीको बैठकमा एउटा निर्णय गर्ने अनि गठबन्धनसँग अर्कै निर्णयमा भन्दै आपत्ति जनाए। हामी निरन्तर कम्युनिष्ट पार्टीको डरमा रहने भयौं। चुनाव जितेको भोलिपल्ट फेरि बार्गेनिङ सुरु हुन्छ। कुनै बेला उनीहरू एकठाउँमा आउन सक्छन्। हामीले यो कुरा कहिले बुझ्ने ? उनले प्रश्न गरे। यता माओवादी केन्द्रका नेता देव गुरुङले भने गठबन्धनले निर्णय नै गरिसकेपछि विरोध गर्नुको अर्थ नभएको बताएका छन्। गठबन्धन केका लागि ? अरू पार्टीको विरोध छैन। खाली कांग्रेस र एक, दुई स्थानमा जसपाको विरोध सुनिन्छ। यो अब आवश्यक छैन, उनले भने। उनले कांग्रेस भित्रको असन्तुष्टि देउवा र जसपाको उपेन्द्र यादवले मिलाउनु पर्ने बताए। जनता समाजवादी पार्टीका अध्यक्ष डा बाबुराम भट्टराईले चुनावी तालमेलको निर्णय इमान्दारितापूर्वक सबै दलले पालना गर्नुपर्ने बताए। जनकपुर उपमहानगरपालिकामा जनता समाजवादी पार्टीलाई दिने निर्णयको कांग्रेस कार्यकर्ताले विरोध गरेका छन्। धनुषा जिल्ला सभापति योगेन्द्र पञ्जियारले केन्द्रको निर्णय आएसँगै कार्यकर्ता विक्षिप्त भएको र विरोध सुरू गरेको बताए।"
"अदालतको ढोका खुल्यो, घरको खुलेन !","राजविराज : वैशाख महिना! तराईको हप्प पार्ने गर्मी। सूर्यको प्रताप र क्रुरता झन् झन् तेजस्वी भएर मध्य आकाशतिर उक्लिँदै थियो। राजविराज नगरपालिका६ स्थित कम्पाउन्ड भएको आलिशान घर अगाडि सडकमा मंगलबार २२ वर्षीया ब्युटी झा रुञ्चे स्वरमा चिच्याइन्। भेला भएका गाउँलेलाई सम्बोधन गरिन् र धर्ना बसिन्। उष्णताको पीडाले असिनपसिन भएकी ब्युटी बेलाबेला खसेको सारीको सप्को टाउकोमा लाउँदै भन्दै थिइन्, दुईचार दिन भन्दै पर्खाएको महिनौं भइसक्यो, कहिलेसम्म पर्खने ? एक साता, एक महिना, एक वर्ष कति समय प्रतीक्षा गर्नु ? सूर्य ढल्किँदै, कोल्टिँदै मलिन अनुहार लाएर सन्ध्या प्रहर भइसक्दा पनि आफ्नै घर प्रवेश गर्न नपाएकी ब्युटीको धर्ना जारी थियो। घरभित्र डिभिजन वन कार्यालयका अवकाशप्राप्त प्रमुख बासुदेव झा र मैथिली महिला परिषद्की अध्यक्ष तथा बाल मन्दिर राजविराजकी प्राचार्य शान्ति झाको कान्छी छोरीको बिहेको तयारी चल्दै थियो। तीन दिनपछि हुने विवाहका लागि घरभित्र कामदारहरू सजावटमा ब्यस्त थिए। मूलढोका बाहिर अदालतको आदेश बोकेर ब्युटी भने घरमा बस्न पाउनु पर्ने माग गरिरहेकी थिइन्। सामाजिक परम्परा अनुसार २०७७ मंसिर २५ गते बासुदेवका जेठा छोरा इञ्जिनियर बिपिन झासँग भारत बिहारको अररिया१३ खरैयाकी ब्युटीको धुमधामका साथ विवाह भएको थियो। विवाहको पार्टीकै राति घरेलु हिंसामा परेको दाबी गर्दै आएकी ब्युटीले घरपरिवारलाई रिझाउने धेरै प्रयास गरिन्। सात फेरो लगाएर पवित्र विवाह बन्धनमा बाँधिएका श्रीमान्को मन फर्किएला भनेर आश गरेर बसिन्। तर, न त श्रीमान्को मन फर्कियो न आफूलाई घरबाट निकाल्ने परिवारको मन फर्कियो। दक्षिण अफ्रिकामा बसोबास गर्ने विपिन आफ्नी बहिनीको विवाहमा घर आउने र छलफल गरेर समस्या समाधान गर्ने आशामा ब्युटीका परिवारले पुनः कुराकानी अगाडि बढाए। राम्रो दिन देखाएर घर भित्र्याउने पटकपटकको वाचाबाट विपिनका परिवार पन्छिएपछि ब्युटीले अदालतको ढोका ढक्ढकाइन्। सप्तरी जिल्ला अदालतले मंगलबार ब्युटीलाई खानलाउन, बस्न दिनु, शिष्ट व्यवहार गर्नु, कुटपिट नगर्नु भनेर अन्तरिम संरक्षणात्मक आदेश दिएपछि ब्युटी परिवारका सदस्य, अधिकारकर्मी, सञ्चारकर्मीसँगै घर पुगिन्। ब्युटी भन्छिन्, अदालतको ढोका त खोले तर घरको ढोका खुलेन। घरको मूल ढोकामा भित्रबाट ताला लगाएर बसेकी शान्ति झा बुहारीलाई भित्रिन नदिन अड्डी कसेर बसेकी थिइन्। उनी छोरीको बिहेपछि मात्रै बुहारीलाई भित्र्याउने भनेर टार्दै थिइन्। बाहिरबाट ससुरा बासुदेव र देवर इञ्जिनियर विकासले घरमा चाहिने समान ओसार्दै ढोकामाथिबाट दिइरहेका थिए। छोरी अन्माउन घरमा बिहेको तयारी जोडतोडले चलिरहेको थियो। तर, १७ महिना अघि झ्याईझ्याई बाजा बजाएर घरमा भित्र्याएकी बुहारीका लागि ढोका बन्द गरिएको थियो। ढोका खोल्ने आग्रह अस्वीकार गरेपछि मन बुझाउने ठाउँ नै नरहेको ब्युटी बताउँछिन्। जीवनभर साथै हिँड्ने र सम्पूर्ण जिन्दगी साथमा रहने निर्णय गरेर आएको हुँ। अब मेरो घर यही हो। डोलीमा भित्रिएकी मेरोे अर्थी यही घरबाट निस्किन्छ, उनी भन्छिन्। छोरीको बिलौना सुनेर उनका बुवा विजय झा पनि छटपटिए। विवाह भनेको दुई आत्माको मात्र नभएर दुई परिवारको पनि मेल हो, विजयले भने, आफूले सम्पतिसँग विवाह गरेको होइन र आफ्नो समाजमा छोरीको दोस्रो विवाह सम्भव पनि छैन। अहिलेसम्म श्रीमान् र घरपरिवारले स्वीकार्लान् भनेर आशा गरेको बताउँदै विजय भन्छन्, कानुनी रुपमा आधिकारिक फैसला नभएसम्म छोरीले आफ्नो घरमा शान्तिपूर्वक बस्न पाउनु पर्छ। घटनास्थलमा पुगेको प्रहरीले बासुदेव झालाई जिल्ला प्रहरी कार्यालयमा लगेर सम्झाउने प्रयास गरेको थियो। बासुदेवको प्रतिप्रश्न थियो, बिहे गरेको छोराले नराखेपछि मैले के गरौं ? श्रीमानश्रीमती मिलेर बसे हामीलाई आपत्ती हुने कुरै भएन। रात छिप्पिँदै थियो। अदालतको आदेश कार्यान्वनमा अवरोध गरेर बुहारीलाई घरमा बस्न नदिए कारवाही गरिने भनेपछि झा परिवार बुहारीलाई घरभित्र प्रवेश गराउन बल्ल राजी भएको एसपी अविनारायण काफ्लेले जानकारी दिए।"
डिजेल चोरी गर्ने चार जना पक्राउ,"तनहुँ : जिल्लाको ऋषिङ गाउँपालिका१,झापुटारस्थित तनहुँ हाइड्रोपावरको पेट्रोल पम्पबाट डिजेल चोरी गर्दै गर्दा ४ जना पक्राउ परेका छन्। बुधबार पम्पका कर्मचारी साबी जंग तामाङ र देवन थापा मगरको मिलिमतोमा एक हजार लिटर डिजेल चोरी गरी ४ वटा ड्रममा भरेर ग १ त ६५०६ नम्बरको ट्याक्टरमा लोड गरी लैजाँदै गरेको अवस्थामा चार जनालाई पक्राउ गरिएको जिल्ला प्रहरी कार्यालयका प्रहरी नायब उपरीक्षक युवराज खड्काले जानकारी दिए। उनकाअनुसार पक्राउ पर्नेहरुमा ऋषिङ गाउँपालिका४ बस्ने बर्ष ३६ का कृष्णबहादुर रानाभाट, लमजुङ बेशिसहर११ घर भई हाल तनहुँ हाइड्रोपावरमा काम गर्ने बर्ष ४९ का साबिजंग तामाङ, ऋषिङ गाउँपालिका७ का २१ बर्षिय गोरे भन्ने भिमबहादुर थापा मगर र तनहुँ ऋषिङ गाउँपालिका१, झापुटार बस्ने हाइड्रोपावरका २३ बर्षका देवन थापा मगर छन्। प्रहरीले चोरी भएको डिजेल र ट्याक्टर नियन्त्रणमा लिएर जिल्ला अदालतबाट १० दिनको म्याद थप गरी अनुसन्धान अगाडि बढाएको जनाएको छ।"
मुम्बइको कोठीमा २ महिला बेच्ने थापा ३३ वर्षपछि पक्राउ,"वीरगन्ज : ३३ वर्ष पहिले दुई जना महिलालाई भारतको मुम्बइ स्थित कोठीमा लगेर बेची फरार भएका एक अभियुक्तलाई प्रहरीले पक्राउ गरेको छ। पक्राउ पर्नेमा पर्साको साविक ठोरी गाँउपालिका वडा नम्बर ९ स्थायी घर भइ हाल उदयपुर जिल्लाको कटारी नगरपालिका ३ मा बस्दै आएका ५७ वर्षीय विष्णुबहादुर थापा रहेका छन्। कटारीमा लुकीछीपी बस्दै आएको अवस्थामा थापालाई , जिल्ला प्रहरी कार्यालय पर्साबाट गएको टोलीले बुधबार पक्राउ गरेको पर्साका प्रहरी प्रवक्ता प्रहरी नायव उपरिक्षक ओम प्रकाश खनालले जानकारी दिए। प्रहरी नायव उपरीक्षक खनालका अनुसार २०४६ साल भदौमा थापाले पर्साको ठोरीकी २ जना महिलालाई विभिन्न प्रलोभन दिएर भारतको मुम्बइ स्थित कोठीमा लगेर बेचेका थिए। सोही बेलादेखि उनी फरार थिए। मुम्बइबाट पिडित महिलाहरुले हुलाक मार्फत पठाएको जाहेरी दरखास्तका आधारमा प्रहरीले थापाविरुद्ध जीउ मास्ने बेच्ने मुद्दा दर्ता गरेको थियो। त्यसपछि पर्सा जिल्ला अदालतले २०६१ साल चैत १४ गते गरेको फैसलामा थापालाई १० वर्ष कैद र २५ हजार रुपैयाँ जरिवाना सजाय तोकेको थियो। जिल्ला प्रहरी कार्यालय पर्सामा थापा कटारीमा लुकीछीपी बसेको सुचना प्राप्त भएपछि बुधबार पर्साबाट खटिएको टोलीले उनलाई पक्राउ गरेको प्रहरी नायव उपरीक्षक खनालले जानकारी दिए। प्रहरीका अनुसार लामो समयदेखि भारतमा बस्दै आएका थापा ५६ महिनादेखि उदयपुरको कटारी स्थित विद्युत प्राधिकरणमा सुरक्षा गार्डका रुपमा कार्यरत थिए। पक्राउ परेका थापालाई बिहीबार पर्सा जिल्ला अदालतमा पेश गरि सजाय भुक्तानीका लागि वीरगन्ज कारागारमा पठाइने प्रहरी नायव उपरीक्षक खनालले जानाकारी दिए।"
वीरबलको विश्लेषण,"छुट्टीका दिन राजाले आफ्ना कामदारहरूको परीक्षा लिने निर्णय गरे। उनीहरूलाई साझा प्रश्न गर्ने निधो गरे। आज मेरो दिमागमा केही प्रश्नहरू उब्जिएका छन्। मेरो पहिलो प्रश्न हो, कसको छोरा बेस हुन्छ ? दोस्रो, दाँत कसको राम्रो हुन्छ ? अनि तेस्रो प्रश्न, गुण कसको बेस होला ? त्यहाँ उपस्थित सबै कामदारहरू प्रश्नको जवाफ खोज्न थाले। दरबारका मुख्य कामदारले पहिले जवाफ दिने भए। निकै नम्र भएर उनले राजालाई भने, महाराज ! हजुरको पहिलो प्रश्नको उत्तर हो सर्वमान्य सम्राट्। हात्तीको दाँत,दोस्रो प्रश्नको उत्तर हो। तेस्रो प्रश्नको उत्तर भनेको गुणमा विद्या बेस हो। उनको उत्तर राजालाई ठीक ठीकै लाग्यो। तर सन्तुष्ट भने हुन सकेनन्। उनले वीरबललाई सम्झिए। तर वीरबल त्यहाँ थिएनन्। वीरबललाई बोलाउन राजाले एक सिपाहीलाई पठाए। वीरबल आफ्नो परिवारको साथ ठट्टा गरिरहेका थिए। जाने रहर नहुँदा नहुँदै पनि उनी राजाको आज्ञाको पालना गर्न बाध्य थिए। उनी सिपाहीका साथ दरबार गए। राजाले सोही प्रश्न वीरबललाई पनि गरे। राजाको प्रश्नको जवाफ फर्काउँदै वीरबलले भने, सरकार ! सबैभन्दा बेस छोरो गाईको हुन्छ। किनकि खेत जोत्ने काममा यसको काम उत्कृष्ट छ। यसको गोबर पनि काम लाग्छ। यसलाई इन्धनको रूपमा मात्र नभई खेतबारीमा हाल्ने मलको रूपमा पनि प्रयोग गर्न सकिन्छ। गाईको मल हाल्दा धेरै उब्जनी हुन्छ। संसारलाई खुवाउनका लागि खाद्यान्न उब्जनी गर्न सकिन्छ। वीरबलले दोस्रो प्रश्नको उत्तर स्वरूप हलोको दाँत भने। यसलाई प्रष्ट्याउँदै उनले भने,हलोले खेत जोतिन्छ र यसैका कारण खेतीपाती गर्न सहज हुन्छ। आँटरूपी गुण नै सबैभन्दा उत्तम गुण रहेको बताउँदै उनले तेस्रो प्रश्नको उत्तर दिए। आँट नहुने व्यक्ति जति बलियो भए पनि त्यसको काम नलाग्ने उनले राजालाई भने। वीरबलका जवाफहरू सुनेर राजा खुसी भए र उनलाई पुरस्कारस्वरूप सुनका सिक्का दिए। नैतिक शिक्षा : हामीले देखेका कुरालाई सरसर्ती नहेरी गहिरो रूपमा विश्लेषण गर्न सक्नुपर्छ। किनभने यस्ता विश्लेषणात्मक तरिकाले कुनै पनि वस्तुलाई नियाल्ने हो भने त्यसभित्र लुकेको महत्त्वलाई बुझ्न सकिन्छ।"
जाजरकोटमा चोरीको मोटरसाइकलसहित वडाध्यक्ष पक्राउ,जाजरकोट : जाजरकोटको नलगाड नगरपालिका वडा नम्बर १ का वडाध्यक्ष हिरालाल पुन पक्राउ परेका छन्। चोरीको मोटरसाइकलसहित अध्यक्ष पुनलाई प्रहरीले पक्राउ गरेको हो। वडाध्यक्ष पुनले लामो समयदेखि लु ५९ प ०२१७ नम्बरको १५० सिसीको पल्सर मोटरसाइकल चलाउँदै आएका थिए। तर उनीसँग उक्त मोटरसाइकलका कुनै कागजपत्र थिएनन्। वडाध्यक्ष भएकै कारण प्रहरीले पनि खासै केरकार गरेको थिएन। वडाध्यक्षले चोरीको मोटरसाइकल चलाउने बारे प्रहरीमा मौखिक उजुरी परेपछि बाध्य भएर प्रहरीले नलगाड १ कल्पत स्थित सडकमा बेवारिसे अवस्थामा छोडेको अवस्थामा मोटरसाइकल नियन्त्रणमा लिएको थियो। मोटरसाइकल नियन्त्रणमा लिए पनि पक्राउ पर्न नसकेका वडाध्यक्ष पुनलाई जनदवावपछि बुधबार प्रहरीले पक्राउ गरेको हो। वडाध्यक्ष पुनलाई जिल्ला अदालतले अनुसन्धानका लागि सात दिनको म्याद दिएको जिल्ला प्रहरी प्रमुख सन्तोष निरौलाले बताए। उनी अहिले प्रहरी हिरासतमा छन्। वडाध्यक्षमा फेरि दोहरिने इच्छा राखेका उनलाई चोरीको मोटरसाइकल काण्डले ठुलै धक्का लाग्ने देखिएको छ।
स्याङ्जाबाट एसईईमा ४ हजार ८३७ परीक्षार्थी सहभागी हुँदै,"स्याङ्जा : वैशाख ९ गते शुक्रबारदेखि सुरु हुने एसईई परीक्षामा स्याङ्जामा ४ हजार ८३७ परीक्षार्थी सहभागी हुँदैछन्। ती मध्ये छात्रतर्फ २ हजार ३६८ र छात्रतर्फ २ हजार ४१८ जना रहेको जिल्ला शिक्षा समन्वय अधिकारी गुरुप्रसाद पौडेलले जानकारी दिए। सोही अन्तरगत प्राविधिक शिक्षातर्फ ९६ जना र ग्रेडवृद्धितर्फ ५१ जना प्रमुख पौडेलले जनाए। स्याङ्जाका ५ वटा विद्यालयमा प्राविधिक शिक्षासम्बन्धी पढाइ हुनेगर्छ। समन्वय इकाई कार्यालयमा आयोजित पत्रकार सम्मेलनमार्फत उनले परीक्षाको सम्पूर्ण तयारी पूरा भएको पनि जानकारी दिए। जिल्लाका ११ वटै पालिकामा प्रश्नपत्र र उत्तरपुस्तिकालगायतका आवश्यक सामग्री पुर्याइसकेको र सुरक्षाकर्मीका निगरानीमा राखिएको छ। जिल्लाभर ३५ परीक्षा केन्द्र र ३५ जना केन्दाध्यक्ष, सहायक केन्द्राध्यक्ष, निरीक्षक, सहायक कर्मचारी र सुरक्षाकर्मी खटाइएको छ। गत वर्षभन्दा यो वर्ष एसईई दिनेको संख्या कम हो । गत वर्ष झण्डैं ५ हजार २ सय जनाले परीक्षा दिएका थिए। परीक्षा वैशाख २० गतेसम्म सञ्चालन हुनेछ। यस वर्ष भने उत्तिर्णांक नम्बर ३५ पुर्याएको छ। यसअघि ३२ थियो।"
ड्युटीमा रहेकी सैनिक जवानले आफैँलाई गोली हानिन्,"काठमाडौं : नेपाली सेनाको कपिलबस्तु स्थित शमसेरदल गणमा कार्यरत सिपाही कोपिला राजवंशीले आफैंलाई गोली हानेर आत्महत्या गरेकी छन्। नेपाली सेनाका प्रवक्ता नारायण शिलवालका अनुसार उनले बुधबार साँझ ६ बजेतिर आत्महत्या प्रयास गरेकी हुन्। झापा गौरादह १ की २४ वर्षीया कोपीला राजवंशी झन्डै ४ वर्षअघि नेपाली सेनामा भर्ती भएकी थिइन्। सिलवाल भन्छन्, 'ड्युटीमा रहेको बेलामा आफूले बोकेको 'एम १६' राइफलबाट गोली प्रहार गरी आफैँलाई मार्ने प्रयास गरेकी थिइन्। गोली प्रहारबाट गम्भीर घाइते भएकी राजवंशीलाई तत्कालै उद्धार गरी उपचारको लागि बुटवलस्थित लुम्बिनी प्रादेशिक अस्पताल बुटवलमा लगिएको थियो। उनको छातीबाट छिरेको २ गोली पिठ्युबाट निस्किएको थियो। उनलाई थप उपचार भैरहवास्थित मेडिकल कलेजमा लगिएको थियो। उपचारकै क्रममा बिहीबार बिहान ५ बजेर १७ मिनेट जाँदा उनको मृत्यु भयो। घटनाको बारेमा अनुसन्धान भैरहेको सिलवालले जानकारी दिए।"
कीर्तिपुर साइकल घोषणापत्र २०७९ सार्वजनिक,"काठमाडौं : कीर्तिपुर साइकल घोषणापत्र २०७९ सार्वजनिक भएको छ । नेपाल साइकल सोसाइटी, दिगो विकास इन्टिच्युट, पब्लिक डिस्कोर्स फाउण्डेसन, टुर दे लुम्बिनी, रोड सेफ्टी सोसाइटी, प्यांक बाइक, लाइन्स क्लब अफ काठमाडौं साइकल सिटीको मुठ्ठीदान तथा श्रमदानमा प्राज्ञिक व्यक्तित्व तथा अभियन्ताबाट प्राप्त सुझावका आधारमा घोषणापत्र सार्वजनिक गरेको हो । विभिन्न संघसंस्था तथा अभियन्ताहरुले वैशाख ३ गते (शुक्रबार) त्रिभुवन विश्वद्यिालय केन्द्रीय क्याम्पस कीर्तिपुरमा साइकल तथा पैदलमैत्री सहरी विकासमा राजनीतिक प्रतिबद्धता घोषणापत्र निर्माण कार्यशालाको आयोजना गरेको थियो । घोषणापत्रमा प्रत्येक पालिकामा साइकल तथा पैदलमैत्री संस्कृति निर्माण लक्षित विशेष बोर्डसहित एउटा अलग्गै योजना शाखा हुनुपर्ने, हरेक पालिकामा साइकल, सार्वजनिक यातायात तथा पैदालमैत्री दीगो शहरी विकास रणनीतिक गुरुयोजना निर्माण, अवस्था अनुरुप महिला, बालबालिका, जेष्ठनागरिक तथा अपाङ्गतामैत्री मौलिक खुला क्षेत्र, साइकल पार्क, साइकल संरचना विकासका आवश्यक कार्यक्रम तर्जुमा र हरेक वर्ष गुरुयोजनाले औल्याए अनुरुप साइकल तथा पैदलमैत्री कार्यक्रम सञ्चालनका लागि वार्षिक बजेटको व्यवस्था हुनुपर्ने माग गरिएको छ। यस्तै, घोषणापत्रमा साइकल तथा पैदलमैत्री संस्कृतिले सुसज्जित समाज निर्माणको स्पष्ट कार्ययोजनाबिहीन उम्मेदवारलाई भोट नदिने, पश्चिमा विकाश शैलीको अन्धानुकरण गर्दै सीमित पूँजीपति पोस्ने विकासको खाका बोकेर मौलिक सम्पदामैत्री गाउँसहरमा भोट माग्न आउने उम्मेदवारलाई बहिस्कार गर्ने, हरेक उम्मेदवारसँग साइकल तथा पैदलमैत्री दीगो विकासको सुनिश्चितता गर्ने पालिका विकासको स्पष्ट रणनीति तथा कार्ययोजनाको माग गरिएको छ। अभियन्ताहरुले साइकल तथा पैदलयात्री शहरी विकासको वातावरण निर्माणका लागि सरोकारवाला पक्षले गम्भीर चासो नदेखाएको भन्दै इन्धनबाट चल्ने सवारी साधनहरुले सहरी सभ्यताको मुख्य आधार नै ध्वस्त पारेको बताएका छन्। जबसम्म जनदबाब उर्लिन्न र माथिल्ला तहका राजनीतिक शक्तिसम्म जनदबाबले प्रभाव पार्न सक्दैन तबसम्म साइकल तथा पैदलमैत्री सहरी विकासको लक्ष्य प्राप्त हुन नसक्ने उनीहरुको भनाइ छ। 'आजको आर्थिक सङ्कट अत्यधिक मात्रामा अनावश्यक पेट्रोलियम पदार्थको दोहन गर्ने सवारी साधन केन्द्रित सहरी विकासको दुष्परिणाम हो,' विज्ञप्तिमा भनिएको छ।' 'साइकल तथा पैदलमैत्री शहरी विकासको वातावरण निर्माणका लागि गम्भीर चासो भने देखाएको छैन । विकास भनेको सडक विस्तार देख्ने दृष्टिकोणका कारण आज अत्यधिक रुपमा इन्धनबाट चल्ने निजी सवारी साधनको प्रयोगले साइकल, पैदल, सार्वजनिक यातायात जस्ता शहरी सभ्यताको मुख्य आधार ध्वस्त बनाइएको छ । सम्पदा शहरहरुमा राजमार्ग शैलीको चौडा बाटो बनाउने होडबाजीले देश मात्रै गम्भीर आर्थिक संकट तर्फ अघि बढेको छैन, कृषिभूमिमा ह्रास तथा जलवायु संकटको सामना समेत गर्नुपरेको छ । बहुलेनवाला चौडा सडकहरु जनतामैत्री छन् कि सीमित धनाढ्यको निजी सवारी साधन हाँक्ने साध्यमै सीमित बन्न पुगेको छ, गम्भीर विषय हाम्रा अघि उभिएको छ,' घोषणापत्रमा उल्लेख छ।' पुस्तौदेखि शहरलाई जीवन्त बनाइराख्ने प्राचीनतम साम्यवादी मौलिक मूर्तअमूर्त जनमुखी संस्कृति अझै जीवित रहेको भन्दै नेपाली मन र नेपालीपन झल्काउने आदीमकालदेखि जीवन्त यस्ता मौलिक सम्पदा समाजहरु ध्वस्त पार्ने विकासको विकल्प तत्काल खोजिनु पर्ने उनीहरुको माग छ । विनाशकारी विकासको बिगबिगीबाट नेपाली मौलिक शहरहरु बचाउन निजी स्वार्थबाट माथि उठेर सामूहिक तथा राष्ट्रिय स्वार्थलाई केन्द्रमा राखि अभियान हाँक्नु अपरिहार्य भएको घोषणापत्रमा उल्लेख छ।"
२५ वर्षीय हरिलाल पाँच दिनदेखि बेपत्ता,काठडमाडौं : सिन्धुलीका २५ वर्षीय हरिलाल भोलन पाँच दिनदेखि बेपत्ता भएका छन्। भोलन काठमाडौं महानगर१ रानीबनबाट हराएको भन्दै श्रीमती उषा माझीले खोजी गरीदिन आग्रह गरेकी छन्। उनले प्रहरीलाई समेत खोजीकार्यमा सहयोग गरीदिन अनुरोध गरेकी छन्। उषाले हरीलालको हुलीयासहित महानगरीय प्रहरी वृत्त स्वयम्भुमा उजुरी दिएकी छन्। उनी गत बैशाख ३ देखि हराएको र हरिलालले ज्यामी काम गर्दै आएको परिवारले जनाएको छ।
"एसईईको सम्पूर्ण तयारी पूरा, पाँच लाख १५ हजार परीक्षार्थी सहभागी हुँदै","काठमाडौं : माध्यामिक शिक्षा परीक्षा (एसईई) को सम्पूर्ण तयारी पूरा भएको छ। शुक्रबार (भोलि)देखि सुरु हुने परीक्षाका लागि प्रश्नपत्र, उत्तरपुस्तिकालगायत परीक्षा सामग्री ७७ वटै जिल्लाको परीक्षा केन्द्रमा पुगिसकेको राष्ट्रिय परीक्षा बोर्ड(एसईई)ले जनाएको छ। एसईईका परीक्षा नियन्त्रक अर्जुन रायमाझीकाअनुसार परीक्षाको सबै तयारी पूरा भएको छ। बोर्डकाअनुसार यो वर्ष कुल पाँच लाख १४ हजार ९६७ परीक्षार्थी एसईई परीक्षामा सहभागी हुनेछन्। परीक्षामा नियमिततर्फ ४ लाख ८८ हजार ७४२ र ग्रेड वृद्धितर्फ ११ हजार ४५४ परीक्षार्थी सहभागी हुने बोर्डले जनाएको छ। देशभरका ११ हजार ६१५ र नेपालीले जापानमा सञ्चालन गरेको एभरेस्ट स्कुलबाट २० विद्यार्थी सहभागी हुँदैछन्। प्राविधिकतर्फ देशभरका २९९ विद्यालयका १४ हजार ५६४ विद्यार्थी एसईईमा सहभागी हुँदैछन्। यसअघि कोरोना जोखिमलाई मध्यनजर गर्दै आन्तरिक मूल्याकंनका आधारमा एसईईको नतिजा सार्वजनिक गरिएको थियो। प्रदेश परीक्षा व्यवस्थापन समितिले विद्यार्थीको प्राप्तांक पठाएपछि रुजु गरेर बोर्डले नतिजा प्रकाशन गर्नेछ। भौतिक उपस्थितिसहित परीक्षा हुनेछ।"
चाइनीज पेस्तोलसहित एकजना पक्राउ,"महोत्तरी : चाइनीज पेस्तोलसहित एकजनालाई प्रहरीले पक्राउ गरेको छ । बुधबार साँझ वर्दिवास नगरपालिका १३ विजलपुरावजारबाट स्थानीय २८ वर्षीय लालबाबु भण्डारीलाई एक थान चाइनीज पेस्तोलसहित नियन्त्रणमा लिएको हो । विवाहको गाडीमा तोडफोड गर्न थालेपछि प्रहरीले उनलाई नियन्त्रणमा लिएर खानतलासी गर्दा उनको साथबाट १ थान अटोमेटिक चाइनिज पेस्तोल, सोको म्याग्जीन १ थान र पेस्तोलमा लोड भएको मिस फायर गोली १ थान बरामद भएको जिल्ला प्रहरी कार्यालय महोत्तरीले जनाएको छ । पक्राउ परेका भण्डारीलाई इलाका प्रहरी कार्यालय बर्दिवासमा राखी थप अनुसन्धान भइरहेको महोत्तरीका प्रहरी प्रवक्ता डीएसपी प्रकाश विष्टले जानकारी दिए।"
"ललितपुरको अक्सिजन प्लान्टमा विष्फोट, एक मजदुरको मृत्यु, ७ घाइते","ललितपुर :ललितपुरस्थित पाटन ओैधोगिक क्षेत्रमा रहेको सगरमाथा अक्सिजन प्लान्ट उधोगमामा विष्फोट भएको छ । अक्सिजन भर्ने क्रममा बिहीबार बिहान विष्फोट हुँदा एकजनाको मृत्यु भएको महानगरीय प्रहरी परिसर ललितपुरका प्रवक्ता सिद्दिविक्रम शाहले अन्नपूर्णलाई जानकारी दिए। उनका अनुसार विष्फोटबाट एकजना मजदुरको मृत्यु भएको हो । सातजना घाइते भएका छन् । घटनास्थलमै रहेका प्रवक्ता शाहले भने,' विष्फोटबाट टिनले छाएका घरहरु भत्किएका छन् । धेरै सिलिन्डरहरु विष्फोट भएका छन्। घाइतेको उद्दार भइरहेको छ।' मृतक तथा घाइतेको परिचय भने खुलिसकेको छैन। घाइतेलाई उपचारका लागि पाटन अस्पताल लगिएको छ। प्रहरीका अनुसार घटनाको पूर्ण विवरण आउन बाँकी छ।"
गोदावरीका १३ सडकमा भ्रष्टाचार,"काठमाडौं : गोदावरी नगरपालिका, कैलालीका १३ वटा सडक ठेक्कामा भ्रष्टाचार भएको तथ्य बाहिर आएको छ। सडक ठेक्कामा भएको भ्रष्टाचारमा अख्तियार दुरुपयोग अनुसन्धान आयोगले तत्कालीन प्रमुख प्रशासकीय अधिकृत खेमराज बिष्ट र देवराज जोशी तथा इन्जिनियर, सवइन्जिनियरसमेत ७ जनाविरुद्ध मुद्दा दायर गरेको छ। स्थानीय जनप्रतिनिधि, निर्माण व्यावसायी र नगरपालिका कर्मचारीको मिलोमतोमो भ्रष्टाचार भएको देखिएको छ। विष्टविरुद्ध ३१ लाख ३७ हजार ८५३ रुपैयाँ ७५ र जोशीविरुद्ध २५ लाख ५२ हजार ८८६ रुपैयाँ ६८ पैसा विगो कायम गरिएको छ। अख्तियारले गोदावरी नगरपालिकाका तत्कालिन प्रमुख इन्जिनियर पूर्ण कुँवर, सब इन्जिनियर ज्ञानेन्द्र बुढा, सब इन्जिनियर नरेन्द्र शाही, प्राविधिक पूर्वाधार कार्यालयमा कार्यरत ल्याब टेक्निसियन धनबहादुर विष्ट र निर्माण व्यवसायी गणेश विष्टलाई प्रतिवादी बनाएको छ। अनुसन्धानमा प्रमुख प्रशासकीय अधिकृत विष्ट र जोशीले प्राविधिकको कार्यक्षेत्रमा प्रवेश गरी गलत तथा गुणस्तरहीन कार्यको नापी किताबमा समेत सहमति जनाई हानिनोक्सानीमा संलग्न रहेको देखिएको छ। इन्जिनियर र सबइन्जिनियरले गुणस्तरहीन कार्य गराई, नापी किताबमा वास्तविक कार्यभन्दा बढी परिमाण उल्लेख गरी मूल्याङ्कन गरेको पनि भेटिएको छ। निर्माण व्यवसायीले गुणस्तरहीन कार्य गरी बढी भुक्तानी लिई नेपाल सरकारलाई हानिनोक्सानी पुर्याई भ्रष्टाचार गरेको देखिन आएको छ। उनीहरुविरुद्ध भ्रष्टाचार निवारण ऐन, २०५९ को दफा ३६ तथा अख्तियार दुरुपयोग अनुसन्धान आयोग ऐन,२०४८ को दफा ३५ बमोजिम विशेष अदालत, काठमाडौंमा आरोपपत्र दायर गरिएको अख्तियार प्रवक्ता श्यामप्रसाद भण्डारीले जानकारी दिए।"
लेखाले माग्यो कर धरौटी विवरण,"काठमाडौं : सार्वजनिक लेखा समितिले सर्वोच्च अदालतसँग राजस्व न्यायाधिकरण कार्यालयबाट धरौटीसम्बन्धी विवरण उपलब्ध गराइदिन माग गरेको छ। समितिले सर्वोच्चका रजिस्ट्रारका नाममा वैशाख ७ गते चिठी लेख्दै सात दिनभित्र आवश्यक सबै विवरण उपलब्ध गराउन अनुरोध गरेको हो। राजस्व न्यायाधिकरण कार्यालय काठमाडौं, पोखरा, विराटनगर र नेपालगन्जमा २०७८०७९ बाट जिम्मेवारी सरेर आएका र चालू आवमा पुनरावेदन दर्ता भएका मुद्दाको राख्नुपर्ने धरौटी विवरण उपलब्ध गराई दिनु हुन निर्देशानुसार अनुरोध छ, चिठीमा भनिएको छ। अन्नपूर्ण पोस्ट् राष्ट्रिय दैनिकमा २०७८ चैत १६ गते प्रकाशित राजस्व न्यायाधिकरणमा राजस्व चलखेल विषयमा समाचार प्रकाशन भएको थियो। लेखा समितिले सोही समाचारलाई आधार मानेर अध्ययन गरिरहेको उल्लेख गरेको छ। चिठीमा सञ्चार माध्यममा प्रकाशित राजस्व न्यायाधिकरणमा धरौटी चलखेल भएको भन्ने समाचारमा उल्ल्ेख भएअनुसार राजस्व न्यायाधिकरण ऐन, २०३१ को दफा ९ (१) अनुसार पुनरावेदन दर्ता गर्दा कर निर्धारण गर्ने अधिकृतको कार्यालयमा ऐनबमोजिमको धरौटी दाखिला नगराई पुनरावेदन दर्ता भएको भन्ने बुझिन आएकोले सो समितिमा अध्ययन भइरहेको छ, भनिएको छ। साथै आर्थिक ऐन २०७८ को दफा २० बमोजिमको सुविधा उपयोग गर्न विचाराधीन रहेका तथा पुनरावेदकले निवेदन दिई फिर्ता गरिएका र अन्य बाँकी मुद्दाका साथै आर्थिक वर्षमा फैसला भई लगत कट्टा भएका मुद्दाको सम्बन्धमा जानकारी उपलब्ध गराउन निर्देशन दिएको छ। न्यायाधिकरण कार्यालय काठमाडौंले पुनरावलोकनका लागि पुगेका विवादास्पद करदातालाई धरौटी राख्ने बाध्यताबाट गैरकानुनी उन्मुक्ति दिँदै आएको पाइएको छ। त्यसरी दर्ता भएर फिर्ता लिएका २ सय ३० मुद्दाको धरौटीसवालले न्यायाधिकरणभित्र किचलो उत्पन्न गराएको छ। न्यायाधिकरणमा पुनरावेदन हेर्ने तीन न्यायाधीश हुन्छन्। अध्यक्ष, राजस्व सदस्य र लेखा सदस्य। कार्यालयमा पुनरावेदनका लागि दर्ता भएका मुद्दा फिर्ताका चरणमा न्यायाधिकरणका एक न्यायाधीश (लेखा सदस्य) पुष्पप्रसाद गुरागाईंले धरौटीको सन्दर्भ उठाउँदै फरक मत दर्ता गराए। ऐनअनुसार विवादित करमा चित्त नबुझाएर पुनरावेदनमा आउँदा धरौटीबापत २ सय ३० करदाताबाट १ अर्ब ३३ करोड रुपैयाँ उठ्नुपथ्र्यो। तर, मुद्दा दर्ता हुँदा धरौटी वा बैंक ग्यारेन्टीबापत ६ करोड ५८ लाख मात्र दाखिला भयो। २ सय ३० मध्ये ३० कम्पनीले धरौटी शीर्षकमा नै रकम दाखिला गरेका छन् भने तीन कम्पनी नोक्सानीमा गएको तथ्यांकमा छ। बाँकी १ सय ९७ कम्पनी वा करदाताले धरौटीबापतको रकम दर्ता गरेका छैनन्। यी कम्पनीमा केहीले अग्रिम कर दाखिला नै बढी गरेको भनिएको छ भने प्राःयले धरौटीबापत रकम धरौटी खातामा नराखी राजस्व खातामा राखेका थिए।"
कक्षा ८ को प्रश्नपत्रमा गम्भीर लापरबाही,दाङ : दाङका उपमहानगरपालिकाले कक्षा आठको परीक्षा सञ्चालनका लागि तयार पारेका प्रशन पत्रमा लापरबाही गरेको देखिएको छ। माध्यमिक तहको शिक्षासम्मको अधिकार पाएका स्थानीय सरकारहरुले एसईईभन्दा तल्लो तहसम्मको परीक्षा सञ्चालन गर्दे आएका छन्। पहिले जिल्लाले गर्ने जिल्ला स्तरीय परीक्षा अहिले स्थानीय सरकारले गराउँदै आएका छन्। जिल्ला स्तरीय परीक्षाको रुपमा रहेको कक्षा आठको परीक्षा सञ्चालनमा भने स्थानीय सरकारहरु चुकेका छन्। उनीहरु प्रश्नपत्र निर्माणमै चुकेका हुन्। दाङका दुई उपमहानगरपालिका तुलसीपुर र घोराहीका शिक्षा शाखाहरुले प्रश्नपत्र निर्माणमा गम्भीर लापरबाही गर्दा विद्यार्थीहरु मर्कामा परेका छन्। उमहानगरको शिक्षा शाखाले तयार गरेको कक्षा आठको विभिन्न विषयको प्रश्नपत्रमा नेपालीबाट सोधिएको प्रश्न र अग्रेजीबाट सोधिएको प्रश्न फरक फरक हुँदा विद्यार्थीहरु अन्यौलमा छन्। तुलसीपुर उपमहानगरपालिकाले तयार परेको सामाजिक शिक्षाको प्रश्न पत्रमा ठूलो लापरबाही देखिएको छ। ७५ पूर्णाङ्कको सामाजिक शिक्षाको परीक्षामा विद्यार्थीलाई ९३ पूर्णाङ्कको परीक्षा गराइएको छ। त्यसमा पनि संविधानसँग सम्बन्धित प्रश्नमा नेपालीमा एउटा र अंग्रेजीमा अर्को अर्थ लाग्ने प्रश्न राखिएको छ। घोराही उपमहानगरपालिकाको शिक्षा शाखाले तयार पारेको जनसंख्या शिक्षाको कक्षा ८ को प्रश्नपत्रमा पनि ठूलो गल्ती गरिएको छ। नेपालीमा लागु औषध सम्बन्धि प्रश्न सोधिएको छ भने अंग्रेजीमा बायु प्रदुशनको विषय राखिएको छ। यस्ता प्रश्नले विद्यार्थीहरुलाई दोधारमा परोको र प्रश्नपत्र निर्माणमा देखिएको यो लापरबाहीले शिक्षकलाई उत्तर पुस्तिका परीक्षणमा समेत समस्या हुने देखिएको शिक्षकहरुले बताएका छन्। तुलसीपुर उपमहानगरपालिका शिक्षा महाशाखा प्रमुख चक्र भण्डारीले प्राविधिक कारणले प्रश्नपत्रमा केही गल्ती भएको स्वीकार गरे। आगामी दिनमा यस्ता गल्तीहरुलाई सुधार गरेर लैजाने बताए।
